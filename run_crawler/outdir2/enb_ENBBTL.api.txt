40001001	Siintaaryaa kōpō mpō Yēēsu Meesaaya :nyi. Kiichōōnēē :Yēēsu kōpō Pāytooyiin Tāwuti. Kuchōōnēē :Tāwuti kōpō Apraam.
40001002	Apraam ku kii apoopō Isaka, nyoo wēēriinyiin ku kii Chaakōp. Chaakōp ku kii apoopō Chuuta ākōō wēēchiikwaak.
40001003	Chuuta ku kii apoopō Pērēēsi ākōō Seera (nyoo kii eeyeengʼwaangʼ ku Tamar). Pērēēsi ku kii apoopō Ēsrōōn, nyoo kii wēēriinyiin ku Raam.
40001004	Raam ku kii apoopō Amiinaatap, nyoo kii wēēriinyin ku Naasyōn. Naasyōn ku kii apoopō Sālmōōn.
40001005	Sālmōōn ku kii apoopō Poo-aas (nyoo kii eeyeenyiin ku Raap). Poo-aas ku kii apoopō Ōpēēt (nyoo kii eeyeenyiin ku Ruut). Ōpēēt ku kii apoopō Chēēsi.
40001006	Chēēsi ku kii apoopō Pāytooyiin Tāwuti. Tāwuti ku kii apoopō Sōlōmōōn (nyoo eeyeenyiin ku kii cheepyoosaa chiitō aka nyoo /kiikukuurēē Uriiya).
40001007	Sōlōmōōn ku kii apoopō Reewopaam, nyoo kii wēēriinyin ku Apiiya. Apiiya ku kii apoopō Aasa.
40001008	Aasa ku kii apoopō Choospaat, nyoo kii wēēriinyin ku Chooram. Chooram ku kii apoopō Usiiya.
40001009	Usiiya ku kii apoopō Yootam, nyoo kii wēēriinyin ku Aas. Aas ku kii apoopō Eesakyaa.
40001010	Eesakyaa ku kii apoopō Manaase, nyoo kii wēēriinyiin ku Amōn. Amōn ku kii apoopō Chosaaya.
40001011	Chosaaya ku kii apoopō Cheekonnya ākōō wēēchiikwaak. Pērēētuusyēchoochēē chu /kiikunama Yāwuutik /ākēē-āp kupa kilēku ōōtwook mu Pāpulōōn.
40001012	Kii nēē /kaakēē-āp Yāwuutik kupa Pāpulōōn, kunyōōru :Cheekoonnya wēēriinyiin nyoo /kiikukuurēē Syēēltyēēl. Syēēltyēēl ku kii apoopō Sērupāpēēl.
40001013	Sērupāpēēl ku kii apoopō Apiwuut, nyoo kii wēēriinyiin ku Eelyaakim. Eelyaakim ku kii apoopō Asoor.
40001014	Asoor ku kii apoopō Saatok, nyoo kii wēēriinyiin ku Achiim. Achiim ku kii apoopō Ēlyuut.
40001015	Ēlyuut ku kii apoopō Eelyaasar, nyoo kii wēēriinyin ku Maatan. Maatan ku kii apoopō Chaakōp.
40001016	Chaakōp ku kii apoopō Chōōsēp nyoo kii poontoo Maaryaa eeyaa Yēēsu nyoo /kiikukuurēē Meesaaya.
40001017	Kunyuun, kungʼeetee Apraam ākōy Tāwuti ku kii āpēnuut taman nkōō angʼwan. Kungʼeetee Tāwuti ākōy pērēētuusyēchu /kiikwoopēy piich chēpō Israayeel kupa Pāpulōōn ku kii āpēnuut taman nkōō angʼwan. Ku kungʼeetee pērēētuusyēchu /kiikwoopēy piich chēpō Israayeel kupa Pāpulōōn ākōy /kēētuumēy Meesaaya ku āpēnuut walak taman nkōō angʼwan.
40001018	Lēē nyi :wōloo /kiikunamta Yēēsu Meesaaya. Kiimii :chēētō aka nyoo /kiikukuurēē :Maaryaa nyoo kiimārēy sikwoop keey ākōō chiitō aka nyoo /kiikukuurēē Chōōsēp. Kutoomō kwoop keey, kitooku kilē kiimanakaat Maaryaa nkōō kaamuukaa Toomirmiir nyoo Tiliil.
40001019	Kii chiich :Chōōsēp nyoo kiicham ku-irēy ngʼal chēpō man. Āmu kiimaacham :Chōōsēp kimētō Maaryaa nkōō taayuu piich, kuupkaat oor nyoo mētoorēē kimāsōwu :chiich aka tōkōl.
40001020	Paani tākumii kuupkootēy :Chōōsēp ngʼaleechu, kuchōōnchi :malayka nyēpō Iriin mu ruchiināt akumwoochi kilē, "Chōōsēp, Kuukōpō Tāwuti, ameewar i-āp :Maaryaa kilēku cheepyoosēēngʼuungʼ. Toomirmiir nyoo Tiliil nyi ka-ir inyeentee kimanak.
40001021	Tuumēy laakwa nyoo lēē wēērii /ākēēkuurēē wēēroonēē Yēēsu. Itē kaarinaanoonēē āmu sāruuy piichiich nkōō ngʼōōkikwaak." (Kaarinaani lēē Yēēsu kungʼuutuuy mu kuutii Kirik kilē 'Sāruuy :Iriin piich.')
40001022	Kii-iriisyō :ngʼaleechu tōkōl sikuusilta :ngʼaleek choo kiimwoorēy :Iriin kupunuunō ōōrkooyoon aka kilē,
40001023	"Mānākēy :chēētō nyoo lēē peerkeeyaan akunam wēērii nyoo /kukuurēē Ēmānwēēl." (Ngʼuutuuy :kaarinaani kilē 'Mii Iriin nkōō achaan.')
40001024	Paani kangʼeeta :Chōōsēp rwoon, ku-ir kilēē paani kiimwoochinii :malaykayaantaa Iriin. Kwoop Maaryaa kilēku cheepyooseenyiin.
40001025	Kitēpō :Chōōsēp nyoo maaru nkōō Maaryaa ākōy kutuum :Maaryaa wēēriinyiin. Kukuurō :Chōōsēp wēēroonēē Yēēsu.
40002001	/Kiikunāmchi Yēēsu Peeteleem mu kōōroo Chuuteeya ku pāytooyiin :Ērōōtē. Kii nēē kinam Yēēsu, kupka :piich walak Chēērusālēēm choo kiisōōmānchi wōloo tēptooy :kookeel. Kiipkoonēē :pichoochēē kamaspō koongʼasiis.
40002002	Paani ka-itu :pichoochēē kuteep kilē, "Mii ānō :laakwaani /kakunam kilēku Pāytooyiintoo Yāwuutik? Kakuuroo kookeelyeenyiin nkōō koongʼasiis nyoo ngʼuutuuy kilē /kiikeenam, nkanyi kakupkaan kēēloosu inyeentee."
40002003	Kii nēē teer :Pāytooyiin Ērōōtē ngʼaleechoochēē, kuu-iim mēt ngʼaleechoochēē. Kuu-iim mēt mpō :ngʼaleechoochēē piich chēpō Chēērusālēēm tōkōl.
40002004	Kuutuuyō :Pāytooyiintoonoonēē tisiik tōkōl choo ēēchēēn ākōō koonēēt tōkōl chēpō ngʼātuut chēpō Yāwuutik akuteepa kilē, "/Kiikutuumchi ānō Meesaaya nyoo kiikukānyēy?"
40002005	Kuwālchi :pichoochēē kilē, "/Kiikutuumchi Peeteleem mu kōōroo Chuuteeya, āmu kiimwa :Iriin kupunuunō ōōrkooyoon aka kilē,
40002006	'Aku inyēēn Peeteleem mu kōōroo Chuuteeya mēēminingʼ mpō kiitēēn mu kēēstoon tōkōl chēpō Chuuteeya, āmu chōōnēē :pāytooyiin wōloo imii nyoo chōōnēy kupāytooy piichuuch chēpō Israayeel.' "
40002007	Nyoo matyaan, kuuyooytō :Ērōōtē kuut nkōō ungʼoot /pākēēkuurchi pichoochēē kiipkoonēē koongʼasiis sikumwoochi :inyeentee saayit nyoo /kēērōōtēy kookeelyaanoonēē.
40002008	Paani ka-itu :pichoochēē kumwoochi :Ērōōtē kilē, "Apee Peeteleem akaapa awas laakwaanoonēē ku karaam. Nēē ānyōōru, apkaan āmwoorwoon soowō :mpō ākutunchi ākooloosu."
40002009	Paani kaakuteer :pichoochēē kipkoonēē kamaspō koongʼasiis ngʼaleepō Ērōōtē, kungʼēētyō akupēēchi keey. Paani mii kupēētii, kuureer kuuro :kookeelyee. Kupāypāyiituuy nyēpō kwōngʼuut, kuuntōrōōrchi :kookeelyaanoonēē ākōy Peeteleem. Kiwō kuuryoongʼo parakuu koot nyoo kiimii :laakwaanoonēē.
40002011	Nēē mii paani kachuut :pichoochēē kō, kuurō laakwaanoonēē ākōō eeyeenyiin Maaryaa, kukutungʼ akuuloosu laakwaanoonēē. Nēē mii lētuun, kuutyaak tukun choo /kiikyaala rōōpiyō chaa chaangʼ choo kiipēētii kuutookwēēsēē laakwaanoonēē. Kiitō pichoochēē laakwaanoonēē ta-aapu ākōō tukun walak choo lēē ārēēny choo ngʼuutooy choo ānyinyēēn.
40002012	Nēē mii paani wārākiisōōt kaaw :pichoochēē kiipkoonēē koongʼasiis, kupa aree aka āmu kiichōōnchi :Iriin akwaaneek nkōō ruchiināt akumwoochi kimapa wōli mii :Ērōōtē.
40002013	Paani kikaakupēēchi keey :pichoochēē kiipkoonēē koongʼasiis, kuchōōnchi Chōōsēp :malaykayaantaa Iriin nkōō ruchiināt akumwoochi kilē, "Mii :Ērōōtē kuwāsēy laakwaani sikuukeet. Ngʼeeta nyuun akiinam laakwaani ākōō eeyeenyiin akiiriptoorēē ākōy Miisiri ākoopootēpi wōloonēē ākōy āmwooruun kilē warakeeree Miisiri."
40002014	Nēē mii langʼatuunoonēē, kungʼeet :Chōōsēp akunam laakwaanoonēē ākōō eeyeenyiin akiwō ākōy Miisiri.
40002015	Kipa kutēpi Miisiri ākōy kima Ērōōtē. Kuusilta nyuun :kiyoo kiimwa :Iriin kupunuunō ōōrkooyoontēē aka kilē, "Kyookuur Wēēriinyuun kuchōōnō Miisiri."
40002016	Kiinareek :Ērōōtē paani kāsōwu kilē koo kiimēlmēēl inyeentee :pichoochēē kiipkoonēē koongʼasiis. Kuuyooytō piichiich kupa Peeteleem ākōō kēēstoon choo kiilēēkitēē yoonēē kipa kuukeet laakōōy choo tingʼēy kēnyiis ārēēny kurāku kutuup keey ākōō ngʼaleechu kiimwoochi :pichu kiipkoonēē koongʼasiis.
40002017	Kuusilta nyuun :kiyoo kiimwa :ōōrkooyoon Cheeremiya kilē,
40002018	"/Kiikuteer kiinchō nyēpō ngʼwoonin mu Raama, riirat nyēpō meerat nyēpō kwōngʼuut. Kiiriir :Raayeel akipō laakōōchiich akutay /keesaarsaar āmu kiimaakumii :laakōōchiich."
40002019	Kii nēē ma :Ērōōtē, kuchōōnchi :malayka nyēpō Iriin Chōōsēp mu Miisiri nkōō ruchiināt akumwoochi kilē,
40002020	"Ngʼeeta akiinam laakwaani ākōō eeyeenyiin ākāāwārākiisyō kōōroo Israayeel āmu kiikumēērō :piich choo kiimārēy kuukeet laakwaani."
40002021	Kunam :Chōōsēp laakwee ākōō eeyeenyiin akupēēchi keey Israayeel.
40002022	Kii nēē teer :Chōōsēp kilē kiikeer :Arkeelaawō wēēroo Ērōōtē apoonyiin kupayta Chuuteeya, kuuwāriisyō :Chōōsēp. Kingʼāloolchi nyuun :Iriin inyeentee nkōō ruchiināt kiwō Kalilaaya.
40002023	Kipa kumāngʼiisyō nkōō yoo /kiikukuurēē Naasareet. Kuusilta nyuun :kiyoo kiimwa :ōōrkooy akipō Meesaaya kilē, "/Kukuurēē Naasarēētiin."
40003001	Kii nēē kaakusiirtō kēnyiisyēk chaa chaangʼ, kitoowu :chiitō aka nyoo /kiikukuurēē Chowaana Koopootiisāniin kwaamtaata lōkōōy mu suur kwēēn nyēpō Chuuteeya
40003002	kilē, "Āwāliisyēē āmu kaakuriiku :Pāyuunātoo Iriin!"
40003003	Kii inyeentee :nyi kiingʼāloolēē :Isaaya ōōrkooyoontoo Iriin kilē, "Mii :chiich nyoo kuursyēy mu suur kwēēn kilē, 'Āchēpō keey, ākoochuulchi Kiptaayaan aree.' "
40003004	Kiilookēy :Chowaana sira nyoo /kiikiileeta puut chēpō tamas akirata keey angʼwa suwa, akii-āmēy taalim ākōō kuumoot.
40003005	Kipeera :piich Chēērusālēēm ākōō Chuuteeya tōkōl ākōō kamaspō ēēmpō Choortan akupa kuteer ngʼaleepō Chowaana.
40003006	Kungʼaangʼta :piich ngʼōōkikwaak akuupaatiisan :Chowaana mu ēēmpō Choortan.
40003007	Paani keero :Chowaana kilē kiipka :Parisaay chaa chaangʼ ākōō Satukaay /pakeepaatiisan, kumwoochi kilē, "Akwaan laakōōpō kipaangʼōōy! Ngʼoo :nyi kāmwoorwook kilē āchirilēē siitāt nyoo chōōnēy?
40003008	A-ira naas ngʼal choo kāroomēēn choo ngʼuutuuy kilē koowāliisyō.
40003009	Āmoomēlmēēl keey sōō kilē akwaan laakōōpō Apraam. Āmwoorwook man kilē muukēy :Iriin ku-ir koriichu kilēku laakōōpō Apraam.
40003010	Chēpoot :āywēē kuyap keet. Keet aka tōkōl nyoo mānāmēy lokor choo kāroomēēn, /kēēyāpēy /ākēēwiirchi ma.
40003011	Āpootiisānēēnook aneen pēr kungʼuutu kilē koowāliisyō ākoomētō ngʼōōkiikwook, aku nyuun, mii chiich nyoo chōōnēy nyoo ōōw kusiiraa. Māyāmēy mpō ālēku kipāyityoonteenyiin. Pootiisānēēnook inyeentee Toomirmiir nyoo Tiliil ākōō ma.
40003012	Tingʼoonuuy kimaraneenyiin nyoo chākuusākēē pareek. Pēēlēē mōōrirēēk ma nyēpō ākōy akuurumchi pareek kaapchookō."
40003013	Kungʼeetee :Yēēsu Kalilaaya akiwō kuupaatiisan :Chowaana mu ēēmpō Choortan.
40003014	Kumar kutay :Chowaana kuupaatiisan Yēēsu. Kimwoochi kilē, "Āmu nee siichōōnō wōloo āmii ākēērookēē ipaatiisanaan?"
40003015	Kuwālchi :Yēēsu kilē, "Ira kilēē nyoonēē aniinee āmu makaat kee-ira tukun tōkōl choo mārēy :Iriin." Kucham nyuun :Chowaana kuupaatiisan Yēēsu.
40003016	Paani /kaakeepaatiisan Yēēsu, kuchōōnō pēr. Kii nēē kaakichōōnō pērēēk, kuyaata imi, kuuro :Yēēsu Toomirmiir nyoo Tiliil nyoo karkeey nkōō chēēptuukō kurēku akunam inyeentee kisiisir.
40003017	Kungʼalaal kuut nkōō im kilē, "Nyi ku Wēēriinyuun nyoo āchāmēy ākoopāypāchinii inyeentee."
40004001	Paani /kaakeemwa kilēē nyoonēē, kuumut :Toomirmiir nyoo Tiliil Yēēsu ākōy suur kwēēn sikuutyam :Syeetaani.
40004002	Paani kiikaakutēpō :Yēēsu wōloonēē pērēētuus artam kimaa-am kir, kwaam :piri.
40004003	Kuchōōnchi :kootyāmiintēē akumwoochi kilē, "Nēē inyēēn Wēēroo Iriin, imwoochi kee koriichu kilēku āmiisyō."
40004004	Kiwālchi :Yēēsu kilē, "Mwoorēy :siruut kilē, 'Māsopēē :chiich āmiisyō kipaat. Aku nyuun, sāpēē ngʼālyoon aka tōkōl nyoo chōōnēē wōloo mii :Iriin.' "
40004005	Kuumut :Syeetaani Yēēsu kiwō Chēērusālēēm akukany kuuryoongʼō yoo tōrōōr mu karwaa kōrin nyi kiiwaantiriir Kōpō Iriin
40004006	akilēēchi, "Nēē inyēēn Wēēroo Iriin, isōkōrtō kee iwō ngʼwēny, āmu siraat kilē, 'Yookuuy :Iriin malaykeenichiich pākuriipin. Tookiin malaykeenichoochēē simāturin :kor keel.' "
40004007	Kilēēchi :Yēēsu, "Siraat mpō kilē, 'Meetyam Iriin Kiptaayaanteengʼuungʼ.' "
40004008	Kuumut :Syeetaani Yēēsu tulwēē aka nyoo tōrōōr akungʼuuti kōōrootin tōkōl chēpō ngʼwēny ākōō mōkōrnoonti nyoo tingʼēy,
40004009	akumwoochi kilē, "Ākōōniin tukuuchu tōkōl nēē kutungʼwoon."
40004010	Kuwālchi :Yēēsu kilē, "Wiyō Syeetaani. Siraat kilē, 'Kutungʼchii Iriin Kiptaayaanteengʼuungʼ akiipāyiisyēēchi inyeentee keey.' "
40004011	Kumētō :Syeetaani Yēēsu, kupka :malaykeen kupāyiisyēēchi inyeentee.
40004012	Paani kateer :Yēēsu kilē /kiikeerat Chowaana, kuwaraka kōōroo Kalilaaya.
40004013	Nyoo matyaan kuwēērō :Yēēsu Naasareet, akiwō kimangʼ Kaaparnaam nyoo kiimii tapanuu araaray pō Kalilaaya mu kōōroo Sāpulōōn ākōō Naptaali.
40004014	Kuusilta :kiyoo kiimwoorēy :ōōrkooyoon Isaaya kilē,
40004015	"Rootēy lēpooyin nyoo ōōw :piich choo māngʼēy tuurin mu kōōroo Sāpulōōn ākōō kōōroo Naptaali wōloo lēēkitēē :araaraypō Kalilaaya mu ēēmpō Choortan, wōloo mii :piich walak choo mā Yāwuutik. Chōōnchinii :lēpooyin pichoochēē māngʼēy uurwoo meerat."
40004017	Kungʼeetee yoonēē, kitoowu :Yēēsu kwaamtaata lōkōōy kumwoorēy kilē, "Āwāliisyēē nkōō ngʼōōkiikwook, āmu kaaku-itu :Pāyuunātoo Iriin."
40004018	Nēē mii pērēētuu aka, kimii kumānēē :Yēēsu tapan nyēpō araaray pō Kalilaaya, kuuro wēēchiik walak ārēēny choo kii tuupchō kuwiirchinii neetiisyakwaak araaray kunam kaaraak. /Kiikukuurēē aka Siimnyōn (Pēētērō nkōō kaarinee aka) /kēēkuurēē aka Antereeya.
40004019	Kukuur :Yēēsu pichoochēē akilēēchi, "Apkaana atuupaan saaneetaak wōloo ānāmtooy piich."
40004020	Paanoonēē, kumētō neetiisyakwaak akutuup Yēēsu.
40004021	Kii nēē wēērō yoonēē :Yēēsu, kuuro wēēchiik walak ārēēny choo kii tuupchō, Chēēmis ākōō Chowaana, kumii mēēliingʼwaangʼ ākōō apoongʼwaangʼ nyoo /kiikukuurēē Sēpētaayō, Kiimii :pichoochēē kuu-uunēy aku-irtooy neetiisyakwaak. Kukuur :Yēēsu akwaaneek.
40004022	Paani kateer :murēchoochēē kēēkuurēy, kumēti apoongʼwaangʼ mēēlii akutuup Yēēsu.
40004023	Kimanaateera :Yēēsu Kalilaaya tōkōl, kuunēētiisyootēy mu sinakōōkiin, akwoomtootēy lōkōōy choo kāroomēēn chēpō Pāyuunātoo Iriin akuusoopēy kōrōōytiin tōkōl.
40004024	/Kiikungʼalaala Yēēsu kuyāmu kōōroonoonēē tōkōl ākōy ku-it mpō wōli pō Siirya. Paani kiiteer :piich ngʼaleechoochēē, kuumuti Yēēsu piich tōkōl choo kimnyoonchootēēn. Kiikiinam pichoochēē :kōrōōytiinā chaa chaangʼ ākōō ngʼwoonin. Kiitingʼēy :walak toomirmiirēy chaa raacheen, kutingʼēy :walak mēērmēēruut ku kiimēēroot :walak pōōrwēy. Kiisoop :Yēēsu pichoochēē tōkōl.
40004025	Kituup :piich chaa chaangʼ kungʼeetee Kalilaaya, Teekapooli, Chēērusālēēm, Chuuteeya ākōō tēēnkēē nyiinō aka pō ēēmpō Choortan.
40005001	Nēē mii pērēētuu aka, kuuro :Yēēsu piich chaa chaangʼ choo kiimii kipkoonchinii inyeentee. Paani keero :Yēēsu pichoochēē kiwō akulaangʼ yoo tōrōōr ākōō kiineetanichiich. Paani kātēpō ngʼwēny, kuunooku :kiineetanichiich.
40005002	Kutoowu :Yēēsu kuunēētiisyō kilē:
40005003	"Pēēruuroot nyaa tyaan :piich choo moongʼuuy Iriin, āmu nyaangʼwaangʼ Pāyuunātoo kaa Iriin.
40005004	Pēēruurootēēn :piich choo iimē keey, āmu nyōōruuy pāypooyō.
40005005	Pēēruurootēēn :piich choo āpēy keey ngʼwēny, āmu nyōōruuy kiyoo kiikuuyoomiis :Iriin.
40005006	Pēēruurootēēn :piich choo āmchinii piri man, āmu nyōōruuy kiyoo mārēy.
40005007	Pēēruurootēēn :piich choo riirēē walak, āmu /kuriirēē mpō akwaaneek.
40005008	Pēēruurootēēn :piich chaa reelacha :mootineekwaak, āmu rōōtēy Iriin.
40005009	Pēēruurootēēn :piich choo kiilchinii keey kaalya, āmu /kukuurēē laakōōpō Iriin.
40005010	Pēēruurootēēn :piich choo /kiinyāriilēy nēē ir tukun choo mārēy :Iriin, āmu nyaangʼwaangʼ Pāyuunātoo kaa Iriin.
40005011	Āpēēruuroot :akwaan nēē muulook :piich, akuunyariilaak, akuutoomchook ngʼal chaa raacheen choo mā pō man akipō aneen.
40005012	Nēē ku-irwaak kilēē nyoonēē, āpāypāyiitu ākoongʼārākyō āmu mii :mālāk nyoo ōōw nyoo kiikuusiintoowook :Iriin mu kipsēnkwēt. /Kiikuunyariil mpō ōōrkooy chēpō Iriin chēpō kēny kilēē nyoonēē."
40005013	Kitas taay :Yēēsu kumwoochi kiineetanichiich kilē, "Akwaan muuny chēpō ngʼwēny. Nēē kaakutārtāriituuy muunya, kēē-irtooy nee sikukārāmiituuy? Pēsyēēt, /ku-istooy kipaat /akeetyakaatyak.
40005014	Akwaan lēpooyin nyēpō ngʼwēny. Māwungʼēē kōōrō nyoo /kiikutēēchi tul.
40005015	Āmoomii :chiich nyoo noomēy taayit akukara tēr. /Kiinoomēy taayit /ākēētē yoo tōrōōr sikuulēpooyiit koot.
40005016	Mārēy nyuun āngʼuutii piich lēpooyin, si nēē ngʼat kuuro :piich pāyiisyōōnikwook choo kāroomēēn, akuuloosu Apoongʼwoongʼ nyoo mii kipsēnkwēt."
40005017	"Ameepkaat :chiich kilē kyoochōōn apoot ngʼaleepō Muusa ākōō chēpō ōōrkooy, aku nyuun kyoochōōn asilta ngʼaleechoochēē.
40005018	Āmwoorwook man kilē muukēy kusiirtō :im ākōō ngʼwēny, aku nyuun moomii :kir nyoo pētēy mu siruutēchu, ākōy ku-iriisyō tōkōl.
40005019	Kunyuun oo, chiich nyoo kāsiiru ngʼaleechoochēē, mpō nyoo miningʼ nyaa tyaan, akuuneet piich walak ku-ir kilēē inyeentee, /kēēminingʼiitēy chiichoonēē mu Pāyuunātoo Kaa Iriin. Ku chiich aka tōkōl nyoo katuup ngʼaleechoochēē akuuneet piich walak, /kēētōrōōrēy mu Pāyuunātoo Kaa Iriin.
40005020	Āmwoorwook man kilē nēē maaran Iriin kukaraam kusiir wōloo rāntooy Parisaay ākōō koonēēt chēpō ngʼātuut, ku mā ākōy achuut Pāyuunātoo Kaa Iriin."
40005021	Kitas taay :Yēēsu kumwa kilē, "Ānkēt :akwaan kilē /kiikumwoochi piich chēpō kēny kilē 'Moorumiisyō. Aku chiich aka tōkōl nyoo kārumiisyō, kumārēy /kēērwoochi nkōō kōōk /sikēētilchi kiirwook.'
40005022	Ākoomwoorwook man kilē chiich aka tōkōl nyoo kānārēēchi chiich aka kilēēn, /kēērwoochinii. Ku chiich aka tōkōl nyoo kālēēchi aka 'Mā nyi' /kēērwoochinii; ku nyoo mwoorēy kilē, 'Inyēēn sālwō,' /keepa /kēēwiirchinii ma nyēpō ākōy.
40005023	Ku nēē mārēy i-irchi Iriin kōrōs akiipkaat kilē tingʼēēniin :chiitō aka ngʼālyoon,
40005024	imēti tukuuchoochēē taayuu kaapkōrōs akiiwō ākōy wōloo mii :chiichoonēē akaapa āchoomnyō kupōk si nēē ngʼat, iwee-ir kōrōsēēchoochēē.
40005025	Nēē mii :chiich nyoo mārēy kuurwookin, isip itēērchiinō ākōō inyeentee kutoomō apee kōōkwō. Āmu nēē mee-ir kilēē nyoonēē, kuumutiniin :chiichoonēē kiirwookiin nyoo āpiin /keepa /keeratin.
40005026	Āmwooruun man kilē, mā ākōy keetyaayteen ākōy /keeraakta pēsēn aka tōkōl nyoo kirookiin."
40005027	Kitas taay :Yēēsu kumwoochi pichoochēē kilē, "Ānkēt :akwaan kilē /kiikumwoochi piich chēpō kēny kilē, 'Ākoonyit chēēpyōōsōōkwook amoosiir karwa.'
40005028	Āmwoorwook man kilē chiich aka tōkōl nyoo keero cheepyooso akwoomchi ngʼat koongʼ, ku maakoonyit cheepyooseenyiin.
40005029	Nee irin :koontongʼuungʼ nyēpō taay ipēt, ipālu akiiwiirta. Kaykay ipoot kamas ākoongʼo nyēpō pōōrtāngʼuungʼ kisiir /kēēwiirchi pōōrtāngʼuungʼ tōkōl ma nyēpō ākōy.
40005030	Ku nēē irin :ēēruungʼuungʼ nyēpō taay ipēt, itilta akiiwiirta. Kaykay ipoot kamas ākoongʼo nyēpō pōōrtāngʼuungʼ kisiir /kēēwiirchi pōōrtāngʼuungʼ tōkōl ma nyēpō ākōy."
40005031	Kuureer kimwa :Yēēsu kilē, "Ānkēt mpō kilē mwaaraat kilē, 'Chiich aka tōkōl nyoo keetyaak cheepyooseenyiin ku mārēy kisirchi cheepyoosoonoonēē kir nyoo ngʼutuuy kilē kaakuutyaak keey.'
40005032	Āmwoorwook nyuun kilē, chiich aka tōkōl nyoo keetyaak cheepyooseenyiin nyoo maasiir karwa, ku ka-ir cheepyoosoonoonēē kisiir karwa nēē āp :chiich, ku chiich aka tōkōl nyoo āpēy cheepyooso nyoo /kakuutyaak, ku kāsiir :chiichoonēē karwa."
40005033	Kuureer kumwa :Yēēsu kilē, "Ānkēt :akwaan kilē /kiikumwoochi piich chēpō kēny kilē, 'Nēē āyoomiis chiich kir nkōō kaarinaa Iriin, a-ir kilēē paani koosirpēn nkōō kaarinaa Iriin.'
40005034	Āmwoorwook kilē āmoosirpēnēē kir aka tōkōl nēē yoomiisēy chiich kir. Āmēēsirpēnēē :chiich kipsēnkwēt, āmu pāytooyiisyēy :Iriin mu kipsēnkwēt.
40005035	Āmēēsirpēnēē :chiich ngʼwēny, āmu muungʼēē kēēlyeechiich wōloonēē. Āmēēsirpēnēē :chiich mpō Chēērusālēēm āmu kōōroo Iriin Pāytooyiin nyoo ōōw.
40005036	Āmēēsirpēnēē mpō mētingʼuungʼ, āmu mēēmuukēy i-ir puutyoon mpō ākoongʼo kurēēliit ntā kutuuriit nkōō mētingʼuungʼ.
40005037	Nee ran kir aka tōkōl, ku kaykay imwaa kilē 'Ēē, lēē nyoonēē.' Ntā nēē tay, imwaa kilē 'Acha, mālēē nyoonēē.' Ngʼālyoon aka tōkōl nyoo keemwaa nyoo siirēy chu, kuchōōnēē :nyoonēē wōloo mii :inyeentee nyaa ra."
40005038	Kitas taay :Yēēsu kumwa kilē, "Ānkēt :akwaan kilē /kiikuuneetaak kilē, 'Koongʼ nkōō koongʼ, keelat nkōō keelat.'
40005039	Aku āmwoorwook :aneen nyuun kilē, nēē rapaakin :chiich mataany kamaspō taay, kimēē-ooyta, iwārāchi mpō kamaspō lēt kuurapaak.
40005040	Ki nēē rwookin chiich akipō sireengʼuungʼ nyēpō wōlipoor, ikany kwoop mpō nyēpō saangʼ.
40005041	Nēē irin :āskāriin ikalap tukuuchiich saayit ākoongʼo, ireer itāsi ikalap saayit aka.
40005042	Tēē chiich aka tōkōl nyoo kāsoomin. Nēē mārēy :chiich kuupēsēēnin kir, ipēsēēnchi."
40005043	Kitas taay :Yēēsu kumwoochi kilē, "Kyaateer :akwaan /kēēmwoorēy kilē, 'Chama chiipō kōōkwēēngʼuungʼ akiisas puunikuuk!'
40005044	Āmwoorwook nyuun kilē achama puunikwook ākoosoochinii choo usook
40005045	saakarkeeyiituu ākōō Paapēēngʼwoongʼ nyoo mii kipsēnkwēt nyoo irēy asiis kupuusu akuulēpoochi piich choo kāroomēēn ākōō chaa raacheen aku-ir mpō roop kurōōpēnchi piich choo irēy tukun choo kāroomēēn ākōō choo irēy tukun chaa raacheen.
40005046	Nēē āchāmēēkwaan kipaat piich choo chāmook oo, ku mālāk nee nyoo ānyōōruuy? Nku irēy mpō :kipngʼōōkiin kilēē nyoonēē.
40005047	Ku nēē āngʼāloolchi choorwayiikwook kipaat oo, ku kaa-ir :akwaan nee nyoo ngʼulēy? Nku irēy :mpō piich choo mēēnkēt Iriin kilēē nyoonēē.
40005048	Ku nyuun oo, karaam a-ir tukun choo chuulootēēn kilēē Paapēēngʼwoongʼ nyoo mii kipsēnkwēt nyaa chuulaat."
40006001	Kimwoochi :Yēēsu kilē, "Āriip keey. Amaa-ir ngʼal choo kāroomēēn nkōō taayuu piich kilē /sikeerootook. Nēē a-ir kilēē nyoonēē, ku moomii :kir nyoo kōōnook :Paapēēngʼwoongʼ nyoo mii kipsēnkwēt.
40006002	Nēē toorēt mēēy, ku meengʼalaala kuyāmu kōōrēē tōkōl kilēē wōloo irtooy :piich choo irtooy keey mu sinakōōkiin ākōō araa oor kilē sikuuloosu :piich. Āmwoorwook man kilē /kiikēētē pichoochēē kir aka tōkōl.
40006003	Nēē toorēt mēēywoon, ku mārēy i-ir mu oor nyoo ungʼaat nyoo mēēmuukēy mpō kusōwu :choorwēēngʼuungʼ nyoo lēēkitēēniin.
40006004	I-irēy kilēē nyoonēē simeero :chiich. Kōōniin Paapeengʼuungʼ mālāktāngʼuungʼ āmu nkēt :inyeentee kir aka tōkōl nyoo ungʼaat."
40006005	Kitas taay :Yēēsu kumwa kilē, "Nēē āmii āsooyēy, ku maasaa kilēē piich choo irtooy keey choo sooyēy kuuryoongʼsōōt mu sinakōōkiin, akusooyēy mpō nkōō wōloo chaangʼ :piich. Irēy pichoochēē kilēē nyoonēē kilē sikuurooteech :piich. Āmwoorwook man kilē /kiikēētē pichoochēē mālāktiingʼwaangʼ.
40006006	Nēē sooyēy, iwō ikarta keey koongʼuungʼ akiisaa Paapeengʼuungʼ nyoo mātookuuy. Kōōniin :inyeentee mālāktāngʼuungʼ āmu nkēt kir aka tōkōl nyoo ungʼaat."
40006007	Kitas taay :Yēēsu kumwa kilē, "Nēē sooyēy, kumeemwaa ngʼal chaa chaangʼ chēpō kilēēn kilēē piich choo mēēnkēt Iriin. Sooyēy :pichoochēē kilēē nyoonēē kuupkootēy kilē nēē mwa ngʼal chaa chaangʼ /kēētēērchi soowuutēkwaak.
40006008	Makaraam a-ir kilēē pichoochēē āmu nkēt :Paapēēngʼwoongʼ kir nyoo āmārēy mpō kutoomō āsoom.
40006009	Mārēy nyuun āsooyēy kilēē nyi: Paapa Iriin nyoo mii kipsēnkwēt, kutōrōriit :kaarineengʼuungʼ.
40006010	Kanya kichō :pāyuunātēēngʼuungʼ, aku-ira makēēngʼuungʼ mu ngʼwēny kilēē paani lēē mu kipsēnkwēt.
40006011	Kōōnēēch kiyoo kyoomēy pērēētuuni.
40006012	Akiinyōōwēēch kaat ngʼōōkiichooch, kilēē paani kiikēēnyōōchi kaat choo kiikulēēlwēēch.
40006013	Ameemuteech wōloo mii :kootyāmuut, wōloo nyuun naaytaareeneech nkōō wōloo mii :puunyoon.
40006014	Āmu nēē ānyōōchi kaat piich walak ngʼōōkiikwaak, ku nyōōwook kaat :Paapēēngʼwoongʼ nyoo mii kipsēnkwēt.
40006015	Ku nēē moonyōōchi piich walak kaat ngʼōōkiikwaak ku mānyōōwook kaat mpō :Paapēēngʼwoongʼ."
40006016	Kimwa :Yēēsu kuureer kilē, "Nēē arukuut keey, ku maakany kutooku kilēē ngʼuur choo irtooy keey /sikeero. Āmwoorwook man kilē /kiikēētē pichoochēē mālāktiingʼwaangʼ.
40006017	Ku nēē arukuut keey, a-iil mētēwēyiikwook ākoo-uun koonyiikwook
40006018	simāsōwu :piich kilē kaarukuut keey wōloo nyuun kanya kuuro :paapēēngʼwoongʼ nyoo mātookuuy. Paapēēngʼwoongʼ ākityōōn nyoo /mākuurootēy :nyoo nkēt, akukōōnook :inyeentee mālāktiingʼwoongʼ."
40006019	Kitas taay :Yēēsu kumwoochi piich kilē, "Āmoorumchi keey mōkōrnoonti mu ngʼwēny āmu muukēy kuululuuk :kuutyay akwaam ngʼwēnyi, akimii :chōōri choo muukēy kichoor.
40006020	Aku āsiintoochii keey mōkōrnoonti mu kipsēnkwēt wōloo moomii :kuutyaan nyoo muukēy kuululuuk āmoomii :chōōri choo chōōrēy.
40006021	Wōloo mii :mōkōrnoontii chiich ku wōloonēē wōli tiirēē :mētinyiin.
40006022	Koongʼ kilēē taayit nyēpō pōōr. Nēē karaam :koontongʼuungʼ, itingʼēy lēpooyin mu wōlipoor.
40006023	Ku nēē rōōti kir ngʼat koongʼ, ku tuur moongʼuungʼ. Iriip keey nyuun ngʼat koongʼ simākārchiin tuurin.
40006024	Mēēmpēlēy :chiich kaarooy ārēēny, nēē ir kilēē nyoonēē, kurālēy aka. Kunyuun oo, mēēmuukēē /kēēpāyiisyēēchi Iriin akēēchāmēy rōōpiyō."
40006025	"Āmwoorwook nyuun kilē, āmoo-iimchi keey āmiisyō ntā ku tukun choo ārēēy, Ntā ku sirōōy choo ālookēy. Mā ōōw :sopoon kusiir āmiisyō ākōō sirōōy?
40006026	Aroo kee tāriit! Māpālēy par amākāsēy, amātingʼēy mpō kaapchookō, aku pāyēy :Apoongʼwoongʼ nyoo mii kipsēnkwēt. Maakwaan pō koomānuut kitya kusiir tāriit?
40006027	Ngʼoo nkōō akwaan :nyoo muukēy kutāsi keey pērēētuus chēpō sopēēnyiin nēē iimchi keey ngʼaleepō ngʼwēny?
40006028	Kilē nee soo-iimchii keey sirōōy? Aroo kee taapuk chēpō kērti wōloo piititooy, nku mā-irēy pāyit aka tōkōl ntā kunāpchi keey mpō sirōōy,
40006029	aku āmwoorwook nyuun man kilē mpō ntā kiitingʼēy :Sōlōmōōn mōkōrnoonti nyoo mātingʼ /keemwa, ku kiimātingʼēy sirōōy choo kāroomēēn kilēē taapukeechoochēē.
40006030	Ku nēē lookēy :Iriin keet chēpō kērti choo sāpsōōt aniinee /ākēēwiirchi ma āsuun oo, kutēp nee wōloo looktooyook? Miningʼ kaaraneengʼwoongʼ man.
40006031	Amaa-iim keey nyuun akaateep keey kilē, 'Kunyōōrchinii ānō āmiisyō? Ntā kinyōōrchinii ānō kiyoo kurēēy ākōō sirōōy choo kiilookēy?'
40006032	Piich choo mēēnkēt Iriin :choo iimchinii keey tukuuchu tōkōl akuunkēt :paapēēngʼwoongʼ nyoo mii kipsēnkwēt kilē āmārēēkwaan choochēē tōkōl.
40006033	Aku awasa kipōk Pāyuunātēēnyiin akaa-ir man, /tākēētāswook mpō tukuuchu tōkōl.
40006034	Kunyuun, amaa-iim keey akipō āsuun āmu tingʼēy :āsuun kaa-iimuut chaachiich. Aniinee kitingʼēy kaa-iimuut chaachiich choo yāmēy āmootāsi walak."
40007001	Kitas taay :Yēēsu kumwa kilē, "Amaangʼalaalee chiich nkōō oor nyaa ra, /tamakungʼalaaleenaak.
40007002	Āmu nēē angʼalaalee chiich, /kēēngʼāloolēēnook. Ku-irwook kilēē wōloo ā-irchinii piich walak.
40007003	Āmu nee teeroo uutēnwō nyoo mii koontaa wēēriingʼwoongʼ ameeroo kuntul nyoo mii koontongʼuungʼ?
40007004	Muukēē kilē nee imwoochi wēēriingʼwoongʼ kilē, 'Kanya āmooluun uutēnwō nyoo mii koontongʼuungʼ,' kumii :kuntulyō koontongʼuungʼ?
40007005	Ngʼuuriintooni! Mooluu kupōk kuntulyooni mii koontongʼuuungʼ si nēē ngʼat imuuk iroo kukaraam a-imoolu uutēnwooni mii koontaa wēēriingʼwoongʼ.
40007006	Mēētō piich choo mātiliilō tukun choo tiliilēēn āmu nēē ir kilēē nyoonēē, kuwārākiisōōt akupooryēērēēniin. Āmēēwiirchi sanayēēkuuk taayuu nkurwēētiin āmu nēē ir kilēē nyoonēē, kuumuukēy kuutyaartyaar."
40007007	"Āsoomō, /tākēēkōōnook; awasa, toonyōōruu; ākōnkōōngʼō kurkee /tākēēyootwook.
40007008	Āmu chiich nyoo soomēy, /kēētēnii, nyoo wāsēy, kunyōōruuy, ku nyoo kōnkōōngʼēy kurkat, /kēēyootinii.
40007009	Mii :chiich nkōō akwaan nyoo nēē soom :laakweenyiin makatyaan kuutē kor?
40007010	Ntā nee soom koorookwo, kuutē kipaangʼwa?
40007011	Kunyuun oo, nēē ātēniikwaan kipngʼōōkiis laakōōkwook tukun choo kāroomēēn oo, kutēp nee nyuun Apoongʼwoongʼ nyoo mii kipsēnkwēt? Tēnii :inyeentee tukun choo kāroomēēn piich choo soomēy!"
40007012	"Ā-irchii nyuun piich kilēē wōloo āmārtooy /kee-irwaak. Rumēy :ngʼaleechu siruutēpō Muusa ākōō chēpō ōōrkooyiipō Iriin."
40007013	Kitas taay :Yēēsu kumwa kilē, "Āpuntoorēē kurkat nyaa mariik, āmu pārō :kurkat akutapees :aree nyoo wēētii ma nyēpō ākōy aku chaangʼ piich choo pēētii araanoonēē.
40007014	Mariik :kurkee aku kōrōōm :aree nyoo wēētii sopoon nyēpō ākōy. Ngʼērin :piich choo nyōōruuy araanoonēē."
40007015	Kitas taay Yēēsu kumwa kilē, "Āriipēē keey ōōrkooy choo ma pō man. Karkeey :pichu ākōō kēēchiir choo tālooyēēn akutuurō nyuun moontinēy pichoochēē kilēē rēēlwēy.
40007016	Āsōwuunēē pichoochēē ngʼal choo irēy. Mānāmēy :katooyi maakany aku mānāmēy :seesya siimaat.
40007017	Keet aka tōkōl nyaa karaam kunāmēy lokor choo kāroomēēn. Ku keet nyaa ra kunāmēy lokor chaa raacheen.
40007018	Mēēmuukēy :keet nyaa karaam kunam lokor chaa raacheen, amēēmuukēy keet nyaa ra kunam lokor choo kāroomēēn.
40007019	Keet aka tōkōl nyoo nāmēy lokor chaa raacheen /kēēyāpēy /ākēēwiirchi ma.
40007020	Kunyuun, āsōwuunēē akwaaneek lokoreekwaak."
40007021	Kitas taay :Yēēsu kumwoochi kiineetanichiich kilē, "Mā :chiitōkōl nyoo kuuroon kilē 'Kiptaayaan, Kiptaayaan!' nyoo wēētii pāyuunātoo Iriin, aku inyeentee kipaat nyoo irēy kiyoo mārēy Apoonyuun nyoo mii kipsēnkwēt.
40007022	Nkōō pērēētuu lēt, ku chaangʼ :piich choo kuuroon kilē, 'Kiptaayaan, Kiptaayaan! Maakwaamtaata lōkōōy choo kāroomēēn nkōō kaarineengʼuungʼ, akeekar koongʼ mpō toomirmiirēy chaa raacheen akee-ir mpō tukun chēpō kwōngʼuut nkōō kaarinēēngʼuungʼ?'
40007023	Āmwoochinii nyuun pichoochēē kitooku kilē, 'Moonkētook. Apeeree yi āmii, akwaan kipngʼōōkiis.' "
40007024	Kitas taay :Yēēsu kumwa kilē. "Chiich aka tōkōl nyoo tēērēy ngʼaleechuuch akutuup, ku karkeey ākōō chiich nyaa ngʼoroom nyoo kiiteek koonyiin raat parak.
40007025	Paani kiirōōpēn, kunyir ēēnwēy, akuutimtiim yōōmēt kōyoonēē, ku maakuruul āmu /kiikitēēchi raat parak.
40007026	Chiich aka tōkōl nyoo tēērēy ngʼaleechuchuuch amatuup ku karkeey ākōō chiich nyoo lēē sālwō nyoo kiitēēchi koonyiin asyaak.
40007027	Paani kiirōōpēn, kunyir ēēnwēy, akuutimtiim yōōmēt kōyoonēē. Kuruulō :kōyoonēē nyēpō kwōngʼuut."
40007028	Paani keewaangʼ :Yēēsu kumwoorēy ngʼaleechoochēē, kukwōngʼ :piich akipō wōloo kiinēētitooy.
40007029	Kiimēēnēētēy kilēē wōloo kiinēētitooy :koonēētik chēpō ngʼātuut, aku kiinēētiisyēy kitingʼēy kaamuuka.
40008001	Kii nēē rēkuunō :Yēēsu lakamee, kutuup :piich chaa chaangʼ.
40008002	Nyoo matyaan, kuchō :chiitō aka nyoo kyaam :kōōnchōryoontō. Kukutungʼ nkōō taayuu Yēēsu akilē, "Kiptaayaan, nēē ichāmēy, isoopoon akiitiliiloon."
40008003	Kuukoortō :Yēēsu ēēruunyiin kitiingʼ chiichoonēē akilēēchi, "Āchāmēy, sopō!" Kusop :chiichoonēē kilē weel.
40008004	Paani kaakisop, kumwoochi :Yēēsu chiichoonēē kilē, "Āmēēmwoochi chiich aka tōkōl ngʼaleechu. Wiyō akiiwēēngʼuuti keey tisiin akii-āp tukun choo /ki-irēē kōrōs kilēē paani kiimwoorēy :Muusa nkōō ngʼātuut tākēēsōwu kilē kaa-itililiitu."
40008005	Kimii kuwēētii :Yēēsu Kaaparnaam, kuchō :chiitō aka nyoo kii kāāntōōyiintoo lukoo pooryoot nyēpō Rooma akumwoochi Yēēsu kilē,
40008006	"Kiptaayaan, mii :kipāyityoontēēnyuun kaaw nyoo mnyaanaat kitya, aku mii nyaril nyēpō kwōngʼuut, kiimeerta pōōr."
40008007	Kumwoochi :Yēēsu chiichoonēē kilē, "Āwēētii āsoopēy chiichoonēē."
40008008	Kuwālchi :kāāntōōyiintoonoonēē Yēēsu kilē, "Kiptaayaan, mēērookēē ataakin nkōō katanyuun, aku mwaara ngʼālyoon kipaat kusop :kipāyityoontēēnyuun.
40008009	Kaamwaa kilēē nyoonēē āmu mii :piich choo ēēchēēn kusiir aneen akimii :piich choo āpāytooy mpō. Nēē āmwoochi chiich kilē 'Wiyō,' kuwēētii ntā nēē āmwoochi aka kilē 'Chōōnō' kuchōōnēy. Ku nēē āmwoochi mpō kipāyityoontēēnyuun kilē 'Ira kiyi' ku-irēy."
40008010	Paani kateer :Yēēsu ngʼaleepō chiichoonēē, kukwōngʼ akumwoochi piich choo kiituupēy inyeentee kilē, "Āmwoorwook man kilē toomō aroo chiich mu Israayeel tōkōl nyoo tingʼēy kaarana nyoo lēē nyēpō chiichi.
40008011	Āmwoorwook nyuun kilē, pkoonēē :piich chaa chaangʼ kāmoos tōkōl chēpō ngʼwēny pākutēpi akwoomiisyō ākōō Apraam, Isaka ākōō Chaakōp mu pāyuunātoo :Iriin.
40008012	/Kuwiirchinii nyuun piich choo kātāpāyiituuy Iriin saangʼ wōloo tuur kipa kuriiryō akunyar keelat."
40008013	Paani keewaangʼ :Yēēsu kumwa kilēē nyoonēē, kumwoochi kāāntōōyiintoonoonēē kiipō luk kilē, "Warakee kaaw. Irēē kilēē wōloo keeranta." Kusop :kipāyityoontoo kāāntōōyiintoonoonēē kilē weel.
40008014	Paani kāwo :Yēēsu kaa Pēētērō, kunyōōru pookēr pō Pēētērō mii rwoon akumnyaanaat.
40008015	Kunam :Yēēsu ēēruu cheepyoosoonoonēē, kusop akungʼeet kupay mpō Yēēsu.
40008016	Nēē mii pērēētuunoonēē ku kaakurēytō asiis, /kēēmuti Yēēsu piich chaa chaangʼ choo kii-iimēy :toomirmiirēy chaa raacheen. Paani kangʼalaal :Yēēsu, kupeera :toomirmiirōōchoochēē raacheen piich. Kusopyō :piich tōkōl choo kimnyoonchootēēn.
40008017	Kuusilta nyuun :kiyoo kiimwoorēy :ōōrkooyoon Isaaya kilē, "Kiikasan mnyoonwēyiichooch akuusoopēēch nkōō kōrōōytiin tōkōl."
40008018	Kii nēē ro :Yēēsu piich chaa chaangʼ choo kēēruruuchi keey yoo kiimii inyeentee, kumwoochi kiineetanichiich kutilta araaray nyēpō Kalilaaya kupa kamasta nyiinō aka.
40008019	Kuchōōnchi :koonēētiin nyēpō ngʼātuut Yēēsu akilēēchi, "Koonēētiin, ātuupiin woltō tōkōl yoo kēēwō!"
40008020	Kuwālchi :Yēēsu chiichoonēē kilē, "Tingʼēy rēēlwēy kēpēnoot choo māngʼēy, akutingʼēy :tāriit kooriikwaak, wōloo nyuun mātingʼēy :Wēēroo Chiich wōloo muungʼēē."
40008021	Kumwoochi :tuupiintēē aka Yēēsu kilē, "Kiptaayaan, āmārēy atuupin wōloo nyuun kanyaan āwootup apoonyuun kupōk saatuupin."
40008022	Kuwālchi :Yēēsu chiichoonēē kilē, "Mētii piich choo mēērootēēn kutup choo mēērsōōt ākiichōōn ituupaan."
40008023	Paani kaakulaangʼ :Yēēsu ākōō kiineetanichiich mēēli kupēēchi keey.
40008024	Nyoo matyaan, kuchō :yoomēt nyoo nyikiis nyoo kiipaanta ku-ir mēēlii kuchuut pēr. Kiimii :Yēēsu rwoon.
40008025	Kupa :kiineetanik yoo kiimii :Yēēsu akuungʼeet kilē, "Kiptaayaan, sārwēēch. Kimii kēērookēy."
40008026	Kuwālchi :Yēēsu kiineetanichoochēē kilē, "Āmu nee soowāriisyēē nyoo tēēnō nyi tōkōl? Muutyō akwaan choo ātingʼēy kaarana nyoo miningʼ!" Paani keewaangʼ :Yēēsu kumwoorēy kilēē nyoonēē, kungʼeet akuupkoongʼ yoomēē ākōō pērēēk kusiisyō.
40008027	Kukwōngʼyō :kiineetanik akuteep keey kilē, "Chiich nee :chiichi? Nku tēērēy iit mpō :yoomēt ākōō pēr."
40008028	Kii nēē it :Yēēsu kōōr aka nyoo /kiikukuurēē Keeraasa, mu kamasta nyiinō aka pō araaray, kutuuyēērō piich ārēēny choo kiitingʼēy toomirmiirēy chaa raacheen kipkoonēē wōloo /kiikutupchinii piich. Kiimoomii :chiich nyoo kiimuukēy kiwō araanoonēē.
40008029	Kuunchōōyō toomirmiirōōchoochēē raacheen kilē, "Wēēroo Iriin, imārēēnēēch nee? Kēēchōōn inyariileech kutoomō ku-itu :pērēētuunyoon?"
40008030	Kiimii :nkurwēētiin chaa chaangʼ choo kiilēēkitēē yoonēē choo kiimii kwookēētēy.
40008031	Kusoom :toomirmiirōōchoochēē raacheen Yēēsu kilē, "Nēē mārēy ooneech, ikanyeech keepa keechuuta nkurwēētiinēchuuchō."
40008032	Kumwoochi :Yēēsu kilē, "Apee." Kupa nyuun :toomirmiirōōchoochēē raacheen akupa kuchuut nkurwēētiinēchoochēē. Kuutuultēērō keey :nkurwēētiinēchoochēē tōkōl lakamee akupa kutakus keey mu araaray.
40008033	Paani keero :māsowēēpō nkurwēētiinēchoochēē kiyoo kii-ira, kumwēr ākōy kōōroonoonēē akupa kumwoochi piich ngʼal tōkōl choo ki-iriisyō kupootō mpō chēpō piich choo kiitingʼēy toomirmiirēy chaa raacheen.
40008034	Paani kateer :piichoochēē ngʼaleechoochēē, kupa :tōkōl pākunyōōru Yēēsu, akusaarsaar kuwēērō kōōrēēngʼwaangʼ.
40009001	Kiilaangʼ :Yēēsu mēēli akuwaraka kutilta Kaparnaam wōli kiitēpuunēē.
40009002	Kii nēē it, kuumuti :piich walak inyeentee chiich nyoo kiimeertaaraat pōōr nyoo kiimii kiptaraancha. Paani keero :Yēēsu kaaranaa pichoochēē, kumwoochi chiichi kiimnyoonēy kilē, "Wēēriinyuun, amēēwāriisyō, /kaakēēnyōōwuun kaat ngʼōōkiikuuk."
40009003	Kii nēē mwa :Yēēsu kilēē nyoonēē, kuupkaat :koonēēt chēpō ngʼātuut kilē, "Kā-āp keey im :chiichi kilēē yoo Iriin."
40009004	Āmu kiinkēt :Yēēsu kiyoo kiimii kuupkootēy :pichoochēē kumwa kilē, "Āmu nee saapkaata ngʼal chaa raacheen?
40009005	Kuskus /keemwa kilē, '/Kaakēēnyōōwuun kaat ngʼōōkiikuuk' ntā /keemwa kilē, 'Ngʼeeta akiiwō'?
40009006	Āngʼuutwook nyuun kilē tingʼēy :Wēēroo Chiich kaamuuka mu ngʼwēny kunyōōchi piich kaat ngʼōōkikwaak." Kumwoochi nyuun :Yēēsu chiichoonēē kiimeertaaraat pōōr kilē, "Ngʼeeta, āpō kiptaraancheengʼuungʼ, akiiwēēchi keey kaaw."
40009007	Kungʼeet :chiichoonēē akuwēēchi keey kaaw.
40009008	Paani keero :piich choo kiimii yoonēē ngʼaleechoochēē, kuuwāriisyō akuuloosu Iriin nyoo tēnii piich kaamuuka nyoo lēē nyoonēē.
40009009	Kimii kumānootēy :Yēēsu, kuuro chiich aka nyoo /kiikukuurēē Mataayo. Kiimii :chiichoonēē kutēpēē koot aka nyoo kii kukwārēē kōōti. Kumwoochi :Yēēsu chiichoonēē kilē, "Tuupaan." Kungʼeet :Mataayo akutuup Yēēsu.
40009010	Kii nēē mii :Yēēsu kwoomiisyēy ākōō kiineetanichiich mu kaa Mataayo, kupka :piich chaa chaangʼ choo kiikwārēy kōōti ākōō kipngʼōōkiis akupa kutēpi tōkōl ākōō Yēēsu kipootō kiineetanichiich akwoomiisyō.
40009011	Paani keero :Parisaay kutēpēē Yēēsu ākōō pichoochēē, kuteepa kiineetanichiich kilē, "Āmu nee sikwoomiisyēy :koonēētiintēēngʼwoongʼ ākōō kwāriipō kōōti kipootō kipngʼōōkiis?"
40009012	Paani kateer :Yēēsu kilēē nyoonēē, kuwālchi kilē, "Wāsootēy :piich choo mnyoonchootēēn cheepsaakityaan, māwāsootēy :choo kāroomō pōōrwēy.
40009013	Apee akaapaaneet keey kiyoo ngʼuutuuy :ngʼaleechu /kiikusir kilē, 'Āchāmēy /keeriira piich kisiir /kee-ir kōrōs.' Kyoochōōn akuur kipngʼōōkiis, amēēlē chēpō man."
40009014	Nēē mii pērēētuu ākoongʼo, kupka :kiineetanipō Chowaana Koopootiisāniin akuteep Yēēsu kilē, "Āmu nee sikēērukuutēy keey, akuurukuutēy keey mpō Parisaay, ku mēērukuutēy keey :kiineetanikuuk?"
40009015	Kuwālchi :Yēēsu kilē, "Mēērukuutēy keey :choorwaayiipō saantaa laakwa kitākimii ākōō saanteetaa laakwa. Itēy :pērēētuu nyoo /kwoopēy santeetaa laakwa, kurukuutyō nyuun :choorwayiichiich."
40009016	Kitas taay :Yēēsu kumwa kilē, "Moomii :chiich nyoo rārēy sira nyoo rēēl akiraakee siree nyoo kiikuroosiit. Nēē ir kilēē nyoonēē kupoolēy rookēywoontēē siree kirayiit kitya.
40009017	/Mākuroonchinii tiipaay choo /kātākēēryākēy tokol nyoo kiikuyoosiit. Nee /ku-ir kilēē nyoonēē, kuryēēy :tokoltō akuraanta keey :tiipaayiik. /Kuroonchinii tiipaay choo /kātākēēryākēy tokol nyoo rēēl, si nēē ngʼat kuriipiisyō tukuuchoochēē :tōkōl."
40009018	Kii nēē tākungʼāloolēy :Yēēsu, kuchō :kāāntōōyiintēē aka nyēpō Yāwuutik, kukutungʼō taayuu Yēēsu akimwa kilē, "Kātākumēērēy :chēētanyuun paannyēēnyi. Kaykay chōōnō keepee wiyō tiingʼēē ēēruungʼuungʼ sikusop."
40009019	Kungʼeet :Yēēsu ākōō kiineetanichiich akupa tōkōl nkōō chiichoonēē.
40009020	Kiimii :cheepyoosee aka nyoo kikiikuu-iim pōōr kupēērēē :kērēti kēnyiis taman ākōō ārēēny. kichōōnō :cheepyoosoonoonēē Yēēsu lēt akutiingʼ tapanuu sireenyiin.
40009021	Kiikiikuupkooti keey :cheepyoosoonoonēē kilē, "Nēē ātiingʼ aneen mpō sireenyiin kipaat, āsop."
40009022	Kuwarak keey :Yēēsu kuuro lēt. Kii nēē ro cheepyoosoonoonēē kilēēchi, "Amēēwāriisyō! Kēēsop āmu kaaraneengʼuungʼ." Paani kamwa :Yēēsu kilēē nyoonēē, kusop :cheepyoosoonoonēē kilē weel.
40009023	Kii nēē it :Yēēsu kaa kāāntōōyiintoonoonēē, akuuro piich chaa chaangʼ choo kiimii kuriirsōōt akuunchōōsōōt ākōō piich choo kiikuutēy kuurēēruun,
40009024	kumwa kilē, "Apee saangʼ tōkōl. Maama :chēētō, mii rwoon." Kii nēē mwa :Yēēsu kilēē nyoonēē, kuroorēchi :pichoochēē.
40009025	Paani /kaakēēmwoochi pichoochēē kupa saangʼ, kiwō :Yēēsu kōyi kiirwēēy :chēēpoonēē akunam ēēr, kungʼeet :chēēpoonēē.
40009026	Kiyāmu :ngʼaleechoochēē kōōroonoonēē tōkōl.
40009027	Kii nēē wēērō :Yēēsu kaayoonēē, kutuup lēt :kipkōrootiin ārēēny, akukuurēy kilē, "Wēēroo Tāwuuti, riireeneech."
40009028	Paani kachuut :Yēēsu kō, kutuup :piichoochēē ārēēny kōryootēēn. Kuteep :Yēēsu pichoochēē kilē, "Ārānēy kilē āmuukēy āsoopook?" Kuwalta :pichoochēē kilē, "Kiptaayaan, kuurānēy kilē imuukēy isoopēēch."
40009029	Kutiingʼ :Yēēsu koonyiikwaak akumwoochi kilē, "Kilēē paani kaaran, kanya ku-ira kilēē wōli āmārtooy."
40009030	Kumararta :pichoochēē. Kumwoochi :Yēēsu pichoochēē kukir keey kumāmwoochi :chiich aka tōkōl ngʼaleechoochēē.
40009031	Paani kapa :pichoochēē, kipa kumwaartaata ngʼaleechoochēē kuyāmu kōōroonoonēē tōkōl.
40009032	Kii nēē mii :Yēēsu ākōō kiineetanichiich kupēēchinii keey, kuumuti :piich Yēēsu chiitō aka nyoo kimēēmuukēy kungʼalaal āmu kiitingʼēy toomirmiir nyaa ra.
40009033	Kii nēē kaaku-oon :Yēēsu toomirmiiryoonoonēē ra, kutoowu :chiichoonēē kungʼalaal. Kukwōngʼyō :piich chaa chaangʼ choo kiimii yoonēē paani kateer kungʼalaal chiichoonēē, akimwa kilē, "Toomō keeroo pērēētuu aka ngʼal choo lēē chu nkōō Israayeel."
40009034	Kimwa :Parisaay kilē, "Pāytooyiintoo toomirmiirēy chaa raacheen nyi tēnii chiichi kaamuuka kuu-oon toomirmiirēy chaa raacheen."
40009035	Kiimana :Yēēsu kōōrootin ākōō sotootin tōkōl. Kiinēētiisyootō akwaamtaata lōkōōy choo kāroomēēn mu sinakōōkiin. Kiisoop piich choo kiitingʼēy kōrōōytiin akuusoop mnyoon aka tōkōl.
40009036	Paani kiiro :Yēēsu piich chaa chaangʼ, kuriira āmu /kiikiinyariil. Kii karkeey ākōō kēēchiir choo mātingʼēy māsowoon.
40009037	Kumwoochi :Yēēsu kiineetanichiich kilē, "Chaangʼ :pareek, ku ngʼērin :kāsiik.
40009038	Kunyuun, āsoomō kutāsu :Chiipō paree kāsiik walak."
40010001	Kiikuur :Yēēsu kiineetanichiich taman nkōō ārēēny akuutē kaamuuka kuu-oon toomirmiirēy chaa raacheen akuusoop kōrōōytiin ākōō mnyoonwēy tōkōl.
40010002	Kaariipō kiineetanik taman nkōō ārēēny ku chu: Siimnyōn (nyoo /kikukuurēē Pēētērō) ākōō wēēriingʼwaangʼ Antereeya, Chēēmis wēēroo Sēpētaayo ākōō wēēriingʼwaangʼ Chowaana.
40010003	Walak ku Pilip ākōō Partolomeeya, Toomaas ākōō Mataayo nyoo kii kwāriintoo kōōti, Chēēmis wēēroo Alpaayō ākōō Tataayo,
40010004	Siimnyōn Kananaayo ākōō Chuutaas Iskaryoot nyoo kiichō ku-alta Yēēsu.
40010005	Kumwoochi nyuun :Yēēsu kiineetanichoochēē taman nkōō ārēēny kilē, "Maapa wōloo mii :piich choo mā Yāwuutik amaachuut kēēstoon chēpō piich chēpō Samariya.
40010006	Apee kipaat wōloo mii piich chēpō Israayeel choo kiikupētyō kilēē kēēchiir.
40010007	Apee ākoopoomwoochi kilē, 'Kaakuriiku :Pāyuunātoo Iriin.'
40010008	Āsoop piich choo mnyoonchootēēn, akaangʼeetee meerat choo kiikumēērō. Āsoop piich choo kiinam :kōōnchōryoontō, akaa-oon toomirmiirēy chaa raacheen. /Kaakēēkōōnook kilēēn, ātētēē nyuun kilēēn.
40010009	Amaanamaata rōōpiyoon aka tōkōl.
40010010	Amaanamaata saapaa kātōōn ntā ku sira aka tōkōl, ntā ku kwēēr ntā ku kaarya, āmu yāmēy kipāyityoon /kēētē kiyoo āmēy.
40010011	Nēē a-it kōōr aka tōkōl, awas chiich nyoo koonyitoot ākootēpi katanyiin ākōy āpēēchi keey.
40010012	Paani kaapa kaa chiich, āpēēruur kaayoonēē.
40010013	Nēē kārāmiituuy piich chēpō kaayoonēē, kuupēēruuriisyō akunyōōru kaalya. Ku nēē makārāmiituuy, kumānyōōruuy pēēruur.
40010014	Ku nēē mataakaak :chiich ntā kimateer ngʼalēēkwook, apeeree kōōroonoonēē ntā ku kēēstoonichoochēē akaaparta tēērit nkōō kēēlyēēkwook sukungʼuutu kilē tākutingʼēy pichoochēē ngʼōōkikwaak.
40010015	Āmwoorwook man kilē ngʼwoonchinii pichoochēē pō kōōroonoonēē kusiir ngʼwoonin nyoo kiinyōōru :piich chēpō Sotom ākōō Komoora pērēētuunoonēē tilchinii :Iriin piich kiirwook."
40010016	Kitas taay :Yēēsu kumwa kilē, "Āyooytooyook kilēē kēēchiir choo mii kwēēnuu suuy. Āngʼōrōmiituu nyuun kilēē kipaangʼōōy ākootālāyiitu kilēē chēēptuukēēn.
40010017	Āriip keey nyuun āmu mii piich choo nāmook akuumutaak /pākēērwookwook akuunōōrook mu sinakōōkiin.
40010018	/Kunāmook /ākēē-āpook taayuu kāāntōōy ākōō pāytooy akipō aneen. Pārooyin :nyoonēē nyoo āmwoochinēē pichoochēē ākōō piich choo mā Yāwuutik lōkōōy choo kāroomēēn.
40010019	Nēē /kunamaak, ku maa-iim keey kilē āmwoortooy nee, āmu /kungʼoongʼwook kiyoo āmwoorēy pērēētuunoonēē.
40010020	Mēēlē chookwook ngʼaleechu āngʼāloolēy, pō Toomirmiiryoo Apoongʼwoongʼ Iriin :nyoo ngʼāloolēy kupunuunēēnook.
40010021	Āltooy :piich wēēchiikwaak /keekeet. Ku-alta :āpoo laakweenyiin, pooryēērēē :laakook sikiikwaak /keekeet.
40010022	Sāsook :piich tōkōl akipō aneen. Aku nyuun chiich nyoo kamurta ākōy pērēētuu nyēpō lēt, /kēēsāruuy.
40010023	Nēē usook piich mu kōōrēē aka, apa aka. Āmwoorwook man kilē moowoongʼuuy kōōrootin tōkōl chēpō Israayeel, kutoomō ku-itu :Wēēroo Chiich."
40010024	Kitas taay :Yēēsu kumwa kilē, "Moomii :kiineetana nyoo ōōw kusiir kōōnēētiinteenyiin, āmoomii :ōōtwookiin nyoo ōōw kusiir mōkōryoontēēnyiin.
40010025	Kir nyoo /ku-irchinii kiineetan, /kēē-irchinii koonēētiintēēnyiin, /ākēē-irchi ōōtwookiin kiyoo /ku-irchinii mōkōryoontēēnyiin. Ku nēē /kukuurēē chiitaa kata Pēēlsēpuul oo, kutēp nee nyuun piich chēpō kaayoonēē?
40010026	Amaawar nyuun akwaaneek. Kir nyoo tukoot, /kēēngʼoongʼuuy, ku kir nyoo ungʼaat ku ākōy kutooku.
40010027	Kir aka tōkōl nyoo āmwoorwook nkōō kamas, amwaarta kuteer :piich kukaraam. Kir nyoo koochoomwook, a-amtaata nkōō wōloo tōrōōr kuteer :piich tōkōl.
40010028	Amaawar :piich choo pārēy pōōr amēēmuukēy kupar toomirmiir. Kaykay awar nyoo muukēy kungʼam pōōr ākōō toomirmiir nkōō ma nyēpō ākōy.
40010029	/Mākyooltēērēē tāriit ārēēny rōōpiyō choo ngʼērin? Mpō tālēē nyoonēē, ku māchinchinii ngʼwēny mpō ākoongʼo kumēēnkēt :Āpoongʼwoongʼ Iriin.
40010030	Nkēt mpō :Iriin puut choo mii mētpō chiich kilē tyaan.
40010031	Āmoowāriisyō nyuun, āmu chāmook :Iriin kusiir tāriit chaa chaangʼ.
40010032	Kunyuun chiich aka tōkōl nyoo mwoortoorēēnoon keey mu taayuu piich, āmwoortēērēē keey mpō chiichoonēē mu taayuu Apoonyuun nyoo mii kipsēnkwēt.
40010033	Ku aka tōkōl nyoo tāyoon nkōō taayuu piich, ātāyēy mpō nkōō taayuu Apoonyuun nyoo mii kipsēnkwēt."
40010034	Kitas taay :Yēēsu kumwoochi kiineetanichiich kilē, "Maapkaat kilē koo-āpu kaalya ngʼwēny. Maachōōn ā-āpu kaalya wōloo nyuun koo-āpu pēēsyoot kilēē paani /kiikusir kilē,
40010035	'Sāsēy murēnō apoonyiin, kusas chēētō eeyeenyiin, kusas :kwōōntaa wēērii eeyeetaa poonteenyiin.
40010036	Puun chēpō :chiich kulēkuuy mpō piich chēpō koongʼwaangʼ.'
40010037	Chiich nyoo chāmēy apoonyiin ntā ku eeyeenyiin kusiir aneen ku māyāmēy kilēku kiineetaneenyuun. Ku chiich nyoo chāmēy wēēriinyiin ntā ku chēētanyiin kusiir aneen ku māyāmēy kilēku kiineetaneenyuun.
40010038	Ku chiich nyoo maacham kuutētō sāpoontanyiin akipō aneen kumāyāmēy kilēku kiineetaneenyuun.
40010039	Nyoo kwoorēy sopoon nyēpō kōōrooni, kuupootēy sopoon nyēpō ākōy. Ku nyoo kēētētō sāpoontanyiin nkōō kōōrooni akipō aneen, kunyōōruuy sopoon nyēpō ākōy.
40010040	Chiich nyoo kataakaak ku kataakan. Ku nyoo kataakan ku kataak Iriin nyoo kiiyookwoon.
40010041	Chiich nyoo tookēy ōōrkooyoontoo Iriin āmu ōōrkooyoontoo Iriin, kunyōōruuy kiyoo nyōōruuy ōōrkooyoontoonoonēē. Ku chiich nyoo tookēy chiich nyaa karaam āmu karaam, kunyōōruuy kir nyoo nyōōruuy :chiichoonēē karaam.
40010042	Chiich nyoo /kēētē pēr choo kārtitēēn ākoongʼo nyēpō tuupiichu mēēnkēēchēēn, /kēētēnii mālāk man."
40011001	Kii nēē waangʼ :Yēēsu kumwoochinii kiineetanichiich taman nkōō ārēēny ngʼaleechoochēē, kungʼeetee yoonēē akiwō kuunēētiisyootō akwaamtaata lōkōōy choo kāroomēēn nkōō wōloo māngʼēy piich mu kōōroonoonēē.
40011002	Kiteer :Chowaana Koopootiisāniin nyoo kiirataat ngʼal choo kiimii ku-irēy :Yēēsu. Paani kateer kumwoochi kiineetanichiich ārēēny kipa kuteep Yēēsu kilē,
40011003	"Inyēēn Meesaaya nyi kiimwoorēy ōōrkooy kilē mii kuchōōnēy, ntā mii :aka nyoo tākēēkānyoonuuy?"
40011004	Kuwālchi :Yēēsu kilē, "Apee ākoopoomwoochi Chowaana kir nyoo kaateer akaaroo.
40011005	Mārārtooy :piich choo kōryootēēn, kupēētii :choo ngʼwoolyootēēn, kusopsōōt :piich choo kiisir :pōōrwēy, kuteertooy :piich choo miinyootēēn, /kiikeengʼeeta meerat piich choo kiikumēērō /ākiikēē-āmchi choo mēēmuukēy keey lōkōōy choo kāroomēēn.
40011006	Kunyuun oo, pēēruuroot :chiich nyoo tiirēēnoon keey."
40011007	Paani mii kupēēchinii keey :kiineetanipō Chowaana, kumwoochi :Yēēsu pichu kiimii yoonēē akipō Chowaana kilē, "Paani kyaapa suur kwēēn wōloo kiimii Chowaana oo, kyoopkootēy kilē kaapaaroo chiich nyaa neen? Kii chiich nyoo āpēy :yoomēt aka tōkōl?
40011008	Nee nyi kyaapaaroo? Ara kii chiich nyoo kiilaak sirōōy choo tānkusēēn? Acha sōō! Piich choo lookēy sirōōy choo lēē choochēē /kēēnyōōrchinii kooriipō pāytooy.
40011009	Ara kyaapaaroo nee? Kii ōōrkooyoontoo Iriin? Man, kii ōōw chiichi kusiir mpō ōōrkooyoon.
40011010	Inyeentee nyi ngʼāloolēē :Iriin mu siruut kilē, 'Āyooytooy chiinyuun kuuntoroor kusātuun aree.'
40011011	Āmwoorwook man kilē, moomii :chiich ngʼwēny nyoo ōōw kusiir Chowaana Koopootiisāniin. Aku chiich nyuun nyoo mātookunoot nkōō Pāyuunātoo Iriin ku ōōw kusiir Chowaana."
40011012	Kitas taay :Yēēsu kumwa kilē, "Kungʼeetee kitoowu :Chowaana Koopootiisāniin kwaamtaata lōkōōy choo kāroomēēn ākōy paannyēēnyi, ku kiityam :piich chaa raacheen kupooryēērō Pāyuunātoo Iriin kupēt.
40011013	Kiingʼalaala ngʼaleechu :siruutēpō Muusa ākōō chēpō ōōrkooy ākōy kiwō kuchō Chowaana.
40011014	Ki nēē āmuukēy aran, ku Chowaana nyuun ku Eliicha nyi kiingʼoor :ōōrkooyoontō kilē chōōnēy.
40011015	Chiich nyoo tingʼēy iit, kuteer.
40011016	Karkeey :piich choo lēē chu ākōō nee kēny? Karkeey :pichu ākōō laakōōy choo kātēpi kaaptuum akumwoochi :walak walak kilē,
40011017	'Kakukuutwaak kuurēēru kumaanyaal, kēēlē kēētuumwook tuumwēy chēpō riirat, kumooriiryō.'
40011018	Kii nēē chō :Chowaana nyoo kiimaapāyēy keey amaarēēsyēy kitya, kumwa :piich kilē, 'Tingʼēy toomirmiir nyaa ra.'
40011019	Ku kii nēē āchōōn :Wēēroo Chiich apay keey ākoorēēsyō, kumwa :piich kilē, 'Acha! Kimoo :nyi, kipōōkityoon aku choorwoo kwāriipō kōōti ākōō kipngʼōōkiis.' Choo tuupēy ngʼaleechu kusōwuuy ngʼoroomnyoo Iriin."
40011020	Kiitilchi :Yēēsu kiirwook kōōrootin chu kii-ira ngʼal chēpō kwōngʼuut āmu maawāliisyō ntā kungʼaangʼta ngʼōōkikwaak. Kumwa nyuun kilē,
40011021	"Ōchēy pichu pō Koorasiin ākōō Peetsaayta! Tyaan :ngʼwoonin nyoo mii kukānyoonwook. Ntā kii piich chēpō Tiirō ntā ku chēpō Siitōn chu /kiiku-irchi ngʼaleechoochēē pō kwōngʼuut kiiku-irwaak, tākiikuwāliisyō kēny. Tākiikuulaak maaraareen akutēpi areen kungʼuutu kilē kiikuwāliisyō nkōō rāyiityō nyoo kiitingʼēy.
40011022	Lēyyē, āmwoorwook man kilē ānyōōruuy siitāt nyoo siirēy nyoo nyōōruuy :piich chēpō Tiirō ākōō Siitōn paani tilchinii :Iriin kiirwook piich.
40011023	Akwaan :pichu pō Kaaparnaam, āpkootēy kilē āpēētii kipsēnkwēt? Acha sōō! /Kuwiirchinook ma nyēpō ākōy. Ntā /kiiku-ira Sotom ngʼaleechu pō kwōngʼuut chu /kiiku-ir mu kōōrēēngʼwoongʼ, ntā tākumii Sotom ākōy paannyēēnyi.
40011024	Āmwoorwook man kilē ānyōōruuy siitāt nyoo siirēy nyoo nyōōruuy :piich chēpō Sotom paani tilchinii :Iriin kiirwook piich."
40011025	Kumwa :Yēēsu kilē, "Āmwooruun kōōnkēy Paapa Iriin nyoo ipāytooy im ākōō ngʼwēny, āmu kii-ungʼee tukuuchu pō man piich choo pkootēy kilē nkēt akungʼāroomō, akiingʼoongʼchi piich choo āpēy keey ngʼwēny.
40011026	Man, Paapa, lēē nyoonēē :wōloo imārtooy."
40011027	Kitas taay :Yēēsu kumwa kilē, "Kikōōnān :Apoonyuun tukun tōkōl. Aku moomii :chiich nyoo nkēt Wēērii kungʼātu Paapaan, amoomii :chiich nyoo nkēt Paapa kungʼātu Wēērii ākōō :piich choo lēwēnēy Wēērii kungʼoongʼchi.
40011028	Apkoonchoon akwaan tōkōl :choo kyoochoosyō ākālāpēy tukun choo nyikiisēēn, soomuungʼwook.
40011029	Akasana lōkōleenyuun akaaneeteenaan keey, āmu aneen tala ākoo-āpēy keey ngʼwēny. Ātālāyiituu nyuun kilēē aneen. Nēē a-ir kilēē nyoonēē, ānyōōru āmuungʼ.
40011030	Āmu toorētiin :lōkōlēēnyuun, amanyikiis."
40012001	Nēē mii pērēētuu aka nyēpō Sapaatō, kupuntoorō :mpō Yēēsu paraa nkaanu. Paani mii kupēētii, kwaam :piri kiineetanichiich. Kutoowu kupaak mēsiisēpō nkaanu akwaam.
40012002	Paani keero :Parisaay ku-irēy kilēē nyoonēē, kumwoochi Yēēsu kilē, "Roo kee, āmu nee taku-irēy :kiineetanikuuk kir nyoo tāyēy :ngʼātuut /kee-ir mu pērēētuu Sapaatō?"
40012003	Kuwālchi :Yēēsu kilē, "Toomō asooman kir nyoo kii-ir :Tāwuti ākōō piich choo kiimii tōkōl paani kyaam :piri?
40012004	Kiiwō :Tāwuti Kōpō Iriin /kēētē makatiin choo /kiikuchāmchinii tis ākityōōn kwaam ama inyeentee ntā ku piichiich chu kiimii tōkōl.
40012005	Ntā toomō asooman :akwaan nkōō ngʼātuut chēpō Muusa kilē /kuchāmchinii tis ku-ir pāyit mu Kōpō Iriin nkōō pērēētuu Sapaatō āmoomii chiich nyoo mwoorēy kilē kāput ngʼātuut?
40012006	Āmwoorwook kilē mii :kir nyoo ōōw yi kusiir Kōpō Iriin.
40012007	Tākoonkēt :akwaan kiyoo ngʼuutuuy siruut chēpō Iriin paani mwoorēy kilē, 'Āchāmēy /keeriira piich kisiir /kee-ir kōrōs.' Man ntā koonkēt :akwaan kiyoo mwoorēy ngʼaleechu, ntā kāmoongʼāloolēē nyaa ra piich choo mātingʼēy ngʼālyoon.
40012008	Pāyuuy :Wēēroo Chiich pērēētuu Sapaatō."
40012009	Paani keewaangʼ :Yēēsu kumwoorēy kilēē nyoonēē, kungʼeetee yoonēē akiwō sinakōōkii aka.
40012010	Kiimii kōyoonēē :chiitō aka nyoo kiirarak :ēēru. Kuteep :Parisaay choo kiimii yoonēē Yēēsu kilē, "Ara chāmwēēch :ngʼātuut /kēēsoop chiich nkōō pērēētuu Sapaatō?" Kiiteep :pichoochēē kilēē nyoonēē āmu kiimārēy kilē kuutoomchi Yēēsu ngʼal /tākēērwoochi.
40012011	Kuwālchi :Yēēsu pichoochēē kilē, "Ntā tingʼēy :chiich nkōō akwaan keecheenyiin akichinchi kēpēn nkōō pērēētuu Sapaatō, māngʼusuuy?
40012012	Karaam :chiich kusiir keecha. Kunyuun oo, chāmwēēch :ngʼātuut kee-ir kir nyaa karaam nkōō pērēētuu Sapaatō."
40012013	Paani keewaangʼ Yēēsu kumwa ngʼaleechoochēē, kumwoochi chiichoonēē kiirarak :ēēru kilē, "Chuula ēēruu." Kii nēē chuul :chiichoonēē ēēruu, kusop akukaramiit kilēē nyiinō aka.
40012014	Kii nēē ro :Parisaayichoochēē kiyoo ka-ira, kupēēchi keey akupa kuwas wōloo pārtooy Yēēsu.
40012015	Kii nēē teer :Yēēsu ngʼal choo kiimii :pichoochēē kusātēy, kuwēērō yoonēē. Kituup :piich chaa chaangʼ. Kuusoop piich tōkōl choo kiimnyoonchootēēn.
40012016	Kumwoochi :Yēēsu pichoochēē kukir keey kimapa kumwoochi chiich aka tōkōl kilē ngʼoo :inyeentee.
40012017	Kii-ira nyoonēē sikuusilta :kir nyoo kiimwoorēy :Iriin kupunuunō ōōrkooyoon Isaaya kilē,
40012018	"Nyi ku kipāyityoonteenyuun nyoo kyoolēwēn, nyoo āchāmēy ākoopāypāchinii. Ātēnii Toomirmiiryeenyuun aku inyeentee :nyoo āpchinii piich ngʼal chēpō man.
40012019	Mākwiintoonēy ntā kupōlootō, amākuursyootēy nkōō araa oor.
40012020	Mā-ilēy yaasyaan nyaa ngʼuruukoot, amēēmiisēy ma nyoo mii kumēērootēy. Aku-irēy nyuun ākōy ku-ira :man.
40012021	Inyeentee nyi irēy piich mu ngʼwēny kunyōōru pārooyin /kēēsāru."
40012022	Kiimuti :piich Yēēsu chiich nyoo kiikoroot amāngʼāloolēy āmu kiitingʼēy toomirmiir nyaa ra. Kuusoop :Yēēsu chiichoonēē, kimararta chiichoonēē akungʼalaal.
40012023	Paani keero :piich tōkōl choo kiimii yoonēē kiyoo kii-ir :Yēēsu, kukwōngʼyō akuteep keey kilē, "Ara Wēēroo Tāwuti :chiichi?"
40012024	Kii nēē teer :Parisaay ngʼaleechoochēē, kumwa kilē, "Ōōnēy :chiichi toomirmiirēy chaa raacheen, kupāyiisyēērēē kaamuuka nyēpō Pēēlsēpuul pāytooyiintoo toomirmiirēy chaa raacheen."
40012025	Āmu kiinkēt :Yēēsu kiyoo kiipkootēy :pichoochēē, kumwa kilē, "Kōōr aka tōkōl nyoo poorsōōt :piichiich kuputēē āmoomii kaaw nyoo ryoongʼēy nēē mii pēēsyoot.
40012026	Ku nēē pooryēērō Syeetaani ku-oon chaachiich oo, kuuryoongʼēy :pāyuunāteenyiin kilē nee?
40012027	Ku nēē āpāyiisyēērēēyaa kaamuuka nyēpō Syeetaani ā-ōōnēy toomirmiirēy chaa raacheen oo, kuutēnii ngʼoo nyuun piikwook kaamuuka ku-oon toomirmiirōōchoochēē? Apee nyuun akaapaateepa piikwook kumwoorwook man.
40012028	Wōloo nyuun nēē āpāyiisyēērēēyaa Toomirmiir nyoo Tiliil a-oon toomirmiirēy chaa raacheen, kungʼuutuuy kilē kiiku-itwaak :Pāyunātoo Kaa Iriin.
40012029	Ntā muukēē kilē nee kuchuut :chiich kōpō nyakan akwoopō tukuuchiich nēē toomō kurat chiichoonēē kupōk tākuumuuk nyuun kwoopō tukuuk?"
40012030	Kitas taay :Yēēsu kumwoochi Parisaayichoochēē kilē, "Chiich aka tōkōl nyoo moomii kamastanyuun, ku sāsoon. Ku chiich aka tōkōl nyoo mēētoorētoon keeruma, kuusārēētēy.
40012031	Āmwoorwook kilē, /kunyōōchinii chiich aka tōkōl kaat nyoo ka-ir ngʼōōki akimwaartaareenaan kir nyaa ra. Ku chiich nyuun aka tōkōl nyoo kamwaartaara kir nyaa ra Toomirmiir nyoo Tiliil, /kumākunyōōchinii chiichoonēē kaat.
40012032	Chiich aka tōkōl nyoo kangʼalaala Wēēroo Chiich nyaa ra, /kēēnyōōchinii kaat. Wōloo nyuun chiich aka tōkōl nyoo kangʼalaala Toomirmiir nyoo Tiliil nyaa ra, ku /mākunyōōchinii kaat nkōō pērēētuusyēchu ntā ku pērēētuus choo pkoonēy.
40012033	Keet nyaa karaam, ku nāmēy lokoreechiich choo kāroomēēn. Ku :keet nyaa ra, ku nāmēy lokoreechiich chaa raacheen. Kunyuun oo, /kisōwuunēē keet lokoreechiich choo nāmēy.
40012034	Akwaan kipaangʼōōy! Muuktooy ānō amwa :akwaan ngʼālyoon nyaa karaam akaapka raacha? Āmu ngʼal tōkōl choo tingʼēy :chiich mu moonyiin, kumwoorunēē kuutiinyiin.
40012035	Irēy :chiich nyaa karaam tukun choo kāroomēēn choo pkoonēē moonyiin, ku-ir :chiich nyaa ra tukun chaa raacheen choo pkoonēē moonyiin.
40012036	Āmwoorwook man kilē nkōō pērēētuuni pō lēt paani /kuurwoochinii piich, ku rārtooy :chiich aka tōkōl akipō ngʼālyoon nyaa ra nyoo kiimwa.
40012037	Nkōō pērēētuunoonēē pō lēt, ku ngʼalēēkuuk choo kiimwaa chu tyookiin ntā kuratin."
40012038	Kumwoochi :Parisaay walak ākōō koonēēt chēpō ngʼātuut Yēēsu kilē, "Koonēētiin, kumāriin i-irweech kir nyēpō kwōngʼuut nyoo ngʼuutwēēch kilē itingʼēy kaamuuka nyoo chōōnēē wōloo mii :Iriin."
40012039	Kuwālchi :Yēēsu pichoochēē kilē, "Kipngʼōōkiin choo tāyēy Iriin :chu mārēy kilē /kēēngʼuuti kir nyēpō kwōngʼuut. Ngʼālyoon kipaat nyēpō kwōngʼuut nyoo /kungʼuutinii pichoochēē ku nyoo kiipō ōōrkooyoontoo Iriin Choona.
40012040	Kulēē paani kiimii :Choona moopō koorookwō pērēētuus sōmōk, kutēpēē nyuun mpō Wēēroo Chiich kēpēn pērēētuus sōmōk.
40012041	Nkōō pērēētuuni pō lēt paani /kiirwoochinii piich, kuuryoongʼēy :piich chēpō Ninaawi akuurwoochi piich choo mēērānēy Iriin āmu kii nēē āmchi :Choona akwaaneek kuwāliisyō. Āmwoorwook man kilē mii yēēnyi aniinee :nyoo ōōw kusiir Choona.
40012042	Nkōō pērēētuuni pō lēt paani /kiirwoochinii piich, kuuryoongʼēy :cheepyooso nyoo kiipāytooy kōōroo Syeepa akuurwoochi choo mēērānēy Iriin āmu kichōōnō :cheepyoosoonoonēē wōloo lōōw akichō kuteer ngʼaleepō ngʼoroomnyoo Sōlōmōōn. Āmwoorwook man kilē mii yēēnyi aniinee nyoo ōōw kusiir Sōlōmōōn."
40012043	Kitas taay :Yēēsu kumwa kilē, "Nēē /ku-oon toomirmiir nyaa ra kuwēērō chiich, kumānootēy mu suur kwēēn kuwāsootēy wōloo muungʼēē. Ku nēē mānyōōru,
40012044	kumwoochi keey kilē, 'Kaykay awaraka wōli kyoomii.' Nēē waraka nyuun, kunyōōruuy wōli kiimii ku tiliil akukaraam āmoomii :chiich nyoo māngʼēy.
40012045	Nkōō yoonēē, kuwēētii kumāruuy toomirmiirēy walak tisap chaa raacheen kusiir inyeentee, akupa kimāngʼ :tōkōl pōōrpō chiichoonēē. Nēē ir nyuun kilēē nyoonēē, kurāyiituuy :chiichoonēē kusiir taay. Irēē nyuun kilēē nyoonēē mpō nkōō wōloo mii :piich choo mēērānēy Iriin."
40012046	Paani kiitākimii :Yēēsu kungʼāloolchinii piich, ku-itu eeyeenyiin ākōō wēēchiikwaak. Kupka kuuryoochēērō saangʼ āmu kiimārēy kungʼalaal ākōō Yēēsu.
40012047	Kumwoochi :chiitō aka Yēēsu kilē, "Mii :eeyeengʼuungʼ ākōō wēēchiikwook saangʼ akumārēy kungʼālooluun."
40012048	Kuwālchi :Yēēsu kilē, "Ngʼoo eeyeenyaa? Aku ngʼoo wēēchiichan?"
40012049	Kuumuut kiineetanichiich akilē, "Pichu tōkōl mii yi ku eeyeenyaa aku wēēchiichan.
40012050	Chiich aka tōkōl nyoo irēy kilēē wōli mārtooy :Paapeenyuun nyoo mii kipsēnkwēt, ku wēēriinchan, chēētanchan aku eeyeenyuun."
40013001	Nēē mii pērēētuunoonēē kuwēērō :Yēēsu kō akiwō kutēpō araaray pō Kalilaaya tapan kuunēētiisyō.
40013002	Paani keero :Yēēsu kilē kēēruruuchi keey piich chaa chaangʼ yoonēē, kulaangʼ mēēli akuunēētiisyō, kuuryoonchēērō piich tapan nyēpō araaray.
40013003	Kuuneet :Yēēsu pichoochēē ngʼal chaa chaangʼ nkōō kārkēēyin. Kimwa kilē, "Kiingʼeet :pāliintēē aka akiwō kipal pareenyiin.
40013004	Paani mii ku-isēē kāsur paree, kuchinchi :walak araa oor, kukwārchi keey :tāriit choochēē akwaam.
40013005	Kichinchi :kāsurēēk walak wōloo mii :korin yoo matyaan :nyungʼwēny. Kupiityō :choochēē kilē weel āmu kii tāwārārō nyungʼwēēk.
40013006	Aku kii nēē lar :asiis kupeel pareechoochēē, āmu kiimoomii wōloo chuutēy :iriinēkwaak, kuyoomō.
40013007	Kichinchi :walak wōloo mii :katōōy, kupiityō :katōōchoochēē akwaam pareek.
40013008	Kichinchi :kāsurēēk walak nyungʼwēny choo kāroomēēn. Kupiityō :choochēē akunam par. Kiinam :walak par choo ēēchēēn, kunam :walak chēpō kwēēn, kunam :walak choo mēnkēēchēēn."
40013009	Kumwoochi :Yēēsu pichoochēē kilē, "Chiich nyoo tingʼēy iit, kiteer."
40013010	Paani keewaangʼ, kupa :kiineetanichiich akuteep kilē, "Āmu nee siingʼāloolchinēē piich kārkēēwuut?"
40013011	Kuwālchi :Yēēsu kilē, "/Kiikēēchāmwook āsōwu kiyoo ungʼaat akipō :Pāyunātoo Iriin. /Mookuchāmchi piich walak.
40013012	Chiich nyoo pāyiisyēērēē kiyoo /kiikēētō /kēētāsinii walak, ku nyoo māpāyiisyēērēē, /kēēsārēē mpō nyoo tingʼēy.
40013013	Āmwoorunēē ngʼal kārkēēyin āmu nēē ro, ku mēēnyitēy, ku nēē teer, ku māsōwuuy amātuupēy.
40013014	Kulēku nyuun man :ngʼaleechu kiimwoorēy :ōōrkooyoon Isaaya kilē, 'Ātēērtooy, āmoosōwuuy ākoomārārtooy, āmoonyitēy.
40013015	Āmu kiiyoomō pichu :mētēwēy, akumiinyiisyō :iitiin akukāriisyō :koonyiikwaak, ntā kāmālēē nyoonēē, tākāmārātēērēē :koonyiikwaak, akuteerteeree :iitiikwaak, akuyootiisyō :mētēwēyiikwaak akuwāliisyō kupka wōli āmii asoop akwaaneek.'
40013016	Aku akwaan pēēruurootēēn āmu mārārtooy :koonyiikwook akutēērtooy :iitiikwook.
40013017	Āmwoorwook man kilē chaangʼ :ōōrkooy chēpō Iriin ākōō piich choo kii-ir man choo kiikany kuuro kiyoo āmii ārōōtēy, amaaro. Kukany kilē kiteer kiyoo ātēērēēkwaan, amaateer."
40013018	"Ateertee nyuun ākooyāpchi iit kiyoo ngʼuutuuy :kārkēēyin nyēpō pāliintēē ākōō nyungʼwēēk.
40013019	Chiich aka tōkōl nyoo tēērēy lōkōōy chēpō Pāyuunātoo Iriin amāsōwu kilē mwoorēy nee :lōkōōyichoochēē, ku karkeey ākōō aree oor nyoo kāchinchi kāsur. Tēērēy :chiichoonēē ngʼal aku nēē chō :Syeetaani kusara kiyoo kateer.
40013020	Paree yoo mii :korin, ku karkeey ākōō chiich nyoo tēērēy ngʼālyoon, akutaak kilē weel nkōō pāypooyō,
40013021	aku mānāmēy nyuun :chiichoonēē ngʼālyoontoonoonēē kukaraam, amātāsēy taay kuurānēy nyoo lōōw. Ku nēē chō :nyaril /akēēwus akipō kaaraneenyiin, kuuchuchuuka kilē weel.
40013022	Paree yoo mii :katōōy ku karkeey nkōō inyeentee nyoo tēērēy ngʼālyoon, wōloo nyuun kutoowu kuupkaat tukun chēpō ngʼwēny akicham mōkōrnoonti. Kiichēy :tukuuchoochēē ngʼālyoontēē kuti mayi lokor.
40013023	Nyungʼwēēk choo kāroomēēn ku karkeey ākōō chiich nyoo tēērēy ngʼālyoon akuukiilchi keey. Nāmēy aka par chaa chaangʼ, kunam aka chēpō kwēēn, kunam aka choo ngʼērin."
40013024	Kumwoochi :Yēēsu piich kārkēēyin akipō pāyuunātoo kaa Iriin kilē, "Kii-is :chiitō aka kāsur choo kāroomēēn mu pareenyiin.
40013025	Nēē mii langʼa paani mii :chiitōkōl rwoon, kuchō :puunyoon aku-isō kāsur chēpō chēēpēēnkēēn paraanoonēē pō nkaanu akuwēēchi keey.
40013026	Paani kāpiityō :nkaanuuk akunam par, kupiityō mpō chēēpēēnkēēn.
40013027	Kupka :kipāyitiin chēpō chiichoonēē pō paree akilē, 'Mōkōryoontooni, mā kiitootee kāsur choo kāroomēēn paraani? Kapkaana ānō :chēēpēēnkēēnichu?'
40013028	Kuwālu :chiichoonēē kilē, 'Puunyoon :nyi kii-ir ngʼaleechu.' Kuteep :kipāyitiinēchoochēē kilē, 'Ara kupa keerwalta chēēpēēnkēēnichoochēē?'
40013029	Kuwālchi kilē, 'Acha. Āmuukēy arwalta nkaanuuk ākōō chēēpēēnkēēnik paani āmii ārwāltooy chēēpēēnkēēn.
40013030	Akanya kupiityō tōkōl ākōy paani kayam /keekas si nēē ngʼat āmwoochi pichu kāsēy kuurum chēēpēēnkēēnik akurat /sikeepeel. Aku nēē ityō kuurum nkaanuuk akwoopu /pākēētō kaapchookeenyuun.' "
40013031	Kitas taay :Yēēsu kumwoochi kārkēēyin aka akipō pāyuunātoo Iriin kilē, "Kiimar :chiich kāsuryoontoo aritaali akiwō kitōōti pareenyiin.
40013032	Kāsuryoontooni ku miningʼ kusiir kāsur tōkōl, aku nyuun nēē kaakupiit, kulēkuuy keet nyoo ōōw kusiir keet tōkōl choo mii :par. Pkoonēy :tāriit akitēēchi kooriikwaak tāmoorichiich."
40013033	Kuureer kumwoochi :Yēēsu kilē, "Karkeey :Pāyuunātoo Iriin nkōō ātoo kanam :cheepyooso kimeera akuuwaar nkōō pusya chaa chaangʼ kuti kuukuutu."
40013034	Kiimwoochiinēē :Yēēsu piich choo keerum keey ngʼal tōkōl kārkēēyin. Moomii :kir nyoo kiimwoorēy :Yēēsu kimamwaara kārkēēyin.
40013035	Kulēku man :ngʼaleechu kimwoorēy :ōōrkooyoon aka kilē, "Āmwoochiinēē pichoochēē ngʼal kārkēēyin, āmwoochinii ngʼal choo /kiiku-ungʼ kungʼeetee /kee-irta ngʼwēny."
40013036	Paani kaakumētō :Yēēsu pichoochēē, kiwō kō. Nyoo matyaan, kupkoonchi :kiineetanichiich akuteep kilē, "Mwoorwēēch kee kiyoo ngʼuutuuy :kārkēēyinoonēē pō chēēpēēnkēēn mu par."
40013037	Kuwālchi :Yēēsu kilē, "Chiichi kii-isēy kāsurēēchoochēē kāroomēēn ku Wēēroo Chiich.
40013038	Par ku ngʼwēny, kāsurēēchu kāroomēēn ku piich chēpō Pāyuunātoo Iriin. Chēēpēēnkēēn ku piich chēpō Syeetaani.
40013039	Puunyoon nyoo tōōtēy chēēpēēnkēēnichoochēē ku Syeetaani. Pērēētuu kaswa ku pērēētuuni pō lēt /kutilchinii piich ngʼal. Piich choo kāsiisyēy ku malaykeen.
40013040	Kārkēēyiituuy pērēētuunoonēē pō lēt nkōō yoo /kakungʼar chēēpēēnkēēn /akeepeel.
40013041	Yookuuy :Wēēroo Chiich malaykeenichiich kupka kuurum piich tōkōl choo irēy piich walak ku-ir ngʼōōki ākōō kipngʼōōkiis tōkōl.
40013042	Wiirchinii pichoochēē ma nyoo māmēērēy wōloo pakuriirsōōt akunyar keelat.
40013043	Chiich aka tōkōl nyēpō man nkōō taayuu Iriin /kēētōrōōrēy mu Kaa Paapa. Chiich nyoo tingʼēy iit, kiteer."
40013044	Kitas taay :Yēēsu kumwa kilē, "Karkeey :Pāyuunātoo Iriin ākōō mōkōrnoonti nyoo /kii-ungʼaat mu par. Kunyōōru :chiich aka akuureer ku-ungʼchi paraanoonēē. Paani kaaku-ungʼ, kupaypayiit nyoo mātingʼ /keemwa akiwō kwaalta tukuuchiich tōkōl sukwaal paraanoonēē."
40013045	Kuureer kumwa :Yēēsu kilē, "Karkeey :Pāyuunātoo Kaa Iriin ākōō nēē wāsēy :chiich sanay choo kāroomēēn.
40013046	Paani kānyōōru sanayaantee nyaa karaam kusiir tōkōl, kiwō kwaalta kir aka tōkōl nyoo tingʼēy sukwaal sanayaantaanoonēē."
40013047	Kuureer kumwa :Yēēsu kilē, "Karkeey :Pāyuunātoo Kaa Iriin nkōō yoo /kākuwiirchi neet araaray sikunam koorookwō aka tōkōl.
40013048	Paani kaakunyir :kaaraakik neetit, /kēēchuut kiwō tapan akutēpi :pichoochēē ngʼwēny kulēwēn kaaraakik choo kāroomēēn kuusiintō, akuwiirta chaa raacheen.
40013049	Lēkuuy nyoonēē nkōō pērēētuuni pō lēt mu ngʼwēny. Pkoonēy :malaykeen akutar piich chaa raacheen ākōō piich choo kāroomēēn,
40013050	akuwiirchi pichoochēē raacheen ma nyoo lārēy ākōy. Riirsōōt pichoochēē akunyar keelat."
40013051	Paani keewaangʼ :Yēēsu kumwoorēy ngʼaleechoochēē, kuteep kiineetanichiich kilē, "Koosōwu ngʼaleechu kēny?" Kuwalta :kiineetanik kilē, "Ēē, kaakēēsōwu."
40013052	Kumwoochi nyuun :Yēēsu pichoochēē kilē, "Chiich aka tōkōl nyoo /kiikiineet ātēpuut chēpō Pāyuunātoo Kaa Iriin, ku karkeey nkōō chiich nyoo kangʼusu tukun chaa reelacheen ākōō chēpō kēny mu kaapchookeenyiin."
40013053	Paani keewaangʼ :Yēēsu kumwoochinii piich kārkēwuutēchu, kuwēērō yoonēē,
40013054	kuwaraka Naasareet kōōrēēnyiin. Kuunēētiisyō mu sinakōōkiingʼwaangʼ. Kukwōngʼyō :pichoochēē kiteer wōloo kiinēētitooy akuteep keey kilē, "Kiinyōōrchi ānō :chiichi ngʼoroomnyooni? Nee ngʼaleek chu pō kwōngʼuut lēē chu?
40013055	Ma wēēroo kiitoongʼiin nyi? Ma eeyeenyiin nyi /kukuurēē Maaryaa? Mā wēēchiikwaak :mpō Chēēmis, Chōōsēp, Siimnyōn ākōō Chuutaas?
40013056	Mā tiipiikwaak :chu mii yi ākōō achaan? Kunyōōrchi ānō :inyeentee ngʼaleechu tōkōl?"
40013057	Kitay nyuun :pichoochēē ngʼaleepō Yēēsu. Kumwoochi :Yēēsu pichoochēē kilē, "/Kiikoonyitēy ōōrkooyoon nkōō wōltō aka tōkōl kungʼātu mu kōōrēēnyiin ākōō koongʼwaangʼ yoo /mākuukoonyitēē."
40013058	Maa-ir :Yēēsu ngʼal chaa chaangʼ chēpō kwōngʼuut mu kōōroonoonēē āmu kiimaaran :pichoochēē inyeentee.
40014001	Nēē mii lētuun, kuteer :Pāytooyiin Ērōōtē /kēēngʼāloolēē Yēēsu.
40014002	Kumwoochi kipāyitiinēchiich kilē, "Chowaana Koopootiisāniin :nyi. Kiikungʼeeta meerat nkanyi tingʼēy kaamuuka ku-ir ngʼal chēpō kwōngʼuut."
40014003	Kiikiikumwaarta :Ērōōtē kilē /keenam Chowaana /akeerat mu korkoreet. Kii-ir :Ērōōtē kilēē nyoonēē āmu Ērōōtya, cheepyooseetaa wēēriingʼwaangʼ nyoo /kiikukuurēē Pilip.
40014004	Kiimwoochi :Chowaana kilē machamaat kwoop cheepyooseetaa wēēriingʼwaangʼ.
40014005	Mpō ntā kiimārēy :Ērōōtē kilē /keekeet Chowaana, ku kiiwārēy piich āmu kyoopēy :pichoochēē kilē Chowaana ku ōōrkooyoontoo Iriin.
40014006	Nēē mii pērēētuu aka yoo /kiikwoomēy tuum nyoo /kiikuupkootēy pērēētuuni /kiikutuumēy Ērōōtē, kunyaal :chēpō Ērōōtya nkōō taayuu piich chaa chaangʼ. Kupaypayiit :Ērōōtē
40014007	ākōy kusirpēn kuutē chēēpoonēē kir aka tōkōl nyoo kamar.
40014008	Paani kāwō :chēēpoonēē kungʼalaal nkōō eeyeenyiin, kumwoochi :eeyeenyiin wōkumwoochi Ērōōtē kilē, "Kōōnoon mētpō Chowaana Koopootiisāniin mu kipis!"
40014009	Paani kamwa :chēēpoonēē kilēē nyoonēē, kwootyō :Ērōōtē. Aku āmu kiikiikusirpēn mu taayuu toyeechiich, kumwaarta /kēētē chēēpoonēē mētpō Chowaana.
40014010	Kuuyooytō /pakeetil kaat Chowaana mu korkoreet.
40014011	Paani /kaakeetil, /kēē-āpchi chēēpoonēē mētit mu kipis. Kunam :chēēpoonēē akwoopchi eeyeenyiin.
40014012	Kupka :kiineetanipō Chowaana kimar pōōrtō akutup, akupa kumwoochi Yēēsu.
40014013	Paani kāwō kuteer :Yēēsu ngʼaleechoochēē, kungʼeetee wōli kiimii akupeera mēēli ākōō kiineetanichiich ākōy wōloo kimālēēkitēē :chiich aka tōkōl. Paani kāsōwu :piich chaa chaangʼ, kungʼēētyēērō kēēstoonikwaak akupeera kēēlyēn kutuup Yēēsu.
40014014	Kii nēē rēkuunō :Yēēsu mēēli, akuuro pichoochēē tōkōl, kuriira akwaaneek akuusoop chiich aka tōkōl nyoo kiimnyaanaat.
40014015	Kii nēē lēēkit kutuuriit kōōrēē, kupēēchi Yēēsu :kiineetanichiich akilēēchi, "Kaakutuuriit :kōōrēē aku kōōrooni ku suur kwēēn! Mwoochii pichu kupa kēēstoonichu lēēkitēē yēēnyi kupa kwaalaata kiyoo āmēy."
40014016	Kuwālchi :Yēēsu kilē, "Mēērookēē kupa pichu. Ātēē kir nyoo āmēy."
40014017	Kuwālchi :kiineetanichiich kilē, "Kitingʼēy makatiin muut ākōō kaaraak ārēēny."
40014018	Kumwoochi :Yēēsu kiineetanichiich kilē, "Ā-āpuu kee yi."
40014019	Kumwoochi :Yēēsu kiineetanichiich kilēēchi pichoochēē kutēpi ngʼwēny yoo mii suusō. Kunam makatiinachoochēē muut ākōō kaaraakik ārēēny, kuuro im akumwoochi Iriin kōōnkēy, kupuutil akuutē kiineetanichiich kuchārchinootō piich.
40014020	Kwoomiisyō :piich tōkōl kuti piryoonchō. /Keerum kiituukaanik, kunyir kitaseen taman nkōō ārēēny.
40014021	Piich :choo kyoomiisyō ku :murēn choo ki-itēy ēlup muut /kimaakuu-iit chēēpyōōsōōy ākōō laakōōy.
40014022	Paanoonēē kumwoochi :Yēēsu kiineetanichiich kulaangʼ mēēli kusip kuuntoroor kutilta araaray kupa kamasta nyiinō aka, kuta kuuyoomiisēy keey :inyeentee nkōō piich.
40014023	Paani kaakuuyoomiistō :Yēēsu pichoochēē, kuwēēchi keey inyeentee tul kiwō kusa. Kii nēē tuuriit kōōrēē, ku kii :inyeentee keey nyi kiitākimii wōloonēē.
40014024	Kiikiikiwō nyuun paanoonēē :mēēli yoo lōōw nkōō tapanuu araaray akiimii kuutimtiimēy :kipirtii pēr āmu kiimii yoomēt nyoo nyikiis nyoo kiichōōnēē taayuungʼwaangʼ.
40014025	Paani kāwōkuurir :kōōrēē, kuwēērēē :Yēēsu pēr parak ākōy wōloo kiimii :kiineetanichiich.
40014026	Kii nēē ro :kiineetanik Yēēsu kumānēē pēr parak, kilē, "Chiich :nyi ntā iilat?" Āmu kiiwāriisyō kuunchōōyō.
40014027	Kumwoochi nyuun :Yēēsu akwaaneek kilē, "Āmoowāriisyō! Aneen :nyi."
40014028	Kuwālchi :Pēētērō Yēēsu kilē, "Kiptaayaan, nēē inyēēn man, imwoorwoon amana pēr parak āchō wōloonēē imii."
40014029	Kuwālchi :Yēēsu Pēētērō kilē, "Chōōnō naas." Kurēkunō :Pēētērō mēēli akimana pēr parak kiwō wōloo mii :Yēēsu.
40014030	Kii nēē ro :Pēētērō wōloo lēē :yoomēē, kuuwar akutoowu kuchuut pēr. Kuunchō kilē, "Kiptaayaan, sārwoon."
40014031	Kuukoortō :Yēēsu ēēruunyiin kilē weel kunam Pēētērō akumwoochi kilē, "Itingʼēy kaarana nyoo miningʼ. Āmu nee simēētiirēēnoon keey?"
40014032	Paani kaakulaangʼ tōkōl mēēli, kusiis :yoomēē.
40014033	Kutoowu nyuun :kiineetanik kuuloosu Yēēsu kumwoorēy kilē, "Man, inyēēn Wēēroo Iriin."
40014034	Paani kaakutilta :Yēēsu ākōō kiineetanichiich araarayta, kupa kuuryoonchēērō yoo /kiikukuurēē Keeneesareet.
40014035	Kii nēē sōwu :piich chēpō yoonēē Yēēsu, kuuyooytō :kuut kuyāmu kōōrēē tōkōl, /kēēmuti inyeentee piich tōkōl choo kiimnyoonchootēēn.
40014036	Kusoom :pichoochēē kiimnyoonchootēēn kutiingʼ tapanuu siraa :Yēēsu. Kisop nyuun :chiich aka tōkōl nyoo kiitiingʼ.
40015001	Kipkaana nyuun Chēērusālēēm :Parisaay walak ākōō koonēēt chēpō ngʼātuut akuteep Yēēsu kilē,
40015002	"Āmu nee simātuupēy :kiineetanikuuk koonēētuut chēpō mpō kuukō? Nku āmiisyēy kutoomō kuutiliil ēēruunēkwaak?"
40015003	Kumwoochi :Yēēsu kilē, "Āmu nee sooputō ngʼātuut chēpō Iriin akaatuup ātēpuut chēpō mpō kuukōngʼwoongʼ?
40015004	Kiimwa :Iriin kilē, 'Ikoonyit āpoongʼuungʼ ākōō eeyeengʼuungʼ.' Akimwa kilē, 'Nyoo muulēy apoonyiin ntā ku eeyeenyiin, /kēēkēētēy.'
40015005	Aku āmwoorēy kilē, nēē mwoochi :chiich apoonyiin ntā ku eeyeenyiin kilē, 'Kir nyoo kātookōōniin, ku /kaakēētō Iriin,'
40015006	ku mā makaat kuukoonyit apoonyiin ākōō eeyeenyiin. Kyaareengʼ :akwaan nyuun ngʼālyoontoo Iriin akaatuup chēpō paapatiinēkwook.
40015007	Akwaan ngʼuuriichu! Kiipō man :ngʼaleepō ōōrkooyoon Isaaya paani kiimwoorēy kilē:
40015008	'Koonyitēēnoon :pichu ngʼālyēēpikwaak, aku lōōwō :mukuliiriikwaak nkōō wōloo āmii.
40015009	Looswoon kilēēn, aku ngʼātuut choo koonyitēy ku ngʼātuut choo nēētēy :piich kipaat.' "
40015010	Kukuur :Yēēsu piich chaa chaangʼ akumwoochi kilē, "Āyāpchii iit ngʼaleechu āmwoorēy, ākoosōwu.
40015011	Ma kir nyoo wēētii kuut nyoo irēy chiich ku mātililiit, aku ngʼal choo pkoonēē kuut."
40015012	Paani keewaangʼ :Yēēsu kumwoorēy kilēē nyoonēē, kupkoonchi :kiineetanichiich, akumwoochi kilē, "Inkēt :inyēēn kēny kilē kāngʼwoonchi Parisaay :ngʼaleechoochēē keemwaa?"
40015013	Kuwālchi :Yēēsu kilē, "/Kumiltooy keet aka tōkōl nyoo maatoot :Apoonyuun nyoo mii kipsēnkwēt.
40015014	Kunyuun amaa-iim keey akipō Parisaayichoochēē. Kōryootēēn :pichoochēē. Aku nēē rēētō keey :kipkorootiin kuchinchinii :tōkōl kēpēn."
40015015	Kumwoochi :Pēētērō Yēēsu kilē, "Rārwēēch kee ngʼaleechoochēē pō tiliilin."
40015016	Kuwālchi :Yēēsu kilē, "Ara kōō toomō āsōwu ngʼalēēchu koongʼāloolēē mpō?
40015017	Moosōwu kilē kir aka tōkōl nyoo wēētii kuut kurēytooy moo /akeelayta kupa saangʼ?
40015018	Wōloo nyuun tukun choo pkoonēē kuutii chiich kupkoonēē mukulēr aku-irēy :choochēē chiich kumātililiit.
40015019	Āmu pkoonēē kaapkootuut chaa raacheen mukulēr nyēpō chiich. Irēy kaapkootuutēchoochēē piich kurumiisyō, kusiir karwa, ku-ir takal kutoomō kwoop keey, kuchōōrsyō, kungʼuurnaan, akungʼalaala piich nkōō oor nyaa ra.
40015020	Tukuuchoochēē choo irēy chiich kumātililiit. Nēē āmiisyō :chiich amaatiliil ēēr, kimā-irēy :nyoonēē chiich kumātililiit."
40015021	Kii nēē ngʼeeta :Yēēsu yoonēē, kiwō ākōō kiineetanichiich ākōy kōōroo Tiirō ākōō Siitōn.
40015022	Paani ka-it, kuchōōnchi Yēēsu :cheepyooso nyēpō Kaanan. Kichō kuunchwoonuuy kilē, "Kiptaayaan, Wēēroo Tāwuti, riireenaan! Tingʼēy :chēētanyuun toomirmiir nyaa ra nyoo iimēy."
40015023	Kumaakuwālchi :Yēēsu cheepyoosoonoonēē ngʼālyoon aka tōkōl. Kupēēchi :kiineetanichiich Yēēsu akusaarsaar kilēēchi, "Mwoochii cheepyoosooni kuwēēchi keey. Nku tuupootēēch akuunchōōchinootēēch."
40015024	Kuwālchi :Yēēsu kilē, "/Kiikiiyookwoon kipaat āchō wōloo mii :piich chēpō Israayeel choo lēē kēēchiir choo kiikupētyō."
40015025	Kuchō :cheepyoosoonoonēē akukutungʼēē taayuu Yēēsu akimwa kilē, "Kiptaayaan, toorētoon!"
40015026	Kuwālchi :Yēēsu kilē, "Makaraam /keenam āmiisyō nyēpō laakōōy /ākēētē sukōyēy."
40015027	Kuwālchi :cheepyoosoonoonēē Yēēsu kilē, "Lēē nyoonēē, Kiptaayaan, akunyuun oo, kwārēy mpō :sukōyēy rarakan choo chintooy nēē mii kwoomiisyēy :mōkōrēēkwaak."
40015028	Kii nēē mwa :cheepyoosoonoonēē kilēē nyoonēē, kuwālchi :Yēēsu kilē, "Cheepyoosooni, āmu keeranaan, ku irēē kilēē wōli imārtooy." Kusop :chēpō cheepyoosoonoonēē kilē weel.
40015029	Kungʼeeta :Yēēsu yoonēē akiwō araa tapan nyēpō araaray pō Kalilaaya. Kulaangʼ tul parak akutēpō ngʼwēny.
40015030	Kupkoonchi :piich chaa chaangʼ choo kiimutuuy piich choo lēē kimukuungʼtiin, choo kōryootēēn, choo ngʼwoolsōōt, choo mēēmuukēy kungʼalaal ākōō walak chaa chaangʼ choo kimnyoonchootēēn. /Kiikiimutu pichoochēē /ākēētē kēēlyēēpō Yēēsu. Kuusoop :Yēēsu pichoochēē.
40015031	Paani keero :piich kilē kangʼalaal :piich choo kii māngʼāloolēy, kupa :choo kingʼwoolsōōt, kusopyō :kimukuungʼtiin akimararta :choo kikōryootēēn, kukwōngʼyō akuuloosu Iriin nyēpō Israayeel.
40015032	Kukuur :Yēēsu kiineetanichiich akumwoochi kilē, "Man āriirēē pichu. Kaakēētēpi ākōō akwaaneek pērēētuus sōmōk āmoomii :kir nyoo kaa-am. Moomārēy āmwoochi kupa kwoomēy :piri āmu muukēy kumistō nkōō aree."
40015033	Kumwoochi :kiineetanichiich kilē, "Kōōrooni ku suur kwēēn. Kunyōōrchinii ānō āmiisyō choo yāmēy piich choo tēēnō chu tōkōl?"
40015034	Kuteep :Yēēsu kiineetanichiich kilē, "Ātingʼēy makatiin ata?" Kuwālchi kilē, "Kitingʼēy choo lēē tisap ākōō kaaraak choo ngʼērin."
40015035	Kumwoochi :Yēēsu kiineetanichiich kumwoochi piich kutēpi ngʼwēny,
40015036	akunam makatiinachoochēē lēē tisap ākōō kaaraakik akumwoochi Iriin kōōnkēy. Kupuutil akuutē kiineetanik kuchārchinootō piich.
40015037	Kwoomiisyō :piich tōkōl kupiryoonchō. Kuurum :kiineetanik kiituukaanik, kunyiri kitaseen tisap.
40015038	Piich choo kyoomiisyō ku kii murēn choo lēē ēlup angʼwan kimaa-iit chiich chēēpyōōsōōy ākōō laakōōy.
40015039	Kumwoochi nyuun :Yēēsu piich kupēēchi keey akulaangʼ :inyeentee mēēli kiwō kōōrēē aka nyoo /kiikukuurēē Makataani.
40016001	Kii nēē mii pērēētuu aka, kupkoonchi Yēēsu :Parisaay ākōō Satukaay kimārēy kuutyam inyeentee kumwoochi ku-ir kir nyēpō kwōngʼuut nyoo ngʼuutuuy kilē tingʼēy :Yēēsu kaamuuka nyoo chōōnēē wōloo mii :Iriin.
40016002	Kuwālchi :Yēēsu pichoochēē kilē, "Nēē mii kosoliny ku āmuukēy amwaa kilē, 'Wāsēēsēy :kōōrēē āsuun, āmu kāpiririit :wōli pō parak.'
40016003	Ki nēē kutākwoorō, amwaa :akwaan kilē, 'Rōōpēnēy kōōrēē, āmu kāpiririit :wōli pō parak aku kāruunkānoot kōōrēē.' Nku āmuukēy āsōwu wōloo lēkuuy kōōrēē paani kaaroo parak, aku moosōwuuy kilē lēē nee pērēētuus.
40016004	Kipngʼōōkiin choo tāyēy Iriin :chu mārēy kilē /kēēngʼuuti kir nyēpō kwōngʼuut. Kwōngʼuut nyoo /kungʼuutinii pichoochēē ku nyoo kiipō Choona kipaat." Kumētō :Yēēsu pichoochēē, kulaangʼ mēēli ākōō kiineetanichiich akupēēchi keey.
40016005	Paani kaakutilta araarayta kupa kamasta nyiinō aka, kuupkaat :kiineetanik kilē kiiruutyēērō kwoop makatiin.
40016006	Kumwoochi :Yēēsu kilē, "Āriipēē keey kimeereepō Parisaay ākōō Satukaay."
40016007	Kungʼalaala :kiineetanichoochēē ngʼaleechoochēē akumwoochi keey kilē, "Kamwa kilēē nyoonēē āmu mookwoopu makatiin."
40016008	Āmu kiinkēt :Yēēsu kiyoo kiingʼāloolēē :kiineetanichiich, kilē, "Ātingʼēēkwaan man kaarana nyoo miningʼ. Āmu nee soongʼāloolchii keey kilē mootingʼēy makatiin?
40016009	Toomō āsōwu :akwaan ākōy paannyēēnyi ngʼaleechu? Moopkootēy makatiinak chu kii lēē muut choo kii-āmēy :piich choo lēē ēlup muut? Kitaseen ata choo kiingʼātu?
40016010	Ki nēē lēē makatiin choo lēē tisap choo kyaam :piich choo lēē ēlup angʼwan? Kitaseen ata choo kiingʼātu?
40016011	Āmu nee nyuun simoosōwu kilē kāmoongʼāloolwook akipō āmiisyō? Āmwoorwook kilē āriipēē keey kimeereepō Parisaay ākōō Satukaay!"
40016012	Kusōwu nyuun :kiineetanichoochēē kilē kiimāmwoochinii :Yēēsu kilē kuriip keey kimeera choo /kiikuutunēē makatiin. Kusōwu kilē kiimwoochinii kilē kuriip keey ātēpuut chēpō Parisaay ākōō Satukaay.
40016013	Paani ka-it :Yēēsu kēēstoon choo kiilēēkitō Kayisareeya Pilipi, kuteep kiineetanichiich kilē, "Mwoorēy :piich kilē Wēēroo Chiich, ku ngʼoo?"
40016014	Kuwālchi :kiineetanichiich kilē "Mwoorēy :walak kilē inyēēn Koopootiisāniin Chowaana, kumwoorēy :walak kilē inyēēn Eliicha, ku walak kumwoorēy kilē inyēēn Cheeremiya ntā ku ākoongʼo nyēpō ōōrkooyiipō Iriin."
40016015	Kuureer kuteepa :Yēēsu kiineetanichoochēē kilē, "Aa akwaan, āmwoorēy kilē anee ngʼoo?"
40016016	Kuwālchi :Siimnyōn Pēētērō kilē, "Inyēēn Meesaaya, Wēēroo Iriin nyoo sāpēy."
40016017	Kumwoochi :Yēēsu kilē, "Siimnyōn wēēroo Choona, ipēēruuroot. Maasōwuunēē ngʼaleechu kimukuul mēt. Kāngʼoongʼuun ngʼaleechu :Apoonyuun nyoo mii kipsēnkwēt.
40016018	Kunyuun, inyēēn Pēētērō, nkōō raatyaani ātēēkēy kaaniiseenyuun aku mēēmuukēy mpō :meerat kuululuuk.
40016019	Ākōōniin kaamuuka nyēpō pāyuunātoo Iriin. Kir aka tōkōl nyoo keekar mu ngʼwēny, /kēēkārēy mu kipsēnkwēt. Ku nyoo keeyaat mu ngʼwēny, /kēēyootēy mu kipsēnkwēt."
40016020	Paani keewaangʼ :Yēēsu kumwoorēy kilēē nyoonēē, kikir kiineetanichiich mamwaarta kilē Meesaaya inyeentee.
40016021	Kungʼeetee paanoonēē, kutoowu :Yēēsu kumwoochi kiineetanichiich kilē, wēētii :inyeentee Chēērusālēēm akunyārilēy nkōō ēēruunēpō kāāntōōy, tis choo ēēchēēn ākōō koonēēt chēpō ngʼātuut. /Kupārēy aku nēē mii pērēētuu nyēpō sōmōk, /keengʼeetee meerat.
40016022	Kuumut :Pēētērō Yēēsu tapan akukar koongʼ kilēēchi, "Acha, Kiptaayaan! Mā-iriisōōt :ngʼaleechoochēē nkōō wōloo imii!"
40016023	Kuutuuchi :Yēēsu Pēētērō patar akumwoochi kilē, "Istoorēēnoon keey :Syeetaani! Ameekarta areenyuun āmu ipkootēy kilēē wōloo pkootitooy :piich, aku ma kilēē wōloo pkootitooy :Iriin."
40016024	Kumwoochi :Yēēsu pichu kiituupēy inyeentee kilē, "Chiich aka tōkōl nyoo mārēy kutuup ngʼaleechuuch, kutay kiyoo mārēy :moonyiin, akicham /keenyariil akipō aneen, akichō kutuupkaan.
40016025	Chiich aka tōkōl nyoo mārēy kusāru sāpoontanyiin, kuupootēy, ku nyoo kēētētō sāpoontanyiin akipō aneen, kusāruuy.
40016026	Kāroomin nee nyoo nyōōruuy :chiich nēē rumchi keey tukun tōkōl mu ngʼwēny, akuupoot sāpoontanyiin nyēpō ākōy? Ntā kir nee nyoo wālēē :chiich sāpoontanyiin?
40016027	Chōōnēy Wēēroo Chiich ākōō malaykeenichiich, mu lēpooyin nyēpō Paapeenyiin, akuutē chiich aka tōkōl mālāktanyiin kutuup keey ākōō pāyiisyēēnyiin.
40016028	Āmwoorwook man kilē mii :piich walak yi choo mamēērsōōt kutoomō kuuro Wēēroo Chiich kuchō nkōō Pāyuunāteenyiin."
40017001	Kii nēē kaakusiirtō :pērēētuus choo lēē lo, kuumut :Yēēsu Pēētērō, Chēēmis ākōō Chowaana wēēriingʼwaangʼ, kupa ākōy tul aka nyoo tōrōōr wōloo kimālēēkitēē chiich.
40017002	Kuwala :Yēēsu kilēpēyiit nkōō taayuungʼwaangʼ kuurōōsēy :akwaaneek. Kuwala tokochtiinyiin kuuryal kilēē asiis akiwāliisyō sirōōchiich kireelachiniituuy kilē tyal.
40017003	Kuuro :kiineetanichoochēē sōmōk Muusa ākōō Eliicha kungʼāloolēy nkōō Yēēsu.
40017004	Kumwoochi :Pēētērō Yēēsu kilē, "Kiptaayaan, karaam āmu kimii yi, nēē ichāmēy, ātēēchinii yi sōpōōtwēēn choo lēē sōmōk, nyoongʼuungʼ ākoongʼo, kipō Muusa aka, kipō Eliicha aka."
40017005	Kitākungʼāloolēy :Pēētērō, kuulaampuus :pooltō nyoo rēēl akwaaneek akichōōnō kuut pooltoonoonēē kilē, "Wēēriinyuun :nyi nyoo āchāmēy ākoopāypāchinii, ātēērchii kiyoo mwoorēy."
40017006	Paani kateer :kiineetanichoochēē ngʼaleechoochēē, kuwāriisyō nyēpō kwōngʼuut akuuputi ngʼwēny.
40017007	Kuchō :Yēēsu yi kiimii akwaaneek akutiingʼ. Kumwoochi kilē, "Āngʼēētyēē āmoowāriisyō."
40017008	Kii nēē ngʼeet :kiineetanichoochēē mētēwēy kimararta, kuurō Yēēsu ākityōōn.
40017009	Kii nēē mii kurēkuunēē tulwēē, kumwoochi :Yēēsu kiineetanichoochēē kilē, "Moomwoochi chiich aka tōkōl kiyoo kakungʼuutwook ākōy /keengʼeeta Wēēroo Chiich meerat."
40017010	Kuteepa :kiineetanichiich Yēēsu kilē, "Āmu nee nyuun tākumwoorēy :koonēēt chēpō ngʼātuut kilē wārākēē :Eliicha kupōk?"
40017011	Kuwālchi :Yēēsu kilē, "Ntōrōōruuy :Eliicha kilēē nyoonēē tākusat tukun tōkōl.
40017012	Āmwoorwook nyuun kilē kiikuchō Eliicha aku moosōwu :pichoochēē. Kii-irchi :pichoochēē inyeentee kir aka tōkōl kilēē wōli kiimārtooy :akwaaneek. Nyāriilēy nyuun mpō :pichoochēē Wēēroo Chiich kilēē nyoonēē."
40017013	Kusōwu nyuun :kiineetanik kilē kiimii :Yēēsu kungʼāloolēē Chowaana Koopootiisāniin.
40017014	Paani kā-it :Yēēsu ākōō kiineetanichiich wōli kiimii :piich chaa chaangʼ, kichō :chiich akukutungʼō taayuunyiin akilēēchi,
40017015	"Kiptaayaan, riiree wēēriinyuun nyoo tingʼēy mēērmēēruut nyoo nēē nam kuwiirchinii ma ntā ku pēr.
40017016	Koomuti kiineetanikuuk, kimaakuumuuk kuusoop."
40017017	Kumwa :Yēēsu kilē, "Muutyō akwaan choo mootingʼēy kaarana akyoochuunnyō. Ātēpēē nkōō akwaan ākōy āyu? Āmurtoochinook ākōy āyu? Amutwaan wēēroonēē yi."
40017018	Ku-oon :Yēēsu toomirmiiryoonoonēē ra kuwēērō wēēroonēē. Kusop :wēēroonēē kilē weel.
40017019	Lētuun kuteep :kiineetanik Yēēsu kimii akwaaneek ākityōōn kilē, "Āmu nee tamaakiimuuk kee-oon toomirmiiryoonoonēē ra?"
40017020	Kuwālchi :Yēēsu kilē, "Āmu mā-itēy ōy kaaraneengʼwoongʼ. Āmwoorwook man kilē ntā ātingʼēy kaarana nyoo miningʼ kilēē kōsuryoontoo aritaali, ntā āmuukēy āmwoochi tulwooni kilē, 'Ngʼeetee yi akiiwō iinō!' akuunaayta. Āmoomii :kir aka tōkōl nyoo tākuungʼoolook. [
40017021	Mēēmuukēē /kee-oon toomirmiir nyoo lēē nyoonēē nee /makusa /akeerukuut keey.]"
40017022	Nēē mii pērēētuu nyoo kiimii :kiineetanik tōkōl Kalilaaya, kumwoochi :Yēēsu kilē, "/Pākēēnāmēy Wēēroo Chiich /ākēētē ēēruunēpō piich.
40017023	Pārēy :pichoochēē Wēēroo Chiich aku nēē mii pērēētuu nyēpō sōmōk, /keengʼeetee meerat." Ku-ir :ngʼaleechoochēē kiineetanik kuu-iim keey.
40017024	Paani kā-it :Yēēsu ākōō kiineetanichiich Kaaparnaam, kupka :piich choo kiikwārēy kōōti chēpō Kōpō Iriin akuteep Pēētērō kilē, "Kwārtooy kēny :koonēētiintēēngʼwoongʼ kōōti chēpō Kōpō Iriin?"
40017025	Kuwālchi :Pēētērō kilē, "Kwārtooy." Kii nēē chuut :Pēētērō kō, kusip kuteep :Yēēsu kilē, "Siimnyōn, ipkootitooy ānō ngʼaleechu? Ngʼoo nyi mārēy :pāytooy chēpō kōōrooni kukwārchi kōōti? Laakōōkwaak ntā piich walak?"
40017026	Kuwālchi :Pēētērō kilē "Kwārchinii :piich walak." Kuwālchi :Yēēsu Pēētērō kilē, "Ngʼuutuuy nyoonēē nyuun kilē mākwārtooy :laakōōkwaak.
40017027	Aku simākulēēlchi nyuun pichu, wiyō ākōy araaray akiiwiirchi ntaawaani pēr. Paani kanam koorookwēē nyēpō taay, inam koorookwēē akiyaat kuut. Inyōōrchinii kuutii koorookwoonoonēē rōōpiyoon nyoo yāmēy kōōti chēpō piich ārēēny. Inam akiiweekwarta kōōti, chaachaa ākōō chookuuk."
40018001	Nēē mii lētuun, kupkoonchi :kiineetanik Yēēsu akuteep kilē, "Ngʼoo nyoo ōōw nkōō Pāyuunātoo Kaa Iriin?"
40018002	Kukuur :Yēēsu laakwa nyoo miningʼ, akukany kuuryoongʼēē taayuu kiineetanichiich,
40018003	akimwa kilē, "Āmwoorwook man kilē nēē moowāliisyō akaakarkeeyiitu nkōō laakōōy choo mānkēēchēēn, ku mā-ākoy achuut Kaa Iriin.
40018004	Chiich nyoo āpēy keey ngʼwēny kutēpō kilēē laakwa, ku :nyoonēē nyi tōrōriituuy nkōō Pāyuunātoo Kaa Iriin.
40018005	Chiich aka tōkōl nyoo tookēy laakwa nyoo lēē nyi nkōō kaarineenyuun, ku kataakan.
40018006	Ku chiich aka tōkōl nyoo irēy kupēt chiich nyoo takukuskus kaaraneenyiin, ku kaykay /kēērāti korpō par nyoo nyikiis kaat /ākēēwiirchi araaray kuukeet :pēr.
40018007	Oro :piich choo irēy walak kupētyō. Iriisōōt :ngʼaleechu, aku nyuun, muutyō akipō ngʼwoonin nyoo nyōōruuy piich choo irēy piikō walak kupētyō.
40018008	Nēē irin :ēēruungʼuungʼ ntā ku kēēltāngʼuungʼ ipēt, itilta akiiwiirta! Kaykay inyōōru sopoon nyēpō ākōy itingʼēy ēēr ākoongʼo ntā ku keel ākoongʼo kusiir itingʼēy ēēruunēk tōkōl ntā ku kēēlyēēk tōkōl akeepa /kēēwiirchiin ma nyēpō ākōy.
40018009	Nēē irin koontongʼuungʼ ipēt, ipālu akiiwiirta! Kaykay itingʼēy koongʼ ākoongʼo akiinyōōru sopoon nyēpō ākōy kusiir itingʼēy koonyiik tōkōl /ākēēwiirchiin ma nyēpō ākōy."
40018010	Kitas taay :Yēēsu kumwoochi kiineetanichiich kilē, "Āriip keey maareengʼ piichuuch choo kuskusō kaaraneengʼwaangʼ. Āmwoorwook man kilē mii :malaykeenikwaak taayuu Paapeenyuun nkōō kipsēnkwēt.
40018012	Akanya kee ateepaak kiyi. Irēy nee :chiich nyoo tingʼēy kēēchiirēchiich choo lēē pokol nēē pēt :akoongʼo? Māmētooy chu lēē tāmānwook sokool nkōō sokool kwookēētēy akiwō kuwasaata nyi kāpēt?
40018013	Āmwoorwook man kilē nēē wō kunyōōru nyiinō ākoongʼo kāpētoot, kupāypāychinii nyoonēē ākoongʼo kusiir chu moopētyō lēē tāmānwook sokool nkōō sokool.
40018014	Kilēē nyoonēē nyuun mpō Paapēēngʼwoongʼ nyoo mii kipsēnkwēt, mā makeenyiin kupēt :piichiich mpō ākoongʼo."
40018015	Kitas taay :Yēēsu kumwa kilē, "Nēē iruun :tuupchēēngʼuungʼ ngʼālyoon nyaa ra iwēēmwoochi kilē kaakulēēluun. Imwoochi nyuun nkōō yoo imii :inyēēntēē ākōō inyeentee ākityōōn. Nēē tēēruun, ku kaa-isāru inyeentee.
40018016	Ki nēē tay kutēēruun, iwō nkōō chiich ākoongʼo ntā ku piich ārēēny. Mwoorēy :siruut kilē, 'Mārēy kumii :sōwi ārēēny ntā ku :sōmōk choo mwooruuy kilē man :ngʼālyoontoonoonēē.'
40018017	Ki nēē mateer pichoochēē, āmwoochi kaaniisa ngʼaleechoochēē. Ki nēē mateer pichoochēē, ā-āp kukarkeeyiit nkōō chiich nyoo mēēnkēt Iriin ntā ku chiich nyoo kwārootēy kōōti."
40018018	Kitas taay :Yēēsu kumwa kilē, "Kir aka tōkōl nyoo kaakar mu ngʼwēny, /kēēkārēy mu kipsēnkwēt. Ku nyoo kaayaat mu ngʼwēny, /kēēyootēy mu kipsēnkwēt.
40018019	Āmwoorwook kuureer kilē, nēē tēērchiinō :piich ārēēny mu ngʼwēny akisoom kir aka tōkōl, ku-irchinii :Paapeenyuun nyoo mii kipsēnkwēt kilēē wōli mārtooy piichoochēē.
40018020	Āmu nēē tuuyō :piich ārēēny ntā ku sōmōk nkōō kaarineenyuun, ku āmii nkōō akwaaneek."
40018021	Kuteep nyuun :Pēētērō Yēēsu kilē, "Kiptaayaan, nēē lēēlwōōn tuupcheenyuun kumārēy ānyōōchi kaat āsip ata? Āsip tisap?"
40018022	Kuwālchi :Yēēsu kilē, "Ma āsip tisap kipaat, mārēy inyōōchi kaat āsip tāmānwook tisap nkōō tisap."
40018023	Paani keewaangʼ :Yēēsu kumwa kilēē nyoonēē, kuureer kumwa kilē, "Karkeey kārkēēyini nkōō :Pāyuunātoo Kaa Iriin. Kiimii :mōkōryoon nyoo kiikuur kipāyitiinēchiich akuteep kumwooru chiich aka tōkōl pēsēn nyoo kiirookēy :mōkōryoontoonoonēē.
40018024	Paani kātoowu ku-ir kilēē nyoonēē, /kēēmuti kipāyityoonteenyiin aka nyoo kiitingʼēy pēsēntanyiin nyoo ōōw.
40018025	Āmu kimēēmuukēy :chiichoonēē kuraayta pēsēnoonēē, kumwaarta :mōkōryoontoonoonēē kilē kee-alta chiichoonēē kipootō cheepyooseenyiin ākōō laakōōchiich nkōō kir aka tōkōl nyoo kiitingʼēy chiichoonēē sikuraaytaara pēsēnoonēē.
40018026	Kukutungʼ :chiichoonēē nkōō taayuu mōkōryoontoonoonēē akusoom kilē, 'Kiptaayaantaani! Riireenaan. Kōōnoon pērēētuus choo ngʼērin soorookuun tukuukuuk tōkōl.'
40018027	Kuriira :mōkōryoontoonoonēē chiichoonēē. Kunyōōchi kaat amaatakuraak.
40018028	Paani kāwēēchi keey :kipāyityoontoonoonēē kutuuyēērō kipāyityoontēē aka nyoo kiitingʼēy pēsēntanyiin nyoo manangʼ. Kunam mōrōōk kipāyityoontoonoonēē kiitingʼēy pēsēntanyiin akumwoochi kilē, 'Rookwoon pēsēntanyuun!'
40018029	Kukutungʼō :chiichoonēē taayuunyiin akusaarsaar kilē, 'Kaykay kōōnoon pērēētuus choo ngʼērin soorookuun pēsēntāngʼuungʼ.'
40018030	Kitay :chiichoonēē akuumut /pākēērwoochi /akeerat ākōy kurooku pēsēntanyiin.
40018031	Paani keero :kipāyitiinēk chuuchō walak kiyoo ka-ira, kunārēēkyō akupa kumwoochi mōkōryoonteengʼwaangʼ kir aka tōkōl nyoo ka-ira.
40018032	Kukuur :mōkōryoontoonoonēē kipāyityoontēē akumwoochi kilē, 'Inyēēn :kipngʼōōkiyoon! Koonyōōwuun kaat āmu kēēsoomoon. Ātēēruun amaataaraakiin pēsēn tōkōl nyoo kēētingʼēy.
40018033	Kwaamin :nee simeeriiree :kipāyityoontēē nyiinō aka kilēē paani kaariireeniin?'
40018034	Kinareek :mōkōryoontoonoonēē akimwaarta /keerat chiichoonēē ākōy kurooku pēsēntō tōkōl.
40018035	Irwook nyuun :Paapeenyuun nyoo mii kipsēnkwēt kilēē nyoonēē nēē moonyōōchinii keey kaat."
40019001	Paani keewaangʼ :Yēēsu kumwa ngʼaleechoochēē, kungʼeetee Kalilaaya akutilta ēēmpō Choortan kiwō kōōroo Chuuteeya.
40019002	Kutuup :piich chaa chaangʼ, kuusoop :inyeentee piich choo kiimnyoonchootēēn.
40019003	Kupkoonchi :Parisaayik walak Yēēsu kumārēy kuutyam, akuteep kilē, "Chāmēy :ngʼātuutēchooch kuutyaak :chiich cheepyooseenyiin akipō ngʼālyoon aka tōkōl?"
40019004	Kuwālchi :Yēēsu kilē, "Toomō asooman :akwaan nkōō siruut yoo mwoorēy kilē, paani kii-ir :Iriin ngʼwēny, ku kii-ir murēn ākōō cheepyooso?
40019005	Akimwa kilē, 'Āmu nyoonēē ku mētooy :murēnō apoonyiin nkōō eeyeenyiin, akunam keey nkōō cheepyooseenyiin akilēku ākoongʼo.'
40019006	Mēēlē tāku piich ārēēny, aku kiikulēku ākoongʼo. Kiyoo kaakuutuuyō :Iriin nyuun ku mēēpēēsyō :chiich."
40019007	Kuteep kuureer :Parisaayiichoochēē kilē, "Āmu nee takungʼat :Muusa saan kisir kartaasi nyoo tyookēē keey suku-oon cheepyooseenyiin?"
40019008	Kuwālchi :Yēēsu kilē, "Kiichāmwook :Muusa atyaaka keey āmu kiiwururiituuy :mētēwēyiikwook. Kiimālēē nyoonēē wōloo kiimārtooy :Iriin nkōō taay.
40019009	Āmwoorwook kilē chiich nyoo keetyaak cheepyooseenyiin nyoo maasiir karwa, akwoop cheepyoosee aka, ku kasiir :chiichoonēē karwa."
40019010	Kumwoochi Yēēsu :kineetanichiich kilē, "Nēē koo lēē chu :ngʼala nkōō wōloo miitō :murēnō nkōō cheepyooseenyiin ku kaykay kumoopiisyō :chiich."
40019011	Kuwālchi :Yēēsu kiineetanichiich kilē, "Mēēmuukēy :chiich aka tōkōl kuuran koonēētiisyooni, kungʼātu :choo kiikuutō :Iriin.
40019012	Chaangʼ :ngʼala choo irēy piich kumoopiisyō. Mii :walak choo kiikunam kumāsikiisyēy, ku mii :walak choo māsikiisyēy āmu ki-ir :piich walak kilēku choochēē. Kumii :walak choo moopiisyēy akipō Pāyuunātoo Kaa Iriin. Chiich aka tōkōl nyoo muukēy kucham, kucham."
40019013	Kuumuti :piich walak Yēēsu laakōōy kilē sikuutiingʼō ēēruunēchiich akuupēēruur. Kukar koongʼ :kiineetanichiich pichoochēē.
40019014	Kumwoochi :Yēēsu kilē, "Akanya kupka laakōōk wōli āmii, amaakarta āmu piich choo lēē chu :choo pāyituuy Pāyuunātoo Kaa Iriin."
40019015	Kuupēēruur :Yēēsu laakōōchoochēē akuwēēchi keey.
40019016	Kichōōnchi :chiich Yēēsu pērēētuu aka akuteep kilē, "Koonēētiin, a-ir nee nyaa karaam soonyōōru sopoon nyēpō ākōy?"
40019017	Kuwālchi :Yēēsu kilē, "Āmu nee siteepeenaan kilē kir nee nyaa karaam? Chiich ākoongʼo ākityōōn :nyaa karaam. Nēē mārēy sēēnyōōruu sopoon nyaa karaam, iriip ngʼātuut chēpō Iriin."
40019018	Kuteep :chiichoonēē Yēēsu kilē, "Ngʼātuutēk chōō?" Kuwālchi :Yēēsu kilē, "Āmēērumiisyō, āmēēsiir karwa, āmēēchōōrsyō, āmēētoomchi chiich ngʼal,
40019019	ikoonyit apoongʼuungʼ ākōō eeyeengʼuungʼ akiicham piich walak kilēē wōloo ichāmtooy keey."
40019020	Kuwālchi :chiichoonēē Yēēsu kilē, "Kyaatuup :aneen ngʼātuutēchoochēē tōkōl. Kir nee aka nyoo kāngʼātu?"
40019021	Kuwālchi :Yēēsu kilē, "Nēē mārēy nyōōruu sopoon nyēpō ākōy, iwēē-alta kir aka tōkōl nyoo itingʼēy, akiitō mēēy rōōpiyēēk chu kēēnyōōru, akiichōōn ituupaan. Inyōōru nyuun mōkōrnoonti nyēpō man nkōō kipsēnkwēt."
40019022	Paani kateer :chiichoonēē ngʼaleechoochēē, kungʼwoonchi. Kunareek akuwēēchi keey āmu kiitingʼēy mōkōrnoonti nyoo mātingʼ /keemwa.
40019023	Kumwoochi :Yēēsu kiineetanichiich kilē, "Āmwoorwook man kilē kōrōōm kuchuut :chiich nyoo lēē mōkōryoon Pāyuunātoo Kaa Iriin.
40019024	Āmwoorwook kuureer kilē, nyumnyum nkōō :tamas kuchuut koongʼpō siintaanu kusiir kuchuut :mōkōryoon Pāyuunātoo Kaa Iriin."
40019025	Paani kateer :kiineetanik ngʼaleechoochēē, kikwōngʼyō akilē, "Ara ngʼoo, nyuun :nyoo muukēy /kēēsāru?"
40019026	Kuuro :Yēēsu kiineetanichoochēē akilēēchi, "Mēēmuukēē ngʼaleechu nkōō wōloo mii :piich, aku nyuun muukēē :kir aka tōkōl nkōō wōloo mii :Iriin."
40019027	Kuteepa :Pēētērō Yēēsu kilē, "Kiikēēmētēēchaan tukun tōkōl akeetuupiin. Ara kunyōōruu nee?"
40019028	Kuwālchi :Yēēsu kilē, "Āmwoorwook man kilē nēē chō kutēpō :Wēēroo Chiich ngʼachareenyiin pō tōrōōrin nkōō kōōrēē nyoo chōōnēy, ātēpiisōōt :akwaan mpō ngʼachareen taman nkōō ārēēny chēpō pāyuunāt, ārwoochi koorin taman nkōō ārēēny chēpō Israayeel.
40019029	Chiich aka tōkōl nyoo kāmētō koonyiin, wēēriingʼwaangʼ, chēētangʼwaangʼ, apoonyiin, eeyeenyiin, laakōōchiich ntā ku pareenyiin akipō aneen, /kēē-ōōchinii kunyil pokol aku nyōōru sopoon nyēpō ākōy.
40019030	Wōloo nyuun lēkuuy chēpō taay chēpō lēt, kilēku chēpō lēt chēpō taay."
40020001	Kitas taay :Yēēsu kumwa kilē, "Lēē nyi :Pāyuunātoo Kaa Iriin. Kiimii :chiich aka nyoo kiitingʼēy pareenyiin nyēpō sapiipuun. Kimusta :chiichoonēē pērēētuu aka kōrrōōn wōkuwas piich ku-irchi pāyit paraanoonēē.
40020002	Paani kaakutēērchiinō :chiichoonēē nkōō pichoochēē kuutē rōōpiyō choo yāmēy keey nkōō pāyit nyēpō pērēētēk, kuumut pichoochēē ākōy pareenyiin.
40020003	Nēē mii saayit sōmōk nyēpō kōrrōōn, kiwō :chiichoonēē kiipō :par siirō. Nēē it siirō, kunyōōru piich walak choo kiimoomiitō kir nyoo kii-irēy.
40020004	Kumwoochi :chiichoonēē pichoochēē kilē, 'Apee pareenyuun akaapa a-ir pāyit sookōōnook rōōpiyō choo yāmēy keey nkōō pāyit nyoo kaa-ir.'
40020005	Kupa nyuun :pichoochēē. Nēē mii saayit lo nyēpō pērēēt nkōō saayit sokool, kuureer kiwō :chiichoonēē siirō kuwas piikō walak.
40020006	Nēē mii saayit taman nkōō ākoongʼo nyēpō kosoliny, kuureer kuu-ooyta keey :chiichoonēē siirō. Kunyōōru piich walak choo kiimii kuuryoongʼsōōt. Kuteep kilē, 'Āmu nee sooryoonchēē āmoomii kir nyoo ā-irēy?'
40020007	Kuwālchi :pichoochēē kilē 'Moomii :chiich nyoo kākōōnēēch pāyit.' Kumwoochi kilē, 'Apee nyuun a-ira pāyit nkōō pareenyuun.'
40020008	Nēē mii kosoliny, kumwoochi :chiichoonēē kiipō :paraanoonēē chiinyiin nyoo kiiryoonchinii pāyit kilē, 'Kuuro kipāyitiinēk tōkōl akiitō rōōpiyēēkwaak. Toowunēē chu pō lēt akiitas taay ākōy iwaantaaree chēpō taay.'
40020009	Paani ka-itu :kipāyitiinēchoochēē, /kēētoowu /kēētē chu /kiikusirēy saayit taman nkōō ākoongʼo. /Kēētē rōōpiyēēkwaak choo kiiyāmēy keey nkōō pāyit nyēpō pērēētēk.
40020010	Paani kapka :pichu kiisip /keesir, kuupkaat kilē nyōōruuy akwaaneek rōōpiyō chaa chaangʼ kusiir piikō chuuchō walak. Wōloo nyuun /kēētē akwaaneek rōōpiyō choo tēēnō chēpō piikō chuuchō walak.
40020011	Paani kanam :pichoochēē rōōpiyēēchoochēē, kutoowu kukwiintoochi chiitaa paree.
40020012	Kumwoochi :chiitō aka kilē, 'Nku ka-ir :pichu /kātākēēsirēy pāyit saayit ākoongʼo kipaat, ākiikōōnēēch rōōpiyō choo tēēniityō aku kaku-ir pāyit pērēēt kuumān?'
40020013	Kuwālchi :chiitaa paree chiichoonēē kilē, 'Choorweenyuun, amēēlē kaalisiin! Maakutēērchiinēē kilē ākōōniin rōōpiyō choo yāmēy keey nkōō pāyit nyēpō pērēētēk?
40020014	Nama nyuun rōōpiyēēkuuk akiiwēēchi keey. Āmāraa ātē chiich nyoo /kākusirēy lētuun rōōpiyō choo tēēno chu kookōōniin.
40020015	Mootingʼēy man a-irta rōōpiyeechuuch wōloo kaa-irta? Keeroo ngʼat koongʼ āmu kārēēliitwoon moo?' "
40020016	Kumwa nyuun :Yēēsu kilē, "Piich chēpō taay kulēkuuy chēpō lēt, ku chēpō lēt kulēkuuy chēpō taay."
40020017	Paani kiimii :Yēēsu kuwēētii Chēērusālēēm, kwoop kiineetanichiich taman nkōō ārēēny kupa kamas akumwoochi kilē,
40020018	"Ateertee kee! Kumii kēēpēētii ākōy Chēērusālēēm, wōloo /pākēēnāmēē Wēēroo Chiich /ākēētē tisiik choo ēēchēēn nkōō koonēēt chēpō ngʼātuut choo tilchinii kiirwok /keekeet,
40020019	akuumuti piich chēpō Rooma :choo pākumuulēy, kupir akupārchi kimurtooyoon. Aku nēē mii pērēētuu nyēpō sōmōk /keengʼeeta meerat."
40020020	Nēē mii lētuun, kuchō :cheepyoosoo Sēpētaayo ākōō wēēchiichiich ārēēny akukutungʼō taayuu Yēēsu akusoomsyō.
40020021	Kuteep :Yēēsu cheepyoosoonoonēē kilē, "Imārēy nee?" Kuwālchi :cheepyoosoonoonēē kilē, "Paani kēēchōōn ipayta, ikany kutēpō :wēēriinyuun aka ēēruungʼuungʼ pō taay kutēpō :aka ēēruungʼuungʼ pō lēt mu pāyuunātēēngʼuungʼ."
40020022	Kilēēchi :Yēēsu, "Moonkēt kiyoo āsoomēy. Āmuukēy aree :akwaan kikoompaa nyaril nyoo ārēēy :aneen?" Kuwālchi :pichoochēē Yēēsu kilē, "Kiimuukēy."
40020023	Kilēēchi :Yēēsu, "Man, ānyārilsōōt kilēē aneen, wōloo nyuun mootingʼaa kaamuuka ālēwēn kilē ngʼoo nyoo tēpēē ēēruunyuun pō taay ntā ku lēt, pō pārooyinoonēē piich choo kiikulēwēn :Apoonyuun."
40020024	Paani kateer :kiineetanik chuuchō walak lēē taman ngʼaleechoochēē, kunyāliisyō akipō murēnchoochēē ārēēny.
40020025	Kukuur :Yēēsu kiineetanichoochēē tōkōl akumwoochi kilē, "Ānkēt :akwaan kilē mārēy :pāytooy choo mii kōōrooni kungʼuuti keey piich kilē akwaaneek choo pāytooy akutingʼēy kaamuuka kusiir chiich aka tōkōl.
40020026	Mēērookēē nyuun ālēkuu choochēē. Nyoo mārēy kilēku nyoo ōōw nkōō akwaan kilēku kipāyityoon.
40020027	Ku nyoo mārēy kilēku nyēpō taay, ku mārēy kilēku ōōtwookiintēēngʼwoongʼ.
40020028	Kilēē yi kiimaachō :Wēēroo Chiich /pākēēpāyiisyēēchi, kiichō kupāyiisyō akuutētō sāpoontanyiin sikusopyō :piich chaa chaangʼ."
40020029	Kii nēē mii :Yēēsu nkōō kiineetanichiich kupēērēē Chēērikō, kutuup lēt :piich chaa chaangʼ.
40020030	Kiitēpiisōōt aree kamas :piich ārēēny choo kikōryootēēn. Paani kateer kilē kiimii :Yēēsu kusiirtooy, kukuur nkōō kuut nyoo ōōw kilē, "Kiptaayaan, Wēēroo Tāwuti, riireeneech!"
40020031	Kukar koongʼ :piich chaa chaangʼ kipkorootiinēchoochēē kusiisyō. Wōloo nyuun kitas taay :kipkorootiinachoochēē kukuursyō nkōō kuut nyoo ōōw kilē, "Kiptaayaan, Wēēroo Tāwuti, riireeneech!"
40020032	Kuuryoongʼ nyuun :Yēēsu, kukuur pichoochēē kiikōryootēēn akuteep kilē, "Āmārēy a-irwaak nee?"
40020033	Kuwālchi :piichoochēē kilē, "Kiptaayaantaani, kumārēy keemarartee."
40020034	Kuriira :Yēēsu pichoochēē akutiingʼ koonyiikwaak. Kumararta :pichoochēē kilē weel akutuup Yēēsu.
40021001	Paani kāriichi :Yēēsu nkōō kiineetanichiich Chēērusālēēm, ku ka-it Peetpaake yoo lēēkitēē Tulwoo Musēytuun, kuuyooytō kiineetanichiich ārēēny,
40021002	akilēēchi, "Apee ākōy kēēstoonichu ātoopēnēy. Paani kaa-it ānyōōruuy sikiryō nyoo rataat akimii nkōō moortanyiin. Atyaak sikirēyiichoochēē ākoorēēwoon.
40021003	Nēē teepeenaak :chiich ngʼālyoon aka tōkōl, āmwoochi kilē, 'Mārēy :Kiptaayaan akuu-ōōkuuy kilē weel.'
40021004	Kii nēē iriisyō :ngʼaleechu kuusilta :kiyi kiimwoorēy :ōōrkooyoontēē aka kilē:
40021005	'Āmwoochii piich chēpō Saayoon kilē, Anyoono Pāytooyiintēēngʼwoongʼ, mii kuchōōnēy wōloo āmii. Miningʼiitēy keey akichōōnēē sikiryō; sikiryō nyoo lēē moor.' "
40021006	Kipa nyuun :kiineetanichoochēē akupa ku-ir kilēē paani kii-ārōōrchi :Yēēsu.
40021007	Kuurēēwu sikiryēē ākōō moortanyiin akuukārkoorchi sirooy patar. Kutēpēērō :Yēēsu moorta.
40021008	Kuukārkoorchi :piich chaa chaangʼ sirōōkwaak aree, kuyap walak sāk akuukārkoorchi aree.
40021009	Kituumchinootō :piich choo kiimii taayuunyiin nkōō choo kituupēy lēt kilē, "Ōōsaana :Wēēroo Tāwuti! Pēēruuroot :inyeentee nyoo chōōnēy nkōō kaarinaa Iriin! Loosuunoot :Iriin nyoo mii kipsēnkwēt!"
40021010	Paani ka-it :Yēēsu Chēērusālēēm, kuteep :piich tōkōl kilē, "Ngʼoo :chiichi?"
40021011	Kuwālchi :pichoochēē kiipēētii nkōō :Yēēsu kilē, "Ōōrkooyoon Yēēsu :nyi, nyoo chōōnēē Naasareet nyēpō Kalilaaya."
40021012	Nēē mii lētuun, kiwō :Yēēsu piriiruu Kōpō Iriin aku-oon tōkōl choo kyooltooy nkōō choo kyooliisyēy nkōō Kōpō Iriin. Kumilta :Yēēsu meeseen chēpō piich choo kiwāltooy rōōpiyō nkōō ngʼachareen chēpō piich choo kyooltooy chēēptuukēēn.
40021013	Kimwoochi :Yēēsu pichoochēē kilē, "Siraat kilē, '/Kukuurēē koonyuun kōpō saayeet,' nku kyaa-ir :akwaan kilēku 'kēpēnoo chōōr.' "
40021014	Kupkoonchi :piich choo kiikōryootēēn nkōō kimukuungʼtiin Yēēsu kumii Kōpō Iriin. Kuusoop :Yēēsu pichoochēē.
40021015	Kinyāliisyō :tisiik choo ēēchēēn nkōō koonēēt chēpō ngʼātuut paani keero ngʼal chēpō kwōngʼuut choo ki-ir :Yēēsu akuteer laakōōy kutuumēy nkōō piriiruu Kōpō Iriin kuuloosuuy Iriin kilē, "Ōōsaana Wēēroo Tāwuti!"
40021016	Kuteepa :pichoochēē Yēēsu kilē, "Keeteer :inyēēn kiyoo mwoorēy :laakōōchu?" Kuwālchi :Yēēsu kilē, "Ēē, kaateer :aneen. Toomō asooman kiyoo mwoorēy :siruut kilē, 'Kiitēē keey kooloosunō kiichōōnō kuutuwayiipō laakōōy choo lēē tēēngʼoon ākōō cheerareen?' "
40021017	Kungʼeeta :Yēēsu Chēērusālēēm akuwēēchi keey Peetannya kiwō kuruuchi keey wōliinēē.
40021018	Paani kāwo kuyyeech kōōrēē, kuu-ōōytooy keey :Yēēsu Chēērusālēēm, kwaam :piri.
40021019	Kuuro mookāngʼwō nyoo kimii aree kamas. Kiwō kuuro kēētoonēē kuupkootēy kilē tingʼēy lokor. /Kimaakinyōōrchi kir kēētoonēē kingʼātu sāk kipaat. Kumwoochi mookāngʼwoonoonēē kilē, "Maa-ināmēy lokor pēsyēēt aka!" Kuyaam :kēētoonēē kilē weel.
40021020	Paani keero :kiineetanik ngʼaleechoochēē, kukwōngʼyō akuteepa keey kilē, "Kayaam kēēti kilē nee kilē weel?"
40021021	Kuwālchi :Yēēsu kiineetanichoochēē kilē, "Āmwoorwook man kilē nēē aran amootoomtoomēn, ku moomuukēy kipaat a-ir kiyoo koo-irchi mookāngʼwooni, aku āmuukēy mpō āmwoochi tulwooni kilē, 'Ngʼeeta akiiwēēwiirchi keey araaray,' aku-ira kilēē nyoonēē.
40021022	Ku kir aka tōkōl nyoo koosoom nkōō soowuut, ānyōōruuy nēē ārānēy."
40021023	Paani kachuut :Yēēsu piriiruu Kōpō Iriin, kupka tisiik choo ēēchēēn ākōō kāāntōōy kimii kuunēētiisyēy, akuteepee kilē, "Itingʼēē kaamuuka nee i-ir ngʼaleechu, aku ngʼoo nyi kiikōōnin kaamuukaanoonēē?"
40021024	Kuwālchi :Yēēsu pichoochēē kilē, "Ātēēpēēnook tēēpuut, nēē āwālwoon, āmwoorwook nyoo kikōōnān kaamuuka a-ir ngʼaleechu.
40021025	Kiichōōnēē ānō kaamuukaa Chowaana kuupootiisāniisyēy? Kiichōōnēē wōloo mii :Iriin, ntā wōloo mii :piich?" Kuteepee keey pichoochēē kilē, "Nēē kumwaa kilē, 'Kiichōōnēē wōloo mii :Iriin,' kuteepeeneech kilē, 'Āmu nee nyuun simaaran inyeentee?'
40021026	Ku nēē kumwaa kilē, 'Kiichōōnēē wōloo mii :piich,' kēēwārēy piich, āmu rānēy tōkōl kilē kii ōōrkooyoontoo Iriin :Chowaana."
40021027	Kuwālchi nyuun :pichoochēē Yēēsu kilē, "Mākuunkēt." Kilēēchi :Yēēsu pichoochēē, "Moomwoorwook nyuun mpō nyoo kiikōōnān kaamuuka a-ir ngʼaleechu."
40021028	Kumwoochi :Yēēsu pichoochēē kilē, "Āpkootēy :akwaan nee akipō kārkēēyini? Kiimii :chiich aka nyoo kiitingʼēy wēēchiichiich ārēēny. Kiwō :chiichoonēē wōli mii wēērii nyi ōōw akumwoochi kilē, 'Wēēriinyuun, wiyō par aniinee ira pāyit.'
40021029	Kuwālchi :wēēroonēē apoonyiin kilē, 'Moowēētiiy,' aku nēē mii lētuun, kuwal kaapkootuutēchiich akiwō.
40021030	Kuwēēchi :poontoonoonēē wēēriinyiin nyi miningʼ akumwoochi kiyi kāmwoochi nyiinō ōōw. Kuwālchi :nyoonēē miningʼ apoonyiin kilē, 'Āwēētiiy,' amaatakiwō.
40021031	Wēērii nyoo nyi kii-ir kiyoo kiimārēy :apoonyiin nkōō wēēchoochēē tōkōl?" Paani kateep :Yēēsu kilēē nyoonēē, kuwālchi :pichoochēē kilē, "Nyi ōōw." Kumwoochi nyuun :Yēēsu pichoochēē kilē, "Āmwoorwook man kilē muukēy kupa Kaa Iriin :piich choo kwārēy kōōti ākōō cheepaykeeyiin kisiirook.
40021032	Paani kiichō :Koopootiisāniin Chowaana kungʼuutwook aree nyēpō man, atay :akwaan aran ngʼaleechiich. Kuuran :piich choo kwārēy kōōti ākōō cheepaykeeyiin. Mpō paani kaaroot :akwaan kilē kiikuuran :pichoochēē, kumoowāliisyēēkwaan nkōō ngʼōōkikwook akaaran."
40021033	Kuureer :Yēēsu kumwoochi kilē, "Āyāpchi iit kārkēēyini. Kingʼeet :chiitō aka kēny kutoot sapiipuun mu pareenyiin akukar. Nēē ityō kupal kēpēn sikupēēchinii :pērēēpō sapiipuun paani kākupir. Kuteek kasar nyoo /kuriipēē paree. Kii nēē waangʼ, kuutē piich walak kupa kuriipchi paree akuwēēchi keey kōōrēē aka.
40021034	Paani kaakururyō :sapiipuunēk, kuuyooytō :chiichoonēē pō paree kipāyitiinēchiich kupa wōloo kiimii :pichu kiiriipēy paraanoonēē kipa kwoopchi inyeentee sāpiipuunēchiich.
40021035	Paani ka-it :pichoochēē paree, kunam :pichu kiiriipēy paraanoonēē, kulap ākoongʼo, kuukeet aka, akuwiira korin aka.
40021036	Kuuyooytō kuureer :chiichoonēē pō paree kipāyitiinēk walak kusiir chu kāpō taay kupa paraanoonēē. Kēē-irchi ngʼal choo lēē chu kiiku-irchi chēpō taay.
40021037	Nēē mii lētuun, kuuyooytō :chiichoonēē wēēriinyiin kiwō paraanoonēē kuupkootēy kilē, 'Koonyitēy wēēriinyuun.'
40021038	Kii nēē ro :pichoochēē kiiriipēy paraanoonēē wēēroonēē, kukuur keey akilē, 'Murēnchu, ānyi nyoo pāyituuy paree! Apkaana keekeeta sikupāyitwēēch :paraani.'
40021039	Kunam nyuun :pichoochēē wēēroonēē akuumut ākōy paraanoonēē saangʼ akupa kuukeet."
40021040	Kuteep :Yēēsu pichoochēē kilē, "Nēē chō nyuun chiipō paree oo, āpkootēy kilē irēy nee?"
40021041	Kuwālchi :pichoochēē kilē, "Kēētēy pichoochēē raacheen akuutē piich walak kuriipchi paree choo nēē ruryō :sapiipuunēk, kuutē inyeentee lokor."
40021042	Kumwoochi :Yēēsu pichoochēē kilē, "Ānkēt :akwaan man kilē mwoorēy siruut chēpō Iriin kilē, 'Kor nyoo kiitay :tēēkik :nyi kiilēku tēlēkuutaa koot. Iriin ākityōōn nyoo kii-ir ngʼaleechu. Akipō kwōngʼuut nēē /kuuro.' "
40021043	Kumwoochi :Yēēsu pichoochēē kilē, "Āmwoorwook kilē /ku-āpēēnook Pāyuunātoo Iriin /ākēētē piich choo irēy ngʼal choo mārēy :Iriin.
40021044	Chiich aka tōkōl nyoo kēēputi koronēē, kumuumpurēē. Ku nyoo kāchinchi, kuunyukēē."
40021045	Paani kateer tisiik choo ēēchēēn nkōō Parisaayiik kārkēēyinoonēē, kusōwu kilē kiingʼāloolēē :Yēēsu akwaaneek.
40021046	Kiimar wōloo nāmtooy Yēēsu, wōloo nyuun kuuwar piich āmu kii chaangʼ choo kiipkootēy kilē kii ōōrkooyoontoo Iriin :Yēēsu.
40022001	Kitas taay :Yēēsu kumwoochi piich nkōō kārkēēyin kilē,
40022002	"Karkeey Pāyuunātoo Kaa Iriin nkōō kārkēēyini. Kiimii :pāytooyiintēē aka nyoo kii-irchi wēēriinyiin tuum.
40022003	Kuuyooytō kipāyitiinēchiich kipa kumwoochinootō pichu /kiikukuur kupka tuum. Kitay :pichoochēē kupka.
40022004	Kuureer kuuyooytō :chiichoonēē kipāyitiinēk walak pākumwoochi pichoochēē kilē, 'Chēpoot tuumtō. /Kiikēēchēp āmiisyō. /Kikeeyeengʼ kiiruuk nkōō tich choo yākwooyēēn. Apkaana tuum āmu /kiikēēchēp :kir aka tōkōl.'
40022005	Kitay :pichoochēē ngʼaleechoochēē. Kusarat kupēēchi keey. Kiwō :aka pareenyiin, kiwō :aka mungʼaareenyiin nyoo kiitingʼēy.
40022006	Kunam :walak kipāyitiinēchoochēē ku-irchi ngʼal chaa raacheen akuukeet.
40022007	Kinyala :pāytooyiintoonoonēē. Kuuyooytō askariichiich kipa kupar :rumiichoochēē akupeel kōōrēēngʼwaangʼ.
40022008	Nēē ityō, kukuur kipāyitiinēchiich akilēēchi, 'Kaakuyam /kēētoowu tuum aku maakuurookēē kupka :pichu /kiikukuur.
40022009	Apee oortin tōkōl ākookuur chiich aka tōkōl nyoo koonyōōru kuchō tuumi.'
40022010	Kupa :kipāyitiinēchoochēē oortin tōkōl akuurum piich tōkōl choo kiimuuk kunyōōru, choo kāroomēēn ākōō chaa raacheen, ākōy kunyir :piich kōpō tuum.
40022011	Paani kāwo :pāytooyiintoonoonēē kōpō tuum, kuuro chiitō aka nyoo maalaak siraa tuum.
40022012	Kuteepa :pāytooyiintoonoonēē chiichoonēē kilē, 'Choorwaani, keechuutu kilē nee kōyēēnyi kumēētingʼēy siraa tuum?' Kumoowālchi :chiichoonēē ngʼālyoon.
40022013	Kilēēchi :pāytooyiintoonoonēē kipāytiinēchiich, 'Arata chiichi ēēruun nkōō kēēlyēn ākoowiirchi saangʼ wōloo lēē tuurin woloo kuriirsōōt akēēnyārēy keelat.' "
40022014	Kuuwaanta :Yēēsu kumwa kilē, "Chaangʼ :piich choo /kukuurēy wōloo nyuun ngʼērin :choo /kilēwēnēy."
40022015	Nēē mii lētuun, kuutuuyō keey :Parisaay akicham kuutyam kuteepa Yēēsu tēēpuut kilē sikunam ngʼālyoon nyoo mwoorēy.
40022016	Kuuyooytō :Parisaayichoochēē tuupiikwaak nkōō chēpō Ērōōtē kupa wōloo mii :Yēēsu. Kipa kilēēchi :pichoochēē Yēēsu, "Koonēētiin, kiinkēt kilē imwoorēy man akiinēētēy piich kusōwu kir nyoo mārēy :Iriin nkōō oor nyēpō man. Amēēwārēy piich kilē ngʼoo :ngʼoo.
40022017	Mwoorwēēch kee, wōloo ipkootitooy. Chamaat /kēēkwārchi Kayisaari kōōti ntā machamaat?"
40022018	Āmu kiinkēt :Yēēsu āmu nee sikuteep :pichoochēē ngʼaleechoochēē, kumwoochi kilē "Ngʼuurichu! Āmu nee saatyamaan?
40022019	Āngʼuutwoon kee, rōōpiyoontoonoonēē /kukwārtoorēē kōōti." /Kēē-āpchi rōōpiyoon.
40022020	Kuteep :Yēēsu pichoochēē kilē, "Pō ngʼoo :itōōni mii rōōpiyoontooni, ākōō kaarinee nyi kiikusirchi?"
40022021	Kuwālchi :piichoochēē kilē, "Pō Kayisaari." Kumwoochi nyuun :Yēēsu pichoochēē kilē, "Ātēē nyuun Kayisaari chaachiich, ātē Iriin chaachiich."
40022022	Paani kateer :pichoochēē ngʼaleechoochēē, kukwōngʼyō akupēēchi keey.
40022023	Nēē mii pērēētuunoonēē, kupkoonchi Yēēsu :Satukaay walak. Kiirānēy :pichoochēē kilē /mākungʼēētēē piich meerat. Kuteep tēēpuut kilē,
40022024	"Koonēētiin, kiimwōōru :Muusa kilē nee ma :chiich kutoomō kunam cheepyooseenyiin laakwa, kumilēy :wēēriingʼwaangʼ, akunāmchi laakōōy choo /kukuurtēērēē wēēriingʼwaangʼ :nyi kiima.
40022025	Kiimii nyuun :chiitō aka kēny nyoo kiitingʼēy wēēchiichiich tisap. Kwoopiisyō :kipooreet. Nēē mii lētuun, kima kitoomō kunam :cheepyooseenyiin laakwa. Kumil :wēēriingʼwaangʼ nyēpō ārēēny cheepyoosoonoonēē.
40022026	Kuureer kima wēēroonēē, akima nyēpō sōmōk. Kutāsi nyēpō angʼwan ākōy kurook wēēchoochēē tōkōl lēē tisap.
40022027	Nēē mii lētuun, kima :cheepyoosoonoonēē.
40022028	Mwoorwēēch kee, poyiituuy ngʼoo :cheepyoosoonoonēē paani kāngʼēētyēērō :pichoochēē tōkōl meerat, āmu pō man kilē, kiikwoop :pichoochēē tōkōl cheepyoosoonoonēē?"
40022029	Kuwālchi :Yēēsu kilē, "Kaaleel :akwaan āmu moonkēt kiyoo mwoorēy :siruut chēpō Iriin. Aku moonkēt :akwaan wōloo lēē :kaamuukeenyiin.
40022030	Nēē ngʼeeta :Iriin piich meerat, ku mēēlē tākwoopēy keey piich kuureer. Māngʼiisyēy kilēē malaykeen choo mii kipsēnkwēt.
40022031	Akipō nyuun ngʼeetat nyēpō piich choo kiikumēērō oo, toomō asooman :akwaan kiyoo kiimwoorwook :Iriin paani kiimwoorēy kilē,
40022032	'Aneen Iriintoo Apraam, Isaka ākōō Chaakōp?' Ma Iriintoo piich choo kiikumēērō, aku pō choo sopyoot."
40022033	Paani kateer :pichoochēē ngʼaleechoochēē, kukwōngʼyō nkōō wōloo kiinēētitooy :Yēēsu.
40022034	Paani kateer :Parisaayik kilē kiikuumuuk :Yēēsu Satukaay, kuutuuyō keey.
40022035	Kungʼeet ākoongʼo nyoo kii :koonēētiin nyēpō ngʼātuut kuutyam Yēēsu.
40022036	Kuteep kilē, "Koonēētiin, ngʼātuutyēē nyōōnō nyoo ōōw nkōō ngʼātuut tōkōl chēpō Muusa?"
40022037	Kuwālchi :Yēēsu kilē, "Icham Iriin Kiptaayaantēēngʼuungʼ nkōō moongʼuungʼ tōkōl, sāpoontāngʼuungʼ tōkōl, ākōō kaapkootuutēkuuk tōkōl.
40022038	Ngʼātuutyēē nyēēnyi nyēpō taay aku ōōw nkōō tōkōl.
40022039	Ngʼātuutyēē nyēpō ārēēny nyoolēē nyoonēē ku mwoorēy kilē, 'Icham piich walak kilēē wōloo ichāmtooy keey.'
40022040	Tuungʼēy :ngʼātuutēchu lēē ārēēny ngʼātuut tōkōl ākōō siruut chēpō Muusa ākōō siruut chēpō ōōrkooy."
40022041	Paani kēētuuyō keey :Parisaayiik tōkōl, kuteepa :Yēēsu kilē,
40022042	"Āpkootēy :akwaan nee akipō Meesaaya? Chōōnēē kōpō ngʼoo?" Kuwālchi :pichoochēē kilē, "Kōpō Tāwuti."
40022043	Kilēēchi :Yēēsu, "Āmu nee nyuun sikumwoochi :Toomirmiir nyoo Tiliil Tāwuti kukuur inyeentee kilē 'Kiptaayaan'? Kiimwa Tāwuti kilē,
40022044	'Kiimwoochi :Kiptaayaan Kiptaayaanteenyuun kilē: Tēpēē ēēruunyuun kamas pō taay ākōy āpēluun puunikuuk.'
40022045	Ku nēē kuurēy nyuun :Tāwuti inyeentee kilē 'Kiptaayaanteenyuun' kuumuukēē kilē nee /keemwa kilē chōōnēē :Meesaaya kōpō Tāwuti?"
40022046	Moomii :chiich nyoo kiimuuk kuwalta ngʼālyoon. Kungʼeetee pērēētuunoonēē kitas taay, moomii :chiich nyoo kiitakuteep Yēēsu ngʼālyoon aka tōkōl.
40023001	Kumwoochi :Yēēsu kiineetanichiich nkōō piich chaa chaangʼ kilē,
40023002	"Nēētēy :koonēēt chēpō ngʼātuut ākōō Parisaayiik ngʼātuut chēpō Muusa.
40023003	Atuupa kir aka tōkōl nyoo keeneetaak. Aku nyuun, amaa-ir tukun choo irēy :akwaaneek āmu mā-irēy :pichoochēē kilēē āti nēētēy.
40023004	Kālāpchinii :pichu piich walak tukun choo nyikiisēēn pātoor amāmārēy :akwaaneek kukasan mpō kiitēēn.
40023005	Kir aka tōkōl nyoo irēy :pichoochēē, ku-irēy kilē sikuuro :piich kilē chāmēy :akwaaneek ngʼālyoontoo Iriin. Sirchinii :pichoochēē siruut chēpō Iriin pōōkistiin choo ēēchēēn kusiir chēpō piich walak akurāti tokoochiikwaak ākōō ēēruunēkwaak. Rātinii mpō sirōōkwaak kaapkēēlyēn tasiimōōy choo koorēēn kusiir chēpō piich tōkōl sikungʼuutu kilē sooyēy kusiir piich tōkōl.
40023006	Chāmēy :pichoochēē kutēpiisōōt ngʼachareen chēpō piich choo /koonyitoot nkōō kaaptuum ākōō ngʼachareen chēpō taay nkōō sinakōōkiin.
40023007	Chāmēy /kēētookwēēsēy nkōō koonyit nkōō wōloo mii :piich chaa chaangʼ akicham /kēēkuurēy kilē 'Koonēētiin.'
40023008	Maakany /kēēkuurook kilē 'Koonēēt' āmu mii koonēētiin ākoongʼo kipaat nyoo ātingʼēy akaakarkeey :akwaan nkōō piich choo tuupchō.
40023009	Āmookuur chiich nkōō ngʼwēny kilē, 'Paapa,' āmu ātingʼēy Paapa ākoongʼo nyoo mii kipsēnkwēt.
40023010	Amaacham kukuurook :chiich kilē 'kāāntōōyiin,' āmu ātingʼēy Kāāntōōyiin ākoongʼo aku nyoonēē ku Meesaaya.
40023011	Chiich nyoo pāytooyook ku lēkuuy kipāyityoontēēngʼwoongʼ.
40023012	Chiich nyoo tōrōōrēy keey /kēēminingʼiitēy, ku nyoo miningʼiitēy keey, /kēētōrōōrēy."
40023013	Kitas taay :Yēēsu kumwa kilē, "Ōchēy :akwaan koonēēt chēpō ngʼātuut ākōō Parisaayiik! Ngʼuurichu! Ākārēē keey kurkat nyoo wēētii Pāyuunātoo Iriin simachuut :piich walak āmoochuutēy mpō :ākwoonēēk.
40023015	Ōchēy :akwaan koonēēt chēpō ngʼātuut ākōō Parisaayiik! Ngʼuurichu! Āmānootēērēē wōltō aka tōkōl kilē soonyōōru mpō chiich ākoongʼo nyoo keeranaak. Aku nēē koonyōōru, a-ir chiichoonēē kilēku :kipngʼōōkiyoon āsip ārēēny kusiir akwaan!
40023016	Ōchēy :akwaan piich choo āntōrōōrchinii piich walak! Akarkee :akwaan nkōō kipkorootiin. Ānēētēy kilē, 'Nēē sirpēn :chiich nkōō kaarinaa Kōpō Iriin, ku moomii :ngʼālyoon. Ku nēē sirpēn nyuun nkōō kaarinaa ta-aapu nyoo mii Kōpō Iriin, kunāmēy muumeechiich.'
40023017	Kipkorootiinēchu, lēē sālwēy! Nyōōnō nyoo ōōw kusiir aka: ta-aapu ntā Kōpō Iriin nyi irēy ta-aapu kutililiit?
40023018	Ānēētēy mpō kilē, 'Nēē sirpēn :chiich nkōō kaarinaa kaapkōrōs nyēpō Kōpō Iriin, ku moomii :ngʼālyoon. Ku nēē sirpēnō kir nyoo mii kaapkōrōs, kunāmēy :muumeechiich.'
40023019	Akwaan kōryootēēn nyaa tyaan kēny! Nyōōnō nyoo ōōw kusiir aka: kir nyoo mii kaapkōrōs ntā kaapkōrōs nyi irēy kiyi mii kaapkōrōs kutililiit?
40023020	Kunyuun, chiich nyoo sirpēnēy nkōō kaarinaa kaapkōrōs, ku kaakusirpēnō kaapkōrōs nkōō kir aka tōkōl nyoo mii kaapkōrōsuunoonēē.
40023021	Ku chiich aka tōkōl nyoo sirpēnēē Kōpō Iriin, ku kaakusirpēnō kaarinaa Iriin nyoo māngʼēy kipsēnkwēt.
40023022	Chiich nyoo sirpēnēē kipsēnkwēt, ku kaakusirpēnō ngʼacharaa Iriin nyēpō pāyuunāt nkōō inyeentee nyoo tēpēē ngʼacharaanoonēē."
40023023	Kitas taay :Yēēsu kumwa kilē, "Ōchēy :akwaan koonēēt chēpō ngʼātuut ākōō Parisaayiik! Ngʼuurichu! Ātēnii Iriin kareeran nyēpō taman nyēpō tukun choo pkoonēē paraatineekwook, amootuupēy ngʼātuut chēpō koomānuut. Choochēē ku a-ir ngʼal chēpō man, ariiree piich ākootiirēē keey Iriin. Karaam a-ira tukuuchu amoopistō mpō choocho walak.
40023024	Kipkorootiinēchu lēē kāāntōōy! Ākēnēnēy kaalyaangʼ choo mii pēr akaalukurta tamas!
40023025	Ōchēy :akwaan koonēēt chēpō ngʼātuut ākōō Parisaayik! Ngʼuurichu! Ā-uunēy kikoompa ākōō saani saangʼ aku ōōw simnyoon or.
40023026	Kipkorootiinēchu! Ā-uunō kipōk kikoompee or sikutililiit mpō wōlipō saangʼ.
40023027	Ōchēy :akwaan koonēēt chēpō ngʼātuut ākōō Parisaayik! Ngʼuurichu! Akarkee :akwaan nkōō kēpēnoot choo /kikuu-il kurēēliituuy choo tookuuy nkōō saangʼ kilē kāroomō aku nyiraat :koowēy chēpō piich choo kiikumēērō ākōō tukun tōkōl chaa raacheen.
40023028	akarkee :akwaan nkōō kēpēnootiichoochēē āmu nēē /kuurōōtook, ku ālēēkwaan piich choo kāroomēēn aku nyuun, nkōō or, ku akwaan ngʼuur ākōō kipngʼōōkiis."
40023029	Kitas taay :Yēēsu kumwa kilē, "Ōchēy :akwaan koonēēt chēpō ngʼātuut ākōō Parisaayiik! Ngʼuurichu! Ātēēchinii ōōrkooy chēpō kēny kēpēnoot choo kāroomēēn ākoosil chēpō piich choo kāroomēēn.
40023030	Ākoomwoorēy kilē, 'Ntā kiikumii ngʼwēny nkōō pērēētuusyēpō mpō kuukō, ntā kiimākiroontooy :achaan kērētiipō ōōrkooy kilēē akwaaneek.'
40023031	Āmu āmwoorēy kilē kii :kuukotiinēkwook pichoochēē, ku akarkeey :akwaan nkōō mpō kuukotiinēkwook.
40023032	Atasa nyuun taay, awaangʼ kiyi kitoowu kuukotiinēkwook!
40023033	Kipaangʼōōchu! Āmuukēy achirilta ānō kimaapa ma nyēpō ākōy?
40023034	Āyookwook nyuun ōōrkooy, ākōō piich choo ngʼoroomēēn, ākōō koonēēt. Ākēētēēkwaan nyuun walak, āpārchi kimurtooyiin walak, alap walak mu sinakōōkiin ākoo-us walak mu kēēstoonikwook.
40023035	Nka nyi ānyōōruuy siitāt akipō piich tōkōl chēpō man choo /kikupar kilēēn, kungʼeetee Āpēēli ākōy Sakaryaa wēēroo Parakyaa nyoo /kiikupārchi kwēēnuu Kōpō Iriin nkōō yoo kipēēlēē kōrōs.
40023036	Āmwoorwook man kilē, nyōōrwook sitooni akwaan ākōō piich choo lēē akwaan."
40023037	"Wuuyēy Chēērusālēēm, Chēērusālēēm wēē! Ikēētēy ōōrkooy akiiwiirēē korin piich choo kēēyookuun :Iriin kilē kusāruun! Kyaatyam āsip chaa chaangʼ kilē arum piikuuk kilēē wōloo rumtooy :nkokyo waareechiich kuchuut kapapayiichiich, kumeekanyaan a-ir kilēē nyoonēē.
40023038	/Kaakēēmētō koongʼwoongʼ akiikulēku kiraatyaan.
40023039	Ākoomwoorwook man kilē, kungʼeetee aniinee kitas taay mātoorōōtoon kuureer, ākōy amwaa kilē, 'Pēēruuroot :nyoo chōōnēy nkōō kaarinaa Iriin.' "
40024001	Kii nēē mii :Yēēsu kuwēērēē Kōpō Iriin, kungʼuuti :kiineetanichiich koorin choo kāroomēēn choo kiimii yoonēē.
40024002	Kumwoochi :Yēēsu kiineetanichoochēē kilē, "Man, kāroomō kooriichu, ākoomwoorwook nyuun man kilē /kumilēy nyoo moomii :kor mpō ākoongʼo nyoo ryoongʼēē aka."
40024003	Paani mii :Yēēsu kutēpēē ngʼwēny nkōō Tulwoo Musēytuun, kuteep :kiineetanichiich kimii akwaaneek kilē, "Mwoorwēēch, iriisōōt :ngʼaleechu āyu, aku kir nee :nyoo ngʼuutuuy paani iwārākēē ākōō lēt nyēpō ngʼwēny?"
40024004	Kuwālchi :Yēēsu kilē, "Āriip keey! Maakany kuumēlmēēlook :chiich.
40024005	Āmu chaangʼ choo pkoonēy nkōō kaarineenyuun, akumwoorēy kilē 'Aneen Meesaaya' akuupootēy piich chaa chaangʼ.
40024006	Ātēērēy akipō pooryoot nyoo lēēkit nkōō nyoo lōōw. Moowāriisyō āmu ākōy ku-iriisyō :tukuuchoochēē, wōloo nyuun toomō ku-itēy lēt nyēpō ngʼwēny.
40024007	Poorsōōt :pōrōr nkōō pōrōryēē aka, kupooryō :kōōrēē aka nkōō aka. Chōōnēy :kēmēy nkōō kiprangʼrangʼ kāmostiin chaa chaangʼ chēpō ngʼwēny.
40024008	Ngʼwoonin nyēpō taay :nyoonēē.
40024009	/Kurātook, /takeenyariilaak /akeekeetaak. Sāsook :piich tōkōl nkōō kōōrooni akipō aneen.
40024010	Chaangʼ :piich choo mētooy kaaraneengʼwaangʼ; āltooy keey, akusas keey.
40024011	Aku chaangʼ :ōōrkooy chēpō ngʼuurnan choo pkoonēy akuumēlmēēl piich chaa chaangʼ.
40024012	Āmu choongʼin nyēpō ngʼōōki ku-usēy :choomnyoot nyēpō piich chaa chaangʼ.
40024013	Aku nyuun chiich nyoo murtooy ākōy pērēētuu nyēpō lēt /kēēsāruuy.
40024014	Paani /kaakee-amta lōkōōy choo kāroomēēn chēpō Pāyuunātoo Kaa Iriin kuyāmu ngʼwēny tōkōl akuteer :piich chēpō kōōrōōtin tōkōl, kilēku nyuun nyoonēē lēt nyēpō ngʼwēny."
40024015	Kitas taay :Yēēsu kimwa kilē, "Nēē aroo 'kir nyēpō ngʼamat' kilēē paani kingʼāloolēē :ōōrkooyoon Tānnyēēl kēēryoongʼo wōloo tiliil (iyāp iit :chiich nyoo isōōmānēy ngʼaleechu),
40024016	ku kaykay kumwēr :piich choo mii Chuuteeya tulōōnōōy.
40024017	Nēē nyōōrchi :ngʼaleechu chiich kimii koonyiin parak, kimachuut kō kilē āwō amar kir aka tōkōl nyoo mii kō.
40024018	Ku chiich nyoo mii pareenyiin kimawaraka kaaw kiwō kimar sireenyiin.
40024019	Kōrōmituuy pērēētuusyēchoochēē nkōō chēēpyōōsōōy choo tingʼēy tuum ākōō choo rēērinii laakōōy!
40024020	Asaa Iriin kilē tāmā peerngʼat ntā ku pērēētuu Sapaatō :pērēētuusyēchoochēē āmwērēē.
40024021	Ōōw :nyaril nyēpō pērēētuusyēchoochēē kusiir nyaril aka tōkōl nyoo kiikuchō ngʼwēny kungʼeetee ku-irta :Iriin ngʼwēny amoomii :nyaril aka nyoo tēēnō nyoonēē nyoo tākuchoonēy pērēētuu aka.
40024022	Ntā /mākiinwaakiit pērēētuusyēchoochēē, ntā moomii :chiich nyoo kusāruuy. Wōloo nyuun āmu mii :piich choo kiikulēwēn :Iriin, /kēēnwookiitēy.
40024023	Ku nēē mwoorwook :chiich aka tōkōl kilē, 'Roo kee, ānyi Meesaaya!' ntā kilē, 'Ānyiinō!' ku moorānchi.
40024024	Āmu pkoonēy :piich choo lēē ngʼuur choo irtooy keey Meesaaya ntā ku ōōrkooy chēpō Iriin. Irēy :pichu ngʼal chēpō kwōngʼuut sikuuchuunnyō nēē muukēē piich chēpō Kiriistō choo lēwēnootēēn.
40024025	Ateertee nyuun, koosip āmwoorwook ngʼaleechu kitoomō ku-itu pērēētuu!
40024026	Ku nēē mwoorwook :chiich aka nyuun kilē, 'Roo kee, ānyiinō Meesaaya mii suur kwēēn,' ku maapa, ntā ku nēē mwoorwook kilē, 'Ānyi ka-ungʼ keey nkōō kō,' ku maaran.
40024027	Kilēē paani ryēluunēē koongʼasiis akuupkangʼ ākōy cheeronkō kulēkuu nyoonēē pērēētuuni wārākēē :Wēēroo Chiich.
40024028	Yoo mii :muusyoon, kuururuuchinii keey :motoony."
40024029	Kitas taay :Yēēsu kumwa kilē, "Nēē woonyō :nyāriluut chēpō pērēētuusyēchoochēē, kuumiisēē :asiis amaakulārēy araawa. Chunuuy :kookeel nkōō parak, /ākēētimtiimēy tukun tōkōl choo mii im.
40024030	Kungʼuutu keey nyuun :kaapooruunō nyēpō :Wēēroo Chiich. Riirsōōt :piich chēpō ngʼwēny tōkōl paani keero Wēēroo Chiich kuchōōnēy ākōō pool chēpō parak ākōō kaamuuka ākōō tōrōōrin nyoo ōōw.
40024031	/Kukuutēy koonti kuchār, akuuyooytō :Iriin malaykeenichiich kuurumaata piich choo kiikulēwēn :inyeentee kungʼeetee kamas aka tōkōl nyēpō ngʼwēny."
40024032	Kitas taay :Yēēsu kumwochi kilē, "Akanya kuuneetaak mookāngʼwō ngʼālyoon. Nēē aroo tāmoorichiich kānyāriliituuy akutoowu kupiityō :sāk, āsōwu kilē kaakuriiku kuwasees :kōōrēē.
40024033	Ku lēē nyoonēē mpō, yoo kaaroo nyuun ku-iriisōōt :tukuuchoochēē tōkōl, āsōwu kilē kiikuriiku :pērēētuu nyoo wārākēē Wēēroo Chiich.
40024034	Āmwoorwook man kilē mārookēy :piichuuch mpō ntā iriisyō ngʼaleechu tōkōl.
40024035	Rookēy :parak ākōō ngʼwēny, aku mēēlē nyuun rookēy :ngʼālyoontēēnyuun.
40024036	Moomii :chiich nyoo nkēt pērēētuu ntā ku saayit nyoo chōōnēy :Wēēroo Chiich. Mēēnkēt :malaykeen, āmēēnkēt mpō :Wēērii. Iriin ākityōōn nyoo nkēt.
40024037	Kārkēēyiituuy paani wārākēē :Wēēroo Chiich nkōō pērēētuusyēchu kiipō Noowa.
40024038	Kitoomō kuuluum :pēr kōōrēē, ku kyoomiisyēy :piich akurēēsyēy, akwoopēy keey, ākōy pērēētuuni kiichuutēy :Noowa nkōō piichiich mēēli.
40024039	Amaasōwu :pichoochēē kir nyoo kiimii ku-irēē ākōy paani kiiluum :pēr kōōrēē akuukeet pichoochēē tōkōl. Lēkuuy nyuun nyoonēē :pērēētuuni chōōnēy :Wēēroo Chiich.
40024040	Nkōō pērēētuusyēchoochēē, nēē mii :murēn ārēēny choo mii par, /kēē-āpēy aka /kēēmētō aka.
40024041	Ntā nēē mii :chēēpyōōsōōy ārēēny choo ngʼoorēy par, /kēē-āpēy aka /kēēmētō aka.
40024042	Āriipō keey nyuun āmu moonkēt pērēētuu nyoo chōōnēy :Kiptaayaantēēngʼwoongʼ.
40024043	Aku mārēy āsōwu kilē ntēēnkēt :chiich saayit nyoo chōōnēy :chōōriin kuchōōrēy koonyiin, tātoopēntooy kuyyeech simachoor :chōōriin katanyiin.
40024044	Āchēpō keey nyuun āmu chōōnēy :Wēēroo Chiich saayit nyoo moopkootinii.
40024045	Kipāyityoon nyaa neen nyoo lēwēnēy :mōkōryoon kupayta katanyiin? Lēwēnēy nyaa ngʼoroom /akeerānēy akuutē kuuryoontoochi kipāyitiin walak, si kuutē āmiisyō kilēē wōloo /kimārtooy.
40024046	Pēēruuroot :kipāyityoontoonoonēē nēē itu :mokoryoonteenyiin akinyōōru kii-irēy kilēē wōloo /kimārtooy.
40024047	Āmwoorwook man kilē tēnii :mōkōryoontoonoonēē kipāyityoontoonoonēē kuuryoonchi tukuuchiich tōkōl.
40024048	Nēē ra kipāyityoon, kuumuukēy kumwa kilē, 'Kasiista :mōkōryoonteenyuun'
40024049	akutoowu kulap kipāyitiināk chuuchō walak, akwoomiisyō, akurēēsyō nkōō kipōōkitiin,
40024050	chōōnēy nyuun :mōkōryoonteenyiin nkōō pērēētuu ākōō saayit nyoo mēēpkootinii.
40024051	Tēnii nyuun :mōkōryoontēē kipāyityoontoonoonēē siitāt nyaa ngʼwaan akuwiirchi wōloo mii :piich choo lēē ngʼuur. Pēētii kuriirsōōt :tōkōl akunyar keelat."
40025001	Kitas taay :Yēēsu kumwa kilē, "Lēkuuy nyi Pāyuunātoo Iriin nkōō :pērēētuusyēchoochēē. Kiimii :tiipin taman choo kiinam taayitiisyakwaak akupa kutorook saantaa laakwa.
40025002	Kii sālwēy choo lēē :muut ku ngʼoroomo choo lēē :muut.
40025003	Kyoop :chu kii lēē sālwēy taayitiisyakwaak amaakwoop mwaar nyoo tāsinii.
40025004	Kingʼeet :chu kii ngʼoroomo kwoop mwaar nyoo tāsinii.
40025005	Kii nēē siista :saantee, kunam :rwoon tiipiichoochēē.
40025006	Nēē mii oro kwēēn, kukuursyō :chiich kilē, 'Ānyi :saanteetaa laakwa! Apkaana atorooka!'
40025007	Kungʼēētyō :tiipiik tōkōl akusiisir tayitiisyakwaak sikulāryō kukaraam.
40025008	Kumwoochi :chu kii lēē sālwēy chu kii ngʼoroomō kilē, 'Āchārwēēch mwaar, mii kumēērsōōt :taayitiisyēchooch.'
40025009	Kuwālchi :choo kii ngʼoroomo kilē, 'Acha. Moomii nyoo yāmēēch tōkōl. Apee a-ala nyoongʼwoongʼ.'
40025010	Paani kapa :tiipiichoochēē kii lēē sālwēy kwaal mwaar, ku-itu :saanteetaa laakwa. Kupa :tiipiik chu lēē muut kiichēpootēēn nkōō saanteetaa laakwa kōpō tuum, /akeekar kurkat.
40025011	Nēē mii lētuun, kuwārākiisyō tiipiik chu kapa kwaal mwaar akukuursyō kilē, 'Kiptaayaan, Kiptaayaan! Yootwēēch kurkee!'
40025012	Kiwālchi :saantee kilē, 'Āmwoorwook man kilē moonkētook.' "
40025013	Kuuwaangʼ :Yēēsu kilē, "Āriipō keey nyuun, āmu moonkēt pērēētuu ntā ku saayit nyoo iriisōōt tukuuchu."
40025014	Kitas taay :Yēēsu kumwa kilē, "Lēē nyi Pāyuunātoo Kaa Iriin. Kiimii :chiich nyoo kiimārēy kiwō ruutoor. Kukuur kipāyitiinēchiich akuutē aka tōkōl kuriipchi tukuuchiich.
40025015	Kiitē nyēpō taay taleenteen choo lēē muut, kuutē aka choo lēē ārēēny, kuutē aka ākoongʼo. Kiinyōōru :aka tōkōl kutuup keey nkōō kaamuukeenyiin. Nēē ityō, kuwēēchi keey.
40025016	Kiwō :chiichi /kiikuutē taleenteen choo lēē muut kupāyiisyēērō rōōpiyēēchoochēē kilē weel ākōy kunyōōru taleenteen walak choo lēē muut.
40025017	Kungʼeet nyi pō ārēēny nyoo /kiikuutē taleenteen ārēēny, kupāyiisyēērō ākōy kunyōōru walak choo lēē ārēēny.
40025018	Kungʼeet nyi /kiikuutē taleenta ākoongʼo, kiwō kupal kēpēn aku-ungʼ taleentayaantaa mōkōryoonteenyiin.
40025019	Paani kaakusiirtō pērēētuus chaa chaangʼ, kuwaraka :mōkōryoontoonoonēē. Kuchō kukuur kipāyitiinēk kurāru ngʼaleepō rōōpiyēēchu kiitē akwaaneek.
40025020	Kuchō :kipāyityoontēē nyi /kiikuutē taleenteen muut akimwa kilē, 'Mōkōryoontooni, kiikōōnoon taleenteen choo lēē muut. Roo kee, kyoonyōōru taleenteenik walak choo lēē muut.'
40025021	Kilēēchi :mōkōryoonteenyiin, 'Inyēēn kipāyityoon nyaa karaam /akēērānēy! Āmu kiipāyiisyēērēē tukun choo ngʼērin kukaraam, ākōōniin nyuun ipāyu tukun chaa chaangʼ. Chōōnō kēēpāypāyituu :tōkōl!'
40025022	Nyoo matyaan, ku-itu :nyi /kiikuutē taleenteen ārēēny akimwa kilē, 'Mōkōryoontooni, kiikōōnoon taleenteen ārēēny. Roo kee, kyoonyōōru walak ārēēny.'
40025023	Kuwālchi :mōkōryoonteenyiin kilē, 'Inyēēn kipāyityoon nyaa karaam /akēērānēy! Āmu kiipāyiisyēērēē tukun choo ngʼērin kukaraam, ākōōniin nyuun ipāyu tukun chaa chaangʼ. Chōōnō kēēpāypāyiituu :tōkōl!'
40025024	Nēē mii lētuun, kuchō :kipāyityoontēē nyi /kiikuutē taleenta ākoongʼo akimwa kilē, 'Mōkōryoontooni, ānkēt :aneen kilē inyēēn chiich nyoo kōrōōm akiicham inyēēn ikāsēy par choo meepal akiirumēē wōloo maa-is kōsur.
40025025	Kyaawar :aneen nka nyi kyoowō apal ngʼwēny ākoo-unchi rōōpiyoontēē. Roo kee, anyi rōōpiyoontēēngʼuungʼ.'
40025026	Kuwālchi :mōkōryoonteenyiin kilē, 'Inyēēn kipāyityoon nyaa ra akiisaratan! Kookiinkēt :inyēēn kilē ākāsēē wōloo maapal, ākoorumēē wōloo moo-isi kōsur?
40025027	Karaam, aku nyuun oo, kiitēēnāmēy rōōpiyoontēē akiiwēētē wōloo /kuusiintoochinii rōōpiyō sikupas keey kuchaangʼiit. Ntā kii-ir :inyēēn kilēē nyoonēē, ntā koochōōnēy ānyōōruuy rōōpiyēēchuuch kiikutāsiisyō.'
40025028	Kumwoochi :mōkōryoontoonoonēē kipāyitiinēchiich walak kilē, 'Asaree taleentyaantee ākootō chiichi tingʼēy choo lēē taman.
40025029	Chiich nyoo pāyiisyēērēē kiyoo /kiikēētō, /kēētāsinii walak kuchaangʼiit. Ku nyoo māpāyiisyēērēē /kēēsārēē mpō nyoo tingʼēy.
40025030	Akipō kipāyityoontooni lēē saratan, anama akaatoorta kiwō saangʼ wōloo tuur, wōkuriirēy akunyar keelat.' "
40025031	Kitas taay :Yēēsu kumwa kilē, "Paani kāchō :Wēēroo Chiich nkōō tōrōōrintanyiin ākōō malaykeen tōkōl, kutēpēē ngʼachareenyiin nyēpō pāyuunāt.
40025032	/Kiirumchinii piich tōkōl choo mii ngʼwēny taayuunyiin sikutar piich kilēē paani tārēy :māsōwoon kēēchiir nkōō nō.
40025033	Tēnii kēēchiir kutēpuunō ēēruu taay, kuutē nō kutēpuunō ēēruu lēt.
40025034	Nēē waangʼ, kumwoochi :Pāytooyiin piich choo mii kamastanyiin pō taay kilē, 'Apkaana, :akwaan choo kiikuupēēruurook :Paapeenyuun. Anama pāyuunāt nyoo /kiikēēsip /kēēchēpkook kungʼeetee /kee-irta ngʼwēny.
40025035	Kii nēē aman :piri, apayaan; kii nēē aman :maral, ākōōnoon pēr ara. Kii nēē āchō toon, ataakaan.
40025036	Kii nēē mootingʼēy sira, ākōōnoon sirooy alaak; kyaamnyaanaat, āriipoon. Kii paani /kikuratan, apaarootoon.'
40025037	Tēēpēy inyeentee :piich choo kāroomēēn kilē, 'Kiptaayaan, āyu paani kyaamin piri kēēkōōniin āmiisyō, ntā āyu paani kyaamin maral, kēēkōōniin pēr ree?
40025038	Kii āyu paani kiinyēēn toon keetaakiin, ntā āyu yoo kiimēētingʼēy sira keelaakiin?
40025039	Āyu yoo kiimnyoonēy keepkaan kēēriipiin, ntā ku āyu yoo kiirataat keepkaan keerootiin?'
40025040	Wālchinii :Pāytooyiin pichoochēē kilē 'Āmwoorwook man kilē, kir aka tōkōl nyoo kii-irchi :chiich tuupchēēnichu mātookuunoot, ku kii-irwaan.'
40025041	Mwoochinii :Pāytooyiin chu mii kamastanyiin pō lēt kilē, 'Apeeree yēēnyi! Āpānoot :akwaan nkōō wōloo mii :Iriin. Apee ma nyēpō ākōy nyoo /kikēēchēpchi Syeetaani ākōō toomirmiirēyiichiich chaa raacheen.
40025042	Ki nēē aman :piri, kimaapayaan; ntā kii nēē aman :maral, kimookōōnoon pēr ara.
40025043	Kyoochō toon, kimaataakaan nkōō kooriikwook. Paani kimootingʼēy sira, kimookōōnoon sira alaak. Paani kyoomnyoonēy, kimaapkaan arootoon.'
40025044	Mwoochinii :pichoochēē Pāytooyiintēē kilē, 'Kiptaayaan, āyu paani kiikuurootin kwoomiin :piri ntā ku maral, ntā iruutooy, ntā kumēētingʼēy sira, ntā imnyoonēy, ntā irataat, simākuutoorētiin?'
40025045	Wālchinii :Pāytooyiin pichoochēē kilē, 'Āmwoorwook man kilē, nēē kiitay :chiich i-irchi piich choo mātookuunoot kir aka tōkōl, ku kiitay itoorētoon.'
40025046	Kwoopēy nyuun pichu raacheen wōli pō ma nyēpō ākōy, /kēē-āp chu kāroomēēn kupa wōloo mii sopoon nyēpō ākōy."
40026001	Paani keewaangʼ :Yēēsu kuunēētiisyēy, kumwoochi kiineetanichiich kilē,
40026002	"Ānkēt :akwaan kilē kāngʼātu :pērēētuus ārēēny /sikee-am Pasaka. Aku nkōō pērēētuunoonēē /kēēnāmtooy Wēēroo Chiich /sipākēēpārchi kimurtooyoon."
40026003	Kutuuyēēchi nyuun tisiik choo ēēchēēn ākōō kāāntōōyiipō Yāwuutik kaa Tisiin nyoo Ōōw nyoo /kiikukuurēē Kayaapa.
40026004	Kuwas wōloo nāmtooy Yēēsu nkōō oor nyoo māsōwuuy :piich sikuukeet.
40026005	Kumwoochi keey kilē, "Kimakunam chiichi nkōō pērēētuusyēchu pō tuum āmu muukēy kungʼeet :piich pooryoot."
40026006	Paani kiimii :Yēēsu Peetannya, kaa Siimnyōn, chiich nyoo kiikyaam :kōōnchōryoontō,
40026007	kuchō :cheepyoosee aka nyoo kiitingʼoonuuy mwaar nyoo ngʼuutooy nyaa anyiny nyoo /kiikwooltoorēē rōōpiyō chaa chaangʼ. Kunam :cheepyoosoonoonēē mwaarta akuroonchi mēt pō Yēēsu kumii kwoomiisyēy.
40026008	Paani keero :kiineetanipō Yēēsu, kunyāliisyō akumwoochi cheepyoosoonoonēē kilē, "Āmu nee siiluluuka mwaarta kilēē nyi?
40026009	/Kātākwooltēērēē mwaari rōōpiyō chaa chaangʼ /ākēētē rōōpiyēēk mēēy."
40026010	Paani kāsōwu :Yēēsu ngʼaleechu kiimwoorēy kiineetanik, kilēēchi, "Koo-iimchi nee cheepyoosooni? Nku ka-irwaan kir nyaa karaam.
40026011	Āmii :akwaan nkōō mēēy pērēētuu aka tōkōl, aku mēēlē nyuun āmii nkōō aneen ākōy.
40026012	Kir nyoo ka-ir :cheepyoosooni ku kāroonchi mwaar poortanyuun kuchēp /sipākēētupān.
40026013	Āmwoorwook man kilē, /mākuruutyēērēē cheepyoosooni nkōō kir nyoo ka-ir mu ārii aka tōkōl yoo /kwoomtoorēē lōkōōyichu kāroomēēn mu ngʼwēny tōkōl."
40026014	Kingʼeet nyuun :akoongʼo nyēpō kiineetanik chu kii taman nkōō ārēēny nyoo /kikukuurēē Chuutaas Iskāryōōti akiwō wōloo kiimii :tisiik choo ēēchēēn
40026015	akuteep kilē, "Kir nee nyoo ākōōnoon nēē āchēpkook oor anam Yēēsu?" /Kēētē peeteen sosom.
40026016	Kungʼeetee pērēētuunoonēē, kutoowu :Chuutaas kuwas porooyin nyoo āltoorēē Yēēsu.
40026017	Nēē mii pērēētuu nyēpō taay nyēpō tuum nyoo /kiikyoomēy makatyaan nyoo maakuutu, kupēēchi :kiineetanichiich Yēēsu akuteepa kilē, "Imārey pākēēchēpēē ānō āmiisyoonipō Pasaka takee-ama?"
40026018	Kuwālchi :Yēēsu kilē, "Apaanyōōruu chiich nyoo mii :Chēērusālēēm ākoomwoochi kilē, 'Kālē :koonēētiintēē: Kaaku-itu :pērēētuusyēchuuch. Āmārēy a-am Tuumpō Pasaka ākōō kiineetanichuuch mu koongʼuungʼ.' "
40026019	Ku-ir :kiineetanichoochēē kilēē wōloo kāmwoochintō :Yēēsu, akichēp āmiisyō nyēpō Pasaka.
40026020	Paani kāwō kutuuriit :kōōrēē, kutēpō ngʼwēny :Yēēsu ākōō kiineetanichiich taman nkōō ārēēny kwoomiisyō.
40026021	Kumii kwoomiisyēy, kumwoochi :Yēēsu kilē, "Āmwoorwook man kilē, mii :akoongʼo nkōō akwaan nyoo wēētii ku-āltooyoon."
40026022	Kuu-iim keey :kiineetanichoochēē akutoowu kuteepa :aka tōkōl kilē, "Ara aneen aa Kiptaayaan?"
40026023	Kuwālchi :Yēēsu kilē, "Nyoo kumii kēēnōnōōkēē :tōkōl makatyaan mōōnkwēē ākoongʼo nyoo wēētii ku-āltooyoon.
40026024	Mēērēy :Wēēroo Chiich kilēē paani /kiikeesir. Aku muutyō nyuun nkōō chiich nyoo āltooy inyeentee. Kiitakaykay ntā /kiimakunam chiichoonēē."
40026025	Kilē :Chuutaas Iskāryōōti nyoo kiimārēy siku-alta Yēēsu, "Ara aneen aa Koonēētiin?" Kuwālchi :Yēēsu kilē, "Lēē nyoonēē keemwaa."
40026026	Paani mii kwoomiisyēy, kunam :Yēēsu makatyaan akumwoochi Iriin kōōnkēy, kupuutil akuutē kiineetanichiich akilē, "Pōōrtanyuun :nyi, anama akaa-am."
40026027	Kunam kikoompee nyoo kiimii :tiipaay, kumwoochi Iriin kōōnkēy, kuutē kiineetanichiich kimii kumwoorēy kilē, "Aree tōkōl.
40026028	Kērētiichuuch :chu chēpō miis nyoo rēēl choo /kitārtooy akipō piich chaa chaangʼ /sikēēnyōōchi kaat ngʼōōkiikwaak.
40026029	Āmwoorwook kilē moorēēy kuureer tiipaayiichu ākōy pērēētuuni āwoorēēy ākōō akwaan chaa reelacheen mu kaa Apoonyuun."
40026030	Kii nēē waangʼ kutuumēy tuum kupa kuutangʼ kamas pō Tulwoo Musēytuun.
40026031	Kumii kupēētii, kumwoochi :Yēēsu kiineetanichiich kilē, "Āryētooy :tōkōl langʼatuuni āmētoon, kilēē paani /kiikusir kilē, 'Āpārēy māsowoontēē akusarat :kēēchiirēk.'
40026032	Aku nyuun paani /kaakeengʼeeteenaan meerat, āntōrōōrtoorēēnook āwō Kalilaaya."
40026033	Kuwālchi :Pēētērō Yēēsu kilē, "Mātingʼ āmētēēn mpō tāmwēr :pichu tōkōl."
40026034	Kilēēchi :Yēēsu Pēētērō, "Āmwooruun man kilē kutoomō kuchār :kipsōōywō langʼatuuni, itayēy kinyil sōmōk kilē mēēnkētoon."
40026035	Kilēēchi :Pēētērō Yēēsu, "Mpō ntā meerat ku mootāyēy kilē moonkētiin." Akimwa :kiineetanik tōkōl kilēē nyoonēē.
40026036	Kiwō :Yēēsu ākōō kiineetanichiich ākōy yoo /kukuurēē Keetseemaani. Paani ka-it kilēēchi :Yēēsu akwaaneek, "Ātēpii yi āwō iinō asa."
40026037	Kiwō :inyeentee ākōō Pēētērō ākōō wēēchiipō Sēpētaayo ārēēny. Kutoowu kiteer ngʼwoonin :Yēēsu akuu-iim keey.
40026038	Kilēēchi :Yēēsu kiineetanichoochēē, "Ngʼwaanaa moo nyoo paanta āmēērēy, āngʼētuunēē yi, ākēēchikānchō tōkōl."
40026039	Kiwō :Yēēsu taay nyoo matyaan kukutungʼ akuungʼuruukō kusa kilē, "Apoonyuun, nēē muukēē, inaayteereenaan nyarili, wōloo nyuun amee-ir kilēē wōloo āmārtooy, i-ir kilēē wōloo imārtooy."
40026040	Kii nēē waraka wōloo mii :kiineetanichiich choo lēē sōmōk, kunyōōru mii rwoon. Kumwoochi Pēētērō kilē, "Kāmoomuukēy āchikānchō nkōō aneen mpō saayit ākoongʼo?
40026041	Āchikānchēē akaasaa simooputyō nēē /kuutyamaak. Chāmēy :mēē, wōloo nyuun moomii :kaamuukee."
40026042	Kuureer kiwō nyēpō ārēēny kusa kilē, "Apoonyuun, nēē mēēmuukēē kumoopuntēērō nyarili, ikany ku-ira kilēē wōloo imārtooy."
40026043	Paani kawaraka :Yēēsu, kiwō kunyōōru kineetanichoochēē kiiruuyō rwoonpō chē, āmu kiitingʼēy rwoon nyoo nyikiis.
40026044	Kuureer :Yēēsu kumētō akwaaneek akuu-ooyta keey kusa nyēpō sōmōk kumwoorēy ngʼaleechu kaakumwa taay.
40026045	Kuureer kuwaraka yi mii :kiineetanik akilēēchi, "Toomii āruusōōt ākoomuungʼēy? Aroo kee, kaaku-it :saayit nyoo /ku-altooy Wēēroo Chiich kiwō ēēruunēpō kipngʼōōkiin.
40026046	Āngʼēētyēē keepee. Aroo kee anyi kaaku-itu :chiichi āltooyoon."
40026047	Kitākumii :Yēēsu kungʼāloolēy, ku-itu :Chuutaas nyoo kii ākoongʼo nyēpō kiineetanichiich taman nkōō ārēēny. Kiitāsoonuuy piich chaa chaangʼ choo kiitingʼēy chōōkoon ākōō ruunkuun. Kiiyooku pichoochēē :tisiik choo ēēchēēn ākōō kāāntōōy.
40026048	Kiikiikumwoochi :Chuutaas pichoochēē kilē, "Chiich nyoo ātookwēēsēy kilē aasak ku nyoonēē, anam."
40026049	Kiwō :Chuutaas kilē weel yoo kiimii Yēēsu akuutaakwees kilē, "Aasak, koonēētiin."
40026050	Kuwālchi :Yēēsu kilē, "Choorweenyuun, ngʼaleechu choo kēēchōōnēy i-irēy?" Kupka :pichoochēē akunam Yēēsu.
40026051	Nkōō yoonēē, kuukoortō ēēruunyiin :akoongʼo nyēpō pichu kiimii ākōō Yēēsu, kungʼusu chōōkeenyiin akichwan iitpō kipāyityoontoo Tisiintēē nyi Ōōw kuchinta.
40026052	Kumwoochi :Yēēsu kiineetanaanoonēē kilē, "Ōōchi chōōkēēngʼuungʼ yi kēēmii, āmu chiich aka tōkōl nyoo pāriisyēērēē chōōk, /kēēpārēē chōōk.
40026053	Mēēnkēt sōō kilē āmuukēy ākuur Apoonyuun kusārwoon kilē weel akuumuukēy kuuyookwoon malaykeen chaa chaangʼ kitya?
40026054	Nēē a-ir kilēē nyoonēē kuusilta kilē nee nyuun siruut choo mwoorēy kilē iriisōōt :ngʼaleechu?"
40026055	Kumwoochi :Yēēsu pichoochēē kilē, "Āmu nee soo-āpuu chōōkoon ākōō ruunkuus apaanamaan kilēē aneen pāriin? Nku kii cham ānēētiisyēy pērēētuu aka tōkōl nkōō piriiruu Kōpō Iriin amaanamaan?
40026056	Wōloo nyuun kā-iriisyō :ngʼaleechu tōkōl takuusilta kiyoo kiisir ōōrkooy chēpō Iriin." Kimētō nyuun Yēēsu :kiineetanichiich akuryata kupēēchi keey.
40026057	Paani /kaakeenam Yēēsu, /keemut kiwō kaa Kayaapa Tisiin nyoo Ōōw. Kiikēērumchi keey wōloonēē :koonēēt chēpō ngʼātuut ākōō kāāntōōy.
40026058	Kutuup :Pēētērō Yēēsu nkōō ripaarip ākōy ku-it piriiruu kaa Tisiintoonoonēē Ōōw. Paani kaakuchuut kiwō kutēpō ngʼwēny nkōō riip chēpō kaayoonēē sikuuro kiyoo irēē.
40026059	Kiiwas :tisiik choo ēēchēēn ākōō kōōkwoo Yāwuutik tōkōl ngʼal chēpō ngʼuurnan choo toomchinii Yēēsu /sikeemuuk keekeet.
40026060	Kumaakunyōōru nyuun ngʼālyoon aka tōkōl mpō ntā kiimwa :piich chaa chaangʼ ngʼal chēpō ngʼurnan akipō Yēēsu. Nēē mii lētuun, kupka :piich choo lēē ārēēny
40026061	akimwa kilē, "Kiimwoorēy :chiichi kilē 'Āmuukēy amil Kōpō Iriin akaateek nkōō pērēētuus sōmōk.' "
40026062	Kuuryoongʼ Tisiintēē nyi Ōōw akuteepa Yēēsu kilē, "Mēētingʼēy ngʼālyoon nyoo imwoorēy akipō ngʼaleechu kamwaartaareeniin pichu?"
40026063	Kusiisi keey :Yēēsu. Kilēēchi :Tisiintoonoonēē Ōōw Yēēsu, "Āsoomiin nkōō kaarinaa Iriin nyoo sāpēy kilē imwoorwēēch nēē inyēēn Meesaaya, Wēēroo Iriin?"
40026064	Kuwālchi :Yēēsu kilē, "Lēē nyoonēē keemwaa. Aku nyuun, āmwoorwook kilē ārōōtēy Wēēroo Chiich kutēpēē ēēruu taay nyēpō Iriin nyēpō kaamuuka tōkōl, ākoorōōtēy kuchōōnēē pool chēpō parak."
40026065	Paani kateer :Tisiintoonoonēē Ōōw kiyi kamwa Yēēsu, kupaal sirōōchiich akimwa kilē, "Kaateer, kaakumuul :chiichi Iriin! Tākēēmārēy sōwi chēpō nee? Kaateer :akwaan wōloo muultooy :chiichi Iriin.
40026066	Ātilēy nee nyuun?" Kuwālu :piich kilē, "Rookēē kima."
40026067	Kungʼuti nyuun :pichoochēē Yēēsu koonyin akulap. Kuurapaak :walak
40026068	akuteep kilē, "Inyēēn nyi ichō Meesaaya, mwoorwēēch kee, ngʼoo :nyi kalapin?"
40026069	Paani mii :Pēētērō kutēpēē piriir, kuchō :chēētō aka akumwoochi kilē, "Kiimii :inyēēn mpō nkōō Yēēsu nyēpō Kalilaaya."
40026070	Kitay :Pēētērō nkōō taayuu piich tōkōl choo kiimii yoonēē kilē, "Moonkētaa kiyoo imii imwoorēy."
40026071	Kiwō :Pēētērō kuutangʼ koopoor nyēpō kaayoonēē. Kuuro :chēēto aka, kumwoochi piich choo kiimii yoonēē kilē, "Kiimii :chiichi nkōō Yēēsu nyēpō Naasareet."
40026072	Kuureer kitay :Pēētērō akusirpēn kilē, "Moonkēt :aneen chiichoonēē!"
40026073	Nyoo matyaan kupka :piich choo kiiryoonchēērēē yoonēē akumwoochi Pēētērō kilē, "Man, inyēēn :akoongʼo nyēpō pichoochēē, āmu ngʼuutuuy wōloo ingʼālooltooy."
40026074	Kusirpēn :Pēētērō akwaam muuma kilē, "Moonkēt chiichoonēē!" Paanoonēē kuchār :kipsōōywō.
40026075	Kuupkaat nyuun :Pēētērō ngʼaleechu kiimwoochinii :Yēēsu kilē, "Kutoomō kuchār :kipsōōywō, itayēy kinyil sōmōk kilē mēēnkētoon." Kiwō :Pēētērō saangʼ akiwō kuriir nkōō ngʼwoonin.
40027001	Paani kāwo kuyyeech kōōrēē, kutil tisiik choo ēēchēēn ākōō kāāntōōy chēpō Yāwuutik kilē /keekeet Yēēsu.
40027002	Kirat :pichoochēē Yēēsu akuumut kiwō kaa Pilaato, pāytooyiin nyēpō Rooma.
40027003	Paani kateer :Chuutaas nyi kyooltooy Yēēsu kilē /kiikeetil /keekeet Yēēsu, kungʼwoonchi kiyi ki-ir inyeentee. Kunam peeteenichoochēē kiilēē sosom akuu-ōōchi tisiik choo ēēchēēn ākōō kāāntōōy chēpō Yāwuutik.
40027004	Kimwa kilē, "Kyaa-ir :aneen ngʼōōki a-alta chiich nyoo mātingʼēy ngʼālyoon." Kuwālchi :pichoochēē kilē, "Māpootēēch :choochēē, roo :inyēēntēē kiyoo kee-ir."
40027005	Kuwiirchi :Chuutaas rōōpiyēēk Kōpō Iriin akiwō kuukeet keey.
40027006	Kukwar tisiik choo ēēchēēn rōōpiyēēk akimwa kilē, "/Kikwaaltaara sopoonpō chiich rōōpiyēēchu, ku mēērookēē /kēētē wōloo /kiisiintoochinii rōōpiyō chēpō Kōpō Iriin."
40027007	Kuchoomnyēēchi :pichoochēē kwaala rōōpiyēēchoochēē par nyoo /kiikukuurēē Paraa Kiptērēēnnyoon nyoo /kiikutupchinii piich choo kii mā pō kōōroonoonēē.
40027008	Nkanyi ki-ir /kēēkuuro paraanoonēē 'Paraa Kērēti' ākōy paannyēēnyi.
40027009	Kulēku man ngʼaleepō :ōōrkooyoon Cheeremiya chu kiimwoorēy kilē, "Kiinam :piich peeteen choo lēē sosom choo kiitēērchiinō :piich chēpō Israayeel kwaaltaara inyeentee,
40027010	akwaala paraa kiptērēēnnyoon kilēē paani kiimwoorēy :Iriin."
40027011	Kuuryoongʼō :Yēēsu taayuu Pilaato, kuteep :Pilaato kilē, "Inyēēn :pāytooyiintoo Yāwuutik?" Kuwālchi :Yēēsu kilē, "Keemwee kilēē nyoonēē."
40027012	Paani kēērwoochi tisiik choo ēēchēēn ākōō kāāntōōy chēpō Yāwuutik, kusiisi keey.
40027013	Kuteepa :Pilaato kilē, "Mēētēērēē :ngʼaleechu tēēnō chu mwoorēy :pichu kilē kii-ir :inyēēn?"
40027014	Kumaakuwālchi :Yēēsu ngʼālyoon aka tōkōl. Kikwōngʼ Pilaato kwōngʼuut.
40027015	Nkōō kēnyii aka tōkōl nyoo kyoomēy :Yāwuutik tuum nyēpō Pasaka, ku kiicham kuutyooytooy :pāytooyiin chiich ākoongʼo nyoo rataat nyoo kiimārēy :piich kilē /keetyaayta.
40027016	Kiirataat :chiitō aka pērēētuusyēchoochēē nyoo /kiinkētoot nyoo /kiikukuurēē Paraapa.
40027017	Paani kiikiikuurum keey :pichoochēē kuteep :Pilaato kilē, "Āmārēy ātyooytoowook ngʼoo, Paraapa ntā Yēēsu nyoo /kikuurēē Meesaaya?"
40027018	Kiimwa :Pilaato kilēē nyoonēē āmu kiinkēt kilē kiimuti inyeentee :pichoochēē Yēēsu akipō tuurin pō :moo.
40027019	Kutākumiitō :Pilaato kōōk kuurwookēy ngʼaleechoochēē, kuuyoochi :cheepyooseenyiin kuut kilē, "Ameekany kimeera chiichoonēē ēēruunēkuuk. Kaanyaril langʼa kuyyeech nkōō ruchiināt akipō chiichoonēē. Pēērēy keey :chiichoonēē."
40027020	Kingʼam nyuun :tisiik choo ēēchēēn ākōō kāāntōōy chēpō Yāwuutik piich kumwaarta /keetyaayta Paraapa /akeekeet Yēēsu.
40027021	Kuureer :Pilaato kuteep pichoochēē kilē, "Nyōō nkōō pichu ārēēny nyoo āmārēy ātyooytoowook?" Kuwālchi :pichoochēē kilē, "Paraapa."
40027022	Kuteep kuureer :Pilaato kilē, "A-irta nee nyuun Yēēsu nyi /kikuurēē Meesaaya?" Kuwālchi :pichoochēē tōkōl kilē, "Kanya /keekarkaat!"
40027023	Kuteep :Pilaato kilē, "Āmu nee, kaleel nee :chiichi?" Kitas taay :pichoochēē kupōl kilē, "Kanya /keekarkaat!"
40027024	Paani keero :Pilaato kilē maakuumuukēy pichoochēē akimārēy sikuungʼeet :pooryoot, kunam pēr akuu-uun ēēruunēchiich nkōō taayuu pichoochēē akimwa kilē, "Māpootoon meeraa chiichi. Pootook :ākwoonēēk."
40027025	Kuwālchi :pichoochēē tōkōl kilē, "Kanya kwaameech nkōō laakōōchooch :kērētiipō chiichi!"
40027026	Kuutyaayta :Pilaato Paraapa akumwoochi askariichiich kupir Yēēsu akuutētō /keepa /keekarkaat.
40027027	Kuurēētō :askariipō Pilaato Yēēsu kiwō wōli kiimāngʼēy :akwaaneek. Kuurumchi keey :lukoo pooryoot tōkōl taayuu Yēēsu.
40027028	Kungʼus :pichoochēē sirōōpō Yēēsu akuuloochi inyeentee chēpō pāytooyiin.
40027029	Kunaar nkat nyēpō kātōōy akuuloochi mētinyiin akuutē kaarya nyoo karkeey nkōō nyēpō pāytooyiin. Nēē ngʼat, kukutungʼō :pichoochēē taayuunyiin, kupiirēnō akumwoochi kilē, "Iril! Pāytooyiintooni pō Yāwuutik!"
40027030	Kungʼuti :pichoochēē Yēēsu, kunam kaaryee nyi kiimii ēēr akulapa mēt.
40027031	Paani keewaangʼ kupiirēnēē Yēēsu, kungʼusta siraani kiitingʼēy akuuloochi sirōōchiich akuurēētō kipa kuukarkaat.
40027032	Kii nēē mii kupēētii, kutuuyēērō chiich nyoo kiipō kōōroo Kurēēnō nyoo /kiikukuurēē Siimnyōn. Kuusumchi :askari chiichoonēē kukalap kimurtooyoontoo Yēēsu.
40027033	Paani ka-it yoo /kiikukuurēē Kolkoota. (Nēē /kiwal ngʼālyoontooni lēē Kolkoota ku ārii reenkeesyaa mēt.)
40027034	Kuutē :pichoochēē Yēēsu tiipaay choo /kiikuuwaarta saakit kilē sikuupoot ngʼwoonin. Paani kachamcham, kutay kira.
40027035	Paani kaakupārchi :pichoochēē Yēēsu kimurtooyoon, kuchārchi keey sirōōchiich, ku-istō sēkēēr sikusōwu kilē ngʼoo :nyoo āpēy nyōō.
40027036	Paani keewaangʼ, kutēpi ngʼwēny akuriip Yēēsu.
40027037	/Kēēpārchi kimurtooyoontēē parakuu mētpō Yēēsu ngʼal choo ki-ir Yēēsu /keekeet. Kiimwoorēy :ngʼaleechoochēē kilē: 'nyi ku yēēsu pāytooyiintoo yāwuut.'
40027038	/Kiikupārchi kimurtooyoon chōōr ārēēny kitas keey ākōō Yēēsu. /Kiikupārchi aka kamaspō ēēruu taay nyēpō Yēēsu; /kēēpārchi aka ēēruu lēt.
40027039	Kiipirpiirēy :piich choo kiisiirtooy mētēwēyiikwaak akumuulēy Yēēsu
40027040	kumwoorēy kilē, "Inyēēn nyoo imuukēy isyaar Kōpō Iriin akiireer iteek nkōō pērēētuus sōmōk, sāruu keey sōō! Nēē inyēēn Wēēroo Iriin, irēkuunō kimurtooyoon!"
40027041	Kimuul mpō :tisiik choo ēēchēēn, koonēēt chēpō ngʼātuut ākōō kāāntōōy chēpō Yāwuutik Yēēsu.
40027042	Kiimwoorēy :pichoochēē kilē, "Kiisāru :chiichi piich walak, nku mēēmuukēy kusāru keey. Nēē pāytooyiintoo Israayeel inyeentee oo, ki nēē mārēkuunō kimurtooyoon si nēē ngʼat keeran inyeentee!
40027043	Tiirēē keey :inyeentee Iriin akumwoorēy kilē Wēēroo Iriin. Ki nee māsāru :Iriin nēē chāmēy."
40027044	Kumuul :mpō chēēlōsōōstiinēchu /kikupārchi kimurtooyoon ākōō inyeentee kilēē nyoonēē.
40027045	Kichō :tuurin pērēēt nyoo kiikar kōōrēē tōkōl, kungʼeetee saayit lo ākōy saayit sokool.
40027046	Nēē mii tēēnō saayit sokool, kuunchō :Yēēsu kilē, "Iriinteenyuun, Iriinteenyuun, āmu nee simētoon?" (Kiimwoorēy nkōō kuutiinyiin kilē, "Ēlōōyi, ēlōōyi, leema sapaktaani?")
40027047	Paani kateer :piich walak choo kiiryoonchēērēē yoonēē kiyoo kiimwa Yēēsu, kilē, "Mii kukuurēy Eliicha."
40027048	Kuurip :chiich aka kunam anka nyoo kuulēy pēr akuuchuut tiipaay choo miintirilēēn. Kunam ankaanoonēē kuruti keet akuukoorchi kuutii Yēēsu.
40027049	Kimwa :walak kilē, "Keekanya kee sikeeroo nēē chōōnēy :Eliicha kisāruuy inyeentee!"
40027050	Kuureer kuunchō :Yēēsu akima.
40027051	Kipaala :anka nyoo kiisēēkēnēēnēy mu Kōpō Iriin kupka ārēēny kungʼeetee mēt ākōy keel. Kuutimtiimō :kōōrēē akuupēēsiisyō :raatōōy.
40027052	Kuyootiisyō :kēpēnooti /akeengʼeet :piich chēpō Kiriistō chaa chaangʼ choo kiikiikumēērō.
40027053	Paani kaakungʼeeta :Yēēsu meerat, kupkaana :pichoochēē kēpēnoot akupa Chēērusālēēm māngʼoot nyoo tiliil akungʼuuti keey piich chaa chaangʼ.
40027054	Kii nēē ro :āskāriintēē nyoo ōōw nkōō piichiich kiprangʼrangʼ nkōō kir aka tōkōl nyoo kii-ira, kuuwāriisyō akimwa kilē, "Man, kōō Wēēroo Iriin :chiichi!"
40027055	Kiimii :chēēpyōōsōōy chaa chaangʼ choo kiirōōtunēē wōloo lōōw. Kiituupu :chēēpyōōsōōchoochēē Yēēsu kungʼeetee Kalilaaya kuutoorētēy.
40027056	Walak nkōō chēēpyōōsōōchoochēē ku kii Maaryaa Maktaleena, Maaryaa eeyaa Chēēmis ākōō Chōōsēp, ākōō eeyaa wēēchiipō Sēpētaayo.
40027057	Nēē mii kosoliny, kichō :chiich aka nyoo lēē mōkōryoon nyoo kichōōnēē kōōroo Arimateeya. /Kiikukuurēē chiichoonēē Chōōsēp aku kii tuupiintoo Yēēsu.
40027058	Kiwō :chiichoonēē wōloo kiimii :Pilaato akusoom /kēētē pōōrpō Yēēsu. Kumwaarta :Pilaato /kēētē.
40027059	Kunam :mpō Chōōsēp pōōrpō Yēēsu akurata anka nyoo tiliil.
40027060	Kupa kuukonoor pōōrtō kēpēnēēnyiin nyoo mii raat nyoo /kiitākēēpālēy /ākiitoomō /kēēsiintoochi chiich. Kuutiriinchi kor nyoo ōōw kurkaa kēpēnoonoonēē akupēēchi keey.
40027061	Kiitēpi yoonēē :Maaryaa Maktaleena ākōō Maaryaa nyiinō aka kuurōōtēy kēpēnoonoonēē.
40027062	Paani kāwō kuyyeech kōōrēē, ku kii pērēētuu Sapaatō, kupēēchi :tisiik choo ēēchēēn ākōō Parisaay Pilaato akumwoochi kilē,
40027063	"Kiptaayaan, kiimwoorēy :ngʼuuriintoonoonēē paani kitākusopoot kilē, 'Āngʼēētēē meerat nkōō pērēētuu nyēpō sōmōk.'
40027064	Kunyuun oo, nee meemwaarta /pākēēriip kēpēnēē ākōy pērēētuunoonēē pō sōmōk. Nēē maku-ir kilēē nyoonēē, kuumuukēy kupka :kiineetanichiich akichoor pōōrtō akumwoochi piich kilē kiikungʼeeta :Yēēsu meerat. Rāyiituuy :ngʼuurnanee nyēēnyi pō lēt kusiir nyēpō taay."
40027065	Kuwālchi :Pilaato kilē, "Apee nkōō askariik walak ākoopooriip kēpēnēē kilēē wōloo āmuuktooy."
40027066	Kupa nyuun :pichoochēē akupa kimaal kēpēnēē kukaraam akumētō askariik kuriip.
40028001	Paani kāsiirtō :pērēētuu Sapaatō, tēēnō kēērir :kōōrēē, kiwō :Maaryaa Maktaleena ākōō Maaryaa nyiinō aka kuuro kēpēnēē.
40028002	Kichō :kiprangʼrangʼ nyoo ōōw kōōrēē akichōōnō kipsēnkwēt :malayka, akumiimilta koroonēē akutēpēērō.
40028003	Kiiryālēy :malaykayaantaanoonēē kilēē iilat akiireelacha :sirōōchiich kilēē asiis.
40028004	Kuuwāriisyō :askariik chu kiimii yoonēē, kupōōtānchō akuuputyō kilēē piich choo kāmēērō.
40028005	Kumwoochi :malaykaayaantee chēēpyōōsōōchoochēē kilē, "Moowāriisyō! Ānkēt :aneen kilē āmii āwāsēy Yēēsu nyoo /kiikupārchi kimurtooyoon.
40028006	Maakumii yēēnyi. Kaakungʼeeta meerat kilēē paani kiimwoorēy :inyeentee. Apkaana aroo yi kēēmii pōōrtō.
40028007	Apee kilē weel akaapa āmwoochi kiineetanichiich kilē, 'Kaakungʼeeta Yēēsu meerat akaakuuntoroorteereenaak kiwō Kalilaaya wōloo āpēētii ānyōōrchinii.' Nyoonēē nyi koochōōnēy āmwoorwook."
40028008	Kupeera :chēēpyōōsōōchoochēē yoonēē kilē weel kuuwāriisyēy akupāypāyō. Kimwēr kupa kumwoochi kiineetanipō Yēēsu ngʼaleechoochēē.
40028009	Kumii :chēēpyōōsōōchoochēē aree kitākumwērēy, kutuuyō nkōō :Yēēsu. Kuutaakwees :Yēēsu akwaaneek. Kupka kunam Yēēsu kēēlyēn akuuloosu.
40028010	Kumwoochi :Yēēsu chēēpyōōsōōchoochēē kilē, "Amoowāriisyō. Apee āmwoochiiwoon kiineetanichuuch kupa Kalilaaya kipa kēēnyōōruuy keey nkōō wōloonēē."
40028011	Paani mii :chēēpyōōsōōk kupēētii, kupa :askariik walak Chēērusālēēm kipa kumwoochi tisiik choo ēēchēēn kir aka tōkōl nyoo ka-ira.
40028012	Kutuuyō nyuun tisiik choo ēēchēēn ākōō kāāntōōy akicham kuutē askariik rōōpiyō chaa chaangʼ si kungʼuurnaan
40028013	akumwoochi kilē, "Āmwoochii chiich aka tōkōl kilē kapka :kiineetanipō Yēēsu langʼa akichoor pōōrpō Yēēsu paani koomii rwoon.
40028014	Ku nēē iti :ngʼaleechu pāytooyiin, kēēngʼāloolchinii :achaan kukaraam, mēēlē nāmook :ngʼālyoon."
40028015	Kunam :askariik rōōpiyēēchoochēē aku-ir kilēē paani /kaakēēmwoochi. Kiyāmu :ngʼaleechoochēē kiimwoorēy :askariichoochēē wōloo mii :Yāwuutik ākōy paannyēēnyi.
40028016	Kipa :kiineetanichoochēē kii taman nkōō ākoongʼo tul nyoo mii Kalilaaya yoo kiimwoochi :Yēēsu kilē kupa.
40028017	Paani keero :kiineetanichoochēē Yēēsu, kuuloosu mpō tākiimii :choo kiitākuunooknookēy.
40028018	Kuriichi :Yēēsu kiineetanichoochēē akumwoochi kilē, "/Kiikēēkōōnān kaamuuka tōkōl mu parak ākōō ngʼwēny.
40028019	Apee nyuun a-ira piich tōkōl nkōō kōōrootin tōkōl kilēku piichuuch, akaapaatiisan nkōō kaarinaa Paapa, ākōō nyēpō Wēērii, ākōō nyēpō Toomirmiir nyoo Tiliil.
40028020	Aneeta pichoochēē ku-ir kir aka tōkōl nyoo kyaaneetaak. Ākoomii man nkōō akwaan pērēētuus tōkōl, ākōy lēt nyēpō ngʼwēny."
41001001	Lōkōōy :chu choo kāroomēēn chēpō Wēēroo Iriin, Yēēsu Kiriistō.
41001002	/Kiikusir nkōō kiitapuu ōōrkooyoontoo Iriin Isaaya kilē, "Āyooytooy chiinyuun kuuntoroor kusātuun aree."
41001003	Siraat mpō kilē, "Mii :chiich nyoo kuursyēy nkōō suur kwēēn kilē, 'Āchēpō keey, ākoochuulchi Kiptaayaan aree.' "
41001004	Kiichō Chowaana Koopootiisāniin Kwoomtooy mu suur kwēēn kilē kuwāliisyō :piich nkōō ngʼōōkiikwaak, /akeepaatiisan sukunyōōchi :Iriin kaat.
41001005	Kipeera :piich chaa chaangʼ Chēērusālēēm ākōō kāmōōs tōkōl chēpō Kōōroo Chuuteeya akupa kuteer ngʼaleepō Chowaana. Kungʼaangʼta :piich ngʼōōkiikwaak akuupaatiisan :Chowaana nkōō ēēmpō Choortan.
41001006	Kiilookēy :Chowaana sira nyoo /kikiileeta puut chēpō tamas, akirata keey angʼwa suwa, akii-āmēy taalim ākōō kuumoot.
41001007	Kyoomchinii piich kilē, "Paani kaawaangʼ koonēētiisyeenyuun, kuchōōnēy :chiich nyoo ōōw kusiir aneen. Māyāmēy mpō ālēku kipāyityoonteenyiin.
41001008	Kaapaatiisaneenaak pēr, wōloo nyuun pootiisānēēnook inyeentee Toomirmiir nyoo Tiliil."
41001009	Nēē mii pērēētuu aka, kungʼeetee :Yēēsu Naasareet nyoo mii Kōōroo Kalilaaya akiwō kuupaatiisan :Chowaana, mu ēēmpō Choortan.
41001010	Paani kāngʼēētuunō :Yēēsu pēr, kuuro kuyaata parak, akurēku :Toomirmiir nyoo Tiliil nyoo karkeey nkōō chēēptuukō akunam inyeentee.
41001011	Kungʼalaal kuut nkōō im kilē, "Inyēēn Wēēriinyuun nyoo āchāmēy ākoopāypāchinii."
41001012	Paanoonēē, kuumut :Toomirmiir nyoo Tiliil Yēēsu ākōy suur kwēēn.
41001013	Kiitēpō :Yēēsu pērēētuus artam kuutyāmēy :Syeetaani akiimii nkōō tyoongʼiipō kērti, aku kiimii malaykeen kupāyiisyēēchinii inyeentee.
41001014	Kii nēē /kaakeerat Chowaana, kiwō :Yēēsu kōōroo Kalilaaya kwaamtaata lōkōōy choo kāroomēēn choo kiipkoonēē wōloo mii :Iriin.
41001015	Kyoomtooy kilē, "Kaaku-it :pērēētuu! Kaaku-itu :Pāyuunātoo Iriin. Āwāliisyēē nkōō ngʼōōkiikwook akaaran lōkōōy choo kāroomēēn."
41001016	Nēē mii pērēētuu aka, kimii kumānēē :Yēēsu tapan nyēpō araaray pō Kalilaaya, kuuro Siimnyōn ākōō wēēriingʼwaangʼ Antereeya kuwiirchinii neetiisyakwaak araaray kunamēy kaaraak.
41001017	Kukuur :Yēēsu pichoochēē akilēēchi, "Apkaana atuupaan saaneetaak wōloo ānāmtooy piich."
41001018	Paanoonēē, kumētō neetiisyakwaak akutuup Yēēsu.
41001019	Kiwō :Yēēsu taay nyoo matyaan, kuuro wēēchiipō Sēpētaayo Chēēmis ākōō Chowaana choo kiimii kuu-uunēy aku-irtooy neetiisyakwaak.
41001020	Paani keero :Yēēsu pichoochēē, kukuur. Kumēti wēēchoochēē apoongʼwaangʼ Sēpētaayo ākōō kipāyitiin mēēlii, akutuup Yēēsu.
41001021	Kiiwō :Yēēsu ākōō kiineetanichiich Kaaparnaam. Nēē mii pērēētuu Sapaatō, kupa :tōkōl sinakōōki, akitoowu kuuneet :Yēēsu piich lōkōōy choo kāroomēēn chēpō Iriin.
41001022	Kiikwōngʼyō :piich nkōō wōloo kiinēētitooy :Yēēsu. Kiimēēnēētēy kilēē wōloo kiinēētitooy :koonēētik chēpō ngʼātuut, aku kiinēētiisyēy kitingʼēy kaamuuka.
41001023	Kiimii sinakōōkiinoonēē :chiich nyoo kii-iimēy :toomirmiir nyaa ra.
41001024	Kuunchō :chiichoonēē kilē, "Yēēsu nyēpō Naasareet, imārēēnēēch nee? Kēēchōōn ipareech? Ānkētiin! Inyēēn Chiich nyoo Tiliil nyoo kiichōōnēē wōloo mii :Iriin."
41001025	Kuupkoongʼ :Yēēsu toomirmiiryoonoonēē akilēēchi, "Siisa, ākiichōōnēē chiichoonēē."
41001026	Paani kamwa kilēē nyoonēē, kuutimtiim :toomirmiiryoonoonēē chiichoonēē. Kuunchō nkōō kuut nyoo ōōw akichōōnēē chiichoonēē.
41001027	Kiikwōngʼyō :piich tōkōl akutoowu kuteepee keey kilē, "Ngʼal nee :chu? Koonēētuut :nyi nyoo rēēl? Nku nēē pkoongʼ :chiichi toomirmiirēy chaa raacheen nkōō kaamuuka kupeeree piich, kuukoonyitēy :toomirmiirōōchoochēē."
41001028	/Kiikyaamtaata ngʼaleechiich kuyāmu Kōōroo Kalilaaya tōkōl.
41001029	Paani kangʼeetee :Yēēsu sinakōōki, kupa ākōō Siimnyōn kipootō Chēēmis ākōō Chowaana ākōō Antereeya kaa Siimnyōn.
41001030	Kiimnyaanaat :pookēr pō Siimnyōn akiimii kurwēēy. Paani ka-it :Yēēsu, kēēmwoochi inyeentee akipō cheepyoosoonoonēē.
41001031	Kiwō :Yēēsu akunam ēēr, akuutoorēt kuuryoongʼ. Kusop :cheepyoosoonoonēē akupay akwaaneek.
41001032	Nēē mii pērēētuunoonēē ku kaakurēytō asiis, /kēēmuti Yēēsu piich tōkōl choo kimnyoonsōōt ākōō choo kii-iimēy :toomirmiirēy chaa raacheen.
41001033	Kipka :piich chaa chaangʼ akuurumchi keey kurkat saangʼ kōyoonēē kiimii :Yēēsu.
41001034	Kiisoop :Yēēsu piich chaa chaangʼ choo kiitingʼēy kōrōōytiin aku-oon toomirmiirēy chaa raacheen chaa chaangʼ. Kikar koongʼ :Yēēsu toomirmiirōōchoochēē kimamwa kir āmu kiinkēt :akwaaneek kilē ngʼoo :Yēēsu.
41001035	Nēē mii paani kēērir :kōōrēē, kungʼeet :Yēēsu akuwēēchi keey wōloo kiimālēēkitēē :chiich, akiwō kisa.
41001036	Kii nēē sōwu :mpō Siimnyōn kilē moomii :Yēēsu, kiwasaata wōloo kāwō.
41001037	Kii nēē nyōōru, kilēēchi, "Mii kuwāsiin :piich tōkōl."
41001038	Kumwoochi :Yēēsu akwaaneek kilē, "Kaykay keepee kāmōōs walak soowō a-amta lōkōōy chēpō Iriin, āmu choochēē chu kyoopkoon."
41001039	Kyaamtaateeree :Yēēsu sinakōōkiin chēpō Kalilaaya, aku-ōōnēy toomirmiirēy chaa raacheen kupeeree piich.
41001040	Kiimii :chiich nyoo kyaam :kōōnchōryoontō. Kichō :chiichoonēē wōloo mii :Yēēsu, kukutunchi akumwoochi kilē, "Nēē ichāmēy, isoopoon akiitiliiloon."
41001041	Kii nēē mwa kilēē nyoonēē, kuriiree :Yēēsu. Kuukoortō ēēruunyiin kutiingʼ chiichoonēē akilēēchi, "Āchāmēy, sopō."
41001042	Kii nēē kaakumwa kilēē nyoonēē, kusop :chiichoonēē kilē weel.
41001043	Kukir :Yēēsu akilēēchi,
41001044	"Āmēēmwoochi chiich aka tōkōl ngʼaleechu. Wiyō akiiwēēngʼuuti keey tisiin siitookuu kilē kaa-itililiitu akii-āp tukun choo /ki-irēē kōrōs kilēē paani kiimwoorēy :Muusa nkōō ngʼātuut."
41001045	Wōloo nyuun kiwō :chiichoonēē akutoowu kwaamtaata lōkōōyichoochēē nyoo maa-ungʼ. Ki-ir :lōkōōyichoochēē kuti ārii aka tōkōl yoo kāwō :Yēēsu, kuurumchinii keey :piich, kumārēy kēēsoop. Ki-ir :ngʼaleechoochēē Yēēsu kuti maakuwēētii ārii aka tōkōl kuurōōtēy :piich. Ku-ir Yēēsu kutēpchi keey tapan wōloo mēēnkēt :chiich. Mpō paani kiitēpō :Yēēsu tapan wōloo mēēnkēt :chiich, kitākupkoonchinii :piich nkōō kāmōōs tōkōl.
41002001	Nēē mii pērēētuu aka, kuureer :Yēēsu Kaaparnaam. Nyoo matyaan, kuteer :piich kilē mii kaaw.
41002002	Kipka :piich chaa chaangʼ akuurumchi keey kō ākōy ku-it saangʼ kuti moomii wōloo puntoorēē :chiich nkōō kurkat. Kwoomchi :Yēēsu pichoochēē ngʼālyoontoo Iriin.
41002003	Kutākwoomchinii :Yēēsu piich lōkōōyichoochēē, kuumuti :piich choo lēē angʼwan chiich nyoo kiimeertaaraat pōōr kuusoop.
41002004	Āmu kiichaangʼ :piich ku maanyōōru :pichoochēē pārooyin kupa wōloo mii :Yēēsu. Kulaangʼ nyuun koot kēsyēp akupilpil yoo kiitāngʼēy yoo kiimii :Yēēsu. Kuurēēytēērēē chiichoonēē kiptaraancha ākōy yi kiimii :Yēēsu.
41002005	Kii nēē rō :Yēēsu kilē kiiran :pichoochēē inyeentee, kumwoochi chiichoonēē kiimeertaaraat pōōr kilē, "Wēēriinyuun, /kaakēēnyōōwuun kaat ngʼōōkiikuuk."
41002006	Kiimii yoonēē :koonēēt walak chēpō ngʼātuut. Kukit kilē,
41002007	"Āmu nee sikungʼāloolēy :chiichi kilēē nyi? Kā-āp keey im kilēē yoo Iriin inyeentee sōō? Ngʼoo :nyoo muukēy kunyōōchi piich kaat ngʼōōkikwaak nēē mā Iriin ākityōōn?"
41002008	Nkōō yoonēē, kusōwu :Yēēsu nkōō toomirmiiryēēnyiin kiyoo kiimii kuupkootēy :koonēētichoochēē, akumwoochi kilē, "Āmu nee saapkaata tukun choo lēē choochēē?
41002009	Kuskus /kēēmwoochi chiichi mnyoonēy kilē, '/Kaakēēnyōōwuun kaat ngʼōōkikuuk' ntā /keemwa kilē, 'Ngʼeeta, āpō kiptaraancheengʼuungʼ akiiwō'?
41002010	Āngʼuutwook nyuun kilē tingʼēy :Wēēroo Chiich, kaamuuka mu ngʼwēny kunyōōchi piich kaat ngʼōōkikwaak."
41002011	Kumwoochi nyuun :Yēēsu chiichoonēē kiimeerta pōōr kilē, "Ngʼeeta, āpō kiptaraancheengʼuungʼ, akiiwēēchi keey kaaw."
41002012	Kungʼeet :chiichoonēē kilē weel, kwoop kiptaraancheenyiin, akuwēēchi keey, kuurōōtēy :piich tōkōl. Kiikwōngʼyō :piich tōkōl akuuloosu Iriin kumwoorēy kilē, "Kitoomō keero tukun choo lēē chu."
41002013	Kiwō :Yēēsu kimanaateera tapan nyēpō araaray pō Kalilaaya. Kiirumchi keey :piich chaa chaangʼ wōli kiimii :inyeentee. Kuuneet :Yēēsu pichoochēē ngʼālyoontoo Iriin.
41002014	Kimii kuwēētiiy :Yēēsu, kuuro chiich nyoo kiimii kutēpēē koot aka nyoo kii kukwārēē kōōti. /Kiikukuurēē chiichoonēē Laawi wēēroo Alpaayō. Kumwoochi :Yēēsu chiichoonēē kilē, "Tuupaan." Kungʼeet :Laawi akutuup Yēēsu.
41002015	Kii nēē mii :Yēēsu ākōō kiineetanichiich kwoomiisyēy mu kaa Laawi, ku kiitēpiisōōt :piich chaa chaangʼ choo kiikwārēy kōōti ākōō kipngʼōōkiis kipootō Yēēsu ākōō kiineetanichiich, āmu kiikatuup :piich chaa chaangʼ Yēēsu.
41002016	Kii nēē ro :Parisaayik walak choo kiilēē koonēēt chēpō ngʼātuut kilē mii :Yēēsu kwoomiisyēy nkōō :kwāriipō kōōti ākōō kipngʼōōkiis, kuteepee kiineetanichiich kilē, "Āmu nee sukwoomiisyēy :chiichi ākōō kwāriipō kōōti kipootō kipngʼōōkiis?"
41002017	Kii nēē teer :Yēēsu kilēē nyoonēē, kuwālchi kilē, "Wāsootēy :piich choo mnyoonchootēēn cheepsaakityaan. Māwāsootēy :choo kāroomō pōōrwēy. Kyoochōōn akuur kipngʼōōkiis, amēēlē chēpō man."
41002018	Nkōō pērēētuusyēchoochēē, kiimii :pērēētuusyēk choo kiirukuut keey :kiineetanipō Chowaana Koopootiisāniin ākōō Parisaayiik. Kupkoonchi :piich Yēēsu akuteepee kilē, "Āmu nee sukuurukuutēy keey :kiineetanipō Chowaana ākōō chēpō Parisaay kumēērukuutēy keey :kiineetanikuuk?"
41002019	Kuwālchi :Yēēsu kilē, "Mēērukuutēy keey :choorwaayiipō saantaa laakwa kitakimii ākōō saanteetaa laakwa.
41002020	Itēy :pērēētuu nyoo kwoopēy santeetaa laakwa kurukuutyō nyuun :choorwayiichiich."
41002021	Kumwoochi :Yēēsu kilē, "Moomii :chiich nyoo rārēy sira nyoo rēēl akiraakee siree nyoo kiikuroosiit. Nēē ir kilēē nyoonēē kupoolēy rookēywoontēē siree kirayiit kitya.
41002022	/Mākuroonchinii tiipaay choo /kātākēēryākēy tokol nyoo kiikuroosiit. Nēē /ku-ir kilēē nyoonēē, kuryēēy :tokoltō akuraanta keey :tiipaayiik. /Kuroonchinii tiipaay choo /kātākēēryākēy tokol nyoo rēēl."
41002023	Nēē mii pērēētuu aka nyēpō Sapaatō, kupuntoorō :mpō Yēēsu paraa nkaanu. Paani mii kupēētii, kwaam :piri kiineetanichiich. Kutoowu kupaak mēsiisēpō nkaanu akwaam.
41002024	Paani keero :Parisaay ku-irēy kilēē nyoonēē, kumwoochi Yēēsu kilē, "Roo kee, āmu nee taku-irēy :kiineetanikuuk kir nyoo tāyēy :ngʼātuut /kee-ir mu pērēētuu Sapaatō?"
41002025	Kuwālchi :Yēēsu kilē, "Toomō asooman kir nyoo kii-ir :Tāwuti kii nēē am :piri inyeentee ākōō piichiich chu kiimii tōkōl?
41002026	Kiiwō :Tāwuti Kōpō Iriin akunyōōru Tisiintēē aka nyoo Ōōw nyoo /kiikukuurēē Apiyaatar. Kisoom :Tāwuti /kēētē makatiin. Kuutē :tisiintoonoonēē makatiin choo kiikuchāmchinii :tisiik ākityōōn kwaam. Kwaam :Tāwuti akuutō mpō piichiich."
41002027	Kumwoochi nyuun :Yēēsu pichoochēē kilē, "/Kiiku-irēy Sapaatō akipō chiich, /amaaki-ir chiich akipō Sapaatō.
41002028	Kunyuun, pāyuy :Wēēroo Chiich pērēētuu Sapaatō."
41003001	Kuureer kiwō :Yēēsu sinakōōki pērēētuu aka. Kiimii kōyoonēē :chiitō aka nyoo kiirarak :ēēru.
41003002	Nkōō kōyoonēē, ku kiimii :Parisaayik choo kiimārēy kuuro nēē soopiisyēy :Yēēsu nkōō pērēētuu Sapaatō si nēē ngʼat kuutoomchi ngʼal /tākēērwoochi.
41003003	Kilēēchi :Yēēsu chiichoonēē kiirarak :ēēru, "Chōōnō taay yi."
41003004	Paani kaakuchō taay, kuteepee :Yēēsu pichoochēē kilē, "Chāmēy :ngʼātuut /kee-ir kir nyaa karaam nkōō pērēētuu Sapaatō ntā kir nyaa ra? /Kēēsāru sopoonpō chiich, ntā /keepar?" Kumaakuwālchi kir aka tōkōl :pichoochēē.
41003005	Kunyala :Yēēsu akuurootootō akwaaneek nyoo kāngʼwoonchi, āmu kiimaariirēē :akwaaneek chiich. Kumwoochi :Yēēsu chiichoonēē kiirarak :ēēru kilē, "Chuula ēēruungʼuungʼ." Kuchuul :chiichoonēē. Paani kachuul, kusop :ēēruu.
41003006	Kii nēē ro :Parisaayiichoochēē kiyoo ka-ira, kungʼēētyō, kipa kutuuyō ākōō choorwayiipō Ērōōtē takuwas wōloo /kupārtooy Yēēsu.
41003007	Kuwēēchi keey :Yēēsu ākōō kiineetanichiich ākōy araaray pō Kalilaaya. Kituup :piich chaa chaangʼ chēpō Kōōroo Kalilaaya.
41003008	Kipka :piich chaa chaangʼ wōloo kiimii :Yēēsu āmu kiiteer tukun choo kii-irēy :Yēēsu. Kiipkoonēē :pichoochēē walak Chēērusālēēm ākōō Kōōroo Chuuteeya tōkōl. Kipkoonēē :walak Kōōroo Ituumeeya, Kipkoonēē :walak kōōrootin choo kiimii kamasta nyiinō aka pō ēēmpō Choortan. Kipkoonēē :walak Tiirō ākōō Siitōn.
41003009	Kii nēē chaangʼiit :piich, kumwoochi :Yēēsu kiineetanichiich kupa kwoopu mēēli, simatoorta :piich inyeentee.
41003010	Kiitiiwu keey :piich tōkōl choo kiimnyoonsōōt sukutiingʼ :Yēēsu, āmu kiikiikuusoop :Yēēsu piich chaa chaangʼ.
41003011	Kii nēē ro :piich choo kii-iimēy :toomirmiirēy chaa raacheen Yēēsu, ku-ir :toomirmiirik pichoochēē kuuputyō nkōō taayuu Yēēsu akuunchōōyō kilē, "Inyēēn Wēēroo Iriin."
41003012	Kikar koongʼ :Yēēsu toomirmiirōōchoochēē raacheen kumāmwoochi chiich aka tōkōl kilē kii ngʼoo :inyeentee.
41003013	Nēē mii yoonēē, kiwō :Yēēsu tulwēē aka akukuur piich choo kiimārēy kupkoonchi.
41003014	Nkōō pichoochēē, kulēwēn piich taman nkōō ārēēny kilēku piich choo mii nkōō inyeentee /tākuuyooytō kwaamtaata lōkōōy choo kāroomēēn, akukuurēē choochēē kāāyooytooyiichiich.
41003015	Akuutē kaamuuka nyoo ōōnēē toomirmiirēy chaa raacheen.
41003016	Pichoochēē kii lēē taman nkōō ārēēny choo kiilēwēnēy :Yēēsu ku :Siimnyōn (nyoo kiitē :Yēēsu kaarinee aka kilē Pēētērō)
41003017	ākōō Chēēmis wēēroo Sēpētaayo ākōō wēēriingʼwaangʼ Chowaana (choo kiitē :Yēēsu kaarinee aka kilē Pōnēērkē. Ngʼuutuuy kaarinaani kilē wēēriipō iilat.)
41003018	Walak ku Antereeya, Pilip, Partolomeeya, Mataayo, Toomaas, Chēēmis wēēroo Alpaayō, Tataayo, Siimnyōn Kananooyiin, (ngʼuutuuy kaarinaani pō Kananooyiin kilē kii murēn nyēpō pooryoot),
41003019	ākōō Chuuta Iskaryoot nyoo kiichō ku-alta Yēēsu.
41003020	Paani kangʼeetee :Yēēsu tulwēē, kuureer wōli pō Kaaparnaam kiwō kaaw. Kuurum keey :piich chaa chaangʼ nyoo kii maamuuk :Yēēsu ākōō kiineetanichiich kwoomiisyō.
41003021	Paani kapa kuteer kaamee ākōō wēēchiikwaak ngʼaleechoochēē, kupa kuumut :Yēēsu kiwō kaaw, āmu kiimwoorēy piich kilē, "Kiikiwōōsō."
41003022	Kiimii :koonēēt chēpō ngʼātuut walak choo kiipkoonēē Chēērusālēēm pākuurōōtēy kiyoo kiinēētēy :Yēēsu. Kiimwoorēy koonēētichoochēē kilē, "Pāyuuy chiichi :Pēēlsēpuul nyoo lēē pāytooyiintoo toomirmiirēy chaa raacheen. Nyoonēē nyoo miitō kuutēnii kaamuuka nyoo ōōnēē toomirmiirēy chaa raacheen."
41003023	Paani kateer :Yēēsu kilēē nyoonēē, kukuur koonēētichoochēē akuteep akwaaneek nkōō kārkēēyin kilē, "Muuktooy ānō Syeetaani kukwat Syeetaani?
41003024	Nēē poorsōōt :piich chēpō kōōr, ku mēēryoongʼēy kōōroonoonēē.
41003025	Ku nēē maatēērchiinō :piich nkōō kaaw, ku mēēryoongʼēy kaayoonēē.
41003026	Ku nēē pooryēērō keey nyuun Syeetaani, ku mēēryoongʼēy, akuputēē pāyuunāteenyiin.
41003027	Moomii :chiich nyoo muukēy kuchuut kōpō nyakan akwoopō tukuuchiich nēē toomō kurat chiichoonēē kupōk takuumuuk kwoopō tuukuuk.
41003028	Āmwoorwook man kilē, muukēy kunyōōchi :Iriin kaat piich ngʼōōkiikwaak tōkōl nkōō mpō ngʼaleekwaak chaa raacheen choo kiikumwa.
41003029	Aku nyuun :chiich nyoo mwoorēy tukun chaa raacheen akipō Toomirmiir nyoo Tiliil, ku mēēmuukēy kunyōōchi :Iriin kaat. Kunyuun, rataat :chiichoonēē ākōy nkōō ngʼōōkiichiich."
41003030	(Kiimwa :Yēēsu kilēē nyoonēē āmu kimwoorēy piich walak kilē, "Tingʼēy inyeentee toomirmiir nyaa ra.")
41003031	Kiimii :piich chaa chaangʼ choo kiirumchi keey yi mii :Yēēsu. Ku-itu :eeyeenyiin ākōō wēēchikwaak akuuyooytō /kēēkuurchi Yēēsu kuchō saangʼ āmu kiimoomii :pārooyin koot.
41003032	Kēēmwoochi :Yēēsu kilē, "Mii āyēēngʼuungʼ ākōō wēēchiikwook saangʼ akumārēy kungʼālooluun."
41003033	Kuwālchi :Yēēsu kilē, "Ngʼoo eeyeenyaa? Aku ngʼoo wēēchiichan?"
41003034	Kuuro :Yēēsu pichu kātēpi kuukwēēn inyeentee akilē, "Pichu tōkōl mii yi ku eeyeenyaa aku wēēchiichan.
41003035	Chiich aka tōkōl nyoo irēy kilēē wōli mārtooy :Iriin, ku wēēriinchan, chēētanchan aku eeyeenyaa."
41004001	Nēē mii pērēētuu aka, kiwō :Yēēsu kuureer kuunēētiisyō nkōō tapan nyēpō araaray pō Kalilaaya. Kiirumchi keey :piich chaa chaangʼ kuti kiimoomii wōloo kiimuukēy kuunēētiisyēērō. Kulaangʼ mēēlii aka akuunēētiisyō, kuuryoonchēērō piich tapan nyēpō araaray.
41004002	Kiineet piich :Yēēsu ngʼal chaa chaangʼ nkōō kārkēēyin. Nkōō yoonēē, kuuneet akwaaneek kilē,
41004003	"Ateera! Kiingʼeet :pāliintēē aka akiwō kitoot pareenyiin.
41004004	Paani mii ku-isēē kāsur paree, kichinchi :kāsurēēk walak aree, kukwar :tāriit akwaam.
41004005	Kichinchi :kāsurēēk walak wōloo mii :korin yoo matyaan :nyungʼwēny. Kupiityō :choochēē kilē weel āmu kii tāwārārō nyungʼwēēk.
41004006	Aku kii nēē lar :asiis kupeel pareechoochēē, āmu kiimoomii wōloo chuutēy :iriin, kuyoomō.
41004007	Kichinchi :walak wōloo mii :katōōy, kupiityō :katōōchoochēē akwaam pareek, nyoo maatakunam par.
41004008	Kichinchi :kāsurēēk walak nyungʼwēny choo kāroomēēn. Kupiityō :choochēē kunāryō ku-ēēchiniituuy akunam par. Kiinam pareek :walak par choo ngʼērin, kunam :walak chēpō kwēēn, kunam :walak chaa chaangʼ."
41004009	Kumwoochi :Yēēsu kilē, "Chiich nyoo tingʼēy iit, kiteer."
41004010	Paani kiimii :Yēēsu inyeentee ākōō kiineetanichiich taman nkōō ārēēny ākōō piich walak choo kiicham kumii nkōō inyeentee, kuteepee :akwaaneek Yēēsu kumwoochi kiyoo kiingʼuutuuy :tukuuchoochēē kiimwoorunēē kārkēēyin.
41004011	Kuwālchi :Yēēsu kilē, "/Kiikēēchāmwook āsōwu kiyoo ungʼaat akipō :Pāyunātoo Iriin. Ku piich walak, kutēērēē ngʼal tōkōl kārkēēyin.
41004012	Kulēē paani kiikisir nkōō :kiitapuu ōōrkooyoontoo Iriin kilē, 'Mārārēy :akwaaneek, amēēnyitēy. Kuteer, amāsōwu. Āmu nēē ro akusōwu, kuwāliisyō /akēēnyōōchi kaat.' "
41004013	Kuteep nyuun :Yēēsu kilē, "Moonkēt :akwaan kiyoo mwoorēy kārkēēyini? Nēē moonkēt :nyi āsōwuuntooy ānō walak?
41004014	Akanya nyuun āmwoorwook. Isēy :pāliintēē ngʼālyoontoo Iriin.
41004015	Karkeey :piich walak nkōō aree oor nyoo kāchinchi kāsur. Tēērēy :pichoochēē ngʼal aku nēē chō :Syeetaani kusara kiyoo kateer.
41004016	Karkeey :piich walak nkōō par yoo mii :korin. Tēērēy ngʼālyoon, akutaak kilē weel nkōō pāypooyō,
41004017	aku mānāmēy nyuun :pichoochēē ngʼālyoontoonoonēē kukaraam, amātāsēy taay kuurānēy nyoo lōōw. Ku nēē chō :nyaril /akēēwus akipō kaaraneengʼwaangʼ, kuuchuchuukiisyō kilē weel.
41004018	Ku karkeey walak nkōō par yoo mii :katōōyi. Tēērēy ngʼālyoon,
41004019	wōloo nyuun kutoowu kuupkaat tukun chēpō ngʼwēny akicham mōkōrnoonti, akutingʼēē ngʼat koongʼ tukun tōkōl chēpō ngʼwēny. Kiichēy :tukuuchoochēē ngʼālyoontēē kuti mayi lokor.
41004020	Ku nyungʼwēēk choo kāroomēēn ku karkeey nkōō akwaaneek choo tēērēy ngʼālyoon akicham. Nāmēy :walak par choo ngʼērin, kunam :walak chēpō kwēēn, kunam :walak chaa chaangʼ."
41004021	Kitas taay :Yēēsu kumwoochi kiineetanichiich kilē, "Moomii :chiich nyoo noomēy taayit akukara tēr ntā kuuchuut kwērēroo kitōōk. Kiitēnii taayit yoo tōrōōr sikuulēpooyiit koot.
41004022	Kir nyoo ungʼaat, /kēēngʼoongʼuuy, ku kir nyoo tukoot kēēsuulēy.
41004023	Nēē tingʼēy :chiich iit, kuteer."
41004024	Kumwoochi :Yēēsu kilē, "Āyāpchii iit nyuun kukaraam ngʼal choo ātēērēy. Nyoo tēēnō nyoo kēē-irchi piich kēē-irwook akēētāswook mpō.
41004025	Chiich nyoo pāyiisyēērēē kiyoo /kiikēētō /kēētāsinii walak, ku nyoo māpāyiisyēērēē, /kēēsārēē mpō nyoo tingʼēy."
41004026	Kitas taay :Yēēsu kumwoochi piich kārkēēyin aka nyoo ngʼuutuuy wōloo lēē Pāyuunātoo Iriin. Kimwoochi kilē, "Lēē nyi :Pāyuunātoo Iriin. Isēy :chiich kōsur pareenyiin.
41004027	Rwēēy langʼa, nēē mii pērēēt kutoopēntooy, aku nkōō yoonēē tōkōl, kimii kāsurēēk kupiitsōōt, āmēēnkēt :inyeentee wōloo piititooy.
41004028	Nyungʼwēny ākityōōn choo irēy kōsur kumāryō akupiityō. Mārsōōt :kōsur kipōk sukupiit pareek, nēē mii lētuun, ku-ir mētēwēy choo yyēy mukuur chēpō par.
41004029	Paani kaakururyō :pareechoochēē, kutoowu kukāsiisyō :chiichoonēē, āmu kaaku-it pērēētuu kaswa."
41004030	Kumwoochi :Yēēsu pichoochēē kilē, "/Kuutēēnēē Pāyuunātoo Iriin nee? Ntā kārkēēyin nee nyoo /kungʼuutuunēē?
41004031	Lēē kōsuryoontoo aritaali, nyoo nēē kutoot ku miningʼ kisiir tōkōl nkōō ngʼwēny.
41004032	Paani kaakupiit, kulēkuuy keet nyoo ōōw kusiir keet tōkōl choo mii :par. Piitēy tāmoor choo ēēchēēn choo tēēchinii :tāriit kooriikwaak, akunāmēy sāk choo ēēchēēn choo tēnii uurwō tāriit."
41004033	Kwoomchi :Yēēsu piich ngʼālyoontoo Iriin kupāyiisyēērēē kārkēēwuut choo karkeey, choo kiimuukēy kusōwu.
41004034	Kiimāmwoochinii piich kir aka tōkōl kumāpāyiisyēērēē kārkēēyin, aku nyuun paani kiimii :inyeentee ākōō kiineetanichiich, ku kiimwoochi kir aka tōkōl.
41004035	Nkōō pērēētuunoonēē kosoliny, paani kaakuuwaangʼ :Yēēsu koonēētiisyeenyiin, kumwoochi kiineetanichiich kilē, "Keetiltee araarayta keepee kamasta nyiino aka."
41004036	Kipa :kiineetanichoochēē ākōō Yēēsu mēēlii, akumētō pichuuchō walak kumii tapaantaa araarayta. Kiimii mpō :mēēliinēk walak yoonēē.
41004037	Kēēmii araarayta kwēēn kutiltooy, kuchō yoomēt nyoo nyikiis akuutimtiim mēēlii. Ku-ir :yoomoonoonēē pēr kuusyoolchi keey mēēlii kuti paanta kuchuut araaray.
41004038	Kiimii :Yēēsu rwoon akiitiir mētinyiin nkōō mēēlii lēt. Kuungʼeet kiineetanichiich akilēēchi, "Koonēētiin! Mēērōōtēēnyēēn kilē kumii kēērookēy?"
41004039	Kungʼeet :Yēēsu akuupkoongʼ yoomēē kusiis akumwoochi pērēēk kutālāyiituuy. Paani kamwa kilēē nyoonēē, kusiis :yoomēē akutālēyiituuy :pērēēk.
41004040	Kumwoochi :Yēēsu kiineetanichiich kilē, "Āmu nee soowāriisyēē kilēē nyoonēē? Mootingʼēēkwaan kaarana?"
41004041	Kiikwōngʼyō :akwaaneek nkōō koowāriisyō akuteep keey kilē, "Chiich nee :chiichi? Nku tēērēy iit mpō :yoomēt ākōō pēr."
41005001	Nēē mii yoonēē, ku-it :Yēēsu ākōō kiineetanichiich tapan nyēpō kamasta aka nyēpō araaray nkōō kōōroo Keeraasa.
41005002	Paani kārēkuunō :Yēēsu mēēli, kutuuyō nkōō chiich aka nyoo kiitingʼēy toomirmiir nyaa ra kuchōōnēē wōloo /kiikutupchinii piich.
41005003	Kiimāngʼēy wōloonēē pō kēpēnootiichoochēē. Kiimoomii :chiich nyoo kiimuukēy kurat chiichoonēē mpō nkōō angʼwaa karin.
41005004	/Kiimaakēēmuukēy, āmu /kikiikeerata angʼwa nyēpō karin kinyil chaa chaangʼ ēēruun nkōō kēēlyēn aku kiimuuk kungʼāti āngʼōōchoochēē. Kimoomii :chiich nyoo kiitākuumuukēy chiichoonēē.
41005005	Kiinchwootēy pērēēt ākōō langʼa mu wōloo pō kēpēnoot ākōō tulōōntōōy akutilēē keey korin.
41005006	Kii nēē rōōti :chiichoonēē Yēēsu wōloo lōōw, kuuwiis akukutunchi.
41005007	Kumwoochi :Yēēsu kilē, "Toomirmiiryooni ra, wēērēē chiichōōnēē!" Kuunchō :chiichoonēē akimwa kilē, "Yēēsu! Wēēroo Iriin nyoo Tōrōōr, imārēēnoon nee? Āsoomiin nkōō kaarinaa Iriin kilē meenyariilaan."
41005009	Nkōō yoonēē, kuteepee :Yēēsu kilē, "/Kukuurēēniin ngʼoo?" Kuwālchi kilē, "/Kukuurēēnoon 'Luk' āmu kichaangʼ."
41005010	Kusaarsaar :inyeentee Yēēsu kilē ma-oon akwaaneek kupeera kōōroonoonēē.
41005011	Kiimii :ākwoot nyēpō nkurwēētiin nyoo kyookēētēē lakam nyoo kiilēēkitēē yoonēē.
41005012	Kusoom :toomirmiirōōchoochēē raacheen Yēēsu kilē, "Kanyeech keepa keechuuta nkurwēētiinēchuuchō."
41005013	Kuchāmchi :Yēēsu toomirmiirōōchoochēē raacheen kuchuut nkurwēētiin. Kumwēr ākwootiinoonēē pō nkurwēētiin kii-itēy ēlup ārēēny, kuutuultēērō keey lakam akuwiirchi keey araaray akurook.
41005014	Paani keero :māsowēēpō nkurwēētiinēchoochēē kiyoo ki-ira, kumwēr akupa kumwoochi piich tōkōl chēpō kōōroonoonēē kiyoo ki-ira. Kupa :piich kuuro kiyoo kii-ira.
41005015	Kii nēē it yoonēē kiimii :Yēēsu, kuuro chiichoonēē kiikiikuu-iim :toomirmiirēy chaa raacheen kutēpēē ngʼwēny kuulaakaat akiikukaramiit. Kuuwāriisyō :pichoochēē tōkōl.
41005016	Kirarta :piich choo kiiro ngʼaleechoochēē kiyoo ki-ira nkōō wōloo mii :chiichoonēē kiitingʼēy toomirmiirēy chaa raacheen nkōō nkurwēētiinēk.
41005017	Kusaarsaar :pichoochēē Yēēsu kuwēērō kōōrēēngʼwaangʼ.
41005018	Paani mii kupēētii kipa kuloongʼēy mēēlii, kusaarsaar :chiichi kii-iimēy toomirmiirēy chaa raacheen Yēēsu kupa tōkōl.
41005019	Kitay :Yēēsu akilēēchi, "Wiyō kaaw akiiwēēmwoochi piikuuk kiyoo kaa-iruun :Iriin nkōō wōloo kariireeniin."
41005020	Kiwō :chiichoonēē kwaamta nkōō kōōroo Teekapooli ngʼal choo kii-irchi :Yēēsu inyeentee. Kikwōngʼ :piich tōkōl choo kiiteer ngʼaleechoochēē.
41005021	Kii nēē ngʼeetee :Yēēsu ākōō kiineetanichiich yoonēē pō Keeraasa, kuwaraka kutilta araaray pō Kalilaaya kiwō kamasta nyiinō aka. Paani ka-it, kupka :piich chaa chaangʼ akuururuuchi keey yi mii :inyeentee.
41005022	Kutākumii tapan nyēpō araarayta, kuchō :kāāntōōyiintēē aka nyēpō sinakōōki nyoo /kiikukuurēē Chāyrō. Kii nēē ro Yēēsu, kukutungʼ nkōō taayuunyiin,
41005023	akusoom kilē, "Mii chēētanyuun nyoo mārēy kumēērēy. Kaykay chōōnō tiingʼēē ēēruunēkuuk sukusop."
41005024	Kucham :Yēēsu akiwō nkōō inyeentee. Kituup :piich chaa chaangʼ choo kiikiichootēy keey.
41005025	Kiimii yoonēē :cheepyoosee aka nyoo kiikiikumnyaan kitya. Kiitingʼēy kēnyiis taman nkōō ārēēny kupēērēē :kērēti.
41005026	Kiikiikunyaril kuruutoochinii cheepsaakitiis chaa chaangʼ akiikiikuutētō tukuuk tōkōl choo kiitingʼēy amāsop. Nyoo kātāsopēy, kitas taay :pōōrtō kurayiit.
41005027	Kiikiikuteer akipō Yēēsu. Kuchōōnō nyuun lēt akutiingʼ sireenyiin.
41005028	Kiikiikumwoochi keey :cheepyoosoonoonēē kilē, "Nēē ātiingʼ aneen mpō sireenyiin kipaat, āsopēy."
41005029	Kukāriisyō :kērētiik kilē weel. Kuteer nkōō pōōrtanyiin kilē kaakusopēē kōrōōyoonēē kiitingʼēy.
41005030	Kii nēē sōwu :Yēēsu kilē kāwēērō :kiimnān inyeentee, kuwarak keey kuuro lēt, akuteep kilē, "Ngʼoo nyi kātiingʼ sireenyuun?"
41005031	Kuwālchi :kiineetanichiich kilē, "Mēērōōtēy kilē keekiich keey :piich nkōō yoo imii, akiitēēpēy kilē ngʼoo :nyi kātiingʼān?"
41005032	Kuuro :Yēēsu kumārēy kusōwu kilē ngʼoo :nyi kātiingʼ sireenyiin.
41005033	Paani kāsōwu :cheepyoosoonoonēē kiyoo ka-ira nkōō pōōrtanyiin, kuchō nkōō koowāriisyō kupōōtānēy akukutungʼ nkōō taayuu Yēēsu, akumwoochi kir aka tōkōl.
41005034	Kumwoochi :Yēēsu kilē, "Cheetānyuun, kēēsoopin :kaaraneengʼuungʼ. Ruutēē nkōō kaalya akiisop kukaraam."
41005035	Kutākumii :Yēēsu kungʼāloolēy, kupkaanee :piich kaa Chāyrō, akilēēchi Chāyrō, "Kaakima :chēētāngʼuungʼ. Tēē-iimchinii nee koonēētiin?"
41005036	Kii nēē teer :Yēēsu ngʼaleechoochēē, kilēēchi kāāntōōyiintoo sinakōōki, "Mēēwāriisyō! Rana kipaat."
41005037	Moochāmchi :Yēēsu chiich aka tōkōl kiwō ākōō inyeentee kingʼātu Chēēmis ākōō wēēriingʼwaangʼ Chowaana ākōō Pēētērō.
41005038	Paani ka-it kaa kāāntōōyiintoo sinakōōki, kuuro :Yēēsu piich choo mii kuwiirtooy keey, kuriirsōōt akuunchōōsōōt.
41005039	Kiwō kō akilē, "Nēē nyi āwiirtoochinii keey ākooriirsōōt? Ānchōōchinii nee? Maama :laakwee, mii rwoon."
41005040	Kii nēē mwa :Yēēsu kilēē nyoonēē, kuroorēchi :piich. Kumwoochi piich tōkōl kupa saangʼ akukuur Chāyrō ākōō cheepyooseenyiin ākōō kiineetanichiich chu kiimii nkōō inyeentee akupa tōkōl wōloo kimii :laakwee.
41005041	Kunam :Yēēsu ēēruutaa laakwee akilē, "Taliita ku-mi" nyoo nēē kuwal kilēēnii, "Chēēpi, āmwooruun kilē ngʼeeta!"
41005042	Kungʼeet :chēēpoonēē kilē weel akuwēētootō. Kiitingʼēy :laakwaanoonēē kēnyiis taman nkōō ārēēny. Kikwōngʼyō :piich nkōō kiyoo kii-ira.
41005043	Kikir :Yēēsu pichoochēē kimamwaarta ngʼaleechoochēē, akilēēchi kuutē laakwee kir nyoo āmēy.
41006001	Kuwēērō :Yēēsu yoonēē akuureer Naasareet kōōrēēnyiin, kupa ākōō kiineetanichiich.
41006002	Nēē mii pērēētuu Sapaatō, kiwō :Yēēsu sinakōōki akuunēētiisyō. Kiikwōngʼyō :piich tōkōl choo kiteer ngʼaleechoochēē akilē, "Kiinyōōrchi ānō :chiichi ngʼaleechu tōkōl? Ngʼoroomnyō nee :nyi /kiikiitē chiichi? Kaamuuka nee :nyi tingʼēy :chiichi nyoo muukēy ku-ir ngʼal chēpō kwōngʼuut?
41006003	Ma kiitoongʼiin :chiichi, wēēroo Maaryaa? Ma wēēriingʼwaangʼ Chēēmis, Chōōsēp, Chuutaas ākōō Siimnyōn? Mā tiipiikwaak :chu mii yi nkōō achaan?" Kitay nyuun :pichoochēē ngʼaleepō Yēēsu.
41006004	Kumwoochi :Yēēsu kilē, "/Kiikoonyitēy ōōrkooyoon nkōō wōltō aka tōkōl kungʼātu mu kōōrēēnyiin, ākōō wōloo mii tilyayiikwaak, ākōō katangʼwaangʼ wōloo /mākiikoonyitēē."
41006005	Maa-ir :Yēēsu ngʼal chaa chaangʼ chēpō kwōngʼuut mu kōōroonoonēē. Kiitiingʼō :ēēruunēchiich piich choo ngʼērin kipaat choo kiimnyoonsōōt akuusoop akwaaneek.
41006006	Kikwōngʼ :Yēēsu āmu kiimaaran :pichoochēē inyeentee. Kiwō :Yēēsu kōōrootin walak wōkuunēētiisyootō.
41006007	Nēē mii pērēētuu aka, kukuur :Yēēsu kiineetanichiich chu kiilēē taman nkōō ārēēny, akuuyooytō kupeera ārēēny ārēēny pakwaamtaata ngʼālyoontoo Iriin. Kitoomō kupa, kuutē akwaaneek kaamuuka nyoo muukēy ku-oon toomirmiirēy chaa raacheen.
41006008	Kumwoochi akwaaneek kilē, "Ameenamaata :chiich kir aka tōkōl paani iwēētii kungʼātu kaarya. Āmēē-āp āmiisyō, saapaa kātōōn, ntā ku rōōpiyō.
41006009	Iraap kwēēr akumēē-āp sira aka."
41006010	Kumwoochi akwaaneek kilē, "Nēē taakaak :chiich, apa katanyiin ātēpi ākōy apeeree yoonēē.
41006011	Nēē mataakaak :piich akutay kuteer kiyoo āmwoorēy, āpēēchinii keey, aparta tēērit nkōō kēēlyēēkwook. Ngʼuutuuy :nyoonēē kilē tākutingʼēy pichoochēē ngʼōōkikwaak."
41006012	Kupa :kiineetanichoochēē pākwoomchinootō piich kuwāliisyēērō rāyiityēēngʼwaangʼ nyoo kiiku-ir.
41006013	Kii-oon toomirmiirēy chaa raacheen chaa chaangʼ, akuu-iilee mwaar piich chaa chaangʼ choo kiimnyoonsōōt akuusoop.
41006014	Kiingʼalaala :piich chaa chaangʼ ngʼaleechu kiimii ku-irēy :Yēēsu kuti ku-it :ngʼaleechoochēē wōloo mii pāytooyiin Ērōōtē. Kiimwoorēy :piich walak kilē, "Kiikungʼeeta Chowaana Koopootiisāniin meerat nka nyi tingʼēy kaamuuka ku-ir ngʼal chēpō kwōngʼuut"
41006015	Kimwoorēy :walak kilē, "Eliicha nyi kaakuwaraka." Kimwoorēy :walak kilē, "Ōōrkooyoontoo Iriin nyi nyoo karkeey nkōō ākoongʼo nyēpō ōōrkooy chēpō kēny."
41006016	Paani kateer :Ērōōtē kilēē nyoonēē, kimwa kilē, "Chowaana Koopootiisāniin :nyi kyaamwaarta /keetil mētinyiin nyi /kaakeengʼeeta meerat."
41006017	Kiikiikumwaarta :Ērōōtē kilē /keenam Chowaana /akeerat nkōō korkoreet. Ki-ir :Ērōōtē kilēē nyoonēē āmu Ērōōtya, cheepyooseetaa wēēriingʼwaangʼ nyoo /kiikukuurēē Pilip, nyoo kyoop Ērōōtē.
41006018	Kiimwoochi :Chowaana Ērōōtē kilē, machamaat kwoop cheepyooseetaa wēēriingʼwaangʼ.
41006019	Kutoowu :Ērōōtya kusas Chowaana nkōō ngʼaleechoochēē kiimwoorēy, akimar kuukeet. Wōloo nyuun kimēēmuukēy kuukeet,
41006020	āmu kiiwārēy :Ērōōtē Chowaana. Kuriip nyuun :Ērōōtē inyeentee āmu kiinkēt kilē chiich :Chowaana nyēpō man akutiliil. Kiichāmēy kutēērēy :Ērōōtē kiyoo kiimwoorēy :Chowaana, akii-iimēy inyeentee mēt :ngʼaleechoochēē.
41006021	Ku-it nyuun :pērēētuu nyoo kiinyōōru :Ērōōtya pārooyin. Kii-ir :Ērōōtē tuum nyoo /kiikuupkootēy pērēētuuni /kiikutuumēy inyeentee. Kikuur :Ērōōtē piichiich choo ēēchēēn. Kikuur mpō kāāntōōy chēpō lukoo pooryoot ākōō piich walak choo kii tookuunoot nkōō Kalilaaya.
41006022	Kuchō :chēpō Ērōōtya akunyaal nkōō taayuu Ērōōtē nkōō tooyēēchiich. Kupaypayiit :Ērōōtē akumwoochi chēēpoonēē kilē, "Ichāmēy ākōōnin nee? Ākōōniin kir aka tōkōl nyoo keemar."
41006023	Kusirpēn :Ērōōtē akumwoochi inyeentee kilē, "Kir aka tōkōl nyoo keeteep ākōōniin, mpō nēē imārēy kareeran nyēpō kōōrēēnyuun."
41006024	Paani kateer :chēēpoonēē kilēē nyoonēē, kiwō wōloo mii :eeyeenyiin akuteepee kilē, "Amwaarta /kēēkōōnān nee?" Kuwālchi :kaamee kilē, "Mwaartee /kēēkōōnin mēt pō Chowaana Koopootiisāniin."
41006025	Kuwaraka :chēēpoonēē wōloo mii :Ērōōtē kilē weel akilēēchi, "Āmārēy ikōōnoon mēt pō Chowaana Koopootiisāniin mu kipis kilē weel."
41006026	Paani kamwa :chēēpoonēē kilēē nyoonēē, kwootyō :Ērōōtē nyēpō kwōngʼuut. Aku āmu kiikiikusirpēn nkōō taayuu tooyeechiich, ku maamar kisiiru ngʼālyoontēēnyiin.
41006027	Kuuyooytō :Ērōōtē riipiinteenyiin kiwō kwoopu mēt pō Chowaana. Kiwō :riipiintoonoonēē korkoreet akutil kaat Chowaana,
41006028	akwoopuunō mētit kipis akuutē chēēpoonēē. Kunam :chēēpoonēē mētit akuutō eeyeenyiin.
41006029	Paani kateer :kiineetanik chēpō Chowaana kilē kaakima, kupa kimar pōōrpō Chowaana akutup.
41006030	Paani kāwārākiisyō :kiineetanichoochēē, kumwoochi Yēēsu tōkōl choo kiipa ku-ir akuuneet.
41006031	Āmu kiimii :piich chaa chaangʼ choo kipkoonēy akupēētii ku maanyōōru :Yēēsu ākōō kiineetanichiich pārooyin kwoomiisyō. Kilēēchi :Yēēsu kiineetanichiich, "Keepee wōloo mālēēkitēē :chiich sikēēmuungʼō nyoo miningʼ."
41006032	Kulaangʼ mēēli akupa ākōy wōloo mālēēkitēē :chiich.
41006033	Paani keero :piich kuwēētii :Yēēsu ākōō kiineetanichiich, kusōwu wōloo kiipēētii. Kumētō kōōrootinēēkwaak akumwēr araa kēēlyēn kutuup tapan nyēpō araaray sukuutorook :akwaaneek taay. Ku-it :piich wōli kiiwēētii :Yēēsu ākōō kiineetanichiich kutoomō ku-it :akwaaneek.
41006034	Paani kārēkuunō :Yēēsu mēēli, akuuro pichoochēē tōkōl, kuriira akwaaneek āmu kii lēē kēēchiir choo mātingʼēy māsōwoon. Kitoowu nyuun kuuneet :Yēēsu pichoochēē ngʼal chaa chaangʼ.
41006035	Ku paanta kutuuriit :kōōrēē, kupēēchi Yēēsu :kiineetanichiich akilēēchi, "Kaakutuuriit :kōōrēē aku kōōrooni ku suur kwēēn.
41006036	Ngʼuntee pichu kupa kēēstoonichu lēēkitēē yēēnyi kupa kwaalaata kiyoo āmēy."
41006037	Kuwālchi :Yēēsu kilē, "Ātēē kir nyoo āmēy." Kilē :kiineetanichiich, "Kupa kee-al makatiin choo yāmēy kwaam :pichu tōkōl? Nku chaangʼ :rōōpiyēēchoochēē."
41006038	Kuteepee :Yēēsu kilē, "Ātingʼēy makatiin ata? Apee kee aroo." Paani kaakuuro, kumwoochi kilē, "Kitingʼēy makatiin muut ākōō kaaraak ārēēny."
41006039	Kumwoochi :Yēēsu kiineetanichiich kumwoochi piich kuururuuk keey akutēpi ngʼwēny yoo mii suusō.
41006040	Kuupuur :piich kupeeraateera konom konom.
41006041	Kunam :Yēēsu makatiinachoochēē muut ākōō kaaraakik ārēēny, kuuro parak akumwoochi Iriin kōōnkēy, kupuutil makatiinak, akuutē kiineetanichiich kuchārchinootō piich. Kuchar mpō kaaraakichoochēē ārēēny akuutē piich.
41006042	Kyoomiisyō :piich tōkōl kuti piryoonchō.
41006043	/Keerum kiituukaan chēpō makatiin, kunyir kitaseen taman nkōō ārēēny ākōō chēpō kaaraak.
41006044	Piich :choo kyaam makatiinak ku murēn ēlup muut.
41006045	Paanoonēē kumwoochi :Yēēsu kiineetanichiich kulaangʼ mēēli kusip kuuntoroor kutilta araaray kupa kamasta nyiinō aka pō Peetsaayta, kuta kuuyoomiisēy keey :inyeentee nkōō piich.
41006046	Paani kaakuuyoomiistō :Yēēsu pichoochēē, kuwēēchi keey tul kiwō kusa.
41006047	Kii nēē kaakutuuriit, ku kiikiiku-it :mēēlii araaray kwēēn, akutā kumii :Yēēsu tul.
41006048	Kuuro :Yēēsu kilē kānyikisiit yoomēē nkōō wōloo mii kiineetanichiich nēē mārēy kukwaangʼkwaangʼ pērēēk āmu kiimii yoomēt nyoo nyikiis nyoo kiichōōnēē taayuungʼwaangʼ. Paani kāwōkuurir :kōōrēē, kuwēērēē :Yēēsu pēr parak ākōy wōloo kiimii :kiineetanichiich. Kii paanta kusiirtō akwaaneek,
41006049	kii nēē ro :kiineetanik kumānēē :Yēēsu pēr parak, kuunchōōyō kukuurēē iilat.
41006050	Kiiwāriisyō :kiineetanik tōkōl paani keero Yēēsu. Kumwoochi nyuun :Yēēsu akwaaneek kilē, "Āmoowāriisyō! Aneen :nyēēnyi."
41006051	Paani kalaangʼ :Yēēsu mēēlii, kusiis :yoomēē. Kikwōngʼyō :kiineetanik nyēpō kwōngʼuut,
41006052	āmu kitoomō kusōwu kiyoo ngʼutuuy paywaanoonēē kii pō piich ēlup muut. Kutōkōliituuy mētēwēyiikwaak.
41006053	Paani kaakutilta :Yēēsu ākōō kiineetanichiich araarayta, kupa kuuryoongʼō yoo /kiikukuurēē Keeneesareet, akurāti mēēlii tapanpō araaray.
41006054	Kii nēē rēkuunēē mēēlii, kusōwu :piich Yēēsu kilē weel.
41006055	Kumwērootō :piich nkōō kōōroonoonēē tōkōl akukālāpuunō piich choo mnyoonsōōt kiptaraancheen kupa wōltō aka tōkōl wōloo kateer kilē mii :Yēēsu.
41006056	Ārii aka tōkōl yoo kiiwō, kilēē kōōrootin ākōō kēēstoon, ku kiimuti :piich piich choo kiimnyoonchootēēn kupka yoo kiikutuuyēēchinii. Kusoom :pichoochēē kiimnyoonchootēēn kutiingʼ tapanuu siraa :Yēēsu. Kisop :chiich aka tōkōl nyoo kiitiingʼ tapanuu siree.
41007001	Nēē mii pērēētuu aka, kupka Parisaay walak nkōō koonēēt chēpō ngʼātuut kuururuuchi keey taayuu :Yēēsu. Kiipkoonēē :pichu Chēērusālēēm kipa kuurōōtēy kiyoo kii-irēy :Yēēsu.
41007002	Kuuro :pichoochēē kiineetanik walak chēpō Yēēsu kwoomiisyēērēē ēēruunēkwaak choo kiimātiliilō kilēē wōloo kiimārtooy :ngʼātuutēkwaak.
41007003	Āmu nkōō Parisaay ākōō Yāwuutik tōkōl, ku kiimā-āmiisyēy :chiich aka tōkōl kimaatiliil ēēruunēchiich, kilēē paani kiimwoorēy :ngʼātuut chēpō piich chēpō kēny.
41007004	Kiimā-āmēy mpō kir aka tōkōl nēē pkoonēē siirō ākōy kuu-uun keey. Kiituupēy ngʼātuut walak chaa chaangʼ chēpō kēny choo ngʼuutuuy wōloo /kuutiliiltooy tukun choo /kēēpāyiisyēērēē nkōō kēēstoon.
41007005	Kuteepa :Parisaayichoochēē ākōō koonēētichoochēē pō ngʼātuut Yēēsu kilē, "Āmu nee simātuupēy :kiineetanikuuk koonēētuut chēpō mpō kuukō? Nku āmiisyēērēē ēēruun choo mātiliilō."
41007006	Kumwoochi :Yēēsu kilē, "Kiipō man :ngʼaleepō ōōrkooyoon Isaaya paani kimwoorēy akipō akwaan ngʼuurichu kilē, 'Koonyitēēnoon :pichu ngʼālyēēpikwaak, aku lōōwō :mukuliiriikwaak nkōō wōloo āmii.
41007007	Looswoon kilēēn, aku ngʼātuut choo koonyitēy ku ngʼātuut choo nēētēy :piich kipaat.'
41007008	Āmētooy ngʼātuut chēpō Iriin akaanam ātēpuut chēpō piich."
41007009	Kitas taay :Yēēsu kumwoochi kilē, "Ātingʼēy ngʼoroomnyēē aka nyoo ātēnii ngʼātuut chēpō Iriin kamas saatuupa ngʼātuutēkwook.
41007010	Kiimwooru :Muusa kilē, 'Ikoonyit āpoongʼuungʼ ākōō āyēēngʼuungʼ.' Akimwa kilē, 'Nyoo muulēy apoonyiin ntā eeyeenyiin, /kēēkēētēy.'
41007011	Aku āmwoorēy :akwaan kilē, nēē mwoochi :chiich apoonyiin ntā eeyeenyiin kilē, 'Kir nyoo kookōōniin, ku kaakēētō Iriin,'
41007012	ku kaacham :akwaan chiichoonēē kumātoorēt apoonyiin ntā ku eeyeenyiin.
41007013	Aree aka :nyi nyoo ārēēngʼēy ngʼālyoontoo Iriin akaakeeree ngʼātuutēkwook, ākootāsēy taay ā-irēy ngʼaleek walak chaa chaangʼ choo lēē choochēē."
41007014	Kukuur :Yēēsu piich chaa chaangʼ akumwoochi kilē, "Āyāpchi iit :akwaan tōkōl ngʼaleechu āmwoorēy, ākoosōwu.
41007015	Mā :kir nyoo wēētii kuut nyoo irēy chiich ku mātililiit, aku ngʼal choo pkoonēē kuut. [
41007016	Chiich nyoo tingʼēy iit, kuteer.]"
41007017	Kimētō :Yēēsu pichoochēē akuwēēchi keey nkōō kiineetanichiich kaaw nyoo kiitēpuunēē. Paani ka-it, kuteepee :kiineetanichiich kumwoochi kiyoo ngʼuutuuy kārkēēyini.
41007018	Kuwālchi :Yēēsu kilē, "Ara kōō moosōwu ngʼalēēchu koongʼāloolēē mpō? Moosōwu kilē kir aka tōkōl nyoo wēētii kuutii chiich kima-irēy chiich kumātililiit?
41007019	Kiyoo chuutēy kuutii chiich kumāwēētii mukulēruunyiin, aku wēētiiy moo /akeelayta kupa saangʼ." (Kiimwoorēy :Yēēsu kilēē nyoonēē, kingʼuutu kilē tiliilō :tukun tōkōl choo /kwoomēy.)
41007020	Kitas taay :Yēēsu kumwa kilē, "Tukun choo pkoonēē or nyēpō chiich choo irēy inyeentee kumātililiit.
41007021	Āmu pkoonēē kaapkootuut chaa raacheen mukulēr nyēpō chiich. Irēy kaapkootuutēchoochēē piich ku-ir takal kutoomō kwoop keey, kuchōōrsyō, kurumiisyō, kusiir karwa,
41007022	kunyōōru ngʼat koongʼ, ku-ir ngʼal chaa raacheen, kumwa seemseem, kutakalaan, kunyōōru tuurin pō :moo, kungʼuurnaan, kulas keey, akumāngʼiisyō nkōō sōlwoonti.
41007023	Kunyuun tukuuchu raacheen tōkōl kupkoonēē mukulēr nyēpō chiich aku-irēy chiich kumātililiit."
41007024	Kungʼeeta :Yēēsu yoonēē akiwō ākōō kiineetanichiich ākōy kōōroo Tiirō ākōō Siitōn akichuut koot aka. Kiimārēy kilē māsōwu :chiich aka tōkōl kilē kaakuchō :inyeentee. Ku maakuumuuk ku-ungʼa keey piich.
41007025	Kuteer :cheepyooso akipō Yēēsu nyoo kiitingʼēy chēētanyiin nyoo kii-iimēy :toomirmiir nyaa ra. Kuchō :cheepyoosooni wōli mii :Yēēsu akukutungʼēē taayuunyiin.
41007026	Kiipō cheepyoosoonoonēē kōōroo Pōyinikē akiimā chēpō Yāwuutyoon. Kusoom Yēēsu kilē ku-oon toomirmiir nyaa ra nyoo kiikuu-iim chēētanyiin.
41007027	Kuwālchi :Yēēsu kilē, "Kikānyēy kwoomiisyō :laakōōk kupōk. Makaraam /keenam āmiisyō nyēpō laakōōy /ākēētē sukōyēy."
41007028	Kuwālchi :cheepyoosoonoonēē kilē, "Lēē nyoonēē, Kiptaayaan, akunyuun oo, kwārēy mpō :sukōyēy rārākēy choo chintooy nēē mii kwoomiisyēy :laakōōk."
41007029	Kumwoochi :Yēēsu kilē, "Āmu kēēwālwoon kilēē nyoonēē, wiyō kaaw. Iwēēnyōōruuy chēētāngʼuungʼ kaakuwēērō :toomirmiiryoonoonēē ra."
41007030	Paani kāmwooru :Yēēsu kilēē nyoonēē, kiwō :cheepyoosoonoonēē kaaw akiwō kunyōōru laakweenyiin kaakusop akimii rwoon kitōōk.
41007031	Kii nēē ngʼeetee :Yēēsu Tiirō, kiwō Siitōn, akuuweer araaray pō Kalilaaya kiwō kōōroo Teekapooli.
41007032	Kii nēē it wōloonēē, kuumuti :piich walak chiitō aka nyoo kii miinyaat amāngʼāloolēy kukaraam. Kisoom :piich Yēēsu kilē kutiingʼēē ēēruunēchiich chiichoonēē kii miinyaat sukusop.
41007033	Kunam :Yēēsu chiichoonēē kii miinyaat akwoop tapan nkōō wōloo kiimii :piich. Kuuchuut mooriichiich iitiipō chiichoonēē, akungʼuti moorineenyiin akutiingʼēē ngʼalyaptii chiichoonēē.
41007034	Kuuro im akilēēchi chiichoonēē, "Yaatee."
41007035	Paani kamwa kilēē nyoonēē, kuyootiisyō :iitiik, akutoowu kungʼalaal nyoo rootoot.
41007036	Kukir :Yēēsu piich kumāmwoochi chiich aka tōkōl ngʼaleechoochēē. Paani kāmwoochi piich :Yēēsu kilē mamwaartaata, kuunkēt piich kumwaartaata kitya.
41007037	Kukwōngʼ :piich tōkōl choo kiiteer ngʼaleechoochēē akimwa kilē, "Kaku-ir :Yēēsu tukun tōkōl kukārāmiituuy. Irēy mpō piich choo miinyootēēn kuteerta ākōō choo māngʼāloolēy kungʼalaal."
41008001	Kiimii pērēētuu aka nyoo kiireer kuurumchi keey :piich chaa chaangʼ Yēēsu, aku kiimoomii :kiyoo tākwoomēy. Kukuur :Yēēsu kiineetanichiich akilēēchi,
41008002	"Man kaariiree pichu. Kaakēētēpi nkōō akwaaneek pērēētuus sōmōk āmoomii :kir nyoo ka-am.
41008003	Pkoonēē :pichu walak wōloo lōōw. Nēē āmwoochi kupēēchi keey kaaw kwoomēy :piri kuumuukēy kumistō nkōō aree."
41008004	Kumwa :kiineetanichiich kilē, "Kōōrooni ku suur kwēēn. /Kunyōōrchinii ānō āmiisyō nyoo yāmēy piich choo tēēnō chu tōkōl?"
41008005	Kuteepee :Yēēsu kiineetanichiich kilē, "Ātingʼēy makatiin ata?" Kuwālchi kilē, "Kitingʼēy choo lēē tisap."
41008006	Kumwoochi :Yēēsu kiineetanichiich kumwoochi piich kutēpi ngʼwēny. Kunam makatiinachoochēē lēē tisap akumwoochi Iriin kōōnkēy. Kupuutil akuutē kiineetanik kuchārchinootō piich.
41008007	Kiitingʼēy mpō :kiineetanik kaaraak choo ngʼērin choo mēnkēēchēēn. Kunam :Yēēsu kaaraakik, kumwoochi Iriin kōōnkēy akuutē kiineetanichiich kicharta.
41008008	Kyoomiisyō :piich kupiryoonchō. Kuurum :kiineetanik kiituukaan kuunyiriit kitaseen tisap.
41008009	Kii-itēy piichoochēē kiimii yoonēē ēlup angʼwan.
41008010	Kumwoochi nyuun :Yēēsu piich kupēēchi keey akuulaangʼ :inyeentee mēēli ākōō kiineetanichiich akupa ākōy kōōroo Talmanuuta.
41008011	Kiipkoonchi :Parisaay Yēēsu choo kiimārēy kuutyam inyeentee. Kilēēchi ku-ir ngʼālyoon nyoo ngʼuutuuy kilē tingʼēy :Yēēsu kaamuuka nyoo chōōnēē wōloo mii :Iriin.
41008012	Kiinyita :Yēēsu akilē, "Āmu nee sukumārēy :piich walak ngʼālyoon nyēpō kwōngʼuut? Koomwoorwook man kilē, moomii :kir nyoo ngʼuutinii :Iriin piich choo lēē chu."
41008013	Kumētō :Yēēsu pichoochēē akulaangʼ mēēlii nkōō kiineetanichiich akutilta araaray kuureer kamasta aka.
41008014	Kiiruutyēērō :kiineetanik kwoop makatiin nkōō wōloo kipkoonēē. Kiitingʼēy makatyaan ākoongʼo kipaat nkōō mēēlii.
41008015	Kumwoochi :Yēēsu kiineetanichiich kilē, "Āriip keey, sōō kimeereepō Parisaay ākōō chēpō Ērōōtē."
41008016	Kungʼalaala :kiineetanichoochēē ngʼaleechoochēē akumwoochi keey kilē, "Kamwa kilēē nyoonēē āmu mākitingʼēy makatiin."
41008017	Āmu kiinkēt :Yēēsu kiyoo kingʼāloolēē :kiineetanichiich, kuteepa kilē, "Āmu nee soongʼāloolēy kilē mootingʼēy makatiin? Moosōwu ngʼaleechu? Tōkōōlō :mētēwēyiikwook?
41008018	Ātingʼēy koonyin āmoosōwuuy? Ātingʼēy iitin, āmootēērēē? Moopkootēy :akwaan mpō?
41008019	Paani kyoopuutulēy makatiin muut /sikeepayee piich choo lēē ēlup muut oo, kyaarum :akwaan kitaseen choo lēē ata choo kiingʼātu?" Kilē :kiineetanik, "Kitaseen choo lēē taman nkōō ārēēny."
41008020	Kuteepee :Yēēsu kuureer kilē, "Ki paani kyoopuutulēy makatiin tisap /sikeepayee piich choo lēē ēlup angʼwan oo, kyaarum :akwaan kitaseen choo lēē ata choo kiingʼātu?" Kilē :kiineetanik, "Kitaseen choo lēē tisap."
41008021	Kumwoochi :Yēēsu kiineetanichiich kilē, "Toomō āsōwu mpō ngʼaleechoochēē?"
41008022	Nēē mii pērēētuu aka, ku-it :Yēēsu ākōō kiineetanichiich Peetsaayta. Nkōō yoonēē, kuumuti :piich walak Yēēsu chiich aka nyoo kii koroot. Kisoom :pichoochēē Yēēsu kilē kutiingʼēē ēēruunyiin chiichoonēē sukusop.
41008023	Kunam :Yēēsu ēēruu chiichoonēē kii koroot akuurēētō kiwō wōloo kimālēēkitēē :chiich. Nēē it, kungʼuti koonyiipō chiichoonēē akutiingʼēē ēēruunēchiich akuteepee kilē, "Irōōtēy kir aka tōkōl?"
41008024	Kitoowu :chiichoonēē kimararta akilē, "Ārōōtēy piich aku lēē keet choo pēētootēy."
41008025	Kuureer kutiingʼēē :Yēēsu ēēruunēchiich koonyiipō chiichoonēē. Kusopyō akimararta kukaraam.
41008026	Kumwoochi :Yēēsu chiichoonēē kilē, "Wiyō kaaw ameeweemwaartaata kiyoo kaa-iruun."
41008027	Nēē mii pērēētuu aka, kiwō :Yēēsu ākōō kiineetanichiich kōōrootin choo mii Kayisareeya Pilipi. Kumii aree kupēētii, kuteepee :Yēēsu kiineetanichiich kilē, "Mwoorēy :piich kilē aneen :ngʼoo?"
41008028	Kuwālchi :kiineetanichiich kilē, "Mwoorēy :piich walak kilē inyēēn Koopootiisāniin Chowaana, kumwoorēy :walak kilē inyēēn Eliicha, kumwoorēy walak kilē inyēēn ākoongʼo nyēpō ōōrkooyiipō Iriin."
41008029	Kuureer kuteepa :Yēēsu kiineetanichiich kilē, "Aa akwaan, āmwoorēy kilē aneen ngʼoo?" Kuwālchi Pēētērō kilē, "Inyēēn Meesaaya."
41008030	Kikir :Yēēsu kiineetanichiich mamwaarta kilē Meesaaya inyeentee.
41008031	Kutoowu kuuneet :Yēēsu kiineetanichiich kilē nyōōruuy :Wēēroo Chiich nyāriluut chaa chaangʼ, akutāyēy :kāāntōōy, tisiik choo ēēchēēn ākōō koonēēt chēpō ngʼātuut. /Kupārēy aku nēē mii pērēētuu nyēpō sōmōk kungʼeetee meerat.
41008032	Kumwoochi :Yēēsu akwaaneek ngʼaleechoochēē nyoo maa-ungʼee. Kii nēē teer Pēētērō ngʼaleechoochēē, kuumut tapan Yēēsu akukar koongʼ nkōō ngʼaleechoochēē kāmwoorēy.
41008033	Kuwarak keey :Yēēsu akuuro kiineetanik, akukar koongʼ Pēētērō kilē, "Istoorēēnoon keey :Syeetaani! Ipkootēy kilēē wōloo pkootitooy :piich mā wōloo pkootitooy :Iriin."
41008034	Nkōō yoonēē, kukuur :Yēēsu piich choo kiimii yoonēē ākōō kiineetanichiich, akumwoochi kilē, "Chiich aka tōkōl nyoo mārēy kutuup ngʼaleechuuch, kutay keey, akicham /keenyariil akipō aneen, akichō kutuupkaan.
41008035	Chiich aka tōkōl nyoo mārēy kusāru sāpoontanyiin, kuupootēy, ku nyoo kēētētō sāpoontanyiin akipō aneen ākōō lōkōōy choo kāroomēēn, kusāruuy.
41008036	Kāroomin nee nyoo nyōōruuy :chiich nēē rumchi keey tukun tōkōl nkōō ngʼwēny, akuupoot sāpoontanyiin nyēpō ākōy?
41008037	Ntā nee nyoo muukēy kuwala :chiich sāpoontanyiin?
41008038	Chiich aka tōkōl nyoo māmārēy kumwaartaareenaan keey akutay ngʼaleechuuch mu kōōrooni pō ngʼōōki nyoo tāyēy :piich Iriin, ātāyēy :mpō Wēēroo Chiich, pērēētuuni āchōōnēy ākōō malaykeen choo tiliilēēn nkōō lēpooyin nyēpō Apoonyuun."
41009001	Kitas taay :Yēēsu kumwoochi kilē, "Āmwoorwook man kilē mii :piich walak yi choo mamēērsōōt kitoomō kuuro Pāyuunātoo Iriin kuchō nkōō kaamuuka."
41009002	Kii nēē kaakusiirtō :pērēētuus choo lēē lo, kuumut :Yēēsu Pēētērō, Chēēmis ākōō Chowaana kupa ākōy tul aka nyoo tōrōōr wōloo kimālēēkitēē chiich. Kumii tulwoonoonēē, kuwala :Yēēsu kilēpēyiit nkōō taayuungʼwaangʼ.
41009003	Kuwāliisyō :sirōōchiich kureelachiniituuy kilē tyal. Kiitingʼēy rēēlin nyoo kimēēmuukēy :chiich nkōō kōōrēē kuurēēliit sira kilēē nyoonēē.
41009004	Kuuro :kiineetanichoochēē sōmōk Eliicha kimii ākōō Muusa kungʼāloolchinii Yēēsu.
41009005	Kumwoochi :Pēētērō Yēēsu kilē, "Kiptaayaan, karaam āmu kimii yi, kanyeech keeteeka sōpōōtwēēn choo lēē sōmōk, nyoongʼuungʼ ākoongʼo, kipō Muusa aka, kipō Eliicha aka."
41009006	Kiimēēnkēt :Pēētērō kiyoo kiimwoorēy, āmu kiiwāriisyō :akwaaneek nyēpō kwōngʼuut.
41009007	Nyoo matyaan, kuulaampuus :pooltō akwaaneek, akichōōnō kuut pooltoonoonēē kilē, "Wēēriinyuun :nyi nyoo āchāmēy, ātēērchii kiyoo mwoorēy."
41009008	Nēē lē :kiineetanichoochēē keemarartee, kimaakuurō chiich aka tōkōl, Yēēsu ākityōōn nyoo kiimii ākōō akwaaneek.
41009009	Kii nēē mii kurēkuunēē tulwēē, kukaaman :Yēēsu kiineetanichoochēē kilē, momwoochi chiich aka tōkōl kiyoo keero :akwaaneek ākōy kungʼeetee :Wēēroo Chiich meerat.
41009010	Kikaaman keey :kiineetanichoochēē maamwaarta ngʼaleechoochēē, akuteepee keey kilē, "Ngʼuutuuy nee :ngʼālyoontooni pō ngʼeeteetaa meerat?"
41009011	Kuteepa :kiineetanichiich Yēēsu kilē, "Āmu nee sukumwoorēy :koonēēt chēpō ngʼātuut kilē wārākēē :Eliicha kupōk?"
41009012	Kuwālchi :Yēēsu kilē, "Ntōrōōruuy :Eliicha kilēē nyoonēē kupōk sikusat tukun tōkōl. Āmu nee /sikeesir nkōō siruut chēpō Iriin kilē nyōōruuy :Wēēroo Chiich nyāriluut chaa chaangʼ /ākēētāyēy?"
41009013	Āmwoorwook nyuun kilē kiikuchō Eliicha, akii-irchi :pichoochēē inyeentee kir aka tōkōl kilēē wōli kiimārtooy akwaaneek kilēē wōloo kiikusirta akipō inyeentee.
41009014	Paani kāwō :Yēēsu ākōō kiineetanichiich wōli kiimii kiineetanik chuuchō walak, kuuro ku kēērumchi keey :piich chaa chaangʼ yi kimii :akwaaneek, akiimii mpō :koonēēt chēpō ngʼātuut kukwiintoochinii keey ākōō kiineetanichoochēē.
41009015	Paani keero :piich Yēēsu, kupāypāyiituuy akutorooyta kipa kuutaakwees inyeentee.
41009016	Kuteep :Yēēsu kilē, "Ākwiintoochinii nee?"
41009017	Kumwa :chiich aka nkōō kwēēnuu pichoochēē kiikiirum keey kilē, "Koonēētiin, kaamutuun laakweenyuun, āmārēy isoopkoon. Tingʼēy toomirmiir nyaa ra nyoo irēy inyeentee kimangʼalaal.
41009018	Nēē ngʼēēti :toomirmiiryoonoonēē, kuwiirchinii ngʼwēny, aku-irēy kuchōōnēē :puchaan kuut. Nyārēy keeleechiich akuyaam :pōōrtō tōkōl. Kāāmwoochi kiineetanikuuk ku-oon toomirmiiryooni ra, kimaakuumuuk."
41009019	Kumwa :Yēēsu kilē, "Muutyō akwaan choo mootingʼēy kaarana. Ātēpēē nkōō akwaan ākōy āyu? Āmurtoochinook ākōy āyu? Amutwaan wēēroonēē."
41009020	/Kēēmuti Yēēsu wēēroonēē. Paani keero :toomirmiiryoonoonēē Yēēsu, kuutimtiim wēēroonēē akuwiirchi ngʼwēny akumiimil akichōōnēē :puchaan kuut.
41009021	Kuteepee :Yēēsu apootaa wēēroonēē kilē, "Kungʼeetee āyu yoo kii lēē nyēēnyi :wēēri?" Kuwālchi kilē, "Kungʼeetee ku laakwa.
41009022	Kiikuutyam :toomirmiiryoonoonēē nkōō pērēētuus chaa chaangʼ kumārēy kuukēētēy, kuwiirchinii ma ntā ku pēr. Iriireeneech, akiisārwēēch nēē imuukēy."
41009023	Kumwoochi :Yēēsu kilē, "Āmu nee siimwaara kilē 'Nēē imuukēy'? Muukēē :kir aka tōkōl nkōō chiich nyoo rānēy Iriin."
41009024	Kuriir :apootaa wēēroonēē kilē, "Ārānēy Iriin, ākoosoomiin itoorētoon aran kitya."
41009025	Paani keerō :Yēēsu piich kāmwēru kuurumchi keey yoonēē, kilēēchi toomirmiiryoonoonēē ra, "Toomirmiiryooni koroot amāngʼāloolēy, āmwooruun kilē chōōnēē wēēri āmēē-ōōchi keey kuureer."
41009026	Kuunchō :toomirmiiryoonoonēē akuutimtiim wēēroonēē akichō saangʼ. Kuuritō keey wēēroonēē kilēē yoo kama. Kumwa :piich chaa chaangʼ kilē, "Acha! Kaakima :wēērii."
41009027	Kunam :Yēēsu ēēruu wēēroonēē akuutoorēt kungʼeet. Kuuryoongʼ :wēēroonēē.
41009028	Kii nēē chuut :Yēēsu kō ākōō kiineetanichiich, kuteep :kiineetanik Yēēsu kilē, "Āmu nee tamaakuumuuk kee-oon toomirmiiryoonoonēē ra?"
41009029	Kuwālchi :Yēēsu kilē, "Mēēmuukēē /kee-oon toomirmiir nyoo lēē nyoonēē, nēē /makusa [/akeerukuut keey]."
41009030	Kingʼeet :Yēēsu ākōō kiineetanichiich nkōō yoonēē, akupuntēērēē Kalilaaya. Kiimāmārēy :Yēēsu kusōwu :chiich aka tōkōl wōloo kiimii :inyeentee,
41009031	āmu kimii kuunēētēy kiineetanichiich. Kimwoochi kilē, "/Kunāmēy Wēēroo Chiich /ākēētē ēēruunēpō piich. Pārēy :pichoochēē Wēēroo Chiich aku nēē mii pērēētuu nyēpō sōmōk, kungʼeetee meerat."
41009032	Moosōwu nyuun :kiineetanik kiyoo kiimwoorēy :Yēēsu, kuuwar kuteep.
41009033	Nēē mii pērēētuu aka, ku-it :Yēēsu ākōō kiineetanichiich Kaaparnaam. Nēē mii paani mii kō, kuteepee :Yēēsu kiineetanichiich kilē, "Kookwiintoochinii nee nkōō aree?"
41009034	Kumaakuwālchi kir :kiineetanik, āmu kiimii kukwiintoochinii keey nkōō aree kilē ngʼoo nyoo ōōw nkōō akwaaneek.
41009035	Kutēpō :Yēēsu ngʼwēny akukuur kiineetanichiich chu kii lēē taman nkōō ārēēny akumwoochi kilē, "Nyoo mārēy kilēku nyoo ōōw kwoop keey ngʼwēny akicham kilēku kipāyityoontoo piich tōkōl."
41009036	Paani keewaangʼ kumwa kilēē nyoonēē, kunam :Yēēsu laakwa akukany kuuryoongʼēē taayuu kiineetanichiich. Kunamee laakwee ēēruunēchiich akilē,
41009037	"Chiich aka tōkōl nyoo tookēy laakwa nyoo lēē nyi āmu nyaanyuun, ku kataakan, ku nyoo kataakan, ku kataak Iriin nyoo kiiyookwoon."
41009038	Paani keewaangʼ :Yēēsu kumwa kilēē nyoonēē, kumwoochi :Chowaana kilē, "Koonēētiin, kakuuroo chiich nyoo kā-ōōnēy toomirmiirēy chaa raacheen nkōō kaarineengʼuungʼ. Keetayee, āmu moomii ākōō achaan."
41009039	Kumwoochi :Yēēsu kilē, "Maatayee chiich nyoo lēē nyoonēē, āmu moomii :chiich nyoo irēy ngʼal chēpō kwōngʼuut nkōō kaarineenyuun akungʼalaaleenaan nkōō oor nyaa ra.
41009040	Āmu chiich nyoo māsāsēēch, ku nyoonyoon.
41009041	Koomwoorwook kilē, chiich nyoo kākōōnook pēr choo ārēēy āmu akwaan chaachuuch, /kēētēnii mālāk.
41009042	Chiich aka tōkōl nyoo ka-ir chiich nyoo tākukuskus kaaraneenyiin kupēt, ku kaykay /kēērāti korpopar nyoo nyikiis kaat /ākēēwiirchi araaray.
41009043	Nēē irin :ēēruungʼuungʼ ipēt, itilta, āmu kaykay inyōōru sopoon nyēpō ākōy kumēētingʼēy ēēr kusiir itingʼēy ēēruunēk tōkōl, /ākēēwiirchiin ma nyēpō ākōy nyoo māmēērēy.
41009045	Nēē irin :kēēltongʼuungʼ ipēt itilta, āmu kaykay inyōōru sopoon ichō kimwaal, kusiir itingʼēy kēēlyēēk tōkōl /ākēēwiirchiin ma nyēpō ākōy.
41009047	Nēē irin :koontongʼuungʼ ipēt, ipālu, āmu kaykay iwō Kaa Iriin nkōō koongʼ ākoongʼo kusiir itingʼēy koonyiik tōkōl /ākēēwiirchiin ma nyēpō ākōy,
41009048	wōloo māmēērsōōt kuutyey, amāmēērēy ma ākōy.
41009049	/Kuutiliilēē piichoochēē tōkōl ma.
41009050	Kāroomō :muunya, aku nēē poot ānyinyintanyiin, i-irtooy nee sukuureer kuchāmu? Kunyuun, akanya kimii :muuny or nyoongʼwoongʼ, ākoomāngʼiisyō nkōō kaalya ākwoonēēk nkōō ākwoonēēk."
41010001	Nēē mii pērēētuu aka, kungʼeetee :Yēēsu yoonēē, kutil ēēmpō Choortan akiwō Kōōroo Chuuteeya. Kuurumchi keey :piich chaa chaangʼ yi mii :Yēēsu. Kuuneet :Yēēsu piich kilēē yoo kiicham kuunēētēy.
41010002	Kupkoonchi :Parisaayik walak Yēēsu choo kiimārēy kuutyam, akuteep kilē, "Chāmēy :ngʼātuutichooch kuutyaak :chiich cheepyooseenyiin?"
41010003	Kuwālchi :Yēēsu nkōō tēēpuut kilē, "Ngʼātuut nee :nyi kiimwoorwook :Muusa?"
41010004	Kumwa :pichoochēē kilē, "Kiichāmchi :Muusa saan kisir kartaasi nyoo tyookēē kooyēr suku-oon cheepyooseenyiin."
41010005	Kumwoochi :Yēēsu kilē, "Kiisir :Muusa ngʼātuutyooni āmu kiiwururiituuy :mukuliiriikwook.
41010006	Kii nēē ir :Iriin ngʼwēny, ku kii-ir murēn ākōō cheepyooso.
41010007	Āmu nyoonēē ku mētooy :murēnō apoonyiin ākōō eeyeenyiin,
41010008	akunam keey nkōō cheepyooseenyiin kilēku ākoongʼo. Mēēlē nyuun tāku piich ārēēny, aku kiikulēku ākoongʼo.
41010009	Kiyoo kaakuutuuyō :Iriin nyuun ku mēēpēēsyō :chiich."
41010010	Paani keereer kupa kō, kuteepee :kiineetanichiich Yēēsu kumwoochi kiyoo ngʼuutuuy :ngʼālyoontoonoonēē.
41010011	Kumwoochi :Yēēsu kilē, "Chiich nyoo keetyaak cheepyooseenyiin akwoop cheepyoosee aka, ku kasiir karwa aku-irchi ngʼōōki cheepyoosooni keetyaak.
41010012	Aku nēē oon keey cheepyooso akwoop keey nkōō chiich aka, ku kasiir karwa."
41010013	Kiimii :piich walak choo kiimuti laakōōy Yēēsu kilē kutiingʼēē ēēruunēchiich kuupēēruur. Kukar koongʼ :kiineetanik pichoochēē.
41010014	Kii nēē ro :Yēēsu kiyoo kii-irēy :kiineetanik, kinyala, akumwoochi kilē, "Akanya kupka laakōōk wōli āmii, amaakarta āmu piich choo lēē chu :choo pēētii Pāyuunātoo Kaa Iriin.
41010015	Āmwoorwook man kilē, chiich nyoo mātookēy pāyuunātoo Iriin kilēē wōloo lēē laakwa, ku māchuutēy Kaa Iriin."
41010016	Nkōō yoonēē, kuurum :Yēēsu laakōōchoochēē, akutiingʼēē ēēruunēchiich kuupēēruur.
41010017	Kitāsēy taay :Yēēsu nkōō paantanyiin, kuurip :chiich aka akukutungʼ nkōō taayuunyiin akuteepee kilē, "Koonēētiintooni karaam, a-ir nee soonyōōru sopoon nyēpō ākōy?"
41010018	Kuwālchi :Yēēsu kilē, "Āmu nee sēēkuurēēnoon nyaa karaam? Moomii nyaa karaam, kungʼātu Iriin.
41010019	Inkēt :inyēēn ngʼātuut chēpō Iriin choo mwoorēy kilē, 'Āmēērumiisyō, āmēēsiir karwa, āmēēchōōrsyō, āmēētoomchi chiich ngʼal, āmēēngʼoolsyō, ikoonyit apoongʼuungʼ ākōō eeyeengʼuungʼ.' "
41010020	Kumwa :chiichoonēē kilē, "Koonēētiin, kyaatuup :aneen ngʼātuutēchoochēē tōkōl kungʼeetee āchō naran."
41010021	Kuuro :Yēēsu chiichoonēē nkōō choomnyoot akumwoochi kilē, "Mii :kir ākoongʼo nyoo rartaaraat. Wiyō altee kir aka tōkōl nyoo itingʼēy akiitō mēēy, akiichōōn ituupaan. Inyōōru nyuun mōkōrnoonti nyēpō man nkōō kipsēnkwēt."
41010022	Kii nēē teer :chiichoonēē ngʼaleechoochēē kiimwoochinii :Yēēsu, kwootyō :mukulērtiinyiin akusungʼa :tokoch kurayiit. Kuwēēchi keey nyoo nareekaat āmu kiitingʼēy mōkōrnoonti nyoo mātingʼ /keemwa.
41010023	Kumararta :Yēēsu komoosik tōkōl akumwoochi kiineetanichiich kilē, "Kōrōōm kitya nkōō piich choo lēē mōkōrō kupa Pāyuunātoo Kaa Iriin."
41010024	Kikwōngʼyō :kiineetanik nkōō ngʼaleechoochēē pō Yēēsu. Kitas taay :Yēēsu kumwoochi kilē, "Piichuuch, kōrōōm keepa Pāyuunātoo Kaa Iriin.
41010025	Nyumnyum nkōō :tamas kuchuut koongʼpō siintaanu kusiir kuchuut :mōkōryoon Pāyuunātoo Kaa Iriin."
41010026	Kikwōngʼyō :kiineetanik nyēpō kwōngʼuut akilē, "Ara ngʼoo, nyuun, :nyoo muukēy /kēēsāru?"
41010027	Kuuro :Yēēsu kiineetanichiich akilē, "Mēēmuukēē nkōō wōloo mii :chiich, aku mā nkōō wōloo mii :Iriin, āmu muukēē :kir aka tōkōl nkōō wōloo mii :Iriin."
41010028	Kimwoochi :Pēētērō Yēēsu kilē, "Kiikēēmētēēchaan tukun tōkōl akeetuupiin."
41010029	Kuwālchi :Yēēsu kilē, "Man āmwoorwook kilē moomii :chiich nyoo kāmētō koonyiin, wēēriingʼwaangʼ, chēētangʼwaangʼ, eeyeenyiin, apoonyiin, laakōōchiich ntā ku pareenyiin akipō aneen ākōō lōkōōy choo kāroomēēn,
41010030	nyoo /mākuu-ōōchinii tukuuchoochēē nkōō pērēētuusyēchu kunyil pōkōl choo tingʼēy, /ku-usēy nkōō kōōrooni aku nyōōruuy nyuun sopoon nyēpō ākōy nkōō kōōrēē nyoo chōōnēy.
41010031	Wōloo nyuun chēpō taay kilēkuuy chēpō lēt, ku chēpō lēt kilēkuuy chēpō taay."
41010032	Kiintoroor :Yēēsu paani kiimii kupēētii Chēērusālēēm ākōō kiineetanichiich. Kikwōngʼ :kiineetanik akuuwāriisyō :piich walak choo kiimii kutuupēy Yēēsu. Kwoop :Yēēsu kiineetanichiich taman nkōō ārēēny kamas akumwoochi kiyoo kiiwō kii-irēē nkōō wōloo mii inyeentee,
41010033	kilēēchi, "Ateertee kee! Kumii kēēpēētii ākōy Chēērusālēēm, wōloo kipa /kēēnāmēē Wēēroo Chiich /ākēētē tisiik choo ēēchēēn ākōō koonēēt chēpō ngʼātuut choo tilchinii kiirwok /keekeet. /Kinamēy, /ākēētē piich chēpō Rooma,
41010034	choo muulēy, akungʼuti, akupir, akupar. Aku nēē mii pērēētuu nyēpō sōmōk, kungʼeetee meerat."
41010035	Nēē mii yoonēē, kupēēchi :Chowaana ākōō Chēēmis wēēchiipō Sēpētaayo Yēēsu akilēēchi, "Koonēētiin, kumārēy kēēsoomin i-irweech kir."
41010036	Kuteepee :Yēēsu kilē, "Āmārēy a-irwaak nee?"
41010037	Kuwālchi :wēēchoochēē kilē, "Chāmwēēch kutēpō :akoongʼo nkōō achaan ēēruungʼuungʼ pō taay, kutēpō :aka ēēruungʼuungʼ pō lēt pērēētuuni ipāytooy."
41010038	Kilēēchi :Yēēsu, "Moonkēt kiyoo āsoomēy. Āmuukēy aree :akwaan kikoompaa nyaril nyoo ārēēy :aneen? Ntā āmuukēy apuntēērō kaapaatiisana nyēpō ngʼwoonin nyoo apuntēērēē?"
41010039	Kuwālchi kilē, "Kiimuukēy." Kilēēchi :Yēēsu, "Anyōōruukwaan nyāriluut choo ānyōōruuy :aneen, ākoopuntēērēē kaapaatiisana nyēpō ngʼwoonin kilēē aneen.
41010040	Mpō ntā lēē nyoonēē ku mootingʼēy kaamuuka ālēwēn kilē ngʼoo nyoo tēpēē ēēruunyuun pō taay ntā ku lēt, wōloo nyuun pō pārooyinoonēē piich choo /kiikēēchēpchi."
41010041	Kii nēē teer :kiineetanik chuuchō walak lēē taman kiyoo kiimārēy :Chēēmis ākōō Chowaana, kunyāliisyō akipō akwaaneek.
41010042	Kukuur :Yēēsu kiineetanik tōkōl akumwoochi kilē, "Ānkēt :akwaan kilē mārēy :pāytooy choo mii kōōrooni kungʼuuti keey piich kilē akwaaneek choo pāytooy akutingʼēy kaamuuka kusiir chiich aka tōkōl.
41010043	Mēērookēē nyuun ālēkuu choochēē. Nyoo mārēy kilēku nyoo ōōw nkōō akwaan kilēku kipāyityoon.
41010044	Ku nyoo mārēy kilēku nyēpō taay, ku mārēy kilēku ōōtwookiintoo piich tōkōl.
41010045	Kilēē yi kiimaachō Wēēroo Chiich /kēēpāyiisyēēchi, aku kiichō kupāyiisyō akuutētō sāpoontanyiin sikuutyaayta :piich chaa chaangʼ."
41010046	Nēē mii yoonēē, ku-it :Yēēsu ākōō kiineetanichiich Chēērikō. Paani kiimii kupēērēē yoonēē, kutuup piich chaa chaangʼ. Kiimii :soomiin nyoo kii kipkoroot aree kamas kusoomsēy. /Kiikukuurēē chiichoonēē Partimaayo wēēroo Timaayo.
41010047	Paani kateer :chiichoonēē kilē kii Yēēsu nyēpō Naasareet :nyi kiimii kusiirtooy, kukuur nkōō kuut nyoo ōōw kilē, "Yēēsu, Wēēroo Tāwuti, riireenaan."
41010048	Kukar koongʼ :piich chaa chaangʼ kusiis. Wōloo nyuun kitas taay kukuur nkōō kuut nyoo ōōw kilē, "Wēēroo Tāwuti, riireenaan."
41010049	Kuuryoongʼ :Yēēsu akumwoochi piich kilē, "Āmwoochii kuchō yi." /Kēēkuur chiichoonēē kii koroot /ākēēmwoochi kilē, "Paypayiituu akiiryoongʼ! Kuuriin :Yēēsu."
41010050	Kii nēē teer kilēē nyoonēē, kungʼeet kilē weel akuwiirchi siree nyoo kiitukēē keey kamas /ākēērēētō ku-it yoo kiimii :Yēēsu.
41010051	Kuteepee :Yēēsu kilē, "Imārēy a-iruun nee?" Kuwālchi :chiichoonēē kii koroot kilē, "Koonēētiin, āmārēy amararta."
41010052	Kumwoochi :Yēēsu kilē, "Wēēchii keey, kaakuusoopin kaaraneengʼuungʼ." Paani kamwa :Yēēsu kilēē nyoonēē, kimararta akutuup Yēēsu.
41011001	Kii nēē riichi :Yēēsu ākōō kiineetanichiich Chēērusālēēm, yoo kilēēkitēē Peetpaake ākōō Peetaaniya, yoo lēēkitēē Tulwoo Musēytuun, kuuyooytō kiineetanichiich ārēēny,
41011002	akilēēchi, "Apee ākōy kēēstoonichu ātoopēnēy. Āmii āchuutēy, ānyōōruuy moorpō sikiryō kurataat akutoomō kukasan chiich pērēētuu aka. Atyaak sikiryoonoonēē ākoorēēwu.
41011003	Nēē teepaak :chiich kilē, 'Āmu nee saa-ira kilēē nyi?' āmwoochi kilē, 'Mārēy Kiptaayaan akuu-ōōkuuy yēēnyi kilē weel.' "
41011004	Kipa :kiineetanichoochēē akupa kunyōōru mooroonēē pō sikiryō kākirāti kurkat saangʼ, akuutyaak.
41011005	Kumii kuutyookēy, kuteepee :piich walak choo kiimii yoonēē kiineetanichoochēē kilē, "Kālē nee saatyaaka moortaa sikiryō?"
41011006	Kuwālchi :kiineetanichoochēē kilēē paani kimwoochinii :Yēēsu. Kuchāmchi :pichoochēē kwoop mooroonēē.
41011007	Kuurēētō ākōy yi kiimii :Yēēsu, akuukārkoorchi sirooy pataruu sikiryēē. Kutēpēērō :Yēēsu sikiryēē.
41011008	Kuukārkoorchi :piich chaa chaangʼ sirōōkwaak aree, kuukārkoorchi :walak sāk choo kiiyāpēē paraatin.
41011009	Kituumchinootō :piich choo kiimii taayuunyiin nkōō choo kituupēy lēt kilē, "Ōōsaana! Pēēruuroot :chiich nyoo chōōnēy nkōō kaarinaa Iriin.
41011010	Pēēruuroot pāyuunātoo paapēēnyoon Tāwuti nyi mii kuchōōnēy. Ōōsana mu kipsēnkwēt!"
41011011	Ku-it :Yēēsu Chēērusālēēm akiwō kuchuut piriiruu Kōpō Iriin. Kuuro wōloo kiilēē :kir aka tōkōl. Āmu kiikiikutuuriit :kōōrēē kiwō :Yēēsu nkōō kiineetanichiich taman nkōō ārēēny Peetannya.
41011012	Pērēētuu nyi kiituupēy, kupēērēē :Yēēsu ākōō kiineetanichiich Peetannya, kwaam :piri Yēēsu.
41011013	Nēē tākumii kupēētii, kuurōōti :Yēēsu mookāngʼwō wōloo lōōw nyoo kiituk sāk. Kiwō :Yēēsu kuuro nēē muukēy kunyōōrchi lokoryoon aka tōkōl. Nēē it mookāngʼwēē, kunyōōru kilē sāk kipaat, āmu kiimā pērēētuus choochēē choo kiiyēēy :maakany lokor.
41011014	Kumwoochi mookāngʼwoonoonēē kilē, "Kima-ameeniin :chiich lokor ākōy." Kiteer :kiineetanichiich ngʼaleechoochēē.
41011015	Kii nēē it :Yēēsu ākōō kiineetanichiich Chēērusālēēm, kuchuut :Yēēsu piriiruu Kōpō Iriin akutoowu ku-oon piich choo kyooltooy ākōō choo kyooliisyēy, akumilta meeseen chēpō piich choo kiiwāltooy rōōpiyō ākōō ngʼachareen chēpō piich choo kyooltooy chēēptuukēēn.
41011016	Kiimaachāmchi :Yēēsu chiich aka tōkōl nyoo kiitingʼootēy kir aka tōkōl nyoo kyooltooy kupuntoorō piriiruu Kōpō Iriin.
41011017	Kuuneet :Yēēsu pichoochēē kilē, "Masiraat kilē, '/Kukuurēē koonyuun kōpō saayeet nyēpō piich chēpō kōōrootin tōkōl'? Nku kyaa-ir :akwaan kilēku 'kēpēnoo chōōr.' "
41011018	Paani kateer :tisiik choo ēēchēēn ākōō koonēēt chēpō ngʼātuut kiyoo kii-ir :Yēēsu, kutuurchi :moo akutoowu kuwas wōloo pārtooy Yēēsu. Kiiwārēy :pichu Yēēsu āmu kiikwōngʼyō :piich tōkōl nkōō wōloo kiinēētitooy.
41011019	Kii nēē tuuriit :kōōrēē, kuureer :Yēēsu ākōō kiineetanichiich Peetannya.
41011020	Paani kāwo kuyyeech :kōōrēē, kuureer :Yēēsu ākōō kiineetanichiich Chēērusālēēm. Kumii kupēētii, kuurō mookāngʼwooni kiipānēy :Yēēsu kiiyaam.
41011021	Kuupkaat :Pēētērō akilēēchi Yēēsu, "Koonēētiin, roo kee! Kiiyaam :mookāngʼwēē nyi kēēpānēy."
41011022	Kuwālchi :Yēēsu kiineetanichiich kilē, "Arana Iriin.
41011023	Āmwoorwook man kilē chiich aka tōkōl nyoo mwoochinii tulwooni kilē, 'Ngʼeeta akiiwēēwiirchi keey araaray,' akuuran nkōō moonyiin kilē irēē kiyoo kamwa, ku-irēē kilēē nyoonēē.
41011024	Āmwoorwook nyuun kilē kir aka tōkōl nyoo koosoom nkōō soowuut, aran kilē koonyōōru, kukōōnook nyuun :Iriin.
41011025	Nēē āsooyēy Iriin, akimii :kiyoo ra nyoo kiiku-irwaak :chiich aka, ānyōōchi kaat kupōk sukunyōōwook kaat mpō :Paapēēngʼwoongʼ Iriin nyoo mii kipsēnkwēt. [
41011026	Nēē moonyōōchi piich walak kaat, kumānyōōwook kaat :Paapēēngʼwoongʼ nyoo mii :kipsēnkwēt ngʼōōkiikwook.]"
41011027	Kuureer kuwaraka :Yēēsu nkōō kiineetanichiich Chēērusālēēm. Paani mii kumānēē piriiruu Kōpō Iriin kupka tisiik choo ēēchēēn nkōō koonēēt chēpō ngʼātuut nkōō kāāntōōy,
41011028	akuteepee kilē, "Itingʼēē kaamuuka nee i-ir ngʼaleechu? Ntā ngʼoo nyi kiikōōnin kaamuuka nyoo i-irēy ngʼaleechoochēē?"
41011029	Kuwālchi :Yēēsu pichoochēē kilē, "Ātēēpēēnook tēēpuut aku nēē āwālwoon, āmwoorwook nyoo kiikōōnān kaamuuka a-ir ngʼaleechu.
41011030	Āmwoorwoon! Kiichōōnēē :kaamuukaa Chowaana kuupootiisāniisyēy wōloo mii :Iriin, ntā wōloo mii :piich?"
41011031	Kuteepee keey pichoochēē kilē, "Nēē kumwaa kilē, 'Kiichōōnēē wōloo mii :Iriin,' kuteepeeneech kilē, 'Āmu nee nyuun simaaran inyeentee?'
41011032	Ku nēē kimwaa kilē, 'Kiichōōnēē wōloo mii :piich.' " (Kiiwar piich āmu kii rānēy :piich tōkōl kilē kii ōōrkooyoontoo Iriin :Chowaana.)
41011033	Kuwālchi nyuun :pichoochēē Yēēsu kilē, "Mākuunkēt." Kilēēchi :Yēēsu pichoochēē, "Moomwoorwook nyuun mpō nyoo kiikōōnān kaamuuka a-ir ngʼaleechu."
41012001	Kumwoochi :Yēēsu kāāntōōyichoochēē nkōō kārkēēyin kilē, "Kiimii :chiich aka kēny nyoo kiitoot sapiipuun pareenyiin akukar. Kupal kēpēn sukupēēchi :pērēēpō sapiipuun paani kākupir. Kuteek kasar nyoo /kuriipēē paree. Kii nēē waangʼ, kuutē piich walak kipa kuriipchi paree akuwēēchi keey kōōrēē aka.
41012002	Nēē mii paani kāruryō :sapiipuunēk, kuuyooytō :chiichoonēē pō paree kipāyityoonteenyiin kiwō wōloo kiimii :pichu kiiriipēy paraanoonēē kiwō kwoopchi lokoreechiich.
41012003	Paani ka-it :kipāyityoontoonoonēē wōloonēē, kunam :pichoochēē akulap, aku-oon kilēēn.
41012004	Kuuyooytō :chiichoonēē kipāyityoonteenyiin aka. Kunam :pichoochēē akulap mēt, akumuul.
41012005	Kuureer kuuyooytō :chiichoonēē pō paree kipāyityoonteenyiin nyēpō sōmōk. Paani ka-it /keekeet. Kuureer kuuyooytō kipāyitiinēk walak kutuup keey. Nēē itēy wōloonēē /kēēlāpēy walak /kēēkēētēy walak.
41012006	Kiitākitingʼēy :chiichoonēē chiich ākoongʼo nyoo muukēy kuuyooytō, wēēriinyiin nyoo kiichāmēy. Nyēpō lēt, kuuyooytō wēēroonēē kiwō wōloo mii :pichoochēē, kuupkootēy kilē, 'Koonyitēy wēēriinyuun' kuuyooytō nyuun kiwō.
41012007	Paani ka-it :wēēroonēē wōloonēē, kukuur keey :pichoochēē akilē, 'Murēchu, ānyi nyoo pāyituuy paree! Apkaana keekeeta sikupāyitwēēch :paraani.'
41012008	Kunam wēēroonēē akuukeet akuwiirchi pōōrtō paree saangʼ."
41012009	Kuteep :Yēēsu pichoochēē kilē, "Irēy nee nyuun :chiipō paree? Āmārēy āmwoorwook kiyoo irēy. Chōōnēy akuukeet pichoochēē tōkōl akuutē piich walak kuriipchi paree."
41012010	Kilēēchi :Yēēsu pichoochēē, "Ānkēt :akwaan man kilē mwoorēy siruut chēpō Iriin kilē, 'Kor nyoo kiitay :tēēkik :nyi kiilēku tēlēkuutaa koot.
41012011	Iriin ākityōōn nyoo kii-ir ngʼaleechu. Akipō kwōngʼuut nēē /kuuro.' "
41012012	Kiisōwu :kāāntōōyichoochēē kilē mii :Yēēsu kungʼāloolēē akwaaneek nkōō kārkēēyinoonēē. Kiimārēy kunam Yēēsu, wōloo nyuun kiiwar piich. Kimētō akupēēchi keey.
41012013	Nēē mii lētuun, kuuyooytō :kāāntōōyichoochēē Parisaayik walak ākōō piipō Ērōōtē pakuutyam Yēēsu sukunam akipō ngʼaleechiich.
41012014	Paani ka-it wōloo mii :Yēēsu, kilēēchi, "Koonēētiin, kiinkēt kilē imwoorēy man, amēēwārēy piich kilē ngʼoo :ngʼoo. Akiinēētēy ngʼal chēpō man ākōō kiyoo mārēy :Iriin kee-ir. Mwoorwēēch nyuun, chamaat /kēēkwārchi Kayisaari kōōti ntā machamaat?"
41012015	Paani kateepee :pichoochēē Yēēsu kilēē nyoonēē, kusōwu ngʼuurnaneengʼwaangʼ nyoo kiipkootēy. Kumwoochi kilē, "Āmu nee saatyamaan? Āpkoon rōōpiyoon aro."
41012016	Kwoopchi rōōpiyoon. Kuteep :Yēēsu pichoochēē kilē, "Pō ngʼoo :itōōni mii rōōpiyoontooni, ākōō kaarinee nyi kiikusirchi? Kuwālchi :pichoochēē kilē, 'Pō Kayisaari.' "
41012017	Nkōō yoonēē, kilēēchi :Yēēsu, "Ātēē Kayisaari chaachiich, ātē Iriin chaachiich." Kikwōngʼyō :pichoochēē nkōō kiyoo kiimwa :Yēēsu.
41012018	Nēē mii yoonēē, kupkoonchi Yēēsu :Satukaay walak. Kiirānēy :pichoochēē kilē /mākungʼēētēē piich meerat. Kuteepa :pichoochēē tēēpuut Yēēsu kilē,
41012019	"Koonēētiin, kiisirweech :Muusa ngʼātuut nyoo mwoorēy kilē 'Nēē ma :chiich akumētō cheepyooseenyiin kitoomō kunāmchi laakwa, kumilēy :wēēriingʼwaangʼ, akunāmchi laakōōy choo /kukuurtēērēē wēēriingʼwaangʼ :nyi kiima.'
41012020	Kiimii nyuun :chiitō aka kēny nyoo kiitingʼēy wēēchiichiich tisap. Kwoopiisyō :kipooreet akima kimaanam laakwa.
41012021	Kumil :wēērii nyēpō ārēēny cheepyoosoonoonēē, kima amaanam laakwa. Kutuup :wēērii nyēpō sōmōk, akima mpō ama laakwa.
41012022	Ku-ira kilēē nyoonēē ākōy ku-it wēērii nyēpō tisap. Kirook :pichoochēē tōkōl ama laakwa. Nēē mii lētuun, kima :cheepyoosoonoonēē.
41012023	Mwoorwēēch kee, poyiituuy ngʼoo :cheepyoosoonoonēē paani kāngʼēētyēērō :pichoochēē tōkōl meerat, āmu pō man kilē, kiikwoop :pichoochēē tōkōl cheepyoosoonoonēē?"
41012024	Kuwālchi :Yēēsu kilē, "Lēēluut nyoongʼwoongʼ ku nyi moonkēt :akwaan wōloo lēē :siruut chēpō Iriin, aku moonkēt mpō kaamuuka nyēpō Iriin.
41012025	Paani kaakungʼēētyēērō :piich meerat, ku mēēlē tākwoopiisyēy ntā /kēē-āp, māngʼiisyēy kilēē malaykeen choo mii kipsēnkwēt.
41012026	Akipō nyuun ngʼeetat nyēpō piich choo kiikumēērō oo, toomō asooman :akwaan nkōō kiitapuu Muusa, akipō saamuurta nyoo kiimii ma akimalar, kiyoo kiimwoochi :Iriin Muusa kilē, 'Aneen Iriintoo Apraam, Isaka ākōō Chaakōp?'
41012027	Mā Iriintoo piich choo kiikumēērō, aku pō choo sāpyootēēn. Kyoochuunnyēēkwaan."
41012028	Kiimii yoonēē :koonēētiin aka nyēpō ngʼātuut nyoo kiimii kutēērēy kiyoo kiimii kungʼāloolēē :Yēēsu ākōō Satukaay. Paani keewaangʼ :Yēēsu kumwa ngʼaleechoochēē, kuuro :koonēētiintoonoonēē pō ngʼātuut kilē kiiwālchi :Yēēsu pichoochēē nkōō oor nyaa karaam. Kuteep :chiichoonēē Yēēsu kilē, "Nkōō ngʼātuut tōkōl choo kiikōōnēēch :Iriin, nyōō nyi ōōw nkōō tōkōl?"
41012029	Kuwālchi :Yēēsu kilē, "Ngʼātuutyēē nyoo ōōw ku nyi: 'Israayeel, ateertee! Kiptaayaanteenyoon Iriin ku ākoongʼo.
41012030	Icham Iriin Kiptaayaanteengʼuungʼ nkōō moongʼuungʼ tōkōl nkōō sāpoontāngʼuungʼ tōkōl, nkōō kaapkootuutēkuuk tōkōl, ākōō nkōō kaamuukēēngʼuungʼ tōkōl.'
41012031	Aka nyoo ōōw nyēpō ārēēny ku nyi: 'Icham piich walak kilēē wōloo ichāmtooy keey.' Moomii ngʼātuut walak choo ēēchēēn choo siirēy chu."
41012032	Paani keewaangʼ :Yēēsu kumwoorēy kilēē nyoonēē, kilēēchi :koonēētiintoonoonēē pō ngʼātuut, "Kōōnkēy koonēētiin, keemwaa man kilē Kiptaayaanteenyoon Iriin ku ākoongʼo.
41012033	Karaam nyuun nēē cham :chiich aka tōkōl Iriin nkōō moonyiin tōkōl, nkōō kaapkootuutēchiich tōkōl, nkōō kaamuukeenyiin tōkōl, akicham piich walak kilēē wōloo chāmtooy keey. Karaam /keetuup ngʼaleechu kusiir /keepeel kōrōs nkōō Kōpō Iriin."
41012034	Paani keero :Yēēsu kilē kāwālu :chiichoonēē nyaa karaam, kumwoochi kilē, "Mēēnyēēn lōōw mu pāyuunāt nyēpō kaa Iriin" Kungʼeetee yoonēē, ku moomii :chiich nyoo kiitakuteep Yēēsu ngʼālyoon aka tōkōl.
41012035	Kii nēē mii :Yēēsu kuunēētēy piich mu piriiruu Kōpō Iriin, kuteep kilē, "Muukēē kilē nee kumwa :koonēēt chēpō ngʼātuut kilē chōōnēē :Meesaaya kōpō Tāwuti?
41012036	Kiimwoochi :Toomirmiir nyoo Tiliil Tāwuti kumwa kilē, 'Kiimwoochi :Kiptaayaan Kiptaayaanteenyuun kilē: Tēpēē ēēruunyuun kamas pō taay ākōy āpēluun puunikuuk.'
41012037	Kunyuun oo, nēē kuurēē :Tāwuti inyeentee 'Kiptaayaanteenyuun,' kilēkuuntooy ānō wēēriinyiin?" Kiipāypāchi :piich tōkōl kiyoo kiimwa :Yēēsu.
41012038	Kitas taay :Yēēsu kunēētiisyō kilē, "Āriipēē keey koonēēt chēpō ngʼātuut. Chāmēy :pichu kuulookēy sirōōy choo koorēēn akumārēy /kēētookwēēsēy nkōō koonyit nkōō siirēēn.
41012039	Chāmēy :pichu kulēwēnēy ngʼachareen chēpō taay mu sinakōōkiin aku mwērchinii :pichu ngʼachareen chēpō koonyit mu kaaptuum.
41012040	Mēlmēēlēy :pichu chēēpyōōsōōy choo lēē mōsōōk takusaree tukuukwaak, aku sooyēy ku-irtooy keey kilē kāroomō. Tilchinii :Iriin kiirwook pichu nyaa ngʼwaan kusiir nyēpō chiich aka tōkōl."
41012041	Kimii :Yēēsu kutēpēē ngʼwēny mu Kōpō Iriin yoo kilēēkitēē saapōōy choo /kiikuutēnii kōōnuunēy chēpō pāyiisyoo Iriin. Nkōō yoonēē, kuuro :Yēēsu wōloo kiitēntooy :piich kōōnuunēy saapōōchoochēē. Kiitēnii :piich choo lēē mōkōrō rōōpiyō chaa chaangʼ saapōōchoochēē.
41012042	Nēē mii yoonēē, kuchō :cheepyooso nyoo kii mōsōk aku mēēywoon, akuutē rōōpiyō choo ngʼērin choo kiitingʼēy saapaanoonēē.
41012043	Kukuur :Yēēsu kiineetanichiich akumwoochi kilē, "Āmwoorwook man kilē, cheepyoosooni lēē mōsōk nyi kākōōnu kōōnuunēy chaa chaangʼ kusiir chiich aka tōkōl nyoo kēētē kir saapaani.
41012044	Kākoonu :pichu tōkōl kir nyoo miningʼ nkōō chaa chaangʼ choo tingʼēy, ku cheepyoosooni, lēē mēēywoon kilēē wōli lēē, ku kākōōnu chaachiich tōkōl choo kāriipēē keey."
41013001	Kumii :Yēēsu ākōō kiineetanichiich kupēērēē piriiruu Kōpō Iriin, kumwoochi :kiineetanee aka kilē, "Koonēētiin, kāroomō koriichu ākōō kooriichu kilē nee kēny!"
41013002	Kumwoochi :Yēēsu kilē, "Keeroo kooriichu ēēchēēn chu? /Kumilēy nyoo moomii :kor mpō ākoongʼo nyoo ngʼētuunēē parakuu aka."
41013003	Paani mii :Yēēsu kutēpēē ngʼwēny nkōō Tulwoo Musēytuun nyoo kiirōōtēy keey nkōō Kōpō Iriin, kuteepee :Pēētērō, ākōō Chēēmis, ākōō Chowaana ākōō Antereeya kilē,
41013004	"Mwoorwēēch, iriisōōt :ngʼaleechu āyu, aku kir nee nyoo ngʼuutwēēch kilē kaakuriiku pērēētuusyēk choo iriisōōt :ngʼaleechu?"
41013005	Kumwoochi :Yēēsu akwaaneek kilē, "Āriip keey! Maakany kuumēlmēēlook :chiich.
41013006	Chaangʼ choo pkoonēy nkōō kaarineenyuun, akumwoorēy kilē, 'Aneen Meesaaya' akuupootēy piich chaa chaangʼ.
41013007	Aku nēē ateer akipō pooryoot nyoo lēēkit ākōō nyoo lōōw, ku moowāriisyō āmu ākōy ku-iriisyō :tukuuchoochēē, wōloo nyuun toomō ku-itēy lēt nyēpō ngʼwēny.
41013008	Poorsōōt :pōrōr ākōō pōrōryēē aka, kupooryō :kōōrēē aka ākōō aka. Chōōnēy :kiprangʼrangʼ kāmostiin chaa chaangʼ, akichō :kēmēy. Ngʼwoonin nyēpō taay :nyoonēē akimii nyuun ngʼwoonin nyoo ōōw nyoo tākuchoonēy.
41013009	Āriip keey nyuun āmu mii :piich choo nāmook akuumutaak /pākēērwookwook akuunōōrook mu sinakōōkiin. /Kunāmook /ākēē-āpook taayuu kāāntōōy ākōō pāytooy akipō aneen. Pārooyin :nyoonēē nyoo āmwoochinēē pichoochēē lōkōōy choo kāroomēēn.
41013010	/Ākēē-āmtooy kipōk lōkōōy choo kāroomēēn nkōō kōōrēē tōkōl sukuchō :pērēētuu nyēpō lēt.
41013011	Nēē /kunamaak, /akēē-āpook /kēērwookwook, ku moosip a-iim keey kilē āmwoortooy nee. Paani ka-itu pērēētuu, amwaarta kiyoo /kukōōnook. Āmu kiyoo āmwoortooy, ku mēēlē :akwaan chu āngʼāloolēy, aku Toomirmiir nyoo Tiliil.
41013012	Āltooy :chiich wēēriingʼwaangʼ /keekeet. Ku-alta :āpoo laakweenyiin, pooryēērēē :laakook sikiikwaak kuukeet.
41013013	Sāsook :piich tōkōl akipō aneen. Aku nyuun chiich nyoo murtooy ākōy pērēētuu nyēpō lēt /kēēsāruuy."
41013014	Kitas taay :Yēēsu kimwa kilē, "Nēē aroo 'kir nyēpō ngʼamat' kuuryoongʼō yoo /mākumārchinii kumii, (iyāp iit :chiich nyoo isōōmānēy ngʼaleechu) ku kaykay kumwēr :piich choo mii Chuuteeya ākōy lakamōōs.
41013015	Nēē nyōōrchi :ngʼaleechu chiich kimii kō parak, ku marēku kuchuut kō kimar kir aka tōkōl sukwoop.
41013016	Ku chiich nyoo mii pareenyiin kimawaraka kaaw kiwō kimar sireenyiin.
41013017	Kōrōōmituuy pērēētuusyēchoochēē nkōō chēēpyōōsōōy choo tingʼēy tuum ākōō choo rēērinii laakōōy!
41013018	Asaa Iriin tāmā-iriisyō :ngʼaleechu pērēētuu kārtitin.
41013019	Ōōwiituuy :nyaril nyēpō pērēētuusyēchoochēē kusiir nyaril aka tōkōl nyoo kiikuchō kungʼeetee ku-ir :Iriin ngʼwēny. Āmoomii ātoo tākuchōōnēy :nyaril aka nyoo lēē nyoonēē pērēētuu aka.
41013020	Aku nyuun oo, kiikuunwaakiit :Iriin pērēētuusyēchoochēē. Ntā kiimaanwaakiit :Iriin pērēētuusyēchoochēē, ntā moomii :chiich nyoo kusāruuy. Āmu mii :piichiich choo kiikulēwēn, ku kiikuunwaakiit pērēētuusyēchoochēē.
41013021	Aku nēē mwoorwook :chiich aka tōkōl kilē, 'Roo kee, ānyi Meesaaya!' ntā kilē, 'Roo kee, ānyiinō!,' ku moorānchi.
41013022	Pkoonēy :piich choo lēē ngʼuur choo irtooy keey Kiriistō ntā ku ōōrkooy chēpō Iriin. Irēy :pichu ngʼal chēpō kwōngʼuut sikuuchuunnyō nēē muukēē piich chēpō Kiriistō choo lēwēnootēēn.
41013023	Kunyuun oo, āriip keey! Koosip āmwoorwook tukun tōkōl kitoomō ku-itu pērēētuu."
41013024	Kitas taay :Yēēsu kumwa kilē, "Nēē woonyō :nyāriluutēchu nkōō pērēētuusyēchoochēē kuumiisēē :asiis amaakulārēy araawa.
41013025	Chunuuy :kookeel nkōō parak, /ākēētimtiimēy tukun tōkōl choo mii parak.
41013026	Nkōō yoonēē, /kēērōōtēy Wēēroo Chiich kuchōōnēy nkōō pool mu kaamuuka ākōō kiimnān nyoo ōōw nyēpō Iriin.
41013027	Aku nēē ngʼat kuuyooytō :Iriin malaykeenichiich kupa komooswook tōkōl chēpō ngʼwēny pākuurum piichiich tōkōl choo kiikulēwēn :inyeentee."
41013028	Kitas taay :Yēēsu kumwochi kilē, "Akanya kuuneetaak mookāngʼwō ngʼālyoon. Nēē aroo tāmoorichiich kānyāriliituuy akutoowu kupiityō :sāk, āsōwu kilē kaakuriiku kuwasees :kōōrēē.
41013029	Ku lēē nyoonēē mpō, nēē aroo ku-iriisōōt :tukuuchoochēē, āsōwu kilē kaakuriiku :pērēētuu nyoo wārākēē Wēēroo Chiich.
41013030	Āmwoorwook man kilē mārookēy :piichuuch mpō ntā iriisyō ngʼaleechu tōkōl.
41013031	Rookēy :parak ākōō ngʼwēny, aku mēēlē nyuun rookēy :ngʼālyoontēēnyuun.
41013032	Moomii :chiich nyoo nkēt pērēētuu ntā ku saayit nyoo chōōnēy :Wēēroo Chiich. Mēēnkēt :malaykeen, āmēēnkēt mpō :Wēērii. Iriin ākityōōn nyoo nkēt.
41013033	Āriip keey, āmu moonkēt ātoo ituuy :pērēētuunoonēē.
41013034	Karkeey nkōō chiich nyoo kāwō ruutoor. Kumēti kipāyitiinēchiich pāyit nyoo irēy akumwoochi aka kuriipsyō nkōō kurkat.
41013035	Āriip keey nyuun āmu moonkēt paani chōōnēy :chiitaa kata. Muukēy ku-itu kosoliny, langʼa kwēēn, ntā kutoomō kuurir :kōōrēē, ntā paani kaakupuusu :asiis.
41013036	Nēē chō kumoonkēt, ku kaykay kumānyōōrwook kooruuyō.
41013037	Kunyuun, ngʼaleechu āmii āmwoorwook, ku āmii āmwoochinii piich tōkōl: Āriip keey."
41014001	Kiikiingʼātu :pērēētuusyēk ārēēny ku-it tuum nyēpō Pasaka ākōō makatyaan nyoo maakuutu. Kiimii kuwāsēy :tisiik choo ēēchēēn ākōō koonēēt chēpō ngʼātuut wōloo nāmtooy Yēēsu kumēērōōtēy :piich sukuukeet.
41014002	Kumwoochi keey kilē, "Kumaakunam chiichi nkōō pērēētuusyēchu pō tuum āmu muukēy kungʼeet :piich pooryoot."
41014003	Kumii :Yēēsu Peetannya kwoomiisyēy nkōō kaa Siimnyōn, chiich nyoo kiikyaam :kōōnchōryoontō, kuchō :cheepyoosee aka nyoo kiitingʼoonuuy mwaar. /Kiikyoolēē mwaari rōōpiyō chaa chaangʼ. Kuryēchi :cheepyoosoonoonēē kaat pō sētoo mwaar akuroonchi Yēēsu mwaaroonēē mēt.
41014004	Paani keero :piich walak choo kiimii kōyoonēē kiyoo ka-ir :cheepyoosoonoonēē, kunyāliisyō akuteep keey kilē, "Nee /kiiluluukeetaa mwaar nyi?
41014005	/Kātākyooltēērēē mwaari rōōpiyō chaa chaangʼ /ākēētē rōōpiyēēk mēēy." Kunyālāchi :pichoochēē cheepyoosoonoonēē.
41014006	Kilē :Yēēsu, "Āmētēē cheepyoosoonoonēē, koo-iimchi nee inyeentee? Kaaku-irwaan kir nyaa karaam."
41014007	Kitas taay :Yēēsu kumwoochi pichoochēē kilē, "Āmii :akwaan nkōō mēēy pērēētuu aka tōkōl ākootoorētēy nēē āchāmēy. Wōloo nyuun moomii nkōō aneen ākōy.
41014008	Kaaku-ir :cheepyoosoonoonēē kiyoo kēēmuukēy, akēēsip kuu-iil pōōrtanyuun kutoomō pērēētuuni /pākēētupēy.
41014009	Ākoomwoorwook man kilē, /mākuruutyēērēē cheepyoosooni nkōō kir nyoo ka-ir nkōō ārii aka tōkōl yoo /kwoomtoorēē lōkōōy choo kāroomēēn mu ngʼwēny tōkōl."
41014010	Nēē mii yoonēē, kiwō :Chuutaas Iskaryōōt, nyoo kii ākoongʼo nyēpō kiineetanik taman nkōō ārēēny wōloo kiimii :tisiik choo ēēchēēn kiwō ku-alta Yēēsu.
41014011	Paani kateer :tisiichoochēē ngʼaleechoochēē pō Chuutaas, kupāypāyiituuy akuuyoomiis inyeentee rōōpiyō. Kutoowu :Chuutaas kuwas porooyin nyoo āltēērēē Yēēsu.
41014012	Nēē mii pērēētuu nyēpō taay nyēpō tuum nyoo /kiikyoomēy makatyaan nyoo maakuutu, pērēētuuni yēēngʼēy :Yāwuutik mākool sukwaam paani katuuriit :kōōrēē, kuteepa :kiineetanik Yēēsu kilē, "Imārey kēēchēpēē ānō āmiisyoonipō Pasaka takee-ama?"
41014013	Kuuyooytō :Yēēsu kiineetanichiich ārēēny akilēēchi, "Apee ākōy :Chēērusālēēm yoo ātuuyēērēē chiich nyoo āpēē pēr kisaapan. Atuup chiichoonēē lēt.
41014014	Kaayi kachuut :chiichoonēē, apa ākoomwoochi chiipō kaayoonēē kilē, 'Kālē :koonēētiintēē: Mii ānō koonyuun nyēpō too nyoo ā-āmēē Pasaka ākōō kiineetanichuuch?'
41014015	Ngʼuutwook :chiichoonēē koot aka nyēpō parak nyoo /kiikēēchēp. Āsātuunēēnēēch āmiisyō yoonēē."
41014016	Kingʼēētyō :kiineetanik akupa ākōy Chēērusālēēm. Kupa kunyōōru tukun tōkōl kilēē wōloo kāmwoochintō :Yēēsu, akichēp āmiisyō nyēpō Pasaka.
41014017	Paani kāwō kutuuriit kōōrēē, kuchō :Yēēsu ākōō kiineetanichiich taman nkōō ārēēny ākōy kōyoonēē.
41014018	Kimii :Yēēsu kwoomiisyēy ākōō kiineetanichiich, kumwoochi akwaaneek kilē, "Āmwoorwook man kilē, mii :akoongʼo nkōō akwaan nyoo wēētii ku-āltooyoon, inyeentee nyoo ā-āmiisyēy tōkōl."
41014019	Kutoowu kuu-iim keey :kiineetanik akuteepee :aka tōkōl kilē, "Ara aneen?"
41014020	Kuwālchi :Yēēsu kilē, "Ākoongʼo nkōō akwaan nyoo kimii kēēnōnōōkēē :tōkōl makatyaan mōōnkwēē ākoongʼo.
41014021	Mēērēy :Wēēroo Chiich kilēē paani /kiikeesir mu siruut. Aku rāyiituuy nyuun kitya nkōō chiich nyoo āltooy. Kiitakaykay ntā /kiimakunam chiichoonēē."
41014022	Paani mii kwoomiisyēy, kunam :Yēēsu makatyaan akumwoochi Iriin kōōnkēy. Kupuutil akuutē kiineetanichiich, akilē, "Pōōrtanyuun :nyi, aama."
41014023	Kunam kikoompee nyoo kiimii :tiipaay, kumwoochi Iriin kōōnkēy, kuutē kiineetanichiich, kura :chii tōkōl.
41014024	Kumwoochi :Yēēsu kilē, "Kērētiichuuch :chu chēpō miis nyoo rēēl choo /kitārtooy akipō piich chaa chaangʼ.
41014025	Āmwoorwook man kilē moorēēy kuureer tiipaay ākōy pērēētuuni āwoorēēy chaa reelacheen mu kaa Iriin."
41014026	Paani keewaangʼ kutuumēy tuum kupa kuutangʼ kamas pō Tulwoo Musēytuun.
41014027	Kumii kupēētii, kumwoochi :Yēēsu kiineetanichiich kilē, "Āryētooy :tōkōl ākoomētoon, kilēē paani /kiikusir kilē, 'Āpārēy māsowoontēē akusarat :kēēchiirēk.'
41014028	Aku nyuun, paani /kaakeengʼeeteenaan meerat, āntōrōōrtoorēēnook āwō Kalilaaya."
41014029	Kumwoochi :Pēētērō Yēēsu kilē, "Mpō tāmwēr :piich tōkōl ku moomētooyiin."
41014030	Kilēēchi :Yēēsu Pēētērō, "Āmwooruun man kilē kutoomō kuchār :kipsōōywō nyēpō ārēēny langʼatuuni, itayēy āsip sōmōk kilē mēēnkētoon."
41014031	Kilē :Pēētērō, "Mpō ntā meerat ku mootāyēy kilē moonkētiin." Kumwa mpō :kiineetanik tōkōl kilēē nyoonēē.
41014032	Kiwō :Yēēsu ākōō kiineetanichiich ākōy yoo /kiikuurēē Keetseemaani. Paani ka-it kilēēchi :Yēēsu akwaaneek, "Ātēpii yēēnyi āwō asa."
41014033	Kuumut :Yēēsu Pēētērō, Chēēmis ākōō Chowaana kupa nkōō inyeentee. Nkōō yoonēē, kuchōōnchi :ngʼwoonin Yēēsu akuu-iim keey.
41014034	Kilēēchi :Yēēsu kiineetanichoochēē, "Ngʼwaanaa moo nyoo paanta āmēērēy, āngʼētuunēē yi, ākoochikēnchō."
41014035	Kiwō :Yēēsu taay nyoo matyaan kukutungʼ akusa kilē nēē muukēē kusiirtoorēē :pērēētuunoonēē pō ngʼwoonin inyeentee.
41014036	Kumwa kilē, "Apoo! Muukiisōōt :tukun tōkōl nkōō wōloo imii, naayteereenaan nyarili, Aku nyuun, amee-ir kilēē wōloo āmārtooy, i-ir kilēē wōloo imārtooy."
41014037	Paani kawaraka, kinyōōru kiineetanichiich chu lēē sōmōk kumii rwoon. Kumwoochi Pēētērō kilē, "Siimnyōn, kēēruu? Mēēmuukēy mpō ichikan saayit ākoongʼo?
41014038	Āchikānchēē akaasaa simooputyō nēē /kuutyamaak. Chāmēy :mēē, wōloo nyuun moomii :kaamuukee."
41014039	Kuureer kiwō kusa kilēē taay.
41014040	Paani kawaraka :Yēēsu, kiwō kunyōōru kineetanichoochēē mii rwoon, āmu kiitingʼēy rwoon nyoo nyikiis. Kipēti :kiineetanik kiyoo mwoochinii Yēēsu.
41014041	Paani kawaraka :Yēēsu nyēpō sōmōk, kilēēchi kiineetanichiich, "Toomii āruusōōt ākoomuungʼēy? Kaakuyam! Kaaku-it :saayit nyoo kwooltooy Wēēroo Chiich kiwō ēēruunēpō kipngʼōōkiin.
41014042	Āngʼēētyēē keepee. Aroo kee anyi kaaku-itu :chiichi āltooyoon."
41014043	Paani kiitākumii :Yēēsu kungʼāloolēy, ku-itu :Chuutaas nyoo kii ākoongʼo nyēpō kiineetanichiich taman nkōō ārēēny. Kiitāsoonuuy piich chaa chaangʼ choo kiitingʼēy chōōkoon ākōō ruunkuus. Kiiyooku pichoochēē :tisiik choo ēēchēēn, koonēēt chēpō ngʼātuut ākōō kāāntōōy.
41014044	Kiikiikumwoochi :Chuutaas pichoochēē kilē, "Chiich nyoo ātēnii aasak ku nyoonēē, anam ākooriipootō."
41014045	Paani ka-it :Chuutaas, kiwō kilē weel yoo kiimii :Yēēsu akuutaakwees kilē, "Aasak, koonēētiin."
41014046	Kunam :pichoochēē Yēēsu.
41014047	Wōloo nyuun kingʼeet :akoongʼo nyēpō pichu kiiryoonchēērēē yoonēē, kungʼusu chōōkeenyiin akichwan iitpō kipāyityoontoo Tisiintēē nyi Ōōw kuchinta.
41014048	Kumwoochi :Yēēsu pichoochēē kilē, "Āmu nee soo-āpuu chōōkoon ākōō ruunkuus apaanamaan kilēē aneen pāriin?
41014049	Nku kyoomii nkōō akwaan pērēētuu aka tōkōl, ānēētiisyēy mu piriiruu Kōpō Iriin amaanamaan? Wōloo nyuun, akanya kuusilta :siruut."
41014050	Kimētō Yēēsu :kiineetanichiich akuryata kupēēchi keey.
41014051	Kiimii :narana nyoo kiikiilaak anka nyoo kituupēy Yēēsu, /keenam,
41014052	kungʼusta ankee akuurip kimutul.
41014053	/Keemut Yēēsu ākōy kaa Tisiintēē nyoo Ōōw wōloo kiikiirumchi keey :tisiik choo ēēchēēn, koonēēt chēpō ngʼātuut ākōō kāāntōōy.
41014054	Kiituup :Pēētērō Yēēsu nkōō ripaarip. Kiwō ākōy ku-it piriiruu kaa Tisiintēē nyi Ōōw. Kumii wōloonēē, kutēpō ngʼwēny ākōō piich choo kiiriipēy kaayoonēē akuyu ma.
41014055	Kiiwas :tisiik choo ēēchēēn ākōō kōōkwoo Yāwuutik tōkōl ngʼal choo toomchinii Yēēsu /sikeekeet, kumākunyōōru nyuun ngʼālyoon aka tōkōl.
41014056	Kiimwa :piich chaa chaangʼ ngʼal chēpō ngʼuurnan kuutoomchi Yēēsu, wōloo nyuun, maachoomnyō :ngʼaleekwaak.
41014057	Kiiryoonchō :piich walak akuutoomchi Yēēsu ngʼal chēpō ngʼuurnan kilē,
41014058	"Kiikuteer kumwoorēy :chiichi kilē, 'Āmilēy Kōyi pō Iriin nyi kiitēēkēy :piich, akaateek aka nkōō pērēētuus sōmōk nyoo mātēēkēy :chiich.' "
41014059	Kimaakichoomnyō :ngʼaleepō pichoochēē.
41014060	Kuuryoongʼ :Tisiintēē nyoo Ōōw nkōō kōōkwoo pichoochēē tōkōl akuteep Yēēsu kilē, "Mēētingʼēy ngʼālyoon nyoo imwoorēy akipō ngʼaleechu kamwa :pichu akipō inyēēn?"
41014061	Kusiisi keey :Yēēsu amaawalta ngʼālyoon. Kuureer kuteep :Tisiintoonoonēē Ōōw Yēēsu kilē, "Inyēēn Meesaaya, Wēēroo inyeentee nyoo Pēēruuroot?"
41014062	Kilēēchi :Yēēsu, "Aneen nyoonēē, ākoorōōtēy Wēēroo Chiich, kutēpēē ēēruu taay nyēpō Iriin nyēpō kaamuuka tōkōl, ākoorōōtēy kuchōōnēē pool chēpō parak."
41014063	Paani kateer :Tisiintoonoonēē Ōōw kiyi kamwa :Yēēsu kupaal sirōōchiich akimwa kilē, "Tākēēmārēy sōwi chēpō nee?
41014064	Kaateer :akwaan wōloo muultooy :chiichi Iriin. Āmwoorēy nee nyuun?" Kutil tōkōl kilē yāmēy /keekeet.
41014065	Kitoowu :walak kungʼuti Yēēsu, akurat koonyin, akulap, akumwoochinii kilē, "Mwoorwēēch, ngʼoo :nyi kalapin?" Kunam :riipiik akuurapaak.
41014066	Kimii :Pēētērō piriiruunoonēē pō Tisiintoonoonēē Ōōw, kuchō :chēētō aka nyoo kii kipāyityoontoo tisiin, akuuweer yoonēē kiimii :Pēētērō.
41014067	Paani keero :chēēpoonēē Pēētērō mii kuywēē ma, kuuro akilē, "Kēēmii :inyēēn mpō ākōō Yēēsu nyēpō Naasareet."
41014068	Kitay :Pēētērō akilē, "Moonkēt :aneen amaasōwu mpō kiyoo ingʼāloolēē." Kuunaayta kiwō kurkat nyēpō piriiruu kaayoonēē. Nkōō yoonēē, kuchār :kipsōōywō.
41014069	Kuuro :chēēpoonēē akumwoochi piich choo kiimii yoonēē kilē, "Kiineetanee aka nyēpō Yēēsu :chiichi."
41014070	Kuureer kitay :Pēētērō. Nyoo matyaan, kumwoochi :pichoochēē Pēētērō kilē, "Man, inyēēn :akoongʼo nyēpō pichu, āmu ichōōnēē mpō Kalilaaya."
41014071	Kusirpēn :Pēētērō kilē, "Moonkēt chiichi āmii :akwaan āngʼāloolēē."
41014072	Nkōō yoonēē, kuchār :kipsōōywō nyēpō ārēēny. Kuupkaat nyuun :Pēētērō ngʼaleechu kiimwoochinii :Yēēsu kilē, "Kutoomō kuchār :kipsōōywō kunyil ārēēny itāyēy āsip sōmōk kilē mēēnkētoon." Nkōō yoonēē, kuriir :Pēētērō.
41015001	Paani kāwō kuyyeech kōōrēē kupa kiilap :tisiik choo ēēchēēn, koonēēt chēpō ngʼātuut ākōō kāāntōōy ākōō kōōk tōkōl nyēpō Yāwuutik, nēē ityō kirat Yēēsu, akuumut kaa Pilaato.
41015002	Kii nēē it, kuteep :Pilaato Yēēsu kilē, "Inyēēn :pāytooyiintoo Yāwuutik?" Kuwālchi :Yēēsu kilē, "Keemwee kilēē nyoonēē."
41015003	Kuutoomchi :tisiik choo ēēchēēn kilē kiiku-ir Yēēsu ngʼal chaa chaangʼ chaa raacheen.
41015004	Kuteep :Pilaato Yēēsu kilē, "Moomii kiyoo iwāluuy nkōō ngʼaleechu raacheen mwoorēy :pichu kilē kii-ir?"
41015005	Kumaakuwālchi :Yēēsu ngʼālyoon. Kikwōngʼ :Pilaato.
41015006	Nkōō kēnyii aka tōkōl nyoo kyoomēy :Yāwuutik Tuumpō Pasaka, ku kiityooytooy :Pilaato chiich ākoongʼo nyoo rataat nyoo kāsoom :Yāwuutik kilē /keetyaayta.
41015007	Kiimii :chiich aka nyoo /kiikukuurēē Paraapa nyoo /kiikurat nkōō piich walak choo /kiikurat choo kiipar chiich nkōō pooryoot.
41015008	Nkōō yoonēē, kuurumchi keey :piich Pilaato akusoom kuutyooytoochi chiich ākoongʼo nyaa rataat kilēē paani cham /kēētyooktooy nkōō pērēētuu Pasaka.
41015009	Kuteep :Pilaato pichoochēē kilē, "Āmārēy ātyookwook pāytooyiintoo Yāwuutik?"
41015010	Kiiteep :Pilaato pichoochēē kilēē nyoonēē āmu kiinkēt kilē kiimuti :tisiik choo ēēchēēn inyeentee akipō tuurin pō moo.
41015011	Kingʼam :tisiichoochēē ēēchēēn piich tōkōl kumwoochi Pilaato kuutyaayta Paraapa nyoo kātēētyooytooy Yēēsu.
41015012	Kuteep :Pilaato kilē, "A-irta nee nyuun chiichi ākuurēē pāytooyiintoo Yāwuutik?"
41015013	Kumwoochi :piich tōkōl kilē, "Karkaata!"
41015014	Kuteep :Pilaato kilē, "Āmu nee, kaleel nee :chiichi?" Kitas taay :pichoochēē kupōl kilē, "Karkaata!"
41015015	Kilēē yi kiimārēy :Pilaato kuupaypaay piich, kuutyaayta Paraapa, akumwoochi askariichiich kuutwoor Yēēsu akuutētō /pakeekarkaat.
41015016	Kiimut :askariik Yēēsu ākōy wōli kiimāngʼēy :akwaaneek akukuur lukēē tōkōl nyēpō pooryoot.
41015017	Kuuloochi :pichoochēē Yēēsu sirōōpō pāytooyiin. Kunaar nkat nyēpō kātōōy akuuloochi mētinyiin.
41015018	Paani kaakuuloochi tukuuchoochēē, kuutaakwees kilē, "Iril! Pāytooyiintooni pō Yāwuutik!"
41015019	Kulapa :pichoochēē Yēēsu kaarya mēt akungʼuti, akukutungʼō taayuunyiin ku-irtooy keey kilē kēēkoonyit.
41015020	Kii nēē waangʼ :pichoochēē kupiirēnēē Yēēsu, kungʼusta siraa pāytooy nyi kātingʼēy akuuloochi siroochiich, akuurēētō /keepa /keekarkaat.
41015021	Kumii aree, kutuuyēērō chiich nyoo kiimii kuwēētiiy Chēērusālēēm. /Kiikukuurēē chiichoonēē Siimnyōn nyēpō Kurēēnō akii apootaa Aleekisaanta ākōō Ruupō. Ku-ir :pichoochēē inyeentee kukalap kimurtooyoontoo Yēēsu.
41015022	Kiimut :pichoochēē Yēēsu ākōy yoo /kiikukuurēē Kolkoota. (Nēē /kiwal ngʼālyoontooni lēē Kolkoota ku ārii reenkeesyaa mēt.)
41015023	Kuutē :pichoochēē Yēēsu tiipaay choo /kiikuuwaar ākōō saakit walak kilē sikuupoot ngʼwoonin. Kutay :Yēēsu kira.
41015024	Kupārchi :pichoochēē Yēēsu kimurtooyoon, akichārchi keey siroochiich, ku-istō sēkēēr sikusōwu kilē ngʼoo :nyoo āpēy nyōō.
41015025	Kii saayit sōmōk nyēpō koorōōn paani /kiikupārchinii Yēēsu kimurtooyoon.
41015026	/Kiikusirchi ngʼaleechu kii-ir /keekeet kimurtooyoontēē. Kiimwoorēy :ngʼaleechoochēē kilē: 'pāytooyiintoo yāwuut.'
41015027	Kiipārchi :askari chēēlōsōōstiin ārēēny kimurtooyoon kitas keey ākōō Yēēsu. Kiipārchi aka kamaspō ēēruu taay nyēpō Yēēsu; kipārchi aka ēēruu lēt.
41015029	Kiipirpiirēy :piich choo kiisiirtooy mētēwēyiikwaak akumuulēy Yēēsu kumwoochinii kilē, "Inyēēn nyoo imuukēy isyaar Kōpō Iriin akiireer iteek nkōō pērēētuus sōmōk!
41015030	Sāruu keey sōō! Rēkuunēē kimurtooyoon!"
41015031	Kimuul mpō :tisiik choo ēēchēēn ākōō koonēēt chēpō ngʼātuut Yēēsu kimwoorēy kilē, "Kiisāru :chiichi piich walak, nku mēēmuukēy kusāru keey.
41015032	Kimārēēchaan keeroo Meesaaya, pāytooyiintooni pō Israayeel kurēku nkōō kimurtooyoon sikeerana ngʼaleechiich." Kumuul mpō :pichu kiikupārchi kimurtooyoon ākōō inyeentee.
41015033	Kii nēē it saayit lo nyēpō pērēēt kichō :tuurin nyoo kiikar kōōrēē tōkōl, ākōy saayit sokool.
41015034	Paani ka-it saayit sokool, kuunchō :Yēēsu kilē, "Iriinteenyuun, Iriinteenyuun, āmu nee siimētoon?" (Kiimwooruuy nyoonēē nkōō kuutiinyiin kilē, "Ēlōōyi, ēlōōyi, leema sapaktaani?")
41015035	Paani kateer :piich walak choo kiimii yoonēē, kilē, "Ateertee kee, mii kukuurēy Eliicha."
41015036	Kuurip :chiich aka akunam anka nyoo kuulēy pēr akuuchuut :tiipaay choo ngʼwoonēēn. Kunam ankaanoonēē kuruti keet akuukoorchi kuutii Yēēsu akilē, "Akanya /sikeeroo nēē chōōnēy :Eliicha kuurēēkuuy nkōō kimurtooyoon."
41015037	Kuunchō :Yēēsu akima.
41015038	Kupaala :anka nyoo kiisēēkēnēēnēy mu Kōpō Iriin kupka ārēēny kungʼeetee mēt ākōy keel.
41015039	Paani keerō :āskāriintēē nyoo ōōw nyoo kiiryoongʼēē taayuu kimurtooyoontoo Yēēsu, wōloo kameerta :Yēēsu kilē, "Man, koo Wēēroo Iriin :chiichi."
41015040	Kiimii :chēēpyōōsōōy walak choo kiirōōtunēē wōloo lōōw. Nkōō chēēpyōōsōōchu ku kiimii :Maaryaa Maktaleena ākōō Maaryaa eeyaa Chēēmis nyoo miningʼ ākōō Chōōsēs, ākōō Sālōōmē.
41015041	Kiituupootēy :chēēpyōōsōōchu Yēēsu akuutoorētēy paani kiimii Kalilaaya. Kiimii mpō :chēēpyōōsōōk walak yoonēē chaa chaangʼ choo kiituup Yēēsu ākōy Chēērusālēēm.
41015042	Kii nee it :kosoliny nyēpō pērēētuu nyoo kiichēpēy keey :Yāwuutik kukānyoonuuy :Sapaatō,
41015043	kiwō :chiich aka nyoo /kikukuurēē Chōōsēp nyēpō Arimateeya nkōō nyakanat kusoom Pilaato kuutē pōōr pō Yēēsu. Kii kiirwookiin Chōōsēp nyoo kiitookuunoot nkōō Kōōkwoo Yāwuutik, akiikānyēy pāyuunātoo kaa Iriin kuchō.
41015044	Kikwōngʼ :Pilaato paani kateer kilē kaakima :Yēēsu, akukuur kāāntōōyiintoonoonēē pō luk akuteepee nēē kaakima :Yēēsu.
41015045	Paani kāmwoochi :kāāntōōyiintoonoonēē kilē kaakima, kuchāmchi Chōōsēp kiwō kwoop pōōr pō Yēēsu.
41015046	Kwaal :Chōōsēp anka akupa kuurēēkuunō pōōrpō Yēēsu kimurtooyoon akuratee ankaanoonēē. Kunam pōōrtō akupa kuukonoor kēpēn nyoo mii raat nyoo kiipalaat akuutiriinchi kor kukar kurkee nyēpō kēpēnēē.
41015047	Kiiro :Maaryaa Maktaleena ākōō Maaryaa eeyaa Chōōsēs yoo /kiikuutē pōōr pō Yēēsu.
41016001	Kii nēē rook :pērēētuu Sapaatō, kwaal :mpō Maaryaa Maktaleena, Maaryaa eeyaa Chēēmis, ākōō Sālōōmē mwaar sukupa kuu-iilee pōōr pō Yēēsu.
41016002	Paani kayyeech :kōōrēē ku kaakupuusu asiis pērēētuu nyēpō taay nyēpō wiiki, kupa :chēēpyōōsōōchoochēē ākōy yi /kiikuutē pōōr pō Yēēsu.
41016003	Kumii aree, kuteep keey kilē, "Ngʼoo :nyoo wōkumiltoowēēch korta nyi /kiikukaree kurkeetaa kēpēn?"
41016004	Paani ka-it yoonēē, kuuro kēpēnēē kuyaataat, /akiikeemilta korta. Ki ōōw koroonēē kwōngʼuut.
41016005	Paani kachuut kēpēnēē, kuuro chiich nyoo mii kutēpēē ngʼwēny ēēruungʼwaangʼ pō taay. /Kiikiilaak sira nyoo rēēl, kikwōngʼyō :chēēpyōōsōōchoochēē.
41016006	Kumwoochi :chiichoonēē kilē, "Mookwōngʼyō, ānkēt kilē āmii āwāsēy Yēēsu nyēpō Naasareet, nyoo /kiikupārchi kimurtooyoon. Moomii yēēnyi, kaakungʼeeta meerat. Aroo kee yi kēēmii pōōrtō.
41016007	Apee āmwoochii kiineetanichiich ākōō Pēētērō kilē, 'Kaakuuntoroor :Yēēsu kiwō Kalilaaya. Āpēētii ānyōōrchinii wōliinēē kilēē paani kiimwoorwook.' "
41016008	Kupeera :chēēpyōōsōōchoochēē kēpēnēē akumwēr āmu kiipōōtānchō akukwōngʼyō. Kumaakumwoochi chiich aka tōkōl nkōō aree ngʼaleechoochēē, āmu kiiwāriisyō kitya.
41016009	Paani kiingʼeeta :Yēēsu meerat koorōōn, nēē mii pērēētuu nyēpō taay nyēpō wiiki, kungʼuuti keey kupōk Maaryaa Maktaleena, cheepyoosoonoonēē kii-ōōnchinii :Yēēsu toomirmiirēy tisap choo kii-iimēy.
41016010	Kiwō :cheepyoosoonoonēē ākōy wōloo kiimii kuriiryēērēē :kiineetanipō Yēēsu akumwoochi ngʼaleechoochēē.
41016011	Paani kāmwoochi kilē kaaroo Yēēsu akusāpoot, kimaaran.
41016012	Kuureer :Yēēsu kungʼuuti keey kiineetanichiich ārēēny choo kiimii kupkoonēē Chēērusālēēm. Kungʼuuti keey nkōō aree aka nyoo kimēēmuukēy kusōwu :kiineetanichoochēē kilē Yēēsu :inyeentee.
41016013	Paani kāsōwu :kiineetanichoochēē ārēēny kilē kii Yēēsu :nyoonēē, kuchaayta ākōy Chēērusālēēm kipa kumwoochi kiineetanik chuuchō walak, kimaakuuran.
41016014	Nēē mii lētuun, kungʼuuti keey :Yēēsu kiineetanik choochēē kii lēē taman nkōō ākoongʼo kumii kwoomiisyēy. Kipōlchi :Yēēsu akwaaneek āmu kiitay kuuran kilē kaakungʼeetee :inyeentee meerat, akutay kuuran ngʼaleepō piich choo kiimwoorēy kilē keero Yēēsu kilē sāpoot.
41016015	Kiimwoochi :Yēēsu kiineetanichiich kilē, "Apee ngʼwēny tōkōl, ā-āmchinootō piich tōkōl lōkōōy choo kāroomēēn.
41016016	Chiich aka tōkōl nyoo keeran ngʼaleechuuch /akeepaatiisan, /kēēsāruuy. Ku nyoo mēērānēy ngʼaleechuuch, kēētilchinii kiirwook.
41016017	/Kuutēnii choo rānēy ngʼaleechu kaamuuka nyoo muukēy ku-oon toomirmiirēy chaa raacheen nkōō kaarineenyuun. Ngʼāloolēē ngʼālyēēp choo mēēnkēt.
41016018	Muukēy mpō kunam kipaangʼōōy nkōō ēēruunēkwaak, ntā kura ngʼwoonō aka tōkōl aku mā-āmēy :kir akwaaneek. Nēē tiingʼō ēēruunēkwaak piich choo mnyoonsōōt, kusopyō."
41016019	Kii nēē waangʼ :Kiptaayaan Yēēsu kungʼāloolchinii kiineetanichiich, /kēē-āp kiwō kipsēnkwēt akiwō kutēpō ēēruu taay nyēpō Iriin.
41016020	Kipa :kiineetanik pakwaamtaata lōkōōy choo kāroomēēn nkōō kōōrēē tōkōl. Kiimii :Kiptaayaan nkōō akwaaneek kwoomtootēy lōkōōyichoochēē akuutēnii akwaaneek kaamuuka ku-irēy tukun choo mēēmuukēy ku-ir :chiich, kungʼuutinii piich kilē pō man lōkōōyichoochēē kāroomēēn.
42001001	Poontooni lēē Tēyōpiilō nyoo koonyitoot, kiikusir :piich chaa chaangʼ ngʼal choo kiiku-iriisyō nkōō wōli kimii.
42001002	Kiikusir :achaan tukun choo kiimwoorwēēch :piich choo kiirōōtēy ku-iriisōōt :ngʼaleechoochēē kungʼeetee kutoowu. Pichoochēē mpō choo kiipa kwaamtaata ngʼaleechoochēē.
42001003	Poontooni koonyitoot, āmu kyaasyaak tukuuchoochēē tōkōl kungʼeetee wōli kiitoowuntō, ku kaapkaat kilē karaam asiruun ngʼaleechu nkōō oor nyoo rootoot.
42001004	Āmwoorēy kilēē nyoonēē siisōwuu lōkōōy chēpō man akipō ngʼaleechoochēē tōkōl /kiikiineetin.
42001005	Paani kiipāytooy :Ērōōtē kōōroo Chuuteeya tōkōl, ku kimii tisiintēē aka nyoo /kiikukuurēē Sakaryaa nyoo kiichōōnēē kōpō tisiik nyoo /kiikukuurēē Apiiya. Kiitingʼēy cheepyooseenyiin nyoo /kiikukuurēē Ēlisāpēēt nyoo kiipō kaa Aaron.
42001006	Kiikoontyitēy :tōkōl Iriin akuukoonyitēy ngʼātuut tōkōl kilēē wōloo mārtooy :Iriin.
42001007	Kiikiikuyōōsiituuy :tōkōl akiitoomō kunyōōru laakōōy, āmu kii sōōn :Ēlisāpēēt.
42001008	Nēē mii pērēētuu aka, ku kiimii :Sakaryaa kupāyiisyēy mu Kōpō Iriin kilēē tisiin āmu kii koongʼwaangʼ nyi kiipāyiisyēy pērēētuunoonēē.
42001009	/Keekwar inyeentee mu istoor pō sēkēēr, āmu kii :tis chu kiilēwēnēy chiich nyoo irēy pāyit mu Kōpō Iriin. Kuchuut nyuun Kōpō Iriin wōloo kiichuutēy tisiik ākityōōn akiwō kupeel tukun choo ngʼuutooy nyaa anyiny.
42001010	Paani kiimii ku-irēy kilēē nyoonēē, kimii :piich tōkōl saangʼ kusooyēy.
42001011	Kichōōnchi Sakaryaa :malaykayaantaa Iriin kitākumii kō, akuuryoongʼō kaapkōrōs kamaspō taay yoo kiimii :Sakaryaa kupēēlēē tukuuchoochēē ngʼuutuuy nyaa anyiny.
42001012	Kii nēē ro :Sakaryaa, kwootyō akuwāriisyō.
42001013	Kumwoochi nyuun :malaykayaantaanoonēē Sakaryaa kilē, "Sakaryaa, mēēwāriisyō! Kaakuteer :Iriin soowuutēkuuk. Kunyuun, nāmēy :cheepyooseengʼuungʼ laakwa nyoo lēē wēērii ākiikuurēē laakwaanoonēē Chowaana.
42001014	Ipāypāyiituuy akupāypāyiituuy piich chaa chaangʼ nēē /kituum laakwaanoonēē.
42001015	Lēkuuy :Chowaana chiich nyoo tōrōōr nkōō taayuu Iriin. Mārēēy tiipaay ntā ku kir aka tōkōl nyoo irēy chiich kipōōkit. Nyiriitēy :Iriin Toomirmiir nyoo Tiliil kutākumii moopō eeyeenyiin.
42001016	Irēy piich chēpō Israayeel chaa chaangʼ kuwāliisyō akicham Kiptaayaan Iriinteengʼwaangʼ.
42001017	Sip kuuntōrōōrtēērēē :inyeentee Kiptaayaan nkōō kaamuuka nyoo lēē nyēpō Eliicha. Wālēy paapatiin kuchoomnyō ākōō laakōōkwaak. Irēy piich choo mātēērēy ngʼal kuteer ngʼal chēpō man choo tuupēy :piich choo kāroomēēn. Aku-ir piich kuchēp keey sikunyōōru :Kiptaayaan kuchēpootēēn."
42001018	Nkōō yoonēē, kumwoochi :Sakaryaa malaykayaantaanoonēē kilē, "Āsōwuuntooy ānō kilē man :ngʼaleechu? Kyaayoosiitu ākōō cheepyooseenyuun."
42001019	Kuwālchi :malaykayaantaanoonēē kilē, "Aneen ku Kaapuryēēl, nyoo tingʼēy kaamuuka kungʼeetee wōloo mii :Iriin. /Kākiiyookwoon āchoomwooruun lōkōōyichu kāroomēēn.
42001020	Iriisōōt :ngʼaleechu nkōō pērēētuu nyoo kiikulēwēn :Iriin. Akunyuun oo, āmu meeran kiyoo koomwooruun, ku nāmēē :kuutiingʼuungʼ nyoo mēēngʼāloolēy ākōy pērēētuunoonēē."
42001021	Kiikānyiisyō :piich choo kiimii saangʼ ākōy kilē, "Ara kārēēm nee Sakaryaa aniinee?"
42001022	Paani kāwō kichō saangʼ, ku kiikiikunama :kuut nyoo kimēēmuukēy kuti kungʼalaal. Kingʼāloolchinēē piich ēēruun kipaat. Kusōwu :piich kilē kiiro :Sakaryaa ngʼālyoon nyēpō kwōngʼuut nkōō Kōpō Iriin.
42001023	Kitas taay :Sakaryaa kupāyiisyō nkōō Kōpō Iriin ākōy kurook :saayitiinyiin nyi kiikimārēy kupāyiisyō. Nēē mii lētuun, kuwēēchi keey kaaw.
42001024	Nyoo matyaan, kimanak :Ēlisāpēēt. Kii nēē kaakimanak, ku-ungʼchi keey kō āroo choo lēē muut, akimwa kilē, "Kaakuriireenaan :Iriin ākōy ānyōōru laakwa, kir nyoo kiikiikuureengʼan :piich."
42001026	Nkōō araawee nyēpō lo kungʼeetee kimanak :Ēlisāpēēt, kuuyooytō :Iriin malaykayaantee aka nyoo /kiikukuurēē Kaapuryēēl kiwō ākōy māngʼoot nyoo kiimii kōōroo Kalilaaya nyoo /kiikukuurēē Naasareet.
42001027	Kiimii :chēētō aka wōloonēē nyoo kiitoomō kimar :murēnō. /Kiikukuurēē chēēpoonēē Maaryaa. Kiimii :chēēpi kumārēy keey nkōō chiich aka nyoo /kiikukuurēē Chōōsēp nyoo kichōōnēē kōpō Pāytooyiin Tāwuti.
42001028	Kii nēē it :malaykayaantaanoonēē wōliinēē, kiwō ākōy yoo kiimii Maaryaa akumwoochi kilē, "Cham keey Maaryaa! Ipēēruuroot akimii :Iriin kupootēēn."
42001029	Kipēti :Maaryaa kiyoo mwooruuy paani kateer ngʼaleechoochēē. Kiteep keey inyeentee kilē, "Ngʼuutuuy nee :ngʼaleechu?"
42001030	Kumwoochi :malayka Maaryaa kilē, "Mēēwāriisyō! Ipēēruuroot nkōō wōloo mii :Iriin!
42001031	Kunyuun, imānākēy akiinam laakwa nyoo lēē wēērii ākiikuurēē laakwaanoonēē Yēēsu.
42001032	Lēkuuy chiich nyoo ōōw, /ākēēkuurō Wēēroo Iriin nyoo Tōrōōr. Irēy :Iriin kilēku Pāytooyiin kilēē kuukōnyiin Tāwuuti.
42001033	Pāytooy piich chēpō Israayeel nkōō kēnyiis choo mātiliisyēy ākōy."
42001034	Kuteepa :Maaryaa malaykayaantaanoonēē kilē, "Āmuukēy ānyōōru laakwa kilē nee akutoomō āru nkōō :murēn aka tōkōl?"
42001035	Kuwālchi :malaykayaantaanoonēē kilē, "Chōōnchiniin :Toomirmiir nyoo Tiliil akuulaampuusin :kaamuuka nyēpō Iriin. /Kukuurēē nyuun laakwaani iwēēnāmēy Wēēroo Iriin.
42001036	Aku nyuun oo, kiikimanak :tilyeengʼwoongʼ Ēlisāpēēt, cheepyoosoonoonēē kiikuyoosiit. Tingʼēy tuum nyēpō āroo lo akunāmēy laakwa nyoo lēē wēērii, mpō tāmwoorēy :piich kilē maakunāmēy laakwa.
42001037	Moomii :kir nyoo mēēmuukēē nkōō wōloo mii :Iriin."
42001038	Kumwoochi :Maaryaa kilē, "Aneen kipāyityoontoo Kiptaayaan. Kanya ku-ira kilēē wōloo keemwaarta." Paani keewaangʼ :Maaryaa kumwoorēy kilēē nyoonēē, kuwēēchi keey :malaykayaantaanoonēē.
42001039	Nēē mii lētuun, kinam paan :Maaryaa kilē weel ākōy kaa Sakaryaa nyoo mii māngʼoot aka nkōō kōōroo Chuuteeya. Kiwō kaa Sakaryaa kuutaakwees Ēlisāpēēt.
42001041	Paani keetaakwees :Maaryaa Ēlisāpēēt, kupiirēn :laakwee nkōō moopō Ēlisāpēēt. Kuunyiriit :Iriin Ēlisāpēēt Toomirmiiryeenyiin aku-ir
42001042	kumwoochi Maaryaa nkōō kuut nyoo tōrōōr kilē, "Ipēēruuroot kusiir chēēpyōōsōōy tōkōl akuupēēruuroot :laakwee nyoo ināmēy.
42001043	Pō koonyit, nyaa tyaan kuchō :eeyaa Kiptaayaanteenyuun kuurootān.
42001044	Paani keetaakweesaan, kupiirēn :laakwee nkōō moonyuun nkōō pāypooyō.
42001045	Ipēēruuroot :inyēēn nyoo kiiran kilē irēē man kiyoo kiikumwooru :Iriin."
42001046	Kuuloosu :Maaryaa Iriin kilē, "Āloosuuy Iriin nkōō moonyuun tōkōl.
42001047	Paypay :toomirmiiryeenyuun akipō Sāruuniinteenyuun Iriin,
42001048	āmu kaakuupkaat kuupēēruurān, kipāyityoontēēnyiin nyoo miningʼ. Kungʼeetee aniinee kitas taay, /kēēkuurēēnoon nyoo pēēruuroot.
42001049	Kaaku-irwaan :Iriin ngʼālyoon nyoo ōōw. Tiliil kaarineenyiin.
42001050	Riirēē :Iriin piich tōkōl choo wārēy inyeentee, āpēn ākōy āpēn.
42001051	Kaakungʼuutu kaamuukeenyiin akaakuupēl choo lāsēy keey.
42001052	Kiikuurēēkuunō pāytooy nkōō ngʼachareenikwaak chēpō pāyuunāt akuutōrōōr choo āpēy keey ngʼwēny.
42001053	Kiikuutē piich choo mātingʼēy kiyoo āmēy tukun tōkōl choo kāroomēēn, aku-oon choo kii lēē mōkōrō amaatō kir aka tōkōl.
42001054	Kiikusārwēēch, piich chēpō Israayeel choo kupka kipāyitiinēchiich. Keepkaat aniinee kuriira piichiich
42001055	āmu kiiyoomiis :Iriin Apraam ākōō kuukōtiināchiich kilē riirēē akwaaneek ākōy."
42001056	Kutēpō :Maaryaa kōpō Ēlisāpēēt āroo sōmōk, nēē mii lētuun kuwaraka kaaw.
42001057	Kunyuun, kii nēē it :pērēētuu nyoo tuumēy :Ēlisāpēēt, Kutuum laakwa nyoo lēē wēērii.
42001058	Kuteer :piich chēpō kōōkwoonoonēē ākōō tilyayiikwaak kilē kiikuriirēē :Iriin Ēlisāpēēt kwōngʼuut. Kupāypāyiituuy tōkōl nkōō inyeentee.
42001059	Paani kiitingʼēy :laakwaanoonēē pērēētuus sisiit kungʼeetee /kēētuumēy, kupa :piich kumur wēēroonēē. Kiimārēy :pichoochēē kilē ntā /kukuurtoorō laakwaanoonēē kaarinaa apoonyiin kilē Sakaryaa.
42001060	Kitay nyuun :eeyeenyiin akimwa kilē, "/Kukuurēē Chowaana."
42001061	Kuteep :piich kilē, "Kēēlē nee? Nku moomii :chiich koongʼwoongʼ nyoo /kukuurēē kaarinaanoonēē!"
42001062	/Keeteepa Sakaryaa /kēēngʼāloolchinō ēēruun kumwooru kilē /kukuurēē ngʼoo laakwee.
42001063	Kumwoochi :Sakaryaa piich kuutē inyeentee kir nyoo kisirēy. Paani /kākuutē, kisir kilē, "Kaarineenyiin ku Chowaana!" Kikwōngʼyō :piich akipō kaarinaanoonēē.
42001064	Kutoowu :Sakaryaa kungʼalaal akuuloosu Iriin.
42001065	Kiikwōngʼyō :piichiich chēpō saangʼ paani keero ngʼaleechoochēē. /Kiikyaamtaata ngʼaleechoochēē kuyāmu tulwēyiipō kōōroo Chuuteeya.
42001066	Kyaam :ngʼaleechoochēē mēt chiich aka tōkōl nyoo kiteer akuteepa keey kilē, "Ara chōōnēy kilēkuuy nee :laakwaani?" Kiimwa kilēē nyoonēē āmu kiitookunoot kilē mii :Iriin kupootō laakwaanoonēē.
42001067	Nēē mii lētuun, kuunyiriit :Iriin Sakaryaa Toomirmiiryeenyiin. Kutoowu :Sakaryaa kungʼalaal ngʼālyoontoo Iriin kumwoorēy kilē:
42001068	"Kēēloosuu Iriin, Iriintoo Israayeel. Kaakuchō kusāru piichiich akaakuutyaayta.
42001069	Kaakuuyookwēēch Sāruuniin nyoo tingʼēy kaamuuka nyoo chōōnēē kōpō kipāyityoonteenyiin Tāwuti.
42001070	Kiiyoomiis :Iriin kēny kupunuunō ōōrkooyichiich choo tiliilēēn
42001071	kilē sārwēēch nkōō wōloo mii :puunichooch nkōō wōloo mii :piich choo sāsēēch.
42001072	Kiipkaat :Iriin miis nyaanyiin nyoo tiliil nyoo ki-ir inyeentee, sikuriira piichooch.
42001073	Ki-ir miis ākōō Apraam akumwoochi
42001074	kilē sārwēēch :inyeentee nkōō wōloo mii :puunichooch akukōōnēēch pārooyin kēē-irchii pāyiisyeenyiin nyoo mākitingʼēy kāāwāriisyō
42001075	si nēē ngʼat kēētililiitu ākēēmāngʼiisyō nkōō oor nyoo chāmēy Iriin akee-ir tukun choo kāroomēēn nkōō taayuu Iriin pērēētuus tōkōl chēpō sāpēēnyoon.
42001076	Inyēēn, laakweenyuun, /kukuurēēniin ōōrkooyoontoo Iriin nyoo Tōrōōr. Intōrōōrtoorēē Kiptaayaan siiwēēchēpchii aree.
42001077	Iwēēmwoochinii piichiich kusōwu kilē muukēē /kēēsāru, nēē soom /kēēnyōōchi kaat ngʼōōkiikwaak.
42001078	Āmu riirēēnēēch :Iriin nkōō moonyiin nyoo rēēl, kuuyookuuy lēpooyin nyēpō sāruunāt kuchōōnō kipsēnkwēt.
42001079	Chōōnēy :lēpooyinoonēē kuulēpoochinii piich choo kiikuulaampuus :tuurin nyēpō :meerat. Rēētootēēch sikēēnyōōru tāloosyō."
42001080	Kinar :Chowaana nkōō pōōr akuutō :Toomirmiir nyoo Tiliil kaamuuka nyēpō kwōngʼuut. Kimangʼ suur kwēēn ākōy pērēētuu nyoo kiichō kungʼuuti keey piich chēpō Israayeel.
42002001	Kiimii :pāytooyiintēē aka nkōō pērēētuusyēchoochēē nyoo kipāytooy kōōroo Rooma nkōō kōōrootin walak chaa chaangʼ. /Kiikukuurēē pāytooyiintoonoonēē Kayisaari Akuustō. Kimwooru kilē /kēē-iit piich tōkōl nkōō kōōrootinēēchoochēē.
42002002	/Kēē-itēy piich nyēpō taay, ku kiipāytooy :Kirēēnnyō kōōroo Siirya.
42002003	Kiwō nyuun :chiich aka tōkōl kōōrēēnyiin /pākēē-iit.
42002004	Kingʼeeta :Chōōsēp Naasareet mu kōōroo Kalilaaya akiwō ākōy Peeteleem mu kōōroo Chuuteeya wōli /kiikunāmchinii Pāytooyiin Tāwuti, nyoo kiipō koongʼwaangʼ.
42002005	Kiwō :Chōōsēp ākōō Maaryaa nyoo kiimārēy sikwoop keepa /kēē-iit. Kiitingʼēy :Maaryaa paanoonēē tuum.
42002006	Paani kiimii Peeteleem, ku-it pērēētuu Maaryaa nyoo kiituumēy.
42002007	Kutuum wēēriinyiin nyēpō taay. Kutukō laakwee sirōōy akuumōkōōnchi ngʼērēēp āmu kiimoomii :pārooyin ārii aka tōkōl nyoo kiimuukēy kutēpō.
42002008	Kiimii :mōsōwēēk walak langʼatuunoonēē choo kiimii kuriipēy kēēchiirēkwaak nkōō yoo kiilēēkitēē Peeteleem.
42002009	Kuchōōnchi :malaykayaantaa Iriin mōsōwēēchochēē nkōō lēpooyin. Kuulēpoochi akwaaneek lēpooyinpō Iriin. Kutoowu :mōsōwēēchoochēē kuuwāriisyō nyēpō kwōngʼuut.
42002010	Kumwoochi nyuun :malaykayaantaanoonēē kilē, "Moowāriisyō! Ā-āpkook lōkōōy chēpō pāypooyō choo toomō /kēē-āmu pērēētuu aka, aku pō chiich aka tōkōl nkōō ngʼwēny tōkōl.
42002011	/Kaakēētuumwook aniinee mu Peeteleem Sāruuniin nyoo kyookānyoonuuy. Nyoonēē ku Meesaaya Kiptaayaantēēngʼwoongʼ.
42002012	Soosōwuu yoo mii :laakwee, āpēētii ānyōōruuy /kaakēētukō sirōōy /ākēēmōkōōnchi ngʼērēēp."
42002013	Nyoo matyaan, kurēkuunō kilē weel :lukoo malaykeen walak kipsēnkwēt akutuuyō ākōō malaykayaantaanoonēē :tōkōl kuuloosuuy Iriin.
42002014	Kiiloosuuy kilē, "Tōrōōr :Iriin nkōō im. Mii kuchōōnēy :kaalya ngʼwēny kuchōōnchinii piich choo chāmēy :Iriin."
42002015	Kii nēē kaakuwaraka :malaykeenichoochēē kipsēnkwēt, kumwoochikeey :mōsōwēēchoochēē kilē, "Murēchu, keepa Peeteleem keeteera ngʼālyoontooni kaaku-ira nyi kaakumwoorwēēch :Iriin."
42002016	Paani kāmwoochi keey :pichoochēē kilēē nyoonēē, kumwēr ākōy wōloonēē, akupa kunyōōru Maaryaa ākōō Chōōsēp akuuro laakwee nyoo mii rwoon ngʼērēēp.
42002017	Kii nēē ro :mōsōwēēchoochēē laakwee, kumwoochi piich kiyoo kiimwoochi akwaaneek :malaykayaantaanoonēē akipō laakwaanoonēē.
42002018	Kikwōngʼ :piich tōkōl choo kiteer ngʼaleechoochēē kiipō mōsōwēēchoochēē.
42002019	Kiipkaat :Maaryaa ngʼaleechoochēē akunama mēt.
42002020	Nēē mii lētuun, kuwārākiisyō :mōsōwēēchoochēē kuuloosuuy Iriin akipō lōkōōy choo kiinyōōru akuuro kilēē paani kiimwoochinii malaykayaan.
42002021	Kii nēē it pērēētuu nyēpō sisiit kungʼeetee /kēētuumēy laakwaanoonēē, /keemur /ākēētē kaarin. Kii nēē /kaakēēmur, /kēēkuurō Yēēsu, kaarin nyoo kiisip kuutē :malayka kutoomō kunam :tuum Maaryaa.
42002022	Ki-it :pērēētuu nyoo kiimārēy Chōōsēp ākōō Maaryaa ku-ir kōrōsyoon nyoo kiitiliilēē keey kilēē wōli mārtooy :Ngʼātuut chēpō Muusa. Kiwō :Chōōsēp ākōō Maaryaa kuumut laakwee Kōpō Iriin nyoo kiimii Chēērusālēēm tākupa kuutāpoonchi Iriin.
42002023	Kilēē paani siraat nkōō Ngʼātuut chēpō Muusa kilē, "Laakwa aka tōkōl nyoo lēē kipooreet aku wēērii, /kēētāpoonchinii Iriin."
42002024	Kipa :mpō Chōōsēp paku-ir kōrōs kuutētō chēēptuukēēn ārēēny ntā ku tāriit ārēēny choo mēnkēēchēēn kilēē wōli kiimārtooy :Ngʼātuut chēpō Muusa.
42002025	Nkōō pērēētuusyēchoochēē, ku kiimii :chiich aka nyoo kiimāngʼēy Chēērusālēēm nyoo /kiikukuurēē Siimnyōn. Kii :chiich Siimnyōn nyēpō man, kiiwārēy Iriin akumāngʼiisyēy nkōō oor nyoo kiichāmēy :Iriin. /Kikiinyiriit Toomirmiir nyoo Tiliil, akimii kukānyoonuuy /keepa /kēēsāru Israayeel.
42002026	Kiikiikungʼuuti :Toomirmiir nyoo Tiliil kilē māmēērēy :inyeentee kutoomō kuuro Meesaaya nyoo kiiyoomiis :Iriin.
42002027	Kii-ir :Toomirmiir nyoo Tiliil Siimnyōn kiwō Kōpō Iriin paani kiimutēy :Chōōsēp ākōō Maaryaa Yēēsu Kōpō Iriin /keepa /kēē-irchi kōrōs kilēē wōloo kiimwoortooy :ngʼātuutēkwaak.
42002028	Kunam :Siimnyōn laakwee akumwoochi Iriin kōōnkēy. Kumwa kilē,
42002029	"Kiptaayaanteenyuun Iriin, mpō taameer :aneen aniinee, kumoomii ngʼālyoon, āmu kii-ir kilēē paani kiiyoomiisoon.
42002030	Kaaroo :aneen Sāruuniin
42002031	nyoo kiichēp ingʼuuti piich tōkōl.
42002032	Inyeentee nyoo lēkuuy lēpooyinpō kōōrootin tōkōl, aku-ir piich tōkōl chēpō Israayeel /kēēkoonyit."
42002033	Kukwōngʼ :Chōōsēp ākōō Maaryaa nkōō ngʼaleechu kiimwa :Siimnyōn akipō Yēēsu.
42002034	Kuupēēruur :Siimnyōn akwaaneek tōkōl akumwoochi Maaryaa kilē, "Kaakulēwēn :Iriin laakwaani kusāru piich chaa chaangʼ chēpō Israayeel aku-ir piich walak kupētyō. Ngʼuutuuy kaamuukaa Iriin nkōō Israayeel, akukwiintoonēy :piich chaa chaangʼ akipō inyeentee.
42002035	Ku nyuun, ngʼuutuuy keey :kiyoo pkootēy pichoochēē. Aku nyuun, ngʼwoonchiniinyēēn Maaryaa tukuchoochēē iriisōōt kilēē yoo /kakupareeniin chōōk."
42002036	Kiimii :cheepyoosee aka Kōpō Iriin pērēētuunoonēē nyoo /kiikukuurēē Aana, akii ōōrkooyoontoo Iriin. Kii chēpō poontēē aka nyoo /kiikukuurēē Pānwēēl nyoo kiipō kōpō Āsyēēri. Kiikiikuroosiit :cheepyoosoonoonēē. Kii nēē /kwoop cheepyoosoonoonēē kēnyiis tisap kima saanteenyiin.
42002037	Paani /kuumutēy Yēēsu Kōpō Iriin, ku kiitingʼēy cheepyoosoonoonēē kēnyiis tāmānwook sisiit nkōō angʼwan. Kitēpō :cheepyoosoonoonēē Kōpō Iriin kusooyēy akuurukuutēy keey, pērēēt ākōō langʼa.
42002038	Ku-itu :inyeentee kimii :Siimnyōn kungʼāloolchinii Maaryaa ākōō Chōōsēp. Kumwoochi :mpō inyeentee Iriin kōōnkēy akumwoochi piich tōkōl choo kiimii kukānyoonuuy kusāru :Iriin Chēērusālēēm akipō laakwaanoonēē.
42002039	Kii nēē waangʼ :Chōōsēp ākōō Maaryaa ku-irēy kiyoo kiimārēy :ngʼātuut chēpō Kiptaayaan, kuwārākiisyō katangʼwaangʼ Naasareet mu kōōroo Kalilaaya.
42002040	Kinara :Yēēsu wōloonēē pō Naasareet ākōy ku-ōōwiit, kungʼoromiit akuupēēruur Iriin.
42002041	Nkōō kēny aka tōkōl, ku kiipēētii :sikiipō Yēēsu Chēērusālēēm kipa kwoomēy Pasaka.
42002042	Kitingʼēy :Yēēsu kēnyiis taman nkōō ārēēny, kiwō tuumoonēē pō Pasaka ākōō sikiichiich.
42002043	Kii nēē rook :tuumoonēē pō Pasaka, kuwārākiisyō :Maaryaa ākōō Chōōsēp kaaw. Paani mii kuwārākēē kaaw, kimaakusōwu kilē kiingʼātuunō :Yēēsu Chēērusālēēm.
42002044	Kiipkootēy kilē mii :Yēēsu kuwēētii nkōō tilyayiikwaak ākōō choorweeyiikwaak. Nēē mii kosoliny, kutoowu :Chōōsēp ākōō Maaryaa kuwas wōli mii :choorweeyiikwaak ākōō tilyay.
42002045	Kimaakunyōōru, kuwārākiisyō ākōy Chēērusālēēm kipa kuwasaata.
42002046	Kuwasaata, nēē mii pērēētuu nyēpō sōmōk kunyōōrchi Kōpō Iriin kwoomēy lōkōōy nkōō koonēēt chēpō ngʼātuut.
42002047	Kikwōngʼ :chiich aka tōkōl nyoo kiiteer wōloo kiwāltooy :Yēēsu tēēpuut nkōō oor nyaa karaam.
42002048	Paani keero :Chōōsēp ākōō Maaryaa Yēēsu kikwōngʼyō akuteep :Maaryaa Yēēsu kilē, "Wēēriinyuun, āmu nee tee-irweech ngʼal choo tēēnō chu? Kaakuu-iim keey :āpoongʼuungʼ ākōō aneen kēēwāsiin."
42002049	Kuwālchi :Yēēsu kilē, "Āmu nee saawasaataan? Kāmoonkēt :akwaan kilē maraat āmii kōpō Apoonyuun?"
42002050	Kii nēē mwa :Yēēsu kilēē nyoonēē, kumoosōwu :Chōōsēp ākōō Maaryaa kiyi kiimii kumwoorēy.
42002051	Nēē ityō, kiwō :Yēēsu nkōō akwaaneek Naasareet. Kinama :Maaryaa ngʼaleechoochēē mēt akutas taay :Yēēsu kuukoonyit sikiichiich.
42002052	Kitas taay :Yēēsu kunar, ku-ōōwiit akungʼoromiit. Kiicham :Iriin akicham mpō :piich.
42003001	Kii kēnyii nyēpō taman nkōō muut kupāytooy :Tipēēryō kōōroo Rooma tōkōl. Kipāytooy :Pōōntyō Pilaato kōōroo Chuuteeya. Kipāytooy :Ērōōtē kōōroo Kalilaaya, kipāytooy wēēriingʼwaangʼ Pilip kōōroo Ituureeya nkōō kōōroo Traakooniit. Kipāytooy :Lusaannya kōōroo Apileen.
42003002	Piich choo kii tisiik choo ēēchēēn pērēētuusyēchoochēē ku Anaas ākōō Kayaapa. Kii pērēētuusyēchoochēē yoo kichōōnchi Chowaana Wēēroo Sakaryaa nkōō suur kwēēn :ngʼālyoontoo Iriin.
42003003	Kiiwēētootō nyuun :Chowaana kāmooswook tōkōl chēpō ēēmpō Choortan kwoomtooy kilē kuwāliisyō :piich nkōō ngʼōōkiikwaak, /akeepaatiisan sukunyōōchi :Iriin kaat.
42003004	/Kiikusir nkōō kiitapuu ōōrkooyoontoo Iriin Isaaya kilē, "Mii :chiich nyoo kuursyēy mu suur kwēēn kilē, 'Āchēpō keey, ākoochuulchi Kiptaayaan aree.
42003005	/Keepala tulwēy /ākēētup tāmkēēn. /Keechuula oortin choo kulootēēn /ākēērōōr oortineek choo singʼoorēēn,
42003006	akuuro nyuun :piich tōkōl sāruunāt nyoo yookuuy :Iriin.' "
42003007	Kimwoochi :Chowaana piich chaa chaangʼ choo kiimārēy /keepaatiisan kilē, "Akwaan laakōōpō kipaangʼōōy! Ngʼoo :nyi kāmwoorwook kilē āchirilēē siitāt nyoo chōōnēy?
42003008	A-ira naas ngʼal choo kāroomēēn choo ngʼuutuuy kilē koowāliisyō. Āmoomēlmēēl keey sōō kilē akwaan laakōōpō Apraam. Āmwoorwook man kilē muukēy :Iriin ku-ir koriichu kilēku laakōōpō Apraam.
42003009	Chēpoot :āywēē kuyap keet. Keet aka tōkōl nyoo mānāmēy lokor choo kāroomēēn /kēēyāpēy /ākēēwiirchi ma."
42003010	Kuteepa :piich Chowaana kilē, "Ku-ir nee nyuun?"
42003011	Kumwoochi :Chowaana kilē, "Chiich nyoo tingʼēy sirōōy ārēēny, kuutē nyoo mātingʼēy. Nyoo tingʼēy āmiisyō, kuchārchi nyoo āmēy :piri."
42003012	Kipka :mpō piich choo kikwārootēy kōōti kumārēy kilē /keepaatiisan. Kuteepa :pichoochēē Chowaana kilē, "Koonēētiin! Ara ku-ir nee?"
42003013	Kuwālchi :Chowaana kilē, "Amaataakwar kōōti choo siirēy chu mākootēēn."
42003014	Kuteep :askari kilē, "Akichaan? Ku-ir nee?" Kuwālchi :Chowaana kilē, "Amaasaree :chiich aka tōkōl tukuuchiich ntā ataam chiich kilēēn. Akanya kuyamaak rōōpiyō choo /kukōōnook nkōō pāyitingʼwoongʼ."
42003015	Kiimii :chiich aka tōkōl kukānyoonuuy kilē ituuy :Meesaaya. Kiteepa keey :pichoochēē kilē, "Ara koo Meesaaya Chowaana?"
42003016	Kumwoochi :Chowaana pichoochēē kilē, "Āpootiisānēēnook :aneen pēr, aku nyuun mii :chiich nyoo chōōnēy nyoo ōōw kusiiraa. Māyāmēy mpō ālēku kipāyityoonteenyiin. Pootiisānēēnook :inyeentee Toomirmiiryeenyiin ākōō ma.
42003017	Tingʼoonuuy kimaraneenyiin nyoo chākuusākēē pareek. Pēēlēē mōōrirēēk ma nyēpō ākōy akuurumchi pareek kaapchookeenyiin."
42003018	Kitas taay nyuun :Chowaana kwoomchinii piich lōkōōy choo kāroomēēn akumwoochi kimā-ir ngʼal chēpō ngʼōōki.
42003019	Kiimwoochi :Chowaana mpō Pāytooyiin Ērōōtē kilē mii :tukun chaa chaangʼ chaa raacheen choo kiikiiku-ir kilēē mpō paani kyoop Ērōōtya, cheepyooseetaa wēēriingʼwaangʼ.
42003020	Paani kateer :Ērōōtē kilēē nyoonēē, kunam Chowaana akukārchi korkoreet. Kitāsi :ngʼālyoontooni rāyiityoo Ērōōtē kunyikisiit.
42003021	Nēē mii pērēētuu ākoongʼo kupka :piich /tākeepaatiisan. Kuchō mpō :Yēēsu /keepaatiisan nkōō pichoochēē. Kii nēē /kaakeepaatiisan Yēēsu akimii kusooyēy, kuyaata parak,
42003022	akurēku :Toomirmiir nyoo Tiliil nyoo karkeey nkōō chēēptuukō akunam inyeentee. Kungʼalaal kuut nkōō parak kilē, "Inyēēn Wēēriinyuun nyoo āchāmēy ākoopāypāchinii."
42003023	Kiitingʼēy :Yēēsu kēnyiis sosom kutoowuuy pāyiisyeenyiin. /Kiikukuurēē Yēēsu wēēroo Chōōsēp, aku kiimāpō Chōōsēp. Kiichōōnēē :Chōōsēp kōpō Ēēli.
42003024	Ēēli nyoo kii wēēroo Mataati. Mataati wēēroo Laawi, Laawi nyoo kii wēēroo Mēlki, Mēlki nyoo kiipō Yanaay, Yanaay nyoo kii wēēroo Chōōsēp.
42003025	Chōōsēp ku kii wēēroo Matatyaas nyoo kii wēēroo Amōs. Kiipō :Amōs Nawuum nyoo kii wēēroo Ēsli, Ēsli wēēroo Nakaay.
42003026	Nakaay wēēroo Maat nyoo kii wēēroo Matatyaas. Matatyaas wēēroo Sēmēēyiin nyoo kiipō Yōōsēk. Kiipō :Yōōsēk Yoota
42003027	nyoo kii wēēroo Yowaanan. Yowaanan ku kii wēēroo Reesa, nyoo kiipō Sērupāpēēl, Sērupāpēēl ku kii wēēroo Syēēltyēēl, nyoo kiipō Nēēri.
42003028	Kiipō :Nēēri Mēlki, nyoo kii wēēroo Aati, Aati ku kii wēēroo Koosam, nyoo kii wēēroo Eelmaatam.
42003029	Eelmaatam ku kii wēēroo Ēēr nyoo kiipō Yooswa, Yooswa ku kii wēēroo Elyaasa, nyoo kiipō Yōōriim, Yōōriim ku kii wēēroo Mataati, nyoo kii wēēroo Mataati Laawi,
42003030	Laawi ku kii wēēroo Siimnyōn nyoo kiipō Chuuta, Chuuta ku kii wēēroo Chōōsēp nyoo kii wēēroo Yoonam wēēroo Eelyaakim.
42003031	Eelyaakim ku kii wēēroo Meeleeya nyoo kii wēēroo Meena, Meena ku kii wēēroo Mataata, nyoo kii wēēroo Mataata, Mataata ku kii wēēroo Naatan, nyoo kii wēēroo Tāwuti.
42003032	Tāwuti ku kii wēēroo Yēēsi nyoo kii wēēroo Ōpēēt Ōpēēt ku kii wēēroo Poowaas, nyoo kii wēēroo Sālmōōn, Sālmōōn ku kii wēēroo Naasyōn,
42003033	nyoo kii wēēroo Amiinaatap, Amiinaatap ku kii wēēroo Atamiin, Atamiin ku kii wēēroo Aarni nyoo kii wēēroo Ēsrōōn, Ēsrōōn ku kii wēēroo Pērēēsi, nyoo kii wēēroo Chuuta.
42003034	Chuuta ku kii wēēroo Chaakōp nyoo kii wēēroo Isaka, Isaka ku kii wēēroo Apraam nyoo kii wēēroo Teera. Teera ku kii wēēroo Nāwōōr,
42003035	nyoo kii wēēroo Sēēruk, Sēēruk ku kii wēēroo Rēēwu nyoo kii wēēroo Pēlēēki Pēlēēki ku kii wēēroo Eepeer nyoo kii wēēroo Syeela.
42003036	Syeela ku kii wēēroo Kaynaan nyoo kii wēēroo Arpaksaat, Arpaksaat ku kii wēēroo Syēēm, nyoo kii wēēroo Noowa. Noowa ku kii wēēroo Lameeki,
42003037	nyoo kii wēēroo Meetuseela, Meetuseela ku kii wēēroo Eenok nyoo kii wēēroo Yārēēti, Yārēēti ku kii wēēroo Maalaleel nyoo kii wēēroo Keenaan.
42003038	Keenaan ku kii wēēroo Eenos nyoo kii wēēroo Sēēt. Sēēt ku kii wēēroo Aatam nyoo kii wēēroo :Iriin.
42004001	Kii nēē warakeera :Yēēsu ēēmpō Choortan, ku /kiikiinyir Toomirmiir nyoo Tiliil. Kunam :Toomirmiiryoonoonēē,
42004002	akuumut ākōy suur kwēēn. Kitēpō wōloonēē pērēētuus artam nyoo moomēy kir. Paani karook :pērēētuusyēchoochēē, kwaam :piri. Kutākumii :Yēēsu wōloonēē pō suur kwēēn, kuchōōnchi :Syeetaani kumārēy kuutyam.
42004003	Kimwoochi :Syeetaani kilē, "Nēē inyēēn Wēēroo Iriin, imwoochi kee kori kilēku āmiisyō."
42004004	Kiwālchi :Yēēsu kilē, "Mwoorēy :siruut kilē, 'Māsopēē :chiich āmiisyō kipaat.' "
42004005	Kuumut :Syeetaani Yēēsu wōloo tōrōōr akungʼuuti nkōō saayit nyaa nwaak kōōrootin tōkōl chēpō ngʼwēny,
42004006	akumwoochi kilē, "Nēē kutungʼwoon, ākōōniin kaamuuka aka tōkōl ipayta kōōrootinēēchu tōkōl nkōō mōkōrnoontiini. Āmwooruun kilēē nyoonēē, āmu aneen nyoo ātingʼēy kaamuuka ātē chiich aka tōkōl nyoo kaacham kilē kootō."
42004008	Kuwālchi :Yēēsu kilē, "Siraat kilē, 'Kutungʼchii Iriin Kiptaayaanteengʼuungʼ akiipāyiisyēēchi inyeentee keey.' "
42004009	Kuumut :Syeetaani Yēēsu ākōy Chēērusālēēm akukany kuuryoongʼō yoo tōrōōr nkōō tēēnkēē nyi kiiwaantiriir Kōpō Iriin, akumwoochi kilē, "Nēē inyēēn Wēēroo Iriin, isōkōrtoorēē kee yēēnyi iwō ngʼwēny,
42004010	āmu siraat kilē, 'Yookuuy :Iriin malaykeenichiich kuriipin.
42004011	Tookiin malaykeenichoochēē simāturin :kor keel.' "
42004012	Kuwālchi :Yēēsu kilē, "/Kiikimwa kilē, 'Meetyam Iriin Kiptaayaanteengʼuungʼ.' "
42004013	Paani kaakuuwaangʼ :Syeetaani kuutyāmēy Yēēsu, kumētō akuwēēchi keey ākōy kinyōōru porooyin pērēētuu aka.
42004014	Kuwaraka :Yēēsu kōōroo Kalilaaya, ku kiinyir Toomirmiir nyoo Tiliil. Nyoo matyaan, kuyāmu :ngʼaleechu ki-ir kōōroonoonēē tōkōl.
42004015	Kiinēētiisyō mu sinakōōkiin akuuloosu :chiich aka tōkōl.
42004016	Nēē mii lētuun, kuwaraka :Yēēsu Naasareet wōli kiinara. Nēē mii pērēētuu Sapaatō, kiwō sinakōōki kilēē akan. Paani mii sinakōōki, kungʼeet kusooman siruut chēpō Iriin.
42004017	/Kēēkoorchi kiitapu nyoo kiisir :ōōrkooyoontoo Iriin Isaaya. Kunam, kuyaat yi kiimārēy akusooman yoo kiimwoorēy kilē,
42004018	"Ātingʼēy Toomirmiir nyoo Tiliil, āmu kiiku-iran :Iriin ā-āmchinootō mēēy lōkōōy choo kāroomēēn. Kiiyookwoon :Iriin āchoomwoochi piich kilē /kiityooytooy choo rātootēēn nkōō ngʼōōkiikwaak. Ku choo kōryootēēn, /kēēyootēy koonyiikwaak kuumararta. Ku piich walak choo rātootēēn nkōō ēēruunēpō piich walak, /kēētyooytooy kupayta keey.
42004019	Kiiyookwoon :Iriin āchoomwoochi piich kilē pērēētuus chu choo sāruunēē :Iriin piichiich."
42004020	Paani keewaangʼ :Yēēsu kusōōmanēy, kuu-ōōchi siruutēchoochēē chiich nyoo kiiryoonchinii saayeet nkōō kōyoonēē, akutēpō ngʼwēny. Kuuro :piich tōkōl Yēēsu choo kiimii sinakōōkiinoonēē.
42004021	Kutoowu :Yēēsu kumwoochi pichoochēē kilē, "Kaakuusilta pērēētuuni kiyi mwoorēy :siruutēchu kilēē paani kaateer :akwaan."
42004022	Kii pāypāchi :piich tōkōl choo kiimii yoonēē Yēēsu akukwōngʼyō nkōō wōloo kiingʼālooltooy, āmu kii kāroomō :ngʼaleechiich. Kilē :piich walak, "Mā wēēroo Chōōsēp :nyi?"
42004023	Kumwoochi :Yēēsu kilē, "Ānkēt aneen kilē āmuukēy āmwoorwoon ngʼālyoontooni kiimwoorēy :pooyoon nyēpō kēny kilē, 'Soopō keey :cheepsaakityaan kupōk.' Āmuukēēkwaan mpō amwaa kilē a-ir :aneen ngʼal chēpō kwōngʼuut nkōō yēēnyi kilēē paani kyoo-iraa nkōō Kaaparnaam."
42004024	Kitas taay :Yēēsu kumwoochi kilē, "Āmwoorwook man kilē moomii ōōrkooyoontō nyoo kuchāmēy nkōō kōōrēēnyiin."
42004025	Kutāsi :Yēēsu kumwoochi kilē, "Ateeraan kee! Man kilē kiimii :mōsōōk chaa chaangʼ kōōroo Israayeel nkōō pērēētuus chēpō Eliicha, ōōrkooyoontoo Iriin paani kiipētēy :roop kēnyiis sōmōk nkōō āroo lo sikuchō :piri nyēpō kwōngʼuut.
42004026	Aku /kiikiiyooytō ōōrkooyoontoo Iriin Eliicha kiwō Sareepta nkōō kōōroo Siitōn wōloo kiimāngʼēy :cheepyoosee aka nyoo lēē mōsōk. Kiimii naas :chēēpyōōsōōk walak chaa chaangʼ chēpō Israayeel amēēlē /kiikiiyooytō Eliicha kiwō wōloo kiimii :chēēpyōōsōōchoochēē.
42004027	Aroo kee mpō paani kiisoopēy :ōōrkooyoontoo Iriin Eliisya chiitō aka nyēpō kōōroo Siirya nyoo /kiikukuurēē Naaman nyoo kyaam kōōnchēryoontō. Nku kiisoop :Eeliisya chiichoonēē akiimā Yāwuutyoon akiimii :piich chaa chaangʼ chēpō Israayeel choo kiinam kōōnchērtiinā aku māāsoop."
42004028	Paani kateer :pichoochēē kiimii sinakōōkiinoonēē ngʼaleechoochēē kunyāliisyō.
42004029	Kungʼēētyō :pichoochēē, kunam Yēēsu akuurēētō kuwēēro māngʼātoonoonēē. Kuumut ākōy yoo lēē looman yoo kiilēēkitēē yoonēē kumārēy kilē kipa kutoorta.
42004030	Kuchuut :Yēēsu piich kwēēn akuwēēchi keey.
42004031	Nēē mii lētuun, kiwō :Yēēsu Kaaparnaam nyoo mii kōōroo Kalilaaya. Paani mii wōliinēē ku kiinēētēy :Yēēsu piich ngʼālyoontoo Iriin nkōō pērēētuu Sapaatō.
42004032	Kiikwōngʼyō :piich nkōō wōloo kiinēētitooy :Yēēsu, āmu kiingʼāloolēy nkōō kaamuuka.
42004033	Kiimii :chiich sinakōōkiinoonēē nyoo kii-iimēy :toomirmiir nyaa ra. Kuunchō :chiichoonēē nkōō kuut nyoo ōōw kilē,
42004034	"Yēēsu nyēpō Naasareet, imārēēnēēch nee? Kēēchōōn ipareech? Ānkētiin. Inyēēn Chiich nyoo Tiliil nyoo kiichōōnēē wōloo mii :Iriin."
42004035	Kuupkoongʼ :Yēēsu toomirmiiryoonoonēē akilēēchi, "Siisa, ākiichōōnēē chiichoonēē." Paani kamwa :Yēēsu kilēē nyoonēē, kuwiirchi :toomirmiiryoonoonēē chiichoonēē ngʼwēny kuurōōtēy :piich tōkōl choo kiimii kōyoonēē, akichōōnēē chiichoonēē nyoo maa-irchi kir aka tōkōl nyaa ra.
42004036	Kiikwōngʼ :piich tōkōl akuteepee keey kilē, "Ngʼal nee :chu? Nku nēē pkoongʼ :chiichi toomirmiirēy chaa raacheen nkōō kaamuuka kupeeree piich, kutēērēy."
42004037	Kiyāmu :ngʼaleechiich kōōroonoonēē tōkōl.
42004038	Paani kāwēērēē :Yēēsu sinakōōki, kiwō ākōy kaa Siimnyōn. Kiimnyoonēy :pookēr pō Siimnyōn akiimii kurwēēy. /Kēēsoom Yēēsu kuusoop.
42004039	Kiwō :Yēēsu kuuryoongʼēē yoo kiimii :cheepyoosoonoonēē akuupkoontō kōrōōyoonēē. Kusop :cheepyoosoonoonēē kilē weel akungʼeet kupay akwaaneek.
42004040	Kii nēē kaakurēytō :asiis pērēētuunoonēē, kuumuti :piich tōkōl Yēēsu tilyayikwaak choo kiimnyoonchootēēn. Kitiingʼō :Yēēsu pichoochēē ēēruunēchiich, akuusoop.
42004041	Kii-oona mpō :Yēēsu toomirmiirēy chaa raacheen piich chaa chaangʼ. Paani pkoonēē :toomirmiirōōchoochēē raacheen piich, ku kiinchōōsōōt nkōō kuut nyoo ōōw kumwoochinii Yēēsu kilē, "Inyēēn Wēēroo Iriin!" Kikar koongʼ :Yēēsu toomirmiirōōchoochēē kimamwa kir, kimaamwa kir āmu kiinkēt kilē Yēēsu ku Meesaaya.
42004042	Paani kayyeech kōōrēē, kuwēēchi keey :Yēēsu wōloo kiimālēēkitēē :chiich. Kiiwasaata :piich Yēēsu wōltō aka tōkōl. Paani /kāpākēēnyōōru, /keesaarsaar kilē kutēpō Kaaparnaam.
42004043	Kumwoochi nyuun :Yēēsu akwaaneek kilē, "Mārēy mpō āwō kōōrootin walak a-amtaata lōkōōy choo kāroomēēn chēpō Pāyuunātoo Iriin, āmu nyoonēē nyi kii-ir /kēēyookwoon āchō ngʼwēny."
42004044	Kitas taay nyuun :Yēēsu kwoomchinootō piich mu sinakōōkiin choo kiimii kōōroonoonēē.
42005001	Nēē mii pērēētuu aka, kumii :Yēēsu kwoomchinii piich ngʼālyoontoo Iriin nkōō tapanpō araaray nyēpō Keeneesareet, kuururuuk keey :piich chaa chaangʼ kuti kuukiich keey. Kiimārēy :pichoochēē kuteer ngʼaleepō Iriin.
42005002	Kuuro :Yēēsu mēēliin ārēēny choo kiikukany kuuryoonchō nkōō tapan pō araaray. Kiimii :piich chēpō mēēliinēchoochēē kuu-uunēy aku-irtooy neetiisyakwaak nkōō yoonēē.
42005003	Kiwō :Yēēsu kulaangʼ mēēliinoonēē aka nyoo kipō chiich nyoo /kiikukuurēē Siimnyōn. Kulaangʼ mēēliinoonēē akumwoochi Siimnyōn kutoorta takuunaayta kiitēēn kiwō pēr sikunyōōru pārooyin nyoo kā-āmchiinō piich ngʼālyoontoo Iriin. Kii nēē /kakeetoorta mēēlii kiwō araarayta, kutēpō :Yēēsu mēēlii akuuneet piich ngʼālyoontoo Iriin.
42005004	Kii nēē waangʼ :Yēēsu kungʼāloolchinii piich, kumwoochi Siimnyōn kilē, "Tiitēē mēēlii kiwō kamasiinō chaangʼ :pēr, ākoowiirchi neetiisyakwook pēr saanama kaaraak."
42005005	Kuwālchi :Siimnyōn Yēēsu kilē, "Kiptaayaantaani, kakuukiil keey langʼa kuyyeech amaakunam kir mpō ākoongʼo. Akunyuun oo, āmu kēēmwoorwēēch, kanyeech keetyama."
42005006	Nēē mii paani keetyam mpō :Siimnyōn, kunam kaaraak chaa chaangʼ kuti mārēy kungʼātyō :neetiisyakwaak.
42005007	Paani keero :pichoochēē kaaraakik, kukuur choorweeyiikwaak choo kiimii mēēlii aka kipa kusāru akwaaneek kukālāpchi kaaraakik. Kupa :pichoochēē nkōō mēēliingʼwaangʼ, akupa kunam kaaraak chaa chaangʼ kuunyiriit mēēliināk tōkōl nyoo kiimārēy kuchuut :mēēliināk pēr.
42005008	Kii nēē ro :Siimnyōn Pēētērō kiyoo ka-ira, kukutungʼō taayuu Yēēsu akumwoochi kilē, "Kiptaayaan, mētoon āmu aneen kipngʼōōkiyoon nyoo mēērookēē ālēēkitēēniin."
42005009	Kiikwōngʼ :Siimnyōn inyeentee kipootō piich choo kiimii tōkōl akipō kaaraak choo kiinam.
42005010	Kiikwōngʼyō mpō wēēchiipō Sēpētaayo, Chēēmis ākōō Chowaana, choo kiināmootēy tōkōl kaaraak nkōō Siimnyōn. Kuwālchi :Yēēsu Siimnyōn kilē, "Mēēwāriisyō! Kungʼeetee aniinee kitas taay, ināmwoon piich."
42005011	Kii nēē kaakwoopu mēēlinēkwaak kupka tapan nyēpō araaray, kumēti yoonēē tukun tōkōl choo kiitingʼēy akutuup Yēēsu.
42005012	Nēē mii pērēētuu ākoongʼo, ku kiimii :Yēēsu māngʼoot aka nyoo kiimii :chiich nyoo kyaam :kōōnchōryoontō. Paani keero :chiichoonēē Yēēsu, kuwiirchi keey ngʼwēny akumwoochi kilē, "Kiptaayaan, nēē ichāmēy, isoopoon akiitiliiloon."
42005013	Kuukoortō :Yēēsu ēēruunyiin kutiingʼ chiichoonēē akilēēchi, "Āchāmēy, sopō!" Kusop :chiichoonēē kilē weel.
42005014	Paani kāsop, kumwoochi :Yēēsu chiichoonēē kilē, "Āmēēmwoochi chiich aka tōkōl ngʼaleechu. Wiyō akiiwēēngʼuuti keey tisiin siitookuu kilē kaa-itililiitu akii-āp tukun choo /ki-irēē kōrōs kilēē paani kiimwoorēy :Muusa nkōō ngʼātuut."
42005015	/Kiikumwaarta nyuun kiyoonēē ki-ir Yēēsu kuyāmu kāmooswook tōkōl chēpō kōōroonoonēē. Kii nēē teer :piich ngʼaleechoochēē, kupa wōli kiimii :Yēēsu nkōō choongʼin kipa kuyāpchi iit kiyoo kiimwoorēy :Yēēsu /ākēēsoopō kōrōōytiin.
42005016	Aku kiicham nyuun :Yēēsu kuwēētii wōloo mālēēkitēē :chiich kiwō kusooyēy.
42005017	Nēē mii pērēētuu aka, kimii :Yēēsu kuunēētiisyēy, ku kiimii :Parisaayiik walak ākōō koonēēt chēpō ngʼātuut yoonēē choo kiipkoonēē Chēērusālēēm, kōōroo Kalilaaya mu Chuuteeya. Kiitingʼēy :Yēēsu kaamuuka nyoo kiichōōnēē wōloo mii :Iriin kuusoop piich.
42005018	Ku-itu :piich choo kiikālāpuunēē kiptaraancha chiich aka nyoo kiimeerta pōōr. Kuutyam :pichoochēē kilē kuumut chiichoonēē kiwō taayuu Yēēsu.
42005019	Āmu kiichaangʼ :piich, ku maanyōōru oor aka tōkōl nyoo kāpuntoorō. Kulaangʼ nyuun koot kēsyēp akupilpil ākōy kutooku koongʼ, kunam chiichoonēē akuurēēytēērēē koongʼoonēē. Kuurēēytēērēē :pichoochēē chiichoonēē kiptaraancha ākōy kwēēnuu piich yi kiimii :Yēēsu.
42005020	Paani keero :Yēēsu kilē kiitiirō keey :pichoochēē inyeentee, kilēēchi chiichi kiimeerta pōōr, "Choorweenyuun, /kākēēnyōōwuun kaat ngʼōōkiikuuk."
42005021	Kii nēē teer :Parisaayik nkōō :koonēētiichoochēē pō ngʼātuut kiyoo kamwa :Yēēsu, kutoowu kukit kilē, "Pkootēy :chiichi kilē ngʼoo inyeentee? Kā-āp keey im kilēē yoo Iriin inyeentee sōō? Ngʼoo nyoo muukēy kunyōōchi piich kaat ngʼōōkikwaak nēē mā Iriin kipaat?"
42005022	Kiinkēt :Yēēsu kiyoo mii kuupkootēy :pichoochēē, kuteep kilē, "Āmu nee saapkaata kilēē nyoonēē?
42005023	Kuskus /keemwa kilē, '/Kaakēēnyōōwuun kaat ngʼōōkikuuk' ntā /keemwa kilē, 'Ngʼeeta akiiwō'?
42005024	Āngʼuutwook nyuun kilē tingʼēy :Wēēroo Chiich, kaamuuka mu ngʼwēny kunyōōchi piich kaat ngʼōōkikwaak." Kumwoochi nyuun :Yēēsu chiichoonēē kiimeerta pōōr kilē, "Ngʼeeta, āpō kiptaraancheengʼuungʼ, akiiwēēchi keey kaaw."
42005025	Kuungʼeet :chiichoonēē kilē weel kuurōōtēy :piich tōkōl, kwoop kiptaraancheenyiin akuwēēchi keey kaaw kuuloosuuy Iriin.
42005026	Kiikwōngʼyō :piich tōkōl akuuloosu Iriin nkōō koowāriisyō kumwoorēy kilē, "Kaakeeroo aniinee tukun chēpō kwōngʼuut."
42005027	Kimii kumānootēy :Yēēsu, kuuro chiich nyoo /kiikukuurēē Laawi nyoo kii kwāriintoo kōōti. Kiimii :chiichoonēē kutēpēē koot aka nyoo kii kukwārēē kōōti. Kumwoochi :Yēēsu chiichoonēē kilē, "Tuupaan."
42005028	Kungʼeet :Laawi kumētō kir aka tōkōl akutuup Yēēsu.
42005029	Kuchēpchi :Laawi Yēēsu tuum nyoo ōōw mu koonyiin. Kiimii mpō yoonēē :piich walak chaa chaangʼ choo kiikwārēy kōōti kilēē Laawi. Kwoomiisyō :pichoochēē tōkōl ākōō Yēēsu kipootō piich walak.
42005030	Kukwiintoochi :Parisaayiik ākōō koonēēt chēpō ngʼātuut kiineetanichiich kilē, "Āmu nee too-āmiisyēē ākoorēēsyō ākōō kwāriipō kōōti kipootō kipngʼōōkiis?"
42005031	Kuwālchi :Yēēsu kilē, "Wāsootēy :piich choo mnyoonchootēēn cheepsaakityaan. Māwāsootēy :choo kāroomō pōōrwēy.
42005032	Kyoochōōn akuur kipngʼōōkiis kuwāliisyō nkōō ngʼōōkiikwaak, amēēlē piich choo kāroomēēn."
42005033	Nēē mii lētuun, kuuteepa :piich walak Yēēsu kilē, "Nku cham kuurukuutēy keey :kiineetanipō Chowaana Koopootiisāniin ākōō chēpō Parisaayiik akusooyēy, āmu nee sikwoomiisyēy akurēēsyēy :kiineetanikuuk?"
42005034	Kuwālchi :Yēēsu kilē, "Muukēy kuurukuut keey :toontiinēpō saantaa laakwa nkōō kaaptuum kumii nkōō saantaa laakwa?
42005035	Itēy nyuun :pērēētuus choo wēērēē :saantee wōloo mii :toontiinēchiich, kurukuutyō nyuun :toontiinēk pērēētuusyēchoochēē."
42005036	Kitas taay :Yēēsu kumwoochi pichoochēē kārkēyin kilē, "Moomii :chiich nyoo rārēy sira nyoo rēēl akiraakee siree nyoo kiikuroosiit. Nee ir kilēē nyoonēē, kupoolēē siree nyi rēēl akumānāmēy keey nyi rēēl ākōō nyi kiikuroosiit.
42005037	Āmoomii :chiich nyoo roonchinii tiipaay choo /kātākēēryākēy tokol nyoo kiikuroosiit, āmu nēē kuutu :tiipaayiik, kuryēchinii tokoltō akupa.
42005038	/Kuroonchinii nyuun tiipaayiik choo /kātākēēryākēy tokol nyoo rēēl.
42005039	Moomii :chiich nyoo chāmēy kutuup ātēp nyoo rēēl, āmu pkootēy kilē karaam :ātēpēē nyēpō taay."
42006001	Nēē mii pērēētuu Sapaatō, kupuntoorō :mpō Yēēsu araa paraa nkaanu. Paani mii kupēētii araa paraanoonēē, kupaak :kiineetanichiich mēsiisēpō nkaanu, kupiiriir akwaam.
42006002	Nēē mii paani keero :Parisaayik walak choo kiimii yoonēē, kumwa kilē, "Āmu nee taa-ira kir nyoo tāyēy :ngʼātuut /kee-ir nkōō pērēētuu Sapaatō?"
42006003	Kuwālchi :Yēēsu kilē, "Toomō asooman kir nyoo kii-ir :Tāwuti kii nēē am :piri inyeentee ākōō piichiich chu kiimii tōkōl?
42006004	Kiiwō :Tāwuti Kōpō Iriin /kēētō makatiin choo /kiikuchāmchinii tisiik ākityōōn kwaam. Kyaam :Tāwuti akuutō mpō piichiich."
42006005	Paani keewaangʼ :Yēēsu kumwoochinii Parisaayiichoochēē kilēē nyoonēē, kumwa kilē, "Pāyuuy :Wēēroo Chiich pērēētuu Sapaatō."
42006006	Nēē mii pērēētuu aka nyēpō Sapaatō, kiwō :Yēēsu sinakōōki aka akuunēētiisyō. Kiimii kōyoonēē :chiich aka nyoo kiirarak :ēēruu taay.
42006007	Kiimii :mpō Parisaayik walak yoonēē nkōō koonēēt walak chēpō ngʼātuut. Kiimārēy :pichoochēē kuurō nēē soopiisyēy Yēēsu nkōō pērēētuu Sapaatō, si nēē ngʼat kuwas ngʼal choo toomchinii /tākēērwoochi.
42006008	Kiinkēt :Yēēsu kiyoo kiimii kuupkootēy :pichoochēē. Kilēēchi :Yēēsu chiichoonēē kiirarak :ēēru, "Chōōnō ryoongʼēē taay yi." Kingʼeet :chiichoonēē akuuryoongʼēē yoonēē.
42006009	Kimii chiichoonēē kuuryoongʼēē yoonēē, kuteep :Yēēsu Parisaayiichoochēē ākōō koonēētiichoochēē pō ngʼātuut kilē, "Chāmēy :ngʼātuut /kee-ira kir nyaa karaam nkōō pērēētuu Sapaatō, ntā kir nyaa ra? /Kēēsāru sopoonpō chiich ntā /keeluluuk?"
42006010	Kuuro :Yēēsu chiich aka tōkōl nyoo kiimii yoonēē. Nee ngʼat, kumwoochi chiichoonēē kiirarak :ēēru kilē, "Chuula ēēruu." Kuchuul :chiichoonēē. Paani kachuul, kusop :ēēruu.
42006011	Kii nēē ro :Parisaayiichoochēē nkōō koonēētichoochēē pō ngʼātuut kiyoo ka-ira, kunyāliisyō akutoowu kuwas kir nyoo irchinii Yēēsu.
42006012	Nēē mii pērēētuu aka, kiwō :Yēēsu ākōy tulwēē aka kiwō kusa Iriin. Kisa Iriin nkōō wōloonēē ākōy kuyyeech.
42006013	Kii nēē yyeech :kōōrēē, kukuur :Yēēsu kiineetanichiich akulēwēn choo lēē taman nkōō ārēēny akukuurō kāāyooytooyiik.
42006014	Kāāyooytooyiichoochēē kiikulēwēn ku chu: Siimnyōn (nyoo kiitē :Yēēsu kaarinee aka kilē Pēētērō) ākōō wēēriingʼwaangʼ Antereeya, Chēēmis, Chowaana, Pilip ākōō Partolomeeya.
42006015	Walak ku: Mataayo, Toomaas, Chēēmis wēēroo Alpaayō, Siimnyōn nyoo nyakanaat,
42006016	Chuutaas wēēroo Chēēmis ākōō Chuutaas Iskaryoot nyoo kiichō ku-alta Yēēsu.
42006017	Kii nēē waangʼ :Yēēsu kulēwēnēy kiineetanichoochēē nkōō tulwoonoonēē, kuwaraka kurēytō wōloo riprip. Kiimii nkōō tuup chaa chaangʼ, kiipkoonchi :piich chaa chaangʼ choo kipkoonēē Chēērusālēēm nkōō kōōroo Chuuteeya tōkōl. Kiipkoonēē mpō walak tapan nyēpō araaraypō kōōroo Tiirō ākōō Siitōn. Kiipkoonēy :pichoochēē takuteer kiyoo kiinēētēy :Yēēsu akiimārēy mpō kilē /kēēsoop.
42006018	Kimii mpō :walak choo kiitingʼēy toomirmiirēy chaa raacheen. Kuusoop :Yēēsu akwaaneek.
42006019	Kiimārēy :pichoochēē tōkōl kilē kutiingʼ Yēēsu, āmu kiitingʼēy :Yēēsu kaamuuka nyoo kii nēē tiingʼ :chiich, kusop.
42006020	Nēē mii lētuun, kuuro :Yēēsu kiineetanichiich akilē, "Āpēēruuroot akwaan choo āmoongʼuuy Iriin, āmu nyoongʼwoongʼ Pāyuunātoo kaa Iriin.
42006021	Āpēēruuroot akwaan choo āmook :piri paannyēēnyi, āmu ānyōōruuy kiyoo āmārēy. Āpēēruuroot akwaan choo āriirsōōt paannyēēnyi, āmu āpāypāyiituuy.
42006022	Āpēēruuroot :akwaan nēē sasaak :piich walak akutayaak, akumuulook akungʼam kaariikwook, akipō Wēēroo Chiich.
42006023	Nēē ku-irwaak kilēē nyoonēē, arokoony ākoopāypāyiitu āmu mii :mālāk nyoo ōōw nyoo kiikuusiintoowook :Iriin nkōō kipsēnkwēt. Kii-irchi mpō paapatiinakwaak ōōrkooy chēpō Iriin chēpō kēny kilēē nyoonēē.
42006024	Ōchēy akwaan choo ālēē mōkōrō paannyēēnyi, āmu roochinii :pāypooyēēngʼwoongʼ ngʼwēny.
42006025	Ōchēy akwaan choo āpkootēy kilē kitingʼēy tukun tōkōl, āmu pētyēyii tukuuchoochēē lētuun. Ōchēy akwaan choo āpāypāyō paannyēēnyi, āmu āriirsōōt lētuun.
42006026	Ōchēy akwaan nēē looswook :piich tōkōl. Nku kiiloosu mpō :paapatiinakwaak ōōrkooy chēpō ngʼuurnan kēny kilēē nyoonēē."
42006027	Kitas taay :Yēēsu kumwoochi kiineetanichiich kilē, "Koomwoorwook akwaan choo ātēēroon kilē acham puunikwook. Ā-irchii piich choo sāsook tukun choo kāroomēēn.
42006028	Āsooyēy Iriin kuupēēruur choo pānook ākoosoochinii mpō choo irwook ngʼal chaa raacheen.
42006029	Nēē rapaakin :chiich mataany, iwārāchi nyiino aka kuurapaak. Nēē mar :chiich sireengʼuungʼ nyēpō saangʼ, ikany kwoop mpō nyēpō wōlipoor.
42006030	Tēē chiich aka tōkōl nyoo kāsoomin. Aku nēē āpēēniin :chiich kiingʼuungʼ, ku mēēmwoochi kuu-ōōkuun.
42006031	Ā-irchii piich kilēē wōloo āmārtooy /kēē-irwaak.
42006032	Nēē āchāmēēkwaan kipaat piich choo chāmook oo, ku nee nyoo karaam nkōō nyoonēē? Nku chāmēy mpō :kipngʼōōkiis piich choo chāmēy akwaaneek.
42006033	Ku nēē ā-irchi piich kir nyaa karaam āmu ka-irwaak nyaa karaam kipaat oo, ku nee nyoo karaam nkōō nyoonēē? Nku irēy mpō :kipngʼōōkiis kilēē nyoonēē.
42006034	Nēē āpēsēēnchi piich rōōpiyō choo āpkootēy kipaat kilē ōōkwook oo, pāypāychinii Iriin paani kaa-ir :akwaan kilēē nyoonēē? Nku pēsēēnchinii mpō :kipngʼōōkiis kipngʼōōkiis walak āmu pkootēy kilē kuu-ōōchinii rōōpiyeekwaak tōkōl.
42006035	Koomwoorwook man kilē, acham puunikwook ākoo-irchi ngʼal choo kāroomēēn. Ātoorētō amaakany kurookwook pichoochēē tukuukwook. Nēē a-ir kilēē nyoonēē, ānyōōruuy pēēruur nyoo ōōw nyoo chōōnēē wōloo mii Iriin ākoolēku laakōōpō Iriin nyoo Tōrōōr. Kulēē nyuun nyoonēē āmu irchinii :Iriin piich tukun choo kāroomēēn mpō choo māpaypachinii kiyoo /kaakēē-irchi ākōō kipngʼōōkiis.
42006036	Ariiree piich kilēē wōloo riirēē :Paapēēngʼwoongʼ.
42006037	Amaangʼalaalee chiich nyaa ra, /tāmākungʼalaaleenaak. Āmoorwoochi chiich, /tāmākuurwookwook. Ānyōōchii piich kaat /tākēēnyōōwook.
42006038	Ātētēē nkōō moo nyoo rēēl /tākēēkōōnook /ākēētāswook mpō walak chaa chaangʼ kutuungʼirta. Āmu choo tēēnō choo kootētō, /kēēkōōnook."
42006039	Kimwoochi :Yēēsu pichoochēē kārkēēyin kilē, "Mēēmuukēy :kipkoroot kuurēētō kipkoroot, Nēērēētō keey kuchinchinii :tōkōl kēpēn.
42006040	Moomii :kiineetana nyoo ōōw kusiir koonēētiinteenyiin, aku nēē waangʼ nyuun koonēētuutēchiich kukarkeeyiit nkōō koonēētiinteenyiin."
42006041	"Āmu nee teeroo uutēnwō nyoo mii koontaa wēēriingʼwoongʼ ameeroo kuntul nyoo mii koontongʼuungʼ?
42006042	Muukēē kilē nee imwoochi wēēriingʼwoongʼ kilē, 'Tuupchēēnyuun, kanya āmooluun uutēnwō nyoo mii koontongʼuungʼ' amēērōōsēy kuntul nyoo mii koontongʼuungʼ? Ngʼuuriintooni, mooluu kupōk kuntulyooni mii koontongʼuuungʼ si nēē ngʼat imuuk iroo ku karaam uutēnwooni mii koontaa wēēriingʼwoongʼ."
42006043	Kimwoochi :Yēēsu pichoochēē kilē, "Moomii :keet nyaa karaam nyoo nāmēy lokor chaa raacheen, aku moomii :keet nyaa ra nyoo nāmēy lokor choo kāroomēēn.
42006044	/Kisōwuunēē keet aka tōkōl lokoreechiich. Mānāmēy :katooyi maakany aku mānāmēy :seesya siimaat.
42006045	Irēy :chiich nyaa karaam tukun choo kāroomēēn choo pkoonēē moonyiin, ku-ir :chiich nyaa ra tukun chaa raacheen choo pkoonēē moonyiin. Āmu ngʼal tōkōl choo tingʼēy :chiich nkōō moonyiin, kumwoorunēē kuutiinyiin."
42006046	Kitas taay :Yēēsu kumwa kilē, "Āmu nee sookuuroon kilē, 'Kiptaayaan, Kiptaayaan,' āmoo-irēy kilēē paani āmwoorwook?
42006047	Chiich aka tōkōl nyoo kāchō wōloo āmii, akuteer ngʼaleechuuch akutuup,
42006048	ku karkeey :chiichoonēē ākōō chiich nyoo kiipal kipēr akutēēchi koonyiin raat im. Kii nēē rōōpēn kōōrēē, akunyir ēēnwēy, kuwiir pēr kōyoonēē, kimaakumuuk nyuun kuutimtiim kōyoonēē, āmu /kiikiteek mu oor nyaa karaam.
42006049	Chiich aka tōkōl nyoo tēērēy ngʼaleechu amatuup, ku karkeey nkōō chiich nyoo tēēchinii koonyiin kipēr nyoo makiiloot. Ku nēē nyir :ēēnwēy kuupiista :pēr, kuruulō kōyoonēē nyēpō kwōngʼuut!"
42007001	Paani keewaangʼ :Yēēsu kwoomchi piich ngʼaleechoochēē, kiwō ākōy Kaaparnaam.
42007002	Kiimii nkōō pērēētuusyēchoochēē :kāāntōōyiin aka nyēpō lukoo pooryoot nyēpō Rooma nyoo kiitingʼēy kipāyityoontēēnyiin nyoo kiichāmēy. Kiimnyaan :kipāyityoontoonoonēē nyoo kiilēēkit kima.
42007003	Paani kateer :kāāntōōyiintoonoonēē akipō Yēēsu, kuuyooytō kāāntōōyik walak chēpō Yāwuutik kipa kungʼāloolchi Yēēsu kichō kuusoopchi kipāyityoonteenyiin.
42007004	Kii nēē it :kāāntōōyichoochēē wōli mii :Yēēsu, kusaarsaar kumwoochi kilē, "Nēē mii :chiich nyoo rookēē /kēēsāru, ku chiipō Rooma,
42007005	āmu chāmēy :chiichi piichooch. Kiikutēēkwēēch mpō :inyeentee sinakōōki."
42007006	Kucham :Yēēsu kiwō nkōō kāāntōōyichoochēē. Paani kiiriik ku-it kaa kāāntōōyiintoonoonēē pō luk, kuuyooytō :kāāntōōyiintoonoonēē choorweeyiichiich kuutorooyta akumwoochi Yēēsu kilē, "Kiptaayaantaani, amee-iim keey āmu mēērookēē ataakin mu katanyuun.
42007007	Aku mēērookēē āchō ānyōōruun. Aku mwaara ngʼālyoon kipaat kusop :kipāyityoontēēnyuun.
42007008	Kaamwaa kilēē nyoonēē āmu mii :piich choo ēēchēēn kusiir aneen akimii :piich choo āpāytooy mpō. Nēē āmwoochi chiich kilē 'Wiyō,' kuwēētii ntā nēē āmwoochi aka kilē 'Chōōnō' kuchōōnēy. Ku nēē āmwoochi mpō kipāyityoontēēnyuun kilē 'Ira kiyi' ku-irēy."
42007009	Kii nēē teer :Yēēsu ngʼaleepō chiichoonēē, kukwōngʼ, kuwaraka akumwoochi piich chaa chaangʼ choo kiituupēy inyeentee kilē, "Āmwoorwook kilē, toomō aroo Israayeeliin aka tōkōl nyoo tingʼēy kaarana nyoo lēē nyēpō chiichi."
42007010	Paani kāwārākiisyō :pichoochēē /kiikiiyooytooy, kipa kunyōōru ōōtwookiintoonoonēē kiimnyoonēy ku kaakusop.
42007011	Nēē mii lētuun, kiwō :Yēēsu ākōō kiineetanichiich ākōō piich walak chaa chaangʼ kuutangʼ kōōroo Nayiin.
42007012	Kii nēē paanta ku-it :Yēēsu koopoor nyēpō māngʼootonoonēē, kutuuyēērō piich choo kiikālāpēy muusyoon nyēpō murēn nyoo kii wēērii ākoongʼo nyēpō cheepyooso nyoo lēē mōsōk. Kiimii :piich chaa chaangʼ chēpō māngʼootonoonēē ākōō cheepyoosoonoonēē.
42007013	Kii nēē ro :Yēēsu cheepyoosoonoonēē, kuriira nyoo kāngʼwoochi akumwoochi cheepyoosoonoonēē kilē, "Cheepyoosooni, mēēriirēy!"
42007014	Nēē ityō, kiwō :Yēēsu akutiingʼ kiptaraanchee nyoo kiimii :muusyoontēē. Paani kātiingʼ :Yēēsu kiptaraanchaanoonēē, kuuryoonchō :pichu kikālāpēy muusyoontēē. Kilē :Yēēsu, "Wēēri, koomwooruun kilē, ngʼeeta!"
42007015	Paani kamwa :Yēēsu kilēē nyoonēē, kungʼeet :wēēroonēē kilē weel kutēpō ngʼwēny akungʼāloolchi piich choo kiimii yoonēē. Kinam :Yēēsu laakwaanoonēē akuutē kaamee.
42007016	Kuuwāriisyō :piich tōkōl choo kiimii yoonēē akuuloosu Iriin kumwoorēy kilē, "Kaakutooku aniinee :ōōrkooyoon nyoo tōrōōr nkōō kwēēnuunyoon. Kaakungʼuutwēēch aniinee :Iriin kaamuukeenyiin."
42007017	/Kikyaamtaata ngʼaleechoochēē kuyāmu kōōroo Chuuteeya tōkōl ākōō kōōrootin choo kiilēēkitēē kōōroonoonēē.
42007018	Paani kapa :kiineetanipō Chowaana Koopootiisāniin kumwoochi Chowaana ngʼal tōkōl choo kiiku-iraanu :Yēēsu, kukuur :Chowaana kiineetanichoochēē ārēēny
42007019	akuuyooytō kupa wōloo mii :Kiptaayaan. Kimwoochi kipa kiteep kilē, "Inyēēn Meesaaya nyi kiimwoorēy :ōōrkooy kilē mii kuchōōnēy, ntā mii :aka nyoo tākēēkānyoonuuy?"
42007020	Kii nēē it :kiineetanichoochēē wōli mii :Yēēsu, kumwoochi Yēēsu kilē, "Kēēyookwēēch :Chowaana Koopootiisāniin keeteepeeniin kilē, 'Inyēēn Meesaaya nyi kiimwoorēy ōōrkooy kilē mii kuchōōnēy, ntā mii :aka nyoo tākēēkānyoonuuy?' "
42007021	Kii nēē itēy wōloonēē, ku kiimii :Yēēsu kuusoopēy piich choo mnyoonchootēēn nkōō kōrōōytiin aku-oonēy toomirmiirēy chaa raacheen kupeera pōōrwēyiipō piich. Ku-ir mpō piich chaa chaangʼ choo kōryootēēn kuumararta.
42007022	Paani kāmwoochi :kiineetanichoochēē pō Chowaana Koopootiisāniin Yēēsu kiyoo kateep :Chowaana, kuwālchi :Yēēsu kilē, "Apee ākoopoomwoochi Chowaana kiyoo kaaroo akaateer. Mārārtooy :piich choo kōryootēēn, kupēētootēy :choo ngʼwoolyootēēn, kusopsōōt :choo kyaam :kōōnchēryoontō, kuteertooy :choo miinyootēēn, /kiikeengʼeeta meerat choo kiikumēērō /ākiikēē-āmchi choo mēēmuukēy keey lōkōōy choo kāroomēēn.
42007023	Kunyuun oo, pēēruuroot :chiich nyoo tiirēēnoon keey."
42007024	Paani kaakupēēchi keey :pichoochēē kiiyooytooy :Chowaana, kumwoochi :Yēēsu piich akipō Chowaana kilē, "Paani kyaapa suur kwēēn wōloo kiimii Chowaana oo, kyoopkootēy kilē kaapaaroo chiich nyoo lēē nee? Kii chiich nyoo wiilēy :yoomēt aka tōkōl?
42007025	Nee nyi kyaapaaroo? Ara kii chiich nyoo kiilaak sirōōy choo tānkusēēn? Acha sōō! Piich choo lookēy sirōōy choo lēē choochēē akumāngʼiisyēy nkōō ātēp nyēpō lala /kēēnyōōrchinii kooriipō pāytooy.
42007026	Ara kyaapaaroo nee? Kii ōōrkooyoontoo Iriin? Man, kii ōōw :chiichi kusiir mpō ōōrkooyoon.
42007027	Inyeentee nyi ngʼāloolēē :Iriin mu siruut kilē, 'Āyooytooy chiinyuun kuuntoroor kusātuun aree.'
42007028	Āmwoorwook man kilē, moomii :chiich nyoo kiinam :cheepyooso nkōō ngʼwēny nyoo ōōw kusiir Chowaana. Aku nyuun, chiich nyoo mātookunoot nkōō Pāyuunātoo Iriin ku ōōw kusiir Chowaana.
42007029	Kiiteer :piich chaa chaangʼ ākōō mpō piich choo kikwārootēy kōōti kiyoo kiimwoochi :amtaar nyēpō Chowaana, /akeepaatiisan. Kucham :pichoochēē kilē pō man ngʼaleepō Iriin.
42007030	Aku kiitay nyuun :Parisaayiik ākōō koonēēt chēpō ngʼātuut kiyoo mārēy :Iriin kilē ku-ir :akwaaneek, akutay mpō /keepaatiisan.
42007031	Akarkeeyiita nee nyuun pichu?
42007032	Karkeey :pichu nkōō laakōōy choo kātēpi kaaptuum akumwoochi :walak walak kilē, 'Kakukuutwaak kuurēēru kimaanyaal, kēēlē kēētuumwook tuumwēy chēpō riirat, kumooriiryō.'
42007033	Kiichō :Chowaana Koopootiisāniin nyoo kiimaapāyēy keey kitya amārēēy tiipaay, amwaakwaan kilē, 'Tingʼēy toomirmiir nyaa ra.'
42007034	Ku kii nēē āchōōn :Wēēroo Chiich apay keey ākoorēēsyō, areer amwaakwaan kilē, 'Acha! Kimoo :nyi, kipōōkityoon aku choorwoo kwāriipō kōōti ākōō kipngʼōōkiis.'
42007035	Piich choo tuupēy ngʼaleechu kusōwuuy ngʼoroomnyoo Iriin."
42007036	Nēē mii lētuun, kumwoochi :Pārisooyiin ākoongʼo Yēēsu kipa kwoomiisyō katanyiin. Kucham :Yēēsu kiwō nkōō chiichoonēē.
42007037	Paani kateer :cheepyoosee aka nyoo kiilēē kipngʼōōkiyoon nyoo kiimāngʼēy kōōroonoonēē kilē kiimii :Yēēsu kwoomiisyēy nkōō kaa Pārisooyiintoonoonēē, kwoop sētoo mwaar nyoo ngʼuutooy nyaa anyiny.
42007038	Paani ka-it kōyoonēē, kuuryoongʼō pataruu Yēēsu, kuriichi yoo lēēkitēē kēēlyēēchiich akuriir. Kitāchi :lōōkik kēēlyēēpō Yēēsu kunuryō. Nēē ityō, kumiisa :cheepyoosoonoonēē puutēchiich lōōkik nkōō kēēlyēēpō Yēēsu. Āmu kiimārēy kungʼuutu kilē kiikoonyit Yēēsu, kuchuuchun kēēlyēēpō Yēēsu akuu-iila mwaar.
42007039	Paani keero :Pārisooyiintoonoonēē pō kata kiyoo ka-ira, kilēēchi keey, "Ntā kātingʼēy :chiichi kaamuuka nyoo chōōnēē wōloo mii :Iriin, ntā kaakusōwu kilē kipngʼōōkiyoon :cheepyoosooni."
42007040	Kungʼalaal :Yēēsu kilē, "Siimnyōn! Mii :kir nyoo āmārēy āmwooruun." Kilē :Siimnyōn, "Koonēētiin, mwoorwoon nyuun."
42007041	Kumwoochi :Yēēsu kilē, "Kiingʼeet :chiich aka, kuupēsēēnchi piich ārēēny rōōpiyō. Kiipēsēēnchi aka chaa chaangʼ, kuupēsēēnchi aka choo ngʼērin.
42007042	Nēē mii lētuun, kimaakumuuk pichoochēē ārēēny kuraayta rōōpiyēēk, kunyōōchi kaat :chiichoonēē pichoochēē ārēēny. Ātēēpiin nyuun kilē oo, ngʼoo nkōō :pichoochēē ārēēny nyoo chāmēy chiichoonēē kitya?"
42007043	Kuwālchi :Siimnyōn kilē, "Āpkootēy kilē nyi /kikuupēsēēnchi rōōpiyō chaa chaangʼ." Kilēēchi :Yēēsu, "Keemwaa man!"
42007044	Kuwarak keey :Yēēsu kuurō cheepyoosoonoonēē, akumwoochi Siimnyōn kilē, "Keeroo cheepyoosooni mii yi? Kaakuu-uunō lōōkichiich kēēlyēēchuuch akuupuukō puutēchiich. Paani kaa-itu katangʼuungʼ, ku maakōōnoon pēr ā-uuntoorō tēērit nkōō kēēlyēēchuuch."
42007045	Kumwoochi :Yēēsu :Pārisooyiintoonoonēē kilē, "Meemuuk :inyēēn itaakaan kilēē wōloo cham /kēētooktooy too. Nku kungʼeetee ku-itu :cheepyoosooni yēēnyi kumii kukutungʼēē taayuunyuun akichuuchunēy kēēlyēēchuuch kungʼuutu koonyit.
42007046	Maa-iilee :inyēēn mwaar mētinyuun, wōloo nyuun kee-iila :cheepyoosooni kēēlyēēchuuch.
42007047	Kunyuun oo, chamat nyoo ōōw nyoo kaakungʼuutwoon :cheepyoosooni, kungʼuutuuy kilē /kaakēēnyōōchi kaat ngʼōōkiichiich chaa chaangʼ choo kātingʼēy. Aku chiich nyuun nyoo pkootēy kilē /kākunyōōchi kaat ngʼōōki choo ngʼērin kipaat choo tingʼēy, kungʼuutuuy choomnyoot nyoo miningʼ."
42007048	Kumwoochi :Yēēsu cheepyoosoonoonēē kilē, "/Kaakēēnyōōwuun kaat ngʼōōkiikuuk."
42007049	Paani kateer :piich choo kiimii kwoomiisyēy nkōō Yēēsu ngʼaleechoochēē, kuteep keey kilē, "Chiich ngʼoo :chiichi muukēy kunyōōchi piich kaat ngʼōōkiikwaak?"
42007050	Kumwoochi :Yēēsu cheepyoosoonoonēē kilē, "Wiyō nkōō kaalya. /Kaakēēsāruun āmu kēētiirēēnoon keey."
42008001	Nēē mii lētuun, kimanaateera :Yēēsu kōōrootin chaa chaangʼ. Kyoomtootēy akwoopchinii piich lōkōōy choo kāroomēēn akipō Pāyuunātoo Iriin. Kiipēētootēy tōkōl nkōō kiineetanichiich taman nkōō ārēēny.
42008002	Kiimii mpō :chēēpyōōsōōy walak choo kipēētootēy nkōō Yēēsu. Chēēpyōōsōōchoochēē ku choo kiipkoontoochi :Yēēsu toomirmiirēy chaa raacheen nkōō walak choo kiikuusoop nkōō kōrōōytiin choo kiitingʼēy. Chēēpyōōsōōchoochēē ku Maaryaa nyoo /kiikukuurēē Maktaleena nkōō kaarinee aka, nyoo kiipkoontoochi :Yēēsu toomirmiirēy tisap chaa raacheen choo kiitingʼēy.
42008003	Aka ku nyoo /kiikukuurēē Choowaan, cheepyoosoo chiitō aka nyoo /kiikukuurēē Yuusa nyoo kiiryoonchinii pāyit aka tōkōl nkōō kaa Ērōōtē. Kiimii :mpō cheepyoosee aka nyoo /kiikukuurēē Susaana ākōō walak chaa chaangʼ choo kipēētootēy nkōō Yēēsu ākōō kiineetanichiich akupāyiisyootēērō tukuukwaak choo kiitingʼēy kuutōōrēt Yēēsu ākōō kiineetanichiich.
42008004	Kitas taay :piich chaa chaangʼ kupeera māngʼoot chaa chaangʼ kupa wōloo mii :Yēēsu. Kii nēē tuuyō piich ku chaangʼiit, kumwoochi :Yēēsu pichoochēē kārkēēyin kilē,
42008005	"Kiingʼeet :pāliintēē aka pērēētuu ākoongʼo, kiwō kitoot pareenyiin. Paani mii ku-isēē kāsur paree, kuchinchi :walak aree. Kutyakaatyak :piich choo kipēētii araanoonēē, akukwārchi keey :tāriit akwaam.
42008006	Kichinchi :walak woloo mii :korin, ku nēē mii kupiitsōōt, kuyoomō āmu maanyōōru :pēr choo yāmēy.
42008007	Kichinchi :walak wōloo mii :katōōy, kupiityō :katōōchoochēē akwaam pareek.
42008008	Kichinchi :kāsurēēk walak nyungʼwēny choo kāroomēēn. Kupiityō :choochēē akunam par choo ēēchēēn." Paani keewaangʼ :Yēēsu kumwooruuy ngʼaleechoochēē, kumwa kilē, "Chiich nyoo tingʼēy iit, kusōwu."
42008009	Aku kii nēē teep :kiineetanipō Yēēsu /kēēmwoochi kiyoo ngʼuutuuy kārkēēyini,
42008010	kilēēchi :Yēēsu, "/Kiikēēchāmwook āsōwu kiyoo ungʼaat akipō :Pāyunātoo Iriin. Piich walak kutēērēē ngʼal tōkōl kārkēēyin kilēē paani siraat kilē, 'Mārārēy :akwaaneek, amēēnyitēy. Kuteer, amāsōwu.'
42008011	Akanya ārārwook kiyi mwoorēy :kārkēēyini. Kāsuryoontēē ku ngʼālyoontoo Iriin.
42008012	Karkeey :piich walak nkōō aree oor nyoo kāchinchi :kōsur. Tēērēy ngʼālyoontēē, aku chōōnēy :Syeetaani akusaree ngʼālyoontoonoonēē simeeran /ākēēsāru.
42008013	Ku paree yoo mii :korin ku karkeey nkōō piich choo tēērēy ngʼālyoon akutaak nkōō pāypooyō, akumānāmēy nyuun :pichoochēē ngʼālyoontoonoonēē kukaraam amātāsēy taay kuurānēy nyoo lōōw. Nēē nyōōru :ngʼal choo kōrōōmēēn, kuuchuchuukiisyō.
42008014	Paree yoo mii :katōōy ku karkeey nkōō akwaaneek choo tēērēy ngʼālyoon, aku nēē mii kutāsēy taay, kuupkaat tukun chēpō ngʼwēny, mōkōrnoonti ākōō lala nyēpō ngʼwēny. Kiichēy :tukuuchoochēē tōkōl pichoochēē kimakiilyō.
42008015	Ku nyungʼwēēk choo kāroomēēn ku akwaaneek choo nēē teer ngʼālyoon kunāmēy nkōō moo nyoo rēēl, akumurta ākōy kunam par."
42008016	Kitas taay :Yēēsu kumwoochi kiineetanichiich kilē, "Moomii :chiich nyoo noomēy taayit akukara tēr, ntā kuuchuut kwērēroo kitōōk. /Kiinoomēy taayit /ākēētē yoo tōrōōr sikuulēpoochi piich choo chuutēy koot.
42008017	Kir nyuun nyoo ungʼaat, /kēēngʼoongʼuuy. Ku kir nyoo tukoot, kutookuuy.
42008018	Āyāpchii iit nyuun kukaraam ngʼal choo ātēērēy, āmu chiich nyoo pāyiisyēērēē kiyoo /kiikēētō /kēētāsinii walak, ku nyoo māpāyiisyēērēē, /kēēsārēē mpō kiyoo pkootēy kilē tingʼēy."
42008019	Nēē mii pērēētuu aka kimii :Yēēsu kwoomchinii piich lōkōōy, ku-itu :eeyeenyiin ākōō wēēchiikwaak. Kimaamuuk kunyōōru Yēēsu āmu kiikiiruruuchi keey :piich chaa chaangʼ yoo mii :Yēēsu.
42008020	/Kēēmwoochi Yēēsu kilē, "Mii :eeyēēngʼuungʼ ākōō wēēchiikwook saangʼ, akumārēy kunyōōruun."
42008021	Kuwālchi :Yēēsu pichoochēē kilē, "Chiich aka tōkōl nyoo tēērēy ngʼālyoontoo Iriin aku-ir kilēē wōli mārtooy :Iriin, nyoonēē nyoo lēē eeyeenyaa ntā ku wēēchiichan."
42008022	Nēē mii pērēētuu aka, kulaangʼ :Yēēsu ākōō kiineetanichiich mēēlii aka akumwoochi kiineetanik kiraangʼ mēēlii kutilta kamasta nyiinō aka. Kupēēchi keey.
42008023	Paani mii kutiltooy, kunam :rwoon Yēēsu. Kutākumii rwoon, kuchō :yoomēt nyoo nyikiis aku-ir pēr kuwasta keey kuusyoolchi mēēlii kuti paanta kuchuut :mēēlii araaray.
42008024	Paani keero :kiineetanik kilē mii :pēr kunyirēy mēēlii, kupa yoo kiimii :Yēēsu akuungʼeet kilē, "Kiptaayaan, Kiptaayaan, kimii kēērookēy!" Kungʼeet :Yēēsu akuupkoontō pērēēk ākōō yoomoonoonēē nyikiis. Kusiis :yoomee akutālāyiituuy :pērēēk kilē weel.
42008025	Paani kaakusiisyō pērēēk, kumwoochi :Yēēsu kiineetanichiich kilē, "Mii ānō kaaranēēngʼwoongʼ?" Kinam ngʼaleechoochēē kuut kiineetanik. Kuuwāriisyō kwōngʼuut akuteepa keey kilē, "Chiich nee :chiichi? Nku nēē ngʼāloolchi mpō :yoomēt ākōō pēr kutēērēy."
42008026	Kii nēē tilta :Yēēsu ākōō kiineetanichiich araaray, ku-it kōōroo Keeraasa nyoo kiikuurōōtinii yaar nkōō kōōroo Kalilaaya.
42008027	Kii nēē rēkuunō :Yēēsu mēēlii, kutuuyō nkōō chiich aka nyoo kiichōōnēē kōōroonoonēē nyoo kiikiikuu-iim :toomirmiirēy chaa raacheen nkōō pērēētuus chaa chaangʼ akiimātingʼēy sira. Kiimāmāngʼēy :chiichoonēē kaaw. Kiimāngʼootēy kēpēnoot choo /kiikutupchinii piich.
42008028	Paani ka-it yoo kiimii :Yēēsu, kuunchō akuwiirchi keey ngʼwēny, akupōl kumwoorēy kilē, "Yēēsu Wēēroo Iriin nyoo Tōrōōr, imārēēnoon nee? Āsoomiin kilē meenyariilaan."
42008029	Kiimwoorēy :chiichoonēē kilēē nyoonēē, āmu kiipkoontō :Yēēsu toomirmiir nyaa ra kuwēērō chiichoonēē. Kiikiikuu-iim :toomirmiiryoonoonēē chiichoonēē nkōō pērēētuus chaa chaangʼ. /Kiikiikēēriip chiichoonēē /akeerata āngʼōōpō kāriin kilē simēērip. Aku kiimuuk nyuun kungʼāti āngʼōōchoochēē tōkōl akuwēēchi keey wōli pō suur kwēēn, āmu kiikupāyu toomirmiirēy chaa raacheen.
42008030	Kuteep :Yēēsu chiichoonēē kilē, "/Kukuurēēniin ngʼoo?" Kumwa kilē, "/Kukuurēēnoon 'Luk.' " Kiimwa kilēē nyoonēē, āmu kiitingʼēy lukoo toomirmiirēy chaa raacheen.
42008031	Kisaarsaar :lukoonoonēē Yēēsu kilē ma-oon akwaaneek kupa wōloo pēētii kunyārilēy ākōy.
42008032	Kiimii :ākwoot nyēpō nkurwēētiin nyoo kyookēētēē lakam nyoo kiilēēkitēē yoonēē. Kusoom :toomirmiirōōchoochēē raacheen Yēēsu kuchāmchi pakuchuut nkurwēētiinēchoochēē. Kuchāmchi :Yēēsu.
42008033	Kii nēē /kaakēēchāmchi, kupkaana chiichoonēē akupa kuchuut nkurwēētiinēchoochēē, kumwēr nkurwēētiinēchoochēē kuutangʼ sēēnkērēēr nyēpō araaray akupa kuchuut araarayta. Kutakus :pēr kuuwaangʼ.
42008034	Paani keero :māsowēēpō nkurwēētiinēchoochēē kiyoo ki-ira, kumwēr akupa kumwoochi piich tōkōl chēpō kōōroonoonēē kiyoo ki-ira.
42008035	Kupa :piichoochēē kuuro kiyoo kii-ira. Kii nēē it yoonēē, kuuro chiichoonēē kiikiikuu-iim :toomirmiirēy chaa raacheen kutēpēē yoo kiimii :Yēēsu kuulaakaat akiikukaramiit. Kuuwāriisyō :pichoochēē tōkōl.
42008036	Kirarta :piich choo kiiro kiyoo ki-ira wōloo /kākiisooptō chiichoonēē kiitingʼēy toomirmiirēy chaa raacheen.
42008037	Kii nēē teer :pichoochēē ngʼaleechoochēē, kumwoochi Yēēsu kuwēēro kōōrēēngʼwaangʼ, āmu kiikiikuwāriisyō nkōō kiyoo ki-ira. Kingʼeeta :Yēēsu yoonēē akulaangʼ mēēli kumārēy kuwaraka kamasta nyiinō aka pō araaray.
42008038	Kiwō :chiichi kii-iimēy toomirmiirēy chaa raacheen akusaarsaar Yēēsu kupa tōkōl. Kitay :Yēēsu, akilēēchi,
42008039	"Warakee kaaw akiiweemwaarta kiyoo kaa-iruun :Iriin." Kiwō :chiichoonēē kwaamtaata nkōō kōōroonoonēē tōkōl ngʼal choo kii-irchi :Yēēsu inyeentee.
42008040	Kii nēē waraka :Yēēsu kutaak :piich chaa chaangʼ āmu kiimii kukānyēy.
42008041	Nyoo matyaan, ku-itu :chiich nyoo /kiikukuurēē Chāyrō nyoo kii kāāntōōyiintoo sinakōōki, kukutungʼō taayuu Yēēsu akusoom kiwō katanyiin.
42008042	Kiitingʼēy :poontoonoonēē laakweenyiin ākoongʼo kipaat nyoolēē chēētō akiitingʼēy kēnyiis taman nkōō ārēēny. Kiimnyaanaat :laakwaanoonēē nyoo kiimii kumēērootēy. Kucham :Yēēsu kupa tōkōl. Paani mii kupēētii, kuukiichaata :piich Yēēsu āmu kii chaangʼ :piichoochēē.
42008043	Kiimii :cheepyoosee aka yoonēē nyoo kiikiikumnyaan kēnyiis taman nkōō ārēēny kuupēērēy kērēti aku moomii :chiich nyoo kiimuuk kuusoop inyeentee.
42008044	kichōōnō :cheepyoosoonoonēē Yēēsu lēt akutiingʼ tapanuu sireenyiin. Kukāriisyō :kērētiik kilē weel.
42008045	Kuteep :Yēēsu kilē, "Ngʼoo nyi kātiingʼān?" Kii nēē tay chiitōkōl, kumwoochi :Pēētērō Yēēsu kilē, "Kiptaayaan, mēērōōtēy kilē keekiich keey :piich nkōō wōloo imii."
42008046	Kuwālchi nyuun :Yēēsu kilē, "Ānkēt man kilē kātiingʼān :chiich, āmu ātēērēy kilē kēēsoop :kaamuukeenyuun chiich."
42008047	Kii nēē ro :cheepyoosoonoonēē kilē māwungʼēē kiyoo ka-ira, kuchō nkōō koowāriisyō kupōōtānoonuuy akukutungʼ nkōō taayuu Yēēsu, akumwoochi kutēērēy piich tōkōl kiyoo ka-ir inyeentee kutiingʼ siraanoonēē pō Yēēsu nkōō wōloo kāsoptō kilē weel.
42008048	Kumwoochi :Yēēsu kilē, "Cheepyoosooni, kēēsop āmu kēētiirēēnoon keey. Ruutēē nkōō kaalya."
42008049	Kutākumii :Yēēsu kungʼāloolēy, kuchōōnō :chiich kaa Chāyrō akilēēchi Chāyrō, "Kaakima :chēētāngʼuungʼ! Meetee-iim koonēētiin."
42008050	Kii nēē teer :Yēēsu ngʼaleechoochēē, kilēēchi Chāyrō, "Mēēwāriisyō! Rana kipaat, sāpēy chēētāngʼuungʼ."
42008051	Paani ka-it :akwaaneek tōkōl kaa Chāyrō, ku maachāmchi :Yēēsu chiich aka tōkōl kuchuut kōyoonēē nkōō inyeentee kingʼātu Pēētērō, Chowaana, Chēēmis, apootaa laakwee ākōō eeyeenyiin ākityōōn.
42008052	Kiimii :piich chaa chaangʼ kaayoonēē choo kiimii kuriirsōōt akuunchōōsōōt akipō meeraa chēēpoonēē. Kumwoochi :Yēēsu pichoochēē kilē, "Mooriirsōōt! Maama :laakwee, mii rwoon."
42008053	Kiroorēchi :pichoochēē Yēēsu paani kamwa kilēē nyoonēē āmu kiinkēt man kilē kaakima :laakwaanoonēē.
42008054	Kiwō :Yēēsu yoo kiimii :laakwaanoonēē, kunam ēēr akukuur kilē, "Laakwaani! Ngʼeeta!"
42008055	Kuureer kusop :chēēpoonēē, kungʼeet kilē weel kuuryoongʼ. Kumwoochi :Yēēsu pichoochēē kuutē laakwee kir kwaam.
42008056	Kikwōngʼyō sikiipō laakwaanoonēē. Kikir :Yēēsu akwaaneek kumāmwoochi chiich aka tōkōl kiyoo ka-ira.
42009001	Nēē mii pērēētuu aka, kukuur :Yēēsu kiineetanichiich taman nkōō ārēēny akuutō kaamuuka nyoo ōōnēē toomirmiirēy tōkōl chaa raacheen akuusoop piich choo mnyoonsōōt.
42009002	Kuuyooytō nyuun kupa kwaaamtaata lōkōōy chēpō Pāyuunātoo Iriin akuusoopootō piich.
42009003	Ku toomō kupa :kāāyooytooyiichoochēē, kilēēchi :Yēēsu, "Ameenamaata :chiich kir aka tōkōl paani āmii āpēētii. Moo-āp :chiich mpō kaarya, saapaa kātōōn, āmiisyō, rōōpiyō ntā ku sira aka.
42009004	Nēē kutaakaak nkōō kō aka tōkōl, ātēpi kaayoonēē ākōy apeeree kōōroonoonēē.
42009005	Ku nēē mataakaak :piich chēpō kōōroonoonēē, āpēēchinii keey, aparta tēērit nkōō kēēlyēēkwook sukungʼuutu kilē tākutingʼēy pichoochēē ngʼōōkikwaak."
42009006	Paani keewaangʼ :Yēēsu kuuyoomiisēy kiineetanichiich, kupēēchi keey kipa kimanaateera kēēstoon choo kiimii saangʼuu kōōroonoonēē kwoomtootēy lōkōōy choo kāroomēēn akuusoopootēy piich choo mnyoonchootēēn.
42009007	Kii nēē teer :Pāytooyiin Ērōōtē ngʼal choo kiimii ku-irēy :Yēēsu, kwaam :ngʼaleechoochēē mēt, āmu kiimwoorēy :piich walak kilē /kiikeengʼeeta Chowaana meerat.
42009008	Kimwoorēy :walak kilē Eliicha :nyoonēē, kimwoorēy :walak kilē, ākoongʼo nyēpō ōōrkooy chēpō kēny nyoo kangʼeeta meerat.
42009009	Paani kateer :Ērōōtē kilēē nyoonēē, kumwa kilē, "Nku kyaamwaartaa /keetilta mētpō Chowaana. Ku ngʼoo :chiichi mii ku-irēy ngʼaleechu tōkōl?" Kuwas :Ērōōtē kilē kuuro Yēēsu.
42009010	Paani kawaraka :kāāyooytooyichoochēē, kumwoochi Yēēsu kiyoo kiipa ku-ir. Kiwō :Yēēsu nkōō akwaaneek kutāchi keey kōōroo Peetsaayta akupa kutēpi wōloo kimālēēkitēē :chiich aka tōkōl.
42009011	Kii nēē sōwu :piich wōloo kāwo :Yēēsu, kutuup. Paani ka-it :pichoochēē yoo kiimii :Yēēsu, /keetaak. Kuuneet :Yēēsu pichoochēē wōloo lēē Pāyuunātoo Iriin akuusoop choo kiimārēy /kēēsoop.
42009012	Ku paanta kutuuriit kōōrēē, kupēēchi Yēēsu :kiineetanichiich taman nkōō ārēēny akilēēchi, "Mwoochii pichu kupa kēēstoonichu lēēkitēē yēēnyi kipa kuwasaata kiyoo āmēy nkōō wōloo ruusōōt langʼatuuni āmu kimii suur kwēēn."
42009013	Kuwālchi nyuun :Yēēsu kilē, "Ātēē kir nyoo āmēy." Kilē :kiineetanik, "Kitingʼēy makatiin muut nkōō kaaraak ārēēny kipaat, tōkōl keepa kee-al āmiisyō nyoo yāmēy pichu tēēnō chu."
42009014	Kii chaangʼ :pichoochēē choo kii-itēy murēn ēlup muut. Kuwālchi :Yēēsu kiineetanichiich kilē, "Āmwoochii :pichu kutēpi ngʼwēny nkōō konom konom."
42009015	Ku-ir :kiineetanik piich kutēpi ngʼwēny tōkōl kilēē nyoonēē.
42009016	Kunam :Yēēsu makatiinachoochēē muut ākōō kaaraakik ārēēny, kuuro parak akumwoochi Iriin kōōnkēy, kupuutil makatiinak ākōō kaaraakik akuutē kiineetanichiich kuchārchinootō piich.
42009017	Kyoomiisyō :tōkōl kuti piryoonchō. /Keerum kiituukaan kunyir kitaseen taman nkōō ārēēny.
42009018	Kiimii :pērēētuu aka nyoo kiisa :Yēēsu ākōō kiineetanichiich. Kuteep :Yēēsu kiineetanichiich kilē, "Mwoorēy :piich kilē aneen ngʼoo?"
42009019	Kuwālchi :kineetanik kilē, "Mwoorēy :piich walak kilē inyēēn Koopootiisāniin Chowaana, kumwoorēy :walak kilē Eliicha. Kumwoorēy :walak kilē inyēēn ākoongʼo nyēpō ōōrkooyiipō Iriin nyoo kangʼeeta meerat."
42009020	Kuureer kuteepa :Yēēsu kiineetanichoochēē kilē, "Aa akwaan, āmwoorēy kilē aneen ngʼoo?" Kuwālchi :Pēētērō kilē, "Inyēēn Meesaaya nyoo kēēyookwēēch :Iriin."
42009021	Paani kāmwooru :Pēētērō kilēē nyoonēē, kikir :Yēēsu kiineetanichoochēē mamwaarta kilē Meesaaya inyeentee.
42009022	Kuureer kumwoochi :Yēēsu kilē, "Ākōy kunyōōru :Wēēroo Chiich nyāriluut chaa chaangʼ, akutāyēy inyeentee :kāāntōōy, tisiik choo ēēchēēn ākōō koonēēt chēpō ngʼātuut. /Kupārēy aku nēē mii pērēētuu nyēpō sōmōk /keengʼeetee meerat."
42009023	Kitas taay :Yēēsu kumwoochi piich tōkōl choo kiimii yoonēē kilē, "Chiich aka tōkōl nyoo mārēy kutuup ngʼaleechuuch, kutay kiyoo mārēy :moonyiin, akicham /keenyariil pērēētuu aka tōkōl akipō aneen, akichō kutuupkaan.
42009024	Chiich aka tōkōl nyoo mārēy kusāru sāpoontanyiin, kuupootēy, ku nyoo kēētētō sāpoontanyiin akipō aneen, kusāruuy.
42009025	Kāroomin nee nyoo nyōōruuy :chiich nēē rumchi keey tukun tōkōl mu ngʼwēny, akuupoot tukun tōkōl?"
42009026	Kitas taay :Yēēsu kumwoochi piich kilē, "Chiich aka tōkōl nyoo māmārēy kumwaartaareenaan keey akutay ngʼaleechuuch, ātāyēy Wēēroo Chiich, pērēētuuni āchōōnēy nkōō lēpkēēyēēnyuun, ākōō nyēpō Paapa ākōō nyēpō malaykeen choo tiliilēēn.
42009027	Aku āmwoorwook man kilē mii :piich walak yi choo mamēērsōōt kitoomō kuuro Pāyuunātoo Iriin."
42009028	Nēē mii paani karook :pērēētuus choo lēēkit sisiit kungʼeetee kimwooru :Yēēsu ngʼaleechoochēē, kuumut Pēētērō, ākōō Chowaana ākōō Chēēmis akupa ākōy tul parak kiwō kusa.
42009029	Paani mii :Yēēsu kusooyēy, kuwala :tokochtiinyiin akuwāliisyō :mpō sirōōchiich kureelachiniituuy kilē tyal.
42009030	Paanoonēē kutooku piich ārēēny kungʼāloolēy nkōō inyeentee choochēē ku Muusa ākōō Eliicha.
42009031	Kiikiilaampuus akwaaneek lēpooyinpō Iriin, akiingʼāloolēē tōkōl wōloo kiiwō kumēērtooy :Yēēsu nkōō Chēērusālēēm sikuusilta mākuut chēpō Iriin.
42009032	Paani kiingʼāloolēy :Yēēsu nkōō mpō Muusa, ku kiikiikunam :rwoon Pēētērō ākōō kiineetanik chuuchō ārēēny kiimii tōkōl. Paani kāngʼēētyō :kiineetanichoochēē, kuurō Yēēsu ku keelaampuus :lēpooyin akiimii nkōō mpō Muusa.
42009033	Kii nēē mii kupēēchinii keey mpō :Muusa, kumwoochi :Pēētērō Yēēsu kilē, "Kiptaayaan, karaam āmu kimii yi, kanyeech keeteeka sōpōōtwēēn choo lēē sōmōk, nyoongʼuungʼ ākoongʼo, kipō Muusa aka, kipō Eliicha aka." Kiimēēnkēt :Pēētērō kiyoo kiimwoorēy.
42009034	Kutākumii :Pēētērō kungʼāloolēy, kuchō :pooltō akuulaampuus akwaaneek. Kiiwāriisyō :kiineetanichoochēē paani kiilaampuusēy :pooltoonoonēē.
42009035	Kuchōōnō :kuut poolta nyoo kiimwa kilē, "Wēēriinyuun :nyi nyoo lēwēnoot, ātēērchii kiyoo mwoorēy."
42009036	Paani /kaakēēmwooru ngʼaleechoochēē, kilēku Yēēsu ākityōōn nyoo kiingʼātu nkōō yoonēē. Kisiisyō :kiineetanik nyoo moomwoochi chiich pērēētuusyēchoochēē ngʼalēēchoochēē kii-iriisyō pērēētuunoonēē.
42009037	Paani kayyeech kōōrēē, ku kaakurēkunō :Yēēsu ākōō kiineetanichiich tulwēē, kupka :piich chaa chaangʼ kunyōōru.
42009038	Kukuursyō :chiich nkōō kwēēnuu pichoochēē kilē, "Koonēētiin! Roo kee :wēēriinyuun nyi. Laakweenyuun nyi ākityōōn. Āsoomiin iriireenaan.
42009039	Nāmēy :toomirmiir nyaa ra, aku paani kanam, kuunchō, akuwiirchi keey ngʼwēny akichōōnō puchaan kuut. Tāsēy taay kuunyāriilēy aku māmētooy.
42009040	Koosoom kiineetanikuuk kuu-oon toomirmiiryooni ra kuwēēro wēēri, kimaakuumuuk."
42009041	Kumwa :Yēēsu kilē, "Muutyō akwaan choo mootingʼēy kaarana akyoochuunnyō. Ātēpēē nkōō akwaan ākoomurtoochook ākōy āyu? Mutuu wēēriingʼuungʼ yi."
42009042	Kumii kēēmutēy wēēroonēē, kunam :toomirmiiryoonoonēē kuwiirchi ngʼwēny. Ku-oon :Yēēsu toomirmiiryoonoonēē ra, akuusoop wēēroonēē. Paani kāsop, kunam akuu-ōōchi apoonyiin.
42009043	Kikwōngʼ :piich tōkōl choo kiimii yoonēē, paani keero wōloo kiilēē :kaamuukaa Iriin. Kitākukwōngʼsōōt :piich tōkōl akipō tukun choo kii-irēy :Yēēsu, kumwoochi :Yēēsu kiineetanichiich kilē,
42009044	"Āyāpchi iit kir nyoo āmārēy āmwoorwook akaanamee mēt. /Pākēēnāmēy Wēēroo Chiich /ākēētē ēēruunēpō piich."
42009045	Moosōwu nyuun :kiineetanik kiyoo kiimwoorēy :Yēēsu. /Kiiku-ungʼa akwaaneek māsōwu, kuuwar kuteep ngʼaleechoochēē.
42009046	Kitoowu :kiineetanik kumooyō kilē ngʼoo nyoo ōōw nkōō akwaaneek.
42009047	Paani kāsōwu :Yēēsu kiyoo kiimii kāāpkootuutēkwaak, kunam laakwa nyoo kiimii yoonēē, kukany kuuryoongʼō yoo kiimii :inyeentee,
42009048	akumwoochi kiineetanichiich kilē, "Chiich aka tōkōl nyoo tookēy laakwa nyoo lēē nyi āmu nyaanyuun, ku kataakan. Ku chiich nyoo kataakan, ku kataak Iriin nyoo kiiyookwoon. Nyoo āpēy keey ngʼwēny nkōō :akwaan, ku nyoonēē :nyi ōōw."
42009049	Kimwoochi :Chowaana Yēēsu kilē, "Kiptaayaan, kakuuroo chiich nyoo kā-ōōnēy toomirmiirēy chaa raacheen nkōō kaarineengʼuungʼ. Keetayee, āmu moomii nkōō achaan."
42009050	Kuwālchi :Yēēsu kilē, "Maatayee chiich nyoo lēē nyoonēē, āmu chiich nyoo māsāsook ku nyoongʼwoongʼ."
42009051	Kii nēē kaakuriichi Yēēsu :pērēētuusyēchiich choo /kipākēē-āpēē kiwō kipsēnkwēt, kurat moonyiin akutāchi keey nkōō kiineetanichiich Chēērusālēēm.
42009052	Kuuyooytō :Yēēsu piich walak kupa kēēstoon choo kiimii Samariya kuuntoroorteera inyeentee sipākuchēpchi wōloo muungʼēē.
42009053	Paani ka-it :pichoochēē wōloonēē, kutay :piich chēpō kōōroonoonēē pō Samariya kutaak Yēēsu, āmu kiimii kuwēētii Chēērusālēēm.
42009054	Paani kamwaarta :pichu /kākiiyooytooy kilē katay :piich chēpō kōōroonoonēē kutaak Yēēsu, kumwoochi :Chēēmis ākōō Chowaana Yēēsu kilē, "Kiptaayaan, Ki-irtooy nee pichu? Ara kimwoochi Iriin kuuchuunu ma kuchōōnō kipsēnkwēt kupeel akwaaneek?"
42009055	Kuwarak keey :Yēēsu akukar koongʼ kiineetanichoochēē ārēēny.
42009056	Kuwēēchi keey :Yēēsu ākōō kiineetanichiich kōōrēē aka.
42009057	Paani mii kuwēētii, :Yēēsu ākōō kiineetanichiich, kilēēchi :chiitō aka, "Ātuupiin ārii aka tōkōl yoo kēēwō!"
42009058	Kuwālchi :Yēēsu chiichoonēē kilē, "Tingʼēy rēēlwēy kēpēnoot choo māngʼēy, akutingʼēy :tāriit kooriikwaak, wōloo nyuun mātingʼēy :Wēēroo Chiich wōloo muungʼēē."
42009059	Kumwoochi :Yēēsu chiitō aka kilē, "Tuupaan." Kilēēchi :chiichoonēē Yēēsu, "Kiptaayaan, kanyaan āwootup apoonyuun kupōk saatuupin."
42009060	Kuwālchi :Yēēsu chiichoonēē kilē, "Mētii piich choo mēērootēēn kutup choo mēērsōōt, ākiichōōn i-amtaata lōkōōy choo kāroomēēn chēpō Pāyuunātoo Iriin."
42009061	Kuureer :chiitō aka kumwoochi Yēēsu kilē, "Ātuupiin Kiptaayaan, aku kanyaan nyuun kipōk āwooyoomiis piich nkōō kaaw."
42009062	Kuwālchi :Yēēsu chiichoonēē kilē, "Chiich nyoo nāmēy mōkōōmpoo tich akuurōōtēy lēt kumānyoolchinii Pāyuunātoo Iriin."
42010001	Nēē mii lētuun, kukwar :Yēēsu kiineetanik walak choo lēē tamanwook tisap akusip kuuyooytō kuuntoroorteera inyeentee. Kikany kupeera ārēēny ārēēny paani mii kupēētii māngʼoot ākōō kōōrootin tōkōl choo kiikiikuchēp :inyeentee kilē wēētii lētuun.
42010002	Kutoomō kupa :kāāyooytooyiik, kuuyoomiis :Yēēsu kilē, "Ōōw :kaswee, ku ngʼērin :kāsiik. Kunyuun, āsoomō kutāsu :Chiipō paree kāsiik walak.
42010003	Apee! Akarkee :akwaan nkōō waareepō kēēchiir choo mii kwēēnuu rēēlwēy.
42010004	Āmēē-āp :chiich rōōpiyō, saap ntā ku kwēēr, āmoorēēmootō keey nkōō aree ātookwēēsootēy piich."
42010005	Kitas taay kumwoochi kilē, "Nēē a-it kaaw aka tōkōl, āpēēruur kupōk piich chēpō kaayoonēē kilē, 'Kunyōōru :kaayi kaalya!'
42010006	Nēē mii :chiich kaayoonēē nyoo lēē tala, kunyōōru pēēruur. Ku nēē moomii :chiich nyoo tala ku moomii pēēruur nyoo nyōōruuy.
42010007	Ātēpi kaaw ākoongʼo ā-āmēy ākoorēēy kir nyoo /kākukōōnook. Āmooluumootō koorin chaa chaangʼ āmu yāmēy kipāyityoon /kēētē mālāktanyiin.
42010008	Nēē apa māngʼoot aka tōkōl akutaakaak :piich chēpō māngʼootonoonēē, a-am kir aka tōkōl nyoo kākōōnook.
42010009	Āsoop choo mnyoonchootēēn, ākoomwoochi piich kilē, 'Kaakuriichook :Pāyuunātoo Iriin.'
42010010	Ku nēē apa māngʼoot aka tōkōl akutay :piich chēpō māngʼootonoonēē kutaakaak, āngʼēētyō ākoopēēchi keey. Aku paani āmii āpēētii āmwoochi piich chēpō māngʼootonoonēē kilē,
42010011	'Kipārtoowook tēērit nyēpō kōōrēēngʼwoongʼ nyi mii kēēlyēēchooch soopkootēy kilē chookwook ngʼōōkiikwook. Akaapkaat nyuun kilē kaakuriiku :Pāyuunātoo Iriin.'
42010012	Āmwoorwook man kilē ngʼwoonchinii pichoochēē pō kōōroonoonēē kusiir ngʼwoonin nyoo kiinyōōru :piich chēpō Sotom nkōō pērēētuuni tilchinii :Iriin piich kirwook."
42010013	Kitas taay :Yēēsu kumwa kilē, "Ōchēy pichu pō Koorasiin nkōō Peetsaayta! Tyaan, :ngʼwoonin nyoo mii kukānyoonwook. Ntā kii piich chēpō Tiirō ntā ku chēpō Siitōn chu /kiiku-irchi ngʼaleechoochēē pō kwōngʼuut kiiku-irwaak, tākiikuwāliisyō kēny. Tākiikuulaak maaraareen akutēpi areen kungʼuutu kilē kiikuwāliisyō nkōō rāyiityō nyoo kiitingʼēy.
42010014	Lēyyē, ānyōōruuy siitāt nyoo siirēy nyoo nyōōruuy :piich chēpō Tiirō ākōō Siitōn paani tilchinii :Iriin kiirwook piich.
42010015	Akwaan :pichu pō Kaaparnaam, āpkootēy kilē āpēētii kipsēnkwēt? Acha sōō! /Kuwiirchinook ma nyēpō ākōy."
42010016	Kitas taay :Yēēsu kumwoochi kiineetanichiich kilē, "Chiich nyoo kateeraak ku kateeran. Ku nyoo katayaak, ku katayan. Aku nyoo katayan, ku katay Iriin nyoo kiiyookwoon."
42010017	Paani kawaraka :kāāyooytooyiichoochēē kii tāmānwook tisap, kumwoochi Yēēsu nkōō pāypooyō kilē, "Kiptaayaan! Tēērēēch toomirmiirēy chaa raacheen nēē kupāyiisyēērēē kaarineengʼuungʼ."
42010018	Kuwālchi :Yēēsu kilē, "Kyaaroo /kēētōōru Syeetaani kichinuuna parak kilēē iilat nyoo kārārāku."
42010019	Kitas taay :Yēēsu kumwoochi kiineetanichoochēē kilē, "Kyookōōnook kaamuuka nyoo ātyoorēē kipaangʼōōy ākōō tookooltiin ākoopēl kaamuuka aka tōkōl nyēpō Syeetaani puunyoontēēngʼwoongʼ. Aku moomii kir aka tōkōl nyoo muukēy kuturin.
42010020	Āmwoorwook nyuun kilē moopāypāyiituuy āmu kiikuteeraak :toomirmiirēy chaa raacheen. Kaykay āpāypāyiituu āmu sirootēēn :kaariikwook nkōō kipsēnkwēt."
42010021	Nkōō saayitiinoonēē, kuunyiriit :Toomirmiir nyoo Tiliil Yēēsu pāypooyō. Kumwa :Yēēsu kilē, "Āmwooruun kōōnkēy Paapa Iriin nyoo ipāytooy parak ākōō ngʼwēny, āmu kii-ungʼee tukuuchu pō man piich choo pkootēy kilē nkēt akungʼoroomō, akiingʼoongʼchi piich choo āpēy keey ngʼwēny. Man, Paapa, lēē nyoonēē wōloo imārtooy."
42010022	Kitas taay :Yēēsu kumwa kilē, "Kikōōnān :Apoonyuun tukun tōkōl. Aku moomii :chiich nyoo nkēt kilē ngʼoo Wēērii kungʼātu Paapaan, amoomii :chiich nyoo nkēt kilē ngʼoo Paapa kungʼāti Wēērii ākōō :piich choo lēwēnēy Wēērii kungʼuuti."
42010023	Kuwārāchi keey :Yēēsu kiineetanichiich akungʼāloolchi akwaaneek keey kilē, "Pēēruurootēēn :akwaaneek choo sōwuuy tukuuchu.
42010024	Āmwoorwook man kilē chaangʼ :ōōrkooy ākōō kāāntōōy choo kiimārēy kilē kuuro kiyoo āmii ārōōtēy, amaaro. Kumar kilē kiteer kiyoo ātēērēēkwaan, amaateer."
42010025	Nēē mii lētuun, kuuryoongʼ :koonēētiintēē aka nyēpō ngʼātuut nyoo kiimārēy kuutyam akuteep Yēēsu kilē, "Koonēētiin, a-ir nee soonyōōru sopoon nyēpō ākōy?"
42010026	Kuwālchi :Yēēsu kilē, "Mwoorēy nee :ngʼātuut chēpō Iriin choo kiikōōnu :Muusa? Akiisōwuuntooy ānō?"
42010027	Kuwālchi :chiichoonēē kilē, "Icham Iriin Kiptaayaantēēngʼuungʼ nkōō moongʼuungʼ tōkōl, sāpoontāngʼuungʼ tōkōl, kaamuukēēngʼuungʼ tōkōl ākōō kāāpkootuutēkuuk tōkōl. Akiicham piich walak kilēē wōloo ichāmtooy keey."
42010028	Kuwālchi :Yēēsu chiichoonēē kilē, "Lēē nyoonēē! Nēē ir nyuun kilēē nyoonēē, inyōōruuy sopoon."
42010029	Āmu kiimārēy :chiichoonēē kungʼuuti piich walak kilē kiinkēt :inyeentee kiyoo mwoorēy, kuteep Yēēsu kilē, "Piich walak ku ngʼoo?"
42010030	Kuwālchi :Yēēsu chiichoonēē kilē, "Kiimii pērēētuu aka :chiitō aka nyoo kiwēērō Chēērusālēēm kurēytō Chēērikō. Nēē mii aree, kutuuyō nkōō chōōr. Kinam :chōōrichoochēē chiichoonēē, kuputō sirōōchiich, kulap kumistō akumēti aree kamas kuupkootēy kilē mēērēy.
42010031	Nyoo matyaan, kuchō tisiintēē aka kuuweer yoonēē. Paani keero chiichoonēē mii kurwēēy aree kamas, kunam tapan akusiirtō kuwēēchi keey.
42010032	Kuureer kuchō :chiitō aka nyoo kiitoorētēy pāyiisyoo Kōpō Iriin. Kuuro :inyeentee chiichoonēē akuuweer araa tapan kusiirtō.
42010033	Kuureer kuchō :chiitō aka nyēpō kōōroo Samariya nyoo kiiwēērēē sikiryō. Paani ka-it yi kiimii :chiichoonēē, kuriira chiichoonēē nkōō wōloo kiilēē.
42010034	Kiwō yi kiimii :chiichoonēē, kuu-unchi kimootiinak, kuutē saakit, akurāti. Paani keewaangʼ, kunam :chiichoonēē akukālāpchi sikiryeenyiin akuumut ākōy kōpō too, akuriip :chiichoonēē kiilāpēy chōōri.
42010035	Pērēētuu nyi kiituupēy, kunam :chiichoonēē pō Samariya rōōpiyō akuutē chiichi pō kōyoonēē akilēēchi, 'Iriip chiichi ākōy awaraka. Nēē chaangʼiit :rōōpiyō choo kēēpāyiisyēērēē kusiir chu kookōōniin, āchōōn ātāsuun rōōpiyēēk walak.' "
42010036	Kii nēē waangʼ :Yēēsu kumwoorēy ngʼaleechoochēē, kuteep koonēētiintoonoonēē pō ngʼātuut kilē, "Ngʼoo nkōō pichu sōmōk nyoo kiicham chiichoonēē kiilāpēy :chōōri?"
42010037	Kuwālchi :chiichoonēē Yēēsu kilē, "Nyi kiriira chiichoonēē." Kilēēchi :Yēēsu koonēētiintoonoonēē, "Man! Wiyō nyuun akiiwee-ir kilēē nyoonēē."
42010038	Paani kimii :Yēēsu ākōō kiineetanichiich kutāsēy taay nkōō paantangʼwaangʼ, ku-it kōōrēē aka nyoo kiimāngʼēy :cheepyoosee aka nyoo /kiikukuurēē Marta. Kitaak :cheepyoosoonoonēē akwaaneek akumwoochi kupa koonyiin.
42010039	Kiimāngʼēy :Marta ākōō chēētangʼwaangʼ nyoo /kiikukuurēē Maaryaa. Paani mii :Yēēsu kwoomtooy lōkōōy, ku kiimii :Maaryaa kutēpēē ngʼwēny yoo lēēkitēē kēēlyēēpō Yēēsu, kutēērēy kiyoo kiimii kuunēētēy :Yēēsu.
42010040	Kii nēē mii kwoomtooy :Yēēsu lōkōōy, ku kiimii kuchēpēy :Marta āmiisyō. Kuu-iim keey nyuun :Marta akipō pāyiisyēē tōkōl nyoo kiimii ku-irēy. Kiwō :Marta yoo kiimii :Yēēsu akilēēchi, "Kiptaayaan! Kāmētoon chēētānyoon āpāyiisyō :aneentee ākityōōn. Nēē mēēmwoochiiwoon Maaryaa kichō kuutoorētān."
42010041	Kuwālchi :Yēēsu kilē, "Marta, Marta! Imii iimchinii keey tukun chaa chaangʼ,
42010042	akimii :kir ākoongʼo kipaat nyoo mārēy /kee-ir. Kaakulēwēn :Maaryaa kir nyaa karaam nyoo mēēlē /tākēēsārēē inyeentee."
42011001	Kiimii pērēētuu aka ātoo kiisooyēy :Yēēsu nkōō ārii aka. Kii nēē waangʼ kusa, kiwō :kiineetaneenyiin aka yi kiimii tōkōl akumwoochi kilē, "Kiptaayaan, neeteech wōloo kusooytooy kilēē wōloo kiinēētitooy :Koopootiisāniin Chowaana kiineetanichiich."
42011002	Kilēēchi :Yēēsu kiineetanichiich, "Nēē āsooyēy, āmwoorēy kilē, 'Paapa Iriin, kutōrōriit :kaarineengʼuungʼ, kanya kichō :pāyuunātēēngʼuungʼ.
42011003	Kōōnēēch kiyoo kyoomēy pērēētuu aka tōkōl.
42011004	Nyōōwēēch kaat ngʼōōkiichooch, āmu kinyōōchinii kaat mpō chiich aka tōkōl nyoo lēēlwēēch. Ameemuteech wōloo mii kootyāmuut.' "
42011005	Kitas taay :Yēēsu kuteep kiineetanichiich kilē, "Keemwa kee kilē kāwo chiich nkōō akwaan kaa choorweenyiin oro kwēēn, akumwoochi choorweenyiin kilē, 'Choorweenyuun, kōōnoon makatiin sōmōk
42011006	āmu koonyōōru toon āmoomii kir nyoo āmēy.'
42011007	Nēē wāluun :choorwēēngʼuungʼ nkōō kō kilē, 'Maakumii :chiich nyoo tākuyootēy kurkat langʼa tēēnō nyi āmu koorwaa ākōō laakōōchuuch. Moomuukaa angʼeet ākookōōniin kir aka tōkōl.' "
42011008	"Āmwoorwook kilē, mpō ntā maangʼēētēy :chiichoonēē akuutē kir aka tōkōl āmu choorweenyiin, kuumuukēy kungʼeet akuutē kiyoo kāmārēy āmu maachaas kusoomēy.
42011009	Āmwoorwook nyuun kilē, āsoomō, /tākēēkōōnook; awasa, toonyōōruu; ākōnkōōngʼō kurkee /tākēēyootwook.
42011010	Āmu chiich nyoo soomēy, /kēētēnii, nyoo wāsēy, kunyōōruuy, ku nyoo kōnkōōngʼēy kurkat, /kēēyootinii.
42011011	Mii :chiich nkōō akwaan nyoo nēē soom :laakweenyiin koorookwō, kuutē kipaangʼwa?
42011012	Ntā nēē soom maayaan, kuutē tookool?
42011013	Kunyuun oo, nēē ātēniikwaan kipngʼōōkiis laakōōkwook tukun choo kāroomēēn oo, kutap nēē nyuun Apoongʼwoongʼ nyoo mii kipsēnkwēt? Tēēnii :inyeentee Toomirmiiryeenyiin piich choo kāsoom."
42011014	Nēē mii pērēētuu aka, kuu-oon :Yēēsu toomirmiir nyaa ra nyoo kiimii chiich aka nyoo kiikiiku-ir chiichoonēē kunama :kuut. Paani ka-oon toomirmiiryoonoonēē, kukaramiit :chiichoonēē akungʼalaal. Kikwōngʼyō :piich nkōō ngʼaleechoochēē,
42011015	kumwa :walak nyuun kilē, "Pēēlsēpuul, pāytooyiintoo toomirmiirēy chaa raacheen nyi tēnii chiichi kaamuuka kuu-oon toomirmiirēy chaa raacheen."
42011016	Kiimārēy kuutyāmēy :piich walak Yēēsu, kilēēchi ku-ir ngʼālyoon nyoo ngʼuutuuy kilē man chōōnēē wōloo mii :Iriin.
42011017	Kiinkēt :Yēēsu kiyoo kiipkootēy :pichoochēē, kumwoochi nyuun pichoochēē kilē, "Kōōr aka tōkōl nyoo poorsōōt :piichiich kuputēē, akuuputēy :kaaw nēē poorsōōt :piichiich.
42011018	Ku nēē pooryēērō keey nyuun Syeetaani oo, kuuryoongʼēy kilē nee pāyuunāteenyiin? Āmwoorēy kilēē nyoonēē āmu āmwoorēēkwaan kilē ā-ōōnēē toomirmiirēy chaa raacheen Pēēlsēpuul.
42011019	Ku nēē āpāyiisyēērēē kaamuuka nyēpō Syeetaani ā-ōōnēy toomirmiirēy chaa raacheen oo, kuutēnii ngʼoo nyuun piikwook kaamuuka ku-oon toomirmiirōōchoochēē? Apee nyuun akaapaateepa piikwook kumwoorwook man.
42011020	Nēē āpāyiisyēērēē kaamuukaa Iriin a-oon toomirmiirēy chaa raacheen, kungʼuutuuy kilē kiiku-itwaak :Pāyunāt nyēpō Kaa Iriin.
42011021	Nēē mii :chiich katanyiin akutingʼēy kariichiich chēpō pooryoot kuchēpootēēn, akuriipootēēn tukuuchiich.
42011022	Ki nēē chō nyuun :aka nyoo tingʼēy kariichiich choo siirēy chēpō chiichoonēē, kuupēlēy chiichoonēē akwoopēē kariichiich tōkōl choo kāriipēē keey akwoopō tukuuchiich tōkōl."
42011023	Kitas taay :Yēēsu kumwoochi piich kilē, "Chiich aka tōkōl nyoo moomii kamastanyuun, ku sāsoon. Ku chiich aka tōkōl nyoo mēētoorētoon keeruma, kuusārēētēy."
42011024	Kitas taay :Yēēsu kumwa kilē, "Nēē /ku-oon toomirmiir nyaa ra kuwēērō chiich, kumānootēy nkōō suur kwēēn kuwāsēy wōloo muungʼēē. Nēē mānyōōru wōloo kēēmuungʼō, kumwoochi keey kilē, 'Kaykay awaraka wōli kyoomii.'
42011025	Nēē waraka nyuun, kunyōōruuy wōli kiimii ku tiliil akukaraam.
42011026	Nkōō yoonēē, kuwēētii kumāruuy toomirmiirēy walak tisap chaa raacheen kusiir inyeentee, akupa kimāngʼ :tōkōl pōōrpō chiichoonēē. Nēē ir nyuun kilēē nyoonēē, kurāyiituuy :chiichoonēē kusiir taay."
42011027	Kutākumii :Yēēsu kungʼāloolēy, kumwa :cheepyoosee aka nyoo kiimii yoonēē kilē, "Pēēruuroot :cheepyoosooni kiināmiin akuurēēriin."
42011028	Kuwālchi :Yēēsu cheepyoosoonoonēē kilē, "Lēē nyoonēē. Aku nyuun oo, pēēruurootēēn piich tōkōl choo tēērēy ngʼālyoontoo Iriin aku-ir kilēē wōli mārtooy :Iriin."
42011029	Paani kachaangʼiit :piich nkōō yoo kiimii :Yēēsu, kumwoochi :Yēēsu kilē, "Piich chaa raacheen :chu, mārēy /kēēngʼuuti kir nyēpō kwōngʼuut. Ngʼālyoon kipaat nyēpō kwōngʼuut nyoo /kungʼuutinii pichoochēē ku nyoo kiipō Choona.
42011030	Kilēē paani kyoopchi :Choona piipō Ninawi lōkōōy chēpō kiirwookoo Iriin, ku-āpchinii mpō :Wēēroo Chiich lōkōōy chēpō kiirwook piich choo lēē choochēē.
42011031	Nkōō pērēētuuni pō lēt paani /kiirwoochinii piich, kuuryoongʼēy :cheepyooso nyoo kiipāytooy kōōroo Syeepa akuurwoochi choo mēērānēy Iriin āmu kichōōnō :cheepyoosoonoonēē wōloo lōōw akichō kuteer ngʼaleepō ngʼoroomnyoo Sōlōmōōn. Āmwoorwook man kilē mii yēēnyi aniinee nyoo ōōw kusiir Sōlōmōōn.
42011032	Nkōō pērēētuuni pō lēt paani /kiirwoochinii piich, kuuryoongʼēy :piich chēpō Ninaawi akuurwoochi piich choo mēērānēy Iriin āmu kii nēē āmchi :Choona akwaaneek kuwāliisyō. Āmwoorwook man kilē mii yēēnyi aniinee :nyoo ōōw kusiir Choona."
42011033	Kitas taay :Yēēsu kumwa kilē, "Moomii :chiich nyoo noomēy taayit akuutē yoo ungʼaat ntā kuuchuut tēr. /Kiinoomēy taayit /ākēētē yoo tōrōōr sikuulēpoochi chiich aka tōkōl nyoo wēētii kō."
42011034	Kitas taay :Yēēsu kumwoochi kilē, "Koontāngʼuungʼ kilēē taayit nyēpō pōōrtāngʼuungʼ. Nēē karaam :koontongʼuungʼ, itingʼēy lēpooyin nkōō wōlipoor. Ku nēē makaraam, imii tuurin nyoo ōōw.
42011035	Āriip keey nyuun, amaakany kilēku lēpooyin nyoo mii pōōrwēyiikwook tuurin.
42011036	Nee nyiraat pōōrtāngʼuungʼ tōkōl lēpooyin nyoo moomii wōloo kāngʼātu, kuulaampuusiin :lēpooyintonoonēē. Karkeey nkōō yoo keepkangʼin :taayit nyoo moomii kiyoo kakarta, lēpēyiituuy :pōōrtāngʼuungʼ tōkōl."
42011037	Kutākumii :Yēēsu kungʼāloolēy, kusoom :Pārisooyiin aka Yēēsu kilē kupa katanyiin kwoomiisyō. Kucham :Yēēsu kiwō. Paani ka-it kaa Pārisooyiintoonoonēē, kiwō kutēpō ngʼwēny /ākēētē āmiisyō.
42011038	Kii nēē /kaakēētē āmiisyō, kwoomiisyō :Yēēsu kutoomō kuu-uun ēēr kilēē wōloo kiimārtooy :ngʼātuutēk chēpō Yāwuutik. Kikwōngʼ :chiitaa kata paani keerō kilē kā-āmiisyō :Yēēsu kitoomō kuu-uun ēēr.
42011039	Paani keero :Yēēsu kilē kiikwōngʼ :Pārisooyiintoonoonēē kilēēchi, "Ā-uunēy Parisaayik kikoompa ākōō saani saangʼ aku ōōw simnyoon or.
42011040	Āsālwēy, nyaa tyaan! Moonkēt :akwaan kilē :nyi kii-irta saangʼ ku ki-irta mpō or?
42011041	Ātēē nyuun mēēy tukun choo ātingʼēy paannyēēnyi kutililiit nyuun kir aka tōkōl nyoo ā-irēy."
42011042	Kitas taay :Yēēsu kumwoochi kilē, "Ōchēy akwaan :Parisaayik! Moopērēnēy ātēnii Iriin kareeran nyēpō taman nkōō kir aka tōkōl nyoo ātingʼēy mpō tāminingʼ nyaa tyaan. Aku moo-irēy man, amoochāmēy Iriin. Karaam a-ira tukuuchu amoopistō mpō choochēē walak.
42011043	Ōchēy akwaan Parisaayik! Kyaacham akwaan ngʼachareen chēpō taay nkōō sinakōōkiin. Ākoochāmēy /kēētookwēēsook nyēpō koonyit nkōō yoo chaangʼ piich.
42011044	Ōchēy! Ālēēkwaan kir nyoo tiliil wōli pō saangʼ akiikunun nkōō or. Nēē siirtō :chiich yoo āmii akwaan, ku mēēnkēt kilē ānunchootēēn nkōō or."
42011045	Kumwoochi :koonēētiintēē aka nyēpō ngʼātuut Yēēsu kilē, "Koonēētiin, nēē imwaa kilēē nyoonēē, ku kēēmuulēēch."
42011046	Kuwālchi :Yēēsu kilē, "Ōchēy akwaan koonēēt chēpō ngʼātuut! Ākālāpchinii piich walak tukun choo nyikiisēēn pātoor akumoomārēy akalap mpō kiitēēn.
42011047	Ōchēy akwaan! Ātēēchinii ōōrkooy chēpō kēny choo kiikeet :paapatiinēkwook kēpēnoot choo kāroomēēn.
42011048	Ngʼuutuuy nyoonēē kilē āchāmēy kilē karaam kiyoo kii-ir :paapatiinēkwook. Kiikeet :akwaaneek ōōrkooy, akutēēchi tukuuchoochēē /kiipkootēē.
42011049	Kiimwa mpō :Iriin kilē, 'Āyoochinii ōōrkooy nkōō kāāyooytooyiichuuch. Pārēy walak, aku-us walak.'
42011050	Ngʼwoonchinook nyuun, akwaan ākōō choo karkeey nkōō akwaan akipō kērēti chēpō ōōrkooy choo /kiikupar kungʼeetee /kee-ir ngʼwēny,
42011051	kungʼeetee chēpō Āpēēli ākōy Sakaryaa nyoo /kikupārchi kwēēnuu kaapkōrōs mu Kōpō Iriin. Āmwoorwook man kilē, nyōōrwook sitooni akwaan ākōō piich choo lēē akwaan.
42011052	Ōchēy akwaan koonēēt chēpō ngʼātuut! Āpkootēy kilē ātingʼēy ngʼoroomnyō nyoo ōōw akipō Iriin. Kyaatay atuup kiyoo mārwook :Iriin kilē a-ira, akaakarta piich walak ku-ir kiyoo mārchinii :Iriin."
42011053	Paani kāwēērō :Yēēsu yoonēē, kunyāliisyō :koonēētiichoochēē pō ngʼātuut ākōō Parisaayiik akutoowu kuteep tēēpuut chaa chaangʼ.
42011054	Kiitēēpēy tēēpuutēchoochēē āmu kiimārēy kilē sikumwa Yēēsu ngʼālyoon nyoo kiimāchāmēy akwaaneek /sikeenam.
42012001	Kipka :piich chaa chaangʼ choo mātingʼ /kēē-it akuururuuchi keey yoo kiimii :Yēēsu ākōy kuukiich keey nyoo moomii yoo kityākēy. Kungʼāloolchi :Yēēsu kiineetanichiich kupōk kilē, "Āriipō keey kimeereepō Parisaay, āmu ngʼuur.
42012002	Kir nyoo tukoot, /kēēngʼoongʼuuy, ku kir nyoo ungʼaat ku ākōy kutooku pērēētuu aka.
42012003	Kir aka tōkōl nyoo mwoorēy :chiich kuupkootēy kilē ālēē mātēērēy chiitō aka, /kēēsyooruuy pērēētuu aka kuchō saangʼ. Ku nēē choomchi :chiich chiitō aka ngʼālyoon kumii kō nyoo maalaat, /kēēkuurtooy nkōō wōloo tōrōōr kuteer :piich tōkōl.
42012004	Choorweeyiichuuch, āmwoorwook man kilē maawar piich choo tingʼēy kaamuuka kupar pōōrwēyiikwook, aku mātingʼēy kaamuuka nyoo tāku-irēy kir aka.
42012005	Kanya nyuun āmwoorwook :nyoo mārēy awar! Awara nyoo tingʼēy kaamuuka kuwiirchook ma nyēpō ākōy, paani koomēērō.
42012006	/Mākyooltēērēē tāriit muut rōōpiyō choo ngʼērin? Mpō tālēē nyoonēē, ku mēēlē ruutyēērēē :Iriin tariit aka tōkōl.
42012007	Nkēt mpō :Iriin puut choo mii mētpō chiich kilē tyaan. Āmoowāriisyō, āmu chāmook :Iriin kusiir tāriit chaa chaangʼ."
42012008	Kitas taay :Yēēsu kumwoochi kiineetanichiich kilē, "Āmwoorwook kilē, chiich aka tōkōl nyoo mwoortoorēēnoon keey nkōō taayuu piich, āmwoortēērēē keey mpō chiichoonēē Wēēroo Chiich nkōō taayuu malaykeen chēpō Iriin.
42012009	Ku inyeentee nyoo tāyoon nkōō taayuu piich, kēētāyēy mpō nkōō taayuu malaykeen chēpō Iriin.
42012010	Chiich aka tōkōl nyoo kangʼalaala Wēēroo Chiich nyaa ra, /kēēnyōōchinii kaat, wōloo nyuun inyeentee nyoo kangʼalaala Toomirmiir nyoo Tiliil nyaa ra, ku /mākunyōōchinii kaat."
42012011	Kuureer kumwoochi :Yēēsu kiineetanichiich kilē, "Nēē /kuumutaak /kēērwookwook nkōō kōōkwootin chēpō Yāwuutik ākōō chēpō pāytooyiik walak, ku maakany kuu-iimaak mēt :kiyoo āmwoorēy nyoo ātuukēē keey.
42012012	Kōōnook :Toomirmiir nyoo Tiliil ngʼal choo āmwoorēy pērēētuunoonēē."
42012013	Paani keewaangʼ :Yēēsu ngʼaleechoochēē, kumwa :chiich nkōō kwēēnuu piich kilē, "Kiptaayaan, mwoochiiwoon kee wēēriinyoon kuchārwoon tukun choo kiimētwēēch paapēēnyoon."
42012014	Kuwālchi :Yēēsu chiichoonēē kilē, "Choorweenyuun, chiich ngʼoo nyi ki-iran ālēku kiirwookiintēēngʼwoongʼ ntā ku chāriintēēngʼwoongʼ?"
42012015	Kumwoochi :Yēēsu piich kilē, "Āriip keey! Makaraam ātuulchinii keey tukun chēpō ngʼwēny. Āmwoorwook kilēē nyoonēē, āmu sopoon nyēpō man ku mēēlē kunyōōrchinii wōloo mii mōkōrnoonti nyoo tingʼēy :chiich."
42012016	Kitas taay :Yēēsu kumwoochi piich kārkēēyin kilē, "Kiimii :chiich nyoo kiitingʼēy pareenyiin nyoo ōōw. Kiruryō par mu paraanoonēē nyēpō kwongʼuut.
42012017	Kuupkaat :chiichoonēē akuteepa keey kilē, 'A-ir kilē nee kēny? Ākāsinii ānō pareechu tēēnō chu tōkōl?'
42012018	Paani keepkaat kilēē nyoonēē, kumwa kilē, 'Āmārēy a-ir kilēē nyi, āmārēy asyaar kaapchookēēnichu pō taay akaateek walak choo ēēchēēn. Kōōnoon :choochēē pārooyin wōloo ākāsinii pareechu tōkōl ākoosiintoochi tukuuchuuch tōkōl.
42012019	Nēē a-ir kilēē nyoonēē, ku āpkootēy kilē maaku-āmoon :piri pērēētuu aka, āmu koosiintō pareechuuch choo yāmoon a-am nkōō kēnyiis chaa chaangʼ choo pkoonēy. Maakumii :kiyoo toopkootēy. Kir nyoo kāngʼātu kipaat ku ātēpō ngʼwēny ākoo-āmiisyō, ākoorēēsyō akaapaypayiitu.'
42012020	Kimwoochi nyuun :Iriin chiichoonēē kilē, 'Isālwō kilē nee kēny! /Ku-āpēēniin sāpoontāngʼuungʼ langʼatuuni. Pōyiituuy ngʼoo nyuun :tukuuchoochēē kēēsiintoochi keey?'
42012021	Sālwō nyuun :chiich nyoo tuulchinii keey mōkōrnoonti nkōō kōōrooni amātingʼēy mōkōrnoontii kipsēnkwēt."
42012022	Kumwoochi :Yēēsu kiineetanichiich kilē, "Āmwoorwook nyuun kilē, āmoo-iimchi keey āmiisyō, ntā ku sirōōy choo ālookēy.
42012023	Āmu ōōw :sopoon kusiir āmiisyō nkōō sirōōy.
42012024	Aroo kee tāriit! Māpālēy par amākāsēy, amātingʼēy mpō kaapchookō, aku pāyēy :Iriin. Akwaan pō koomānuut kitya kusiir tāriit!
42012025	Ngʼoo nkōō akwaan :nyoo muukēy kutāsi keey pērēētuus chēpō sopēēnyiin nēē iimchi keey ngʼaleepō ngʼwēny?
42012026	Ku nēē mēēmuukēy :koopkootuutēkwook kusārwook mpō kiitēēn oo, kupō nee kuu-iimaak :tukun walak mētēwēy.
42012027	Aroo kee taapuk wōloo piititooy, nku mā-irēy pāyit aka tōkōl ntā kunāpchi keey mpō sirōōy, aku āmwoorwook nyuun man kilē mpō ntā kiitingʼēy :Sōlōmōōn mōkōrnoonti nyoo mātingʼ /keemwa, ku kiimātingʼēy sirōōy choo kāroomēēn kilēē taapukeechu.
42012028	Ku nēē lookēy :Iriin keet chēpō kērti choo sāpsōōt aniinee /ākēēwiirchi ma āsuun oo, kutēp nee wōloo looktooyook? Miningʼ kaaraneengʼwoongʼ man.
42012029	Āmoo-iimchi keey āmiisyō ntā ku kiyoo ārēēy. Āmoo-iimchi keey mpō tukun tōkōl.
42012030	Piich choo mēēnkēt Iriin choo iimchinii keey tukuuchu pō ngʼwēny, akuunkēt :Apoongʼwoongʼ kilē āmārēēkwaan tukuuchoochēē.
42012031	Kir nyoo ōōw ku awasa Pāyuunātēēnyiin, /tākēēkōōnook mpō tukuuchu.
42012032	Piichuuch, mpō toongʼērin :akwaan, ku moowāriisyō āmu paypay :Iriin kukōōnook pēēruur tōkōl nyoo chōōnchinii piich chēpō Pāyuunātēēnyiin.
42012033	Moorāti keey tukun choo ātingʼēy, a-altee tukuuchoochēē tōkōl ākoosārunēē piich choo tingʼēy nyaril. Nēē a-ir kilēē nyoonēē, ānyōōru mōkōrnoonti nyoo mārookēy nkōō kipsēnkwēt. Moomii wōloonēē :chōōriin nyoo chōōrēy, āmoomii :kuutyaan nyoo luluukēy.
42012034	Wōloo mii :mōkōrnoontii chiich ku wōloonēē wōli tiirēē :mētinyiin."
42012035	Kitas taay :Yēēsu kumwa kilē, "Āchēpō keey kukaraam ākoomētō taayitiisyēkwook kulārsōōt.
42012036	Akarkeeyiituu ākōō kipāyitiin choo mii kukānyēy mōkōryoonteengʼwaangʼ kuwarakeera tuum. Paani ka-itu akuukōngʼkōōngʼ kurkat, /kēēyooti kilē weel.
42012037	Pāypooyō kilē nee kipāyitiinēchoochēē nēē nyōōru mōkōryoonteengʼwaangʼ kutoopēntooy akichēpootēēn. Āmwoorwook kilē irēy :mōkōryoontoonoonēē kipāyitiinēchoochēē kutēpi ngʼwēny akupay :inyeentee.
42012038	Muukēy :mōkōryoon ku-itu saayit aka tōkōl. Muukēy ku-itu ooro kwēēn ntā kitoomō kuurir :kōōrēē. Aku nkōō saayit aka tōkōl nyoo ka-itu, kupāypāyō kipāyitiin choo kinyōōruuy ku chēpootēēn.
42012039	Akumārēy āsōwu kilē ntēēnkēt :chiich saayit nyoo chōōnēy :chōōriin katanyiin, tāmāpistooy /kēēput katanyiin.
42012040	Āchēpō keey nyuun āmu chōōnēy :Wēēroo Chiich saayit nyoo moopkootinii."
42012041	Kuteep :Pēētērō Yēēsu kilē, "Kiptaayaan, achaan ākityōōn chu imwoorwēēch kārkēēyini, ntā imwoochinii chiich aka tōkōl kuteer?"
42012042	Kuwālchi :Yēēsu kilē, "Kipāyityoon nyaa neen nyoo lēwēnēy :mōkōryoon kupayta katanyiin? Lēwēnēy nyaa ngʼoroom /akeerānēy akuutē kuuryoontoochi kipāyitiin walak, si kuutē āmiisyō kilēē wōloo /kimārtooy.
42012043	Pēēruroot kipāyityoontoonoonēē nēē ir kilēē wōloo /kimārtooy paani ka-itu :mōkōryoonteenyiin.
42012044	Āmwoorwook man kilē tēnii :mōkōryoontoonoonēē kipāyityoonteenyiin kuuryoonchi tukuuchiich tōkōl.
42012045	Ki nēē pkaat nyuun :kipāyityoontoonoonēē kilē, 'Kiisiista :mōkōryoonteenyuun' akutoowu kulap kipāyitiināk chuuchō walak, akwoomiisyō, akurēēsyō, akupōōkit,
42012046	ku chōōnēy nyuun :mōkōryoonteenyiin nkōō pērēētuu ākōō saayit nyoo mēēpkootinii :kipāyityoontoonoonēē kilē chōōnēy. Tēnii nyuun :mōkōryoontēē kipāyityoontoonoonēē siitāt, akuwiirchi wōloo mii :piich choo mātiirēē keey Iriin.
42012047	Kipāyityoon nyoo nkēt kiyoo mārēy :mōkōryoonteenyiin ku-ir, akumāmārēy ku-ir kilēē paani mārēy mōkōryoonteenyiin, kungʼwoonchinii nyēpō kwongʼuut.
42012048	Ku kipāyityoon nyoo mēēnkēt kiyoo mārēy mōkōryoonteenyiin ku-ir, aku-ir kir nyoo yāmēy kunyōōru ngʼwoonin nyoo ōōw, /kēētēnii ngʼwoonin nyoo miningʼ. Chiich nyoo /kākiitē pārooyin nyoo ōōw ku-ir kir, /kēēmārchinii ku-ir kir nyoo ōōw. Aku nēē kiitē chiich kaamuuka kusiir nyēpō aka, /kēēmārchinii ku-ir kir nyoo ōōw kusiir chiitō nyiinō aka."
42012049	Kimwa :Yēēsu kuureer kilē, "Kyoochōōn āwiirchi ma kōōrooni. Lēyyē, lēē nee wōloo āmārtooy kilē ntā kaakular :mayi.
42012050	Ātingʼēy nyaril nyoo āpuntoorēē nkōō pērēētuus choo pkoonēy, akimii kuu-iimoon :ngʼaleechu ākōy pērēētuu nyoo rookēy.
42012051	Āpkootēy kilē koochōōn ā-āpu kaalya ngʼwēny? Acha! Aku koo-āpu pēēsyoot.
42012052	Kungʼeetee aniinee, kuchārēy keey :piich chēpō kaaw ākoongʼo. Nēē kā muut :pichoochēē, kuchāmoon choo lēē :sōmōk kutayan choo lēē ārēēny. Ntā nēē ma nyoon, kuchāmoon choo lēē :ārēēny kutayan choo lēē :sōmōk.
42012053	Sāsēy :apoo wēēriinyiin, akusas :wēērii :apoonyiin. Sāsēy :eeyaan chēētanyiin, akusas :chēētō kaamee. Sāsēy :eeyeetaa poontee kwōōntaa wēēriinyiin, akusas :kwōōntaa wēērii eeyeetaa poonteenyiin."
42012054	Kitas taay :Yēēsu kumwoochi piich kilē, "Nēē aroo pooltō kuchōōnō cheeroonko, āmwoorēy kilē 'Rōōpēnēy,' akurōōpēn kilēē nyoonēē.
42012055	Ntā nēē chōōnō :yoomēt kamaspō taay, āmwoorēy kilē 'Lārēy :asiis kwoongʼuut,' akular kilēē nyoonēē.
42012056	Ngʼuurichu! Nku āmuukēy āsōwu wōloo lēkuuy kōōrēē paani kaaroo parak, kilē nee nyuun tāmoosōwu kilē lēē nee pērēētuus?
42012057	Āmu nee tamoonkēt :akwaan kir nyēpō man nyoo mārēy /kēē-irēy?
42012058	Nēē āmii āpēētii nkōō chiich nyoo mārēy kuurwookook, ātēērchiinō nkōō inyeentee kitoomō a-ita kaapkiirwook. Āmu nēē mee-ir kilēē nyoonēē, kuumutiniin :chiichoonēē kiirwookiin nyoo āpiin keepa /keeratin.
42012059	Āmwooruun nyuun kilē, mā ākōy keetyaayteen ākōy /keeraayta pēsēn aka tōkōl nyoo kirookiin."
42013001	Kupkoonchi :piich walak Yēēsu akumwoochi kilē, "Kiipar :Pilaato piipō Kalilaaya walak paani kiimii kupēēlēy kōrōs nkōō Kōpō Iriin nkōō Chēērusālēēm."
42013002	Kuteepa :Yēēsu pichoochēē kilē, "Āpkootēy :akwaan kilē kiitingʼēy :pichoochēē ngʼōōki chaa chaangʼ kusiir piipō Kalilaaya walak? Ara :kiyoonēē sōō nyoo ki-ir /sikeepar?
42013003	Acha! Mālēē nyoonēē. Aku nyuun nēē moowāliisyō, ārookēy tōkōl.
42013004	Ki nēē lēē pichoochēē kii lēē taman nkōō sisiit choo kiiruulchi :kō nyaa koor nkōō Siloowam akusyap kuukeet, apkotēēkwaan kilē kiitingʼēy :pichoochēē ngʼōōki chaa chaangʼ kusiir piich tōkōl nkōō Chēērusālēēm?
42013005	Acha! Mālēē nyoonēē. Ākoomwoorwook nyuun kilē nēē moowāliisyō ākoomētō ngʼōōkikwook, ku puch āmu ārookēy tōkōl."
42013006	Kumwoochi :Yēēsu pichoochēē kārkēēyin kilē, "Kiimii :chiich nyoo kiitingʼēy mookāngʼwō nkōō pareenyiin. Kiwō :chiichoonēē kuwas lokorēēpō kēētoonēē, kimaakinyōōru mpō ākoongʼo.
42013007	Paani moonyōōru :chiichoonēē pō :paraanoonēē lokoreepō mookāngʼwoonoonēē, kumwoochi chiich nyoo kipāytooy paraanoonēē kilē, 'Kēnyii nyēpō sōmōk :nyēēnyi ārōōtēy kēēti, āmoorōōtēy kunāmēy kir. Yaptee āmu pō nee kupiit akwaam nyungʼwēny amānāmēy lokor?'
42013008	Kuwālchi :chiichi kiipāytooy paraanoonēē kilē, 'Mōkōryoontooni, kanya /tākēēriip kēnyiinnyēēnyi ākityōōn! Āmārēy āpiti rātākwō, āroonchi sikē ākooriip nkōō oor nyaa karaam.
42013009	Ku nēē nam kēētit lokor kēnyiini chōōnēy, ku karaam, ku nēē manam, iyapta!' "
42013010	Kiimii kuunēētiisyēy :Yēēsu āsip ākoongʼo nkōō pērēētuu Sapaatō mu sinakōōki.
42013011	Kimii :cheepyooso aka kōyoonēē nyoo kiitingʼēy kēnyiis taman nkōō sisiit nyoo kimaakuumuukēy kuuryoongʼ ku karaam āmu kiitingʼēy toomirmiir nyaa ra.
42013012	Paani keero :Yēēsu cheepyoosoonoonēē, kukuur kuchō taay akumwoochi kilē, "Cheepyoosooni, /kaakeetyaaytaareeniin kōrōōyi itingʼēy!"
42013013	Kuukoortō :Yēēsu ēēruunyiin kutiingʼō cheepyoosoonoonēē. Kuuryoongʼ :cheepyoosoonoonēē kilē weel akuuloosu Iriin kumwoochinii kōōnkēy.
42013014	Kinyala :pāytooyiintoo sinakōōkiinoonēē āmu kiisoop :Yēēsu cheepyoosoonoonēē nkōō pērēētuu Sapaatō. Kimwoochi piich kilē, "Mii :pērēētuus choo lēē lo choo /ku-irēē pāyit. Pērēētuusyēchoochēē choo mārēy āpkoonēy keepa /kēēsoopook. Āmoolē pērēētuu Sapaatō nyi /kiisoopēē piich."
42013015	Paani keewaangʼ kumwoorēy kilēē nyoonēē, kuwālchi :Yēēsu kilē, "Akwaan ngʼuuriichu! Nku ā-irēēkwaan mpō pāyit nkōō pērēētuu Sapaatō! Āmārēy ateepaak kilē, mootyookēy tuukwook ntā ku sikirēyiikwook akaalapta kipa pēr nkōō pērēētuu Sapaatō?
42013016	Kiikiikurat :Syeetaani cheepyoosooni nkōō kēnyiis taman nkōō sisiit. Aku kaakutiirō keey nyuun :cheepyoosooni Iriin kilēē paani kiitiirēē keey Apraam. Ara kaa-ir :aneen ngʼālyoon nyaa ra atyaayta nkōō pērēētuu Sapaatō?"
42013017	Ki nēē walta :Yēēsu kilēē nyoonēē, kuuliil kir :puunichiich. Kipāypāyiituuy :piich tōkōl akipō tukun chēpō kwōngʼuut choo ki-ir :Yēēsu.
42013018	Kimwoochi :Yēēsu piich kilē, "Karkeey :Pāyuunātoo Iriin nkōō nee? Aku ātēēnō nee?
42013019	Akanya āmwoorwook, karkeey :Pāyuunātoo Iriin nkōō kāsuryoontoo aritaali nyoo kiiwō kitōōti :chiich pareenyiin. Paani kapiit :kāsuryoontooni, ku-ōōwiit kutēēchi :tāriit kooriikwaak tāmoorichiich."
42013020	Kuureer kimwoochi :Yēēsu piich kilē, "Ātēēnō nee :Pāyunātoo Iriin?
42013021	Lēē ātoo kanam :cheepyooso kimeera akuuwaar nkōō pusya chaa chaangʼ kuti kuutu."
42013022	Nēē mii lētuun, kupuntoorō :Yēēsu māngʼoot nkōō kēēstoon kuunēētootēy piich kutāchinii keey Chēērusālēēm.
42013023	Kuteep :chiich aka Yēēsu kilē, "Kiptaayaantaani, sāruuy sōō :Iriin piich choo ngʼērin kipaat?" Kiwālchi :Yēēsu kilē,
42013024	"Ākiilō keey āpuntoorēē kurkee nyoo mariik nyoo wēētii kipsēnkwēt. Āmwoorwook kilē chaangʼ :piich choo wāsēy kupuntoorō kurkaanoonēē aku mānyōōruuy.
42013025	Paani kaakukar :chiitaa koot kurkee, āngʼēētiisyō kilē, 'Kiptaayaan, yootwēēch kurkee.' Mwoorwook nyuun kilē, 'Moonkēt, wōloo āpkoonēē.'
42013026	Awalta nyuun kilē, 'Kiikyoomiisyō ākēērēēsyō nkōō inyēēn, akiinēētiisyō nkōō kōōrēēnyoon!'
42013027	Mwooruuy :Kiptaayaan kilē, 'Moonkētook, āpēēchi keey, akwaan kipngʼōōkiin!'
42013028	Āriirsōōt akaanyar keelat paani kaaroo Apraam, Isaka, Chaakōp ākōō ōōrkooy chēpō Iriin tōkōl kimii pāyuunātoo Iriin /ākēēkārchook saangʼ.
42013029	Pkoonēē :piich kāmōōs tōkōl chēpō ngʼwēny kipa kutēpi akwoomiisyō nkōō pāyuunātoo :Iriin.
42013030	Chēpō lēt kulēkuuy chēpō taay, ku chēpō taay kulēkuuy chēpō lēt."
42013031	Nyoo matyaan, kupkoonchi :Parisaayiik walak Yēēsu akumwoochi kilē, "Nēē mārēy isop, ingʼeetee yēēnyi akiiwēēchi keey, āmu mii :Ērōōtē kuwāsiin takuukeetin."
42013032	Kuwālchi :Yēēsu Parisaayiichoochēē kilē, "Apee āmwoochii reeloonēē kilē, 'Tootāsaa taay āpkoontooy toomirmiirēy chaa raacheen ākoomii āsoopēy piich aniinee ākōō āsuun, ku nēē mii pērēētuu nyēpō sōmōk awaangʼ :aneen pāyiisyeenyuun.'
42013033	Man kilē āwēētii Chēērusālēēm akaatas taay nkōō pāyiisyeenyuun aniinee, āsuun ākōō kōyooriin. Man mēērookēē kumēērchinii :ōōrkooyoontoo Iriin ārii aka tōkōl nēē mā Chēērusālēēm.
42013034	Wuuyēy Chēērusālēēm, Chēērusālēēm wēē! Ikēētēy ōōrkooy akiiwiirēē korin piich choo kēēyookuun :Iriin kilē kusāruun! Kyaatyam āsip chaa chaangʼ kilē arum piikuuk kilēē wōloo rumtooy :nkokyo waareechiich kuchuut kapapayiichiich, kumeekanyaan a-ir kilēē nyoonēē.
42013035	/Kaakēēmētō koongʼwoongʼ ākoomwoorwook kilē kungʼeetee aniinee kitas taay mātoorōōtoon, ākōy amwaa kilē, 'Pēēruuroot :nyoo chōōnēy mu kaarinaa Iriin.' "
42014001	Nēē mii pērēētuu aka, nyoo kii pērēētuu Sapaatō, kiwō :Yēēsu kataa chiitō aka nyoo kii ākoongʼo nkōō Parisaayiik choo ēēchēēn. Kiimii :Parisaayiik walak kaayoonēē. Kiimii :Parisaayiichoochēē kuriipēy Yēēsu nēē mwoorēy kir nyaa ra akipō ngʼātuutēkwaak.
42014002	Kiimii :chiich yoonēē nyoo kiipkoonchō :kēēlyēn ākōō ēēruun.
42014003	Kuteep :Yēēsu koonēēt chēpō ngʼātuut ākōō Parisaayiichoochēē kilē, "Chāmwēēch :ngʼātuutēchooch /kēēsoop chiich nkōō pērēētuu Sapaatō, ntā acha?"
42014004	Kimaawalta kir :pichoochēē. Kunam :Yēēsu chiichoonēē mnyaanaat, kuusoop akumwoochi kuwēēchi keey.
42014005	Paani kaakuwēēchi keey :chiichoonēē, kuwārāchi keey :Yēēsu Parisaayiichoochēē akuteep kilē, "Nēē chinchi :laakwēēngʼuungʼ ntā ku tēēngʼuungʼ kēpēn nkōō pērēētuu Sapaatō, ingʼusuuy sōō kilē weel kuchō saangʼ?"
42014006	Kumaawālu nyuun :pichoochēē kir aka tōkōl.
42014007	Kii nēē ro :Yēēsu wōloo kiilēwēntooy :piich ngʼachareen chēpō taay chēpō too choo koonyitootēēn, kumwoochi :Yēēsu pichoochēē siiyō kilē,
42014008	"Nēē /kukuurook apee kaaptuum aka tōkōl, āmoomooymooyō ātēpi ngʼachareen chēpō taay chēpō too choo koonyitootēēn. Āmwoorēy kilēē nyoonēē, āmu muukēy ku-itu :toontee nyoo koonyitoot kusiir inyēēn.
42014009	Mutuuy :chiitaa kata nyi kiikuurook toontonoonēē kuchō wōli imii akilēēchiin, 'Kanya kutēpō ngʼacharaanoonēē toontooni.' Kitoowu nyuun kuuliilin kir akiiwō lēt itēpēē ngʼachar aka tōkōl."
42014010	Kumwoochi :Yēēsu pichoochēē kilē, "Nēēkuurin chiich katanyiin, iwō itēpi ngʼachar nyoo māpō piich choo koonyitootēēn. Nēē chō :chiitaa kata akuurootin imii itēpēē ngʼacharaanoonēē, kuchō akilēēchiin, 'Choorweenyuun chōōnō wiyō tēpēē ngʼacharaani pō piich choo koonyitootēēn.' /Kēēkoonyitin nkōō taayuu too tōkōl.
42014011	Kunyuun, chiich aka tōkōl nyoo āpēy keey im /kēēminingʼiitēy. Nyoo āpēy keey ngʼwēny, /kēētōrōōrēy."
42014012	Nēē mii lētuun, kilēēchi :Yēēsu chiitaa kata, "Nēē mārēy ikuur piich kupka katangʼuungʼ, ku mēēkuur choorweeyiikuuk, wēēchiikwook, tilyayiikuuk ākōō piikuuk chēpō saangʼ choo lēē mōkōrō choo ipkootēy kilē kuuriin :akwaaneek pērēētuu aka.
42014013	Ku nēē kuur piich kipka kwoomiisyō nkōō katangʼuungʼ, kumārēy ikuur mpō piich choo lēē mēēy, choo ngʼwoolsōōt, choo lēē kimukuungʼtiin ākōō choo kōryootēēn.
42014014	Nēē ir kilēē nyoonēē kēēpēēruurin āmu mēēmuukēy :pichoochēē kukuurin pērēētuu aka. Pēēruuriin :Iriin paani kapa kungʼēētyēērō meerat piich choo tiliilēēn."
42014015	Paani kateer ngʼaleechoochēē :chiich nyoo kiimii kwoomiisyēy nkōō Yēēsu, kumwa kilē, "Pēēruurootēēn :piich choo pākwoomiisyēy nkōō Kaa Iriin nkōō pāytooyiinteengʼwaangʼ."
42014016	Kilēēchi :Yēēsu chiichoonēē, "Kii-ir :chiich pēērēētuu aka tuum nyoo ōōw. Kukuur piich chaa chaangʼ kupka tuumoonēē.
42014017	Paani ka-it :pērēētuuni pō tuum, kuuyooytō kipāyityoonteenyiin kiwō kumwoochinootō pichu /kiikukuur kupka āmu /kiikuchēpō tuum.
42014018	Paani /kāpākēēmwoochi, kitoowu :chiich aka tōkōl kirāru ngʼaleechiich akusoom /kēēnyōōchi kaat, āmu kimēēmuukēy kupka. Kimwa nyēpō taay kilē, 'Kātoo-ālēy par ākoomārēy awaaro. Nyōōwoon kaat.'
42014019	Kumwa nyēpō ārēēny kilē, 'Kātoo-ālēy eeyiin taman nkanyi āmārēy awaatyamta. Nyōōwoon kaat.'
42014020	Kumwa nyēpō sōmōk kilē, 'Kātoo-āpiisyēy, moomuukēy kutoochōōn.'
42014021	Kuwaraka :kipāyityoontoonoonēē kaaw, akiwō kumwoochi mōkōryoontēēnyiin ngʼaleechoochēē. Paani kateer :mōkōryoontēē, kinyala akilēēchi kipāyityoontēēnyiin, 'Wiyō araa oortin choo ēēchēēn ākōō choo mānkēēchēēn chēpō kōōrēē, akiimutu piich tōkōl choo lēē mēēy, kimwaaltiin, kipkorootiin, nkōō kimukuungʼtiin.'
42014022	Nyoo matyaan, kuwaraka kipāyityoontēē akilēēchi mōkōryoontēē, 'Kaakee-ir kilēē paani keemwaa akutākimii :pārooyin koot.'
42014023	Kumwoochi :mōkōryoontēē kipāyityoontēēnyiin kilē, 'Reera wiyō mwoochinootēē piich walak akii-ir piich tōkōl kupka. Āmārēy kupka :piich ākōy kunyir kōyi.
42014024	Āmwoorēy kilēē nyoonēē, āmu moomii :chiich mpō ākoongʼo nkōō pichu pō taay kyookuur nyoo churēē kuut āmiisyooni.' "
42014025	Paani kimii kituupēy :piich chaa chaangʼ Yēēsu, kuwarak keey :Yēēsu kuuro pichoochēē akumwoochi kilē,
42014026	"Chiich aka tōkōl nyoo mārēy kutuupan, kuurookēē kuchaman kusiir wōloo chāmtooy apoonyiin, eeyeenyiin, cheepyooseenyiin ākōō laakōōchiich, wēēchiikwaak ākōō tiipiikwaak. Mārēy mpō kuchamta kuutētō sāpoontanyiin akipō aneen. Nēē mee-ir kilēē nyoonēē, kimēēlēkuuy tuupiinteenyuun.
42014027	Chiich nyoo maacham kuutētō sāpoontanyiin akipō aneen ku mēēmuukēy kilēku kiineetaneenyuun.
42014028	Ngʼoo nkōō akwaan nyoo muukēy kuteek kō nēē toomō kutēpō ngʼwēny akuuro rōōpiyō choo tingʼēy nēē yāmēy kuteeka koot?
42014029	Nēē ma-ir kilēē nyoonēē, kuumuukēy kutoowu kutēēsyō, nēē mii kwēēn kurārchi :tukun. Kutoowu nyuun :piich kuroorēchi inyeentee
42014030	kumwoorēy kilē, 'Kaaro murooniinō, kiityam kutēēsyō, kisip kurārchi :tukuuk choo tēēytooy kutoomō kuuwoonyō :koot.'
42014031	Moomii :pāytooyiin nyoo muukēy kurat keey akiwō pooryoot nēē toomō kutēpō ngʼwēny nkōō lukeenyiin. Mārēy kupōk kuuro nēē yāmēy :lukeenyiin nyēpō pooryoot nyēpō piich choo lēē ēlup taman, kupooryō nkōō luk nyēpō puun choo lēē ēlup tiptēm.
42014032	Nēē rōōtēy kilē mēēmuukēē, kuuyooytō piich kisip kupa kungʼalaal nkōō puunik kutākumii wōloo lōōw kusoom kaalya.
42014033	Chiich nyuun nyoo mārēy kilēku tuupiinteenyuun, kumārēy kimētō kir aka tōkōl nyoo tingʼēy akituupan."
42014034	Kitas taay :Yēēsu kumwoochi pichoochēē kilē, "Kāroomō :muunya. Aku nēē kaakutārtāriituuy, kēē-irtooy nee nyuun siku-ānyiniituuy?
42014035	Maakukāroomō nyoo /kiimuukēy /kutākēēpāyiisyēērō, kungʼātu /keewiirta. Chiich nyoo tingʼēy iit, kusōwu."
42015001	Kiimii :ātoo kiipkoonchi Yēēsu :kwāriipō kōōti chaa chaangʼ ākōō kipngʼōōkiis. Kiipa kuyāpchinii :pichoochēē iit kiyoo kiinēētēy :Yēēsu.
42015002	Kukwiintaan :Parisaayiik ākōō koonēēt chēpō ngʼātuut kumwoorēy kilē, "Āmu nee sikutookēy :chiichi piich choo lēē kipngʼōōkiis akwoomiisyēy :tōkōl?"
42015003	Kumwoochi :Yēēsu pichoochēē kārkēēyin kilē,
42015004	"Ntā tingʼēy :chiich ākoongʼo nkōō akwaan kēēchiirēchiich pokol akuupoot ākoongʼo, muukēy chiichoonēē ku-ir nee? Mētinii rokony choo lēē tāmānwook sokool nkōō sokool akiwō kuwasaata nyiinō aka pētoot ākōy kunyōōru?
42015005	Nēē nyōōru kikālāpchi sōō kaat akwoopu ākōy kaaw kupaypay?
42015006	Nēē it kaaw, kikuurēy choorweeyiichiich nkōō piichiich pō saangʼ akupāypāchi tōkōl keechaanoonēē, āmu kānyōōru.
42015007	Lēē nyuun nyēēnyi wōloo pāypāyituuntooy :Iriin nkōō kipngʼōōkiyoon ākoongʼo nyoo kawala kusiir piich tāmānwook sokool nkōō sokool choo pkootēy kilē mēērookēē kuwāliisyō."
42015008	Kitas taay :Yēēsu kumwa kilē, "Ntā mii :cheepyooso nyoo tingʼēy rōōpiyeechiich choo lāsēē keey akuupoot rōōpiyoontēē ākoongʼo. Mēēnoomēy taayit akuupuuk koot tōkōl ākōy kunyōōru rōōpiyoontoonoonēē?
42015009	Nēē nyōōru, kukuur choorweeyiichiich ākōō piichiich pō saangʼ akup kupāypāyiituuy tōkōl.
42015010	Lēē nyuun nyēēnyi wōloo pāypāyiituuntooy :malaykeen chēpō Iriin nēē wala :kipngʼōōkiyoon ākoongʼo."
42015011	Kitas taay :Yēēsu kumwa kārkēēyin kilē, "Kiimii :chiich nyoo kiitingʼēy wēēchiichiich ārēēny.
42015012	Kimwoochi :wēērii nyi miningʼ apoonyiin kilē, 'Apoo, chārwoon tukuuk chaachuuch.' Kucham :apoonyiin, akichar tukuuchoochēē. Kuutē wēērii nyi ōōw chaachiich akuutē nyi miningʼ chaachiich.
42015013	Paani kāsiirtō :pērēētuus choo ngʼērin kungʼeetee /kēēchārchinii wēēchoochēē tukuukwaak, kunam :wēērii nyi miningʼ chaachiich akuwēēchi keey kōōrēē aka nyoo lōōw kiwō kwaamaateera tukuuchiich lala.
42015014	Paani keewaangʼ :wēēroonēē kwoomēy tukuuchiich, kuchō :piri kōōroonoonēē nyoo /kinyārēy keelat aku kiimaakitingʼēy :wēēroonēē kir nyoo kiitākwoomēy.
42015015	Kiwō nyuun kataa chiitō aka nyēpō kōōroonoonēē kiwō kupāyiisyēēchi. Kuuyooytō :chiichoonēē kiwō pareenyiin kiwō kuriipchi nkurwēētiin.
42015016	Kwaam wēēroonēē :piri kuti mārēy kwaam āmiisyō nyēpō nkurwēētiin āmu moomii :chiich nyoo kiitē kir kwaam.
42015017	Kuupkaat akilē, 'Nyōōruuy kipāyitiin chēpō apoonyuun āmiisyō nyoo yāmēy kwaam kuti ngʼātu :walak aku aneen nyi kaaman :piri kilēē nyi?
42015018	Kaykay awaraka kaaw ākoowō āmwoochi apoonyuun kilē, "Paapa kyoolēēluun ākōō Iriin.
42015019	Maakuurookēē toolēku laakwēēngʼuungʼ. Kanyaan ālēku ākoongʼo nkōō kipāyitiinēkuuk." '
42015020	Paani keewaangʼ :wēēroonēē kuupkootēy kilēē nyoonēē, kungʼeet akunam paan kuwaraka katangʼwaangʼ. Paani kariik ku-it katangʼwaangʼ, kuuro :apoonyiin. Kii nēē sōwu kilē kii wēēriinyiin nyoo kiikiikupēt, kungʼat :moo akuurip kutorook.
42015021	Kumwoochi :wēēroonēē apoonyiin kilē, 'Apoo, kyoolēēlchi Iriin ākoolēēluun. Mēērookēē toolēku laakwēēngʼuungʼ.'
42015022	Kukuur :apoonyiin kipāyitiinēchiich akilēēchi, 'Āchooku ākoo-āpu kee kilē weel sira nyaa karaam nkōō tōkōl, ākooloochi wēēri. Ātēē pēētēyoon moorineenyiin, ākooloochi kwēēr.
42015023	Ārēēwuu kiiruk nyoo nāmēy koongʼ akaapaayeengʼ sikee-ama ākēēpāypāyiitu,
42015024	āmu koo tākusopoot :wēēriinyuun nyoo kyaapkaat kilē kiikima. Kiikiikupēt, nkanyi kaakuwaraka.' Kitoowu :pichoochēē kwoomiisyō akupāypāyiituuy.
42015025	Paani mii ngʼaleechoochēē kutāsēy taay, ku kii moomii :wēērii nyi ōōw kata. Kiimiitō pareengʼwaangʼ. Paani kawaraka kaaw, kuteer kutuumēy :piich.
42015026	Kukuur kipāyityoontēē aka akuteepa kilē, 'Nēē nyi tuumchinii piich kilēē nyi?'
42015027	Kuwālchi :kipāyityoontoonoonēē kilē, 'Kayeengʼ :apoongʼuungʼ kiiruk nyoo nāmēy koongʼ kwaam :piich, āmu kaakuwaraka :wēēriingʼwoongʼ nyoo kiikiikupēt kuchāmēy keey.'
42015028	Kingʼwoonchi wēēroonēē ōōw kuti tay kuchuut koot. Kuchō :apoonyiin saangʼ akusaarsaar kilē kiwō kō.
42015029	Kuwālchi :wēēroonēē apoonyiin kilē, 'Roo kee, aa apoo, kyaa-iruunyēēn pāyit kēnyiis chaa chaangʼ choo kiikusiirtō, amoomii :kir mpō ākoongʼo nyoo kyaatay aneen a-ir, amēēkōōnoon araan mpō ākoongʼo a-am nkōō choorweeyiichuuch.
42015030	Nkanyi kā nēē waraka :wēēriingʼuungʼ :nyi kiiwō kwaamaata tukuukuuk nkōō cheepaykeeyiin, ichōōyēēnchi kiiruk nyoo nāmēy :koongʼ nkōō piriir kilē sikēēpāypāchi?'
42015031	Kilēēchi :apoonyiin, 'Wēēriinyuun, imiinyēēn nkōō aneen pērēētuu aka tōkōl, aku :kir aka tōkōl nyoo ātingʼēy ku nyoongʼuungʼ.
42015032	Ātingʼēy man kee-ir tuumi, āmu kiikeepkaat kilē kiikima :wēēriingʼwoongʼ, nkanyi koo tākusāpoot. Kiikiikupēt, nkanyi kaakuwaraka.' "
42016001	Kumwoochi :Yēēsu kiineetanichiich kilē, "Kiimii :chiich nyoo kii lēē mōkōryoon akiitingʼēy chiinyiin nyoo kiiryoonchinii tukuuchiich. Kiiryoonchinii :chiichoonēē kamaspō rōōpiyō. Nēē mii pērēētuu ākoongʼo, ku-iti mōkōryoontoonoonēē :ngʼālyoon kilē kiimii :kipāyityoonteenyiin kuululuukēy tukuuchiich.
42016002	Kukuur :chiitaa kata chiichoonēē kiwō kō akuteep kilē, 'Nee ngʼaleechu kaateer aneen akipō inyēēn? Āmārēy itātwoon tukuuchuuch tōkōl nkōō oor nyaa karaam, āmu moomārēy tee-irwaan pāyit.'
42016003	Kuupkaat :kipāyityoontoonoonēē paani kākimwoochi akilē, 'Koopoot pāyiisyeenyuun. Ara ā-irēy nee aniin? Nēē aroo keey, kumootingʼēy kaamuuka āpāliisyō āmoomārēy āsoomsyō.
42016004	Ānkēt kiyoo ā-irēy paannyēēnyi si nēē rook pāyiisyōōni, ātingʼēy choorway chaa chaangʼ choo tookoon nkōō kēēstoonikwaak.'
42016005	Kukuur nyuun :kipāyityoontoonoonēē chiich aka tōkōl nyoo kiitingʼēy pēsēnpō mōkōryoonteenyiin kuchō tākungʼalaala ngʼaleechoochēē. Kuteep nyēpō taay kilē, 'Itingʼēēnyēēn pēsēn nyaa tyaan nyēpō mōkōryoonteenyuun?'
42016006	Kilē :nyoonēē pō taay, '/Kurookoon tērēēn pōkōl chēpō mwaarpō musēytuun.' Kilēēchi :kipāyityoontoonoonēē, 'Tēpēē ngʼwēny akiisir konom.'
42016007	Kuteep aka kilē, 'Ā-inyēēn /kurookiin ata?' Kuwalta kilē, '/Kurookoon soompuruun choo lēē ēlup ākoongʼo chēpō nkaanu.' Kumwoochi :muroonoonēē kilē, 'Sira kilē itingʼēy soompuruun choo lēē pōkōl sisiit chēpō nkaanu.'
42016008	Kumwa :mōkōryoonteenyiin kilē, 'Mpō ntā chiich chiichi nyoo māpō man, ku ngʼoroom.' " Kumwa nyuun :Yēēsu kilē, "Nkēt keey :piich chēpō ngʼwēny nkōō wōloo irtooy tukuukwaak nkōō ngʼoroomnyeengʼwaangʼ kusiir :piich choo kiikunyōōru lēpkēēyoo Iriin."
42016009	Kitas taay :Yēēsu kilē, "Koomwoorwook kilē, āpāyiisyēērēē mōkōrnoonti nyēpō ngʼwēny anamee choorwoonti si nee rook /keetaakaak nkōō wōloo mii :sopoon nyēpō ākōy.
42016010	Chiich nyoo /kiirānēy nkōō tukun choo ngʼērin, /kēērānēy mpō nkōō tukun chaa chaangʼ. Ku nyoo /mākuurānēy nkōō tukun choo ngʼērin, ku /mākuurānēy mpō nkōō tukun chaa chaangʼ.
42016011	Ku nēē kiimēēchō chiich nyuun nyaa ranaat nkōō mōkōrnoonti nyēpō ngʼwēny, kēērāniin kilē nee nkōō mōkōrnoonti nyēpō kipsēnkwēt?
42016012	Aku nēē mēēnyēēn ranaat nkōō tukun chēpō piich walak oo, ku ngʼoo nyoo kōōniin tukun choo kātā chookuuk?
42016013	Moomii :kipāyityoon nyoo muukēy kupāyiisyēēchi mōkōrō ārēēny. Nēē ir kilēē nyoonēē, kusāsēy aka akicham aka, ntā kupāyiisyēēchi aka akureengʼ aka. Kunyuun, mēēmuukēē /kēētuuyō pāyiisyoo Iriin ākōō ngʼaleepō rōōpiyō."
42016014	Paani kateer :Parisaayiik walak kiyoo kiimwooru :Yēēsu, kuroorāchi, āmu kiichāmēy :akwaaneek rōōpiyō.
42016015	Kumwoochi :Yēēsu kilē, "Akwaan chu ā-irtooy keey kilē āpēērēy keey nkōō taayuu piich, nkuunkēt :Iriin tuurin pō moo nyoo ātingʼēēkwaan. Tukun choo pkootēy :piich kilē tukun chēpō im, kusāsēy :Iriin āmu raacha.
42016016	Ku toomō kutoowu :Koopootiisāniin Chowaana kwaamtaata lōkōōy choo kāroomēēn, ku kii ngʼaleepō :Muusa ākōō chēpō ōōrkooy chu /kiikyoomtooy pērēētuusyēchoochēē. Kungʼeetee pērēētuusyēpō :Chowaana /kutākēēmii /kēē-āmtootēy lōkōōy choo kāroomēēn chēpō Pāyuunātoo Iriin, akimii :piich chaa chaangʼ kuutyāmēy kupooryēērō Pāyuunātoonoonēē.
42016017	Nyumnyum nyuun kuuwoonyō :imu ākōō ngʼwēny kusiir kupēt :ngʼālyoon mpō ākoongʼo nyēpō ngʼātuutēchoochēē.
42016018	Chiich aka tōkōl nyoo keetyaak cheepyooseenyiin akwoop cheepyoosee aka, ku kāsiir karwa. Ku chiich nyoo kā-āp cheepyooso nyoo keetyaak :poonteenyiin, ku kāsiir :mpō chiichoonēē karwa."
42016019	Kitas taay :Yēēsu kumwa kilē, "Kiimii :chiich nyoo kiilookēy sirōōy choo kāroomēēn choo /kiikwoolēē rōōpiyō chaa chaangʼ. Kiichāmēy :chiichi kwoomēy tukun chēpō lala pērēētuu aka tōkōl.
42016020	Akiimii nyuun mpō :chiich nyoo kiinyir kimootiin pōōr nyoo kiikukuurēē Lasaaro. Kiipa kuumokoonchinii :piich Lasaaro kaa mōkōryoontoonoonēē kurkat
42016021	kilē sikwaam rarakan choo chintooy paani mii kwoomiisyēy :mōkōryoontoonoonēē. Kiipkoonēy mpō :sukōyēy akupa kumeel kimootiinak.
42016022	Nēē mii lētuun, kima :Lasaaro. Kuumut :malaykeen kiwō kutēpō nkōō Apraam mu kipsēnkwēt. Nyoo matyaan, kuureer kima :mōkōryoontee. /Kēētup,
42016023	aku paani kapa /kēēwiirchi wōloo mii :ma nyēpō ākōy, kuuro Apraam nkōō kipsēnkwēt kimii ākōō Lasaaro.
42016024	Kukuur :mōkōryoontoonoonēē Apraam kilē, 'Paapa Apraam! Riireenaan akiiyooku Lasaaro kichō kutiingʼō pēr moorineenyiin wal sikutisuunēēnoon ngʼalyaptiinyuun āmu ātēērēy ngʼwoonin nkōō mayi.'
42016025	Kumwoochi :Apraam kilē, 'Wēēriinyuun, mārēy ipkaat kilē paani kiitēēsāpoot, ku kiinyōōru tukun tōkōl choo kāroomēēn choo kiimārēy, kinyōōru :Lasaaro ngʼwoonin. Kunyuun, mii /kēēkooykooyēy aniinee :Lasaaro nkōō wōli karaam, imii :inyēēn ngʼwoonin.
42016026	Aku mii mpō :kēpēn nyoo ōōw kwēēnuunyoon nyoo nēē lē :chiich aka tōkōl nyoo mii wōli kuchō kamasoonēē, ku mēēmuukēē. Moomii mpō :chiich nyoo muukēy kuchōōnō kamasoonēē kuchō kamasi.'
42016027	Kilē :mōkōryoontoonoonēē, 'Paapa Apraam, āsoomiin naas imwoochiiwoon Lasaaro kiwō kataa paapeenyuun
42016028	wōloo mii :wēēchiichooch choo lēē muut kiwō kuriirchiiwoon sikuriip keey simapka wōli pō ngʼwoonintoni tēēnō nyi.'
42016029	Kuwālchi :Apraam kilē, 'Tingʼēy :wēēchiikwook Muusa ākōō ōōrkooy chēpō Iriin choo riirchinii akwaaneek. Muukēy kuteer :wēēchiikwook kiyoo mwoochinii.'
42016030	Kuwālchi :mōkōryoontoonēē Apraam kilē, 'Paapa Apraam, māyāmēy nyoonēē kipaat! Kaykay nēē /kiiyooytō chiich nyoo kiikima akungʼeeta meerat. Muukēy kuwāliisyō nkōō rāyiityō nyoo kiiku-ir.'
42016031	Kuwālchi :Apraam chiichoonēē kilē, 'Nēē māmārēy :wēēchiikwook kuteer kiyoo mwoorēy :Muusa ākōō ōōrkooy chēpō Iriin, ku mēēmuukēy mpō kuteer chiich aka tōkōl nyoo kangʼeeta meerat.' "
42017001	Kumwoochi :Yēēsu kiineetanichiich kilē, "Tukun choo irēy piich kupētyō kupa ku-iriisōōt. Aku nyuun, ngʼwoonchinii chiich nyoo irēy ngʼaleechoochēē ku-iriisyō.
42017002	Rookēē :chiichoonēē /kēērāti kaat korpopar /ākēēwiirchi araaray, kusiir yoo kātā-irēy chiich nyoo takukuskus kaaraneenyiin kupēt.
42017003	Āriip keey nyuun! Nēē iruun :tuupchēēngʼuungʼ ngʼālyoon nyaa ra, ipkoongʼ. Ki nēē wala, inyōōchi kaat.
42017004	Ki nēē iruun ngʼal chaa raacheen āsip tisap nkōō pērēētēk akichō āsip tisap kilē kaawalee, inyōōchi kaat."
42017005	Nēē mii lētuun, kumwoochi :kāāyooytooyiik Yēēsu kilē, "Kiptaayaan, tāswēēch kaaranēēnyoon."
42017006	Kuwālchi :Yēēsu kilē, "Ntā ātingʼēy kaarana mpō nyoo miningʼ kilēē kōsuryoontoo aritaali, toomwoochinii :mookongʼwooni kilē, 'Ngʼusa iriinēkuuk akiiwēētooti keey araaray' akutēērwook."
42017007	Kitas taay :Yēēsu kumwoochi kāāyooytooyiichiich kilē, "Ntā tingʼēy :chiich nkōō akwaan kipāyityoonteenyiin nyoo roongʼēy kēēchiir ntā ku nyoo pāliisyēy. Nēē chōōnō par kirōōtu kaaw oo, imwoochinii kilē, 'Tēpēē ngʼwēny ākii-āmiisyō kilē weel'?
42017008	Acha sōō! Imwoochinii kupayin kupōk si nēē waangʼ, kwoomiisyō inyeentee lētuun.
42017009	Aku mēēlē kumwoochinii kipāyityoon kōōnkēy, āmu kir nyoo mii ku-irēy, ku kir nyoo kumwoochinii ku-ir.
42017010	Lēē nyoonēē mpō nkōō wōloo āmiikwaan. Nēē a-ir kir aka tōkōl kilēē paani kākimwoorwook, amwaa kilē, 'Mēērookēē /kēēlooswēēch. Kichaan kipāyitiin choo ki-irēy pāyiisyēēnyoon.' "
42017011	Paani kiimii :Yēēsu nkōō kiineetanichiich kuwēētii Chēērusālēēm, kiwō araa kwēēnuu kōōroo Kalilaaya ākōō Samariya.
42017012	Paani mii kuwēētii kēēstoon choo kiimii yoonēē, kupka :piich choo lēē taman choo kyaam :kōōnchēryoontō kunyōōru inyeentee. Kiiryoonchō :pichoochēē nkōō yoo lōōw
42017013	akukuursyō kilē, "Yēēsu! Kiptaayaan, riireeneech."
42017014	Paani keero :Yēēsu akwaaneek, kumwoochi kilē, "Apee āngʼuutii keey tisiik." Kupa :pichoochēē. Nēē mii aree kupēētii, /kēēsoop.
42017015	Kii nēē ro :pichoochēē kilē kaakusopyō, kuwaraka :akoongʼo wōli mii :Yēēsu kuuloosuuy Iriin nkōō kuut nyoo tōrōōr.
42017016	Kukutungʼ :chiichoonēē nkōō taayuu Yēēsu akumwoochi Yēēsu kōōnkēy nkōō kiyoo kaaku-irchi. Kiipō :chiichi kōōroo Samariya.
42017017	Kumwa :Yēēsu kilē, "Ma kā taman :pichu kākuusoop? Mii ānō :chu lēē sokool?
42017018	Āmu nee sikuwaraka nyi lēē :akoongʼo akichō kuu-ōōchi Iriin kōōnkēy, aku chiich nyoo lēē toon?"
42017019	Kumwoochi :Yēēsu chiichoonēē kilē, "Ngʼeeta akiiwēēchi keey. Kēēsop āmu kēētiirēēnoon keey."
42017020	Kiteep :Parisaayiik walak Yēēsu pērēētuuni chōōnēy :Pāyuunātoo Iriin. Kuwālchi :Yēēsu Parisaayiichoochēē kilē, "Moomii :kir nyoo ngʼuutuuy pērēētuuni chōōnēy :Pāyuunātoo Iriin.
42017021	Moomii mpō :chiich nyoo mwooruuy kilē, 'Aroo kee ānyiinō mii kuchōōnēy,' ntā kilē, 'Ānyiinō!' āmu mii yēēnyi :Pāyuunātoo Kaa Iriin."
42017022	Kitas taay :Yēēsu kumwoochi kiineetanichiich kilē, "Mii :pērēētuu nyoo choonēy nyoo āsoomēy kilē ntā koomii nkōō :aneen, Wēēroo Chiich. Aku mēēmuukēē nyuun.
42017023	Mii :piich walak choo mwoorwook kilē, 'Ānyiinō mii iinō!' ntā kilē, 'Ānyi mii yi!' Amaapa kilē apaawasaataan,
42017024	kilēē paani ryēlēy parak akuupkangʼ kingʼeeta kamasta ākoongʼo ākōy kamasta aka kilēkuuy nyoonēē Wēēroo Chiich mu pērēētuuni wārākēē.
42017025	Nyēpō taay nyuun, kunyarilēy kupōk akipō tukun chaa chaangʼ aku tay :piich chēpō pērēētuusyēchu.
42017026	Kārkēēyiituuy :pērēētuusyēchu wārākēē :Wēēroo Chiich nkōō pērēētuusyēchu kiipō Noowa.
42017027	Kyoomiisyēy :piich akurēēsyēy akwoopēy keey, ākōy pērēētuuni kichuutēy :Noowa nkōō piichiich mēēli. Nēē mii lētuun, kiroopēn kutaampiliil :pēr ngʼwēny tōkōl akutup pichoochēē tōkōl.
42017028	Kārkēēyiituuy mpō nkōō pērēētuus choo kiipō Lōōt. Kiitas taay :pichoochēē kwoomiisyēy akurēēsyēy. Kyoolēy akwooltooy tukuukwaak. Kiitōōtiisyēy, akutēēkēy kooriikwaak.
42017029	Kii nēē mii nyuun pērēētuuni kiwēērō :Lōōt Sotom, ku-ir :Iriin kuroongʼu keey :ma ākōō korin choo kiilārō mu parak kilēē roop. Kiiwaangʼ :mayoonēē piich tōkōl.
42017030	Ku lēkuuy nyuun nyoonēē :pērēētuuni /kungʼoongʼuuy Wēēroo Chiich.
42017031	Nēē nyōōrchi :ngʼaleechu chiich kimii koonyiin saangʼ kuumuungʼēy, ku māwārākēē kō kiwō kimar tukuuchiich choo mii kō. Ku lēē nyoonēē mpō :chiich nyoo mii par, māwārākēē kaaw kiwō kimar kir aka tōkōl.
42017032	Ānkēt :akwaan akipō :cheepyoosoo Lōōt.
42017033	Chiich aka tōkōl nyoo kwoorēy sopoon nyēpō kōōrooni, kuupootēy sopoon nyēpō ākōy. Ku nyoo kēētētō sāpoontanyiin nkōō kōōrooni akipō aneen, kunyōōruuy sopoon nyēpō ākōy.
42017034	Āmwoorwook man kilē nkōō langʼatuunoonēē, nēē mii :piich ārēēny choo mii rwoon kitōōk ākoongʼo, /kēē-āpēy aka /kēēmētō aka.
42017035	Nēē mii :chēēpyōōsōōy ārēēny kungʼoorēy par, /kēē-āpēy aka /kēēmētō aka."
42017037	Kuteep :kiineetanik Yēēsu kilē, "Kiptaayaan, iriisōōt tukuuchu nkōō ānō?" Kuwālchi :Yēēsu kilē, "Yoo mii :muusyoon, kuururuuchinii keey :motoony."
42018001	Kumwoochi nyuun :Yēēsu kiineetanichiich kārkēēyini sukusooyēy pērēētuus tōkōl akumurta.
42018002	Kimwoochi kiineetanichoochēē kilē, "Kiimii :kiirwookiin nyoo kiimāngʼēy māngʼoot aka nyoo kiimēēwārēy Iriin amēēkoonyitēy piich,
42018003	kimii :cheepyoosee aka mpō nyoo kii lēē mōsōk nyoo kiimāngʼēy kōōroonoonēē. Kiicham kuwēētii :cheepyoosoonoonēē wōloo mii :kiirwookiintoonoonēē kilē /sikēēchuulchi ngʼal choo kiitingʼēy nkōō chiitō aka.
42018004	Kikar mēt :kiirwookiintoonēē pērēētuus chaa chaangʼ kumāmārēy kichuulchi cheepyoosoonoonēē ngʼaleechu kiitingʼēy. Nēē mii lēt, kuupkaat kilē, 'Mpō tāmoowāraa Iriin ntā ku chiich aka tōkōl,
42018005	āmārēy ā-irchi cheepyoosooni kir nyēpō man, āmu kiikuutyaaran pērēētuus tōkōl kuu-iimoon mēt.' "
42018006	Kitas taay :Yēēsu kumwoochi kiineetanichiich kilē, "Ateera kee kiyoo mwoorēy kiirwookiintoonoonēē ra!
42018007	Ki-ir kiirwookiintoonoonēē kir nyēpō man lētuun, ara moopkootēēkwaan kilē sāruuy :Iriin piichiich choo riirchinii inyeentee pērēēt ākōō langʼa? Ara siistooy :Iriin kuti māsāru pichoochēē?
42018008	Āmwoorwook man kilē irchinii :Iriin pichoochēē kilē weel kir nyēpō man. Akanya kee ateepeenaak kilē, ata :piich choo chōōnēy kunyōōruuy :Wēēroo Chiich kutākutiirēē keey inyeentee nkōō pērēētuuni wārākēē ngʼwēny?"
42018009	Kumwoochi mpō :Yēēsu piikō walak choo ki-irtooy keey kilē kukāroomō akurēēngʼēy piich walak kārkēēyin kilē,
42018010	"Kiimii :piich choo lēē ārēēny choo kiipa kusa mu Kōpō Iriin. Kii Pārisooyiin :aka ku kwāriintoo kōōti aka.
42018011	Kingʼeet :Pārisooyiintēē akusa kilē, 'Iriin, āmwooruun kōōnkēy, āmu moo-irēy ngʼōōki kilēē :piich walak, kilēē mpō kwāriintooni pō kōōti. Āmwoorēy kilēē nyoonēē, āmu moomēlmēēlootēy piich āmoosiirēy karwa.
42018012	Ārukuutēy keey āmiisyō pērēētuus ārēēny nkōō wiiki ākootētooy ākoongʼo nkōō taman nyēpō kir aka tōkōl nyoo ānyōōruuy.'
42018013	Kuuryoongʼēē :kwāriintoo kōōti yoo lōōw aku maacham kuuro im. Paani kasa kwāriintoonoonēē pō kōōti, kinam keey mataany akuriira keey nkōō wōloo mii :Iriin kumwoochinii kilē, 'Paapa Iriin, riireenaan āmu aneen kipngʼōōkiyoon.' "
42018014	Kumwoochi :Yēēsu kiineetanichiich kilē, "Chiich nyoo kiwaraka kaaw ku /kaakēēnyōōchi kaat ku chiichi kyoop keey ngʼwēny akimwa kilē kiiku-ir ngʼōōki, ma Pārisooyiin. Kunyuun, chiich nyoo āpēy keey im /kēēminingʼiitēy, ku nyoo āpēy keey ngʼwēny, /kēētōrōōrēy."
42018015	Nēē mii lētuun, kuumuti :piich Yēēsu laakōōy choo mēnkēēchēēn kilē kutiingʼēē ēēruunēchiich kuupēēruur. Paani keero :kineetanik, kukar koongʼ pichoochēē.
42018016	Kikuur :Yēēsu laakōōk kupa wōli mii inyeentee akimwa kilē, "Akanya kupka laakōōk wōli āmii, amaakarta āmu piich choo lēē chu :choo pēētii Pāyuunātoo Kaa Iriin.
42018017	Āmwoorwook man kilē, chiich nyoo mātookēy pāyuunātoo Iriin kilēē wōloo lēē laakwa, ku māchuutēy Kaa Iriin."
42018018	Kichōōnchi :kāāntōōyiintēē aka nyēpō Yāwuutik Yēēsu akuteep kilē, "Koonēētiintooni karaam, a-ir nee soonyōōru sopoon nyēpō ākōy?"
42018019	Kuwālchi :Yēēsu kilē, "Āmu nee sēēkuurēēnoon chiich nyaa karaam? Moomii nyaa karaam, kungʼātu Iriin.
42018020	Inkēt :inyēēn ngʼātuut chēpō Iriin choo mwoorēy kilē, 'Āmēēsiir karwa, āmēērumiisyō, āmēēchōōrsyō, āmēētoomchi chiich ngʼal, ikoonyit apoongʼuungʼ ākōō eeyeengʼuungʼ.' "
42018021	Kumwa :chiichoonēē kilē, "Kyaatuup :aneen ngʼātuutēchoochēē tōkōl kungʼeetee āminingʼ."
42018022	Paani kateer :Yēēsu kilēē nyoonēē, kumwoochi chiichoonēē kilē, "Mii :kir ākoongʼo nyoo takurartaaraat. Altee kir aka tōkōl nyoo itingʼēy, ākiichārchi mēēy, akiichōōn ituupaan. Inyōōru nyuun mōkōrnoonti nyēpō man nkōō kipsēnkwēt."
42018023	Paani kateer :chiichoonēē ngʼaleechoochēē kiimwoochinii :Yēēsu, kungʼwoonchi, āmu kii mōkōryoon :chiichoonēē kwōngʼuut.
42018024	Kuuro :Yēēsu chiichoonēē akimwa kilē, "Kōrōōm kitya nkōō piich choo lēē mōkōrō kupa Pāyuunātoo Kaa Iriin.
42018025	Nyumnyum nkōō :tamas kuchuut koongʼpō siintaanu kusiir kuchuut :mōkōryoon Pāyuunātoo Kaa Iriin."
42018026	Kilē :piich choo kiiteer ngʼaleechoochēē, "Ara ngʼoo, nyuun, :nyoo muukēy /kēēsāru?"
42018027	Kuwālchi :Yēēsu pichoochēē kilē, "Kir nyoo mēēmuukēē nkōō wōloo mii :piich, kuumuukēē nkōō wōloo mii :Iriin."
42018028	Kumwa :Pēētērō kilē, "Kiikēēmētō tukuuchooch tōkōl akeetuupiin."
42018029	Kumwoochi :Yēēsu akwaaneek kilē, "Āmwoorwook man kilē moomii :chiich nyoo mētooy koonyiin, cheepyooseenyiin, wēēchiikwaak, sikiichiich ntā ku laakōōchiich akipō Pāyuunātoo Iriin,
42018030	nyoo /mākuu-ōōchinii chaa chaangʼ pērēētuusyēchu, akunyōōru sopoon nyēpō ākōy nkōō pērēētuus choo pkōōnēy."
42018031	Kwoop :Yēēsu kamas kiineetanichiich taman nkōō ārēēny akumwoochi kilē, "Ateertee kee! Kumii kēēpēētii Chēērusālēēm, wōloo wēētii kuusiltēērēē kir aka tōkōl nyoo kiingʼoor :ōōrkooy akipō Wēēroo Chiich.
42018032	Kunāmēy /ākēēmuti piich chēpō Rooma choo muulēy aku-irchi ngʼal tōkōl chaa raacheen akungʼuti,
42018033	kupir akuukeet. Aku nēē mii pērēētuu nyēpō sōmōk, kungʼeetee meerat."
42018034	Kiimaamuuk kusōwu :kiineetanik kiyoo kiimii :Yēēsu kungʼāloolēē. Ki-ungʼaat ngʼaleechoochēē nkōō wōloo mii :akwaaneek nyoo moosōwu :akwaaneek kiyi kiimii kumwoorēy :Yēēsu.
42018035	Kii nēē lēēkit ku-it :Yēēsu Chēērikō, ku kiimii kipkoroot nyoo kiitēpēē aree kamas kusoomsēy.
42018036	Kii nēē teer :chiichoonēē piich chaa chaangʼ kusiirtooy, kuteep kiyoo kiimii kutāsēy taay.
42018037	/Kēēmwoochi kilē, "Yēēsu nyēpō Naasareet :nyoo mii kusiirtooy."
42018038	Kii nēē /kumwoochi kilēē nyoonēē, kukuur nkōō kuut nyoo ōōw kilē, "Yēēsu, Wēēroo Tāwuti, riireenaan!"
42018039	Kukar koongʼ :piich choo kiintōrōōruuy chiichoonēē kusiis. Kitas taay :chiichoonēē kukuursyō nkōō kuut nyoo ōōw kilē, "Wēēroo Tāwuti, riireenaan!"
42018040	Kuuryoongʼ :Yēēsu akumwoochi piich kuurēētō chiichoonēē kiwō yi kiimii. Paani ka-it, kuteepee :Yēēsu kilē,
42018041	"Imārēy a-iruun nee?" Kilē :chiichoonēē, "Kiptaayaan, āmārēy amararta."
42018042	Kilēēchi :Yēēsu, "Marartee nyuun! Kaakuusoopin kaaraneengʼuungʼ."
42018043	Paani kamwa :Yēēsu kilēē nyoonēē, kimararta :chiichoonēē kilē weel akutuup Yēēsu kumwoochinii Iriin kōōnkēy. Kii nēē ro :piichoochēē tōkōl kiyoo kii-ira, kuuloosu Iriin.
42019001	Ku-it :Yēēsu Chēērikō. Paani mii kupuntoorēē Chēērikō,
42019002	ku kiimii :chiich aka yoonēē nyoo /kiikukuurēē Sakaayo. Kii ākoongʼo nkōō piich choo kii kwārēy kōōti. Kii inyeentee nyi ōōw aku kii mōkōryoon.
42019003	Kiimārēy :chiichoonēē kuuro kilē Yēēsu ku ngʼoo. Maamuuk kuuro āmu kii nwaak inyeentee aku kii chaangʼ :piich yoonēē.
42019004	Paani keero :Sakaayo kilēē nyoonēē, kuurip taay akiwō kulaangʼ mookāngʼwō sikuuro Yēēsu ku karaam āmu kiimii :Yēēsu kuwēētii araanoonēē.
42019005	Kii nēē it :Yēēsu yoonēē, kuuro im akilēēchi Sakaayo, "Sakaayo, rēku kilē weel, āmu āmāraa ālēku toontēēngʼuungʼ aniinee."
42019006	Kurēku :Sakaayo kilē weel akiwō nkōō Yēēsu ākōy katanyiin akiwō kutaak Yēēsu nkōō pāypooyō.
42019007	Maapāypāchi :piich walak ngʼaleechoochēē. Kiingʼunyngʼuuny :pichoochēē kumwoorēy kilē, "Āmu nee sikuruutoochi :Yēēsu chiich nyoo kiiku-ir kilēē nyi?"
42019008	Nēē mii lētuun, kuuryoongʼ :Sakaayo akimwa kilē, "Kiptaayaan, āchārēy tukuuchuuch kwēēn ākootō mēēy. Aku nēē mii :chiich nyoo kyoopēē tukuuchiich chaa chaangʼ kusiir chu /kiikumārēy paani kyoorookootēy kōōti, āroochinii āsip angʼwan."
42019009	Kumwa :Yēēsu kilē, "/Kaakēēsāru aniinee kōyi, āmu kātiirō keey :chiichi Iriin kilēē paani kiitiirēē keey :Apraam.
42019010	Kiichō Wēēroo Chiich, kuwas akusāru piich choo kiikupētyō."
42019011	Paani kiimii :piich chaa chaangʼ kutēērēy kiyoo kiimii kumwoorēy :Yēēsu, kitas taay :Yēēsu kumwoochi pichoochēē kārkēēyin. Āmu kiilēēkit ku-it :Yēēsu Chēērusālēēm, ku kiipkootēy pichoochēē kilē mārēy siku-itu :Pāyuunātoo Iriin.
42019012	Kimwoochi :Yēēsu pichoochēē kilē, "Kiimii :chiich nyoo koonyitoot nyoo kiiwō kōōrēē aka nyoo lōōw pākēēloochi kilēku pāytooyiin sikuchō kupayta kōōrēēnyiin.
42019013	Kutoomō kiwō, kukuur kipāyitiinēchiich choo lēē taman akuutē chiich aka tōkōl rōōpiyō choo tēēniityō. Kimwoochi chiich aka tōkōl kilē, 'Pāyiisyēērēē rōōpiyēēchu i-alee tukun akii-āltooy ākōy paani kaawaraka.'
42019014	Kumaakicham nyuun :piichiich inyeentee. Kuuyooytō :piichiich piich walak kipa kumwaarta kilē, 'Mākumārēy chiichi kilēku pāytooyiintēēnyoon.'
42019015	/Kēēpākēēloochi chiichoonēē kilēku pāytooyiin akuwaraka. Paani ka-itu, kukuur kipāyitiinēchiich choo kii lēē taman chu kiitēnii rōōpiyō sikwaala tukun akwooltooy kuchō kumwooru :chiich aka tōkōl kir nyoo kiikunyōōru.
42019016	Paani ka-itu :pichoochēē, kumwa :nyēpō taay kilē, 'Mōkōryoontooni, kyoonyōōru āsip taman chēpō chu kiikōōnoon.'
42019017	Kilēēchi :pāytooyiintoonoonēē, 'Inyēēn kipāyityoon nyaa karaam. Kunyuun, āmu kiipāyiisyēērēē tukuuchoochēē ngʼērin choo kyookōōniin kukaraam, kiyoo ākōōniin ku nyi: ipāytooy kōōrootin taman.'
42019018	Kumwa :nyēpō ārēēny kilē, 'Mōkōryoontooni, kyoonyōōru āsip muut chēpō chu kiikōōnoon.'
42019019	/Kēēmwoochi nyoonēē kilē, 'Ipāytooy kōōrootin muut.'
42019020	Kuchō :kipāyityoontēē aka akilē, 'Mōkōryoontooni, āchu rōōpiyēēkuuk. Kyaawaa-ungʼ :aneen, moomii :kir nyoo kyaa-iree.
42019021	Kyaawariin, āmu ikōrōōm, ākiichāmēy i-āpēy tukun choo maasiintō, akiikāsēy par choo kiimeetoot.'
42019022	Kilēēchi :pāytooyiintee, 'Kipāyityoontooni ra, pāriin :ngʼalēēkuuk. Kookiinkēt :inyēēn kilē ākōrōōm :aneen akukyaacham :aneen ā-āpēy tukun choo maasiintō akaakas par choo maatoot.
42019023	Kwaamin :nee simēētō rōōpiyeechuuch wōloo /kiisiintoochinii rōōpiyō sikupas keey? Ntā kii-ir :inyēēn kilēē nyoonēē, ntā kyoochōōnēy ānyōōruuy rōōpiyēēchuuch kiikutāsiisyō.'
42019024	Kumwoochi :pāytooyiintoonoonēē piich choo kiiryoonchēērēē yoonēē kilē, 'Amaree rōōpiyēēk chu tingʼēy ākootō chiichi tingʼēy āsip taman chu /kiikuutō.'
42019025	Kimwa :pichoochēē kilē, 'Mōkōryoontooni, nku tingʼēy :nyoonēē āsip taman, pō nee /kēētāsi walak?'
42019026	Kumwoochi :pāytooyiintoonoonēē pichoochēē kilē, 'Āmwoorwook man kilē chiich nyoo pāyiisyēērēē kiyoo /kiikēētō, /kēētāsinii walak. Ku chiich nyoo māpāyiisyēērēē, /kēēsārēē mpō nyoo tingʼēy.
42019027	Akipō nyuun :puunichuuch choo kāmāmāroon ālēku pāytooyiinteengʼwaangʼ, amutuu yi akaakeet nkōō taayuunyuun.' "
42019028	Paani keewaangʼ :Yēēsu kumwoorēy ngʼālēēchoochēē, kitas taay kuutangʼ wōli pō Chēērusālēēm ākōō kiineetanichiich.
42019029	Paani kāriichi Peetpaake nkōō Peetannya yoo lēēkitēē tul nyoo /kukuurēē Musēytuun, kuuyooytō kiineetanichiich ārēēny,
42019030	akilēēchi, "Apee ākōy kēēstoonichu ātoopēnēy. Āmii āchuutēy, ānyōōruuy moorpō sikiryō kurataat akutoomō kukasan chiich pērēētuu aka. Atyaak sikiryoonoonēē ākoorēēwu.
42019031	Nēē teepeenaak :chiich kilē, 'Āmu nee saatyaaka?' āmwoochi kilē, 'Mārēy Kiptaayaan.' "
42019032	Kipa :kiineetanichoochēē akupa kunyōōru sikiryoonoonēē kilēē paani kiimwoochinii :Yēēsu.
42019033	Paani mii kuutyookēy moortaa sikiryō, kuteep :piikaa sikiryēē kilē, "Ātyoochinii nee sikiryoonoonēē?"
42019034	Kuwālchi kilē, "Mārēy :Kiptaayaan."
42019035	Kuurēētō sikiryoonoonēē ākōy yi kiimii :Yēēsu, akuukārkoorchi sirooy pataruu sikiryēē, kukālāpchi :kiineetanik Yēēsu sikiryēē.
42019036	Kii nēē mii :Yēēsu kuwēērēē sikiryēē, kuukārkoorchi :piich sirōōkwaak aree.
42019037	Paani ka-itu yoo kārēytō aree nkōō Tulwoo Musēytuun, kutoowu :tuupiipō Yēēsu kuuloosu Iriin nkōō pāypooyō. Kiituumootēy :tōkōl kimii kupēētii. Kiiloosuuy Iriin akipō tukun chēpō kwōngʼuut choo kiiro.
42019038	Kiimwoorēy :pichoochēē kilē, "Pēēruuroot :Pāytooyiin nyoo chōōnēy nkōō kaarinaa Iriin. Chōōnēē :kaalya kipsēnkwēt. Akutōrōōr :Iriin."
42019039	Kimwoochi :Parisaayiik walak choo kiimii yoonēē Yēēsu kilē, "Koonēētiin, pkoongʼō tuupiikuuk kusiisyō matakumwa ngʼaleechu."
42019040	Kuwālchi :Yēēsu Parisaayiichoochēē kilē, "Āmwoorwook man kilē nēē siisyō :pichu mēēlooswoon, kutoowuuy :korin kuulooswoon."
42019041	Kii nēē riik :Yēēsu Chēērusālēēm, kuuro akuriira piich chēpō Chēērusālēēm akuraanta :lōōk
42019042	kimwoorēy kilē, "Ntoonkēt aniinee kir nyoo maraat a-ir soonyōōru kaalya. Nku āmii aniin tuurin.
42019043	Mii :pērēētuu nyoo sēētinook :puunikwook akuteek karwa kuuwaantiriir kōōrēēngʼwoongʼ akuparaak. Kwēēnkwēēnook nyoo moomii wōloo āchiriltooy.
42019044	Ngʼāmēy kōōrēēngʼwoongʼ kurook nyoo moomii kō mpō ākoongʼo nyoo ngʼātuuy kuuryoongʼēy. Akuparaak nkōō laakōōkwook kilē chiim. Iriisōōt tukuuchu āmu moosōwu :ākwoonēēk kilē kiichō :Iriin inyeentee kusārwook."
42019045	Kuchuut :Yēēsu piriiruu Kōpō Iriin akutoowu ku-oon piich choo kyooltooy tukuukwaak.
42019046	Kumwoochi pichoochēē kilē, "Siraat kilē, '/Kukuurēē koonyuun kōpō saayeet,' nku kyaa-ir :akwaan kilēku 'Kēpēnoo chōōr.' "
42019047	Kiinēētiisyō :Yēēsu pērēētuu aka tōkōl nkōō Kōpō Iriin. Kiimii tisiik choo ēēchēēn ākōō koonēēt chēpō ngʼātuut ākōō kāāntōōyiik walak choo kiiwāsēy wōloo pārtooy Yēēsu.
42019048	Ku kimēēmuukēy kupar Yēēsu āmu kiimii :piich chaa chaangʼ nkōō Yēēsu saayit aka tōkōl kuyāpchinii iit ngʼaleechiich.
42020001	Nēē mii pērēētuu aka kimii :Yēēsu kuunēētiisyēy akwoomchinii piich lōkōōy choo kāroomēēn nkōō piriiruu Kōpō Iriin, kupka tisiik choo ēēchēēn ākōō koonēēt chēpō ngʼātuut ākōō kāāntōōy,
42020002	akuteepee kilē, "Mwoorwēēch kee, itingʼēē man nee i-ir ngʼaleechu? Ntā ngʼoo nyi kiikōōnin kaamuukaani?"
42020003	Kuwālchi :Yēēsu kilē, "Ātēēpēēnook mpō tēēpuut, āmwoorwoon kee,
42020004	kiichōōnēē :kaamuukaa Chowaana kuupootiisāniisyēy wōloo mii :Iriin, ntā wōloo mii :piich?"
42020005	Kitoowu :pichoochēē kuchoomchi keey akimwa kilē, "Nēē kumwaa kilē, 'Kiichōōnēē wōloo mii :Iriin,' kuteepeeneech kilē, 'Āmu nee nyuun simaaran inyeentee?'
42020006	Ku nēē kumwaa kilē, 'Kiichōōnēē wōloo mii :piich,' kuwiireeneech :piich tōkōl korin, āmu rānēy :akwaaneek kilē kii ōōrkooyoontoo Iriin :Chowaana."
42020007	Kuwālchi nyuun :pichoochēē Yēēsu kilē, "Mākuunkēt wōli kiichōōnēē."
42020008	Kilēēchi :Yēēsu pichoochēē, "Moomwoorwook nyuun mpō nyoo kiikōōnān kaamuuka a-ir ngʼaleechu."
42020009	Kitas taay :Yēēsu kumwoochi piich kārkēēyini kilē, "Kiimii :chiich aka nyoo kitoot sapiipuun pareenyiin. Paani kaakuuwaangʼ, kuutē piich walak pākuriipchi paree akuwēēchi keey kōōrēē aka wōkutēpō wōliinēē pērēētuus chaa chaangʼ.
42020010	Nēē mii paani kāruryō :sapiipuunēk, kuuyooytō :chiichoonēē pō paree kipāyityoonteenyiin kiwō wōloo kiimii :pichu kiiriipēy paraanoonēē tāpakēētō lokoreek chaachiich. Paani ka-it :kipāyityoontoonoonēē wōloonēē, kulap :pichoochēē, aku-oon kilēēn.
42020011	Kuuyooytō :chiichoonēē kipāyityoonteenyiin aka. Kuureer kulap :pichoochēē inyeentee, kumuul aku-oon kiwō kilēēn.
42020012	Kuuyooytō kuureer aka nyēpō sōmōk. Kulap :pichoochēē kukas maat akuwiirta kiwō saangʼ.
42020013	Kuupkaat nyuun :chiipō paree akilē, 'A-ir nee kēny? Āyooytooy wēēriinyuun nyoo āchāmēy. Ānkēt man kilē muukēy kuukoonyit.' Kuuyooytō kiwō.
42020014	Paani keero :pichoochēē wēēroonēē, kukuur keey akilē, 'Murēchu, ānyi nyoo milēy paree! Apkaana keekeeta sikupāyitwēēch :paraani.'
42020015	Kunam nyuun :pichoochēē wēēroonēē akuumut ākōy paraanoonēē saangʼ akupa kuukeet." Kuteep :Yēēsu pichoochēē kilē, "Chōōnēy ku-irtooy nee nyuun :chiipō paree pichoochēē?
42020016	Akanya āmwoorwook, chōōnēy kuukēētēy pichoochēē tōkōl akuutē piich walak kuriipchi paree." Paani kamwa :Yēēsu kilēē nyoonēē, kumwoochi :pichoochēē kilē, "Kaykay kimā-iriisyō :ngʼala choo lēē choochēē."
42020017	Kuuro :Yēēsu pichoochēē akuteep kilē, "Ara ngʼuutuuy nee :siruutēchu /kiikusir kilē, 'Kor nyoo kiitay :tēkiik :nyi kiilēku tēlēkuutaa koot'?
42020018	Chiich aka tōkōl nyoo kēēputi koroonēē, kumuumpurēē. Ku nyoo kāchinchi, kuunyukēē."
42020019	Paani kateer :koonēēt chēpō ngʼātuut ākōō tisiik choo ēēchēēn kārkēēyinoonēē kiimwoorēy :Yēēsu, kusōwu kilē kiimii kungʼāloolēē akwaaneek. Kiimārēy kunam Yēēsu nkōō yoonēē, wōloo nyuun kuuwar āmu kii chaangʼ piich.
42020020	Kiiyooytō nyuun :kāāntōōy chēpō Yāwuutik yōōt kupa wōloo mii :Yēēsu. Kii-ir keey :pichoochēē piich choo kāroomēēn aku kiimārēy kilē sikunyōōru ngʼālyoon nyaa ra nyoo mwoochinii pāytooyiintoo Rooma sikumwaarta /keenam Yēēsu.
42020021	Kilēēchi :yōōtiichoochēē Yēēsu, "Koonēētiin, kiinkēt kilē ingʼāloolēy akiinēētēy tukun chēpō man, ākii-āpēy piich tōkōl ku karkeeyiituuy akiinēētēy piich kisōwu kiyoo mārēy :Iriin mu oor nyēpō man.
42020022	Chamaat kēēkwārchii Kayisaari kōōti ntā machamaat?"
42020023	Kisōwu :Yēēsu kilē kimii :pichoochēē kuutyāmēy inyeentee. Kumwoochi nyuun kilē,
42020024	"Āngʼuutwoon kee rōōpiyoon." /Kēēngʼuuti. Paani keero :Yēēsu rōōpiyoontoonoonēē, kuteep yōōtiichoochēē kilē, "Pō ngʼoo :itōōni ākōō kaarinee :nyi mii rōōpiyoontooni?" Kuwālchi :pichoochēē kilē, "Pō Kayisaari."
42020025	Kumwoochi :Yēēsu kilē, "Ātēē nyuun Kayisaari chaachiich, ātē Iriin chaachiich."
42020026	Kinam kuut pichoochēē :kiyoo kiimwa :Yēēsu. Kupēti nyuun pichoochēē :wōloo kiimuukēy kunamta Yēēsu kuurōōtēy :piich.
42020027	Nēē mii lētuun, kupkoonchi Yēēsu :Satukaay walak. Kiirānēy :pichoochēē kilē /mākuungʼēētēē piich meerat.
42020028	Kuteepa :pichoochēē Yēēsu kilē, "Koonēētiin, kiisirweech :Muusa ngʼātuut nyoo mwoorēy kilē nēē ma :chiich akumētō cheepyooseenyiin kitoomō kunāmchi laakwa, kumilēy :wēēriingʼwaangʼ, akunāmchi laakōōy choo /kukuurtēērēē wēēriingʼwaangʼ :nyi kiima.
42020029	Kiimii nyuun :chiich aka kēny nyoo kiitingʼēy wēēchiichiich tisap. Kwoopiisyō :kipooreet akima kimaanam laakwa.
42020030	Kumil :wēērii nyēpō ārēēny cheepyoosoonoonēē amanyōōru kir.
42020031	Kutuup :wēērii nyēpō sōmōk kumil amanyōōru laakwa. Ki-ira kilēē nyoonēē ākōy kuuwoongʼu keey :wēēchoochēē lēē tisap amaanam laakōōy.
42020032	Nēē mii lētuun, kima :cheepyoosoonoonēē.
42020033	Mwoorwēēch kee, poyiituuy ngʼoo :cheepyoosoonoonēē paani kāngʼēētyēērō :pichoochēē tōkōl meerat, āmu pō man kilē kiikwoop :pichoochēē tōkōl cheepyoosoonoonēē?"
42020034	Kuwālchi :Yēēsu kilē, "Murēn ākōō chēēpyōōsōōy chēpō ngʼwēny kwoopēy keey.
42020035	Ki nēē lēē murēn ākōō chēēpyōōsōōy choo kaakungʼēētyēērō meerat akuyāmēy kupa kipsēnkwēt, ku mēēlē tākwoopēy keey kuureer.
42020036	Maakumēērsōōt mpō kuureer āmu kārkēyiituuy ākōō malaykeen. Laakōōpō Iriin :akwaaneek, āmu, kiikuungʼēētyēērō meerat."
42020037	Kitas taay :Yēēsu kumwoochi pichoochēē kilē, "Kiingʼuutu :Muusa nkōō siruutēchiich kilē ngʼēētsōōt piich choo kiikumēērō. Paani kiinyōōruuy :Muusa Iriin nkōō taayuu saamuurta nyoo kiimii ma akimalar, ku kiimwa kilē Iriin ku 'Iriintoo Apraam, Isaka ākōō Chaakōp.'
42020038	Ma Iriintoo piich choo kiikumēērō, aku pō choo sāpyootēēn. Āmu nkōō :inyeentee, ku sāpyootēēn piichiich tōkōl."
42020039	Kilē :koonēēt walak chēpō ngʼātuut, "Kēēwālu nyaa karaam, koonēētiin."
42020040	Moomii :chiich nyoo kiitakuteep Yēēsu ngʼālyoon aka tōkōl.
42020041	Kuteep :Yēēsu pichoochēē kilē, "Āmu nee /sikēēmwoorēy kilē chōōnēē :Meesaaya kōpō Tāwuti?
42020042	Mwoorēy :Tāwuti inyeentee nkōō kiitapuu Tuumwēy chēpō Kāāloosunō kilē, 'Kimwoochi :Kiptaayaan Kiptaayaanteenyuun kilē: Tēpēē ēēruunyuun kamas pō taay
42020043	ākōy āpēluun puunikuuk.'
42020044	Kunyuun oo, nēē kuurēy :Tāwuti inyeentee kilē 'Kiptaayaanteenyuun' kuumuukēē kilē nee /keemwa kilē chōōnēē :Meesaaya kōpō Tāwuti?"
42020045	Paani kitākumii :piich tōkōl kutēērēy kiyoo kiimwoorēy :Yēēsu, kumwoochi :Yēēsu kiineetanichiich kilē,
42020046	"Āriipēē keey koonēēt chēpō ngʼātuut choo chāmēy kuulookēy sirōōy choo koorēēn akumārēy /kēētookwēēsēy nkōō koonyit nkōō wōloo mii :piich chaa chaangʼ. Kiicham :pichu kulēwēnēy ngʼachareen chēpō taay mu sinakōōkiin akumwērchinii :pichu ngʼachareen chēpō koonyit mu kaaptuum.
42020047	Mēlmēēlēy :pichu chēēpyōōsōōy choo lēē mōsōōk takusaree tukuukwaak, aku sooyēy ku-irtooy keey kilē kāroomō. Tilchinii :Iriin kiirwook pichu nyaa ngʼwaan kusiir nyēpō chiich aka tōkōl."
42021001	Kutākumii :Yēēsu Kōpō Iriin, kuuro wōloo kiitēntooy :piich choo kii mōkōrō kōōnuunēy saapōōy choo /kiikiiruruuchinii rōōpiyō chēpō pāyiisyoo Iriin.
42021002	Nēē mii yoonēē kuuro cheepyooso nyoo kii mōsōk aku mēēywoon kuutē saapaanoonēē rōōpiyō choo ngʼērin.
42021003	Kumwa :Yēēsu kilē, "Āmwoorwook man kilē, cheepyoosooni lēē mōsōk nyi kākōōnu kōōnuunēy chaa chaangʼ kusiir chiich aka tōkōl.
42021004	Kākoonu :pichu tōkōl kir nyoo miningʼ nkōō chaa chaangʼ choo tingʼēy, ku cheepyoosooni, lēē mēēywoon kilēē wōli lēē, ku kākōōnu chaachiich tōkōl mpō choo kāriipēē keey."
42021005	Kitoowu :kiineetanik chēpō Yēēsu walak kungʼalaala Kōpō Iriin, wōloo karaamta ākōō wōloo lēē :koriik chu /kikuteeka ākōō mpō :kōōnuunēy chēpō pāyiisyoo Iriin. Kumwoochi :Yēēsu kiineetanichoochēē kilē,
42021006	"Mii :pērēētuu nyoo /kusyoorēy tukuuchu tōkōl āmii ārōōtēy. /Kumilēy nyoo moomii :kor mpō ākoongʼo nyoo ryoongʼēē aka."
42021007	Paani kamwa :Yēēsu kilēē nyoonēē, kuteep :kiineetanik kilē, "Koonēētiin, iriisōōt :ngʼaleechu āyu, aku kir nee nyoo ngʼuutwēēch kilē paanta ku-iriisyō ngʼaleechu?"
42021008	Kilēēchi :Yēēsu, "Āriip keey! Maakany /kēēmēlmēēlook. Āmu chaangʼ choo pkoonēy nkōō kaarineenyuun, akumwoorēy kilē 'Aneen Meesaaya' ntā kumwa kilē, 'Kaakuriiku pērēētuu.' Nēē aroo pichoochēē, ku maatuup kiyoo mwoorēy.
42021009	Paani kaateer akipō pooryoot nkōō chēēpkiririi ku moowāriisyō, āmu ākōy ku-iriisyō :tukuuchoochēē kupōk, wōloo nyuun mā-itēy lēt nyēpō ngʼwēny."
42021010	Kitas taay :Yēēsu kumwa kilē, "Poorsōōt :pōrōr ākōō pōrōryēē aka, kupooryō :kōōrēē aka ākōō aka.
42021011	Chōōnēy :kiprangʼrangʼ nyoo nyikiis ngʼwēny aku nyārilsōōt piich chaa chaangʼ akurook nkōō kēmēy nyoo ōōw nyoo chōōnēy ākōō kōrōōytiin mu kāmostiin chaa chaangʼ. Iriisōōt :tukun chēpō kwōngʼuut nkōō parak choo irēy piich kuuwāriisyō.
42021012	Kitoomō ku-iriisyō :tukuuchoochēē tōkōl, /kēēnāmook /ākēē-usook /ākēērwookwook mu sinakōōkiin /akeerataak. /Ku-āpook taayuu pāytooy ākōō kāāntōōy akipō aneen.
42021013	Pārooyin :nyoonēē nyoo āmwoochinēē pichoochēē lōkōōy choo kāroomēēn.
42021014	Kunyuun, moosip a-iim keey kilē āpoomwoorēy nee paani kapa /kēērwookook.
42021015	Ākōōnook ngʼoroomnyō ākōō ngʼal choo āpoomwoorēy nyoo moomii :chiich nyoo sāsook nyoo muukēy kuwālu ngʼālyoon.
42021016	Āltook :sikiikwook ākōō choo ātuupchō, ku-altaak tilyayiikwook nkōō choorwayiikwook aku-ir walak nkōō akwaan /keekeet.
42021017	Sāsook :piich tōkōl akipō aneen.
42021018	Mpō ntā sasaak piich, ku mēēlē ruutyēērēēnook :Iriin mpō kiitēēn.
42021019	Amurtee ngʼaleechoochēē āmu nēē a-ir kilēē nyoonēē, ānyōōruuy sopoon nyēpō man."
42021020	Kitas taay :Yēēsu kimwa kilē, "Nēē aroo kuukwēēnkwēēn :puuni Chēērusālēēm, āsōwu kilē kaakuriiku :pērēētuu nyoo /kingʼāmēē :Chēērusālēēm.
42021021	Nēē aroo kilēē nyoonēē, ku kaykay kumwēr :piich choo mii Chuuteeya ākōy lakamōōs. Ku :piich choo mii Chēērusālēēm ku kaykay kupēēchi keey. Ku piich choo kānyōōrchi :ngʼaleechu kumii saangʼ, ku kaykay kumwēr amāwārākiisyō Chēērusālēēm.
42021022	Āmu pērēētuusyēchu choo irēy :Iriin kungʼwoonchi piich choo kiiku-ir ngʼōōki kilēē wōloo mwoortooy :siruut.
42021023	Kōrōōmituuy pērēētuusyēchoochēē nkōō chēēpyōōsōōy choo tingʼēy tuum ākōō choo rēērinii laakōōy! Chōōnēy :ngʼwoonin nyoo ōōw ngʼwēny aku irēy :Iriin kungʼwoonchi pichu mātuupēy ngʼaleechiich.
42021024	/Kupārēy walak, /akeenam walak kipa kilēku kipāyitiin nkōō kōōrootin tōkōl. Māngʼēy :piich choo mā Yāwuutik Chēērusālēēm ākōy kurook :pērēētuusyēkwaak."
42021025	Kitas taay :Yēēsu kumwa kilē, "Kungʼuutuunēē :tukuuchu wōloo tēptooy :asiis, araawa ākōō kookeel. Tēpiisōōt :piich mu ngʼwēny nkōō koowāriisyō akukwōngʼyō piich akipō wōloo chērtooy pēr nkōō araaray akuwasta keey pēr kwōngʼuut.
42021026	Wāriisyēy :piich chaa chaangʼ ākōy kumistō akipō kir nyoo wēētii ku-irēē mu ngʼwēny. Āmu /kuutimtiimēy tukun tōkōl choo mii im.
42021027	Nēē ira kilēē nyoonēē, kuuro :piich Wēēroo Chiich kuchōōnēy nkōō poolta nkōō kaamuuka ākōō lēpooyin nyēpō Iriin.
42021028	Nēē aroo kutoowu keey :tukuuchoochēē tōkōl, āpāypāyiitu akipō kiyoo wēētii ku-irēē āmu, ngʼutuuy tukuuchoochēē kilē sārwook :Iriin kilēēkit."
42021029	Kitas taay :Yēēsu kumwochi kārkēēyin kilē, "Aroo kee mookāngʼwō nkōō keetiichu tōkōl.
42021030	Nēē aroo kunyāriliituuy sāk āsōwu kilē kiikuriiku kuwasees :kōōrēē.
42021031	Ku lēē nyoonēē mpō, nēē aroo ku-iriisōōt :tukuuchoochēē, āsōwu kilē kaakuriiku kutoowu :Pāyuunātoo Iriin.
42021032	Āmwoorwook man kilē mpō ntā mii :tukuuchu tōkōl ku-iriisōōt, ku māpētsōōt :piichuuch choo kyoolēwēn.
42021033	Pētēy :parak ākōō ngʼwēny, aku mēēlē nyuun pētēy :ngʼālyoontēēnyuun."
42021034	Kitas taay :Yēēsu kumwoochi kiineetanichiich kilē, "Āriip keey! Maakany ānyōōrwook āpkootēy akipō tukun chēpō ngʼwēny, tuumwēy ākōō rēēsyō. Maakany mpō kuupootook :kaapkootuut chēpō mōkōrnoonti. Nēē a-ir kilēē nyoonēē, ku nyōōrwook :pērēētuunoonēē ku moochēpootēēn.
42021035	Tukuuchu iriisōōt kuchōōnchinii chiich aka tōkōl nyoo mii ngʼwēny.
42021036	Āriip keey pērēētuu aka tōkōl ākoosooyēy si nēē ngʼat ānyōōru kaamuuka achirilee ngʼaleechoochēē iriisōōt akaasaa mpō kilē taapee āryoonchēērēē taayuu Wēēroo Chiich ātiliilō."
42021037	Kiinēētiisyō :Yēēsu nkōō Kōpō Iriin pērēēt aka tōkōl, nēē mii langʼa kuwēēchinii keey Tulwoo Musēytuun kiwō kurwēēy wōloonēē.
42021038	Nēē yyeech :kōōrēē, kuwārākēē :Yēēsu Kōpō Iriin pērēētuu aka tōkōl kiwō kuunēētiisyēy. Kiipēētii :piich chaa chaangʼ kipa kutēērēy kiyoo kiinēētēy.
42022001	Kiikiikuriiku /kee-am tuum nyoo /kyoomēy makatyaan nyoo maakuutu. /Kikuurēē mpō tuumi Pasaka.
42022002	Kiimii kuwāsēy :tisiik choo ēēchēēn ākōō koonēēt chēpō ngʼātuut wōloo pārtooy Yēēsu aku nyuun kiiwārēy :akwaaneek wōloo muukēy kwooptō :piich.
42022003	Kichōōnchi nyuun :Syeetaani Chuutaas Iskaryōōt nyoo kii ākoongʼo nyēpō kiineetanik taman nkōō ārēēny.
42022004	Kiwō wōloo kiimii :tisiik choo ēēchēēn ākōō piich walak choo kii ēēchō choo kiiriipēy Kōpō Iriin kupa kungʼalaala wōloo muuktooy kuchoomchi pichoochēē Yēēsu.
42022005	Ki pāypāchi :pichoochēē Chuutaas akicham kuutē rōōpiyō nēē ir kilēē nyoonēē.
42022006	Kucham :Chuutaas akutoowu kuwas porooyin nyoo āltēērēē Yēēsu paani moomii :piich.
42022007	Ku-it :pērēētuu nyēpō tuum pō makatyaan nyoo maakuutu nyoo /kiikuyēēngʼēē mākool choo /kiikyoomēy nkōō pērēētuu Pasaka.
42022008	Kumwoochi :Yēēsu Pēētērō nkōō Chowaana kilē, "Apee kee āchēpwēēch āmiisyoo Pasaka sipakee-ama."
42022009	Kuteep :akwaaneek Yēēsu kilē, "Imārēy pākēēchēpēē ānō?"
42022010	Kuwālchi :Yēēsu kilē, "Apee, nēē a-it Chēērusālēēm, ātuuyēērēē chiich nyoo āpēē pēr kisaapan. Atuup chiichoonēē ākōy koot nyi kachuut.
42022011	Āmwoochi chiitaa kata kilē, 'Kālē :koonēētiintēē: Mii ānō kōpō too nyoo ā-āmēē tuum pō Pasaka ākōō kiineetanichuuch?'
42022012	Ngʼuutwook :chiichoonēē koot aka nyēpō parak nyoo /kiikēēchēp. Āchēpwēēch āmiisyō nkōō yoonēē."
42022013	Kipa :kiineetanichoochēē lēē ārēēny akupa kunyōōru tukun tōkōl kilēē wōloo kāmwoochiintō :Yēēsu, akichēp āmiisyō nyēpō Pasaka.
42022014	Paani ka-it :saayitiis choo /kiikyoomēē tuumoonēē pō Pasaka, kutēpi ngʼwēny :kāāyooytooyik ākōō Yēēsu ārii ākoongʼo.
42022015	Kumwoochi :Yēēsu kiineetanichoochēē kilē, "Kiikyaamar :aneen kulōōwiit kilē sikee-ama tōkōl āmiisyō nyēpō Pasaka kitoomō anyaril.
42022016	Āmwoorwook kilē moo-āmēy āmiisyō nyēpō Pasaka nyoo lēē nyi kuureer ākōy nyi siltaaraat mu kaa Iriin."
42022017	Kunam nyuun :Yēēsu kikoompa nyoo kiimii :tiipaay, kii nēē kaakumwoochi Iriin kōōnkēy kilēēchi kiineetanichiich, "Aree tiipaayiichu mii kikoompooni akwaan tōkōl.
42022018	Ākoomwoorwook man kilē kingʼeetee aniinee kitas taay moorēēy tiipaay ākōy pērēētuuni chōōnēy :Pāyuunātoo kaa Iriin."
42022019	Nēē mii lētuun, kunam :Yēēsu makatyaan, aku nēē mii paani kaakumwoochi Iriin kōōnkēy kupuutil akuutē kiineetanichiich, akilē, "Nyi ku pōōrtanyuun nyoo /kiitētooy akipō akwaan. A-ama saapkaateenaan."
42022020	Paani kaakuuwaangʼ kwoomiisyēy, kunam :Yēēsu kikoompee nyoo kimii :tiipaay akilē, "Miis :nyi nyoo rēēl nyoo punuunēē :kērētiichuuch choo /kitārtooy akipō akwaan."
42022021	Kumwoochi :Yēēsu kiineetanik kilē, "Mii kēē-āmiisyēy nkōō inyeentee nyoo wēētii ku-āltooyoon.
42022022	Mēērēy :Wēēroo Chiich kilēē paani /kiikēēchēp. Aku rāyiituuy nyuun kitya nkōō chiich nyoo āltooy."
42022023	Kitoowu kuteep keey :kiineetanik kilē, "Ara ngʼoo nkōō achaan nyoo āltooy Yēēsu?"
42022024	Kuureer kutoowu :kiineetanik kumooyō kilē ngʼoo nkōō akwaaneek nyoo tōrōōr.
42022025	Kumwoochi :Yēēsu kilē, "Mārēy :pāytooy chēpō kōōrooni kungʼuuti keey piich kilē akwaaneek choo pāytooy piich akukuurō keey, 'choorwoo chiitōkōl.'
42022026	Mēērookēē nyuun ālēkuu choochēē. Nyoo ōōw nkōō akwaan kwoop keey ngʼwēny, ku nyoo mārēy kilēku kāāntōōyiin, kupāyiisyēēchi piich walak.
42022027	Ngʼoo :nyoo ōōw nkōō chiich nyoo āmiisyēy ākōō nyoo mii kupāyiisyēy? Chiich nyoo ōōw nkōō pichoochēē ku chiich nyoo mii kwoomiisyēy. Nku āmii nkōō akwaan kilēē kipāyityoontēēngʼwoongʼ."
42022028	Kitas taay :Yēēsu kumwoochi kilē, "Akwaan chu kyootēpi nkōō aneen kungʼeetee ānyōōru kootyāmuut.
42022029	Kulēē paani kiikukōōnān :Paapeenyuun kaamuuka apayta, ā-iraa :mpō kilēē nyoonēē nkōō wōloo āmii :akwaan.
42022030	Kutēpiisōōt :tōkōl kēē-āmiisyō ākēērēēsyō paani koochōōn apayta kilēē pāytooyiin. Ātēpiisōōt ngʼachareen chēpō pāyuunāt ākoorwoochi koorin taman nkōō ārēēny chēpō Israayeel."
42022031	Kukuur :Yēēsu Pēētērō kilē, "Siimnyōn, Siimnyōn! Teertee kee! /Kaakēētē Syeetaani kaamuuka kuutyamaak kuuro kilē ngʼoo :nyoo moolē keey.
42022032	Aku āsoowuun nyuun Siimnyōn kilē simāpēt :kaaranēēngʼuungʼ tōkōl. Nēē walee ākiichōōn wōloo āmii, icheer choo ātuupchō."
42022033	Kumwoochi :Pēētērō Yēēsu kilē, "Kiptaayaan, kaachamta keey, nēē ratwa, /keerateech tōkōl, ku nēē meerat, kēēwoonyō :tōkōl."
42022034	Kuwālchi :Yēēsu kilē, "Pēētērō, āmwooruun kilē māchārēy :kipsōōywō pērēētuuni kitoomō itay āsip sōmōk kilē mēēnkētoon."
42022035	Kumwoochi :Yēēsu kiineetanichiich kilē, "Kii nēē āyooytook apeetaatee kimootingʼootēy rōōpiyō, saap ntā ku kwēēr oo, kiirārwook kir aka tōkōl?" Kuwālchi :kiineetanik kilē, "Moomii :kir nyoo kiipēt."
42022036	Kumwa :Yēēsu kilē, "Kungʼeetee aniinee nyuun, chiich aka tōkōl nyoo tingʼēy rōōpiyeechiich ntā ku saapeenyiin, kunamaata. Ku :chiich aka tōkōl nyoo mātingʼēy chōōk, kwaalta sampuunyiin akwaal chōōkeenyiin.
42022037	Āmwoorwook man kilē :siruutēchu pō Iriin mwoorēy kilē, '/Kiikitasta piich choo putēy ngʼātuut,' ku-irēē nkōō wōloo āmiiyaa kilēē wōli /kiikeesirta."
42022038	Kumwoochi Yēēsu :kiineetanik kilē, "Kiptaayaan, āchu chōōkoon ārēēny." Kilēēchi :Yēēsu, "Kaakuyam!"
42022039	Kii nēē kaakuwēēro :Yēēsu kōyoonēē kutāchi keey Tulwoo Musēytuun kilēē akan, kutuup kiineetanichiich.
42022040	Kii nēē it tulwoonoonēē, kilēēchi kiineetanichiich, "Asaa simooputyō nēē /kuutyamaak."
42022041	Kiwō :Yēēsu taay nyoo matyaan akukutungʼ kungʼuruukō kusa kilē,
42022042	"Apoo, nēē ichāmēy, inaayteereenaan nyarili, wōloo nyuun mee-ir kilēē wōloo āmārtooy, ira kilēē wōloo imārtooy." [
42022043	Paani keewaangʼ :Yēēsu kusa kilēē nyoonēē, kuchōōnchi :malayka akicheer inyeentee.
42022044	Kuureer kusa nkōō ngʼwoonin ākōy kuuyoot kiiroot choo tērtooy kupēētii ngʼwēny choo lēē kērēti.]
42022045	Paani kangʼeeta :Yēēsu yoonēē kiisooyēē, kuwaraka wōloo mii :kiineetanichiich chu lēē sōmōk, kunyōōru mii rwoon akipō kaa-iimuut choo kiipkootēy.
42022046	Kuteep :Yēēsu kiineetanik kilē, "Āmu nee sooruuyēē? Āngʼēētyēē akaasaa simooputyō nēē /kuutyamaak."
42022047	Kutākumii :Yēēsu kungʼāloolēy, ku-itu :piich chaa chaangʼ choo kiintōrōōrchinii :Chuutaas nyoo kii ākoongʼo nyēpō kiineetanichiich taman nkōō ārēēny. Kuriichi :Chuutaas Yēēsu sikuutō aasak.
42022048	Kilēēchi :Yēēsu, "Chuutaas! Imuukēy man i-alta Wēēroo Chiich nkōō taakwees?"
42022049	Paani keero :kiineetanik chu kiimii nkōō Yēēsu kiyoo kii-ira, kumwa kilē, "Kiptaayaan! Kuyapaayap nkōō chōōkoon?"
42022050	Kungʼeet :akoongʼo akichwan iitpō taay nyēpō kipāyityoontoo Tisiintēē nyi Ōōw kuchinta.
42022051	Kumwoochi nyuun :Yēēsu kiineetanichiich kilē, "Kayam nyoonēē!" Kutiingʼ iitpō chiichoonēē akuusoop.
42022052	Kumwoochi :Yēēsu tisiik choo ēēchēēn, piich choo kiiriipēy Kōpō Iriin, ākōō kāāntōōy kilē, "Āmu nee soo-āpuu chōōkoon nkōō ruunkuus kilēē aneen pāriin?
42022053	Āmii nkōō akwaan piriiruu Kōpō Iriin pērēētuu aka tōkōl oo, nku maanamaan? Wōloo nyuun pērēētuungʼwoongʼ :nyi nyoo pāyuuy :kaamuukaa tuurin."
42022054	Kunam :pichoochēē Yēēsu akuumut ākōy kaa Tisiintēē nyi Ōōw. Kutuup :Pēētērō nkōō ripaarip ākōy piriiruu kaayoonēē.
42022055	Kii nēē it piriiruu kaayoonēē, kuulaar :pichoochēē walak ma piriir kwēēn akutēpi ngʼwēny tōkōl kuyu. Kiwō :Pēētērō kuyu mayoonēē nkōō akwaaneek.
42022056	Kiiro :chēētō aka nyoo kii kipāyityoontoo kaayoonēē Pēētērō āmu kiilēpō yi kiitēpēēy. Paani keekeenta kukaraam kumwa kilē, "Kiimii :chiichi mpō nkōō Yēēsu."
42022057	Kitay :Pēētērō akilē, "Chēēpi, moonkēt chiichoonēē."
42022058	Nyoo matyaan, kuuro :chiitō aka Pēētērō akimwa kilē, "Inyēēn :akoongʼo nyēpō pichu." Kuwālchi :Pēētērō kilē, "Acha! Ma :aneen."
42022059	Paani kāsiirtō :saayit ākoongʼo, kuureer kumwa :chiich aka kilē, "Man, kiimii :chiichi nkōō Yēēsu, āmu pō Kalilaaya."
42022060	Kitay :Pēētērō akilē, "Wēē, moonkēt kiyoo imwoorēy." Paanoonēē kutākumii :Pēētērō kungʼāloolēy, kuchār :kipsōōywō.
42022061	Kuwarak keey :Yēēsu akuuro Pēētērō. Kuupkaat nyuun :Pēētērō ngʼaleechu kiimwoochinii :Yēēsu kilē, "Kutoomō kuchār :kipsōōywō langʼatuuni itāyēy āsip sōmōk kilē mēēnkētoon."
42022062	Kiwō :Pēētērō saangʼ akuriir nyoo kiingʼwoonchi.
42022063	Kitoowu :piich choo kimii kuriipootēy Yēēsu kumuul akuunyariilaata.
42022064	Kirat koonyin akulap akuteep kilē, "Ngʼoora kee, ngʼoo nyi kalapin?"
42022065	Kimwoochi mpō :pichoochēē Yēēsu ngʼal chaa chaangʼ chaa raacheen.
42022066	Kii nēē wō kuyyeech :kōōrēē, kuutuuyō :kōōkwō nyoo ōōw nyēpō Yāwuutik, ku-it wōloo mii kāāntōōyik, tisiik choo ēēchēēn ākōō koonēēt chēpō ngʼātuut. /Keemutu Yēēsu kuchō kōōkwō.
42022067	Kuteep :pichoochēē Yēēsu kilē, "Mwoorwēēch kee, man inyēēn :Meesaaya?" Kuwālchi :Yēēsu kilē, "Nēē āmwoorwook, kumoorānēy,
42022068	ku naateepeenaak :ngʼālyoon, kumoowāluuy.
42022069	Aku kingʼeetee aniinee kitas taay, kutēpēē :Wēēroo Chiich, ēēruu taay nyēpō Iriin nyēpō kaamuuka tōkōl."
42022070	Kilē :pichoochēē tōkōl, "Ara :inyēēn Wēēroo Iriin sōō?" Kilēēchi :Yēēsu, "Lēē nyoonēē kaamwaa."
42022071	Paani kamwa :Yēēsu kilēē nyoonēē, kilē :pichoochēē, "Kir nee nyoo tākēēmārēy keeteer akipō chiichi akaakeeteer kiyoo kamwaara kuutiinyiin."
42023001	Kungʼeet :kōōkwoonoonēē tōkōl pō Yāwuutik akuumut Yēēsu ākōy Kaa Pilaato.
42023002	Kumwoochi :pichoochēē Pilaato kilē, "Kiikunyōōru chiichi kumwoochinii piich kusas pāyuunātoo kōōrooni. Kāmwoochinii piichooch kilē simēētē pāytooyiin nyēpō Rooma kōōti akumwoochinii piich mpō kilē inyeentee ku Meesaaya, pāytooyiin."
42023003	Kuteep :Pilaato Yēēsu kilē, "Inyēēn :pāytooyiintoo Yāwuutik?" Kuwālchi :Yēēsu kilē, "Keemwee kilēē nyoonēē."
42023004	Paani kamwa :Yēēsu kilēē nyoonēē, kumwoochi :Pilaato tisiik choo ēēchēēn ākōō piich choo kiimii yoonēē kilē, "Nku moorōōtēy lēēluut nyoo tingʼēy :chiichi."
42023005	Kitas taay :tisiichoochēē kukwiintoochi Pilaato kumwoochinii kilē, "Inyeentee nyi mii kuupiirēy piich nkōō kōōrēēnyoon tōkōl nkōō koonēētiisyeenyiin. Kiitoowu ngʼaleechoochēē nkōō Kalilaaya, nkanyi kiiku-itu wōli."
42023006	Paani kateer :Pilaato ngʼaleechoochēē, kuteep kilē, "Pō chiichi kōōroo Kalilaaya?"
42023007	Kii nēē teer kilē kiichōōnēē :Yēēsu Kalilaaya kōōr nyoo kiipāytooy :Ērōōtē, ku kany kiwō Chēērusālēēm wōloo kiimii Ērōōtē nkōō pērēētuusyēchoochēē.
42023008	Kii nēē ro :Ērōōtē Yēēsu, kupaypayiit āmu kiikiikimar yoo lōōw kuuro Yēēsu, akiikiikuteer /kēēngʼāloolēē Yēēsu. Kiimārēy :Ērōōtē kilē ku-ir :Yēēsu kir nyēpō kwōngʼuut.
42023009	Kuteep :Ērōōtē Yēēsu ngʼal chaa chaangʼ, kimaakuwālchi :Yēēsu ngʼālyoon aka tōkōl.
42023010	Kupka taay :tisiik choo ēēchēēn ākōō koonēēt chēpō ngʼātuut akumwoochi Ērōōtē kilē kiiku-ir :Yēēsu ngʼal chaa raacheen.
42023011	Nēē mii lētuun, kumuul :Ērōōtē ākōō askariichiich Yēēsu akuunyariil. Kuuloochi sirōōpō pāytooyiin akuu-ooyta kiwō wōloo mii :Pilaato.
42023012	Ki-ir :ngʼālyoontoonoonēē pērēētuunoonēē kilēku choorway :Ērōōtē ākōō Pilaato. Kitoomō :pērēētuunoonēē, ku kii puun :Ērōōtē ākōō Pilaato.
42023013	Kukuur :Pilaato tisiik choo ēēchēēn, kāāntōōy ākōō kiirwook,
42023014	akumwoochi kilē, "Kaamutwaan chiichi ākoomwoorwoon kilē kiimii kuuchuunsōōt piich. Kaateep :aneen ngʼal nkōō taayuungʼwoongʼ, ku moomii :lēēluut nyoo tingʼēy chiichi nkōō ngʼaleechu āmwoorēy.
42023015	Maanyōōrchi :mpō Ērōōtē :chiichi ngʼālyoon aka tōkōl. Kiyoonēē nyi ka-ir Ērōōtē kuu-ōōku chiichi kuchō wōloo āmii. Moomii :kir nyoo ka-ir chiichi siku-ir /keekeet.
42023016	Kunyuun oo, āmāraa /keenoor /ākēēmētō kuwēēchi keey."
42023018	Kupōlyo nyuun :piich tōkōl kilē, "Keeta chiichi akiityookwēēch Paraapa."
42023019	Paraapa ku chiich nyoo /kiikurat āmu kiintōrōōrchi piich kiipooryēērō paytaar nyēpō Chēērusālēēm akiikeet mpō chiich.
42023020	Kuureer kungʼāloolchi :Pilaato pichoochēē kimārēy kilē kuutyaayta Yēēsu.
42023021	Kitas taay nyuun :pichoochēē kupōloopōl kilē, "Akarkaata! Akarkaata!"
42023022	Kuureer :Pilaato kumwoochi pichoochēē nyēpō sōmōk kilē, "Āmu nee, kaleel nee :chiichi? Mēērookēē /keekeet. Kunyuun, oo, āmārēy /keenoor /akeetyaayta kuwēēchi keey."
42023023	Kitas taay :pichoochēē kupōloopōl kilē, "Akarkaata!" ākōy /kēēchāmchi ngʼaleekwaak.
42023024	Ku-ir :Pilaato kilēē wōloo kiimārtooy :pichoochēē.
42023025	Kuutyaayta Paraapa, chiich nyoo /kiikurat āmu kiipooryēērō pāyuunāt akiikeet chiich, kilēē soomātēēngʼwaangʼ akuutētō Yēēsu ku-irta :pichoochēē kilēē wōloo mārtooy :akwaaneek.
42023026	Paani mii :askariik kuumutēy Yēēsu, kunam Siimnyōn nyēpō Kurēēnō nyoo kiimii kuwēētiiy Chēērusālēēm, /akēēkālāpchi kimurtooyoontēē /akeekany kutuup Yēēsu lēt.
42023027	Kiituupaata :piich chaa chaangʼ. Nkōō pichoochēē, ku kiimii :chēēpyōōsōōy choo kiinchwootēy akuriirsōōt akipō Yēēsu.
42023028	Kuwarak keey :Yēēsu akumwoochi chēēpyōōsōōchoochēē kilē, "Chēēpyōōsōōchu pō Chēērusālēēm, amaariireenaan, ariiree keey ākōō laakōōkwook.
42023029	Mii :pērēētuus choo pkoonēy choo pākumwoorēy :piich kilē, 'Pēēruuroot :cheepyooso nyoo maanam laakwa akuurēēri.'
42023030	Pērēētuusyēchoochēē choo mwoochinii :piich tulōōnōōy kilē 'Kaykay āruulchēēch ākootupēēch.' "
42023031	Kitas taay :Yēēsu kumwa kilē, "Nēē muukēē /kēē-irchi ngʼal choo lēē chu piich choo pēērēy keey oo, ku-irchinii nee nyuun :Iriin piich choo lēē kipngʼōōkiis?"
42023032	/Keemut piich walak ārēēny choo kii kipngʼōōkiis /keepa /keekeet nkōō Yēēsu.
42023033	Paani ka-it yoo /kiikukuurēē Reenkeesyaa mēt, /kēēkārkooti Yēēsu kimurtooyoon ākōō chēēlōsōōstiin ārēēny. /Kiikupārchi aka kamaspō ēēruu taay, /kēēpārchi aka ēēruu lēt.
42023034	Kimwa :Yēēsu kilē, "Apoo, nyōōchii kaat pichu āmu mēēnkēt kiyoo irēy." Nēē mii lētuun, kii-istō :pichoochēē sēkēēr akichārchi keey sirōōpō Yēēsu.
42023035	Kiiryoonchēērō :piich yoonēē akuurōōtēy kir nyoo kiimii ku-irēē. Kimuul :kāāntōōy chēpō Yāwuutik Yēēsu kimwoorēy kilē, "Kiisāru :chiichi piich walak. Akanya nyuun kisāru keey nēē inyeentee ku Meesaaya, Sāruuniin nyoo kiilēwēn :Iriin!"
42023036	Kimuul :mpō askari Yēēsu. Kunam tiipaay choo ngʼwoonēēn akuukoorchi Yēēsu,
42023037	akumwoochi kilē, "Nēē inyēēn, man, pāytooyiintoo Yāwuutik, isāru keey!"
42023038	/Kiikusirchi ngʼaleechu kimurtooyoontēē kilē, 'nyi ku pāytooyiintoo yāwuut.'
42023039	Kimwoochi :akoongʼo nyēpō pichoochēē /kiikupārchi kimurtooyoon ākōō inyeentee kilē, "Mēēnyēēn Meesaaya? Sāru keey, sōō, akiisārwēēch mpō!"
42023040	Paani kamwa :chiichoonēē kilēē nyoonēē, kuupkoongʼ :nyiinō aka kilē, "Mēēwārēēnyēēn Iriin teemwaara ngʼal choo lēē choochēē? Nku kimii :tōkōl kēēnyōōruuy ngʼwoonin nyoo karkeey.
42023041	Rookēē kēēnyōōruuchaan ngʼwoonin nyoo lēē nyēēnyi akipō ngʼal choo kiikee-ir. Nku maa-ir :chiichi kir nyoo rookēē /keekeet."
42023042	Kumwoochi :chiichoonēē Yēēsu kilē, "Yēēsu, iriireenaan paani kēēlēku pāytooyiin."
42023043	Kumwoochi :Yēēsu kilē, "Āmwooruun man kilē āwootēpēē aniinee nkōō inyēēn Paratiso."
42023044	Kii wōlipō saayit lo nyēpō pērēēt, kichō :tuurin nyoo kiikar kōōrēē tōkōl ākōy saayit sokool.
42023045	Kipaala :ankee kupka ārēēny nyoo /kiikuchara wōloo tiliil mu Kōpō Iriin.
42023046	Kuunchō :Yēēsu kilē, "Apoo Iriin! Kootō toomirmiiryeenyuun ēēruunēkuuk." Paani keewaangʼ kumwoorēy kilēē nyoonēē, kima.
42023047	Kii nēē ro :āskāriintēē nyoo ōōw kiyoo kii-ira, kuuloosu Iriin, kumwoorēy kilē, "Man kii tiliil :chiichi."
42023048	Paani keero :piich choo kiimii yoonēē kiyoo ka-ira, kungʼwoonchi. Kuwaraka :pichoochēē kēēstoonikwaak nkōō mukuuliir choo kiingʼātyō.
42023049	Kuuryoonchēērō yoo lōōw :piich tōkōl choo kiinkēt Yēēsu, kupootō mpō chēēpyōōsōōy chēpō Kalilaaya choo kiituupu inyeentee, akuurō ngʼaleechu tōkōl kii-iriisyō.
42023050	Kiimii :chiich nyoo /kiikukuurēē Chōōsēp nyēpō Arimateeya nyoo kiichōōnēē kōōroo Yāwuutik. Kii kiirwookiin nyoo kiitookuunoot nkōō Kōōkwoo Yāwuutik. Kii chiich :Chōōsēp nyaa karaam akii-irēy man.
42023051	Kimaacham inyeentee ngʼaleepō pichu kiimii kōōkwoonoonēē pō Yāwuutik ākōō kiyoo kii-irēy pichoochēē. Kiimii :mpō Chōōsēp kukānyoonuuy pērēētuuni toowuuy kupayta pāytooyiin nyoo kiikulēwēn Iriin.
42023052	Kiwō :chiichoonēē wōloo kiimii Pilaato akusoom /kēētē pōōrpō Yēēsu. Kuchāmchi :Pilaato.
42023053	Kuurēēkuunō pōōrtō kimurtooyoon kuchō ngʼwēny, kurata anka akupa kuukonoor kēpēn nyoo /kiikupālchi raat akiitoomō /kēēsiintoochi chiich pērēētuu aka.
42023054	Kii paanta kitoowu :pērēētuu Sapaatō akiimii :piich kichēpēy keey.
42023055	Kiituup :chēēpyōōsōōchu kiipkoonēē Kalilaaya ākōy kēpēnooni /kiikiisiintoochi akipa kuuro wōloo /kiikuukonoor pōōrtō.
42023056	Kuwaraka kaaw pākuchēp mwaar nyoo ngʼuutooy nyaa anyiny tākipa kuu-iila pōōrtō. Kii nēē waangʼ kuchēpēy mwaaroonēē, ku kii pērēētuu Sapaatō, kuumuungʼ nyuun kilēē paani kiimārēy :ngʼātuutēkwaak.
42024001	Nēē mii pērēētuu nyēpō taay nyēpō wiiki, kumusta :chēēpyōōsōōchoochēē paani kēērir :kōōrēē ākōy wōli /kikuusiintoochi Yēēsu. Kwoop mwaarta nyoo ngʼuutooy nyaa anyiny nyoo kiisat :akwaaneek.
42024002	Paani ka-it kēpēnēē, kunyōōru /kiikeetiriinta kortō nyoo /kiikukara kēpēnēē.
42024003	Paani kachuut kēpēnēē, ku kiimoomii :pōōrpō Kiptaayaan Yēēsu.
42024004	Kutākumii :chēēpyōōsōōchoochēē kukwōngʼēy, kuuro piich choo lēē ārēēny kuuryoonchēērēē taayuungʼwaangʼ. Kiitingʼēy :pichoochēē sirōōy choo ryēlsōōt.
42024005	Āmu koowāriisyō, kikutungʼ :chēēpyōōsōōchoochē. Kilēēchi :pichoochēē lēē ārēēny chēēpyōōsōōchoochēē, "Āmu nee saawasa nyoo sāpoot nkōō wōloopō choo kiikumēērō?
42024006	Apkaata kee kir nyoo kiimwoorwook paani kiitākumii Kalilaaya.
42024007	Kiimwa kilē, '/Kināmēy Wēēroo Chiich /akēētē piich choo lēē kipngʼōōkiin choo /pārchinii inyeentee kimurtooyoon. Nēē mii pērēētuu nyēpō sōmōk, kungʼeetee /kēēpārchi kimurtooyoon, kungʼēētēē meerat.' "
42024008	Kuupkaat :chēēpyōōsōōchoochēē ngʼaleechu kiimwoochi :Yēēsu.
42024009	Kuwārākiisyō nyuun :chēēpyōōsōōchoochēē wōli kipkoonēē akupa kumwoochi kiineetanik taman nkōō ākoongʼo ngʼaleechoochēē ākōō piich walak.
42024010	Chēēpyōōsōōchoochēē kiipa kumwoochi kiineetanik ngʼaleechoochēē ku kii Maaryaa Maktaleena, Chowaan, Maaryaa eeyaa Chēēmis, ākōō chēēpyōōsōōk walak choo kiimii tōkōl.
42024011	Kiichaasta :kiineetanik ngʼaleepō chēēpyōōsōōchoochēē āmu kiipkootēy kilē kii ngʼal chēpō sālwoonti, ku maakuuran.
42024012	Kingʼeet :Pēētērō akuurip ākōy kēpēnooni /kiikuusiintoochi Yēēsu. Paani ka-it kuukōōytō kēpēnēē, kuurō sirōōk kipaat choo /kiikutuptō Yēēsu amoomii :pōōrtō. Kuwaraka :Pēētērō kaaw kukwōngʼootēy nkōō kiyoo kii-ira.
42024013	Nkōō pērēētuunoonēē ku kiimii :kiineetanik walak choo lēē ārēēny chēpō Yēēsu kupēētii kōōrēē aka nyoo /kiikukuurēē Emaawus. Kii paan nyēpō saayitiis ārēēny kuwēērō :chiich Chēērusālēēm ākōy yoonēē pō Emaawus.
42024014	Kiingʼāloolootēērēē :tōkōl ngʼaleechoochēē kii-iriisyō.
42024015	Kutākumii kwoomootēy lōkōōy, kuchō :Yēēsu kunyōōru akwaaneek akupa tōkōl.
42024016	Kiimaasōwu :akwaaneek kilē kii Yēēsu :nyoonēē.
42024017	Kumwoochi :Yēēsu kilē, "Nēē ngʼaleechu āmiikwaan āngʼāloolēē āpēētii?" Kuuryoonchō nyoo māpāypāyiituuy.
42024018	Kiteep :kiineetanee nyi /kiikukuurēē Kilyoopa Yēēsu kilē, "Mwoorwēēch kee, inyēēn ākityōōn nkōō Chēērusālēēm nyoo mēēnkēt kiyoo kiiku-ira?"
42024019	Kuteepa :Yēēsu kilē, "Kir nee nyoo ka-ira?" Kuwālchi :pichoochēē kilē, "Ngʼaleechu kā-iriisyō nkōō wōloo mii Yēēsu nyēpō Naasareet. Kii ōōrkooyoontoo Iriin nyoo kiitingʼēy kaamuuka nkōō wōloo kiingʼālooltooy, aku-irēy ngʼal chēpō kwōngʼuut nkōō taayuu Iriin ākōō piich.
42024020	Kiitētō :tisiik choo ēēchēēn ākōō kāāntōōyiichooch /pākēērwoochi /ākēēpārchi kimurtooyoon.
42024021	Kiikiipkootēy man kilē inyeentee nyoo chōōnēy kuutyooytooy piich chēpō Israayeel, aku pērēētuu nyēpō sōmōk :nyēēnyi kungʼeetee ki-iriisyō :ngʼaleechu.
42024022	Kamusta akay kēērir kōōrēē :chēēpyōōsōōy walak choo kimii tōkōl ākōy kēpēnooni /kiikutupchi akupka ku-ireech kēēkwōngʼyēē.
42024023	Ka nēē it kēpēnēē, ku maakunyōōru pōōrtō. Kuwaraka akupka kimwoorwēēch kilē keero malaykeen choo kāmwoochi akwaaneek kilē sāpoot :Yēēsu.
42024024	Kipa :piikō walak choo mii nkōō achaan wōli kiikutupchi Yēēsu. Nēē it wōlinēē, kupa kunyōōru kilēē wōloo kāmwoortooy chēēpyōōsōōk; amakuuro pōōrpō Yēēsu."
42024025	Kumwoochi :Yēēsu pichoochēē kilē, "Kyoosālwootān :akwaan kilē nee kēny, aku ururō mētēwēyiikwook kilē nee! Koo toomō aran akwaan tukun tōkōl choo kiikumwooru :ōōrkooyiipō Iriin.
42024026	Moonkēt :akwaan kilē kiirookēē kunyaril :Meesaaya akipō tukuuchoochēē si nēē ngʼat /kēētōrōōr inyeentee?"
42024027	Kurārchi nyuun :Yēēsu pichoochēē kiyoo kiimwa :siruut chēpō Iriin akipō inyeentee kitoowuunō chēpō Muusa ākōy chēpō ōōrkooy tōkōl.
42024028	Paani kariik kōōroonoonēē kiimii kupēētii, ku-irta keey :Yēēsu kilēē yoo kiimārēy takutas taay kusiirtō kōōroonoonēē.
42024029	Kusoom :pichoochēē kilē, "Kaykay tēpēē nkōō kichaan. Kaakutuuriit kōōrēē akimii kumichintooy asiis." Kucham :Yēēsu kutēpō nkōō akwaaneek.
42024030	Paani kapa kutēpi ngʼwēny tōkōl kwoomiisyō, kunam :Yēēsu makatyaan akumwoochi Iriin kōōnkēy. Kupuutil akuutē pichoochēē.
42024031	Paani ka-ir :Yēēsu kilēē nyoonēē, kusōwu :pichoochēē kilē koo kii Yēēsu :nyoonēē. Paani kāsōwu kilēē nyoonēē, kupēt :Yēēsu nkōō taayuungʼwaangʼ kilē 'wirwir.'
42024032	Kuteep keey :pichoochēē kilē, "Mākālālāngʼiituuy :mootiinēchooch paani kēēmii kumwoorwēēch nkōō aree akipō kiyoo mwoorēy :siruut chēpō Iriin?"
42024033	Kungʼēētyō :pichoochēē kilē weel akuwaraka Chēērusālēēm. Kipa kunyōōru kiineetanik taman nkōō ākoongʼo nkōō piich walak kēērumchi keey tōkōl ārii ākoongʼo.
42024034	/Kēēmwoochi kiineetanichoochēē lēē ārēēny kilē, "Kiikungʼeeta man :Kiptaayaan meerat, akaakungʼuuti keey Siimnyōn."
42024035	Kimwoochi nyuun :kiineetanichoochēē lēē ārēēny kiineetanik chuuchō walak kiyoo ki-ira nkōō aree ākōō wōloo kiisōwuuntō :akwaaneek Yēēsu paani kipuutil makatyaan.
42024036	Kutākumii :pichoochēē kwoomchinii chuuchō walak lōkōōyichoochēē, kuuryoongʼō :Yēēsu kwēēnuungʼwaangʼ kilē chit, akilēēchi, "Ānyōōruu kaalya."
42024037	Kyootyō :pichoochēē, akuuwāriisyō kuupkootēy kilē ālēē keero oyyiin.
42024038	Kumwoochi :Yēēsu kilē, "Āmu nee soowāriisyēē? Āmu nee saa-iima keey amaachamta kilē aneen :nyēēnyi?
42024039	Aroo kee anee ēēruun ākōō kēēlyēn soosōwu kilē aneen :nyēēnyi. Asapsapaan kee si nēē ngʼat aroo, āmu āmiikwaan āpkootēy kilē :aneen oyyiin. Mātingʼēy :oyyiin pōōr."
42024040	Paani kaakumwa kilēē nyoonēē, kungʼuuti akwaaneek ēēruunēchiich ākōō kēēlyeechiich.
42024041	Kikwōngʼyō :kiineetanik akupāypāyiituuy, mpō tākiitoomō kuchamta kilē kii Yēēsu man nyoonēē. Kuteep :Yēēsu kilē, "Ātingʼēēkwaan kir aka tōkōl nyoo kyoomēy?"
42024042	/Kuutē koorookwō nyoo /kiikiikeewaatan.
42024043	Kunam akwaam nkōō taayuu :kiineetanik.
42024044	Kumwoochi :Yēēsu kiineetanichiich kilē, "Tukuuchu chu kyoomwoorwook paani kiitākēēmii tōkōl. Kyoomwoorwook kilē iriisōōt tukun tōkōl kilēē wōloo mwoortooy :siruut chēpō Muusa, chēpō ōōrkooy chēpō Iriin ākōō chēpō mpō kiitapuu Tuumwēy chēpō Kāāloosunō akipō aneen."
42024045	Kungʼuuti nyuun :Yēēsu kiineetanik kusōwu kiyoo kiimwoorēy :siruut chēpō Iriin.
42024046	Kimwoochi :Yēēsu kiineetanichoochēē kilē, "/Kiikusir kilē, nyārilēy :Meesaaya akima, aku nēē mii pērēētuu nyēpō sōmōk, kungʼeetee meerat.
42024047	/Kyoomtooy lōkōōyichu kāroomēēn /akēēnyōōchi kaat choo wāliisyēy nkōō rāyiityēēngʼwaangʼ nkōō kaarineenyiin, kēētoowunō Chēērusālēēm akuyāmu kōōrootin tōkōl.
42024048	Akwaan chu āmwoortooy tukuuchu tōkōl kaaroo.
42024049	Āwēētii āyookwook kiyoo kiiyoomiisook :Paapeenyuun. Ātēpiisyēē nyuun kōōrooni ākōy /kēēkōōnook kaamuuka nyoo chōōnēē im."
42024050	Nēē mii lētuun, kuwēērō :Yēēsu ākōō kiineetanichoochēē Chēērusālēēm kutāchinii keey kamaspō Peetannya. Paani ka-it yoo kiilēēkitō Peetannya, kwoop ēēruunēchiich im akuupēēruur kiineetanichoochēē.
42024051	Kutākumii :Yēēsu kuupēēruurēy kiineetanik, /kēē-āp kiwō kipsēnkwēt.
42024052	Kukutunchi akuuloosu :kiineetanichoochēē Yēēsu akuwaraka kuureer Chēērusālēēm ku pāypāyō.
42024053	Kitas taay kungʼeetee pērēētuunoonēē kupkoonēy Kōpō Iriin kipa kuuloosuuy Iriin saayit aka tōkōl.
43001001	Nkōō taay, ku kiimii :Ngʼālyoon, akiimii :Ngʼālyoontoonoonēē ākōō Iriin, akiikarkeey :Ngʼālyoontoonoonēē ākōō Iriin.
43001002	Kiimii :ngʼālyoontoonoonēē ākōō Iriin kingʼeetee taay.
43001003	Kii-ir :Iriin tukun tōkōl kupunuunō inyeentee. Ntā mā inyeentee, ntā kiimoomii kir aka tōkōl nyoo /kiiku-irtooy.
43001004	Chōōnēē :sopoon wōloo mii :inyeentee. Kyoopchi :sopooni piich lēpooyin.
43001005	Kiipkāngʼēy :lēpooyinoonēē tuurin, akiimaamuuk nyuun :tuurin kuupēl lēpooyinoonēē.
43001006	Kiiyooku :Iriin chiich nyoo /kiikukuurēē Chowaana.
43001007	/Kiikuuyooku Chowaana kichō kumwoochi piich ngʼal chēpō lēpooyinoonēē, si nēē muuka, kutaak :piich tōkōl.
43001008	Kiimā :Chowaana lēpooyinoonēē. Inyeentee :nyi kiichō kumwoochi piich akipō lēpooyin.
43001009	Kiimii kuchōōnēy :chiitō nyi kii lēpooyin nyēpō man ngʼwēny sikuulēpoochi chiich aka tōkōl.
43001010	Kiichō :chiichoonēē ngʼwēny, wōloo nyuun mpō ntā kii-ir :Iriin ngʼwēny kupunuunō inyeentee, ku maasōwu :piich chēpō ngʼwēny kilē kii ngʼoo :inyeentee.
43001011	Kiichō wōloo mii :piichiich, kutay :piichiich kutaak inyeentee.
43001012	Wōloo nyuun piich tōkōl choo kiicham kitaak inyeentee akutiirō keey, ku kiichāmchi :inyeentee pichoochēē kilēku laakōōpō Iriin.
43001013	Kiimoolēku :pichoochēē laakōōpō Iriin kilēē paani mārēy :chiich kunyōōru laakwa ntā kilēē paani tuumēy :chiich laakwa. Iriin ākityōōn :nyoo kii-ir pichoochēē kilēku laakōōchiich.
43001014	Kiichō kilēku :Ngʼālyoontoonoonēē chiich, akumāngʼiisyō nkōō achaan. Kiikuuroo tōrōōrin nyēpō chiichoonēē. Kiichōōnēē :tōrōōrinoonēē wōloo mii :Iriin āmu kii Wēēriinyiin :inyeentee keey. Kiikaraam akichāmēy piich kitya akii-āpu man.
43001015	(Chiichoonēē nyi kiingʼāloolēē :Chowaana paani kyoomtooy kilē, "Chiichi nyi kyoomwoorwook kilē, 'Mii kuchōōnēy :chiich nyoo tingʼēy kaamuuka kusiir aneen, āmu kiimii :inyeentee kutoomō /keenaman.' ")
43001016	Kiikunyōōru tōrōōrin nyoo chōōnēē wōloo mii Wēēroo Iriin akiikeeroo wōloo chāmtēēch kwōngʼuut. /Kiikikōōnu ngʼātuut kupunuunō Muusa. /Keekeera nyuun ngʼātuutēchoochēē choomnyoot ākōō man nyoo /kiikukōōnu kupunuunō Yēēsu Meesaaya.
43001018	Moomii :chiich nyoo kiikuuro Iriin. Nyoo kiikuurō Iriin ku :Wēēriinyiin ākityōōn nyoo inyeentee ku ākoongʼo ākōō Iriin aku mii yoo lēēkitēē Paapa. Inyeentee nyoo kiimwoorwēēch kilē Iriin ku ngʼoo.
43001019	Nēē mii pērēētuu aka kuuyooytō :kāāntōōy chēpō Yāwuutik tisiik ākōō piich walak choo kiipō kōpō Laawi kupa wōloo kiimii :Chowaana pakuteep kilē, "Inyēēn ngʼoo?"
43001020	Kii nēē pa kuteep Chowaana, kimaakutay :Chowaana kuwālchi. Kumwoochi pichoochēē kilē, "Mā aneen Meesaaya."
43001021	Kuteepa :pichoochēē kilē, "Ara, inyēēn ngʼoo nyuun? Inyēēn Eliicha?" Kumwoochi :Chowaana kilē, "Mā aneen :nyoonēē." /Keeteep kuureer kilē, "Ara inyēēn ōōrkooyoontoo Iriin nyoo kiingʼāloolēē :Muusa." Kilē, "Acha."
43001022	Kumwoochi :pichoochēē kilē, "Inyēēn ngʼoo nyuun? Mwoorwēēch sipākēēmwoochii piich choo kēēyookwēēch. Imwoorēy nee akipō inyēēntēē?"
43001023	Kuwālchi :Chowaana pichoochēē kilē: Aneen nyi kiingʼāloolēēnoon ōōrkooyoontoo Iriin :Isaaya paani kiimwoorēy kilē, "Mii :chiich nyoo kuursyēy mu suur kwēēn kilē, 'Āchēpō keey, ākoochēpchi Kiptaayaan aree.' "
43001024	Kii Parisaay chu kiiyooytō pichoochēē.
43001025	Kiteep nyuun :pichoochēē Chowaana kilē, "Nēē mēēnyēēn Meesaaya, amēēnyēēn Eliicha, ntā ku ōōrkooyoon nyēpō Iriin, ku āmu nee tēēpootiisāniisyēē?"
43001026	Kuwālchi :Chowaana pichoochēē kilē, "Āpootiisāniisyēērēē pēr, aku mii nyuun kwēēnuungʼwoongʼ :chiich nyoo moonkētkwaan.
43001027	Inyeentee nyoonēē chōōnēy ku māyāmēy mpō ālēku kipāyityoonteenyiin."
43001028	Ki-iriisyō :ngʼaleechu tōkōl nkōō Peetannya, kōōr nyoo kiimii kamaspō koongʼasiis nyēpō ēēmpō Choortan, wōloo kiipāātiisāniisyēērēē :Chowaana.
43001029	Nēē mii pērēētuu nyi kiituupēy, kuuro :Chowaana Yēēsu kuchōōnēy wōloo kiimii :inyeentee. Kumwa kilē, "Ānyiinō Waawaa keecha nyēpō Iriin nyoo puuytooy ngʼōōki chēpō ngʼwēny.
43001030	Inyeentee nyoo kyoongʼāloolēē kilē, 'Mii kuchōōnēy :chiich nyoo tingʼēy kaamuuka kusiiraa, āmu kiimii :inyeentee kutoomō /keenaman.'
43001031	Kiimoonkēt :aneen chiichoonēē kilē ngʼoo, wōloo nyuun kyaapaatiisanaa piich pēr, /tākēēngʼoongʼchi piich chēpō Israayeel chiichoonēē."
43001032	Kumwa :Chowaana kilē, "Kaaroo Toomirmiir nyoo Tiliil kurēkuunō parak kilēē chēēptuukō akunam inyeentee.
43001033	Kiimoonkēt :aneen kilē kii inyeentee. Kiimwoorwoon nyuun :Iriin nyoo kiiyookwoon āpootiisāniisyēērō pēr kilē, 'Nēē roo :Toomirmiiryeenyuun kuchōōnō parak akunam chiich, ku chiichoonēē :nyi pootiisāniisyēērēē Toomirmiir nyoo Tiliil.'
43001034	Kaaroo ngʼaleechu ku-iriisōōt, nkanyi āmwoorwook kilē :inyeentee ku Wēēroo Iriin."
43001035	Paani kāwō kuyyeech kōōrēē, ku kiimii :Chowaana kuuryoongʼēy ākōō kiineetanichiich ārēēny.
43001036	Kii nēē ro :Chowaana Yēēsu kuchōōnēy, kumwa kilē, "Ānyiinō Waawaa keecha nyēpō Iriin!"
43001037	Kii nēē teer :kiineetanipō Chowaana kumwoorēy kilēē nyoonēē kumētō Chowaana akutuup Yēēsu.
43001038	Kuwaraka :Yēēsu kuurō lēt, kuuro :pichoochēē kutuupēy inyeentee. Kuteep :Yēēsu kilē, "Āwāsēy nee?" Kuwālchi :pichoochēē Yēēsu kilē, "Imāngʼēy ānō, aa Raapi?" (Ngʼuutuuy ngʼālyoontooni lēē "Raapi" nkōō kuutii Yāwuutik kilē Koonēētiin.)
43001039	Kuwālchi :Yēēsu kilē, "Apkaana apaaroo." Kipa :pichoochēē nkōō Yēēsu pakuuro wōli kiimāngʼēy akutēpi pērēētuunoonēē nkōō Yēēsu. Kii :saayit angʼwan nyēpō kāārōōn.
43001040	Ākoongʼo nkōō pichoochēē lēē ārēēny nyoo kiteer ngʼaleechoochēē pō Chowaana akutuup Yēēsu ku kii Antereeya wēēriingʼwaangʼ Siimnyōn.
43001041	Kiwō :Anteereeya kilē weel akiwō kuwas wēēriingʼwaangʼ Siimnyōn akumwoochi kilē, "Kiikēēnyōōru Meesaaya." (Karkeey ngʼālyoontooni lēē "Meesaaya" ākōō Kiriistō.)
43001042	Kuumut :Anteereeya wēēriingʼwaangʼ kiwō wōloo mii :Yēēsu. Paani keero :Yēēsu Siimnyōn kumwa kilē, "Inyēēn Siimnyōn wēēroo Chowaana kipa /kēēkuurēēniin Keepa." (Ngʼuutuuy kaarinaani lēē "Keepa" kilē raat aku karkeey nkōō "Pēētērō.")
43001043	Kii nēē yyeech kōōrēē, kuchēp keey :Yēēsu kiwō Kalilaaya. Kutoomō, kiwō kunyōōru Pilip akumwoochi kilē, "Chōōnō lēkuu kiineetaneenyuun."
43001044	Kiichōōnēē :Pilip Peetsaayta wōli kiichōōnēē :Anteereeya ākōō Pēētērō.
43001045	Kiinyōōru :Pilip Naatanyēēl akumwoochi kilē, "Kiikēēnyōōru Meesaaya nyoo kiingʼāloolēē :Muusa ākōō :ōōrkooyiipō Iriin. Chiichoonēē ku Yēēsu wēēroo Chōōsēp nyēpō Naasareet."
43001046	Kuteep :Naatanyēēl kilē, "Kēēlē nee? Mii :kir nyaa karaam nyoo chōōnēē Naasareet?" Kumwoochi :Pilip Naatanyēēl kilē, "Chōōnō rōōtii keey."
43001047	Paani keero :Yēēsu Naatanyēēl kuchōōnēy, kungʼalaala kilē, "Israayeeliin nyuun chiichi nyēpō man nyoo māmwoorēy ngʼuurnan."
43001048	Kuteep :Naatanyēēl Yēēsu kilē, "Kēēsōwuunēēnoon nee?" Kuwālchi :Yēēsu kilē, "Kaarootiin imii mookāngʼwō keel kutoomō kukuurin :Pilip."
43001049	Kuwālchi :Naatanyēēl kilē, "Koonēētiin, inyēēn Wēēroo Iriin, Pāytooyiintoo Israayeel."
43001050	Kuteep :Yēēsu kilē, "Keeranaan sōō āmu koomwooruun kilē kaarootiin imii mookāngʼwō keel? Irōōtēy tukun chaa chaangʼ kusiir chu."
43001051	Kumwa nyuun :Yēēsu kilē, "Āmwoorwook man, ārōōtēy kipsēnkwēt kuyootēē ākoorōōtēy malaykeen chēpō Iriin kuloongʼēy im akurēkuuy kunyōōruuy Wēēroo Chiich."
43002001	Nēē mii pērēētuu nyēpō sōmōk kungʼeetee /kēēkuur Pilip nkōō Naatanyēēl, ku kiimii :tuum nyoo kiimii Kaana nkōō Kalilaaya. Kimii :eeyaa Yēēsu tuumoonēē.
43002002	/Kiikukuur Yēēsu ākōō kiineetanichiich kupa tuumoonēē.
43002003	Paani kararta :tiipaayik, kumwoochi :eeyeenyiin Yēēsu kilē, "Maakutingʼēy naas :pichu tiipaay."
43002004	Kumwoochi :Yēēsu kilē, "Cheepyoosooni, āmu nee siimwoorwoon ngʼaleechoochēē? Toomō ku-itu saayitiinyuun."
43002005	Kumwoochi :Maaryaa kipāyitiin kilē, "A-ira kir aka tōkōl nyoo kāmwoorwook."
43002006	Tingʼēy :Yāwuutik ngʼātuut chēpō wōloo /kiikuutiliiltooy keey. Ku kiimii nyuun yoonēē :tērēēnik chēpō pēr choo lēē lo. Kiimuukēy kunyir aka tōkōl pērēēpō tēēpēēn angʼwan ntā ku lo.
43002007	Kumwoochi :Yēēsu kipāyitiinēchoochēē kilē, "Anyiriita pēr tērēēnichoochēē." Kuunyiriit :kipāyitiinēchoochēē pēr kilē 'pak.'
43002008	Kumwoochi :Yēēsu kilē, "Ārāmuu pērēēchoochēē walak ākoo-āpchi pooyoon nyoo ryoonchinii tuumtō." Kwooptō :pichoochēē pērēēk kilēē paani kāmwoochi :Yēēsu.
43002009	/Kēē-āpchi piich pērēēchoochēē kiikiikuwāliisyō kilēku tiipaay. Paani kachamcham :poontoonoonēē tiipaayichoochēē, kukwōngʼ nyēpō kwōngʼuut. Kiimēēnkēt :poontoonoonēē wōloo kiipkoonēē :tiipaayiichoochēē. Kii :kipāyitiin choo kiirāmuuy pērēēk chu kiinkēt. Kikuur :poontoonoonēē saanteetaa laakwa kiwō kamas
43002010	akumwoochi kilē, "/Kitārchinii piich akan tiipaay choo kāroomēēn kēētoowuuy :tuum, tēēnō yoo kāpiryoonchō, /kēētō choo tārtārēēn. Nku kēēsiintēēnyēēn tiipaay choo ānyinyēēn ākōy paannyēēnyi."
43002011	Ngʼālyoontooni kii-ira nkōō Kaana nyēpō Kalilaaya ku kii ngʼālyoon nyēpō kwōngʼuut nyēpō taay kii-ir :Yēēsu. Kiingʼuutuunō :Yēēsu tōrōōrintanyiin ngʼaleechoochēē, kuuran :kiineetanichiich.
43002012	Kii nēē rook tuumoonēē, kiwō :Yēēsu Kaaparnaam ākōō eeyeenyiin, wēēchiikwaak ākōō kiineetanichiich. Kipērēnō wōloonēē pērēētuus choo ngʼērin.
43002013	Kii nēē kaakuriiku Pasaka nyēpō Yāwuutik, kiwō :Yēēsu Chēērusālēēm.
43002014	Kii nēē it, kunyōōru piich nkōō piriiruu Kōpō Iriin kwooltooy tich, kēēchiir ākōō chēēptuukēēn. Kiimii :piich choo kitēpiisōōt yoo mii meeseenikwaak kuwāltooy rōōpiyō.
43002015	Kunam :Yēēsu pērkēyiit akuuleet siitēt aku-oon kēēchiir ākōō tich tōkōl choo kiimii Kōyoonēē. Kuusareet rōōpiyō chēpō pichoochēē kiiwāltooy rōōpiyō akumilta meeseenikwaak.
43002016	Kimwoochi :Yēēsu piich choo kyooltooy chēēptuukēēn kilē, "Āsutō tukuuchu kupa saangʼ. Āmu nee saa-ira Kōpō Paapeenyuun kilēku siirō?"
43002017	Kii nēē teer :kiineetanichiich ngʼaleechoochēē, kuupkaat siruut chēpō Iriin choo mwoorēy kilē, "Chamat nyoo ātingʼēē Kōpō Iriin ku karkeey nkōō ma nyoo lārēē moonyuun."
43002018	Kuteep :kāāntōōy chēpō Yāwuutik kilē, "Nee koopoorunō nyēpō kwōngʼuut nyoo iimuukēy ii-ir sikēēsōwu kilē itingʼēy kaamuuka ii-ir ngʼaleechu kee-ir?"
43002019	Kuwālchi :Yēēsu pichoochēē kilē, "Amila kee kōyi pō Iriin, saateek :aneen nkōō pērēētuus sōmōk."
43002020	Kuwālchi :pichoochēē Yēēsu kilē, "Kyoop :Kōyi pō Iriin kēnyiis artam nkōō lo /kēētēēkēy akiimwoorēy kilē imuukēy iteek nkōō pērēētuus sōmōk?"
43002021	Kōyi nyuun kiingʼāloolēē :Yēēsu ku pōōrtanyiin mā Kōpō Iriin.
43002022	Kii nēē /kuungʼeeta Yēēsu meerat lētuun, kuupkaat :kāāyooytooyiichiich kilē kiikiikumwa :Yēēsu ngʼaleechoochēē. Kuuran :kiineetanichoochēē siruut chēpō Iriin nkōō kiyoo kiimwoorēy :Yēēsu.
43002023	Kumii :Yēēsu Chēērusālēēm kwoomēy tuum nyēpō Pasaka, kuuran :piich chaa chaangʼ ngʼaleechiich āmu kii-ir :Yēēsu ngʼal chaa chaangʼ chēpō kwōngʼuut.
43002024	Kiimaaran nyuun :Yēēsu pichoochēē āmu kiinkēt wōloo lēē :pichoochēē tōkōl
43002025	akiimāmārēy kumwoochi :chiich wōloo lēē :chiich āmu kiinkēt :inyeentee kiyoo pkootēy :chiich.
43003001	Kiimii :kāāntōōyiin aka nyoo kii Pārisooyiin nyoo kiipō kōōkwoo Yāwuutik nyoo /kiikukuurēē Nikōtēēmō.
43003002	Nēē mii langʼatuu ākoongʼo, kiwō :chiichoonēē wōloo mii :Yēēsu akumwoochi kilē, "Rapii, kiinkēt kilē inyēēn koonēētiin nyoo kiiyookuun :Iriin. Āmwoorēy kilēē nyoonēē, āmu moomii :chiich nyoo muukēy ku-ir ngʼal chēpō kwōngʼuut kilēē paani i-irēy. Tōkōl kutingʼēy :chiichoonēē kaamuuka nyēpō :Iriin."
43003003	Kuwālchi :Yēēsu kilē, "Āmwooruun man kilē, moomii :chiich nyoo rōōtēy Pāyuunātoo Iriin nēē toomō /kēētuum nyēpō ārēēny."
43003004	Kuteep :Nikōtēēmō kilē, "Ara muuktooy ānō /kēētuum chiich nyēpō ārēēny? Man, mēēmuukēē kuureer kuchuut :chiich moo nyēpō eeyeenyiin /akeereer /keetuum."
43003005	Kuwālchi :Yēēsu kilē, "Āmwooruun man kilē, moomii :chiich nyoo wēētii Pāyuunātoo Iriin nēē toomō /kēētuum nkōō pēr ākōō Toomirmiir nyoo Tiliil.
43003006	Nāmēy chiich :sikiichiich, aku sikupoyiit nyuun :chiichoonēē Iriin, ku mārēy /kēētuum chiichoonēē nkōō Toomirmiir nyoo Tiliil.
43003007	Amēēkwōngʼ paani koomwooruun kilē 'Mārēy /kēētuumook nyēpō ārēēny.'
43003008	Tāngʼēy :yoomēt wōloo mārēy kuutangʼ. /Kutēērēy kuchērēy āmēēnkēt :chiich wōli chōōnēē ntā ku wōloo wēētii. Lēē nyoonēē nyuun wōloo nāmtooy :Toomirmiir nyoo Tiliil chiich."
43003009	Kuteep :Nikōtēēmō kilē, "Irēē :nyēēnyi kilē nee?"
43003010	Kuwālchi :Yēēsu kilē, "Inyēēn koonēētiin nkōō Israayeel amēēsōwu ngʼaleechu?
43003011	Āmwooruun man kilē, kungʼāloolēē kir nyoo kuunkēt akiikeeroo. Aku moorānēēkwaan ngʼaleechooch.
43003012	Nēē moorānēy ngʼal choo āmwoorwook akipō ngʼwēny, ku ārāntooy ānō aniin ngʼal chēpō kipsēnkwēt choo āmwoorwook?
43003013	Moomii :chiich nyoo kiikunyōōru pārooyin kuurō kiyoo mii kipsēnkwēt kingʼātu Wēēroo Chiich ākityōōn nyoo kiichōōnēē wōliinēē.
43003014	Kulēē paani kiikarkaat Muusa kipaangʼwa nyēpō karin nkōō suur kwēēn, /kēēkārkootēy nyuun mpō Wēēroo Chiich
43003015	sikunyōōru :chiich nyoo kātiirō keey inyeentee sopoon nyēpō ākōy."
43003016	Kiicham :Iriin ngʼwēny kitya ākōy kukōōnu Wēēriinyiin nyoo kii lēē ākoongʼo kipaat, simāpēt :chiich aka tōkōl nyoo rānēy inyeentee aku tākunyōōru sopoon nyēpō ākōy.
43003017	Kiimooyooku :Iriin Wēēriinyiin kuchō kutilchi piich chēpō ngʼwēny kiirwook, wōloo nyuun kiiyooku si nēē ngʼat kusāru ngʼwēny kipunuunō inyeentee.
43003018	Piich choo rānēy Wēēroonēē, /kumaakēērwoochinii. Ku :choo mēērānēy ku /kiikēētilchi kiirwook āmu maaran ngʼalēēpō Wēēroo Iriin.
43003019	Lēē nyi :wōloo lēē kiirwookoonoonēē: Kiichōōnō :lēpooyin kipsēnkwēt kuchō ngʼwēny. Kucham nyuun :piich tuurin kusiir lēpooyin āmu tukun tōkōl choo irēy ku tukun chēpō ngʼōōki.
43003020	Chiich aka tōkōl nyoo irēy ngʼōōki kusāsēy lēpooyin āmu māmārēy kupka wōloo mii :lēpooyin āmu muukēy kutooku :ngʼōōkikwaak.
43003021	Ku chiich nyuun aka tōkōl nyoo irēy tukun chēpō man, kuchōōnēy wōloo mii :lēpooyin sikungʼuutu :lēpooyinoonēē kilē kir nyoo irēy :chiichoonēē ku kir nyoo koonyitoot nkōō taayuu Iriin.
43003022	Nēē ityō, kuwēērō :Yēēsu ākōō kiineetanichiich Chēērusālēēm akupērēnō kōōroo Chuuteeya pērēētuus choo ngʼērin kuupootiisāniisyēy.
43003023	Kiimii mpō :Chowaana paanoonēē kuupootiisāniisyēy nkōō yoo /kiikukuurēē Aynoon yoo kiilēēkitēē yoo /kiikukuurēē Saalim. Kiipāātiisāniisyēērēē yoonēē āmu kii chaangʼ :pēr. Kiipēētii :piich wōloo kiimii :Chowaana /keepa keepaatiisan.
43003024	Kiitoomō /keerat Chowaana paanoonēē.
43003025	Kikwiintoochi keey :kiineetanik walak chēpō Chowaana ākōō Yāwuutyoontēē aka akipō ngʼātuut nyoo ngʼāloolēē wōloo /kiitiliiltooy keey.
43003026	Kupa nyuun :kiineetanichoochēē wōloo mii :Chowaana akuteep kilē, "Koonēētiin, tēēpkootēy :inyēēn chiichi kyoomii tōkōl kamaspō ēēmpō Choortan nyoo kiingʼāloolēē? Mii :chiichoonēē kuupootiisāniisyēy paannyēēnyi akiikwoop piikō tōkōl."
43003027	Kuwālchi :Chowaana kilē, "Moomii :chiich nyoo nyōōruuy kir nēē mootō :Iriin.
43003028	Man kyaateer :akwaan āmwoorwook kilē 'Mā aneen Meesaaya, /kiikiisipkēēyookwoon āntōrōōruunō Meesaaya.'
43003029	Paani pō tuum, ku saantaa laakwa nyi āpēy cheeroos. Kānyiisyēy :choorweeyiipō saanteetaa laakwa kaapiikooy ku nēē teer kungʼālooloonuuy :saanteetaa laakwa kupāypāyiituuy. Nkanyi apaypay aneen.
43003030	Makaat kutōrōriit :Meesaaya aminingʼiitwaa."
43003031	Chiichoonēē kiichōōnēē kipsēnkwēt kutingʼēy kaamuuka kusiir chiich aka tōkōl. Chiich nyēpō ngʼwēny kupō :nyoonēē ngʼwēny, akungʼāloolēy ngʼal chēpō ngʼwēny. Tōrōōr :chiich nyoo kiichōōnēē kipsēnkwēt kusiir chiich aka tōkōl.
43003032	Mwooruuy :chiichoonēē kir nyoo kiikuurootō :koonyiichiich akuteer, aku chaangʼ nyuun piich choo mātēērchinii ngʼaleechoochēē.
43003033	Ku chiich aka tōkōl nyoo chāmēy ngʼaleechoochēē, ku keeran kilē pō man :Iriin.
43003034	Mwooruuy :chiichoonēē kiiyookuuy :Iriin ngʼaleepō Iriin, āmu kiikuutē :Iriin kaamuuka nyēpō Toomirmiiryeenyiin kuyam.
43003035	Chāmēy :Iriin Wēēriinyiin ākiikuutē kir aka tōkōl ēēruunēchiich.
43003036	Chiich aka tōkōl nyoo keeran Wēēroonēē kunyōōruuy sopoon nyēpō ākōy. Ku :chiich aka tōkōl nyoo katay kir nyoo mwoorēy :Wēēroonēē kumānyōōruuy sopoonoonēē. Nyōōruuy :chiichoonēē siitāt nyēpō :Iriin.
43004001	Nēē mii lētuun kuteer :Parisaay kilē kiimii :piich kupēētii wōloo mii Yēēsu akuupootiisānēy chaa chaangʼ kusiir Chowaana, kunyāliisyō.
43004002	Kii mā Yēēsu man nyi kiipāātiisānēy piich. Kii :kiineetanichiich.
43004003	Kii nēē teer :Yēēsu kilē kiinyāliisyō :Parisaay, kungʼeetee Chuuteeya akuwaraka Kalilaaya.
43004004	Kii nēē mii kuwārākēē, kiwō araa Samariya kilēē wōli kiikiikuchēptō :Iriin.
43004005	Kumii Samariya, ku-it māngʼoot aka nyoo /kiikukuurēē Sikar nyoo kiilēēkitēē par nyoo kiitēnii :Chaakōp wēēriinyiin Chōōsēp.
43004006	Kiimii kēpēnoo pēr nyēpō Chaakōp yoonēē. Paani ka-it :Yēēsu kēpēnoonoonēē, kutēpō ngʼwēny āmu kiikiikuchaas. Kii saayit taman nkōō ārēēny nyēpō kosoliny ku-itēy :Yēēsu yoonēē.
43004007	Kuchō :cheepyoosee aka nyēpō Samariya kuram pēr. Kumwoochi :Yēēsu cheepyoosoonoonēē kilē, "Kōōnoon pērēēchoochēē ara."
43004008	Kiikiikupa :kiineetanichiich kipa kwaal āmiisyō nkōō māngʼātoonoonēē pō Samariya.
43004009	Kuwālchi :cheepyoosoonoonēē Yēēsu kilē, "Inyēēn Yāwuutyoon ku aneen cheepsamaryaan. Muukēē kilē nee isoom ākōōnin pēr ree?" Kiimwa :cheepyoosoonoonēē kilēē nyoonēē āmu kiimārāmtooy :Yāwuutik ākōō piich chēpō Samariya tukun.
43004010	Kuwālchi :Yēēsu kilē, "Ntā kēēnkēt kir nyoo muukēy kukōōnu :Iriin, akiinkēt chiichi mii kusoomiin pēr, tākēēsoomēy kukōōnin pēr choo kōōnuuy sopoon nyēpō ākōy."
43004011	Kumwoochi :cheepyoosoonoonēē Yēēsu kilē, "Nyoo koonyitoot, nku mēētingʼēy kiyoo kurāmuunēē pērēēk akukoor kēpēnēē. Inyōōrchinii ānō pērēēchoochēē kōōnuuy sopoon?
43004012	Paapeenyoon Chaakōp nyi kiikōōnēēch kēpēnooni pō pēr. Kiirēēy :inyeentee, ākōō laakōōchiich kipootō chaakiichiich pērēēpō kēpēnooni. Imārēy āpō keey im kilē i-ōōw kusiir inyeentee?"
43004013	Kuwālchi :Yēēsu cheepyoosoonoonēē kilē, "Chiich aka tōkōl nyoo rēēy pēr chēpō kēpēnooni kutākwoomēy maral.
43004014	Ku :piich tōkōl choo rēēy pēr choo kootaa, ku maakwoomēy :maral kuureer. Āmu karkeey pērēēchoochēē nkōō pēr choo koosuuy choo mātēēngʼēy akuutēnii :pērēēchoochēē pichoochēē sopoon nyēpō ākōy."
43004015	Kumwoochi :cheepyoosoonoonēē Yēēsu kilē, "Nyoo koonyitoot, kaykay ikōōnoon pērēēchoochēē simaakwoomoon :maral kuureer, amātoochōōnēy kēpēnooni aram pēr."
43004016	Kumwoochi :Yēēsu cheepyoosoonoonēē kilē, "Wiyō kuurō saantēēngʼuungʼ a-iichōōn yi."
43004017	Kuwālchi :cheepyoosoonoonēē Yēēsu kilē, "Mootingʼēy saan." Kuwālchi :Yēēsu kilē, "Itingʼēy man imwaa kilē mēētingʼēy saan.
43004018	Kiikwoopin :murēn choo lēē muut, aku chiichi āmāngʼiisyēy tōkōl paannyēēnyi ku mā saantēēngʼuungʼ. Pō man :kiyoo kēēmwoorwoon."
43004019	Kumwoochi :cheepyoosoonoonēē Yēēsu kilē, "Kaaroo kilē inyēēn ōōrkooyoon.
43004020	Kiiloosuuy :paapatiināchooch Iriin nkōō tulwooni, ku akwaan Yāwuutik āmwoorēy kilē Chēērusālēēm nyi rookēē /kēēloosuunēē Iriin."
43004021	Kimwoochi :Yēēsu cheepyoosoonoonoonēē kilē, "Ranaan kilē mii :pērēētuu nyoo chōōnēy nyoo maakuuloosuunēē :piich Iriin tulwooni ntā ku Chēērusālēēm.
43004022	Āloosuukwaan piich chēpō Samariya kir nyoo moonkēt. Kēēloosuuy :achaan nyuun Yāwuutik kir nyoo kiinkēt āmu chōōnēē :sāruunāt wōloo mii :Yāwuutik.
43004023	Mii :pērēētuu nyoo chōōnēy akaaku-itu mpō pērēētuunoonēē yēēnyi, yoo mārēy kuuloosuuy :piich chēpō man Paapa nkōō Toomirmiir ākōō man. Mārēy :Iriin piich choo loosuuy inyeentee kilēē nyoonēē.
43004024	Iriin ku toomirmiir, kumārēy nyuun :piich choo loosuuy Iriin kuuloosu nkōō Toomirmiir ākōō man."
43004025	Kumwa :cheepyoosoonoonēē kilē, "Ānkēt aneen kilē chōōnēy :Meesaaya. Paani kāchō, kumwoorwēēch kir aka tōkōl."
43004026	Kuwālchi :Yēēsu kilē, "Nku aneen nyoonēē āmii āngʼālooluun."
43004027	Ku-itu :kiineetanipō Yēēsu paanoonēē. Kii nēē itu, kukwōngʼyō kunyōōru Yēēsu mii kungʼāloolēy nkōō cheepyooso. Moomii chiich :nyoo kiiteep cheepyoosoonoonēē kilē, "Imārēy nee?" ntā kuteep Yēēsu kilē, "Āmu nee siingʼalaala nkōō cheepyoosooni?"
43004028	Kumētō :cheepyoosoonoonēē tērēētaa pēr akuwaraka wōli kiimāngʼēy kiwō kumwoochi piich kilē,
43004029	"Pichu, apkaana apaaroota chiich nyoo kāmwoorwoon kir aka tōkōl nyoo kyaa-ir aneen! Muukēy kilēku Meesaaya?"
43004030	Kupeera :piichoochēē māngʼootonoonēē kipa kuurō :Yēēsu.
43004031	Kimii ngʼaleechoochēē kutāsēy taay, ku kiimii :kiineetanik kusoorsoorēy Yēēsu kilē, "Koonēētiin, kaykay āmiisyēē."
43004032	Kumwoochi :Yēēsu kilē, "Ātingʼēy āmiisyō nyoo moonkēt :akwaan."
43004033	Kuteep keey :kiineetanichoochēē kilē, "Ara mii :chiich sōō nyoo kaakwoopchi āmiisyō?"
43004034	Kumwoochi :Yēēsu kilē, "Āmiisyeenyuun ku a-ir makat nyēpō chiichi kiiyookwoon akaawaangʼ pāyiisyōōni kiikōōnān a-ir.
43004035	Moomwoorēy akwaan kilē, 'Kāngʼātu :āroo angʼwan /sikēēkāsiisyō'? Āmwoorwook nyuun kilē, aroo kee paraatineechu. Kiikurēēliit nyoo kiikuyam /kēēkāsiisyō.
43004036	Mii mpō paannyēēnyi /kēētēnii kāsiin paanteenyiin aku pareechu kāsēy ku piich choo kacham kunyōōru sopoon nyēpō ākōy. Pāypāyiituuy kilē nee kēny :nyi tōōtiisyēy ākōō nyi kāsiisyēy!
43004037	Man ngʼālyoontooni /kumwoorēy kilē, 'Tōōtēy :aka, kukas :aka.'
43004038	Kāāyooytook apee akasa par choo kiimaapal. Kiipal :piich walak apaakas :akwaan."
43004039	Kiiran :piich chaa chaangʼ chēpō Samariya Yēēsu, āmu kiimwa :cheepyoosoonoonēē kilē, "Kiimwoorwoon chiichi kir aka tōkōl nyoo kyaa-ir aneen."
43004040	Paani kapa :pichoochēē pō Samariya yoonēē kiimii :Yēēsu, kusaarsaar Yēēsu kutēpō nkōō akwaaneek. Kucham :Yēēsu akutēpō pērēētuus ārēēny.
43004041	Kuuran :piich chaa chaangʼ chēpō Samariya Yēēsu akipō ngʼaleechu kiimwa.
43004042	Kimwoochi :pichoochēē cheepyoosoonoonēē kilē, "Maakuuran :achaan Yēēsu āmu kēēmwoorwēēch. Kākuuran āmu kakeeteer :achaan āchoonēēch kiyoo kamwa. Kaakēēsōwu kilē inyeentee man ku Meesaaya nyoo sāruuy piich tōkōl."
43004043	Kii nēē kaakutēpō :Yēēsu wōloonēē pērēētuus ārēēny, kungʼeetee yoonēē akiwō Kalilaaya.
43004044	(Kiikiikumwooru :Yēēsu kilē, mēēkoonyitēy ōōrkooyoontoo Iriin :piich chēpō kōōrēēnyiin.)
43004045	Paani ka-it :Yēēsu Kalilaaya, kutaak :piich chēpō wōloonēē. Kiitaak :pichoochēē kilēē nyoonēē āmu paani kipēētii kwoomēy Pasaka nkōō Chēērusālēēm, ku kiikiikuurō :pichoochēē kir nyoo kii-ir :Yēēsu nkōō wōloonēē.
43004046	Kuwaraka :Yēēsu Kaana nyoo mii kōōroo Kalilaaya yi kiiwālēē pēr kilēku tiipaay. Kiimii :kāāntōōyiintēē aka Kaaparnaam nyoo kiitingʼēy wēēriinyiin nyoo kiimnyaanaat.
43004047	Kii nēē teer :kāāntōōyiintoonoonēē kilē kaakuchōōnō :Yēēsu Chuuteeya kuchō Kalilaaya, kiwō wōli kiimii :Yēēsu akusaarsaar kiwō Kaaparnaam kuusoopchi wēēriinyiin nyoo kiimnyaanaat akiilēēkit kima.
43004048	Kuteep :Yēēsu kilē, "Moorānoon sōō ākōy /kee-ir kir nyēpō kwōngʼuut?"
43004049	Kuwālchi :kāāntōōyiintoonoonēē Yēēsu kilē, "Nyoo koonyitoot, chōōnō keepee kutoomō kima :laakwee."
43004050	Kuwālchi :Yēēsu kilē, "Wiyēēnyēēn, sāpēy :wēēriingʼuungʼ." Kuuran :chiichoonēē kiyi kiimwoochi :Yēēsu akiwō.
43004051	Kii nēē mii :kāāntōōyiintoonoonēē aree kuwēētii, kutuuyēērō kipāyitiinēchiich. Kimwoochi :pichoochēē kilē, "Sopoot wēēriingʼuungʼ."
43004052	Kuteep :kāāntōōyiintoonoonēē pichoochēē kilē, "Kungʼeetee āyu yi kākāykāyiituuy :laakwee?" Kēēmwoochi kilē, "Kakaykayiit kungʼeetee āmātuun saayit ākoongʼo nyēpō kosoliny."
43004053	Kuupkaat :apootaa wēēroonēē kilē kii saayitiinoonēē nyi kiimwoochinii :Yēēsu inyeentee kilē "Sāpēy :wēēriingʼuungʼ." Kuuran :chiichoonēē nkōō katanyiin tōkōl Yēēsu.
43004054	Kiipō ārēēny kwōngʼuutyoonoonēē kii-ir :Yēēsu nkōō Kalilaaya kungʼeetee kuwarakeera Chuuteeya.
43005001	Nēē mii lētuun, kiwō :Yēēsu Chēērusālēēm wōloo kiimii tuum nyēpō Yāwuutik.
43005002	Kiimii :toompuluul nyoo kilēēkitēē Koopoor nyēpō Kēēchiir nkōō Chēērusālēēm nyoo kiimii sōpōōtwēēni choo lēē muut. Nkōō kuutii Ipuraanik ku /kiikukuurēē yoonēē 'Peeteesta.'
43005003	Kiimii :piich chaa chaangʼ choo kiimnyoonchootēēn choo kiiruusōōt ngʼwēny sōōpōōtwēēnichoochēē. Piich choo kiikōryootēēn, choo kiingʼwoolēy ākōō choo kiimeerta pōōrwēy [akikānyēy kuwasaawas keey :pēr.
43005004	Āmu kiicham kurēkuuy :malayka nyēpō Iriin akichō kuwastaawasta pērēēk. Ku kii chiich nyoo kiimnyaanaat nyēpō taay kuchuut toompuluulyoonoonēē paani kawasta keey :pērēēchoochēē, ku kiisāpēy nkōō kōrōōy aka tōkōl nyoo kiitingʼēy.]
43005005	Kiimii yoonēē :chiitō aka nyoo kikiikumnyaan kēnyiis sosom nkōō sisiit.
43005006	Paani keero :Yēēsu chiichoonēē akusōwu kilē kikiikumnyaan kēnyiis chaa chaangʼ, kuteep kilē, "Imārēy isop?"
43005007	Kuwālchi :chiichoonēē kilē, "Kiptaayaan, moomii :chiich nyoo kanaman akukālāpchoon toompuluul paani kawasta keey :pērēēk. Nēē atyam āwō, kusip kuchuut aka."
43005008	Kumwoochi :Yēēsu chiichoonēē kilē, "Ngʼeeta, āpō muurtāngʼuungʼ, akiiwēētootō."
43005009	Kusop :chiichoonēē kilē weel. Kwoop muurtanyiin akuwēētootō. Ku-iriisōōt :ngʼaleechu, ku kii pērēētuu Sapaatō.
43005010	Kii nēē ro :kāāntōōy chēpō Yāwuutik chiichoonēē /kākuusoopēy, kumwoochi kilē, "Pērēētuuni ku pērēētuu Sapaatō. Moomii :chiich nyoo chāmchinii :ngʼātuut kukalap muur nkōō pērēētuu Sapaatō."
43005011	Kuwālchi :chiichoonēē pichoochēē kilē, "Chiichi kēēsoopoon nyi kāmwoorwoon kilē, 'Nama muurtāngʼuungʼ akiiwēētootō.' "
43005012	Kuteep :pichoochēē chiichoonēē kilē, "Chiich ngʼoo :nyi kāmwooruun ii-ir kilēē nyoonēē?"
43005013	Kiimēēnkēt nyuun :chiichoonēē /kiikiisoopēy kilē kii ngʼoo nyi kiisoop inyeentee, āmu kii chaangʼ :pichoochēē kiimii yoonēē akiikiikupēti :Yēēsu kwēēnuu piich.
43005014	Nēē mii lētuun, kunyōōrchi :Yēēsu chiichoonēē piriiruu Kōpō Iriin akumwoochi kilē, "Roo kee! Kaa-isop :inyēēn. Ameetee-ir nyuun ngʼōōki sima-ira :kir nyaa ra kusiir nyi kāpō taay nkōō wōloo imii."
43005015	Kiwō kumwoochi :chiichoonēē kāāntōōy chēpō Yāwuutik kilē kii :Yēēsu nyi kiisoopēy inyeentee.
43005016	Kutoowu kāāntōōy chēpō Yāwuut ku-us Yēēsu āmu kiisoop :Yēēsu chiich nkōō pērēētuu Sapaatō.
43005017	Kumwoochi :Yēēsu kāāntōōyiichoochēē kilē, "Irēy :Paapeenyuun pāyit saayit aka tōkōl, ākoo-iraa mpō pāyit saayit aka tōkōl."
43005018	Kii-ir :ngʼaleechoochēē kāāntōōyiichoochēē kuwas oor aka tōkōl kuutyam kupar Yēēsu. Kiimoosoopiisyō :Yēēsu kipaat nkōō pērēētuu Sapaatō, kii kiimwa mpō kilē apoonyiin :Iriin. Ku-ir nyoonēē kuutēēniityō keey nkōō Iriin.
43005019	Kimwoochi :Yēēsu pichoochēē kilē, "Āmwoorwook man, moomii kir nyoo irēy :Wēērii inyeentee ākityōōn. Irēy kipaat kiyoo keero ku-irēy :Paapeenyiin. Kir nyoo irēy :Paapee, ku-irēy mpō :Wēērii.
43005020	Chāmēy :Paapaan Wēēriinyiin, akungʼuutinii kir aka tōkōl nyoo irēy :inyeentee. Ngʼuutinii mpō tukun choo ēēchēēn ku-ir kusiir chu, ākwōngʼēy tōkōl nkōō ngʼaleechoochēē.
43005021	Kilēē paani ngʼēētēē meerat :Paapaan piich choo kiikumēērō akuutē sopoon, kuutēnii nyuun mpō :Wēērii sopoon piich choo mārēy kuutē.
43005022	Kiikumēti :Paapaan Wēēriinyiin kaamuuka tōkōl kuurwoochi piich,
43005023	sikuukoonyit :piich tōkōl Wēērii kilēē wōloo koonyititooy Paapa. Chiich nyoo mēēkoonyitēy Wēērii ku mēēkoonyitēy mpō Paapa nyi kiiyookuuy.
43005024	Āmwoorwook man kilē chiich nyoo tēērēy ngʼaleechuuch akuuran Paapa nyi kiiyookwoon, kunyōōruuy :chiichoonēē sopoon nyēpō ākōy, akiikutoowu :chiichoonēē kumāngʼiisyō sopoonoonēē nyoo /maakēērwoochinii.
43005025	Āmwoorwook man kilē mii :pērēētuu nyoo chōōnēy, akiiku-itu :pērēētuunoonēē tēērēy :piich choo kiikumēērō kiyoo mwoorēy :Wēēroo Iriin. Nyōōruuy sopoon piich choo keeran ngʼaleechoochēē.
43005026	Kilēē paani chōōnēē :sopoon wōloo mii :Paapaan, ku kiiku-ir mpō kuchōōnō :sopoon wōloo mii Wēēriinyiin.
43005027	Kiikuutō :Paapaan Wēērii kaamuuka kuurwoochi tōkōl, āmu Wēēroo Chiich :inyeentee.
43005028	Mookwōngʼyō akipō ngʼaleechu. Chōōnēy :pērēētuu nyoo tēērēy :piich tōkōl choo kiikumēērō mu kēpēnootiikwaak Wēēroo Chiich,
43005029	/ākungʼēētyēērō meerat. Choo kiiku-ir ngʼal choo kāroomēēn kunyōōruuy sopoon. Ku choo kiiku-ir ngʼal chaa raacheen kēētilchinii kiirwook."
43005030	Kitas taay :Yēēsu kumwa kilē, "Moomii :kir nyoo ā-irēy aneentee ākityōōn. Ātilaa ngʼal kipaat kilēē paani mwoorwoon :Paapaan. Aku kiirwookeenyuun kupō man, āmu moo-iraa kilēē paani āmāraa, ā-irēy kiyi kiiyookwoon :Iriin a-ir.
43005031	Nēē angʼalaalaa keey aneentee, ku āmuukēy atay kiyoo āmwooraa.
43005032	Mii nyuun :nyoo ngʼāloolēēnoon ākoonkēt aneen kilē kir nyoo mwoorēy kupō man.
43005033	Kyooyooytēēkwaan piich kupa wōloo kiimii :Chowaana ākiikumwoorwook :inyeentee ngʼal chēpō man akipō aneen.
43005034	Mootiirēēyaa keey kiyoo mwoorēy :piich, koomwoorwook kipaat kilēē nyoonēē /sikēēsārwook.
43005035	Kii karkeey :Chowaana nkōō taayit nyoo /kiitēnii piich lēpooyin, akyoopāypāychiikwaan lēpooyinoonēē kiikōōnook nkōō pērēētuus choo ngʼērin.
43005036	Mii :tukun choo ngʼuutuuy kilē kiiyookwoon :Paapaan kusiir ngʼal choo kiimwooruuy :Chowaana. Tukuuchu kiikōōnān :Paapaan kilē a-ir ku chu āmii ā-irēy kilēē nyēēnyi, kungʼuutu choochēē kilē kiiyookwoon :Paapaan.
43005037	Kiikumwooru :mpō inyeentee Paapaan nyi kiiyookwoon wōloo ālēē :aneen. Maateer :akwaan kuutiinyiin ntā aroo tokeenyiin.
43005038	Amoonāmēy ngʼālyoonteenyiin āmu maaran :akwaan chiichi kiiyooku :inyeentee.
43005039	Āsyōōkēy siruut āmu āpkootēy kilē ānyōōrchinii sopoon nyēpō ākōy. Aku mpō tāngʼāloolēēnoon :siruutēchu,
43005040	ku kyaatay :akwaan apkaan wōloo āmii soonyōōruu sopoon nyēpō ākōy.
43005041	Moomāraa kilē ntā kēēlooswoon :piich,
43005042	aku ānkēt :aneen wōloo ālēēkwaan. Ānkēt :aneen kilē moomii :chiich nkōō akwaan nyoo tingʼēy chamat nyēpō Iriin nkōō moonyiin.
43005043	Mpō kii nēē yookwoon :Paapeenyuun, atay ataakaan. Kii nēē chō :chiitō aka nyoo maayooku :Iriin, acham :akwaan nyoonēē.
43005044	Ārānoon kilē nee nēē toochāmēy āloosuuy keey, aku moomārēy kuulooswook :Iriin?
43005045	Kumaapkaat naas kilē :aneen nyi ārwookook nkōō taayuu :Paapa. Chiich nyoo rwookook ku Muusa nyi kyootō kaapkootuutēkwook tōkōl.
43005046	Ntā kyoorānēy Muusa, ntā koorānoon āmu kiisir :Muusa ngʼal akipō aneen.
43005047	Ku nēē maaran aniin kiyoo kiisir :Muusa oo, ku ārāntookwaan ānō kir nyoo āmwooraa?"
43006001	Nēē mii lētuun, kutilta :Yēēsu araaraypō Kalilaaya. /Kiikukuurēē araarayoonēē nkōō kaarinee aka Tipeerya.
43006002	Kutuup :piich chaa chaangʼ Yēēsu āmu kiikiikuurō ngʼal chēpō kwōngʼuut choo kii-irchi :Yēēsu piich choo kiimnyoonchootēēn.
43006003	Kiwō :Yēēsu kulaangʼ lakam akiwō kutēpō ngʼwēny ākōō kiineetanichiich.
43006004	Kiikiikuriiku :pērēētuus chēpō Tuumpō Pasaka nyēpō Yāwuutik.
43006005	Paani keero :Yēēsu piich chaa chaangʼ choo kiimii kupkoonēy wōli mii inyeentee, kuteep Pilip kilē, "Kunyōōrchinii ānō āmiisyō nyoo kupāyēē pichu tōkōl?"
43006006	Kiiteep :Yēēsu Pilip ngʼaleechoochēē kipaat āmu kiimārēy kuutyāmēy. Kiinkēt :inyeentee nkōō mētinyiin kiyoo kii mārēy ku-ir.
43006007	Kuwālchi :Pilip Yēēsu kilē, "Mpō ntā mii :yoo /kwoolēē āmiisyō, ku māyāmēy kēēnyōōru rōōpiyō choo kwoolchiinēē pichu tōkōl."
43006008	Kumwa :kiineetanaa Yēēsu nyoo kii wēēriingʼwaangʼ Siimnyōn Pēētērō nyoo /kiikukuurēē Antereeya kilē,
43006009	"Mii yi :kaarāchiiniin nyoo tingʼēy makatiin muut nkōō kaaraak ārēēny choo mēnkēēchēēn, ara yāmēy :choochēē keepaya pichu tēēnō chu tōkōl?"
43006010	Kilēēchi :Yēēsu kiineetanichiich, "Āmwoochii piich kutēpi ngʼwēny." (Kiimii yoonēē :suusō chaa chaangʼ.) Kutēpi :pichoochēē tōkōl ngʼwēny. Kii-itēy :murēn ēlup muut nēē kuu-iit.
43006011	Kunam :Yēēsu makatiinēchoochēē akumwoochi Iriin kōōnkēy, akuutētō /kēēchārchinootō pichoochēē kiitēpiisōōt ngʼwēny. Kuureer kunam kaaraakik aku-ir kilēē nyoonēē. Kyaam :chiitōkōl āmiisyō kupiryoongʼ.
43006012	Paani kaakupiryoongʼchō :pichoochēē, kumwoochi :Yēēsu kiineetanichiich kilē, "Aruma chu kāngʼātu, kimaakany /keeluluuk mpō tukutēēn."
43006013	Paani keerum :kiineetanichoochēē, kunyir kitaseen choo lēē taman nkōō ārēēny.
43006014	Kii nēē ro :pichoochēē ngʼaleechu pō kwōngʼuut kii-ir :Yēēsu, kumwa kilē, "Man kilē ōōrkooyoontoo Iriin :chiichi nyoo /kiikumwoorēy kilē chōōnēy ngʼwēny."
43006015	Kuuro :Yēēsu kilē kiimārēy :pichoochēē kunam inyeentee sikuuloochi kilēku pāytooyiin. Nkōō yoonēē, kuureer :inyeentee kulaangʼ lakamee kitya.
43006016	Nēē mii pērēētuunoonēē kosoliny, kupa :kiineetanipō Yēēsu kutāchi keey araaray.
43006017	Kulaangʼ mēēli akutilta kutāchi keey Kaaparnaam. Kunam :tuurin kutoomō kuchō :Yēēsu wōli mii :akwaaneek.
43006018	Kichō :yoomēt nyoo nyikiis akusyōōltō pērēēk.
43006019	Paani kiikiikupa :kiineetanik paan nyoo kii-itēy kiilomiiteen muut ntā ku lo, kuuro Yēēsu kumii kumānēē pēr parak kuutāngʼuuy wōli mii mēēlii. Kuuwāriisyō :kiineetanichoochēē kwōngʼuut.
43006020	Kumwoochi :Yēēsu kilē, "Āmoowāriisyō! Aneen :nyēēnyi."
43006021	Kucham nyuun :kiineetanichoochēē Yēēsu kuchuut mēēlii. Kuchaayta :mēēlii ku-it tapan nyēpō araaray wōli kiipēētii.
43006022	Paani kāwō kuyyeech :kōōrēē, kuureer kuurum keey piich chaa chaangʼ nkōō kamasta nyiinō aka pō araarayta. Kiinkēt kilē kii mēēli ākoongʼo kipaat nyoo kiikiichō kamasoonēē akiimaawēērō :Yēēsu ākōō kiineetanichiich.
43006023	Kupka :mēēliinēk walak choo kiipkoonēē Tipeerya, pākuuryoonchēērō yoo kiilēēkitēē :yi kyoomēēy :piich makatyaan paani kiikaakumwoochi :Kiptaayaan Iriin kōōnkēy.
43006024	Kii nēē ro :piichoochēē kilē kiimoomii :Yēēsu yoonēē akiimoomii mpō kiineetanichiich, kulaangʼ mēēliinēchoochēē akupa Kaaparnaam kipa kuwasaata.
43006025	Kii nēē pākunyōōru :piich Yēēsu kumii araaray kamasta nyiinō aka, /keeteep kilē, "Koonēētiin, kee-itu āyu wōli?"
43006026	Kuwālchi :Yēēsu kilē, "Āmwoorwook man kilē āmiikwaan āwāsootoon āmu kaa-am makatiinēchu kookōōnook kupiryoongʼ :chiitōkōl. Moowāsaakwaan āmu koosōwu kaamuukaa Iriin.
43006027	Amaawas āmiisyō nyoo rookēy, awasa āmiisyō nyoo kōōnuuy sopoon nyēpō ākōy. Āmiisyoonoonēē nyi kōōnook :Wēēroo Chiich nyoo kiikuutē :Apoo Iriin kaamuuka ku-ir kilēē nyoonēē."
43006028	Kuteep :piich Yēēsu kilē, "Ara mārēēch :Iriin kee-ira nee?"
43006029	Kuwālchi :Yēēsu pichoochēē kilē, "Kir nyoo mārook :Iriin a-ir ku nyi: Arana chiichi kiiyooku :inyeentee."
43006030	Kuwālchi :pichoochēē Yēēsu kilē, "Kir nee nyēpō kwōngʼuut nyoo ii-irēy keeroo sikeeraneeniin? I-irēy nee?
43006031	Kyaam :paapatiinēchooch maana mu suur kwēēn, kilēē paani mwoorēy :siruut chēpō Iriin kilē, 'Kiitē kwaam āmiisyō nyoo chōōnēē parak.' "
43006032	Kumwoochi nyuun :Yēēsu pichoochēē kilē, "Akanya āmwoorwook man. Kimaapkaat sōō kilē kiikōōnook :Muusa āmiisyō nyoo kiichōōnēē parak, :Apoonyuun nyi kōōnook āmiisyō nyēpō man kuchōōnō parak.
43006033	Āmiisyō nyoo kiikōōnu :Iriin ku Chiich nyoo kiichōōnō kipsēnkwēt kichō kuusoop ngʼwēny."
43006034	Kumwoochi :pichoochēē Yēēsu kilē, "Kōōnēēch āmiisyoonoonēē pērēētuu aka tōkōl."
43006035	Kuwālchi :Yēēsu kilē, "Aneen āmiisyoonoonēē kōōnuuy sopoon. Chiich nyoo kāchō wōli āmii ku moo-āmēy :piri. Ku chiich nyoo keeranan ku mā-āmēy :maral.
43006036	Koomwoorwook kilē kyaarootoon amoorānoon.
43006037	Chiich aka tōkōl nyoo kākōōnān :Paapaan kuchōōnēy wōloo āmii. Mookārtooy saangʼ chiich aka tōkōl nyoo kāchō wōloo āmii,
43006038	āmu kyoochōōnēē kipsēnkwēt taa-ir kiyoo mārēy :Paapaan nyoo kiiyookwoon. Mēēlē kyoochōōnēy taa-ir kiyoo āmāraa.
43006039	Kiyoo mārēy :Paapaan nyoo kiiyookwoon ku nyi: mārēy kumoopoot chiich mpō ākoongʼo nkōō chu kiikukōōnān. Mārēy kilē angʼeeta pichoochēē meerat pērēētuuni pō lēt kunyōōru sopoon.
43006040	Kir nyoo mārēy :Apoonyuun ku kunyōōru :piich tōkōl choo rōōtoon akutiirēēnoon keey sopoon nyēpō ākōy. Āngʼēētēē pichoochēē meerat pērēētuuni pō lēt."
43006041	Kutoowu :kāāntōōy chēpō Yāwuutik kukwiintaan āmu kiikamwa :Yēēsu kilē, "Aneen āmiisyō nyoo kiichōōnēē kipsēnkwēt."
43006042	Kimwa :pichoochēē kilē, "Mā chiichi ku Yēēsu wēēroo Chōōsēp? Kiinkēt :achaan apoonyiin ākōō eeyeenyiin. Āmu nee sikumwa :inyeentee aniin kilē kichōōnō kipsēnkwēt?"
43006043	Kumwoochi :Yēēsu pichoochēē kilē, "Mookwiintoochi keey.
43006044	Moomii :chiich nyoo chōōnēy wōloo āmii kumoo-isu :Paapaan nyoo kiiyookwoon saangʼeeta chiichoonēē meerat pērēētuuni pō lēt.
43006045	/Kiikusir nkōō siruut chēpō ōōrkooyiipō Iriin kilē, 'Iriin nyoo nēētēy piich tōkōl.' Chiich nyoo kateer akuuneet keey ngʼalēēpō :Apoo, ku chōōnēy wōloo āmii.
43006046	Moomii :chiich nyoo kiikuuro Paapa. Aneen keey nyi āchōōnēē wōli mii :inyeentee nyoo kyaaroo.
43006047	Āmwoorwook man kilē chiich aka tōkōl nyoo tiirēēnoon keey kutingʼēy sopoon nyēpō ākōy.
43006048	Aneen āmiisyō nyēpō sopoon.
43006049	Kyaam :paapatiinēkwook maana paani kiimii suur kwēēn akiimēērō.
43006050	Chiich nyuun nyoo kaa-am āmiisyooni chōōnēē kipsēnkwēt, ku nyōōruuy sopoon nyēpō ākōy.
43006051	Aneen :āmiisyoonoonēē kichōōnō kipsēnkwēt kōōnuuy sopoon. Nēē am :chiich āmiisyooni kunyōōru sopoon nyēpō ākōy. Āmiisyō nyoo ākōōnuuy ku pōōrtanyuun sikusop :ngʼwēnyu."
43006052	Kii-ir :ngʼaleechu kutoowu :pichoochēē kukwiintoochi keey kilē, "Muuytooy ānō :chiichi kukōōnēēch pōōrtanyiin kee-ama?"
43006053	Kumwoochi :Yēēsu pichoochēē kilē, "Āmwoorwook man kilē nēē maa-am pōōrpō Wēēroo Chiich akaaree kērētiichiich, ku moonyōōruuy sopoon nyēpō ākōy.
43006054	Chiich nyoo kaa-am pōōrtanyuun akira kērētiichuuch, kutingʼēy :chiichoonēē sopoon nyēpō ākōy. Ākoongʼēētēē pichoochēē meerat pērēētuuni pō lēt.
43006055	Pōōrtanyuun ku āmiisyō nyēpō man, aku tukun chēpō man choo kurēēy ku :kērētiichuuch.
43006056	Chiich nyoo kaa-am pōōrtanyuun akira kērētiichuuch, ku ngʼātuunēē wōloo āmii ākoongʼātuunēē wōloo mii :inyeentee.
43006057	Apoo nyoo sāpoot nyi kiiyookwoon, ākootingʼēy sopoon āmu inyeentee nyi kiikōōnān. Ku :chiich nyuun nyoo kaa-am pōōrtanyuun kutingʼēy sopoon akipō aneen.
43006058	Aneen āmiisyoonoonēē kiichōōnō kipsēnkwēt. Makarkeey āmiisyoonoonēē nkōō nyoo kyoomēy :paapatiinēkwook akumēērō. Piich choo āmēy āmiisyooni ku nyōōruuy sopoon nyēpō ākōy."
43006059	Kiimwoorēy :Yēēsu ngʼaleechoochēē, kumii kuunēētiisyēy mu sinakōōki nkōō Kaaparnaam.
43006060	Paani kateer :kiineetanipō Yēēsu ngʼaleechu, kumwa :chaa chaangʼ kilē, "Kōrōōmō :ngʼaleechu, ngʼoo nyi chāmēy?"
43006061	Kisōwu :Yēēsu kilē kiimii :kiineetanichiich kukwiintoonēy. Kuteep kilē, "Ara kāngʼwoonchook :ngʼaleechuuch?
43006062	Kutap nee nyuun nēē aroo Wēēroo Chiich kuwēētii wōli kiichōōnēē?
43006063	Kōōnuuy :Toomirmiir nyoo Tiliil sopoon, ku moomii nyuun :kir nyoo kōōnuuy :kaamuukaa kimukuulmēt. Ngʼaleechu koomwoorwook kupkoonēē wōloo mii :Toomirmiir nyoo Tiliil akukōōnuuy sopoon.
43006064	Aku tākumii nyuun :walak nkōō akwaan choo mēērānoon." Kiinkēt :Yēēsu kungʼeetee kēny kilē kii mpō ngʼoo choo kiimaaran ngʼaleechiich aku kii ngʼoo nyoo kiichō ku-āltooy inyeentee.
43006065	Kitas taay :Yēēsu kumwa kilē, "Kii kiyoonēē nyi kyoomwoorwook kilē moomii :chiich nyoo chōōnēy wōloo āmii kutoomō ku-ir :Paapaan kuchō."
43006066	Kii nēē mwa :Yēēsu kilēē nyoonēē, kuuchuchuukiisyō :piich chaa chaangʼ choo kipēētootēy ākōō inyeentee.
43006067	Kiteep :Yēēsu kiineetanichiich choo kii lēē taman nkōō ārēēny kilē, "Āmārēy mpō āmētoon, sōō?"
43006068	Kuwālchi :Pēētērō Yēēsu kilē, "Kiptaayaan, kupēētiichaan ānō? Itingʼēē ngʼal choo kōōnuuy sopoon nyēpō ākōy.
43006069	Kuurānēy akēēnkēt kilē inyēēn Meesaaya nyoo chōōnēē wōloo mii :Iriin."
43006070	Kumwoochi :Yēēsu kilē, "Mā aneen nyi kyoolēwēnook :akwaan taman nkōō ārēēny? Aku Syeetaani nyuun :akoongʼo nkōō akwaan."
43006071	Kimwoorēy :Yēēsu kilēē nyoonēē, ku kiingʼāloolēē Chuutaas wēēroo Siimnyōn Iskaryoot nyoo kiiwō ku-alta Yēēsu aku kii :akoongʼo inyeentee nkōō kiineetanik chu kii lēē taman nkōō ārēēny.
43007001	Nēē ityō, kuunēētiisyootō :Yēēsu nkōō kōōroo Kalilaaya. Kiimāmārēy :Yēēsu kimanaata nkōō Chuuteeya āmu kiimārēy :kāāntōōy chēpō Yāwuutik kuukeet inyeentee.
43007002	Kiikiikuriichi :tuum nyoo kiipkootēē :Yāwuutik pērēētuusyēchu kiimāngʼootēy sopootwēēn.
43007003	Kumwoochi nyuun Yēēsu :wēēchiikwaak kilē, "Ngʼeetee yēēnyi akiiwō Chuuteeya sikuuro :tuupiikuuk tukun choo ii-irēy.
43007004	Nēē mārēy :chiich sikutooku, kuurookēē kungʼuutu keey. Kanya nyuun kutookuunō kōōrēē :ngʼaleechu pō kwōngʼuut chu ii-irēy."
43007005	Kiimaaran mpō Yēēsu :wēēchiikwaak.
43007006	Kumwoochi :Yēēsu wēēchiikwaak kilē, "Toomō ku-itu :saayitiinyuun, aku :akwaan nyuun, ku āmuukēy a-ir kir nyoo āmārēy saayit aka tōkōl.
43007007	Māsāsook :piich chēpō ngʼwēny. Sāsoon āmu āmwoochinii akwaaneek kilē raacha :ngʼala choo irēy.
43007008	Apeekwaan tuumoonēē. Moowēētiiy āmu toomō ku-itu :saayitiinyuun."
43007009	Kiimwa :Yēēsu ngʼaleechoochēē akungʼātuunō Kalilaaya.
43007010	Kii nēē kaakupa :wēēchiikwaak, kuuleepta keey Yēēsu kiwō tuumoonēē.
43007011	Paani mii :tuum kutāsēy taay, ku kiimii :kāāntōōy chēpō Yāwuutik kuwāsēy Yēēsu akutēēpootēy kilē, "Mii ānō :chiichi?"
43007012	Kichaamchaam :piich chaa chaangʼ akipō Yēēsu. Kiimwoorēy :pichoochēē walak kilē, "Karaam :chiichi." Kumwoorēy :walak kilē, "Acha! Mēlmēēlēy piich."
43007013	Moomii :chiich nyoo kiingʼāloolēy kutooku, āmu kiiwārēy kāāntōōy chēpō Yāwuutik.
43007014	Paani mii :piich tuum kwēēn, kiwō :Yēēsu Kōpō Iriin akutoowu kuunēētiisyō.
43007015	Kikwōngʼ kāāntōōy chēpō Yāwuutik akimwa kilē, "Kāsōwuuntō ānō chiichi tukun chaa chaangʼ amaasōōmānchi?"
43007016	Kumwoochi :Yēēsu pichoochēē kilē, "Ngʼal choo ānēētook ku mēēlē ngʼaleechuuch. Pkoonēē :ngʼaleechu wōloo mii :Iriin nyoo kiiyookwoon.
43007017	Chiich nyoo kacham ku-ir kiyoo mārēy :Iriin, ku chiichoonēē nyoo sōwuuy kilē pkoonēē :ngʼaleechu ānēētēy wōloo mii :Iriin, ntā wōloo āmii.
43007018	Piich choo lāsēy keey nkōō ngʼaleekwaak, kumārēy kilē ntā /kuuloosu akwaaneek. Ku piich choo irēy tukun choo /kuuloosuunēē chiichi kiiyooku akwaaneek, ku piich choochēē chēpō man.
43007019	Kiikōōnook :Muusa ngʼātuut, āmoomii :chiich mpō ākoongʼo nkōō akwaan nyoo riipēy ngʼātuutēchoochēē. Āmārēy āpārchoon nee?"
43007020	Kuwālchi :piich Yēēsu kilē, "Kēēwōōsēē ntā nee? Ngʼoo nyi mārēy kuparin?"
43007021	Kuwālchi :Yēēsu kilē, "Kiingʼwoonchook paani kyaa-ir :aneen kir ākoongʼo nyēpō kwōngʼuut nkōō pērēētuu Sapaatō. Kiimwoorwook :Muusa āmurō wēēchiikwook, āmuriisyō mpō ntā kii pērēētuu Sapaatō. (Man kii mā Muusa nyi kimwooru, kii paapatiinēkwook chēpō taay chu kiitoowu.) Ku nēē /kumur wēērii nkōō pērēētuu Sapaatō /simākupit ngʼātuut chēpō Muusa oo, āmu nee nyuun soonyālāchoon paani koosoop :aneen chiich nkōō pērēētuu Sapaatō?
43007024	Āmoorwoochi piich kilēē wōloo ārōōtitooy. Ārwoochii nkōō oor nyēpō man."
43007025	Kiimwa :piich walak chēpō Chēērusālēēm kilē, "Mā chiichi nyi /kumārēy /kēēpārēy?
43007026	Nku inyeentee nyi mii kungʼāloolēē taayuu piich akumāmwoorēy kir :kāāntōōyiichooch. Ara nkēt sōō man kilē Meesaaya :chiichi?
43007027	Paani kāchō Meesaaya, ku moomii :chiich nyoo nkēt wōli chōōnēē. Nku kiinkēt :achaan wōli chōōnēē chiichi."
43007028	Paani mii :Yēēsu kuunēētiisyēy nkōō Kōpō Iriin, kumwaarta kuteer :piich tōkōl kilē, "Man ānkētoon, ākoonkēt wōli āchōōnēē. Kiimoochōōnēy aneentee. Pō man :chiichi kiiyookwoon, āmoonkēt :akwaan inyeentee.
43007029	Ānkēt :aneen inyeentee āmu kyoochōōnēē wōli mii :inyeentee aku :inyeentee nyi kiiyookwoon."
43007030	Kii nēē kaakumwa :Yēēsu kilēē nyoonēē, kuutyam :kāāntōōy kilē /keenam. Ku kiimoomii nyuun :chiich nyoo kiitiingʼ āmu kitoomō ku-it :saayitiinyiin.
43007031	Kiiran nyuun :piich chaa chaangʼ ngʼaleechiich akimwa kilē, "Ara nēē chō sōō :Meesaaya ku-irēy ngʼal chēpō kwōngʼuut kusiir chu irēy :chiichi?"
43007032	Kii nēē teer :Parisaay kichoomchoomēy :piich akipō Yēēsu, kutuuyō ākōō tisiik choo ēēchēēn akuuyooytō askari chēpō Kōpō Iriin pakunam Yēēsu.
43007033	Kitas taay :Yēēsu kumwa kilē, "Tākēēmii tōkōl nkōō pērēētuus choo ngʼērin kipaat, nēē ityō, āwō wōloo mii :nyi kiiyookwoon.
43007034	Āwāsoon, aku moonyōōrwoon, āmu moomuukēy apkaan wōli āwēētii."
43007035	Kimwoochi keey :kāāntōōy chēpō Yāwuutik kilē, "Ara mārēy :chiichi kiwō ānō simākunyōōru? Mārēy kiwō kōōrootinēēchu kiimāngʼaata :piichooch walak sikuuneet piipō wōliinēē?
43007036	Kamwa kilē /kuwāsēy inyeentee aku /mākunyōōruuy, akilē mākuumuukēy keepa wōli wēētii. Mwoorēy nee :chiichi?"
43007037	Nēē mii pērēētuu nyēpō lēt nyoo kiiwoontoorēē tuumoonēē, kuuryoongʼ :Yēēsu akimwa kuteer :chiich aka tōkōl kilē, "Chiich aka tōkōl nyoo āmēy :maral, kuchō wōli āmii sikura pēr.
43007038	Ku nyoo keeranan kurōōtuunēē :pēr chēpō sopoon kilēē paani mwoorēy :siruut."
43007039	Kimwoorēy :Yēēsu kilēē nyoonēē ku kiingʼuutuuy Toomirmiir nyoo Tiliil nyoo kii nyōōruuy :chiich aka tōkōl nyoo kātiirō keey inyeentee. Kiitoomō nyuun paanoonēē /kēēyooku Toomirmiir nyoo Tiliil āmu kiitoomō kuutōrōōr :Iriin Yēēsu.
43007040	Paani kateer :piich ngʼaleechoochēē kiimwoorēy :Yēēsu, kumwa :pichoochēē walak kilē, "Man Ōōrkooyoontoo Iriin :chiichi."
43007041	Kumwa :walak kilē, "Meesaaya :chiichi." Kilē :walak, "Acha! Mēēmuukēē kuchōōnō :Meesaaya Kalilaaya.
43007042	Mwoorēy :siruut chēpō Iriin kilē chōōnēē :Meesaaya kōpō Tāwuti nkōō Peeteleem wōli kiimāngʼēy :Tāwuti."
43007043	Kuchuunchuunnyō nyuun :pichoochēē akipō Yēēsu.
43007044	Kiimārēy :piich walak kunam Yēēsu, aku moomii :chiich nyuun nyoo kiityam kunam.
43007045	Kii nēē wārākiisyō :askariichoochēē pō Kōpō Iriin wōli kiimii :tisiik choo ēēchēēn ākōō Parisaay, kuteep :Parisaay askariichoochēē kilē, "Āmu nee simaanam Yēēsu akaamutu kuchō yi?"
43007046	Kuwālchi :askariichoochēē kilē, "Moomii :chiich nyoo kiikungʼalaal pērēētuu aka kilēē :chiichi."
43007047	Kuteep :Parisaay askariichoochēē kilē, "Āmārēy amwaara kilē /kaakēēmēlmēēlook mpō?
43007048	Ānkēt :akwaan kāāntōōyiin aka tōkōl nyoo kiikuuran ngʼaleechu mwoorēy :chiichoonēē, ntā ku Pārisooyiin?
43007049	Pānootēēn :pichu mēēnkēt ngʼātuut chēpō Muusa."
43007050	Nkōō kāāntōōyiichoochēē, ku kiimii Nikōtēēmō nyoo kiikaakiwō kuuro Yēēsu. Kumwoochi :Nikōtēēmō kāāntōōyiichoochēē kilē,
43007051	"Kutuup keey nkōō ngʼātuutēchooch, moomii :chiich nyoo kuusuumchinii ngʼal kutoomō /keeteer kiyoo mwoorēy :chiichoonēē, /ākēēsōwu kiyoo ka-ir."
43007052	Kuwālchi :pichoochēē Nikōtēēmō kilē, "Ichōōnēē mpō Kalilaaya? Wiyō soomana siruut chēpō Iriin, nēē meeroo kilē moomii :ōōrkooyoontō nyoo muukēy kuchōōnō Kalilaaya."
43007053	Nēē mii lētuun, kuwaraka :chiich aka tōkōl katanyiin.
43008001	Kiwō :Yēēsu ākōy Tulwoo Musēytuun.
43008002	Kii nēē rir kōōrēē, kumusta :Yēēsu kuwaraka piriiruu Kōpō Iriin. Kupka :piich akuururuuchi keey yi mii :inyeentee. Kutēpō :Yēēsu ngʼwēny akuuneet pichoochēē.
43008003	Kuumutu :koonēēt chēpō ngʼātuut ākōō Parisaay cheepyooso nyoo /kiikunyōōru ku-irēy takal ākōō chiich nyoo mā poonteenyiin. Ku kany :pichoochēē kuuryoongʼō cheepyoosoonoonēē taayuungʼwaangʼ.
43008004	Kumwoochi :pichoochēē Yēēsu kilē, "Koonēētiin, /kākunyōōru cheepyoosooni ku-irēy takal ākōō chiich nyoo mā poonteenyiin.
43008005	Nkōō ngʼātuutēchooch, ku kiimwooru :Muusa kilē, rookēē :chiich nyoo lēē cheepyoosooni /keewiira korin kima. Imwoorēē nee nyi lēē inyēēn?"
43008006	Kiimwoorēy :pichoochēē ngʼaleechoochēē kuutyāmēy Yēēsu sikuurwoochi nkōō kōōkwō. Kuungʼuruukō :Yēēsu akusir ngʼwēny nkōō moorineenyiin.
43008007	Kii nēē tas taay :pichoochēē kuteepa Yēēsu ngʼal, kuuryoongʼ :Yēēsu akumwoochi pichoochēē kilē, "Nēē mii chiich nkōō akwaan :nyoo toomō ku-ir ngʼōōki, kutoowu kuwiir cheepyoosooni."
43008008	Kii nēē kaakumwa :Yēēsu kilēē nyoonēē, kuureer kungʼuruukō akusir ngʼwēny.
43008009	Kii nēē teer :pichoochēē ngʼaleechoochēē kiimwoorēy :Yēēsu kupēēchi keey tōkōl. Kipeera ākoongʼo ākoongʼo ākōy kupa tōkōl. Kitoowu kupa chu ēēchēēn kupōk. Kipa kilēē nyoonēē ākōy kungʼātu :Yēēsu inyeentee ākōō cheepyoosoonoonēē nyoo kiitākumii kuuryoongʼēē yoonēē.
43008010	Kungʼeet :Yēēsu akuteepa cheepyoosoonoonēē kilē, "Kapa ānō? Moomii :chiich mpō ākoongʼo nyoo kāngʼātu kuurwookuun?"
43008011	Kuwālchi :cheepyoosoonoonēē kilē, "Kiptaayaan, moomii mpō :akoongʼo." Kilēēchi :Yēēsu, "Moorwookuun mpō. Wiyō ameetee-ir ngʼōōki kuureer."
43008012	Kitas taay :Yēēsu kumwoochi piich kilē, "Aneen lēpooyin nyēpō ngʼwēny. Chiich nyoo tuupoon kunyōōruuy lēpooyin nyēpō sopoon. Maakumii :chiichoonēē wōloo mii tuurin."
43008013	Kumwoochi :Parisaay Yēēsu kilē, "Mā pō man ngʼalēēkuuk āmu mēērookēē ingʼalaalee keey."
43008014	Kuwālchi :Yēēsu pichoochēē kilē, "Acha! Mpō ntā āngʼāloolēē keey, kir nyoo āmwooraa kupō man āmu ānkēt :aneen wōli kyoochōōnēē ākōō wōli āwēētii. Moonkēt :akwaan wōli kyoochōōnēē ntā ku wōli āwēētii.
43008015	Ātilchinii :akwaan chiich ngʼal kilēē wōloo tiltooy kimukuulmēt. Mootilchinaa chiich ngʼal.
43008016	Wōloo nyuun nēē ātilchi chiich ngʼal, kipō :kiirwookeenyuun man āmu mā aneen ākityōōn. Āmii nkōō Apoo nyi kiiyookwoon.
43008017	Siraat nkōō ngʼātuutēkwook kilē nēē choomnyēēchi :piich ārēēny ngʼālyoon, kupō man :ngʼālyoontoonoonēē.
43008018	Āngʼāloolēē keey, aku aka nyoo ngʼāloolēēnoon ku Apoo nyi kiiyookwoon."
43008019	Kuteep :pichoochēē Yēēsu kilē, "Mii ānō :apoongʼuungʼ?" Kuwālchi :Yēēsu kilē, "Moonkētoon, āmoonkēt Apoonyuun. Ntā koonkētoon, ntā koonkēt mpō Apoonyuun."
43008020	Kiimwoorēy :Yēēsu ngʼaleechu tōkōl kimii kuunēētēy piich nkōō yoo kimii :saapōōyi choo /kikiirumchinii rōōpiyō nkōō Kōpō Iriin. Kimoomii :chiich nyoo kiinam Yēēsu āmu kitoomō ku-itu :saayitiinyiin.
43008021	Kuureer kumwoochi :Yēēsu kāāntōōyiichoochēē kilē, "Āwēēchinaa keey ākoowāsoon, ākoomēērsōōt nyuun nkōō ngʼōōkiikwook. Moopēētiikwaan wōli āwēētyaa."
43008022	Kumwoochi keey :kāāntōōy chēpō Yāwuutik kilē, "Kālē :chiichi mākupēētiichaan wōli wēētii :inyeentee, ara, kēētēy keey :chiichi?"
43008023	Kuwālchi :Yēēsu kilē, "Āpkoonēē ngʼwēny, āchōōnēē :aneen kipsēnkwēt. Āpookwaan ngʼwēny aneen ku māāpō ngʼwēny.
43008024	Nkanyi koomwoorwook kilē ārookēy nkōō ngʼōōkiikwook, āmu /mākunyōōwook kaat ngʼōōkikwook ākōy aran kilē aneen nyoonēē."
43008025	Kuteepa :pichoochēē Yēēsu kilē, "Inyēēn ngʼoo?" Kuwālchi :Yēēsu pichoochēē kilē, "Lēē paani kyoomwoorwook kungʼeetee kēny.
43008026	Chaangʼ :ngʼala choo āmuukaa amwa akipō akwaan ākoorwookwook. Man Apoo nyi kiiyookwoon, āmwoochinaa nyuun piich kiyi kaateera inyeentee kipaat."
43008027	Kiimaasōwu :pichoochēē kilē kiimii :Yēēsu kungʼāloolēē Apoo nyoo mii kipsēnkwēt.
43008028	Kumwoochi nyuun :Yēēsu kilē, "Pērēētuuni ākārkootēy Wēēroo Chiich, ku pērēētuunoonēē nyoo āsōwuuy kilē aneen nyoonēē akumoo-iraa kir nkōō kaamuukeenyuun ākityōōn. Ākoosōwu nyuun kilē kir nyoo āmwooraa ku nyoo kiineetan Apoo.
43008029	Mii nyi kiiyookwoon nkōō aneen, maamētoon āngʼātu aneentee ākityōōn, āmu ā-iraa kiyoo pāypāchinii inyeentee ākōy."
43008030	Kii nēē mwa :Yēēsu kilēē nyoonēē, kuuran :piich chaa chaangʼ.
43008031	Kumwoochi :Yēēsu pichoochēē kiiran inyeentee kilē, "Nēē ākiilchi keey kiyoo ānēētēy, ālēku man kiineetanichuuch.
43008032	Nkōō yoonēē nyuun, āsōwu man akuutyaaytaak :man."
43008033	Kumwoochi :kāāntōōyiichoochēē Yēēsu kilē, "Nku kiichaan laakōōpō Apraam, akutoomō kēēlēku ōōtwook chēpō chiich nkōō kōōrooni. Imii imwoorēy nee paani imwoorēy kilē /kiityooytēēch?"
43008034	Kuwālchi :Yēēsu kilē, "Āmwoorwook man kilē, chiich nyoo irēy ngʼōōki ku ōōtwookiintoo ngʼōōki.
43008035	Māmāngʼiisyēy :ōōtwookiin kaa chiich ākōy. Laakwa nyēpō kaayoonēē, ku pō kaayoonēē ākōy.
43008036	Nēē tyaakaak :Wēērii, ku kyootyookiisyō man.
43008037	Ānkēt :aneen soonyeen kilē :akwaan laakōōpō Apraam. Mpō ntā lēē nyoonēē, āmārēy aparaan, āmu maacham :akwaan ngʼālyoonteenyuun.
43008038	Āngʼāloolēē kiyoo kiingʼuutwoon :Apoonyuun, ā-irēēkwaan kiyoo mwoorwook :apoongʼwoongʼ."
43008039	Kuwālchi :pichoochēē Yēēsu kilē, "Apraam ku paapeenyoon." Kilēēchi :Yēēsu, "Ntā man kilē kii paapēēngʼwoongʼ :Apraam, ntā koo-irēy tukun choo kii-irēy :inyeentee.
43008040	Āmārēēkwaan aparaa aku ngʼālyoon nyēpō man nyoo chōōnēē wōloo mii :Iriin nyi koomwoorwook. Kimēēmuukēy :Apraam ku-ir ngʼal choo lēē chu.
43008041	Ā-irēēkwaan kiyoo kii-ir :paapēēngʼwoongʼ." Kuwālchi :pichoochēē Yēēsu kilē, "Iriin ku :Paapeenyoon ākityōōn akiichaan laakōōchiich chēpō man."
43008042	Kimwoochi :Yēēsu pichoochēē kilē, "Man ntā kii paapeengʼwoongʼ :Iriin, ntā āchāmoon āmu kyoochōōnēē wōloo mii :Iriin ākoomii aniinee yēēnyi. Kii maachōōnaa keey, kiiyookwoon inyeentee.
43008043	Āmu nee tāmoosōwuuy kiyoo āmwoorwook? Āmu maacham ateer ngʼaleechuuch.
43008044	Paapēēngʼwoongʼ ku :Syeetaani ākoomārēy atuup kiyoo mārēy :inyeentee. Kii rumiin :puunyoontoonoonēē kungʼeetee kēny. Moomii :pērēētuu nyoo mii :puunyoontoonoonēē kamaspō man, āmu moomii :man wōli mii :inyeentee. Nēē mēlmēēliisyō, ku ka-ir ngʼal choo nāmēy keey nkōō ātēpēēnyiin āmu ngʼuuriin :inyeentee aku paapaa ngʼuur tōkōl.
43008045	Āmwooraa ngʼal chēpō man, nkanyi moorānoon.
43008046	Ara, mii :ngʼoo nkōō akwaan nyoo muukēy kungʼuutu kilē ātingʼaa ngʼōōki? Ntā nēē pō man :ngʼaleek choo āmwooraa oo, kilē nee simaaranaan?
43008047	Chiich nyēpō :Iriin kutēērēy ngʼaleepō Iriin. Mootēērwoon āmu moopookwaan Iriin."
43008048	Kumwoochi kāāntōōyiichoochēē pō Yāwuutik Yēēsu kilē, "Mākākumwoorēēchaan man paani kākimwoorēy kilē inyēēn chiich nyēpō Samariya akiitingʼēy toomirmiir nyaa ra."
43008049	Kuwālchi :Yēēsu pichoochēē kilē, "Mootingʼēy toomirmiir nyaa ra. Ākoonyitaa Apoonyuun ku mookoonyitaakwaan.
43008050	Moowāsinaa keey koonyit. Mii :nyoo wāswaa aku inyeentee nyoo tilēy ngʼālyoon aka tōkōl.
43008051	Āmwoorwook man kilē, chiich nyoo tuupēy ngʼaleechuuch ku mā-ākoy kima."
43008052	Kumwoochi :pichoochēē Yēēsu kilē, "Kaakēēsōwu nyuun kilē man itingʼēē toomirmiir nyaa ra! Kiikima :Apraam akiikumēērō :ōōrkooyiipō Iriin akiimwoorēy kilē, nyoo tuupēy ngʼālyoontēēngʼuungʼ kumāmēērēy?
43008053	Imārēy mwaara kilē itōrōōr :inyēēn kusiir Apraam? Kiikima :Apraam akiikumēērō :ōōrkooyiipō Iriin. Ipkootēy kilē inyēēn ngʼoo?"
43008054	Kuwālchi :Yēēsu kilē, "Nēē āmii āpēy keey im, ku puch. Nyi tōrōōraa ku :Apoo nyi āmwoorēēkwaan kilē Iriintēēngʼwoongʼ.
43008055	Moonkēt :akwaan Iriin, aneen :nyi ānkēt. Ntā kaamwaa kilē moonkēt, ntā kaaneen ngʼuuriin kilēē :akwaan. Ānkēt :aneen inyeentee ākooriipēy ngʼālyoonteenyiin.
43008056	Kiipaypayiit :paapēēngʼwoongʼ Apraam kilē kuuro pērēētuuni āchōōnēy, kuuro nyuun pērēētuunoonēē akupāypāchi."
43008057	Kumwoochi :pichoochēē Yēēsu kilē, "Toomō mpō ii-it kēnyiis konom akiimwoorēy kilē kiiroo Apraam?"
43008058	Kuwālchi :Yēēsu pichoochēē kilē, "Āmwoorwook man kilē kyoomii kutoomō /keenam Apraam."
43008059	Kukwar :pichoochēē korin kilē sikuwiira Yēēsu. Ku-ungʼ keey :Yēēsu nkōō kwēēnuu piich akuwēēchi keey nkōō Kōpō Iriin.
43009001	Kii nēē mii :Yēēsu kumānootēy, kuuro chiich nyoo /kiikiikunam kukoroot.
43009002	Kuteep :kiineetanichiich Yēēsu kilē, "Koonēētiin, ngʼōōki chēpō ngʼoo chu kii-ir chiichi kukor? Ngʼōōkichiich ntā chēpō sikiichiich?"
43009003	Kuwālchi :Yēēsu kilē, "Koroteenyiin kimāpootō ngʼōōkichiich ntā ku ngʼōōki chēpō sikiichiich. Koroot :chiichi sikutooku :kaamuukaa Iriin nkōō chiichi.
43009004	Mārēy kee-ira pāyiisyoo Apoo nyoo kiiyookwoon kitākupērēēt āmu mii kuchōōnēy tuurin aku moomii :chiich nyoo tāku-irēy pāyit.
43009005	Kitoomii ngʼwēny, ku aneen lēpooyin nyēpō ngʼwēny."
43009006	Kii nēē waangʼ :Yēēsu kumwoorēy ngʼaleechoochēē kungʼuti ngʼwēny, kutankwar nyungʼwiny akunyira koonyiipō chiichoonēē,
43009007	akumwoochi kilē, "Wiyō uunō koonyiikuuk nkōō toompuluulwoo Siloowaam." (Karkeey kaarinaani lēē Siloowaam nkōō nēē /kumwa kilē /kiikiiyooytō.) Kiwō nyuun :chiichoonēē kuu-uun koonyiichiich akuwaraka kumārārtooy.
43009008	Kuteep keey :piichiich chēpō saangʼ nkōō piich choo kikiikuuro chiichoonēē kusoomēy tukun kilē, "Mā :chiichi nyi kitēpēē ngʼwēny sikusoomsyō?"
43009009	Kumwa :walak kilē, "Inyeentee :nyoonēē." Kumwa :walak kilē, "Acha! Mā :inyeentee, karkeey kipaat nkōō inyeentee." Kumwa nyuun :chiichoonēē inyeentee kilē, "Aneen :nyēēnyi."
43009010	Kuteep nyuun :pichoochēē kilē, "Kiimararta kilē nee :koonyiikuuk?"
43009011	Kuwālchi :chiichoonēē pichoochēē kilē, "Kāngʼuti ngʼwēny :chiichi /kukuurēē Yēēsu akutankwar, nēē ngʼat kunyira koonyiichuuch akumwoorwoon āwoo-uunō keey toompuluulwoo Siloowaam. Āwō nyuun, ku paani koo-uun koonyiichuuch, amararta kilē weel."
43009012	Kuteep :pichoochēē kilē, "Mii ānō :chiichoonēē?" Kuwālchi kilē, "Moonkēt."
43009013	Kunam :pichoochēē chiichoonēē /kiikuusoop akuumut kiwō wōloo mii Parisaay.
43009014	Pērēētuuni kiitānkwārēy :Yēēsu nyungʼwiichoochēē sikuusoop chiichi kii koroot ku kii pērēētuu Sapaatō.
43009015	Kiteep :Parisaayiichoochēē chiichoonēē kiyi ki-ira ākōy kusopyō koonyiichiich. Kimwoochi :chiichoonēē pichoochēē kilē, "/Kiikutankwar nyungʼwiny /akeenyureenaan koonyin, nēē mii paani koowoo-uuntaa, amararta."
43009016	Kumwa :Parisaayiik walak kilē, "Māchōōnēē :chiichi wōloo mii :Iriin āmu mēēkoonyitēy ngʼātuut chēpō Sapaatō." Kumwa :walak kilē, "Muuktooy ānō :chiich nyoo lēē kipngʼōōkiyoon ku-ir tukun chēpō kwōngʼuut choo lēē chu?" Kuchuunchuunnyō nyuun :pichoochēē nkōō kaapkootuutēkwaak.
43009017	Kuureer kuteep :Parisaayiichoochēē chiichoonēē kiikoroot kilē, "Aa, nkōō inyēēn soonyeen oo, itingʼēy nee nyoo imwoorēy akipō chiichoonēē ka-irin imararta?" Kuwālchi :chiichoonēē Parisaayiichoochēē kilē, "Ōōrkooyoontoo Iriin :chiichoonēē."
43009018	Kiimaaran :kāāntōōy chēpō Yāwuutik kilē man kiikoroot :chiichoonēē akiikimararta. Kukuur nyuun sikiichiich
43009019	akuteep kilē, "Nyoongʼwoongʼ :laakwaani? /Kiikunam ku koroot? Ki nēē /kiikunam ku koroot oo, ku āmu nee sikumārārtooy aniin?"
43009020	Kuwalta :sikiichiich kilē, "Kiinkēt :achaan kilē laakweenyoon, ākēēnkēt :achaan kilē /kiikunam ku koroot.
43009021	Mākuunkēt :achaan nyuun kilē āmu nee sikumārārtooy amākuunkēt chiichi /kēēsoopchi koonyiichiich. Ateepee inyeentee kumwoorwook, ōōw :chiichi nyoo muukēy kuwālu inyeentee."
43009022	Kiimwa :sikiichiich kilēē nyoonēē āmu kiiwar kāāntōōyiichoochēē pō Yāwuutik. Kiikiikumwa kāāntōōyiichoochēē kilē chiich aka tōkōl nyoo ngʼāloolēē kilē :Yēēsu ku Meesaaya, /kēē-ōōnēē sinakōōki.
43009023	Kiyoonēē nyi kii-ir sikiichiich kumwa kilē, "Ōōw :chiichi, ateepee inyeentee."
43009024	Kuureer kukuur :pichoochēē chiichoonēē kiikoroot akumwoochi kilē, "Itōrōōr Iriin akiimwaa ngʼal chēpō man! Kiinkēt :achaan kilē :chiichi kēēsoopin ku kipngʼōōkiyoon."
43009025	Kuwālchi :chiichoonēē pichoochēē kilē, "Moonkēt :aneen kilē kipngʼōōkiyoon :chiichoonēē ntā mā kipngʼōōkiyoon. Kir ākoongʼo nyoo ānkēt :aneen ku nyi: Kyaakoroot :aneen nkanyi kaamararta aniinee."
43009026	Kuteep :pichoochēē kilē, "Kii-iruun nee :chiichoonēē? Kiisoopin koonyin kilē nee?"
43009027	Kuwālchi :chiichoonēē pichoochēē kilē, "Nku koomwoorwook amootēērēy. Āmārēy ateera kuureer nyēpō nee? Ara, āmārēy ālēkuu tuupiichiich sōō?"
43009028	Kumuul :pichoochēē chiichoonēē akumwoochi kilē, "Inyēēn tupiintoo chiichoonēē, kēēpoochaan Muusa.
43009029	Kiinkēt :achaan kilē kiingʼāloolchi :Iriin Muusa. Mākuunkēt :achaan mpō kilē chōōnēē ānō chiichoonēē!"
43009030	Kuwālchi :chiichoonēē pichoochēē kilē, "Pō kwōngʼuut ngʼaleechu! Koolē moonkēt wōloo kiichōōnēē :chiichoonēē? Nku kēēsoopkoon koonyiichuuch.
43009031	Kiinkēt kilē mātēērchinii :Iriin kipngʼōōkiis. Tēērchinii piich choo koonyitēy inyeentee aku-irēy mākuutēchiich.
43009032	Toomō /keeteer chiich pērēētuu aka nyoo /kiikuusoop chiich koonyin nyoo /kiikunam kukoroot ākōy kimararta.
43009033	Ntā kāmāchōōnēē :chiichi wōloo mii :Iriin, ntā moomii kir nyoo irēy."
43009034	Kuwālchi kāāntōōyiichoochēē chiichoonēē kilē, "Kiinyēēn kipngʼōōkiyoon kungʼeetee /keenamin nkanyi imārēy tyama ineeteech?" Ku-oon :pichoochēē chiichoonēē kuwēērō sinakōōki.
43009035	Kii nēē teer :Yēēsu kilē /kiikee-oona chiichoonēē sinakōōki, kunyōōru chiichoonēē akuteep kilē, "Irānēy Wēēroo Chiich?"
43009036	Kuteep :chiichoonēē Yēēsu kilē, "Nyoo koonyitoot, mwoorwoon kee, ngʼoo :nyoonēē, saaran?"
43009037	Kumwoochi :Yēēsu chiichoonēē kilē, "Kaa-iroo inyeentee aniinee. Inyeentee :nyēēnyi āngʼāloolēy tōkōl."
43009038	Paani kateer :chiichoonēē ngʼālyoontoonoonēē, kukutungʼō taayuu Yēēsu akilē, "Kiptaayaan, kaaraniin."
43009039	Kumwoochi :Yēēsu kilē, "Kyoochōōn ngʼwēny ārwoochi piich tākumararta :choo kōryootēēn, aku kōryō :choo mārārtooy."
43009040	Kiimii :Parisaay choo kiikiituupaata Yēēsu. Paani kateer ngʼaleechoochēē kiimwoorēy :Yēēsu, kumwa kilē, "Imārēē lēē kichaan kōryootēēn?"
43009041	Kuwālchi :Yēēsu pichoochēē kilē, "Ntā kookōryootēēn, ntā kāmootingʼēy ngʼōōki. Ku paani kaamwaakwaan kilē āmārārtooy, kungʼuutuuy nyoonēē kilē tootāsēēkwaan taay nkōō ngʼōōkiikwook."
43010001	Kitas taay :Yēēsu kumwoochi kāāntōōyiichoochēē pō Yāwuutik kilē, "Āmwoorwook man kilē chiich nyoo loongʼēy karwa kumāpuntēērō koopoor nyēpō :kēēchiir, ku chōōriin :chiichoonēē.
43010002	Chiich nyoo puntoorēē koopoor ku māsōwoontoo kēēchiirēchoochēē.
43010003	Yootinii :riipiintoo koopoor māsōwoontoonoonēē. Tēērēy :kēēchiirēchoochēē kuutii māsōwoontoonoonēē paani kākuur keecha aka tōkōl nkōō kaarineenyiin, akiraangʼ kēēchiirēchoochēē kupa saangʼ.
43010004	Paani kaakuraangʼ kēēchiirēk kupa saangʼ, kuuntōrōōrchi sukutuup :kēēchiirēk inyeentee, āmu nkēt kuutiinyiin.
43010005	Mātuupēy :kēēchiirēchoochēē chiich aka. Mwārēy āmu mēēnkēt kuutii chiichoonēē."
43010006	Kiimwoochiinō :Yēēsu Parisaayichoochēē ngʼālyoontoonoonēē kārkēēyin, kimaakisōwu nyuun kiyoo kiimwoorēy :Yēēsu.
43010007	Kuureer kumwoochi :Yēēsu kilē, "Āmwoorwook man kilē aneen koopoor nyēpō kēēchiirēk.
43010008	Kii chōōr :piich tōkōl choo kiisip kuuntōrōōruunēēnoon. Kipa kukuur kēēchiirēchoochēē kimaakutēērchi :kēēchiirēchoochēē.
43010009	Aneen koopoor. Piich choo kāpunuunēēnoon, /kēēsāruuy. Pēētii akeetaar akurōōtu.
43010010	Nēē chōōnēy :chōōriin kumārēy kuchōōrsyō, kupāriisyō akuululuuk tukun. Kyoochōōn sikunyōōru :piich sopoon nyēpō man.
43010011	Aneen māsōwoon nyēpō man. Chāmēy :māsōwoon nyēpō man kimeerta kēēchiirēchiich.
43010012	Chiich nyoo /kiikusir kiraangʼ kēēchiir kumā chaachiich kēēchiirēk. Ku nee ro nyuun :chiichoonēē suuyoon kuchōōnēy wōli mii kēēchiirēk, kumētō kēēchiirēk akuurip. Kunam nyuun :suuyoon kēēchiirēk akuusareet.
43010013	Ripēy :chiichoonēē āmu chiich nyoo /kiikusir kiraangʼ kēēchiir kipaat. Māmārēy kusōwu akipō :kēēchiirēchoochēē.
43010014	Aneen māsōwoon nyēpō man āchāmēy ameerta kēēchiirēchuuch. Nkētoon :Paapaan, ākoonkēt :aneen inyeentee. Kilēē nyoonēē nyuun, ānkēt :aneen kēēchiirēchuuch akuunkētān :kēēchiirēchuuch.
43010016	Mii :kēēchiirēchuuch walak choo moomii piriiruuni. Mārēy āwookuur. Tēērēy kuutiinyuun akutuupkaan sipākutuuyō nkōō kēēchiirēk chuuchō walak kilēku piriir ākoongʼo nyoo roongʼēy :māsowoon ākoongʼo.
43010017	Chāmoon :Apoo āmu kyaacham aneen ama si nēē ityō areer ānyōōru sāpoontanyuun.
43010018	Moomii :chiich nyoo āpēēnoon sāpoontanyuun. Kaachamta keey aneentee ama. Ātingʼēy kaamuuka ātētō sāpoontanyuun ākootingʼēy kaamuuka areer ānyōōru sāpoontaanyuun. Ngʼālyoontoonyēēnyi nyi kiimwoorwoon :Apoonyuun a-ir."
43010019	Kii nēē mwa :Yēēsu ngʼalēēchu, kuureer ku-ir :ngʼalēēchu kāāntōōy chēpō Yāwuutik kuchuunchuunyo.
43010020	Kiimwoorēy :pichoochēē chaa chaangʼ kilē, "Tingʼēy :chiichi toomirmiir nyaa ra! Woosootēēn chiichi! Āmu nee saateera ngʼalēēpō :chiichi?"
43010021	Kilē :walak, "Mēēmuukēy :chiich nyoo tingʼēy toomirmiir nyaa ra kungʼalaal kilēē chiichi. Muuktooy ānō :toomirmiir nyaa ra ku-ir chiich nyoo kiikoroot kimararta?"
43010022	Kiika-it :pērēētuus choo /kiikiitiliilēē Kōpō Iriin nkōō Chēērusālēēm.
43010023	Kii pērēētuus choochēē choo kārtitēēn, kiimii :Yēēsu kumānēē Kōpō Iriin yoo /kiikukuurēē Sōpōōtwoo Sōlōmōōn.
43010024	Kuururuuchi keey :kāāntōōy chēpō Yāwuutik Yēēsu akuteep kilē, "Nēē inyēēn Meesaaya, imwoorwēēch man."
43010025	Kuwālchi :Yēēsu pichoochēē kilē, "Nku kyoomwoorwook āmoorānēy. Kiyoo ā-iraa nkōō kaamuukaa Apoonyuun kungʼuutuuy kilē aneen ngʼoo.
43010026	Maaranaan āmu maakwaan kēēchiirēchuuch.
43010027	Ānkēt kēēchiirēchuuch, nēē ākuur :aneen kutēērēy kuutiinyuun akutuupkaan lēt.
43010028	Ātēnii akwaaneek sopoon nyēpō ākōy. Māmēērsōōt amoomii :chiich nyoo sārēēnoon.
43010029	Tōrōōr :Apoonyuun nyoo kiikōōnān tukun tōkōl kusiir chiich aka tōkōl. Moomii nyuun :chiich nyoo muukēy kusara inyeentee.
43010030	Aneen ākoongʼo nkōō Paapa."
43010031	Kuureer kukwar :kāāntōōyiichoochēē pō Yāwuutik korin kimar kuwiira Yēēsu.
43010032	Kumwoochi :Yēēsu pichoochēē kilē, "Kyaaroot :akwaan tukun chaa chaangʼ choo kāroomēēn choo kyaa-ir :aneen nkōō kaamuukaa Apoo. Kir nee nkōō tukuuchoochēē kyaa-ir :aneen nyoo ka-iraak kutaamar awiireenaan korin?"
43010033	Kuwālchi :pichoochēē kilē, "Mākumārēēchaan keewiirin akipō tukuuchoochēē kāroomēēn kii-ir inyēēn. Kuwiiriin āmu ingʼāloolēē Iriin nyaa ra. Inyēēn kimukuul mēt kipaat, akiimwoorēy kilē ikarkeey nkōō Iriin."
43010034	Kuwālchi :Yēēsu pichoochēē kilē, "Mwoorēy nee :Iriin nkōō siruut choo mwoorēy kilē, 'Kyaamwaa kilē ālēēkwaan aneen.'
43010035	Kiinkēt kilē pō man :siruut chēpō Iriin ākōy. Kiimwa :Iriin kilē piich choo kiikiikunam ngʼālyoonteenyiin ku karkeey nkōō inyeentee.
43010036	Kiilēwēnān :Paapaan akuuyookwoon āchō ngʼwēny. Ku moomuuktooy ānō amwa kilē akarkeey nkōō Iriin, nēē kaamwaa kilē aneen Wēēroo Iriin?
43010037	Nēē maa-ir :aneen tukuuchu mārēy Apoonyuun a-ir, ku maaranaan.
43010038	Ntā nēē koo koo-iraa pāyiisyeenyiin, acham naas pāyiisyōōnoonēē mpō nēē moochāmēy ngʼaleechuuch, soosōwuu kilē mii :Apoo nkōō aneen ākoomii :aneen nkōō :inyeentee."
43010039	Kuureer kuutyam kāāntōōyiichoochēē kunam Yēēsu, kichiwita ēēruunēkwaak.
43010040	Kuwēēchi keey :Yēēsu kutilta ēēmpō Choortan kiwō wōloo kiicham kuupootiisāniisyēērēē :Chowaana, akutēpchi keey wōloonēē.
43010041	Kii nēē mii :Yēēsu wōloonēē, kupkoonchi :piich chaa chaangʼ. Kiimwoorēy :pichoochēē kilē, "Kiimā-irēy :Chowaana ngʼal chēpō kwōngʼuut, akiimwa nyuun ngʼal chēpō man akipō chiichi."
43010042	Kuuran :piich chaa chaangʼ Yēēsu nkōō wōloonēē.
43011001	Kiimnyaan :chiich aka nyoo /kiikukuurēē Lasaaro nyoo kiimāngʼēy Peetannya. Kiimāngʼēy :Maaryaa ākōō chēētangʼwaangʼ Marta yoonēē mpō.
43011002	Kii Maaryaa nyēēnyi nyoo kiiwō kuroonchi kēēlyēēpō Yēēsu mwaar nyoo kiingʼuutooy nyaa anyiny pērēētuu aka akuupuukō puutēchiich. Kii wēēriingʼwaangʼ :Lasaaro nyi kiimnyaanaat.
43011003	Kuuyoochi :tiipiichoochēē Yēēsu kilē, "Kiptaayaan, mnyaanaat :choorwēēngʼuungʼ nyoo ichāmēy."
43011004	Paani kateer :Yēēsu ngʼaleechoochēē, kumwa kilē, "Māmēērēē :Lasaaro kōrōōyoonēē. Acha sōō! /Kuutōrōōrēy :Iriin nkōō Wēēriinyiin kupunuunō kiyi ka-ira."
43011005	Kiichāmēy :Yēēsu Marta, chēētangʼwaangʼ ākōō Lasaaro.
43011006	Paani kateer :Yēēsu kilē kiimnyaanaat :Lasaaro, kupērēnō wōli kimii pērēētuus ārēēny.
43011007	Nēē mii lētuun, kumwoochi kiineetanichiich kilē, "Kēēwārākiisyēē Chuuteeya."
43011008	Kilēēchi :kiineetanichiich, "Koonēētiin, imārēy warakee wōliinēē? Nku kālēēkit paani kāmārēy :kāāntōōy chēpō Yāwuutik kuwiireeniin korin."
43011009	Kuwālchi :Yēēsu kiineetanichoochēē kilē, "Pērēētēk kutingʼēy saayitiis choo lēē taman nkōō ārēēny choo ku-irēy :achaan pāyit nyēpō Iriin. Ku nēē tuup nyuun :chiich oor nyēpō lēpooyin, kumēēputēy āmu rōōsēy lēpooyin nyēpō ngʼwēny.
43011010	Ku nēē tuup :chiich araa tuurin, kuuputēy āmu mātingʼēy chiichoonēē lēpooyin."
43011011	Paani keewaangʼ :Yēēsu kumwa kilēē nyoonēē, kumwoochi pichoochēē kilē, "Kāruuchi keey :choorweenyoon Lasaaro. Āmāraa awaangʼeeta rwoon."
43011012	Kuwālchi :kiineetanik Yēēsu kilē, "Kiptaayaan, nēē mii rwoon :Lasaaro, kusopēy."
43011013	Kiingʼāloolēē :Yēēsu meeraa Lasaaro, kuupkootēy :kiineetanik kilē kiimwoorēy :Yēēsu kilē mii rwoon Lasaaro.
43011014	Kuupuunchi :Yēēsu kiineetanichoochēē kilē, "Kiikima :Lasaaro.
43011015	Apaypay :aneen kilē neena kāmoomii nkōō inyeentee. Kaamwaa kilēē nyoonēē saaranaan. Keepee wōli mii :inyeentee."
43011016	Kumwoochi :Toomaas nyoo /kiikukuurēē Sārāmwō nkōō kaarinee aka kiineetanik kilē, "Keepee tōkōl nkōō Koonēētiin sikēēmēērēē nkōō inyeentee."
43011017	Paani kā-it :Yēēsu Peetannya, kuteer kilē kiitingʼēy :Lasaaro pērēētuus angʼwan kungʼeetee /kēēsiintō.
43011018	Kiilēēkitēē keey :Peetannya ākōō Chēērusālēēm nyoo kiimuukēy ku-it kiilomiiteen sōmōk.
43011019	Kiikiipka nyuun :piich chaa chaangʼ pakuukaaykaay Maaryaa ākōō Marta akipō meeraa wēēriingʼwaangʼ.
43011020	Paani kateer :Marta kilē kiimii :Yēēsu kuchōōnēy, kutorooyta. Kungʼātuunō :Maaryaa kaaw.
43011021	Kumwoochi :Marta Yēēsu kilē, "Kiptaayaan, ntā kēēmii :inyēēn yēēnyi, ntā kāmāmēērēy :wēēriinyoon.
43011022	Aku ānkēt :aneen mpō paannyēēnyi kilē muukēy :Iriin ku-iruun kir aka tōkōl nyoo kēēsoom."
43011023	Kumwoochi :Yēēsu Marta kilē, "Ngʼēētēē :wēēriingʼwoongʼ meerat."
43011024	Kuwālchi :Marta kilē, "Ānkēt :aneen soonyeen kilē ngʼēētēē meerat pērēētuuni pō lēt."
43011025	Kumwoochi :Yēēsu kilē, "Aneen nyi āngʼēētēē piich meerat ākookōōnuuy sopoon. Chiich aka tōkōl nyoo rānoon, kunyōōruuy sopoon mpō ntā kaakima.
43011026	Ku choo sāpoot akuurānoon kumāmēērsōōt pēsyēēt. Irānēy ngʼaleechu?"
43011027	Kuwālchi :Marta kilē, "Lēē nyoonēē Kiptaayaan. Ārānaa kilē inyēēn Meesaaya Wēēroo Iriin nyoo kii chōōnēy ngʼwēny."
43011028	Paani keewaangʼ :Marta kumwoorēy ngʼaleechoochēē, kuwaraka kaaw akukuur chēētāngʼwaangʼ kiwō kamas akumwoochi kilē, "Mii :koonēētiin yēēnyi akimii kutēēpiin."
43011029	Kii nēē teer :Maaryaa ngʼaleechoochēē, kungʼeet kilē weel akiwō kuutorooyta Yēēsu.
43011030	Kiitoomō ku-it :Yēēsu kēēstoonichoochēē, kiitākumii yi kiinyōōrchi :Marta.
43011031	Paani keero :pichu kiimii kusoorsoorēy Maaryaa nkōō kō wōloo kiiwēētō :Maaryaa saangʼ, kungʼēētyō tōkōl akutuup lēt. Kiipkootēy :pichoochēē kilē ālēē kiimārēy :Maaryaa kiwō kuriira wōli /kiikutupchi wēēriingʼwaangʼ.
43011032	Paani ka-it :Maaryaa yi kiimii :Yēēsu kuwiirchi keey kēēlyēēchiich akumwoochi kilē, "Kiptaayaan, ntā kēēmii inyēēn yēēnyi ntā kāmāmēērēy :wēēriinyoon."
43011033	Paani keerō :Yēēsu kuriirēy :Maaryaa nkōō pichoochēē kiituupēy lēt, kungʼwoonchi ākōy kuu-iim keey.
43011034	Kuteep :Yēēsu kilē, "Kootupchi ānō?" /Kēēwālchi kilē, "Chōōnō roo Kiptaayaan!"
43011035	Kuriir :Yēēsu.
43011036	Kumwa :pichoochēē kilē, "Aroo kee wōloo kiichāmtooy :chiichi Lasaaro."
43011037	Kumwa :pichoochēē walak kilē, "Kiisoop :chiichi kipkoroot, kilē nee māriip Lasaaro tamama?"
43011038	Kuureer kuu-iim keey :Yēēsu. Kiwō ākōy kēpēnēē wōli /kiikutupchi Lasaaro. Kiimii kor nyoo /kiikukara kurkaa kēpēnoonoonēē.
43011039	Kumwoochi :Yēēsu piich kilē, "Amiltee kortō." Kuwālchi :Marta kilē, "Kiptaayaan, ngʼuutooy āmu kiiku-it pērēētuus angʼwan kungʼeetee kima chiichi."
43011040	Kuwālchi :Yēēsu Marta kilē, "Kāmoomwooruun kilē nēē ranaan iirōōtēy kaamuuka nyēpō Iriin?"
43011041	Kumilta :pichoochēē kortō. Kuuro :Yēēsu parak akilē, "Paapa, āmwooruun kōōnkēy āmu kēētēērwoon ngʼaleechuuch.
43011042	Ānkēt kilē itēērwoon pērēētuu aka tōkōl. Āmwoorēy kilēē nyoonēē sikuteer :pichu kumii tōkōl sikuuran kilē inyēēn nyi kiiyookwoon."
43011043	Kii nēē waangʼ :Yēēsu kumwa kilēē nyoonēē, kukuursyō nkōō kuut nyoo ōōw kilē, "Lasaaro, chōōnō saangʼ!"
43011044	Kuchō :Lasaaro saangʼ nyoo kiikaakima. Kiirātootēēn :ēēruunēchiich nkōō kēēlyēēchiich nkōō sirōōy choo /kikikurataarata inyeentee /ākēētuptō. Kiirataat mpō koonyiichiich. Kumwoochi :Yēēsu pichoochēē kilē, "Atyaaka chiichi akaakany kuwēēchi keey."
43011045	Kiiran Yēēsu :piich chaa chaangʼ choo kiikiipka kuuro Maaryaa āmu kiiro kiyoo kii-ir :Yēēsu.
43011046	Kipa nyuun :walak akupa kumwoochi Parisaayiik kiyoo ki-ira.
43011047	Kutuuyō Parisaay ākōō tisiik choo ēēchēēn akukuurtō kōōkwō nyoo ōōw nyēpō Yāwuutik akimwa kilē, "Kimiichaan kēē-irēy nee? Nku mii :chiichi kii-irēy ngʼal chaa chaangʼ chēpō kwōngʼuut!
43011048	Nēē kumēti :chiichi kitas taay kilēē nyēēnyi, kuurānēy :chiich aka tōkōl inyeentee. Muukēy :kāāntōōy chēpō Rooma kupka akwoop kōōrēēnyoon ākōō piichooch tōkōl."
43011049	Kiimii yoonēē :chiich aka nyoo /kiikukuurēē Kayaapa nyoo kii Tisiintēē nyi Ōōw kēnyiinoonēē. Kimwoochi :chiichoonēē pichoochēē kilē, "Moonkēt :akwaan kir mpō ākoongʼo?
43011050	Moorōōtēy :akwaan kilē kaykay kima :chiich ākoongʼo akipō piich kusiir kurook :kōōrēē tōkōl?"
43011051	Kimwoorēy :Kayaapa kilēē nyoonēē ku kii mā kaapkaateenyiin. Inyeentee nyi kii Tisiintēē nyi Ōōw nkōō kēnyiinoonēē akiimii kungʼōōrēy kilē mēērēy :Yēēsu sikusop :kōōrēē.
43011052	Kiimāmēērēy :Yēēsu akipō piich chēpō Israayeel kipaat. Kiimēērēy si nēē ngʼat /keerum piich tōkōl chēpō Iriin choo kiisarat kilēku kir ākoongʼo.
43011053	Kungʼeetee pērēētuunoonēē, kitoowu :kāāntōōy chēpō Yāwuutik kuchēp wōloo /kuukēētitooy Yēēsu.
43011054	Ku maatakimanaata nyuun :Yēēsu /kēērootootēy nkōō kōōroonoonēē pō Chuuteeya. Kiiwō ārii aka nyoo /kiikukuurēē Epurayiim yoo kiilēēkitēē suur kwēēn. Kitēpō :Yēēsu wōloonēē ākōō kiineetanichiich.
43011055	Kiikiikulēēkitiit pērēētuu nyoo kyoomēē :Yāwuutik Pasaka. Kupa nyuun :piich chaa chaangʼ Chēērusālēēm pākuutiliil keey, kutoomō ku-itu :pērēētuusyēchoochēē.
43011056	Kiimii :pichoochēē kuwāsēy Yēēsu. Kii paani kēērumchi keey Kōpō Iriin, kuteep keey kilē, "Āpkootēy kilē nee? Mā chōōnēy man :chiichi tuumi?"
43011057	Kiikiikumwaarta tisiik choo ēēchēēn ākōō Parisaay kilē nēē nkēt :chiich aka tokol wōloo mii :Yēēsu, kumwaarta /sikeenam.
43012001	Kii nēē ngʼātu pērēētuus choo lēē lo siku-it tuum nyēpō Pasaka, kiwō :Yēēsu Peetannya wōloo kiimāngʼēy :Lasaaro, chiichi kiingʼeeta :Yēēsu meerat.
43012002	/Kiikupay Yēēsu ākōō kiineetanichiich nkōō wōloonēē. Kii Marta :nyi kiipāyēy pichoochēē. Kyoomiisyō :Lasaaro mpō ākōō pichoochēē.
43012003	Kunam :Maaryaa mwaar nyoo kiingʼuutooy nyaa anyiny /ākiikwoolēē rōōpiyō chaa chaangʼ. Kiroonchi mwaaroonēē kēēlyēēpō Yēēsu, akuupuukō kēēlyēēchoochēē puutēchiich. Kingʼuutō :mwaaroonēē kuyāmu koot tōkōl.
43012004	Kimwa :Chuutaas Iskaryoot nyoo kii ākoongʼo nyēpō kiineetanik (nyoo kiiwō ku-āltooy Yēēsu) kilē,
43012005	"Kālē nee /makwaalteeree mwaari rōōpiyō chaa chaangʼ /ākēētē mēēy rōōpiyēēk?"
43012006	Mēēlē kiimwoorēy :chiichoonēē kilēē nyoonēē āmu kiiriirēē mēēy. Kiimwoorēy kipaat kilēē nyoonēē āmu kii chōōriin :inyeentee. Kiicham kwoopootēy saapaa rōōpiyō akichōōrēy rōōpiyēēk.
43012007	Kimwa :Yēēsu kilē, "Mētēē cheepyoosoonoonēē kuusiintō mwaarta nyoo ngʼātuunoot /sikee-iileenaan paani /kutupoon.
43012008	Āmiikwaan nkōō mēēy pērēētuu aka tōkōl, amēēlē āmii nkōō aneen ākōy."
43012009	Paani kateer :piich chaa chaangʼ kilē kiimii :Yēēsu Peetannya, kupka pakuurō Yēēsu ākōō mpō Lasaaro nyi kiingʼeetee :Yēēsu meerat.
43012010	Kichēp tisiik choo ēēchēēn kuukeet mpō Lasaaro.
43012011	Kii-ir kilēē nyoonēē akipō kiyi /kiiku-irchi Lasaaro. Kii-ir :ngʼālyoontooni kupeera :piich chaa chaangʼ woloo mii :kāāntōōy chēpō Yāwuutik kupa wōloo mii :Yēēsu akuuran inyeentee.
43012012	Nēē mii pērēētuu nyi kiituupēy, kiteer :piich chaangʼ choo kiipka Tuumpō Pasaka kilē kiimii :Yēēsu kuchōōnēy Chēērusālēēm.
43012013	Kunam :pichoochēē sāk chēpō sōōs akutorooyta Yēēsu, kumwoorootēy nkōō kuut nyoo ōōw kilē, "Ōōsaana! Pēēruuroot :chiich nyoo chōōnēy nkōō kaarinaa Iriin. Pēēruuroot :Pāytooyiintoo Israayeel."
43012014	Kinyōōru :Yēēsu waawaa sikiryō, kulaangʼ akuwēērō kilēē paani mwoorēy :siruut chēpō Iriin kilē,
43012015	"Moowāriisyō, :pichu pō Saayoon. Ānyi :Pāytooyiintēēngʼwoongʼ mii kuchōōnēē waawaa sikiryō."
43012016	Kiimoosōwu nkōō yoonēē :kiineetanichiich kiyi kiimii ku-irēē paanoonēē. Kii nēē wō kungʼeet :Yēēsu kiwō kipsēnkwēt, kusōwu :kiineetanichoochēē kiyi kiimwoorēy :siruut chēpō Iriin akipō Yēēsu.
43012017	Kupa kwaamtaata :piich choo kiiro kuungʼēētēē :Yēēsu Lasaaro meerat ngʼaleechoochēē.
43012018	Kiyoonēē nyi kii-ir :piich chaa chaangʼ kuutorooyta Yēēsu āmu kiikiiku-ir :Yēēsu ngʼālyoon nyēpō kwōngʼuut.
43012019	Kumwoochi keey :Parisaay kilē, "Kaaroo kilē moomii kir aka tōkōl nyoo kaku-ir! Aroo kee, mii :piich tōkōl kutuupēy inyeentee!"
43012020	Kiimii :Yāwuutik walak choo kiingʼāloolēy kuutii Kirik choo kiikiipka Chēērusālēēm kipa kwaam Tuumpō Pasaka.
43012021	Kipa :Kirikichoochēē kunyōōru Pilip nyoo kiipō Peetsaayta nkōō kōōroo Kalilaaya akumwoochi kilē, "Nyoo koonyitoot, kumārēy keeroo Yēēsu."
43012022	Kiwō :Pilip kumwoochi Antereeya, akupa :tōkōl kipa kumwoochi Yēēsu.
43012023	Kilēēchi :Yēēsu pichoochēē, "Kaaku-itu nyuun saayitiini /kiitōrōōrēy Wēēroo Chiich.
43012024	Āmwoorwook man kilē nēē māchinchi :kōsuryoontō ngʼwēny akima, kungʼātuuy inyeentee ākityōōn. Ku nēē ma, kunāmēy par chaa chaangʼ.
43012025	Nyoo chāmēy sopoon nyēpō kōōrooni, kuupootēy sopoon nyēpō ākōy. Ku nyoo kēētētō sāpoontanyiin mu kōōrooni akipō aneen, kunyōōruuy sopoon nyēpō ākōy.
43012026	Chiich nyoo mārēy ku-irwaan pāyit ku mārēy kutuupan, āmu kipāyityoonteenyuun kumārēy kumii ākōō aneen saayit aka tōkōl. Koonyitēy :Paapeenyuun chiich nyoo irwoon pāyit.
43012027	Iimēy keey sopoontonyuun. Amwaa nee? Ālē, 'Apoo, sāruunēēnoon nyarili mii kuchōōnchinoon?' Acha sōō! Kyoochōōn akipō ngʼaleechu.
43012028	Paapa, kanya kutōrōriit kaarinēēngʼuungʼ." Kuchōōnō :kuut parak nyoo kiimwoorēy kilē, "Kyootōrōōr, aku tootōrōōrēy kuureer."
43012029	Paani kateer :piich choo kiiryoonchēērēē yoonēē kuutiinoonēē, kumwa :walak kilē, "Kātul :iilat." Kilē :walak, "Kāngʼāloolchi :malayka chiichi."
43012030	Kumwoochi :Yēēsu pichoochēē kilē, "Māpootoon :ngʼaleechoochēē /kākumwooru, pootook.
43012031	Kaaku-iti yoo /kuurwoochinii piich chēpō ngʼwēny. /Kumiltooy nyuun paannyēēnyi Syeetaani pāytooyiintoo ngʼwēny.
43012032	Nēē /kuukarkaatan nkōō ngʼwēny, ā-iswaa piich tōkōl kupka wōli āmii."
43012033	Kimwoorēy :Yēēsu kilēē nyoonēē, ku kiingʼuutuuy wōloo lēē meerat nyoo kiiwō kunyōōruuy.
43012034	Kilēēchi :piich Yēēsu, "Mwoorwēēch :siruut kilē māngʼiisyēy :Meesaaya ākōy. Ku nēē nyi imwoorēy kilē /kiitōrōōrēy Wēēroo Chiich kungʼeetee ngʼwēny? Ngʼoo :chiichoonēē lēē Wēēroo Chiich?"
43012035	Kumwoochi :Yēēsu pichoochēē kilē, "Toomiikwaan ākōō lēpooyin pērēētuus choo ngʼērin. Āmāngʼiisyēē nkōō lēpooyintonoonēē kutootingʼēy simēēpēlook :tuurin. Mēēnkēt :chiich nyoo mii tuurin wōli wēētii.
43012036	Nēē tākumii :lēpooyini nkōō ākwoonēēk, ku maraat arana lēpooyinoonēē soolēkuu laakōōpō lēpooyin." Paani keewaangʼ :Yēēsu kumwoorēy ngʼaleechoochēē kiwō ku-ungʼa keey akwaaneek.
43012037	Mpō paani kiikiiku-ir :Yēēsu ngʼal chaa chaangʼ chēpō kwōngʼuut nkōō taayuu piich, kutay :pichoochēē kuuran Yēēsu.
43012038	Paani kii-ira kilēē :nyoonēē kilēku man kiyoo kiimwoorēy :ōōrkooyoontoo Iriin Isaaya kilē, "Iriintooni, mii :ngʼoo nyoo kaakuuran lōkōōyichu kiikumwaarta? Ntā mii ngʼoo nyoo kiikusōwu kaamuukēēngʼuungʼ?"
43012039	Kiimaaran :pichoochēē Yēēsu kilēē paani kiimwooru :Iriin kupunuunō Isaaya kilē,
43012040	"Kyaa-ir :aneen ku kōryo :koonyiikwaak akaa-ir kuyoomō :mētēwēyiikwaak. Tāmāmārārteera koonyiikwaak, ntā kisōwu nkōō mētēwēyiikwaak, simāwāliisyō kupka wōli āmii soosoop akwaaneek."
43012041	Kiimwa :Isaaya ngʼaleechu āmu kiikiikuuro tōrōōrinpō :Meesaaya akungʼalaala.
43012042	Mpō ntā kiilēē nyoonēē, ku kiiran :piich chaa chaangʼ nkōō mpō kāāntōōy walak chēpō Yāwuutik kilē Yēēsu ku Meesaaya. Aku āmu kiiwārēy :pichoochēē Parisaay, ku kiimāngʼāloolēē :akwaaneek ngʼaleechoochēē nkōō taayuu piich /simakukarta saangʼ nkōō sinakōōki.
43012043	Kii-ir kāāntōōyiichoochēē kilēē nyoonēē āmu kiichāmēy nēē loosu :piich akwaaneek kusiir kuuloosu :Iriin.
43012044	Kimwa :Yēēsu nkōō kuut nyoo ōōw kilē, "Chiich nyoo keeranan, kumēēlē keeranan ākityōōn, keeran mpō Apoo nyoo kiiyookwoon.
43012045	Chiich nyoo kaakuurootan ku kaakuuro mpō Apoo nyoo kiiyookwoon.
43012046	Kyoochōōn ngʼwēny āchookōōnu lēpooyin simāngʼātuunō tuurin :chiich aka tōkōl nyoo rānoon.
43012047	Chiich aka tōkōl nyoo tēērēy ngʼaleechuuch amēēkoonyitēy ngʼaleechoochēē, ku moorwoochinaa chiichoonēē. Mēēlē kyoochōōnēy toorwoochi piich chēpō ngʼwēny, aku kyoochōōn āsāru.
43012048	Chiich nyoo katayan, akutay ngʼaleechuuch /kēērwoochinii. Ngʼaleechu kyoomwooraa chu rwoochinii chiichoonēē pērēētuuni pō lēt.
43012049	Āmwooraa kilēē nyoonēē āmu ngʼaleechu āmwooraa ku mēēlē ngʼal choo āpkootēēyaa mētinyuun kipaat, Apoo nyoo kiiyookwoon nyoo kiimwoorwoon ngʼaleechu āmwoorēy.
43012050	Ākoonkēt :aneen kilē :Apoo nyi kiimwoorwoon amwa ngʼaleechu ku kōōnuuy sopoon nyēpō ākōy. Kunyuun, kir aka tōkōl nyoo āmwooraa ku kir nyoo kimwoorwoon :Paapaan amwa."
43013001	Kii nēē riiku tuum nyēpō Pasaka, kusōwu :Yēēsu kilē kiikiiku-itu :saayitiinyiin kuwēērō ngʼwēny kuwaraka wōloo mii :Apoonyiin. Kiichāmēy :Yēēsu piichiich choo kiimii nkōō inyeentee, akicham ākōy pērēētuu nyēpō lēt.
43013002	Kii nēē mii /kēēchēpēy āmiisyō nyēpō kosoliny, ku kiikiiku-ir :Syeetaani Chuutaas Iskaryoot wēēroo Siimnyōn siku-alta Yēēsu.
43013003	Kiinkēt :Yēēsu kilē kiikuutē inyeentee :Paapa kaamuuka nyoo kiimii :kir aka tōkōl ēēruunēchiich. Kiinkēt mpō kilē kiichōōnō :inyeentee wōli mii :Iriin akuwārākēē wōli mii :Iriin.
43013004	Nkōō yoonēē, kungʼeetee yi kyoomiisyēērēē akungʼusta sireenyiin nyēpō saangʼ. Kunam siree aka nyoo lēē anka akukārmēn.
43013005	Kuroonchi pēr kaaraayit akutoowu kuu-uun kēēlyēēpō kiineetanichiich. Kuupuukō kēēlyēēchoochēē ankaani kiikārmēn.
43013006	Paani ka-it :Yēēsu yoo kiimii :Siimnyōn Pēētērō, kumwoochi :Siimnyōn Yēēsu kilē, "Kiptaayaan, imārēy i-uun kēēlyēēchuuch?"
43013007	Kuwālchi :Yēēsu kilē, "Mēēnkēt :inyēēn kilē ā-iraa nee paannyēēnyi. Isōwuuy lētuun."
43013008	Kutay :Pēētērō akumwoochi kilē, "Acha! Mēē-uunoon kēēlyēn pēsyēēt." Kumwoochi :Yēēsu Pēētērō kilē, "Nēē moo-uun :aneen kēēlyēēkuuk ku maakuumuukēē ilēku kiineetaneenyuun."
43013009	Kumwoochi :Pēētērō kilē, "Kiptaayaan, nēē lēē nyoonēē nyuun, ku mēē-uun kēēlyēēchuuch kipaat, uunō mpō mētinyuun ākōō ēēruunēchuuch."
43013010	Kuwālchi :Yēēsu Pēētērō kilē, "Chiich nyoo kaakuu-uun keey, ku tiliil :chiichoonēē. Mārēy kipaat kuu-uun kēēlyēēchiich. Ātiliilō :akwaan tōkōl kungʼātu :chiich ākoongʼo nkōō akwaan nyoo mā tiliil."
43013011	Kiikiikusōwu :Yēēsu chiichi kiiwō ku-āltooy inyeentee, nkanyi kiimwa kilē, "Ātiliilō :akwaan tōkōl kungʼātu :akoongʼo nyoo mā tiliil."
43013012	Paani keewaangʼ :Yēēsu kuu-uunēy kēēlyēēpō kiineetanichoochēē, kuulaak sireenyiin akutēpō ngʼwēny. Kuteep :Yēēsu kiineetanik kilē, "Ara, koosōwuukwaan kiyi kaa-ir :aneen?
43013013	Ākuuroon kilē, 'Koonēētiin' ntā kilē 'Kiptaayaan' man kilēē nyoonēē āmu aneen nyoonēē.
43013014	Aneen Kiptaayaantēēngʼwoongʼ aku koonēētiintēēngʼwoongʼ nyi koo-uunwook kēēlyēn. Kunyuun mārēy ā-uunchinii keey kēēlyēn.
43013015	Kaa-ir :aneen kir nyoo koongʼuutuunēēnook si nēē ngʼat a-ir kiyi kaa-irwaak.
43013016	Āmwoorwook man kilē, mā ōōw :kipāyityoon kusiir mōkōryoontēēnyiin ama ōōw :nyoo /kiiyooytooy kusiir chiichi kēēyooytooy.
43013017	Āmu ānkēt :akwaan nyuun paannyēēnyi ngʼaleechu pō man koomwoorwook, ku pēēruurook nyuun :Iriin nēē a-ir kilēē nyoonēē.
43013018	Moongʼāloolēēnook akwaan tōkōl, ānkēt choo kyoolēwēn. Aku mārēy nyuun kilēku :siruut chēpō Iriin man :chu mwoorēy kilē, 'Kaparan :chiichi kākyoomiisyēy :tōkōl.'
43013019	Koosip āmwoorwook ngʼaleechu ku toomō /ku-iriisyō, si nēē iriisyō aran kilē aneen Meesaaya.
43013020	Koomwoorwook man kilē, chiich aka tōkōl nyoo tookēy chiich nyoo āyooytooy, ku kataakan. Ku :chiich nyoo kataakan ku kaataak inyeentee nyi kiiyookwoon."
43013021	Kii nēē waangʼ :Yēēsu kumwa ngʼaleechoochēē, kungʼwoonchi ākōy kumwa nyoo maa-ungʼ kilē, "Āmwoorwook man man kilē, mii :akoongʼo nkōō akwaan nyoo āltooyoon."
43013022	Kuuro keey :kiineetanik āmu kiinam kuut :ngʼaleechoochēē.
43013023	Kiimii :kiineetanee ākoongʼo nyoo kiichāmēy :Yēēsu kutēpēē yoo kiilēēkitēē Yēēsu.
43013024	Kumwoochi :Pēētērō kiineetanaanoonēē kilē, "Teepa kilē ngʼoo :nyoonēē mii kungʼāloolēē :inyeentee."
43013025	Kuriichi :kiineetanoonēē Yēēsu akuteep kilē, "Kiptaayaan, ngʼoo :nyoonēē?"
43013026	Kumwoochi :Yēēsu kilē, "Ānōnōōktooy makatyaan suut ākootō. Inyeentee :nyoonēē." Kunam :Yēēsu makatyaan akuunōnōōktō suut akuukoorchi Chuutaas wēēroo Siimnyōn Iskaryōōt.
43013027	Paani kanam :Chuutaas makatyaantaanoonēē kuchuut :Syeetaani kilē weel. Kumwoochi :Yēēsu kilē, "Choochii kiyi imārēy ira kilē weel."
43013028	Kimoosōwu :piichoochēē kiimii kwoomiisyēy nkōō Yēēsu āmu nee sikumwoochi :Yēēsu Chuutaas kilēē nyoonēē.
43013029	Āmu kiināmuuy :Chuutaas saapaa rōōpiyō, ku kiipkootēy :kiineetanik walak kilē ālēē kāmwoochi :Yēēsu inyeentee kiwō kwaal tukun choo kiikumārēy chēpō tuum ntā kiwō kuutē piich choo lēē mēēy tukun.
43013030	Paani kanam :Chuutaas makatyaantaanoonēē, kuchaayta kuchuut saangʼ kilē weel. Kiikiikutuuriit :kōōrēē paanoonēē.
43013031	Kii nēē kaakuchuut :Chuutaas saangʼ, kumwa :Yēēsu kilē, "Tookuuy aniinee :tōrōōrin nyēpō Wēēroo Chiich akutooku :tōrōōrin nyēpō Iriin kupunuunō inyeentee.
43013032	Nēē tooku :tōrōōrin nyēpō Iriin kupunuunō Wēēroo Chiich, kuutēnii :Iriin tōrōōrin nyoo tingʼēy aku-iriisōōt :ngʼaleechoochēē kilē weel.
43013033	Murēchu, maakēētēpiisōōt tōkōl nyoo lōōw. Āwāsoon, ākoomwoorwook nyuun paannyēēnyi kir nyoo kyoomwoochi kāāntōōy chēpō Yāwuutik kilē, 'Moopēētii wōli āwēētii.'
43013034	Ngʼātuut nyoo rēēl nyoo ākōōnook ku nyi: Āchoomnyēē. Kulēē paani kyaachamaak, ku karaam āchoomnyēē.
43013035	Nēē āchoomnyō, kusōwuuy :piich tōkōl kilē akwaan kiineetanichuuch."
43013036	Kuteep :Pēētērō Yēēsu kilē, "Kiptaayaan, imārēy iwō ānō?" Kuwālchi :Yēēsu Pēētērō kilē, "Mēēmuukēē ituupaan wōli āwēētyaa paannyēēnyi, aku tēētuupkoon nyuun lētuun."
43013037	Kuteep :Pēētērō Yēēsu kilē, "Kiptaayaan, āmu nee simēēmuukēē atuupin paannyēēnyi? Āchāmēy mpō ameer akipō inyēēn."
43013038	Kuwālchi :Yēēsu Pēētērō kilē, "Keecham :inyēēn man imeer akipō aneen? Āmwooruun man man kilē, kutoomō kuchēr :nkōkyō, itayēy āsip sōmōk kilē mēēnkētoon."
43014001	Kuureer kumwoochi :Yēēsu kiineetanichoochēē kilē, "Amaa-iim keey. Ātiirēē keey Iriin, ākootiirēēnoon keey mpō.
43014002	Mii :koorin chaa chaangʼ Kaa Paapa. Āwēētii āwoochēpkook wōloo āpoomāngʼēy. Kātāmoomwoorwook ngʼaleechu ntā kāmālēē nyoonēē.
43014003	Paani koowoochēpkook wōli āpoomāngʼēy, awaraka achaamutaak sikeepa kēēmāngʼiisyēē tōkōl.
43014004	Ānkēt :akwaan aree nyoo wēētii wōli āwēētyaa."
43014005	Kumwoochi :Toomaas Yēēsu kilē, "Kiptaayaantaani, mākuunkēt wōli iwēētii, ara kisōwuuntooy ānō araanoonēē?"
43014006	Kiwālchi :Yēēsu kilē, "Aneen :aree, :man ākōō :sopoon. Moomii :chiich nyoo wēētii Kaa Paapa kumoopunuunēēnoon.
43014007	Ntā kyoonkētoon man, ntā kyoonkēt mpō Paapeenyuun. Aku kungʼeetee aniinee ku koosōwu inyeentee akaarootee koonyiikwook."
43014008	Kumwoochi :Pilip Yēēsu kilē, "Kiptaayaan, ngʼuutwēēch Paapa. Kir nyoonēē nyoo yāmēēch."
43014009	Kuwālchi :Yēēsu kilē, "Pilip, kiikēētēpi yoo lōōw nkōō akwaan tōkōl, akiimwoorēy kilē toomō isōwoon? Chiich nyoo kaakuurootan ku kaakuuro Paapa. Āmu nee nyuun siimwaara kilē, 'Ngʼuutwēēch Paapa?'
43014010	Pilip, mēērānēy sōō kilē āmii :aneen wōloo mii :Paapaan akimii :Paapaan wōloo āmii :aneen? Māpkoonēē :ngʼaleechu kyoomwoorwook koopkootuutēchuuch, pkoonēē wōloo mii :Paapaan aku-irēy pāyiisyeenyiin kupunuunēēnoon.
43014011	Aranaan kilē aneen kir ākoongʼo nkōō Paapa. Ntā ku nēē moorānēy, aran akipō ngʼaleechu pō kwōngʼuut chu iriisōōt.
43014012	Āmwoorwook man kilē, chiich nyoo tiirēēnoon keey ku-irēy pāyit nyoo ā-iraa. Irēy mpō tukun choo ēēchēēn kusiir chu, āmu āmii āwēētii Kaa Paapa.
43014013	Ā-iraa kir aka tōkōl nyoo koosoom nkōō kaarineenyuun, sikutōrōriit Paapaan kupunuunō Wēēriinyiin.
43014014	Nēē āsoom kir aka tōkōl nkōō kaarineenyuun ā-irēy.
43014015	Nēē āchāmoon, a-ir kiyoo koomwoorwook a-ir.
43014016	Āsoomaa Paapa sikukōōnook Toomirmiiryeenyiin nyoo toorētook pērēētuus tōkōl.
43014017	Toomirmiir nyoonēē nyēpō man nyoo ngʼuutwook kir nyēpō man. Mānyōōruuy :piich chēpō ngʼwēny Toomirmiiryoonoonēē āmu mēēnkēt aku māsōwuuy inyeentee. Āpēētiiy āsōwuuy nyuun Toomirmiiryoonoonēē lētuun akichō kumāngʼiisyēy nkōō akwaan.
43014018	Moomētooyook āmāngʼiisyēē kilēē pānoon. Āwārākēē wōli āmiikwaan.
43014019	Nyoo maatyaan kimaakuurōōtoon :piich chēpō ngʼwēny kuureer. Aku toorōōtaakwaan nyuun. Āmu ātingʼaa sopoon, ānyōōruukwaan sopoon.
43014020	Pērēētuuni /kuungʼēētēēnoon meerat, āsōwu kilē aneen kir ākoongʼo nkōō Paapeenyuun, akaakwaan kir ākoongʼo nkōō aneen.
43014021	Chiich nyoo tēērēy ngʼaleechuuch akutuup, kuchāmoon :chiichoonēē. Chāmēy :Paapeenyuun chiich nyoo chāmoon. Āchāmaa :mpō chiichoonēē ākoongʼuutinii keey."
43014022	Kuteep :Chuutaas (kii mā Chuutaas Iskaryoot) Yēēsu kilē, "Kiptaayaan, āmu nee si nēē ngʼat ingʼuutwēēch keey amēēmārēy ingʼuuti keey piich chēpō ngʼwēny?"
43014023	Kuwālchi :Yēēsu kilē, "Chiich nyoo chāmoon kuukoonyitēy ngʼal choo ānēētēy. Chāmēy :Paapaan chiichoonēē ākoochōōnēy ākōō Paapa wōli mii :chiichoonēē keepa kēēmāngʼiisyēē tōkōl.
43014024	Chiich nyoo māchāmoon kumēēkoonyitēy kiyi ānēētēy. Mā chaachuuch :ngʼaleechu kaateer akwaan. Pkoonēē wōloo mii :Paapaan nyoo kiiyookwoon.
43014025	Āmwoorwook ngʼaleechu kutoomii nkōō akwaan.
43014026	Yookwook :Iriin Toomirmiiryeenyiin sikuchō kuutoorētook nkōō kir aka tōkōl. Nēētook akuupkootwook ngʼal tōkōl choo kyoomwoorwook.
43014027	Lēyyē, koomētwook ātēpi nkōō kaalya. Kaalyaani ākōōnook ku mēēlē karkeey nkōō nyoo kōōnook :piich chēpō ngʼwēny. Moomuyō āmoowāriisyō.
43014028	Kaateer :akwaan āmwoorwook kilē, 'Āwēētiiy ākoowārākēē wōli āmii :akwaan kuureer.' Nēē āchāmoon, āpāypāyiitu āmu āmii āwēētiiy Kaa Paapa nyoo tōrōōr kusiir :aneen.
43014029	Kāāsip āmwoorwook ngʼaleechu kutoomō /ku-iriisyō, si nēē pāku-iriisyō aran.
43014030	Moongʼāloolaa nkōō akwaan nyoo lōōw āmu mii kuchōōnēy :pāytooyiintoo ngʼwēny. Mātingʼēy :pāytooyiintoonoonēē kaamuuka kupaytaan.
43014031	Ākoo-iraa nyuun kir aka tōkōl nyoo mwoorwoon Paapaan sikusōwu :piich tōkōl kilē āchāmēy Paapa. Lēyyē, keepeeree yēēnyi."
43015001	Kii nēē mii kupēētii kitas taay :Yēēsu kumwoochi kiineetanichiich kilē, "Aneen sāpiipu nyēpō man. Paapeenyuun ku chiipō paree.
43015002	Tiltooy :Paapaan tamartiinyuun aka tōkōl nyoo mānāmēy lokor, akichāchākēy tāmoor tōkōl choo nāmēy lokor sikunam lokor chaa chaangʼ.
43015003	Kyootililiituukwaan nkōō lōkōōy choo kyoomwoorwook.
43015004	Anamaan saanamaak. Kilēē paani mānāmēy :tamar lokor inyeentee nee meenaamta keey keet, ku moomuukēēkwaan nyuun anam lokor choo kāroomēēn nēē maanamaan.
43015005	Aneen sāpiipu, ku akwaan tāmoor. Nēē naman :chiich akaanam inyeentee, ku yyēēy lokor chaa chaangʼ choo kāroomēēn. Nēē maanamaan, ku moomii kir nyoo ā-irēy.
43015006	Piich choo maanaman ku karkeey nkōō tamar nyoo /kutiltooy āmu maanam lokor. Nēē yoomō :tāmoorichoochēē /keerum /ākēēwiirchi ma kulārō.
43015007	Nēē anamaan akaanam ngʼaleechuuch, asoom kir aka tōkōl nyoo āmārēy /kēēkōōnook.
43015008	Nēē anam :akwaan lokor chaa chaangʼ, āngʼuutuuy kilē akwaan kiineetanichuuch chēpō man akutōrōōriit :Paapaan.
43015009	Āchāmook kilēē ātoo chāmoon :Paapeenyuun. Ātepiisyēē nyuun nkōō choomyēēnyuun.
43015010	Nēē kookoonyitoon, ātēpi nkōō choomnyēēnyuun kilēē paani ākoonyitēy Paapeenyuun ākootēpi nkōō choomnyeenyiin.
43015011	Koomwoorwook ngʼaleechu sikutēpō pāypooyēēnyuun nkōō akwaan si nēē ngʼat ku-ōōwiit :pooypooyēēngʼwoongʼ.
43015012	Ngʼātuutyeenyuun ku nyi: Āchoomnyēē kilēē paani kyaachamaak.
43015013	Moomii :choomnyoot nyoo ōōw kusiir yoo /kēētētō keey :chiich kima akipō choorweeyiichiich.
43015014	Nēē a-ir kiyi koomwoorwook, ālēku choorweeyiichuuch.
43015015	Mookuurēēnook ōōtwook āmu mēēnkēt :ōōtwook kiyoo irēy :Mōkōryoonteengʼwaangʼ. Ākuurēēnook choorweeyiichuuch āmu koomwoorwook kir aka tōkōl nyoo kyaateeree Paapeenyuun.
43015016	Kiimaalēwēnoon ālēku Kiptaayaantēēngʼwoongʼ. Aneen nyi kyoolēwēnook ālēku kāāyooytooyiichuuch. Kyoolēwēnook apee anama lokor choo tēpiisyōōt ākōy akukōōnook :Paapaan kir aka tōkōl nyoo koosoom nkōō kaarineenyuun.
43015017	Kunyuun, ngʼātuutyeenyuun nyoo āmwoorwook ku nyi: Āchoomnyēē."
43015018	Kumwoochi :Yēēsu kiineetanichiich kilē, "Nēē sasaak :piich chēpō ngʼwēny, āsōwu kilē kiisip kusasan.
43015019	Ntā kyoopō ngʼwēny, ntā kiichāmook :piich chēpō ngʼwēny. Kyoolēwēnook ālēku chaachuuch, kunyuun moopookwaan ngʼwēny. Kiyoonēē nyi sāsēēnook :piich chēpō ngʼwēny.
43015020	Apkaata kiyoo kyoomwoorwook kilē, 'Mā ōōw :kipāyityoon kusiir mōkōryoonteenyiin.' Nēē nyariilan :piich, kuunyāriilook mpō. Ku nēē /koonyit kir nyoo kyaaneet :aneen, kuukoonyitēy mpō kir nyoo ānēētēēkwaan.
43015021	Irwook :piich chēpō ngʼwēny ngʼaleechoochēē tōkōl āmu akwaan chaachuuch, amēēnkēt :pichoochēē kilē ngʼoo nyoo kiiyookwoon.
43015022	Ntā kiimoochōōn ākoongʼāloolchi pichoochēē, ntā /mākumwoorēy kilē kipngʼōōkiis :pichu. Āmu kyoochōōn, ku moomii :wōloo tyooytooy keey :chiich nkōō ngʼōōki choo kiiku-ir.
43015023	Chiich nyoo sāsoon, kusāsēy mpō :chiichoonēē Paapeenyuun.
43015024	Ntā kiimoochōōn a-ir tukun chēpō kwōngʼuut nkōō wōloo mii :pichoochēē, ngʼal choo toomō /ku-ir :chiich pērēētuu aka, ntā mātingʼēy pichoochēē ngʼal. Kiikuuro :pichoochēē tukun chēpō kwōngʼuut choo kyaa-ir, akusāsoon ākōō Paapeenyuun.
43015025	Aku kilēē paani kaaku-iriisyō :ngʼaleechoochēē ku kaakuusilta :siruut chēpō Iriin :choo mwoorēy kilē, '/Kiikusasan kilēēn.'
43015026	Nēē koowaa Kaa Paapa āwooyooku Toomirmiir nyoo Tiliil kichō kuutoorētook. Inyeentee nyoo ngʼuutinii piich man akungʼalaaleenaan.
43015027	Āngʼāloolēēnoon mpō, āmu kiikumii tōkōl kungʼeetee kitoowu :ngʼaleechu.
43016001	Koomwoorwook ngʼaleechu tōkōl simooputyō.
43016002	/Ku-ōōnēēnook sinakōōkiin. Chōōnēy :pērēētuu nyoo pkootēy :piich choo pārook kilē mii ku-irchinii Iriin pāyit.
43016003	Irwook :pichoochēē ngʼaleechoochēē āmu mēēnkēt Paapa amēēnkētān.
43016004	Koosip āmwoorwook ngʼaleechu paanyēēnyi si nēē it :pērēētuuni iriisōōt ngʼaleechoochēē, apkaat kilē kiikyoomwoorwook."
43016005	Kitas taay :Yēēsu kumwoochi kiineetanichiich kilē, "Kaawaraka paannyēēnyi Kaa Paapa, aku mataateepaan wōli āwēētiiy.
43016006	Ānkēt :aneen kilē kaakungʼwoonchook :ngʼaleechu koomwoorwook.
43016007	Āmwoorwook man kilē kārāmiituuy nkōō wōloo āmiikwaan nēē āwō, āmu nēē moowō, kimāchōōnēy :Toomirmiiryoonoonēē chākuutoorētook. Ku nēē āwō, āwō āyookwook kuchō.
43016008	Paani kāchō :inyeentee kungʼuutinii piich chēpō ngʼwēny kilē mātingʼēy man :akwaaneek nkōō wōloo pkootitooy akipō ngʼōōki, kir nyēpō man nkōō wōloo rwoochiintooy :Iriin ngʼwēny.
43016009	/Kungʼuutinii kilē ngʼōōki nēē meeranan :piich.
43016010	Kir nyēpō man ku āwō Kaa Paapa aku maarōōtoon.
43016011	/Kungʼuutinii kilē /kiikēērwoochi Pāytooyiintoo ngʼwēny.
43016012	Ātingʼēy ngʼal chaa chaangʼ choo kātoomwoorwook, kunyuun, nyikisiituuy nyoo moomuukēy amurta.
43016013	Aku paani kāchō :Toomirmiiryoonoonēē pō man kuuntōrōōrwook soonyōōru man tōkōl. Mwoorwook kir nyoo /kumwoochinii mā kiyoo chōōnēē kaapkootuutēchiich. Mwoorwook ngʼal choo iriisōōt.
43016014	Tōrōōroon :Toomirmiiryoonoonēē āmu nyōōruuy ngʼaleechuuch akumwoorwook.
43016015	Kir aka tōkōl nyēpō Paapa ku nyaanyuun. Nkanyi āmwoorwook kilē nyōōruuy :Toomirmiiryoonoonēē ngʼaleechuuch akumwoorwook.
43016016	Nyoo matyaan ku moorōōtoon aku nyoo matyaan areer ārōōtoon."
43016017	Kuteep keey :kiineetanichoochēē walak kilē, "Mwoorēy nee :ngʼaleechoochēē? Ntā mwoorēy nee paani kālē, 'Āmii āwēētii Kaa Paapa.'
43016018	Ngʼuutuuy nee :ngʼaleechu mwoorēy kilē 'Nyoo matyaan'? Mākuunkēt kiyi mii kungʼāloolēē!"
43016019	Kisōwu :Yēēsu kilē kiimārēy :kiineetanichoochēē sikuteepa inyeentee ngʼaleechoochēē. Kuteepa nyuun kiineetanichoochēē kilē, "Āmii ātēēpēē keey kilē mwoorēy nee ngʼaleechu kāāmwooraa? Kaamwaa kilē, 'Nkōō pērēētuus choo ngʼērin choo pkoonēy, ku moorōōtoon, aku nyoo matyaan areer ārōōtoon.'
43016020	Āmwoorwook man kilē āriirsōōt akaa-iim keey, aku nyuun, pāypāyiituuy :piich chēpō ngʼwēny. Ngʼwoonchinook aku wālēē :ngʼwoonintāngʼwoongʼ kilēku pooypooyō.
43016021	Paani mārēy kunam :cheepyooso laakwa, kungʼwoonchinii āmu ka-itu saayitiinyiin aku paani kaakunam laakweenyiin, kuruutyēērō ngʼwoonintonoonēē akupaypayiit āmu kaakunam laakwee.
43016022	Karkeey nyuun nyoonēē nkōō akwaan. Ngʼwoonchinook paannyēēnyi, aku nyoo matyaan, keeroo keey kuureer, ākoopāypāyiitu nyuun nyoo moomii :chiich nyoo tākwoopēēnook pāypooyoonoonēē.
43016023	Nkōō pērēētuunoonēē moomii :kir nyoo āsoomoon. Āmwoorwook man kilē, kōōnook :Apoo kir aka tōkōl nyoo koosoom nkōō kaarineenyuun.
43016024	Ākōy paannyēēnyi, moomii :kir nyoo kyoosoom nkōō kaarineenyuun. Āsoomō Paapa kir aka tōkōl nyoo āmārēy sākunyiraak pāypooyō."
43016025	Kitas taay :Yēēsu kumwoochi kiineetanichiich kilē, "Kāāmwoorunēēnook ngʼaleechu kārkēēyin. Aku nyuun, chōōnēy :pērēētuu nyoo āchōōnēy āmwoorwook :ngʼaleepō Paapa nkōō oor nyoo ma-ungʼaat.
43016026	Nēē chō :pērēētuunoonēē, āsoom kir aka tōkōl nkōō kaarineenyuun. Moomwoorēy kilē toosoomwook Paapa kir,
43016027	āmu chāmook :Paapaan inyeentee, kilēē paani kyaachamaan akaaran kilē kyoochōōnēē wōloo mii :Iriin.
43016028	Kyoochōōnō wōloo mii :Paapaan ākoochōōn ngʼwēny, ku paannyēēnyi āmii āwēērēē ngʼwēny āwēētii Kaa Paapa."
43016029	Kumwoochi :kiineetanik Yēēsu kilē, "Keengʼalaal nyuun paannyēēnyi ku karaam, nyoo maangʼalaalee kārkēēyin.
43016030	Kuunkēt :achaan nyuun paannyēēnyi kilē inkēt inyēēn kir aka tōkōl mpō kutoomō /keeteepin. Ka-ireech :ngʼaleechu keerana kilē kiichōōnēē wōloo mii :Apoo."
43016031	Kiteep :Yēēsu kiineetanichoochēē kilē, "Kaaran paannyēēnyi?
43016032	Maakutyaan ku-itu pērēētuu nyoo /kuuryēētooyook. Wēētii :chiich aka tōkōl areenyiin ākoomētoon aneentee ākityōōn, aku nyuun mēēlē āmii :aneentee, āmu mii :Paapa nkōō aneen.
43016033	Koomwoorwook ngʼaleechu soonyōōruu kaalya nēē aranaan. Ānyārilēy nkōō ngʼwēny. Āmoowāriisyō nyuun āmu kyoopēl :aneen kaamuuka nyēpō ngʼwēny."
43017001	Kii nēē kaakuuwaangʼ :Yēēsu kumwa ngʼaleechoochēē, kuuro kipsēnkwēt akimwa kilē, "Paapa kaaku-itu saayitiinyuun. Itōrōōroon sootōrōōrin.
43017002	Inyēēn nyi kiikōōnoon kaamuuka nkōō wōloo mii :piich tōkōl sootē piich choo kiikōōnoon sopoon nyēpō ākōy.
43017003	Sāpoon nyēpō ākōy nyuun ku nyi: kisōwuun :piich inyēēn Iriin nyoo ipō man, akusōwoon aneen Yēēsu Meesaaya nyoo kiiyookwoon.
43017004	Kyoongʼuuti piich kilē i-ōōw :inyēēn nkōō pāyiisyōōni kaawaangʼ nyoo kiiyookwoon a-ir.
43017005	Paapa, kanyaan āchō pākēētēpii :tōkōl kēētingʼēy tōrōōrin kilēē kēny kutoomō /kee-ir ngʼwēny.
43017006	Kyoongʼuuti pichu kiikōōnoon kilē inyēēn ngʼoo. Chookuuk :pichoochēē ākiikōōnoon. Akuukoonyitēy :pichoochēē ngʼālyoontēēngʼuungʼ.
43017007	Nkēt mpō paannyēēnyi kilē kir aka tōkōl nyoo kyaa-ir ku kiichōōnēē wōli imii.
43017008	Kyoo-āmchi pichoochēē lōkōōy choo kiimwoorwoon akiikutaak lōkōōyichoochēē. Nkēt :pichoochēē kilē āchōōnēē man wōli imii akuurānēy kilē inyēēn nyi kiiyookwoon.
43017009	Āsoochinaa piich choo kiikōōnoon āmu chookuuk :pichoochēē, moosoochinaa piich chēpō ngʼwēny.
43017010	Piichuuch tōkōl ku chookuuk, aku piikuuk tōkōl ku chaachuuch. Ātōrōōroot akipō pichoochēē.
43017011	Maatēpooyaa ngʼwēny aku tākumii :pichoochēē. Āmāraa āchō wōloonēē imii. Paapa nyoo tiliil! Iriip pichoochēē nkōō kaamuukēēngʼuungʼ nyoo kiikōōnoon, sikulēku :pichoochēē kir ākoongʼo kilēē paani inyēēn kir ākoongʼo ākōō aneen.
43017012	Paani kiitoomii nkōō pichoochēē, ku kyooriip nkōō kaamuukēēngʼuungʼ ku ma-am :kir. Kyooriip :aneen nyoo moomii mpō :ākoongʼo nyoo kiipēt, kingʼatu kipaat :nyoo kiiwō kupēt kilēē paani mwoorēy :siruut.
43017013	Paapa, āmii āchōōnēy wōli imii. Ākoomwooraa ngʼaleechu nkōō ngʼwēny kutoomii sukunyōōru :pichoochēē pāypooyō kuyam akwaaneek tōkōl.
43017014	Kyoo-āmchi pichoochēē ngʼālyoontēēngʼuungʼ. Kisas :piich chēpō ngʼwēny pichoochēē āmu mā pō :pichoochēē ngʼwēny, kilēē paani moopaa ngʼwēny.
43017015	Moosoomiin kilē i-āpō pichoochēē ngʼwēny. Āsoomiin kilē iriipēē pichoochēē :Kipngʼōōkiyoon.
43017016	Māpō :pichoochēē ngʼwēny kilēē paani moopaa ngʼwēny.
43017017	Itiliil pichoochēē kilēku piich chēpō man. Ngʼālyoontēēngʼuungʼ kupō man.
43017018	Kulēē paani kiiyookwoon āchō ngʼwēny, ku āyooytooy pichoochēē kipa ku-ir pāyiisyēēngʼuungʼ nkōō ngʼwēny.
43017019	Kaatapaan keey ātētō sāpoontanyuun akipō akwaaneek sikuutāpooniisyō akwaaneek nkōō man.
43017020	Moosoochinii kiineetanik ākityōōn, āsoochinii mpō piich choo rānoon āmu ka-ir lōkōōyichu mwoochinii kiineetanik kuuranan.
43017021	Paapa, āsooyēy kilē kilēku :pichoochēē tōkōl kir ākoongʼo kilēē paani aneen kir ākoongʼo nkōō inyēēn. Āsooyēy mpō kilē kilēku :pichoochēē kir ākoongʼo nkōō achaan sikuuran :piich tōkōl kilē kiiyookwoon.
43017022	Kyootē pichoochēē lēpooyin nyoo kiikōōnoon sikulēku :akwaaneek kir ākoongʼo, kilēē paani aneen kir ākoongʼo nkōō inyēēn
43017023	ālēku :aneen kir ākoongʼo nkōō akwaaneek ākiilēkuunyēēn kir ākoongʼo nkōō aneen. Āsooyaa kēēlēkuu tōkōl kir ākoongʼo, sikusōwu :piich tōkōl kilē kiiyookwoon ākiichāmēy akwaaneek kilēē paani kiichamaan.
43017024	Paapa! Kiikōōnoon pichoochēē, ākoomārēy pichoochēē kupka wōli āmii sikuuro tōrōōrin nyoo kiikōōnoon āmu kiichamaan kutoomō /kee-ir ngʼwēny.
43017025	Paapa nyēpō man! Mēēnkētin :ngʼwēnyu, aneen nyi ānkētiin, akuunkēt :pichu kilē :inyēēn nyi kiiyookwoon.
43017026	Kyaa-ir :aneen pichu kusōwuun, ākootāsēy taay ā-irēy kilēē nyoonēē sikunam :pichu choomnyoot nyoo itingʼēēnoon ākoolēku kir ākoongʼo nkōō pichu."
43018001	Kii nēē waangʼ :Yēēsu kusa, kiwō nkōō kiineetanichiich kutilta araa tēmkoo Kiitrōōn. Kipa kuchuut :paraa musēytuun nyoo kiimii wōloonēē.
43018002	Kiinkēt :Chuutaas nyi kii-altooy Yēēsu paraanoonēē, āmu kiicham kuwēētii :Yēēsu ākōō kiineetanichiich yoonēē.
43018003	Kiwō :Chuutaas paraanoonēē kuuntōrōōrchinii askariipō Rooma ākōō askari walak choo kiiriipēy Kōpō Iriin choo kiiyooku :Tisiin nyoo Ōōw ākōō Parisaay. Kiinoomootēy :pichoochēē teereer akiitingʼootēy kariikwaak.
43018004	Kiinkēt :Yēēsu kir aka tōkōl nyoo kii-irēē nkōō wōloo mii inyeentee. Kuchō taay akuteep pichoochēē kilē, "Āwāsēēkwaan ngʼoo?"
43018005	Kuwālchi :pichoochēē kilē, "Yēēsu nyēpō Naasareet." Kumwoochi :Yēēsu kilē, "Aneen :nyoonēē." Kiimii :Chuutaas nyoo kii-altooy Yēēsu kuuryoongʼēy ākōō pichoochēē.
43018006	Kii nēē mwoochi :Yēēsu pichoochēē kilē, "Aneen :nyoonēē" kuuchuchuukiisyō :pichoochēē kupa lēt akuuputyō.
43018007	Kuureer :Yēēsu kuteep pichoochēē kilē, "Āwāsēēkwaan ngʼoo?" Kuwālchi :pichoochēē kilē, "Yēēsu nyēpō Naasareet."
43018008	Kumwoochi :Yēēsu kilē, "Nku koomwoorwook kilē aneen :nyoonēē. Nēē aneen nyi āwāsēy, akany kupēēchi keey :murēchu."
43018009	Kiimwoorēy :Yēēsu kilēē nyoonēē sikusilta :kiyi kiikiikumwa kilē, "Paapa, moomii mpō ākoongʼo nyoo kiipēt nkōō piich choo kiikōōnoon."
43018010	Āmu kiitingʼēy :Pēētērō chōōk, kungʼusu akutil iitpō taay nyēpō kipāyityoontoo Tisiintēē nyi Ōōw kuchinta. (/Kiikukuurēē kipāyityoontoonoonēē Maalkō.)
43018011	Kumwoochi :Yēēsu Pēētērō kilē, "Ōōchi chōōkēēngʼuungʼ saapeenyiin! Ipkootēē kilē moopuntēērēēyaa nyarili kiikuchēp :Apoonyuun?"
43018012	Kunam :āskāriintēē nyi ōōw ākōō askari chēpō Rooma kipootō askari chēpō Yāwuutik choo kiiriipēy Kōpō Iriin Yēēsu akurat.
43018013	Kuumuti kupōk chiich nyoo /kiikukuurēē Anaas, nyoo kii kuukoo piikooy nyēpō Kayaapa Tisiin nyoo Ōōw nkōō kēnyiinoonēē.
43018014	Kii Kayaapa nyi kiimwoochinii kāāntōōy chēpō Yāwuutik kilē kaykay kima :chiich ākoongʼo sikusopyō :piich tōkōl.
43018015	Kutuup :Siimnyōn Pēētērō ākōō kiineetanee aka Yēēsu lēt. Āmu kiinkēt :kiineetanaanoonēē Tisiintēē nyoo Ōōw, kiwō nyuun ākōō Yēēsu ākōy piriiruu kaa tisiin.
43018016	Kungʼātuunō :Pēētērō saangʼ koopoor nyēpō kaayoonēē. Kuwaraka lēt kiineetanee nyi /kiinkētoot akiwō kungʼāloolchi chēētō nyoo kiiriipēy koopoor pērēētuunoonēē akuumut Pēētērō kuchuut piriir.
43018017	Kuteep :chēēpoonēē kiimii koopoor Pēētērō kilē, "Mēēnyēēn kiineetanee aka nyēpō chiichi?" Kuwālchi :Pēētērō kilē, "Acha, mā :aneen."
43018018	Kiikartit :kōōrēē, akiimii kuuryoonchēērēē kipāyitiin ākōō askariik yoo kiimii ma nyoo kiilaar sikuyu. Kiwō nyuun :Pēētērō akiwō kuuryoongʼō yoonēē kuyu ma ākōō pichoochēē.
43018019	Kuteep Tisiin nyoo Ōōw Yēēsu kilē, "Mwoorwoon kee akipō kiineetanikuuk ākōō koonēētiisyēēngʼuungʼ."
43018020	Kuwālchi :Yēēsu kilē, "Kyoomwooru ngʼaleechu kuteer :chiich aka tōkōl. Kyaaneet :aneen piich nkōō sinakōōkiin ākōō Kōpō Iriin wōli kiiruruuchinii keey :piich tōkōl. Moomii :kir nyoo kyaa-ungʼ nkōō koonēētiisyēēnyuun.
43018021	Āmu nee siteepaan? Teepee piich choo kitēērēy kiyi kyoomwoorēy. Nkēt :pichoochēē kiyi kyaamwaa."
43018022	Kii nēē mwa :Yēēsu ngʼaleechoochēē, kuurapaak :āskāriin akumwoochi kilē, "Ingʼāloolēy kilēē nyoonēē nkōō taayuu Tisiin nyoo Ōōw?"
43018023	Kuwālchi :Yēēsu kilē, "Nēē mii :kir nyaa ra nyoo kaamwaa, imwoochi pichu tōkōl mii yēēnyi. Ki nēē pō man :kiyi kaamwaa, irāpoochoon nee?"
43018024	Kumwoochi :Anaas askariichoochēē kuumut Yēēsu kurataat kiwō wōloo kiimii :Kayaapa, Tisiin nyoo Ōōw.
43018025	Kii nēē tākumii :Pēētērō kuuryoongʼēy kuywēē ma, /keeteep kilē, "Mēēnyēēn kiineetanee aka nyēpō Yēēsu?" Kuureer kitay :Pēētērō kilē, "Acha, mā :aneen."
43018026	Kiimii :chiich nyoo kii kipāyityoontoo Tisiin nyoo Ōōw, nyoo kii tilyeengʼwaangʼ chiichi kiitilēy :Pēētērō iit. Kuteep :kipāyityoontoonoonēē Pēētērō kilē, "Nku lēē yoo kēēmiinyēēn par ākōō Yēēsu?"
43018027	Kuureer kitay :Pēētērō, paanoonēē kuchār :kipsōōywō.
43018028	Kii nēē yyeech kōōrēē /keemut Yēēsu kuwēērō kaa Kayaapa kiwō kaa pāytooyiintoo Rooma. /Kiikukuurēē pāytooyiintoonoonēē Pilaato. Maachuut :kāāntōōyiichoochēē pō Yāwuutik kaa pāytooyiintoonoonēē pō Rooma, āmu kiimārēy simakarta nyoonēē kimaa-am Pasaka.
43018029	Kiwō :Pilaato saangʼ akuteep kāāntōōyiichoochēē kilē, "Ārwoochinii nee chiichi?"
43018030	Kuwālchi :pichoochēē kilē, "Kātāmākuumutuun chiichi ntā maaleel."
43018031	Kumwoochi :Pilaato pichoochēē kilē, "Amuta nyuun ākoopoorwoochi nkōō ngʼātuutēkwook." Kuwālchi :pichoochēē kilē, "/Mākuchāmwēēch kēērwoochii chiich ākēēpārchi kimurtooyoon."
43018032	Kii-iriisyō :ngʼaleechu, takuusilta :kiyi kiimwoorēy :Yēēsu akipō wōloo kiiwō kumēērtooy.
43018033	Kuwaraka :Pilaato kō, kukuur Yēēsu akuteep kilē, "Inyēēn :pāytooyiintoo Yāwuutik?"
43018034	Kuwālchi :Yēēsu kilē, "Pkoonēēniin ngʼaleechoochēē keeteepaan ntā kāmwooruun :piich walak akipō aneen?"
43018035	Kuwālchi :Pilaato Yēēsu kilē, "Ipkootēy :inyēēn kilē aneen Yāwuutyoon? Mā piikuuk nkōō tisiik choo ēēchēēn chu keemutuun wōli. Kee-ir :inyēēn nee?"
43018036	Kuwālchi :Yēēsu kilē, "Mā pō :pāyuunātēēnyuun ngʼwēny. Ntā kāpō ngʼwēny, tākā-irēy :kipāyitiinēchuuch pooryoot kutay kumanaman :kāāntōōy chēpō Yāwuutik. Wōloo nyuun māpō :pāyuunātēēnyuun ngʼwēny."
43018037	Kuteep :Pilaato Yēēsu kilē, "Ara inyēēn sōō pāytooyiin?" Kuwālchi :Yēēsu kilē, "Keemwaanyēēn kilē aneen pāytooyiin. /Kiikunaman ākoochōōn ngʼwēny si nēē ngʼat āchōōn aneet piich ngʼālyoon nyēpō man. Chiich nyēpō man ku tēērwoon ngʼaleechuuch."
43018038	Kuteep :Pilaato kilē, "Man ku nee?" Kuureer kiwō :Pilaato saangʼ wōli kiimii :pichoochēē akumwoochi kilē, "Moonyōōru :kir aka tōkōl nyaa ra nyoo kii-ir :chiichi.
43018039	Aku kilēē paani lēē ātēpuutēkwook, ku ānkēt :akwaan kilē cham ātyooytoowook chiich ākoongʼo nyaa rataat nkōō pērēētuus chēpō Tuumpō Pasaka. Ara āchāmēy ātyooytoowook pāytooyiintoo Yāwuutik?"
43018040	Kuwālchi :pichoochēē nkōō kuut nyoo ōōw kilē, "Acha! Mā nyoonēē! Tyaaytee Paraapa." /Kiikiikunam Paraapa /akeerat āmu kii :chiich nyoo kiipooryēērēē pāyuunāt nyēpō Rooma.
43019001	Kumwoochi nyuun :Pilaato askari kupir Yēēsu.
43019002	Ku-irta :askariichoochēē nkat nyēpō kātōōy, kuuloochi mētpō Yēēsu akuuloochi sirōōy chēpō pāytooyiin.
43019003	Kupa :pichoochēē yi kiimii :Yēēsu akumwoochi kilē, "Iril, pāytooyiintooni pō Yāwuutik!" akuurāpookēy.
43019004	Kuureer kiwō :Pilaato saangʼ wōli kiimii :pichoochēē akumwoochi kilē, "Āmutuuy chiichi kuchō saangʼ soosōwuu kilē moomii :ngʼālyoon aka tōkōl nyaa ra nyoo ka-ir chiichi."
43019005	/Keemutu nyuun Yēēsu kuchō saangʼ wōli kiimii :pichoochēē. /Kiikiikuuloochi nkat nyēpō katōōy mēt /ākēēloochi sira nyēpō pāytooy. Kumwoochi :Pilaato pichoochēē kilē, "Aroo nyuun! Ānyi chiichi!"
43019006	Paani keero :tisiik choo ēēchēēn nkōō askari choo kiiriipēy Kōpō Iriin Yēēsu, kupōloopōl kilē, "Karkaata! Karkaata!" Kumwoochi :Pilaato pichoochēē kilē, "Amuta nyuun :ākwoonēēk akaapaakarkaat nkōō kimurtooyoon. Moomii kir nyaa ra nyoo ka-ir :chiichi nyoo rookēē /keekeet."
43019007	Kuwālchi :pichoochēē Pilaato kilē, "Kutingʼēēchaan ngʼātuut nyoo irēy chiichi /keekeet, āmu kiimwa kilē inyeentee ku Wēēroo Iriin."
43019008	Paani kateer :Pilaato ngʼaleechoochēē, kwootyō.
43019009	Kuureer kuchuut :Pilaato koonyiin akuteep Yēēsu kilē, "Ipoonyēēn ānō?" Kumaakuwalta :Yēēsu.
43019010	Kumwoochi :Pilaato Yēēsu kilē, "Ara, mēēmārēy sōō ingʼāloolwoon? Mēēnkēt kilē ātingʼēy kaamuuka atyaayteen ntā āmwoochi pichu kupārchiin kimurtooyoon?"
43019011	Kuwālchi :Yēēsu kilē, "Itingʼēy :inyēēn kaamuuka kipaat iparaan āmu kākōōnin Iriin kaamuukaanoonēē. Chiich nyuun nyoo keemutwaan wōli imiinyēēn, kutingʼēy ngʼōōki kusiir inyēēn."
43019012	Paani kateer :Pilaato ngʼaleechoochēē, kuutyam oor aka tōkōl kilē kuutyaayta Yēēsu. Kupōloopōl :piich nyuun kilē, "Nēē tyaayta chiichi, kungʼuutuuy kilē mēēnyēēn choorwoo Kayisaari. Chiich aka tōkōl nyoo irtooy keey kilē inyeentee ku pāytooyiin ku puunyoontoo Kayisaari."
43019013	Kii nēē teer :Pilaato ngʼaleechoochēē, kumwoochi askariichiich kuumut Yēēsu saangʼ akutēpō ngʼachareenyiin nyēpō kiirwook nkōō kōōkwō nyoo kiikulaka kōrin. (/Kukuurēē 'Kapaata' nkōō kuutii Yāwuutik.)
43019014	Nēē mii :saayit taman nkōō ārēēny nyēpō koorōōn, pērēētuuni kichēpēy keey akipō Pasaka. Kumwoochi :Pilaato pichoochēē kilē, "Ānyi pāytooyiintēēngʼwoongʼ."
43019015	Kupōloopōl :pichoochēē kilē, "Keeta! Keeta! Karkaata nkōō kimurtooyoon." Kuteep :Pilaato pichoochēē kilē, "Āmārēy /keekarkaat nkōō kimurtooyoon pāytooyiintēēngʼwoongʼ?" Kilē :tisiik choo ēēchēēn, "Kiinkēt :achaan Kayisaari ākityōōn. Moomii :aka."
43019016	Kuutē :Pilaato pichoochēē Yēēsu, kipa kuukārkooti kimurtooyoon.
43019017	Kiwō nyuun :Yēēsu saangʼ kukālāpēy kimurtooyoonteenyiin. Ku-it ārii aka yoo /kiikukuurēē Reenkeesyaa mēt. (/Kiikukuurēē yoonēē Kolkoota nkōō kuutii Yāwuut.)
43019018	Kipa kupārchi :pichoochēē Yēēsu kimurtooyoon kitas keey ākōō piich walak ārēēny. /Kiikupārchi :chiitō aka kamas pō taay, /kēēpārchi :aka kamas pō lēt akēētō Yēēsu kwēēnuungʼwaangʼ.
43019019	Kiimwaarta :Pilaato kilē /keesir ngʼal /ākēēpārchi kimurtooyoontoo Yēēsu. Kiimwoorēy :ngʼaleechoochēē kilē, 'yēēsu nyēpō naasareet, pāytooyiintoo yāwuut.'
43019020	/Kiikusira ngʼaleechoochēē kuutuway choo lēē sōmōk. Kuutii Yāwuutik, nyēpō piich chēpō Rooma ākōō nyēpō Kirik. Kiisooman :piich chaa chaangʼ ngʼaleechoochēē /kiikusir āmu yi /kiikuukārkooti Yēēsu ku kilēēkitēē Chēērusālēēm.
43019021	Kimwoochi tisiik choo ēēchēēn chēpō Yāwuutik Pilaato kilē, "Mēēsirēy kilē 'Pāytooyiintoo Yāwuutik,' sira kilē 'Kiimwa chiichi kilē, "Aneen pāytooyiintoo Yāwuutik." ' "
43019022	Kuwālchi :Pilaato kilē, "Kiyoo kaasir :aneen, kutēpēē kilēē nyoonēē."
43019023	Paani kaakuuwaangʼ āskariik kupārchinii Yēēsu kimurtooyoon, kunam sirōōpō Yēēsu akichārchi keey kuchāruunō angʼwan. Kunam siree aka nyoo kiinamaat kungʼeetee im ākōy ngʼwēny,
43019024	akumwoochi keey kilē, "Lēyyē, kimakupaal siraani. Kaykay /kēē-istēē sēkēēr sikeeroo :chiich nyoo punchinii siraani." Kii nēē iriisyō :ngʼaleechu kuusilta :siruut choo mwoorēy kilē, "/Kichārchi keey sirōōchuuch, aku-istō sēkēēr sikwoop sireenyuun nyaa koor." Ku-istō nyuun sēkēēr :askariichoochēē.
43019025	Kiimii kuuryoongʼēē :eeyaa Yēēsu yoo kiilēēkitēē kimurtooyoontēē akiimii ākōō chēētāngʼwaangʼ. Kiimii mpō :Maaryaa cheepyoosoo Kiloopa ākōō Maaryaa Maktaleena kuuryoongʼēē yoonēē.
43019026	Kii nēē ro :Yēēsu eeyeenyiin kuuryoongʼēy ākōō kiineetaneenyiin nyi kiichāmēy, kumwoochi eeyeenyiin kilē, "Anyoono wēēriingʼuungʼ."
43019027	Kimwoochi kiineetanaanoonēē kilē, "Anyoono eeyeengʼuungʼ." Kungʼeetee pērēētuunoonēē, kuumut :kiineetanaanoonēē Maaryaa kimangʼ katanyiin.
43019028	Kiinkēt :Yēēsu paanoonēē kilē kiiku-ira :kir aka tōkōl. Kumwa kilē, "Kaaman :maral." Kii nēē mwa kilēē nyoonēē, kuusilta :siruut chēpō Iriin.
43019029	Kiimii yoonēē :kikoompō nyoo kiimii :tiipaay choo ngʼwoonēēn. Kunam :pichoochēē anka nyoo kuulēy pēr akuuchuut tiipaayiichoochēē, kuruti keet akuukoortō kutiingʼ kuutii Yēēsu.
43019030	Kii nēē kaakutaak :Yēēsu tiipaayiichoochēē kilē, "Kaakuuwoonyō." Kinyaal :kaat kuungʼuruukō akima.
43019031	Kii pērēētuu :nyoonēē nyoo kiichēpēy keey :piich akipō Sapaatō akii-ōōw :pērēētuunoonēē. Kulēē paani kiimāmārēy kāāntōōy chēpō Yāwuutik kutēpi :pōōrwēyichoochēē kimurtooyiin ākōy pērēētuu Sapaatō, kupa kusoom :kāāntōōyiichoochēē Pilaato /kēēchāmchi kutil kēēlyēēpō pichoochēē sikumēērō kilē weel sikungʼusu pōōrwēyiik.
43019032	Kupa :askariik akupa kutil kēēlyēēpō piich ārēēny choo /kiikiikuukarkaat nkōō kimurtooyiin ākōō Yēēsu.
43019033	Kii nēē it :pichoochēē yi kiimii Yēēsu, ku kiikiikima Yēēsu, kimaakutil kēēlyēēchiich.
43019034	Kunam :āskāriintēē aka ngʼotinyiin akutoor Yēēsu karaas. Kipkaana :kērēti ākōō pēr.
43019035	Chiich nyoo mwooruuy ngʼaleechu, ku chiich nyoo kiirōōtēy ku-irēē. Kiimwooru si nēē ngʼat aran. Pō man :kiyoo kiimwooru.
43019036	Kii iriisyō :ngʼaleechu takuusilta :siruut choo mwoorēy kilē, "Moomii kooweenyiin mpō ākoongʼo nyoo muutēē."
43019037	Akumwoorēy mpō :siruutēk walak kilē, "Rōōtēy :piich chiichi kiitōōrēy :akwaaneek."
43019038	Kiimii :chiich nyoo /kiikukuurēē :Chōōsēp nyēpō Arimateeya. Kii chāmēy ngʼaleepō Yēēsu :chiichoonēē aku kii-ungʼēy keey āmu kiiwārēy kāāntōōy chēpō Yāwuutik. Kiwō kusoom :chiichoonēē Pilaato kuutē kwoop pōōrpō Yēēsu. Kuchāmchi :Pilaato. Kiwō kungʼusu pōōrtō akwoop.
43019039	Kiwō Nikōtēēmō nyoo kiichō kunyōōru Yēēsu langʼatuu aka ākōō Chōōsēp. Kinamaata :Nikōtēēmō saakit choo ngʼuutooy choo ānyinyēēn choo lēē kiilēēn sosom.
43019040	Kinam :pichoochēē ārēēny anka akurata pōōrpō Yēēsu kumii :saakitēēchoochēē ngʼuutooy choo ānyinyēēn. Kii-ir :pichoochēē kilēē wōloo tuptooy :Yāwuutik piikwaak choo kāmēērō.
43019041	Kiimii yoonēē /kiikupārchinii Yēēsu :paree aka nyoo kiimii :kēpēn nyoo kiitoomō /kēētupchi chiich.
43019042	/Keetupchi kēpēnoonoonēē pōōrpō Yēēsu āmu kilēēkitēē yoonēē, aku kiituupēy pērēētuunoonēē :pērēētuu Sapaatō.
43020001	Nēē mii pērēētuu nyēpō taay nyēpō wiiki, kii nēē rir kōōrēē, kumusta :Maaryaa Maktaleena ākōy kēpēnēē nyi /kiikutupchi Yēēsu. Paani ka-it, kunyōōru /kiikeemilta korta nyi /kiikukara kēpēnēē.
43020002	Kii nēē ro kilē moomii :pōōrpō Yēēsu kēpēnēē, kuurip kuwaraka akiwō kunyōōru Siimnyōn Pēētērō ākōō kiineetanaani kiichāmēy :Yēēsu. Kimwoochi kilē, "/Kiikwoop :piich pōōrpō Kiptaayaan! Moomii kēpēnēē amākuunkēt kilē /kākwoop ānō."
43020003	Kingʼeet :Pēētērō ākōō kiineetanaanoonēē akupa kilē weel ākōy kēpēnoonoonēē.
43020004	Kiimwēr :tōkōl kupēētii, kuurip kiineetanee nyiinō aka kusiir Pēētērō. Kisip ku-it inyeentee kēpēnēē.
43020005	Paani ka-it yoonēē, kuungʼuruukō akuukōōytō, kuuro sirōōk mii kēpēnēē. Maachuut nyuun :inyeentee kēpēnēē.
43020006	Kichō :Pēētērō nyoo kiimii kutuupuuy lēt akichō kuchuut kēpēnēē, kuuro :inyeentee sirōōk mii kēpēnēē.
43020007	Kiiro mpō anka nyoo /kiikiikurata mētpō Yēēsu, /kiikyaanuk akiimii kamas.
43020008	Kuchuut :kiineetanee nyi kiisip ku-itu kēpēnēē, kuuro akuuran kilē man kiikungʼeeta :Yēēsu meerat.
43020009	(Ākōy paanoonēē, ku kitoomō kusōwu :pichoochēē siruut choo kiimwoorēy kilē ngʼēētēē :Yēēsu meerat.)
43020010	Kuwārākiisyō :kiineetanichoochēē wōli kiimāngʼēy.
43020011	Kuuryoongʼō :Maaryaa kēpēnēē saangʼ akuriir. Kii nēē mii kuriirēy, kungʼuruukō akuukōōytō kēpēnēē.
43020012	Kuuro malaykeen ārēēny choo kiilaak sirōōy chaa reelacheen kilē 'tyal.' Kiikiitēpō :aka yi kiimii :mētpō Yēēsu kimii :aka kutēpēē yi kiimii kēēlyēēk.
43020013	Kuteep :malaykeenichoochēē kilē, "Cheepyoosooni, iriirchinii nee?" Kuwālchi kilē, "Kaakwoop :piich walak Kiptaayaanteenyuun amoonkēt wōli kapa kuutō."
43020014	Paani kawarak keey :Maaryaa, kuurō Yēēsu mii kuuryoongʼēē yoonēē. Kiimoosōwu nyuun kilē kii Yēēsu :nyoonēē.
43020015	Kuteepa :Yēēsu kilē, "Cheepyoosooni, iriirchinii nee? Iwāsēy ngʼoo?" Kiipkootēy :Maaryaa kilē kii :chiichi pō paree :nyoonēē. Kumwoochi kilē, "Poontooni, nēē inyēēntēē nyi kēē-āp, imwoorwoon wōli kēēwēētō awaamar."
43020016	Kumwoochi :Yēēsu kilē, "Maaryaa." Kuwaraka :Maaryaa kuuro Yēēsu akimwa nkōō kuutii Yāwuutik kilē, "Rapooni" (Rapooni ku 'Koonēētiin').
43020017	Kimwoochi :Yēēsu kilē, "Cheepyoosooni, meenamaan, āmu toomō āwō Kaa Paapa. Wiyō wōli mii :piichuuch akiimwoochi kilē, āmii āwēētii wōli mii :Paapeenyuun aku Paapēēngʼwoongʼ, Iriinteenyuun aku Iriintēēngʼwoongʼ."
43020018	Kiwō :Maaryaa kilēē paani /kākumwoochi. Kiwō kumwoochi kiineetanik kilē, "Kaaro :aneen Kiptaayaan!" akumwoochi kiineetanichoochēē kir aka tōkōl nyoo kiimwoochi inyeentee :Kiptaayaan.
43020019	Nēē mii pērēētuunoonēē kosoliny, kuurum keey :kiineetanipō Yēēsu akukarta keey kō āmu kiiwārēy kāāntōōy chēpō Yāwuutik. Kichō :Yēēsu kuuryoongʼō kwēēnuungʼwaangʼ akuutaakwees pichoochēē kilē, "Kuupēēruurook :Iriin ākoonyōōru kaalya."
43020020	Paani kaakumwa kilēē nyoonēē, kungʼuuti akwaaneek ēēruunēchiich ākōō pēēruut nyoo kiimii karaastanyiin. Kipāypāyiituuy :kiineetanik kwōngʼuut paani keero Kiptaayaan.
43020021	Kuureer kumwoochi :Yēēsu kilē, "Kuupēēruurook :Iriin, ākootēpi nkōō kaalya. Kilēē paani kiiyookwoon :Paapaan, ku āyooytooyook mpō."
43020022	Kuupuusi :Yēēsu kiineetanichoochēē yoomēt akumwoochi kilē, "Ataaka Toomirmiir nyoo Tiliil.
43020023	Nēē ānyōōchi piich kaat ngʼōōkiikwaak choo kiiku-ir, kunyōōchinii :Iriin pichoochēē kaat, ku nēē moonyōōchi kaat, kumā /kunyōōchinii kaat."
43020024	Kii moomii :Toomaas (nyoo /kikukuurēē nkōō kaarinee aka Sārāmwō) paani kiingʼuutinii keey :Yēēsu kiineetanik chuuchō walak.
43020025	Kii nēē itu :Toomaas, kumwoochi :kiineetanik chuuchō walak kilē, "Kakuuroo Kiptaayaan." Kuwālchi :Toomaas kilē, "Moorānaa ākōy aroo pēēruut choo mii ēēruunēchiich choo /kiikupara kipchuumaariin ākootiingʼēē ēēruunyuun pēēruut nyoo mii karaastanyiin."
43020026	Paani kāsiirtō :pērēētuus choo lēē tisap, kuurum keey :kiineetanik akukarta keey kō. Kiimii :Toomaas nkōō kiineetanichoochēē. Kuchō :Yēēsu koot akikaraat kurkee, kuuryoongʼō yi mii :kiineetanichoochēē akumwoochi kilē, "Kuupēēruurook :Iriin ākootēpi nkōō kaalya."
43020027	Kuwārāchi keey :Yēēsu Toomaas akumwoochi kilē, "Toomaas, chōōnō kee roo ēēruunēchuuch akiitiingʼēēnoon moorinēēngʼuungʼ. Tiingʼēē kee ēēruunēkuuk pēēruutēchu mii pōōrtanyuun. Mēētoomtoomānēy, rana kipaat."
43020028	Kuwālchi :Toomaas kilē, "Inyēēn :Kiptaayaanteenyuun, aku inyēēn :Iriinteenyuun."
43020029	Kumwoochi :Yēēsu Toomaas kilē, "Toomaas, kēētiirēēnoon keey āmu keerootaan? Pēēruuroot :piich choo tiirēēnoon keey kutoomō kuurootan!"
43020030	Kii-ir :Yēēsu tukun chaa chaangʼ chēpō kwōngʼuut nkōō taayuu kiineetanichiich choo /maakusirchi kiitapuuni.
43020031	/Kiikusir ngʼaleechu saarana kilē :Yēēsu ku Meesaaya aku Wēēroo Iriin aku nēē ātiirēē keey ānyōōru sopoon nyēpō ākōy.
43021001	Nēē mii lētuun, kuureer :Yēēsu kungʼuuti keey kiineetanik nkōō araaray pō Kalilaaya.
43021002	Kiineetanichoochēē kiimii tōkōl ku: Siimnyōn Pēētērō, Toomaas nyoo /kiikukuurēē Sārāmwō, Naatanyēēl (murooni kiipō Kaana nkōō Kalilaaya), wēēchiipō Sēpētaayo nkōō kiineetanik walak ārēēny.
43021003	Kumwoochi :Pēētērō kiineetanik chuuchō walak kilē, "Murēchu, āmāraa āwō anamaata kaaraak." Kilē :chuuchō walak, "Kupēētiichaan mpō nkōō inyēēn." Kulaangʼ :pichoochēē mēēli akupa. Kumaakunam kir langʼatuunoonēē tōkōl.
43021004	Kii nēē yyeech kōōrēē, kuuryoongʼō :Yēēsu tapan nyēpō araaray. Kiimēēnkēt :kiineetanik kilē kii inyeentee :nyoonēē.
43021005	Kukuur :Yēēsu pichoochēē akuteep kilē, "Murēchu, kaanam kēny kir mpō ākoongʼo?" Kuwālchi kilē, "Acha! Moomii kir."
43021006	Kumwoochi :Yēēsu kilē, "Āwiirchii kee neetit pēr akaakany kusyap kamaspō ēēruu taay nyēpō mēēlii saanama kaaraak." Kuwiirchi :pichoochēē neetit araaray. Paani mārēy kuuchuut neetit kiwō mēēlii, kimaakuumuuk āmu kiikiikunam :neetoonēē kaaraak chaa chaangʼ.
43021007	Kumwoochi :kiineetanaani kiichāmēy :Yēēsu Pēētērō kilē, "Kiptaayaan :nyoonēē!" Paani kateer Pēētērō kilēē nyoonēē, kukārmān sireenyiin nyoo kiikiingʼusta paani kiimii kunāmēy kaaraak, akusōkōrchi pēr.
43021008	Kii mālōōw :yi kiimii :pichoochēē kungʼeetee tapan nyēpō araaray. Kii-itēy kēēlyēn pokol ākoongʼo. Kungʼātuunō :kiineetanik chuuchō walak mēēlii akuuchuut neetit nyoo kiinyir kaaraak kiwō tapan nyēpō araaray.
43021009	Kii nēē it :pichoochēē tapan nyēpō araaray, kuuro kaaraak choo kiikuwaatan nkōō ma nyoo lēē ngʼōsōt akimii mpō makatiin.
43021010	Kumwoochi :Yēēsu pichoochēē kilē, "Ā-āpuu kee kaaraakik walak chu kātoonāmēēkwaan."
43021011	Kuuchuut :Pēētērō neetit nyoo kiinyir kaaraak choo ēēchēēn kiwō tapan nyēpō araaray. Kii pokol ākoongʼo nkōō konom nkōō sōmōk :kaaraakichoochēē. Kii chaangʼ :kaaraakichoochēē amoongʼāti nyuun neetit mpō kiitēēn.
43021012	Kumwoochi :Yēēsu kiineetanichoochēē kilē, "Apkaana ā-āmiisyēē." Moomii :chiich nyoo kiikany kuteep kilē, "Inyēēn ngʼoo?" āmu kiinkēt kilē kii Kiptaayaan.
43021013	Paani kaakutēpi ngʼwēny, kunam :Yēēsu makatiinak nkōō kaaraakik akichārchi kiineetanichoochēē.
43021014	Kii nyēpō sōmōk :nyēēnyi kungʼuutinii keey :Yēēsu kiineetanichiich kungʼeetee paani /kiikuungʼeeta meerat.
43021015	Kii nēē kaakwoomiisyō, kuumut :Yēēsu Pēētērō kamas akuteep kilē, "Siimnyōn wēēroo Chowaana, ichāmoon man kusiir chu?" Kuwālchi :Siimnyōn Yēēsu kilē, "Ēē Kiptaayaan, inkēt :inyēēn mpō kilē āchāmiin." Kumwoochi :Yēēsu kilē, "Riipō nyuun waareechuuch."
43021016	Kuureer kuteep :Yēēsu Pēētērō kilē, "Siimnyōn wēēroo Chowaana, ichāmoon man?" Kuwālchi :Pēētērō kilē, "Ēē Kiptaayaan, inkēt :inyēēn mpō kilē āchāmiin." Kumwoochi :Yēēsu kilē, "Riipō nyuun kēēchiirēchuuch."
43021017	Kuureer kiteep :Yēēsu Pēētērō kilē, "Siimnyōn wēēroo Chowaana, ichāmoon?" Kunareek :Pēētērō āmu kateep :Yēēsu āsip sōmōk kilē, "Ichāmoon?" Kiwālchi :Pēētērō Yēēsu kilē, "Kiptaayaan, inkēt :inyēēn kir aka tōkōl. Inkēt :inyēēn kilē āchāmiin." Kuwālchi :Yēēsu kilē, "Riipō nyuun kēēchiirēchuuch.
43021018	Āmwooruun man kilē paani kiiminingʼ :inyēēn, ku kii-irēy kir aka tōkōl nyoo kiichāmēy akiiwēētiiy wōloo kiimārēy. Ku paani keeroosiitu ikoorchinii :chiich aka ēēruunēkuuk sikuurēētootēēn wōloo mēēmārēy iwō."
43021019	Kiimwa :Yēēsu kilēē nyoonēē sikungʼuutu wōloo mēērtooy :Pēētērō /sikēēloosu Iriin. Kumwoochi :Yēēsu Pēētērō kilē, "Tuupaan."
43021020	Paani kawaraka :Pēētērō kuuro lēt, kuuro kiineetanaani kiichāmēy :Yēēsu mii kutuupēy akwaaneek lēt. Kii kiineetanaani kiingʼuruukēē kuriik Yēēsu nkōō pērēētuuni /kiikwoomiisyēy akiteep Yēēsu kilē, "Kiptaayaan, ngʼoo nyi āltooyiin?"
43021021	Paani keero :Pēētērō kiineetanaanoonēē, kuteep Yēēsu kilē, "Kiptaayaan, ku nēē lēē murooni?"
43021022	Kuwālchi :Yēēsu kilē, "Ntā koomāraa kumāngʼiisyō :muroonoonēē ākōy pērēētuuni āwārākēē oo, imārēē nee? Tuupaan."
43021023	Kutoowu :piich chēpō Kiriistō kungʼalaala kilē māmēērēy kiineetanaanoonēē kiichāmēy :Yēēsu. Aku kiimaamwa nyuun :Yēēsu kilē māmēērēy :kiineetanaanoonēē. Kiikiimwa kipaat kilē, "Ntā koomāraa kumāngʼiisyō :muroonoonēē ākōy pērēētuuni āwārākēē oo, imārēē nee?"
43021024	Kiineetanaani nyi kiiro ngʼaleechu, aku inyeentee :nyi kiisirēy ngʼaleechu. Kuunkēt :achaan tōkōl kilē pō man :kiyoo kiimwooru.
43021025	Lēyyē, chaangʼ :ngʼala choo kii-ir :Yēēsu. Ntā /kiikiikusir ngʼaleechoochēē tōkōl, ntā moomii wōloo /kuutēēnii :kiitapuusyak nkōō ngʼwēny.
44001001	Poontooni lēē Tēyōpiilō, nkōō kiitapuunyuun nyēpō taay ku kyaasiruun āmwooruun ngʼal tōkōl choo kitoowu :Yēēsu ku-ir akuuneet
44001002	ākōy pērēētuuni /kikwoopēy kiwō kipsēnkwēt. Kitoomō /kēē-āp ku kiitē piich choo kiilēwēn kilēku kāāyooytooyiichiich ngʼātuut choo kiipkoonēē Toomirmiir nyoo Tiliil.
44001003	Paani kāwō kungʼeetee meerat, kuchō kungʼuuti keey kāāyooytooyiichiich āsip chaa chaangʼ nkōō pērēētuus artam. Kungʼuuti tukun chaa chaangʼ suku-ir akwaaneek kuuran kilē kiisāpoot :inyeentee. Kiingʼalaala :Yēēsu kuureer akipō pāyuunāt nyēpō Kaa Iriin.
44001004	Kimii :Yēēsu kwoomiisyēy ākōō kāāyooytooyiichiich pērēētuu aka kilēēchi, "Maapeeree Chēērusālēēm, wōloo nyuun akanya ākōy /kēēkōōnook Toomirmiir nyoo Tiliil nyoo kiiyoomiisook :Paapeenyuun kilēē paani kyoomwoorwook.
44001005	Kiipootiisāniisyēērō :Chowaana pēr, aku nkōō pērēētuus choo ngʼērin choo pkoonēy, /kēēpootiisānēēnook Toomirmiir nyoo Tiliil."
44001006	Paani kiitākumii :Yēēsu nkōō kāāyooytooyiichiich, kuteep :kāāyooytooyiik kilē, "Kiptaayaan, ara iwēē-ōōchinii piipō Israayeel pāyuunātēē?"
44001007	Kuwālchi :Yēēsu kilē, "Paapa ākityōōn nyoo nkēt pērēētuu nyoo iriisōōt ngʼaleechu nkōō kaamuukeenyiin. Māpootook āsōwu kilē iriisōōt āyu.
44001008	Aku nyuun, paani kāchōōnchook :Toomirmiir nyoo Tiliil ānyōōruuy kaamuuka. Apa nyuun āmwoochi piich akipō aneen mu Chēērusālēēm, Chuuteeya, Samariya ākōy kuyāmu ngʼwēny tōkōl."
44001009	Kii nēē kaakimwa :Yēēsu ngʼaleechu, /kēē-āp kiwō kipsēnkwēt kuurōōtootēy :kāāyooytooyiik, akukarta :pooltō Yēēsu nyoo maamuuk kitakuurō.
44001010	Kutākumii :kāāyooytooyiik kutēyēnchinii im kuurōōtootēy Yēēsu, kuuro piich walak choo lēē ārēēny choo mii kuuryoonchēērēē akwaaneek kamas. Kiikiilaak :pichoochēē sirooy chaa reelacheen.
44001011	Kuteep :pichoochēē kāāyooytooyiik kilē, "Pichu pō Kalilaaya, āmu nee sooryoonchēērēē yēē ākoorōōtēy im? Wārākēē :Yēēsu nyēēnyi /kākēē-āpēēnook kiwō im nkōō oor nyoo lēē nyēēnyi."
44001012	Kuwārākiisyēērēē :kāāyooytooyiik Tulwoo Musēytuun akupa kuureer wōli pō Chēērusālēēm. Kiitēēnō :paanoonēē nyoo kiichamaat /keepa nkōō pērēētuu Sapaatō.
44001013	Paani ka-it :kāāyooytooyiichoochēē Chēērusālēēm, kupa koot nyēpō parak wōloo kiitēpiisōōt. Pichoochēē ku chu: Pēētērō, Chowaana, Chēēmis, Antereeya, Pilip, Toomaas, Partolomeeya, Mataayo, Chēēmis wēēroo Alpaayō, Siimnyōn (chiich nyēpō pooryoot) nkōō Chuuta wēēroo Chēēmis.
44001014	Kitas taay kituuyō tōkōl nkōō wōloonēē akusa tōkōl kilēē kir ākoongʼo. Kiimiitō tōkōl nkōō Maaryaa eeyaa Yēēsu ākōō chēēpyōōsōōk walak ākōō mpō wēēchiikwaak Yēēsu.
44001015	Nēē mii pērēētuu aka, kimii tuuyoot kutāsēy taay, kungʼeet :Pēētērō nkōō kwēēnuu choo tuupchō choo kii lēē pokol ākoongʼo nkōō tiptēm,
44001016	akimwoochi kilē, "Pichu pō Kiriistō, kiirookēē kuusilta siruut chēpō Iriin kilēē wōloo kiimwooruuntō :Toomirmiir nyoo Tiliil kēny kupunuunō Tāwuti akipō Chuutaas. Kiimut piich :Chuutaas kupa kunam Yēēsu
44001017	āmu kii ākoongʼo :inyeentee nkōō achaan nyoo kiikupāyiisyēy tōkōl.
44001018	/Kiikusir nkōō kiitapu nyēpō Tuumwēy chēpō Kāāloosunō kilē, 'Kaykay kilēku katanyiin kiraatyaan, amamangʼ chiich wōloonēē.' " (Poontooni lēē Tēyōpiilō, kyaal :Chuuta par nkōō rōōpiyēēchu pō ngʼōōki kiinyōōru. Kuuput nkōō wōloonēē pō paree kuwēērō mēt, akurya :moo kuruuyō akutaan saangʼ. Kuteer :chiich aka tōkōl nkōō Chēērusālēēm ngʼaleechu. /Kēēkuurō nyuun paraanoonēē 'Akeeltaama' nyoo ngʼuutuuy kilē, 'Paraa kērēti.') Kitas taay :Pēētērō kilē, "/Kiikusir mpō nkōō siruut kilē, 'Kuukeer chiichoonēē :chiich aka.'
44001021	Kunyuun, mārēy /keekwar chiich nyoo /kiikēērēē inyeentee sukumwoochi piich kilē kiikungʼeet :Yēēsu. Aku nyoonēē, ku nyoo kiikumii tōkōl paani kiikupēētootēy nkōō Kiptaayaan Yēēsu kungʼeetee paani kiipootiisānēy :Chowaana Yēēsu ākōy /kēē-āpēēnēēch kiwō parak."
44001023	Kukwar nyuun piich ārēēny. Choochēē kiikukwar ku Chōōsēp nyoo /kiikukuurēē kaarinee aka Parsaapa (ākēēkuurēē mpō Yuustō nkōō kaarinee aka) ākōō Matyaas.
44001024	Paani kaakukwar pichoochēē, kusa kilē, "Iriin, inkēt :inyēēn kaapkootuut chēpō chiitōkōl. Ngʼuutwēēch nyuun nkōō pichu lēē ārēēny nyoo keekwar
44001025	sukuukeer Chuutaas kilēku kāāyooytooyiin suku-ir pāyiisyōōni kii-irēy :Chuutaas nyi kiiwō wōloo kiiyam kiwō."
44001026	Paani kapa kupir kwēēr, kuupiti Matyaas. Kulēku nyuun :Matyaas ākoongʼo nkōō kāāyooytooyiik choo kii lēē taman nkōō ārēēny.
44002001	Kii nēē it pērēētuu nyēpō Pēēntēkōōsti, kuururuuchi keey :tuupchēēnichoochēē tōkōl koot ākoongʼo.
44002002	Nyoo matyaan, kuchēr :kir nkōō im nyoo lēē yoomēt nyoo nyikiis akunyir :kiyoonēē kōyi kiimii :pichoochēē kutuusōōt.
44002003	Kuuro :pichoochēē tukun choo lēē ngʼēlyēēp chēpō moot. Kipkoonchi pichoochēē :ngʼēlyēēpichoochēē akutēpēērō mēt pō chiich aka tōkōl nkōō yoonēē.
44002004	/Keenyiriit chiich aka tōkōl nyoo kiimii kōyoonēē :Toomirmiir nyoo Tiliil akitoowu :pichoochēē tōkōl kungʼalaal kuutuway walak choo mēēnkēt. Kii-ir :Toomirmiir nyoo Tiliil kungʼalaal kilēē nyoonēē.
44002005	Kiimii :Yāwuutik walak choo kitēpiisōōt Chēērusālēēm :choo kiikuutē keey ēēruunēpō Iriin. Kiipkoonēē :pichu kōōrootin tōkōl choo mii ngʼwēny.
44002006	Paani kateer pōlētoonoonēē, kuururuuk keey akukwōngʼyō āmu kiiteer :chiich aka tōkōl /kēēngʼāloolēē kuutiinyiin.
44002007	Kiitangʼany :pichoochēē akukwōngʼyō kumwoorēy kilē, "Lēyyē, mā pō Kalilaaya :pichu ngʼāloolēy?
44002008	Āmu nee sikēētēērēy tōkōl pichu kungʼāloolēy kuutuwayiichooch?
44002009	Kipkoonēē Paarti, Mēēti ākōō Eelaami. Pkoonēē :walak Mēsōpōtaamnya, Chuuteeya ākōō Kapatookya, Pōōntō ākōō Eesya.
44002010	Pō :walak Puruukya ākōō Pampulya. Walak ku pō Miisiri ākōō komooswook chēpō kōōroo Liipya yoo lēēkitēē Kurēēnō. Kēēpkoonēē walak Rooma,
44002011	walak nkōō achaan ku kiikunameech keepka Yāwuutik ku walak ku kiikunam ātēpuut chēpō Yāwuutik. Pkoonēē :walak Kirēētē ākōō Areepya. Ākēētēērēy pichu kungʼāloolēy nkōō kuutuwayiichooch tukun chēpō kwongʼuut choo kiiku-ir :Iriin."
44002012	Āmu kiitangʼanychō :pichoochēē akukwōngʼyō, kuteep keey kilē, "Ngʼuutuuy nee :ngʼaleechu?"
44002013	Kuuchaasta :walak ngʼaleechoochēē kumwoorēy kilē, "Kipōōkitiin :pichu."
44002014	Kungʼeet nyuun :Pēētērō nyoo kiimii nkōō kāāyooytooyiik choo kii lēē taman nkōō ākoongʼo akungʼāloolchi piich choo kiikiiruruuchi keey yoonēē nkōō kuut nyoo tōrōōr kilē, "Yāwuutichooch, ākōō akwaan tōkōl choo ātēpiisōōt Chēērusālēēm, āyēpchii iit ngʼaleechu āmwoorwook ku karaam.
44002015	Māpōōkityootēēn :pichu kilēē wōloo āpkootitooy. Tāku saayit sōmōk nyēpō koorōōn nyoo mēērookēē kaakupōōkit :chiich.
44002016	Mālēē nyoonēē. Kii kiyēēnyi nyoo kiingʼāloolēē :ōōrkooyoontoo Iriin Chōōyil paani kiimwoorēy kilē,
44002017	'Mwoorēy :Iriin kilē: Nkōō pērēētuusyēk chēpō lēt ku ātēnii Toomirmiiryēēnyuun piich tōkōl akungʼālooltoowoon :kuukotiinēkwook. Āngʼoonchinii murēnikwook kuuro ngʼoongʼuut, ākoongʼuuti pooyikwook ngʼal nkōō ruchiinēt.
44002018	Nkōō pērēētuusyēchoochēē, ātēnii Toomirmiiryēēnyuun mpō kipāyitiinēchuuch, murēn ākōō chēēpyōōsōōy sukungʼālooltoowoon.
44002019	Ā-irēy tukun chēpō kwongʼuut kutooku nkōō parak ākōō ngʼwēny. Pkoonēy :kērēti, akichō :mā ākōō iirēt.
44002020	Wālēē :asiis kilēku tuurin akuwālēē :araawa kilēku kērēti kitoomō ku-itu :pērēētuu nyoo tookuunoot nyoo chōōnēy :Kiptaayaan.
44002021	Aku :chiich aka tōkōl nyoo riirchinii Iriin /kēēsāruuy sāpoontanyiin.' "
44002022	Kitas taay :Pēētērō kumwa kilē, "Pichu pō Israayeel, āyēpchii iit ngʼaleechu: Yēēsu nyēpō Naasareet ku chiich nyoo kiingʼuutunēē :Iriin ngʼal chēpō kwōngʼuut nkōō wōloo āmiikwaan kilēē paani ānkēt āmu ki-iriisyō ngʼaleechu nkōō wōloo āmii.
44002023	Kiikōōnook :Iriin chiichi nkōō oor nyoo kiikiikusat. Anam :akwaan ākōō piich choo mēēnkēt Iriin akaakeet āpārchi kimurtooyoon.
44002024	Kungʼeeta nyuun :Iriin meerat si nēē ngʼat kuutyaayta nkōō nyaril aka tōkōl, kilēē paani kimēēmuukēy meerat kurat inyeentee.
44002025	Kiimwooru :Tāwuti akipō inyeentee kilē, 'Ānkēt kilē mii :Iriin nkōō aneen saayit aka tōkōl. Miito :Iriin ēēruunyuun pō taay, māmii :kir nyuun nyoo iimoon.
44002026	Paypay :moonyuun akupāypāyō :ngʼaleechuuch. Kēēmuungʼ :pōōrtanyuun kuukēn kiyoo irwoon :Iriin.
44002027	Āmu mēēmētinii pōōrtanyuun wōloo pō choo kiikumēērō, aku mēēmētooy kununchi nyoongʼuungʼ nyoo tiliil kēpēn.
44002028	Kēēngʼuutwoon oor nyēpō sopoon, akiiwēēnyiriitoon pāypooyō nkōō taayuungʼuungʼ.'
44002029	Choo kituupchō, akanya āmwoorwook toosōwu kukaraam akipō kuukonyoon :Tāwuti. Kiima :Tāwuti /ākēētup, ākēēnkēt mpō ākōy paannyēēnyi yi /kiikutupchi.
44002030	Kii ngʼālooltooyiin nyēpō Iriin :Tāwuti aku kiinkēt :inyeentee kiyoo kiikiikuuyoomiis :Iriin. Kiikiikumwoochi :Iriin Tāwuti kilē irēy chiich ākoongʼo nyēpō kō pō :Tāwuti kichō kilēku pāytooyiin nyoo ōōw.
44002031	Kuuro :Tāwuti kiyoo kiiwō ku-irēy :Iriin kitoomō ku-ira. Kungʼalaal nyuun akipō ngʼeeteetaa meerat nyēpō Meesaaya. Kumwa kilē, '/Mākumētinii wōloo pō :choo kiikuurook, amānunēy :pōōrtanyiin.'
44002032	Kaakuungʼeeta :Iriin Yēēsu nyēēnyi meerat akaakeeroo tōkōl ngʼaleechu pō man.
44002033	Mii paannyēēnyi kutēpēē kamas pō taay nyēpō Iriin, akaakunyōōru Toomirmiir nyoo Tiliil kilēē paani kiiyoomiis :Iriin. Kunyuun, kiyoo ārōōtēy ākootēērēy paannyēēnyi, ku Toomirmiiryoonoonēē kaakukōōnēēch :Yēēsu.
44002034	Maawō :Tāwuti inyeentee kipsēnkwēt. Aku kiimwa nyuun kilē, 'Kiimwoochi :Kiptaayaan Kiptaayaanteenyuun kilē: Tēpēē ēēruunyuun pō taay,
44002035	ākōy pērēētuu nyoo koopēluun puunikuuk.' "
44002036	Kitas taay :Pēētērō kimwa kilē, "Kaykay kusōwu piich chēpō Israayeel tōkōl kilē Yēēsu nyēēnyi nyi kyaakarkaat :akwaan nkōō kimurtooyoon nyi kii-ir :Iriin kilēku Kiptaayaan akilēku Meesaaya."
44002037	Paani kateer :piich ngʼaleechoochēē kiimwoorēy :Pēētērō, kuuringʼ mukuliiriikwaak, akungʼwoonchi. Kimwoochi :pichoochēē Pēētērō ākōō kāāyooytooyiik chuuchō walak kilē, "Choo kituupchō, ara ki-ir nee?"
44002038	Kuwālchi :Pēētērō pichoochēē kilē, "Āwāliisyēē /akeepaatiisan chiich aka tōkōl kupoyiit Yēēsu Kiriistō /sukēēnyōōwook kaat ngʼōōkikwook ākoonyōōru Toomirmiir nyoo Tiliil.
44002039	Kiyoonēē nyoo kiiyoomiisook Iriin ākōō laakōōkwook, ākōō mpō akwaaneek walak choo lōōwēēn choo kuurēy :Iriin."
44002040	Nkōō ngʼaleechwēēchu ākōō walak chaa chaangʼ, kitas taay :Pēētērō kuriirchi akwaaneek kumwoochinii kilē, "Āsāruu keey akaapkaanee kwēēnuu piich choo kiikuchuunnyō."
44002041	/Kiikiipaatiisan piich choo kiicham ngʼaleepō Pēētērō. Kitāsu keey pērēētuunoonēē :piich walak choo itēy ēlup sōmōk kuuran Iriin.
44002042	Kiikōōnu keey :pichoochēē kuriip koonēētiisyēē nyēpō kāāyooytooyiik. Kutēpi :tōkōl kuutoorētēy keey, kwoomiisyēy akusooyēy tōkōl.
44002043	Kii-ir :kāāyooytooyiik ngʼal chaa chaangʼ chēpō kwongʼuut choo kii-ir piich tōkōl kuuwāriisyō.
44002044	Kitas taay :piich chēpō Kiriistō kutēpi tōkōl nkōō oor ākoongʼo akuramta tukuukwaak tōkōl.
44002045	Kyooltooy :tukuukwaak akichārchi piich choo mātingʼēy :tukun.
44002046	Kiipēētii :pichoochēē kipa kusooyēy nkōō piriiruu Kōpō Iriin pērēētuu aka tōkōl. Aku kyoomiisyēy tōkōl nkōō kooriikwaak nkōō pāypooyō ākōō koonyit.
44002047	Kiiloosuuy Iriin akupāypāchinii piich tōkōl. Kiitāsinii :Iriin akwaaneek piich walak choo kiimii /kēēsāruuy nkōō pērēētuu aka tōkōl.
44003001	Nēē mii pērēētuu aka, kiwō :Pēētērō ākōō Chowaana Kōpō Iriin nkōō saayit nyēpō saayeet. Ki saayit sokool nyēpō pērēēt kipēētii.
44003002	Kiimii :chiich nyoo kimēēmuukēy kungʼeet kungʼeetee /keenam. Kiimii /kēēmutēy :chiichoonēē saayitiinoonēē kiwō kutēpō kurkat nyēpō Kōpō Iriin nyoo /kiikukuurēē 'Kurkat nyoo lēē pukat.' /Kiikiimutēy kutēpō yoonēē pērēētuu aka tōkōl sukusoomēy rōōpiyō piich choo pēētii Kōpō Iriin.
44003003	Paani keero :chiichoonēē kilē kikiikuriik Pēētērō ākōō Chowaana kuchuut piriiruu Kōpō Iriin, kusoom :chiichoonēē akwaaneek rōōpiyō.
44003004	Kuuro :Pēētērō ākōō Chowaana chiichoonēē, akimwoochi :Pēētērō kilē, "Rooseech kee."
44003005	Kuuro :chiichoonēē akwaaneek kukēnēy kilē /kēētē kir.
44003006	Kumwoochi :Pēētērō chiichoonēē kilē, "Mootingʼēy rōōpiyoon aka tōkōl nyoo ākōōniin, ākookōōniin nyuun kiyoo ātingʼēy. Nkōō kaarinaa Yēēsu Kiriistō nyēpō Naasareet, āmwooruun kilē, 'Ngʼeeta akiiwēētootō.' "
44003007	Kunam :Pēētērō chiichoonēē ēēruu taay akuutoorēt kungʼeet. Kusopyō :kēēlyēēkpō chiichoonēē akukiilyō.
44003008	Kuuryoongʼ :chiichoonēē akimanaata. Kituup :chiichoonēē Pēētērō akichuut Kōpō Iriin nkōō mpō Pēētērō kusōkōrootēy :inyeentee akuuloosuuy Iriin.
44003009	Paani keero :piich kumānootēy chiichoonēē akuuloosuuy Iriin,
44003010	kusōwu kilē kii soomiin :chiichoonēē nyoo kimēēmuukēy kungʼeet nyoo kitēpēē kurkaanoonēē pō Kōpō Iriin. Kikwōngʼyō :piich akuuwāriisyō nkōō kiyoo kii-ira nkōō wōloo mii chiichoonēē.
44003011	Kumii :chiichoonēē kutākunāmēy Pēētērō ākōō Chowaana, kikwōngʼyō :piich akimwēr wōloo kiimii :akwaaneek nkōō yoo /kiikukuurēē 'Sōpōōtwoo Sōlōmōōn.'
44003012	Paani keero :Pēētērō kilēē nyoonēē, kumwoochi akwaaneek kilē, "Pichu pō Israayeel, āmu nee sookwōngʼyēē nkōō kiyoo ka-ira? Āmu nee soochiirchēēch koonyin? Āpkootēy kilē kaku-ir chiichi kuwēētootō nkōō kaamuukeenyoon? Ntā kilēē yoo kiitiliilēēchaan nkōō taayuu Iriin?
44003013	Iriintoo Apraam, Isaka, Chaakōp, ākōō mpō paapatiinēchooch nyi kēētōrōōr kipāyityoontēēnyiin Yēēsu, nyoo kyootētēēkwaan keepa /keekeet akaatay nkōō taayuu Pilaato mpō paani kiikiikimar :Pilaato kuutyaayta.
44003014	Kyaatay :akwaan chiich nyoo kiitiliil akukaraam, aku-irēy man nkōō taayuu Iriin, ākoosoom kilē /kēētyookwook chiich nyoo kiikiikurumiisyō.
44003015	Kunyuun, kyaapar :akwaan chiich nyoo kiichō kuyaat oor nyēpō sopoon. Wōloo nyuun, kiingʼeeta :Iriin inyeentee meerat. Kiikuuroo ku-iriisōōt ngʼaleechu.
44003016	Kaakunyōōru :chiichi ārōōtēy ākoonkēt kiimnān kilēē paani kātiirō keey Yēēsu. Kākiisoop chiichi nkōō kaarinaa Yēēsu nkōō kaamuuka nyēpō Yēēsu kilēē paani ārōōtēy :akwaan tōkōl.
44003017	Kunyuun oo, piichuuch, ānkēt :aneen kilē kyoo-irēēkwaan ngʼaleechu kilēē kāāntōōyiikwook āmu kii moonkēt kiyoo kyoo-irēy.
44003018	Lēē nyoonēē wōloo kaaku-irta :Iriin sukuusilta kiyoo kiimwooru kupunuunō wōloo mii :ōōrkooy kilē nyārilēy :Meesaaya.
44003019	Āwāliisyēērēē nyuun ngʼōōkiikwook ākoo-ōōchi keey Iriin sukunyōōwook kaat ngʼōōkiikwook.
44003020	A-ira kilēē nyoonēē soonyōōruu pērēētuus chēpō tāloosyō kupkaana wōloo mii :Iriin, sukuuyookwook Kiriistō nyoo /kiikēēlēwēnwook kilēku Meesaaya.
44003021	Yāmēy kutēpō :Yēēsu kipsēnkwēt ākōy ku-it pērēētuu nyoo irēy :Iriin tukun tōkōl kukārāmiituuy kilēē paani kiikiikumwooru :Iriin kēny kupunuunō ōōrkooyichiich.
44003022	Kiimwooru :Muusa kilē, 'Yookwook :Iriin ōōrkooyoontēē aka nyoo lēē aneen kuchōōnō wōloo mii :piikwook. Mārēy ātēērchi kir aka tōkōl nyoo mwoorwook.
44003023	Chiich aka tōkōl nyoo mātēērchinii ōōrkooyoontoonoonēē kiyoo mwoorēy, /kēētēnii tapan nkōō wōloo mii :piich chēpō Iriin /akeengʼam.'
44003024	Kiingʼoor :ōōrkooyik chēpō Iriin tōkōl choo kiikiikungʼalaal kungʼeetee Sāmwēēl kiyoo irēē nkōō pērēētuusyēchu.
44003025	Kooyoomiisō nyēpō Iriin kupunuunō ōōrkooyichiich ku nyoongʼwoongʼ. Ākoorāmtooy kooyoomiisoonoonēē nkōō ārāruut nyoo kii-irēy :Iriin nkōō paapatiinēkwook. Kiimwoochi Apraam kilē, 'Nyōōruuy :piich chēpō kōōrootin tōkōl pēēruur kupunuunō siintaaryēēngʼuungʼ.'
44003026	Paani kiikōōnu :Iriin kipāyityoontēēnyiin, kuuyooku kusip kuchō wōloo āmii :akwaan taku-iraak awala ātēpuutēkwook chaa raacheen tākuupēēruurook."
44004001	Kutākumii :Pēētērō ākōō Chowaana kungʼāloolchinii piich, kupkoonchi :tisiik ākōō chiich nyoo kiipāytooy piich choo kiiriipēy Kōpō Iriin ākōō Satukaay walak.
44004002	Maacham :pichoochēē kiyoo kiimii :Pēētērō ākōō Chowaana kuunēētēy āmu kiinēētēy akwoomchinii piich kilē muukēy kingʼeet :chiich nkōō meerat kupunuunō Yēēsu.
44004003	Kinam :pichoochēē Pēētērō ākōō Chowaana akupa kukārchi kō ākōy kuyyeech āmu kiikiikwiimēn kōōrēē.
44004004	Kiiran :piich chaa chaangʼ choo kiiteer ngʼaleechoochēē kiimwooruuy :Pēētērō ākōō Chowaana. Kitāsu keey :piich choo kiiran ngʼālyoontoo Iriin kilēku ēlup muut.
44004005	Paani kāwō kuyyeech kōōrēē, kutuuyēēchi Chēērusālēēm :pāytooy chēpō Yāwuutik, kāāntōōy ākōō koonēēt chēpō ngʼātuut.
44004006	Kutuuyō ākōō Anaas, Tisiintēē nyoo Ōōw, ākōō Kayaapa, Chowaana, Aleekisaanta ākōō piich walak choo kii pō kōpō Tisiintēē nyi Ōōw.
44004007	/Kiikuumut Pēētērō ākōō Chowaana kupa wōloo kiimii :pichoochēē. Kutoowu :pichoochēē kuteep mpō Pēētērō kilē, "Kaamuuka nyēpō ngʼoo nyi kaa-iree ngʼaleechu?"
44004008	Kimwoochi :Pēētērō pichoochēē nkōō kaamuuka nyēpō Toomirmiir nyoo tiliil kilē, "Pāytooyiichu pō piich ākōō kāāntōōy:
44004009	kaateepeeneech ngʼal āmu kākii-irchi kir nyaa karaam chiichi mēēmuukēy kungʼeet? Āmārēēkwaan āsōwuu wōloo /kākiisooptō?
44004010	Akanya āmwoorwook ākōō piich tōkōl chēpō Israayeel kilē /kākiisoop chiichi nkōō kaamuuka nyēpō kaarinaa Yēēsu nyēpō Naasareet nyoo Meesaaya. Kyaakarkaat :akwaan Yēēsu nkōō kimurtooyoon aku kiingʼeeta nyuun :Iriin meerat.
44004011	Yēēsu nyi ngʼāloolēē :siruut paani mwoorēy kilē, 'Korta nyoo kyootāyēy :tēēkiik nyi kiilēku tēlēkuutaa koot.'
44004012	Māmii :chiich aka nkōō kōōrēē tōkōl nyoo kiikōōnu :Iriin nyoo muukēy kusārwēēch. Yēēsu ākityōōn nyoo muukēy kusārwēēch."
44004013	Kikwongʼ :kōōkwoonoonēē pō Yāwuutik nkōō nyakanat nyoo kiitingʼēy :Pēētērō ākōō Chowaana mpō ntā kii piich choo kii mā sōōmānootēēn. Kusōwu :pichoochēē nkōō yoonēē kilē kiipēētootēy :mpō Pēētērō ākōō Yēēsu.
44004014	Kilēē paani kiiro :akwaaneek chiichoonēē /kiikiisoop kimii kuuryoongʼēy ākōō Pēētērō ākōō Chowaana, ku kiimoomii :kiyoo kiitākumwooru :pichoochēē.
44004015	Kimwoochi :pichoochēē Pēētērō ākōō Chowaana kilē kupeera kōyoonēē pō kiirwook. Paani kaakupeera :mpō Pēētērō koot, kungʼāloolchi keey :pichoochēē.
44004016	Kuteep keey :pichoochēē kilē, "Ki-irta nee pichu? Kaakusōwu :chiich aka tōkōl nyoo māngʼēy Chēērusālēēm kilē kaakii-ir :pichu ngʼālyoon nyēpō kwōngʼuut, ama kuumuukēy kēētiiyō.
44004017	Kunyuun oo, sumatakutēēru :ngʼālyoontooni nkōō kwēēnuu piich akuyāmu kōōrēē, ku nyooluuy /keekar koongʼ pichu kumēē-ōōchi keey kwoomchi piich lōkōōy nkōō kaarinaa Yēēsu."
44004018	/Kēēkuur :mpō Pēētērō kuureer kō /ākēēmwoochi matakungʼalaala ntā kuunēētiisyō nkōō kaarinaa Yēēsu.
44004019	Kumwoochi :Pēētērō ākōō Chowaana pichoochēē kilē, "Atila kir nyēpō man nkōō taayuu Iriin; /kēēkoonyitook ntā /kēēkoonyit Iriin.
44004020	Āmu mākutāyēy keemwaa kiyoo kiikeerootee :koonyiichooch akeeteeree :iitiichooch."
44004021	Kitas taay kipōlchi :pichoochēē mpō Pēētērō /akeetyaayta kupēēchi keey. Kii moomii kiyoo kiimuukēy ki-irta āmu kiimii :piich tōkōl kuuloosuuy Iriin nkōō kiyoo kii-ira.
44004022	Kiitingʼēy :chiichoonēē /kiikiisoop nkōō oor nyēpō kwōngʼuut kēnyiis choo siirēy artam.
44004023	Paani /kapakeetyaayta Pēētērō ākōō Chowaana, kuureer wōloo kiimii :piikwaak akupa kimwoochi ngʼaleechu kiimwoorēy :tisiik choo ēēchēēn ākōō kāāntōōy.
44004024	Kii nēē teer :pichoochēē ngʼaleechoochēē, kusa tōkōl nkōō kuut ākoongʼo kilē, "Kiptaayaan, Iriin nyoo kii-ir im, ngʼwēny ākōō araaray, ākōō tukun tōkōl choo mii wōloonēē.
44004025	Kiingʼāloolchiinō :Toomirmiiryēēngʼuungʼ nyoo tiliil paapeenyoon Tāwuti kipāyityoontēēngʼuungʼ kilē, 'Āmu nee sukuululuukiisyō :piich? Āmu nee sukuupkootēy :piich ngʼal choo mā-itinii?
44004026	Kiichēp keey :pāytooy chēpō ngʼwēny akuurum keey :kāāntōōy sukupooryēērō Iriin akutay nyoo kiikuutapaan :inyeentee.'
44004027	Man, kiinam keey nkōō kōōrooni :Ērōōtē ākōō Pōōntyō Pilaato ākōō piich choo mālēē Yāwuutik ākōō Yāwuutik. Kusas kipāyityoontēēngʼuungʼ nyoo tiliil, Yēēsu nyoo kiitapaan kilēku Meesaaya.
44004028	Kunam keey kilēku kir ākoongʼo aku-ir kiyoo kiisip itil nkōō kaamuukēēngʼuungʼ ākōō makēēngʼuungʼ kilē irēē.
44004029	Kunyuun oo, Kiptaayaan, iroo karweengʼwaangʼ pō koongʼ, ākiikōōnēēch kipāyitiinēkuuk kaamuuka kee-amtee ngʼālyoontēēngʼuungʼ nkōō nyakanatee tōkōl.
44004030	Iyooku kaamuukeengʼuungʼ kuusoop piich akii-ir tukun chēpō kwōngʼuut nkōō kaarinaa kipāyityoontēēngʼuungʼ Yēēsu nyoo tiliil."
44004031	Paani keewaangʼ :pichoochēē kusa, kuutimtiimō :kōyoonēē kēēmii :akwaaneek kutuusōōt. /Keenyiriit :akwaaneek tōkōl Toomirmiir nyoo Tiliil akwaamtaata ngʼālyoontoo Iriin nkōō nyakanat.
44004032	Kinam keey :piich tōkōl choo kiikiikucham ngʼālyoontoo Iriin kilēku kir ākoongʼo. Māmii :chiich nyoo kiimwoorēy kilē nyaanyiin kir aka tōkōl nyoo kiitingʼēy. Kiichārēy kir aka tōkōl nyoo kiitingʼēy.
44004033	Kimwaarta :kāāyooytooyiik nkōō kaamuuka nyoo ōōw kilē kiingʼeeta :Yēēsu meerat, akuupēēruur :Iriin akwaaneek tōkōl.
44004034	Kii moomii :chiich nkōō akwaaneek nyoo kiimātingʼēy kir. Choo kiitingʼēy pareen ākōō koorin, ku kyooltooy
44004035	akwoop rōōpiyēēk kuutē kāāyooytooyiik /tākēēchērchi chiich aka tōkōl nyoo kiitingʼēy nyaril.
44004036	Kii-ira kilēē nyoonēē nkōō wōloo mii :Chōōsēp nyoo kiichōōnēē kō pō Laawi. Kii pō :Chōōsēp kōōroo Kuprō. Kiitē :kāāyooytooyiik kaarinee aka kilē, 'Parnapa' (ngʼuutuuy :kaarinaani kilē chiich nyoo lēē chēēriin).
44004037	Kyaalta :Chōōsēp pareenyiin akwoopu rōōpiyēēk akuutō kāāyooytooyiik.
44005001	Kiingʼeet nyuun :chiitō aka nyoo /kiikukuurēē Ananiiya ākōō cheepyooseenyiin Sapiira kwaalta pareengʼwaangʼ.
44005002	Kuchoomnyēēchi kuutuuchi keey rōōpiyēēk walak. Kyoop :Ananiiya rōōpiyēēk chuuchō walak akiwō kuutē kāāyooytooyiik.
44005003	Kumwoochi :Pēētērō Ananiiya kilē, "Āmu nee sēēchāmchii keey Syeetaani kuti imēlmēēl Toomirmiir nyoo Tiliil, akiituuchi keey rōōpiyēēk walak choo kēēnyōōrchi paree?
44005004	Kitoomō i-aalta paree, ku kii nyoongʼuungʼ paree, i-aalta ntā kumee-alta kilēē yoo ichāmēy. Paani kyaalta, ku kii chookuuk :rōōpiyēēk. Āmu nee tee-ira ngʼal choo lēē chu? Mēēmēlmēēl inyēēn chiich, kēēmēlmēēl Iriin."
44005005	Paani kateer :Ananiiya ngʼaleechu, kuuput akima. Kiiwāriisyō :piich tōkōl choo kiiteer kiyoo kii-ira.
44005006	Kupka :murēn akupa kurata anka pōōrtanyiin akupa kutup.
44005007	Paani kāsiirtō :saayitiisyak sōmōk, ku-itu :cheepyoosoo Ananiiya nyoo kiimēēnkēt kiyoo kiikiiku-ira.
44005008	Kuteepa :Pēētērō cheepyoosoonoonēē kilē, "Mwoorwoon, rōōpiyēēk chu tōkōl choo koonyōōru paani kaa-alta paree?" Kilē :cheepyoosoonoonēē, "Ēē, tēēnō choochēē."
44005009	Kumwoochi :Pēētērō inyeentee kilē, "Āmu nee saachama ākōō poontēēngʼuungʼ atyam Toomirmiir nyēpō Iriin? Roo kee, mii kurkat :piich choo kātākutupēy poontēēngʼuungʼ, akukālāpiin mpō."
44005010	Kuuputi :cheepyoosoonoonēē kēēlyēēpō Pēētērō akima. Kupka kō :pichoochēē kātākutupēy Ananiiya. Kunyōōru cheepyoosoonoonēē kaakima. Kusut saangʼ akupa kutupchi yoo lēēkitēē poonteenyiin.
44005011	Kichōōnchi :nyōkōōryō kaaniisee tōkōl ākōō mpō piich tōkōl choo kiiteer akipō ngʼaleechoochēē.
44005012	Kii-ir :kāāyooytooyiik ngʼal chaa chaangʼ chēpō kwongʼuut nkōō wōloo kiimii piich, akuururuuchi keey :tōkōl Sōpōōtwoo Sōlōmōōn.
44005013	Kii moomii :chiich nyoo kiitakukany kuunaamta keey kāāyooytooyiik, mpō ntā kiingʼāloolēē :piich akwaaneek kuutōrōōrēy.
44005014	Kitas taay :piich chaa chaangʼ, murēn ākōō chēēpyōōsōōy, kusiku akicham Kiptaayaan, akuutuuyō keey ākōō walak choo kiikuuran.
44005015	Kii-ir :ngʼaleechoochēē pō kāāyooytooyiik /keemutu piich saangʼ choo kiimnyoonsōōt ākēēmōkōōnchi kitōōktiin ākōō muurtin nkōō oortin kilē si nēē siirtō :Pēētērō kulap kitōōntōryēēnyiin pichoochēē walak kusopyō.
44005016	Kupkaana :piich chaa chaangʼ kōōrootin choo kii lēēkitēē Chēērusālēēm kupka yoonēē. Kiimutu :pichoochēē piikwaak choo kiimnyoonsōōt ākōō choo kii-iimēy :Toomirmiirēy chaa raacheen. /Kēēsoop pichoochēē tōkōl.
44005017	Kyoomchi ngʼat koongʼ :Tisiintēē nyoo Ōōw ākōō choorweeyichiich choo kiilēē Satukaay kiyoo kii-ir :kāāyooytooyiik.
44005018	/Keenam kāāyooytooyiik /akeerat.
44005019	Nēē mii langʼatuunoonēē, kuchō :malayka nyēpō Iriin akichō kuyaat kurkoot chēpō korkoreet akuyootu kāāyooytooyiik. Kimwoochi :malaykayaantee pichoochēē kilē,
44005020	"Apee ākōy Kōpō Iriin ākoopoomwoochi piich ngʼaleek tōkōl akipō sopooni rēēl."
44005021	Kii nēē yyeech :kōōrēē, kupa :kāāyooytooyiik ākōy Kōpō Iriin kilēē paani /kiikumwoochinii akitoowu kuunēētiisyō. Kii nēē itu :Tisiintēē nyoo Ōōw ākōō piichiich, kukuur kāāntōōy tōkōl chēpō Yāwuutik kilē kupka kōōkwoo kāāntōōy tōkōl chēpō Israayeel. Kuuyooytō /keepa /keemutu kāāyooytooyiichoochēē nkōō korkoreet.
44005022	Kii nēē it :askariik wōli kiipa /kēērāti kāāyooytooyiichoochēē, kumākunyōōru. Kuwārākiisyō akupa kumwaarta kilē,
44005023	"Kā nēē ku-it korkoreet, keepa kēēnyōōru kukaraat kōōt nyaa karaam akimii :askariik kuriipēy kurkootiik. Kii nēē kiyaat kurkee, ku maakinyōōrchi :chiich mpō ākoongʼo koot."
44005024	Paani kateer :chiitō nyi kiipāytooy askariik chēpō Kōpō Iriin, akuteer mpō :tisiik choo ēēchēēn ngʼaleechoochēē, kwootyō, akipō ngʼaleechoochēē.
44005025	Kuchō :chiich aka kumwoochi akwaaneek kilē, "Ateera! Miitō :pichoochēē koorātēy kuunēētiisyēy nkōō piriiruu Kōpō Iriin."
44005026	Kiwō :chiichoonēē kiipāytooy askariik ākōō piichiich akupa kuumutu kāāyooytooyiik. Kiimāpāyiisyēērō takat sukuumutu kāāyooytooyiik āmu kiiwar :akwaaneek kilē kiimuukēy kuwiira :piich akwaaneek korin.
44005027	Paani kapa /keemut kāāyooytooyiichoochēē taayuu kōōkwoo Yāwuutik, kiteepa ngʼal Tisiintēē nyoo Ōōw.
44005028	Kumwoochi :Tisiintoonoonēē Ōōw kilē, "Kiikiikēēmwoorwook kilē mātoonēētiisyootō nkōō kaarinaani pō chiichi. Aroo nyuun kiyoo kaa-ir. Kyaamta koonēētiisyēēngʼwoongʼ kuyāmu Chēērusālēēm tōkōl ākoomwoorēy kilē achaan chu kiikupārēy chiichi."
44005029	Kuwālchi :Pēētērō ākōō kāāyooytooyiik walak kilē, "Maraat keewara Iriin kusiir piich.
44005030	Kiingʼeeta :Iriintoo paapatiinēchooch Yēēsu meerat nyoo kyaakeet paani kyoopārchi kimurtooyoon.
44005031	Kaakuutōrōōr :Iriin kiwō im akimii ēēruunyiin nyēpō taay sukupayta akusāru piich. Sukunyōōru pārooyin :piich chēpō Israayeel kuwāliisyō sukunyōōchi :Iriin kaat ngʼōōkiikwaak.
44005032	Achaan chu kimwooruuy ngʼaleechu akumwooruuy mpō :Toomirmiir nyoo Tiliil nyoo kiitē :Iriin piich choo tēērēy iit ngʼālyoonteenyiin."
44005033	Kii nēē teer :kōōkwoonoonēē ngʼaleechoochēē, kungʼwoonchi nyoo kiipkaat kuukeet kāāyooytooyiichoochēē.
44005034	Kiimii nyuun :Pārisooyiintēē aka kōōkwoonoonēē nyoo /kiikukuurēē Kaamalyeel. Kii koonēētiin nyēpō ngʼātuut nyoo kiikoonyitēy :piich tōkōl. Kingʼeet :chiichoonēē nkōō kōōkwoonoonēē akimwaarta /keemut kāāyooytooyiik kupa saangʼ kipōk.
44005035	Paani kaakupa saangʼ :kāāyooytooyiik, kungʼāloolchi :Kaamalyeel pichoochēē kilē, "Pichu pō Israayeel, apkaat kukaraam kiyoo mārēy ā-irchi pichu.
44005036	Nkōō kēnyiis choo ngʼērin choo kaakusiirtō, kiichō :aka nyoo /kiikukuurēē Teewuutaas nyoo ki-irta keey kilē inyeentee ku chiich nyoo ōōw. Kutuup :piich chaa chaangʼ inyeentee choo kiimuukēy ku-it pokol angʼwan. /Keekeet inyeentee /akeesareet piichiich tōkōl. Kungʼata yoonēē :ngʼaleechiich.
44005037	Kuureer kichō :Chuuta nyēpō Kalilaaya nkōō pērēētuus choo /kiikuu-iitēy piich tōkōl. Kituup :piich inyeentee. /Keekeet mpō inyeentee /akeesareet piichiich.
44005038	Kunyuun oo, nkōō ngʼaleechu, āmwoorwook kilē āmētēē pichu āmoo-irchi kir nyaa ra. Akanya kupēēchi keey āmu nēē chōōnēē :kiyoo mwoorēy :pichu wōloo mii :piich, ku mā-irēy kir.
44005039	Ku nēē chōōnēē wōloo mii :Iriin, ku moomuukēy akarta pichu, āmu āmuukēy ānyōōru keey āpooryēērēē Iriin." Kiiwarak :ngʼaleechoochēē pō Kaamalyeel kaapkootuut chēpō pichoochēē.
44005040	/Kēēkuur kāāyooytooyiik kupa kō /ākēēpir. Paani /kaakēēpir, /kēēmwoochi ku matakungʼalaalaateera kaarinaa Yēēsu, /akeengʼunta kupēēchi keey.
44005041	Kipeera kōōkwoonoonēē :kāāyooytooyiik kupāypāyō āmu kii ngʼālyoon :nyoonēē nyēpō koonyit kilēē paani kiicham :Iriin kilē kunyaril :akwaaneek akipō kaarinaa Yēēsu.
44005042	Kitas taay :kāāyooytooyiik kwaamta pērēētuu aka tōkōl nkōō piriiruu Kōpō Iriin kilē Yēēsu ku Meesaaya, kupa kō ākōō kō kuunēētiisyootēy.
44006001	Nēē mii lētuun, paani kiimii kichoongʼiituuy :piich choo kiicham kutuup Iriin, kukwiintoochi keey :Yāwuutik choo kiingʼāloolēy kuutii Kirik ākōō choo kiingʼāloolēy kuutii Epuraan. Kiikwiintoochi keey āmu kiimwoorēy choo kiingʼāloolēy Kirik kilē /kusāsēy mōsōōkiikwaak /kēēchārēy āmiisyō.
44006002	Kukuur nyuun :kāāyooytooyiik choo kii lēē taman nkōō ārēēny piich tōkōl choo kiicham kutuup Iriin akimwoochi kilē, "Mā pō man kēēmētēē :achaan kee-amta ntā keeneet ngʼālyoontoo Iriin akeecharta āmiisyō.
44006003	Kunyuun oo tuupchēēnichooch, akwara piich tisap choo tookuunoot kilē /kiikiinyiriit Toomirmiir nyoo Tiliil akungʼōrōōmō, sikēētēē pichoochēē kipāyu ngʼaleechwēēchu.
44006004	Sikēēkōōnuuchaan keey nkōō saayeet akee-amta ngʼālyoonteenyiin."
44006005	Kipāypāchi :piich tōkōl ngʼaleechoochēē pō kāāyooytooyiik. /Keekwar Siteepaano, chiich nyoo tiirēē keey Yēēsu akiinyir Toomirmiir nyoo Tiliil. Walak choo kiikukwar ku: Pilip, Prokoraas, Nikanoora, Timoon, Parmeena ākōō Nikoolaas nyoo kiipō Antyookya, chiich nyoo kiicham ātēpuut chēpō Yāwuutik.
44006006	/Kēēmuti pichoochēē kāāyooytooyiik. Kisoochi :kāāyooytooyik pichoochēē akuukonoor ēēruunēkwaak.
44006007	Kuyāmu nyuun :ngʼālyoontoo Iriin kōōrēē akutas taay kuchaangʼiit :piich choo kiicham Iriin nkōō Chēērusālēēm. Kucham :tisiik chaa chaangʼ kuuran lōkōōy choo kāroomēēn.
44006008	Kiipēēruur :Iriin Siteepaano nyoo kiitingʼēy kaamuuka nyoo ōōw. Kitoowu :Siteepaano ki-ir ngʼal chēpō kwōngʼuut akungʼuuti piich tukun chēpō kwongʼuut.
44006009	Kiitoowu :piich walak kupōlchi keey nkōō Siteepaano. Kiikuurēē keey :pichoochēē "Piich chēpō sinakōōki choo /kiikeetyaayta." Kii Yāwuutik :pichu chēpō Kurēēnō ākōō Aleekisaantrya. Kiipkoonēē walak Kiliikya ākōō Eesya.
44006010	Aku nyuun, kiimaamuuk :pichoochēē ngʼoroomnyoo Siteepaano āmu kii-ir :Toomirmiir nyoo Tiliil Siteepaano kungʼalaal nkōō ngʼoroomnyō.
44006011	Kunyir kuut :pichoochēē piich walak kumwa kilē, "Kiikuteer kumwoorēy :Siteepaano ngʼal chaa raacheen akipō Muusa ākōō Iriin."
44006012	Kii-ir :pichoochēē piich, kāāntōōy ākōō mpō koonēēt chēpō ngʼātuut, kuroochiituuy nkōō wōloo mii Siteepaano. /Keenam Siteepaano /akeemut ākōy kōōkwō.
44006013	/Keemutu piich choo kiipa kuutoomchi ngʼal choo maa-ir. Kiimwoorēy :pichoochēē kilē, "Māmētooy :chiichi kungʼāloolēē nyaa ra akipō koonyoon nyi tiliil ākōō ngʼātuut chēpō Muusa.
44006014	Kaakeeteer kumwoorēy :chiichi kilē syoorēy :chiichi /kukuurēē Yēēsu nyēpō Naasareet kōyi akuwal ātēpuut choo kiikōōnēēch :Muusa."
44006015	Kiiroot :kōōkwoonoonēē tōkōl kiimii yoonēē Siteepaano. Kuuro kilē karkeey :tokochtiinyiin nkōō nyēpō malayka.
44007001	Kuteep :Tisiintēē nyoo Ōōw Siteepaano kilē, "Man :ngʼaleechu mwoorēy pichu kilē keemwaa?"
44007002	Kuwālchi :Siteepaano kilē, "Pooyichu ākōō tuupcheenichuuch, āyēpchii iit kiyoo āmii āmwoorwook. Kiichōōnchi :Iriin nyoo tōrōōr paapēēnyoon Apraam kutākumii Mēsōpōtaamnya, kutoomō kiwō kimangʼ Aaran.
44007003	Kiimwoochi :Iriin Apraam kilē, 'Mētēē kōōrēēngʼuungʼ ākōō piikuuk akiiwō kōōrēē aka nyoo āngʼuutuun.'
44007004	Kuwēērō nyuun :Apraam kōōroo Kaltaay akiwō kimangʼ Aaran. Paani kāwō kima :āpootaa Apraam, ku-ir :Iriin Apraam kuwēēro Aaran aku-uurchi kōōroonnyēēnyi āmāngʼēēkwaan.
44007005	Kii maatō :Iriin Apraam kōōrooni mpō nyoo lēē kiitēēn kilē kilēku nyaanyiin. Kiiyoomiis :Iriin Apraam kilē lēkuuy nyaangʼwaangʼ :kōōroonoonēē tōkōl nkōō kuukotiinēchiich. Paani kiiyoomiisēy :Iriin Apraam, ku kiitoomō kinyōōru :Apraam laakwa.
44007006	Kimwoochi :Iriin Apraam kilē, 'Pēētiiy :piikaa siintaaryēēngʼuungʼ kimāngʼēy kōōroo piich walak, wōloo pākulēkuuy ōōtwook /akeenyariil nkōō kēnyiis choo lēē pokol angʼwan.
44007007	Ārwoochinii nyuun piich choo ka-ir akwaaneek kilēku ōōtwook aku nēē ngʼat, kupkaana kōōroonoonēē akupka kukutungʼwoon nkōō yēēnyi.'
44007008	Nēē mii lētuun, ku-ir :Iriin nkōō Apraam ārāruut nyēpō murwō. Paani kānyōōru :Apraam wēēriinyiin Isaka, kumur kutingʼēy pērēētuus sisiit kungʼeetee /kēētuumēy. Nēē mii lētuun, kuchō kunam :Isaka Chaakōp, kunam :Chaakōp paapatiinēchooch taman nkōō ārēēny.
44007009	Kiirōōti ngʼat koongʼ :paapatiinēchoochēē Choosēp. Kwooltoochi kōōroo Miisiri kiwō kilēku ōōtwookiin. Aku kiimii nyuun :Iriin nkōō inyeentee
44007010	nkōō nyaril aka tōkōl nyoo kiinyōōru nkōō Miisiri. Kiitē :Iriin Chōōsēp ātēp nyaa karaam nkōō ngʼoroomnyō nkōō taayuu Paraawo, pāytooyiintoo Miisiri. Kupāypāchi :Paraawo Chōōsēp akuutō kilēku pāytooyiin nyoo miningʼ nyēpō Miisiri nyoo kiiryoonchinii kir aka tōkōl nkōō katanyiin.
44007011	Nēē mii lētuun nyuun, kuchō :piri nyoo ōōw Miisiri tōkōl ākōō Kanaan nyaa kiingʼwaaniit akiimoomii wōloo kiimuukēy kunyōōrchi :pooyichoochēē kiyoo āmēy.
44007012	Paani kāwō kuteer :Chaakōp kilē kiimii :āmiisyō Miisiri, kuuyooytō wēēchiichiich, kuukotiinēchoochēē kupa wōloonēē nyēpō taay.
44007013	Kii nēē pa nyēpō ārēēny, kimwoochi keey :Chōōsēp wēēchiikwaak, akusōwu :mpō Paraawo piipō Chōōsēp.
44007014	Paani kaaku-iriisyō :ngʼaleechu, kuuyooytō :Chōōsēp /kēēkuurchi āpoonyiin Chaakōp nkōō piikaa koongʼwaangʼ tōkōl. Kii tāmānwook tisap nkōō muut kaayoonēē tōkōl.
44007015	Kiwō nyuun :Chaakōp nkōō mpō kuukotiinēchoochēē Miisiri. Kimangʼ :akwaaneek wōloonēē ākōy kumēērō :tōkōl.
44007016	/Kiiku-āp pōōrwēyiikwaak /akeepa /kēētupchi wōloo kiikiikusip kwaala :Apraam wēēchiipō Amōōr mu Syēkēēm nkōō rōōpiyō.
44007017	Paani kiimii kuriikuuy :pērēētuus sukuyir :Iriin kilēē yi kikiikuuyoomiis Apraam, ku kiikiikuchaangʼiit :pichoochēē nkōō Miisiri.
44007018	Nkōō pērēētuusyēchoochēē ku kiimii :pāytooyiintēē aka nyoo kimēēnkēt kir aka tōkōl akipō Chōōsēp.
44007019	Kuumēlmēēl :pāytooyiintoonoonēē pichoochēē akuunyariil mpō kuukotiinēchoochēē, aku-ir kumēti laakōōkwaak choo mēnkēēchēēn saangʼ sumāsopyō.
44007020	/Kiikituum :Muusa nkōō pērēētuusyēchoochēē ākiichamaat nkōō wōloo mii :Iriin. /Keenama kootaa āpoonyiin āroo sōmōk.
44007021	Paani /kāpākēēmēti saangʼ, kunam :chēpō Paraawo Muusa aku-ir kilēku laakweenyiin.
44007022	/Kiikiineet Muusa ngʼoroomnyō aka tōkōl nyēpō piich chēpō Miisiri. Kiikōrōmiit :Muusa nkōō wōloo kiingʼālooltooy nkōō wōloo kii-irtooy pāyiisyeenyiin.
44007023	Paani kiitingʼēy :Muusa kēnyiis artam kuupkaat kuruutoochi piichiich pō Israayeel.
44007024	Kuuro chiinyiin aka nyoo kiimii kuunyāriilēy :chiitō aka nyēpō Miisiri. Kiwō :Muusa kuutoorēt kusāru chiinyiin akuukeet chiichoonēē kiipō Miisiri.
44007025	Kiipkootēy :Muusa kilē kiimuukēy kusōwu :piichiich kilē kiimii :Iriin kupāyiisyēērēē inyeentee kuutyaayta akwaaneek, kimaakisōwu nyuun :piichiich.
44007026	Nēē mii pērēētuu nyēpō ārēēny kuuro :Muusa piich ārēēny chēpō Israayeel choo kiipoorsōōt. Kuutyam kuu-ōōyō pichoochēē. Kimwoochi kilē, 'Murēchu, āmu nee soopooryēē ākootuupchō?'
44007027	Kiitoorta Muusa :chiitō nyi kii-irchi nyiinō aka nyaa ra akimwoochi kilē, 'Ngʼoo nyi ka-irin ilēku pāytooyiin ākōō kiirwookiintēēnyoon?
44007028	Imārēy ikeetaan kilēē wōloo kēēkēētitooy āmātuun chiipō Miisiri?'
44007029	Paani kateer :Muusa ngʼaleechoochēē, kuurip kiwō kōōroo Miityaan wōloo kiiwō kimangʼ kilēē punōōtyoon. Kiimangʼ wōloonēē ākōy kunyōōru wēēchiichiich ārēēny.
44007030	Kii nēē kaakurook :kēnyiisyēk choo lēē artam, kuchōōnchi :malayka Muusa nkōō suur kwēēn nkōō mā nyoo kii lārēē saamuurta yoo kiilēēkitēē tulwoo Sinaay.
44007031	Kii nēē ro :Muusa kiyoonēē kukwōngʼ, akuunoochi sukuurō kukaraam. Kuteer kuutii Iriin nyoo kiimii kumwoorēy kilē,
44007032	'Aneen :Iriintoo paapatiinēkuuk, Iriintoo Apraam, Isaka ākōō Chaakōp.' Kipootan :Muusa akuuwāriisyō nyoo matakuumuuk kuuro kiyoonēē.
44007033	Kumwoochi :Iriin Muusa kilē, 'Ngʼustee kwēērikuuk, āmu imii iryoongʼēē yoo tiliil.
44007034	Kaaroo man wōloo mii /kēēnyāriiltooy piichuuch nkōō Miisiri. Kaateer :aneen mpō riiruutēkwaak. Kunyuun oo, koorēku āchōōn āsāru akwaaneek. Wiyō nyuun āyooytēēn ākōy Miisiri.'
44007035	Muusa nyēēnyi nyoo kiitay :piich chēpō Israayeel akumwoochi kilē, 'Ngʼoo nyi ka-irin ilēku pāytooyiin ākōō kiirwookiintēēnyoon?' Inyeentee nyi kiiyooytō :Iriin kiwō kupayta akuutyaayta pichoochēē pō Israayeel. Kiiyooytō :Iriin Muusa kupunuunō malaykayaan nyoo kiichōōnchi nkōō suur kwēēn yoo kiilārēē ma :saamuurta.
44007036	Kiimut :Muusa pichoochēē kupeera Miisiri. Ki-ir ngʼal chēpō kwongʼuut nkōō Miisiri nkōō mpō Araaray nyoo Pirir Kitas taay ku-ir kwongʼuut nkōō kēnyiis artam paani kiimii piich chēpō Israayeel suur kwēēn.
44007037	Kii Muusa :nyēēnyi nyoo kimwoochinii piich chēpō Israayeel kilē, 'Yookwook :Iriin ōōrkooyoon nyoo karkeey nkōō aneen nyoo chōōnēē piikwook.'
44007038	Kiimii :Muusa nkōō pichoochēē pō Israayeel suur kwēēn, akiimii nkōō mpō paapatiinēchooch ākōō malaykayaan nyoo kingʼāloolchinii inyeentee nkōō tulwoo Sinaay. /Kiikuutēnēērō yoonēē Muusa ngʼal choo kōōnuuy sopoon tākukōōnēēch.
44007039	Kiimāmārēy :paapatiinēchoochēē kuteer Muusa akutay inyeentee. Kuupkaat kilē kuwārākiisyō Miisiri wōli kiipkoonēē.
44007040	Kumwoochi Aaron kilē, 'Irweech kir nyoo lēkuuy Iriin sikuuntōrōōrwēēch aree. Āmu mākuunkēt kilē ka-ira nee nkōō wōloo mii Muusa nyoo kiimutwēēch nkōō Miisiri.'
44007041	Ku-ir nyuun :pichoochēē kir nyoo karkeey nkōō moor. Ku-irchi kōrōs kāānoomwoonoonēē akuukoonyit kiyoo kii-irēē :ēēruunēkwaak.
44007042	Kuutuuchi :Iriin patar akwaaneek akumētō kukutunchi asiis, araawa ākōō kookeel kilēē yi /kiikeesir nkōō kitaapuu nyēpō ōōrkooy kilē: 'Piich chēpō Israayeel! Ara kii aneen nyi kyoopēēlwoon kōrōs kēnyiis artam paani kyoomii suur kwēēn?
44007043	Kyaakalap :akwaan eema nyēpō Moolek nkōō kārkēēyin nyēpō kookeelyaa Raapan nyoo kyaa-ir kilēku Iriintēēngʼwoongʼ, akyoo-irēy kilē sookutunchii. Kunyuun oo, ā-āpook apee ātēpuunēē kōōrēē aka nyoo kusiirtooy Pāpulōōn?'
44007044	Kiitingʼēy :paapatiinēchoochēē eemaa Iriin paani kiimii suur kwēēn. Kii-ir :Muusa eemaanoonēē kilēē paani kiimwoochi :Iriin.
44007045	Nēē mii lētuun, kupākunyōōru :paapatiinēchooch eemaanoonēē akiitingʼootēy mpō paani kiimii kuuntōrōōrchinii :Chooswa pākunāmēy kōōroo piich walak choo kii-ōōnchi :Iriin. Kitēpō :eemaanoonēē kilēē nyoonēē ākōy pērēētuus chēpō Tāwuti
44007046	nyoo kiicham :Iriin. Kisoom :Tāwuti Iriin kuchāmchi kutēēchi Iriintoo Chaakōp kō.
44007047	Kii :Sōlōmōōn nyuun nyoo kiichō kutēēchi Iriin kō.
44007048	Aku nyuun, māmāngʼēy :Iriin nyoo Tōrōōr koorin choo tēēkēy :piich, kilēē paani mwoorēy :ōōrkooyoontoo Iriin kilē,
44007049	'Mwoorēy :Iriin kilē: Āpāyuunēē kipsēnkwēt aku ngʼwēny ku ngʼacharaa kēēlyēēchuuch. Kō nyoo lēē nee nyoo āmārēy ātēēkwoon? Ntā ānō wōloo āmuungʼēē?
44007050	Mā aneen nyi kyoo-irēy tukuuchu tōkōl?' "
44007051	Kitas taay :Siteepaano kilē, "Nyikiisō nyuun :mētēwēyiikwook man aku-ururō mukuuliiriikwook tāmootēērēy ngʼālyoontoo Iriin. Akarkee :akwaan ākōō paapatiinēkwook āmu kaatay ateer Toomirmiir nyoo Tiliil.
44007052	Kiimii :ōōrkooyoontoo nyēpō Iriin nyoo moo-us :paapatiinēkwook? Kiipar mpō choo kiingʼōōrēy kēny kilē chōōnēy Kipāyityoontō Iriin nyoo tiliil. Mpō nkōō paannyēēnyi, ku kyaa-alta akaapar inyeentee.
44007053	Akwaan choo kyoopkook :malaykeen ngʼātuut chēpō Iriin amaatuup."
44007054	Paani kateer :pichoochēē ngʼaleechoochēē kimwoochinii :Siteepaano, kunyāliisyō akunyar keeleekwaak nkōō nyālootyō.
44007055	Kiinyir :Toomirmiir nyoo Tiliil Siteepaano. Kii nēē ro parak, kuuro tōrōōrin pō Iriin nkōō kipsēnkwēt ākōō Yēēsu nyoo kiimii kuuryoongʼēē ēēruu taay nyēpō Iriin.
44007056	Kumwa :Siteepaano kilē, "Aroo kee, kaakuyaata :kipsēnkwēt akimii :Wēēroo Chiich kuuryoongʼēē ēēruu taay nyēpō Iriin."
44007057	Kiipōlyō :pichoochēē akukara ēēruun iitiikwaak. Kumwērchi :pichoochēē tōkōl Siteepaano
44007058	/ākēēchuut kiwō saangʼ nyēpō yoonēē kiimii :pichoochēē, akitoowu :pichoochēē kuwiiree Siteepaano korin. Kiingʼusta :pichoochēē sirōōkwaak akumēti naranee aka nyoo /kiikukuurēē Sāwulō kuriip.
44007059	Paani kiimii :pichoochēē kuwiirēē Siteepaano korin, kusooyēy :Siteepaano kilē, "Kiptaayaan Yēēsu, itaak toomirmiiryēēnyuun."
44007060	Kii kutungʼ :Siteepaano akimwa nkōō kuut nyoo ōōw kilē, "Kiptaayaan, amēē-iiti pichu ngʼōōkistoni." Kii nēē waangʼ kumwa kilēē nyoonēē kima.
44008001	Kiichamta :Sāwulō meeraa Siteepaano. Nkōō pērēētuunoonēē, keenyariil kaaniisee mu Chēērusālēēm nyēpō kwōngʼuut. Kiiryātoochi :piich chaa chaangʼ choo kiikucham Iriin kōōroo Chuuteeya ākōō Samariya. Kingʼātu :kāāyooytooyiik akwaaneek nkōō Chēērusālēēm.
44008002	Kiitup Siteepaano :piich walak choo kiikoonyitēy Iriin aku-uur inyeentee.
44008003	Kungʼeetee yoonēē, kutoowu :Sāwulō kuwasaata piich chēpō Kiriistō. Kiiwēētootēy kō aka tōkōl kunāmootēy murēn ākōō chēēpyōōsōōy aku-ir akwaaneek keerat.
44008004	Kyaamtaata :pichoochēē /kiikuuryeeta ngʼālyoontoo Iriin nkōō wōltō aka tōkōl yoo kiipa.
44008005	Kiwō :Pilip ākōy kōōr nyēpō Samariya akiwō kwaamtaata lōkōōy kilē Yēēsu ku Meesaaya mu wōloonēē.
44008006	Kii nēē teer :piich ngʼal choo kyoomu Pilip nkōō tukun chēpō kwongʼuut choo ki-irēy, kuyēpchi iit kukaraam kiyoo kimwoorēy.
44008007	Kipkaana :toomirmiirēy chaa raacheen piich chaa chaangʼ akuunchōōsōōt. Kiisāpyō :piich chaa chaangʼ choo kiimēērtooroot pōōrwēy ākōō choo kiingʼwoolsōōt.
44008008	Kipāypāyiituuy nyuun :piich tōkōl chēpō kōōroo Samariya.
44008009	Kiimii :chiich nyoo /kiikukuurēē Siimnyōn nyoo kiimāngʼēy yoonēē pō Samariya. Kiicham ku-irēy tukun chēpō kwōngʼuut choo kii-ir piich chēpō Samariya kukwōngʼyō. Kiilāsēy keey kilē inyeentee ku chiich nyoo ōōw.
44008010	Kiitēērchi :chiich aka tōkōl chiichoonēē ngʼaleechiich, choo ēēchēēn nkōō choo mēnkēēchēēn, akiimwoorēy kilē, "Tingʼēy :chiichi kaamuuka nyoo chōōnēē wōloo mii :Iriin."
44008011	/Kiikuyēpchi iit ngʼaleepō chiichoonēē āmu kiikiiku-ir ngʼal chēpō kwōngʼuut kunyil chaa chaangʼ.
44008012	Kii nēē ran :pichoochēē ngʼaleepō Pilip paani koo-āmchi :Pilip lōkōōy choo kāroomēēn chēpō Kaa Iriin nkōō chēpō Yēēsu Kiriistō, /keepaatiisan murēn ākōō chēēpyōōsōōy.
44008013	Kiiran :mpō Siimnyōn Yēēsu /akeepaatiisan. Kii nēē /kakeepaatiisan :Siimnyōn, kutuupaata Pilip wōltō aka tōkōl nyoo kiiwō. Kikwongʼ nkōō tukun chēpō kwongʼuut choo kiiro ku-iriisōōt.
44008014	Kii nēē teer :kāāyooytooyiik nkōō Chēērusālēēm kilē kaakucham :piich chēpō Samariya ngʼālyoontoo Iriin, kuuyooytō Pēētērō ākōō Chowaana kupa wōloonēē.
44008015	Kii nēē it :akwaaneek wōloonēē pō Samariya, kusoochi piich kilē kunyōōru Toomirmiir nyoo Tiliil. Kiisa kilēē nyoonēē,
44008016	āmu kitoomō kuchōōnchi pichoochēē :Toomirmiir nyoo Tiliil. /Kikiikeepaatiisan akwaaneek taay nkōō kaarinaa Kiptaayaan Yēēsu kipaat.
44008017	Kuukonoor :Pēētērō ākōō Chowaana pichoochēē ēēruunēkwaak. Kunyōōru :pichoochēē Toomirmiir nyoo Tiliil.
44008018	Paani keero :Siimnyōn kilē kiitē :Iriin piich Toomirmiir nyoo Tiliil paani keekonoor :kāāyooytooyiik ēēruunēkwaak, kuutyam kuutē kāāyooytooyiichoochēē rōōpiyō akimwoochi kilē,
44008019	"Ākōōnoon mpō kaamuukaani si nēē akonoor chiich aka tōkōl ēēruunēchuuch, kunyōōru Toomirmiir nyoo Tiliil."
44008020	Kuwālchi :Pēētērō kilē, "Ipēt nkōō rōōpiyēēkuuk, āmu ipkootēy kilē imuukēy i-alee rōōpiyō kōōnunēywoontoo Iriin.
44008021	Māyāmēy keey i-ir :inyēēn pāyiisyōōni, āmu mākāroomō :kaapkootuut choo itingʼēy nkōō taayuu Iriin.
44008022	Kunyuun oo, walee nkōō rāyiityēēngʼuungʼ akiisoom Iriin kunyōōwuun kaat nkōō kaapkootuut choo lēē choochēē itingʼēy nkōō mukulērtōngʼuungʼ.
44008023	Āmwoorēy kilēē nyoonēē āmu ārōōtēy tuurin pō moo nyoo itingʼēy aku kiikukarteen koongʼ :ngʼōōki."
44008024	Kimwoochi :Siimnyōn Pēētērō nkōō Chowaana kilē, "Āsoomwoon Iriin sumā-iriisyō ngʼaleechu kāāmwoorēy nkōō wōloo āmii."
44008025	Kii nēē kaakwoomchi :Pēētērō ākōō Chowaana piich ngʼālyoontoo Iriin, kuwārākiisyō kuutangʼ Chēērusālēēm. Kimii kupēētii Chēērusālēēm, kwaamtaata lōkōōy choo kāroomēēn nkōō kēēstoon chaa chaangʼ chēpō kōōroo Samariya.
44008026	Nēē mii lētuun, kumwoochi :malaykayaantee aka Pilip kilē, "Wiyō kamas pō taay ākōy inyōōru aree nyoo wēērēy suur kwēēn kungʼeetee Chēērusālēēm ākōy Kaasa."
44008027	Kunam :Pilip paan akitoowu kiwō, nēē mii aree, kutuuyō nkōō chiitō aka nyēpō kōōroo Eetoopya. Kii chiich :chiichi nyoo ōōw nkōō kōōroo Eetoopya, akuuryoonchinii kamas pō rōōpiyō chēpō cheepyoosee aka nyoo kipāytooy kōōroonoonēē nyoo /kiikukuurēē Kantaakee. Kiichōōnēē :chiichoonēē Chēērusālēēm wōloo kiiwō kusooyēy Iriin.
44008028	Paani mii kuurēērēy wōli pō kōōrēēnyiin, kuyaat kitaapuu ōōrkooyoontoo Iriin Isaaya akusooman kimii kariinyiin nyoo kiichuutēy paraasiin.
44008029	Kumwoochi :Toomirmiir nyoo Tiliil Pilip kilē, "Wiyō wōloo mii :kariiniinō akiiriichi."
44008030	Kuurip :Pilip ākōy yoonēē kiimii :chiichoonēē pō Eetoopya. Kiteer :Pilip chiichoonēē mii kusōōmānēy lōkōōy choo mii kitaapuu ōōrkooyoontoo Iriin Isaaya. Kuteep :Pilip chiichoonēē kilē, "Isōwuuy kiyoo mwoorēy ngʼaleechoochēē isōōmānēy?"
44008031	Kuwālchi :chiichoonēē kilē, "Āsōwuuntooy ānō nēē moomii :chiich nyoo kāmwoorwoon?" Kumwoochi :chiichoonēē Pilip kulaangʼ karii sukutēpō nkōō inyeentee.
44008032	Kiimii :chiichoonēē kusōōmānēy siruut choo kiimwoorēy kilē, "/Kiikuurēētō kilēē keecha nyoo /pākēēyēēngʼēy, akiilēē waawaa keecha nyoo mēēritēy paani mii /kēētilēy puut. Amaamwa kir.
44008033	/Kiikumuul /amaakii-irchi man. Moomii :chiich nyoo tākungʼoloolēē koongʼwaangʼ, āmu /kiikēē-āp sāpoontanyiin nkōō ngʼwēny."
44008034	Kumwoochi :chiichoonēē kiipō Eetoopya Pilip kilē, "Mwoorwoon kee, mii kungʼāloolēē keey :ōōrkooyoontooni ntā mii kungʼāloolēē chiich aka?"
44008035	Kutoowuunō :Pilip siruutēchoochēē akimwoochi chiichoonēē lōkōōy choo kāroomēēn chēpō Yēēsu.
44008036	Paani mii :tōkōl kupēētii, ku-it yoo kiimii :pēr. Kumwoochi :chiichoonēē Pilip kilē, "Roo kee pērēēchu. Kārtooyoon :nee tamakuupaatiisanan?"
44008038	Kumwoochi :chiichoonēē chiichi kiiroongʼēy karii nyoo kiichuutēy paraasiin kukany kuuryoongʼ karii. Kurēytō :akwaaneek tōkōl ngʼwēny akupa een akuupaatiisan :Pilip chiichoonēē.
44008039	Paani kāwō kuchōōnō pēr :Pilip nkōō chiichoonēē kii pō Eetoopya, kunam Pilip :Toomirmiir nyoo Tiliil akwoop. Kumaatakuurō :chiichoonēē Pilip kuureer. Kitas taay nkōō paantanyiin, kupaypay.
44008040	/Keepakēērōōti :Pilip yoo /kiikukuurēē Asooto. Kimanaateeree kōōroonoonēē tōkōl, kwoomtootēy lōkōōy choo kāroomēēn ākōy ku-it Kayisareeya.
44009001	Kitākumii :Sāwulō kumwoorēy kilē ākēētēy tuupiik chēpō Yēēsu, kiwō ākōy kaa Tisiintēē nyoo Ōōw.
44009002	Kiwō kusoom kēētē parween choo kii mwoochinii kāāntōōy chēpō sinakōōkiin choo kiimii Tamaskaas kilē ngʼoo Sāwulō. Kiimārēy parweenichoochēē sukunam chiich aka tōkōl nyoo kiituupēy araa Yēēsu, murēn ākōō chēēpyōōsōōy akuumut Chēērusālēēm.
44009003	Paani kāriichi kōōroo Tamaskaas, kuchō lēpooyin aka nyoo kichōōnēē im akuupkangʼ Sāwulō.
44009004	Kuuputi :Sāwulō ngʼwēny. Nkōō yoonēē, kuteer kuut nyoo kuurēy kilē, "Sāwulō, Sāwulō, kēēnyāriilchoon nee?"
44009005	Kuwālchi :Sāwulō kilē, "Inyēēn ngʼoo, aa Kiptaayaantaani?" /Kēēmwoochi kilē, "Aneen Yēēsu nyoo imii i-usēy.
44009006	Ryoongʼō nyuun akiiwō ichut kōōroonoonēē /tākēēngʼuutuun kiyoo i-irēy."
44009007	Kiiryoonchō :pichu kiipēētootēy ākōō Sāwulō akināmiisyō :kuutuway nkōō kiyoo ki-ira, āmu kiitēērēy chiich kungʼāloolēy ameerōōtēy.
44009008	Kungʼeet :Sāwulō nkōō ngʼwēny akuyaat koonyiichiich, kimaakimararta. /Keenamaata ēēr /ākēērēētō ākōy Tamaskaas.
44009009	Kiitēpō Tamaskaas pērēētuus sōmōk kumāmārārtooy amā-āmēy kir ntā kira tukun tōkōl.
44009010	Kiimii :tuupiin nyēpō Yēēsu Tamaskaas nyoo /kiikukuurēē Ananiiya. Kukuur :Kiptaayaan inyeentee nkōō ngʼoongʼuut kilē, "Ananiiya." Ku-itēn kilē, "Ēē, Kiptaayaan."
44009011	Kumwoochi :Kiptaayaan kilē, "Wiyō ākōy kōpō chiich nyoo /kukuurēē Chuuta nyoo mii yoo /kukuurēē 'Aree nyoo Rootoot.' Paani kee-it kaayoonēē, iteep chiich nyoo /kukuurēē Sāwulō nyoo chōōnēē Taarsō. Mii :chiichoonēē kusooyēy nkōō wōloonēē.
44009012	Koongʼuuti nkōō ngʼoongʼuut kilē mii kuchōōnēy :chiich nyoo /kukuurēē Ananiiya nyoo wōkutiingʼēē inyeentee ēēruunēchiich sukuureer kimararta."
44009013	Kuwālchi :Ananiiya kilē, "Kiptaayaan, kyaateer :aneen ngʼal chaa chaangʼ nkōō piich akipō chiichoonēē. Kyaateer ngʼal chaa raacheen choo kiiku-irchi :chiichi piikuuk nkōō Chēērusālēēm.
44009014	Kēētō mpō :tisiik choo ēēchēēn kaamuuka kuchō wōli kichō kunam chiich aka tōkōl nyoo rāniin nkōō Tamaskaas."
44009015	Kimwoochi :Kiptaayaan Ananiiya kilē, "Wiyō akiwō i-ir kilēē paani koomwooruun. Kaakilēku :Sāwulō kēēltānyuun nyoo /kaakēēlēwēn kwoopchi :lōkōōyichuuch piich chēpō kōōrootin walak ākōō pāytooyikwaak ākōō piipō Israayeel.
44009016	Āmārēy āngʼuuti inyeentee wōloo kuunyāriiltooy āmu wēētii kwoomtootēy lōkōōyichuuch."
44009017	Kiwō :Ananiiya akunyōōru Sāwulō mii kōyoonēē. Kutiingʼō ēēruunēchiich akimwoochi kilē, "Tuupchēēnyuun Sāwulō, kaakuuyookwoon :Kiptaayaan Yēēsu nyoo kiichōōnchiin imii aree ichōōnēy wōlyēēnyi. Kēēyookwoon siimarartee kuureer /akeenyiriitin Toomirmiir nyoo Tiliil."
44009018	Paani kamwa :Ananiiya kilēē nyoonēē, kuchunuuna koonyiipō Sāwulō tukun choo lēē seeleel. Kumararta :Sāwulō. Kingʼeet /akeepaatiisan,
44009019	/ākēētē āmiisyō kwaam. Paani kaakwoomiisyō, kunyōōru :pōōrtanyiin kukiil. Kitēpō :Sāwulō Tamaskaas pērēētuus choo ngʼērin ākōō tuupiik chēpō Yēēsu.
44009020	Nyoo matyaan, kutoowu kwaamtaata lōkōōy chēpō Yēēsu nkōō sinakōōkiin. Kiimwoochinootēy piich kilē, "Yēēsu ku Wēēroo Iriin."
44009021	Kiikwōngʼyō :piich tōkōl choo kiteer ngʼaleechoochēē akuteep keey kilē, "Mā chiichi nyoo kiikēētēy piich nkōō Chēērusālēēm choo kiikiikuuran Yēēsu? Mākāchōōnēy wōli sikuchō kunam piich choo kiikuuran Yēēsu sukuumut kurātootēēn ākōy wōloo mii :tisiik choo ēēchēēn?"
44009022	Kitāsu keey :ngʼoroomnyoo Sāwulō nkōō wōloo kyoomtooy ngʼālyoontoo Iriin. Kiimwoochinii Yāwuutik choo kiimāngʼēy Tamaskaas kilē :Yēēsu ku Meesaaya. Kikwōngʼyō :Yāwuutik nyoo moomii kiyoo kiiwalta.
44009023	Kii nēē kaakusiirtō :pērēētuus chaa chaangʼ, kuururuuk keey :Yāwuutik akichēp wōloo pārtooy Sāwulō.
44009024	/Kēēmwoochi Sāwulō kiyoo kiimii kuchēpēy :pichoochēē ku-ir. Kiriip :pichoochēē pērēēt nkōō langʼa kurkoot chēpō Tamaskaas kilē /sikeepar Sāwulō.
44009025	Nēē mii langʼatuu ākoongʼo, kunam :piichiich akuurēēytoorō inyeentee kupuntoorō koongʼ nyoo mii tēēnkō kumii saap.
44009026	Kii nēē it :Sāwulō Chēērusālēēm, kuutyam kilē kuutuuyō keey ākōō tuupiik chēpō Yēēsu. Kuuwāriisyō :tuupiichoochēē āmu maaran kilē kiikiikulēku :Sāwulō tuupiin nyēpō man.
44009027	Kinam :Parnapa Sāwulō akuumut ākōy wōloo kiimii :kāāyooytooyiik. Kumwoochi wōloo kiirootita :Sāwulō Kiptaayaan nkōō aree kiwēētii Tamaskaas ākōō mpō kungʼāloolchinii :Kiptaayaan inyeentee. Kimwoochi :Parnapa wōloo kyoomtoochinootēy :Sāwulō piich lōkōōy paani mii Tamaskaas nkōō kaarinaa Yēēsu nyoo kiimaawar.
44009028	Kicham nyuun :kāāyooytooyiik Sāwulō akutēpi tōkōl. Kimanee :Sāwulō Chēērusālēēm kwoomtootēy lōkōōy choo kāroomēēn nkōō kaarinaa Yēēsu nyoo kiimaawar.
44009029	Kingʼāloolchi :Sāwulō akuurwoochi keey ākōō Yāwuutik choo kiingʼāloolēy kuutii Kirik. Kiityam :pichoochēē kuchēp kilē kupar Sāwulō.
44009030	Paani kāsōwu :tuupchēēnik chuuchō walak kilēē nyoonēē, kuumut Sāwulō kiwō Kayisareeya akimwoochi kiwō kōōrēēnyiin Taarsō.
44009031	Kinyōōru nyuun :kaaniisee tōkōl nkōō Chuuteeya, Kalilaaya ākōō chēpō Samariya kaalya. Paani kiimii :akwaaneek kuukoonyitēy Iriin, ku kiimii kukiilsōōt, akutāsiisyēy kuchaangʼiit āmu kiimii :Toomirmiir nyoo Tiliil kuutoorētēy akwaaneek.
44009032	Kimanaateera :Pēētērō wōloonēē tōkōl kuruutoochinootēy piich choo kikuuran Iriin. Nēē mii pērēētuu ākoongʼo, paani kiimānootēy, kuruutoochi piipō Iriin choo kiimāngʼēy Luuta.
44009033	Kimii wōloonēē pō Luuta kunyōōru chiich nyoo /kiikukuurēē Ayineeya. Kiikiikuru :chiichi kitōōk kēnyiis sisiit āmu kiimeertaaraat pōōrtanyiin.
44009034	Kukuur :Pēētērō chiichoonēē akimwoochi kilē, "Ayineeya, kaakuusoopin :Yēēsu nyoo Meesaaya. Ngʼeeta akiikarkaar kitōōkiingʼuungʼ." Kungʼeet Ayineeya kilē weel.
44009035	Kiiro :piich tōkōl chēpō Luuta ākōō Syaaron kiyoo ki-ira nkōō wōloo mii :Ayineeya akuwāliisyō kuuran Kiptaayaan.
44009036	Kiimii :cheepyoosee aka Yoopa nyoo kii tuupiintoo Yēēsu. /Kiikukuurēē cheepyoosoonoonēē Tapiita (ngʼuutuuy kaarinaani kilē pooran). Kiikaraam :cheepyoosoonoonēē akiisāruuy piich choo kii lēē pānoon.
44009037	Nkōō pērēētuusyēchoochēē, kumnyaan :cheepyoosoonoonēē akima. /Kiikii-uun pōōrtanyiin /ākēētē kō nyoo mii parak.
44009038	Kii mā lōōw Yoopa nkōō Luuta. Paani kateer :tuupiik choo kiimii Yoopa kilē mii :Pēētērō Luuta, kuuyooytō piich ārēēny kupa kumwoochi kilē, "/Kimārēēniin Yoopa."
44009039	Kiwō :Pēētērō nkōō pichoochēē ākōy Yoopa. Paani ka-it :Pēētērō Yoopa, /keemut kiwō koot nyēpō parak. Kiiruruuchi keey :chēēpyōōsōōy tōkōl choo kii lēē mōsōōk Pēētērō choo kiimii kuriirchinii Tapiita. Kingʼuuti :chēēpyōōsōōchoochēē Pēētērō sirooy choo kiināpēy :Tapiita paani kitākusopoot.
44009040	Kumwoochi :Pēētērō chēēpyōōsōōchoochēē kupa saangʼ. Paani kaakupēēchi keey saangʼ, kukutungʼ :Pēētērō akusa. Kii nēē kaakuuwaangʼ kusooyēy, kuwarak keey kuuro muusyoontēē akilēēchi, "Tapiita, ngʼeeta." Kutoopēntō :Tapiita, kuuro Pēētērō akungʼeet.
44009041	Kunam :Pēētērō cheepyoosoonoonēē ēēr akuutoorēt kuuryoongʼ. Kukuur :Pēētērō piipō Kiriistō ākōō chēēpyōōsōōchoochēē kii lēē mōsōōk akungʼuuti Tapiita nyoo kii kusop.
44009042	Kiteer :piich tōkōl nkōō yoonēē pō Yoopa tōkōl kiyoo kii-ira. Kuuran nyuun :piich chaa chaangʼ Kiptaayaan.
44009043	Kitēpchi keey :Pēētērō Yoopa nkōō chiich nyoo /kiikukuurēē Siimnyōn nyoo kii kuutiintoo sirooy.
44010001	Kiimii :chiich Kayisareeya nyoo /kiikukuurēē Koorneelyaas. Kii kāāntōōyiin :chiichi nyoo kiiryoontooy lukoo askari choo kipkoonēē Itali.
44010002	Kiikiikuutō keey :Koorneelyaas nkōō katanyiin tōkōl Iriin, akuukoonyitēy inyeentee. Kiitētooy tukun nkōō moo nyoo rēēl kuutoorētēy Yāwuutik choo kii mā tingʼēy tukun akisooyēy saayit aka tōkōl.
44010003	Nēē mii pērēētuu aka, saayit sokool nyēpō pērēēt, kuchōōnchi :ngʼoongʼuutyō Koorneelyaas. Nkōō ngʼoongʼuutyoonoonēē, ku kiiro :Koorneelyaas malaykayaantaa Iriin nyoo kichōōnchi inyeentee akukuur kilē, "Koorneelyaas."
44010004	Kuuro :Koorneelyaas malaykayaantee nkōō koowāriisyō akilē, "Nee, aa Kiptaayaan?" Kuwālchi :malaykayaantee kilē, "Kaakuteer :Iriin soowuutēkuuk akuunkēt kilē iriirēē pānoon nkōō tukun choo itēnii.
44010005	Yooytee nyuun piich kupa ākōy Yoopa pākuumutu chiich nyoo /kukuurēē Siimnyōn /ākēēkuurēē Pēētērō nkōō kaarinee aka.
44010006	Mii kutēpēē kaa chiich nyoo /kukuurēē Siimnyōn nyoo lēē kuutiintoo sirooy nyoo māngʼēy tapan nyēpō araaray."
44010007	Kii nēē wēēchi keey :malaykayaantaanoonēē kiimii kungʼāloolchinii Koorneelyaas, kukuur :Koorneelyaas kipāyitiinēchiich ārēēny chēpō koonyiin ākōō ākoongʼo nyēpō āskāriichiich nyoo kiikiikucham ngʼālyoontoo Iriin.
44010008	Kimwoochi :Koorneelyaas pichoochēē kir aka tōkōl nyoo kii-ira akuuyooytō kupa Yoopa.
44010009	Nēē mii pērēētuu nyēpō ārēēny, tēēnō kayit saayit lo nyēpō pērēēt, kiikiikuriik ku-it :pichoochēē Yoopa. Kiwō :Pēētērō kēsyēp nyēpō kō nyoo kii tapalal akiwō kusa.
44010010	Kyaam :piri kuti kilē :moo ntā kwaam kir. Kutākumii /kēēsētēy āmiisyō, kinam kir nyoo lēē rwoon akuuro ngʼoongʼuutyēē aka nkōō mētinyiin.
44010011	Nkōō ngʼoongʼuutyoonoonēē, kuuro kipsēnkwēt kuyaata akurēku ngʼwēny :kir nyoo lēē anka nyaa tapees nyoo lēē yoo kiimii :piich kunāmoonuuy tāpānuut tōkōl chēpō ankee.
44010012	Kiimii kiyoonēē :tyoongʼin tōkōl chēpō kēēlyēn angʼwan, tyoongʼin tōkōl choo chuutootēērēē keey ngʼwēny ākōō tāriit chēpō im.
44010013	Kukuur :Iriin Pēētērō kilē, "Pēētērō, ngʼeeta, para tyoongʼiichoochēē akii-am."
44010014	Kuwālchi :Pēētērō kilē, "Mālēē nyoonēē Kiptaayaan. Toomō a-am kir pērēētuu aka nyoo mā lipoop."
44010015	/Keereer /kēēlēēchi, "Mēēkuurēē kir aka tōkōl nyoo kii-irēy :Iriin kutililiit kilē mātiliil."
44010016	Kii-ira kilēē nyoonēē āsip sōmōk, nēē mii lētuun, /kēē-āp kiyoonēē kuwaraka kipsēnkwēt.
44010017	Kitākimii :Pēētērō kukwōngʼēy nkōō kiyoo kiimwooruuy :Iriin nkōō :ngʼoongʼuutyoonoonēē kiikungʼuuti, ku-itu :pichoochēē /kiikiiyooku Koorneelyaas kaa Siimnyōn. Kiimii kuuryoonchēērēē koopoor nyēpō kōyoonēē.
44010018	Kukuur :pichoochēē piich choo kiimii kaayoonēē akuteep nēē mii chiich nyoo /kiikukuurēē Pēētērō Siimnyōn kaayoonēē ntā moomii.
44010019	Kitākumii :Pēētērō kuupkootēy kiyoo kiichōōnchi, kumwoochi :Toomirmiir nyoo Tiliil kilē, "Siimnyōn, mii :piich sōmōk kuwāsiin.
44010020	Ngʼeeta nyuun akiirēytoorēē kōyi parak. Meenaaknaak, iwō nkōō pichoochēē āmu aneen nyoo kooyooku akwaaneek."
44010021	Kurēytō :Pēētērō ngʼwēny akiwō kumwoochi pichoochēē kilē, "Aneen nyoonēē āmii āwāsēy. Āmu nee saapkaana?"
44010022	Kuwālchi :pichoochēē kilē, "Kēēyookwēēch :Koorneelyaas nyoo ōōw nkōō askari chēpō pooryoot. Chiich :inyeentee nyaa karaam akuuwārēy Iriin. Koonyitēy mpō :Yāwuutik tōkōl chiichi. Kāmwoochi :malayka nyēpō Iriin kukuurin iwō katanyiin sukuteer kiyoo iwēēmwoochinii."
44010023	Kutaak :Pēētērō pichoochēē langʼatuunoonēē kilēku tooyeechiich. Nēē mii pēērēētuuni tuupēy kiwō Pēētērō ākōō tuupchēēnik walak chēpō Yoopa nkōō pichu kiipkoonēē kaa Koorneelyaas.
44010024	Pērēētuuni tuupēy nyoonēē, ku-it :Pēētērō nkōō pichoochēē Kayisareeya. Kiimii :Koorneelyaas, ākōō tilyayichiich ākōō choorweeyichiich kukānyiisyēy tōkōl.
44010025	Kii nēē it :Pēētērō kaa Koorneelyaas, kuchō :Koorneelyaas kuutaakwees. Kikutungʼ :Koorneelyaas nkōō taayuu Pēētērō kuukoonyit inyeentee.
44010026	Kumwoochi :Pēētērō kilē, "Ngʼeeta, akarkeey :aneen nkōō chiich aka tōkōl."
44010027	Kwaamaata :Pēētērō ākōō Koorneelyaas lōkōōy kumii kupēētii tōkōl kō. Paani kayit kō, kunyōōru piich chaa chaangʼ choo kiikuururuuk keey.
44010028	Kumwoochi :Pēētērō pichoochēē kilē, "Āpkootēy kilē ānkēt :akwaan kilē machamaat nkōō ngʼātuut chēpō Yāwuutik kuutuuyō keey :Yāwuutyoontō ākōō chiich nyoo mālēē Yāwuutyoon, ntā kuruutoochi. Wōloo nyuun, kaakungʼuutwoon :Iriin kilē mēērookēē amwa kilē mā tiliil chiich aka tōkōl.
44010029	Kunyuun oo, kā nēē /kukuurān, āchōōn nyoo maatay. Ātēēpiin nyuun kilē āmu nee siiyookwoon?"
44010030	Kuwālchi :Koorneelyaas Pēētērō kilē, "Kyoomii :aneen āsooyēy nkōō koonyuun pērēētuus angʼwan choo kaakusiirtō nkōō saayit nyoo lēē nyēēnyi. Kii saayit sokool nyēpō pērēēt. Āmii āsooyēy, kichō kuuryoongʼō :chiich taayuunyuun nyoo kiitingʼēy sirooy chaa reelacheen akuuryālsōōt.
44010031	Kumwoorwoon kilē, 'Koorneelyaas, kaakuteer :Iriin soowuutēkuuk akaakuuro wōloo imii iriirēē pānoon.
44010032	Yooytēē nyuun piich kupa Yoopa kukuur chiich nyoo /kukuurēē Siimnyōn, ntā ku Pēētērō nkōō kaarinee aka. Kāruutoochi chiitō aka nyoo /kukuurēē Siimnyōn nyoo kuutēy sirooy, akumāngʼēy tapan nyēpō araaray.'
44010033	Āyooku nyuun /keepa /kēēkuurin saayitiinoonēē. Kee-ir nyaa karaam ichōōn. Kimii tōkōl yēēnyi nkōō taayuu Iriin kēēkānyēy kēēyēpchi iit kir aka tōkōl nyoo kāmwooruun :Iriin imwoorwēēch."
44010034	Kitoowu kumwoochi :Pēētērō akwaaneek kilē, "Koosōwu aniinee kilē man mēēngʼuulēy :Iriin chiich aka tōkōl. Karkeey :piich tōkōl nkōō taayuunyiin.
44010035	Chāmēy :Iriin piich chēpō kōōrēē aka tōkōl choo wārēy inyeentee aku-irēy kir nyēpō man.
44010036	Kiiyoochi :Iriin piich chēpō Israayeel lōkōōy choo kāroomēēn chēpō kaalya choo pkoonēē Yēēsu nyoo Meesaaya aku pāyuuniin nyēpō piich tōkōl."
44010037	Kitas taay :Pēētērō kumwa kilē, "Ānkēt :akwaan kiyoo kiiku-ira nkōō kōōroo Yāwuutik, kutoowuunō Kalilaaya kungʼeetee kwaamta :Chowaana ngʼaleepō kaapaatiisana.
44010038	Ānkēt :akwaan akipō Yēēsu nyēpō Naasareet nyoo kiitē :Iriin Toomirmiiryeenyiin ākōō kaamuuka. Ānkēt :akwaan kilē kiiwēētootēy ku-irootēy tukun choo kāroomēēn. Kiityooytooy mpō choo kiimii ēēruunēpō Syeetaani. Kii-irēy choochēē tōkōl āmu kiitingʼēy kaamuuka nyoo kiichōōnēē wōloo mii :Iriin.
44010039	Kiikuuroo nkōō koonyiichooch kir aka tōkōl nyoo kii-irēy :Yēēsu nkōō kōōroo Yāwuutik nkōō Chēērusālēēm. /Kiikuukarkaat Yēēsu /akeekeet.
44010040	Aku kiingʼeeta :Iriin meerat nkōō pērēētuu nyēpō sōmōk aku-ir /keero.
44010041	Mēēlē kiiro :piich tōkōl, achaan choo kiisip kulēwēnēēch :Iriin choo kiikiiroo. Kiikyoomiisyootō ākēērēēsyō tōkōl nkōō inyeentee paani kiikungʼeeta meerat.
44010042	Kimwoorwēēch kilē kēē-āmchinootēē piich lōkōōy choo kāroomēēn, ākēēngʼuutinootō kilē Yēēsu nyoo kiikulēwēn :Iriin nyoo rwoochinii choo sāpsōōt ākōō choo kiikumēērō.
44010043	Inyeentee nyoonēē ngʼāloolēē :ōōrkooy chēpō Iriin nkōō Siruut kilē chiich aka tōkōl nyoo tiirēē keey inyeentee /kēēnyōōchinii kaat ngʼōōkichiich."
44010044	Kutākumii :Pēētērō kungʼāloolēy, kuchōōnchi :Toomirmiir nyoo Tiliil chiich aka tōkōl nyoo kiitēērēy ngʼaleechoochēē.
44010045	Kitoowu :pichoochēē kungʼalaal kuutuwāy choo kiimēēnkēt akuuloosuuy Iriin. Paani keero :Yāwuutik choo kiikiikuuran Iriin chu kipkoonēē Yoopa nkōō Pēētērō kilē kiichōōnchi :Toomirmiir nyoo Tiliil piich choo kiimālēē Yāwuutik, kukwōngʼyō. Kumwoochi :Pēētērō kilē,
44010047	"Kaakunyōōru :pichu Toomirmiir nyoo Tiliil kilēē paani kiikēēnyōōru. Ara mii :chiich nyoo kārtooy pichu /makuupaatiisanee pēr?"
44010048	Kumwooru :Pēētērō /keepaatiisan pichoochēē nkōō kaarinaa Yēēsu Kiriistō. Paani /kaakeewaangʼ /keepaatiisan, kusaarsaar :pichoochēē Pēētērō kutēpō nkōō akwaaneek pērēētuus choo ngʼērin.
44011001	Nēē mii lētuun, kuteer :kāāyooytooyiik ākōō piich chēpō Kiriistō nkōō kōōroo Chuuteeya tōkōl kilē kaakutaak :piich walak choo kiimālēē Yāwuutik ngʼālyoontoo Iriin.
44011002	Kii nēē it :Pēētērō Chēērusālēēm, kuurwoochi :Yāwuutik walak choo kiirānēy Kiriistō.
44011003	Kilēēchi :pichoochēē, "Pēētērō, kēēwō kō pō piich walak choo mālēē Yāwuutik akiiwēē-āmiisyō nkōō akwaaneek?"
44011004	Kitoowu :Pēētērō kurārchi pichoochēē kir aka tōkōl nyoo ki-ira kungʼeetee wōloo kiitoowuuntō.
44011005	Kimwoochi :Pēētērō pichoochēē kilē, "Kyoomii pērēētuu aka āsooyēy nkōō Yoopa. Kutoomii āsooyēy, kuchō :ngʼoongʼuutyēē aka mētinyuun. Kyaaroo kir aka nyaa karkeey nkōō anka nyaa tapees nyoo /kikiirēēkuunō parak aku lēē yoo kiimii piich choo kiināmoonuuy tapan ākōō tapan. Kirēku :kiyoonēē ākōy yoo kyoomii.
44011006	Kii nēē aroo kiyoonēē kukaraam, aroo tyoongʼin chēpō kēēlyēn angʼwan, tyoongʼin chēpō kērti, tyoongʼin choo chuutēē keey ngʼwēny ākōō tāriit chēpō im.
44011007	Ateer /kēēkuurān kilē, 'Pēētērō, ngʼeeta, para tyoongʼiichoochēē akii-am.'
44011008	Āwālchi kilē, 'Mālēē nyoonēē Kiptaayaan, toomō a-am pērēētuu aka kir nyoo mātiliil.'
44011009	/Kēēmwoorwoon nkōō im kilē, 'Mēēkuurēē kir aka tōkōl nyoo kii-irēy :Iriin kutililiit kilē mātiliil.'
44011010	Kii-ira kilēē nyoonēē āsip sōmōk, nēē ngʼat, /kēē-āp kiyoonēē kuwaraka im.
44011011	Nkōō saayitiinoonēē, kupka :piich sōmōk choo kiipkoonēē Kayisareeya akupa kuuryoonchēērō saangʼ kōyoonēē kyoomii.
44011012	Kumwoorwoon :Toomirmiir nyoo Tiliil kilē, 'Kumeenaaknaak, iwō nkōō pichoochēē.' Keepa nkōō tuupchēēnichoochēē lēē lo ākōy kaa Koorneelyaas.
44011013	Kimwoorwēēch :chiichoonēē wōloo kiirootita malayka nyoo kichōōnchi nkōō katanyiin akimwoochi kilē, 'Yooytēē piich kupa ākōy Yoopa kipa kukuur chiich nyoo /kukuurēē Pēētērō.
44011014	Chōōnēy :chiichoonēē kumwooruun lōkōōy choo sāruun akusāru mpō piich tōkōl chēpō katangʼuungʼ.' "
44011015	Kitas taay :Pēētērō kumwa kilē, "Kii nēē ātoowu angʼalaal, kuchōōnchi :Toomirmiir nyoo Tiliil pichoochēē kilēē wōloo kiichōōnchēēch taay.
44011016	Apkaat :aneen kiyoo kiimwoorwēēch Kiptaayaan kilē, 'Kiipootiisāniisyēērō :Chowaana pēr, aku /kuupootiisānēēnook Toomirmiir nyoo Tiliil.'
44011017	Kunyuun oo, nēē kiitē :Iriin pichoochēē Toomirmiiryēēnyiin kilēē paani kiikōōnēēch paani kiikiiran Kiptaayaan Yēēsu Kiriistō, ku aneen ngʼoo taatay Iriin?"
44011018	Kii nēē teer :pichoochēē ngʼaleechoochēē, ku maatakutay ngʼālyoon aka tōkōl. Kiiloosu Iriin kumwoorēy kilē, "Kaakuutō :Iriin piich choo mālēē Yāwuutik pārooyin nyoo muukēy kuwāliisyō sukunyōōru sopoon."
44011019	Kiipa :piich choo /kiikiiryeeta akipō usāt paani /kiikuukeet Siteepaano. Kiipa :piich walak Pōyinikē, kupa walak Kuprō kupa walak Antyookya kwoomchinootēy lōkōōy Yāwuutik ākityōōn.
44011020	Nkōō pichu kiipa Antyookya, ku kiimii :piich walak choo kiipkoonēē Kuprō nkōō Kurēēnō. Kupa :pichoochēē kungʼāloolchinootō Yāwuutik choo kiingʼāloolēy kuutii Kirik. Kyoomchinootō akwaaneek lōkōōy choo kāroomēēn chēpō Kiptaayaan Yēēsu.
44011021	Kiitingʼēy :pichoochēē kaamuuka nyoo kichōōnēē wōloo mii Iriin. Kuwāliisyō :piich chaa chaangʼ akuuran Yēēsu.
44011022	Kii nēē iti :ngʼaleechoochēē kaaniisee nyoo kiimii Chēērusālēēm, kuuyooytō Parnapa kiwō ākōy Antyookya.
44011023	Kii nēē it wōloonēē akuuro wōloo kiikuupēēruurtō :Iriin piich, kupāypāchi akimwoochi pichoochēē kunam ngʼālyoontoo Iriin nkōō moo ākoongʼo.
44011024	Kii chiich nyaa karaam Parnapa. Kiinyir Toomirmiir nyoo Tiliil akiitiirēē keey Iriin. Kipka :piich chaa chaangʼ kuuran Kiptaayaan.
44011025	Kiwō nyuun :Parnapa ākōy Taarsō kiwō kuwasaata Sāwulō,
44011026	Kii nēē nyōōru, kuumutu ākōy Antyookya. Kiineet :Parnapa ākōō Sāwulō piich chēpō Kiriistō chaa chaangʼ nkōō kēny ākoongʼo. Kii Antyookya nyi /kiikukuurō nyēpō taay tuupiik 'Piich chēpō Kiriistō.'
44011027	Nkōō pērēētuusyēchoochēē, kupkaana :ōōrkooyik walak chēpō Iriin Chēērusālēēm kupa Antyookya.
44011028	Kiiryoongʼ :akoongʼo nkōō ōōrkooyiichoochēē nyoo /kiikukuurēē Akaapō akungʼoor nkōō Toomirmiir nyoo Tiliil kilē chōōnēy :piri nyoo ōōw kōōroo Rooma tōkōl. (Kiichōōnēy :piryoonēē paani kiipāytooyiin Kiloowutiyō.)
44011029	Kuupkaat nyuun :tuupiin aka tōkōl kusāru tuupchēēnikwaak choo kiimāngʼēy Chuuteeya.
44011030	Kiimuuk ku-ir kilēē nyoonēē, akuuyoochi rōōpiyō kāāntōōy. Kyoopēy :Parnapa ākōō Sāwulō rōōpiyēēchoochēē.
44012001	Kii nkōō pērēētuusyēchoochēē nyoo kitoowu kunam :Pāytooyiintēē Ērōōtē piich chēpō kaaniisa akuunyariil.
44012002	Kiikany :Ērōōtē /keepara chōōk Chēēmis wēēriingʼwaangʼ Chowaana.
44012003	Kii nēē rō :Ērōōtē kilē kii-ir :ngʼālyoontoonoonēē Yāwuutik kupāypāyiituuy, kitas taay akunam Pēētērō. Kii-irēē :ngʼālyoontoonoonēē nkōō pērēētuus chēpō Pasaka.
44012004	Kii nēē /kinam Pēētērō, /keekarta kō. /Kiikiitē :askari taman nkōō lo choo kiipēērēē angʼwan angʼwan pākuriip Pēētērō. Kiipārēy pus :pichoochēē. Kiimārēy :Ērōōtē kilē /sikēērwoochi Pēētērō nkōō taayuu piich tōkōl paani kaakurook pērēētuus chēpō Pasaka.
44012005	Kii nēē /kikārchi Pēētērō kō, ku kiimii :kaaniisa kusoochinii akuriirchinii Iriin.
44012006	Nēē mii langʼatuuni kiimārēy :Ērōōtē kilē /sikeemut Pēētērō paani kayyeech sikeepa /kēērwoochi, ku kiimii :Pēētērō rwoon kwēēnuu askari ārēēny choo kiiriipēy. /Kiikiikirata Pēētērō angʼoopō kāriin ārēēny akimii :askariik walak choo kiiriipēy kurkat nyēpō kōyoonēē /kiikurāti Pēētērō.
44012007	Nyoo matyaan, kuchō :malayka nyēpō Kiptaayaan akuulēpooy kōyoonēē /kiikurāti Pēētērō. Kuurapaak :malaykayaantee Pēētērō kisiisir akuungʼeet, akimwoochi kilē, "Choochii ngʼeeta." Kuutyookiisyō :āngʼoopō kāriin nkōō ēēruunēpō Pēētērō.
44012008	Kumwoochi :malaykayaantee Pēētērō kilē, "Kārmēnō keey akiiraap kwēērikuuk." Ku-ir :Pēētērō kilēē paani /kiikumwoochi. Kumwoochi :malaykayaantee kilē, "Laaka sampuungʼuungʼ akiituupaan."
44012009	Kituup :Pēētērō malaykayaantaanoonēē kiwō saangʼ. Nkōō yoonēē tōkōl, ku kiimēēnkēt :Pēētērō kilē kii man :ngʼaleechu kii-iriisyēy. Kiipkootēy kilē kāruchi.
44012010	Kiisiirtō :Pēētērō ākōō malaykayaantee askariik chēpō taay ākōō chēpō ārēēny choo kiimii kuriipsyēy. Ku-itu koopoor nyoo kiikukara karin. Kuyaata :koopooruunoonēē, kupēēchi keey :akwaaneek. Kitas taay kupa tōkōl, nyoo matyaan, kumētō :malaykayaantee Pēētērō.
44012011	Kusōwu nyuun :Pēētērō kilē koo man :kiyoo kaaku-ira nkōō wōloo mii :inyeentee. Kumwa kilē, "Koosōwu kilē man koo :Iriin nyoo kēēyooku malaykayaantaani kichō kuutyaaytaan nkōō ratwaani pō Ērōōtē ākōō kiyoo kiipkootēy :Yāwuutik ku-irwaan."
44012012	Kii nēē sōwu :Pēētērō kilēē nyoonēē, kiwō kō pō Maaryaa, eeyaa Chowaana nyoo /kiikukuurēē Maarkō nkōō kaarinee aka. Kiikiiruruuchi keey :piich chaa chaangʼ kōyoonēē choo kiimii kusooyēy.
44012013	Kuungʼēētiisyō :Pēētērō nkōō koopoor nyēpō piriir. Kuteer :chēētō aka nyoo /kiikukuurēē Roota nyoo kii kipāyityoon. Kiwō :Roota ākōy koopoor kuuro kilē ngʼoo :nyi mii kuungʼēētiisyēy.
44012014	Kusōwu kilē Pēētērō nyoonēē kiimii kungʼāloolēy, kupaypayiit :chēēpoonēē nyēpō kwōngʼuut. Kuurip kumāyooti kurkee akiwō kumwoochi piikō chuuchō walak kilē, "Miitō :Pēētērō saangʼ."
44012015	Paani kāmwooru :Roota kilēē nyoonēē, /kēēmwoochi kilē, "Kēēwōōsēē aa, ntā nee?" Kitas taay :chēēpoonēē kumwa kilē man mii :Pēētērō saangʼ. Kii-ir kilēē nyoonēē ākōy keemwa kilē, "Malaykayaantaa Pēētērō :nyoonēē."
44012016	Paani kiimii kungʼāloolēy, kimii :Pēētērō kutāsēy taay kuungʼēētiisyēy nkōō koopoor. Kupa :pichoochēē kuyaat kurkee. Kii nēē ro Pēētērō, kukwōngʼyō.
44012017	Kumwoochiinō :Pēētērō pichoochēē ēēruunyiin kusiisyō, akurārchi wōloo kiityaayta inyeentee :Iriin. Kumwa kilē, "Āpoomwoochi Chēēmis ākōō tuupchēēnik tōkōl ngʼālyoontooni." Paani kākimwooru kilēē nyoonēē kiwō ārii aka.
44012018	Kii nēē yyeech :kōōrēē kwootyō :piikō choo kiriipsyēy paani kāsōwu kilē kii moomii :Pēētērō. Kuteep keey kilē, "Ara ka-ira :nee nkōō wōloo mii :chiichi?"
44012019	Kii nēē teer :Ērōōtē ngʼaleechoochēē, kuuyooytō kuut kilē /keewas Pēētērō wōloo mii. /Kiikuwas Pēētērō kimaakunyōōru :chiich. Kumwaarta :Ērōōtē kilē /kēērwoochi /akeekeet pichoochēē kiiriipsyēy. Ku-uurō :Ērōōtē Chuuteeya akiwō kimangʼ Kayisareeya.
44012020	Kiikwiintaan :Ērōōtē nkōō piich chēpō Tiirō nkōō chēpō Siitōn. Āmu kiitiirēē keey :kōōrootinēēchoochēē kōōroo Ērōōtē nkōō āmiisyō, kukwar piich kiruutoochi Ērōōtē. Kisip kupa kingʼāloolchi :pichoochēē chiich nyoo /kiikukuurēē Plaasto nyoo kiiryoonchinii kaa Ērōōtē. Kipa kusoom :pichoochēē Ērōōtē kilē kuchō kaalya.
44012021	Nēē mii pērēētuu nyoo /kiikulēwēn, kuulaak :Ērōōtē sirōōchiich chēpō pāyuunāt. Kumii kutēpēē ngʼachareenyiin pō pāyuunāt, kungʼāloolchi piich choo kiimii yoonēē.
44012022	Paani kangʼalaal :Ērōōtē, kuuloosu :piich kumwoorēy kilē, "Ngʼāloolēy :chiichi kilēē Iriin, māngʼāloolēy kilēē chiich."
44012023	Āmu kiipāypāchi :Ērōōtē kiyoo kiimwa :piich amēēkoonyitēy Iriin, kuchō :malaykayaantaa Iriin aku-ir Ērōōtē kumnyaan. Kwaam nyuun :kuutyey inyeentee ākōy kima.
44012024	Kitas taay :ngʼālyoontoo Iriin kuyāmu kāmōōs tōkōl akuuran :piich chaa chaangʼ Kiptaayaan.
44012025	Paani kāwō kuuwaangʼ :Parnapa nkōō Sāwulō pāyiisyēēngʼwaangʼ, kupeera Chēērusālēēm akuwārākiisyō Antyookya nkōō Chowaana nyoo /kiikukuurēē Maarkō nkōō kaarinee aka.
44013001	Mu kaaniisaa Antyookya, ku kiimii :ōōrkooy ākōō koonēēt. Pichoochēē ku chu: Parnapa, Siimnyōn nyoo /kikukuurēē Kiptuuya, Lukiiyō nyēpō Kurēēnō, Mānooyēn nyoo kii choorweenyiin Ērōōtē nyi miningʼ, ākōō Sāwulō.
44013002	Nēē mii pērēētuu aka, kimii :pichoochēē tōkōl kuuloosuuy Iriin akuurukuutēy keey, kumwoochi :Toomirmiir nyoo Tiliil kupunuunō chiitō aka kilē, "Ātāpoonwoon Parnapa ākōō Sāwulō ku-ir pāyiisyēē nyoo kookuurchi akwaaneek ku-ir."
44013003	Kii nēē mii :pichoochēē kuurukuutēy keey akusooyēy, kuukonoor Parnapa ākōō Sāwulō ēēruunēkwaak akuuyooytō.
44013004	Kiiyooytō :Toomirmiir nyoo Tiliil Parnapa ākōō Sāwulō, kupa wōloo /kiikukuurēē Sēlēwukiiya. Kii nēē it Sēlēwukiiya, kupeera mēēli ākōy Kuprō.
44013005	Paani kayit yoo /kiikukuurēē Salaami nkōō Kuprō, kwaamta ngʼālyoontoo Iriin nkōō sinakōōkiin chēpō Yāwuutik. Kiipēētootēy ākōō Chowaana (Maarkō) nyoo kiitoorētootēy akwaaneek.
44013006	Kimanaateera :akwaaneek kōōroonoonēē pō Kuprō tōkōl ākōy ku-it yoo /kiikukuurēē Papōōs. Kinyōōrchi wōloonēē Yāwuutyoontēē aka nyoo kii-irēy kwōngʼuut akii-irtooy keey kilē kii ōōrkooyoontoo Iriin :inyeentee. /Kiikukuurēē chiichoonēē Par-yēēsu.
44013007	Kiitoorētēy :chiichi pāytooyiintoo kōōroonoonēē nyoo /kiikukuurēē Sērkiiyō Paawulōōs. Kii chiich :Sērkiiyō nyoo kiingʼoroom. Kiiyooytō :Sērkiiyō keepa /kēēkuurchi Parnapa ākōō Sāwulō āmu kiimārēy kuteer ngʼālyoontoo Iriin.
44013008	/Kiikukuurēē chiichoonēē Eeliimaas nyoo ngʼuutuuy kilē chēēpngʼōōrēy. Kikarta :Eeliimaas Parnapa ākōō Sāwulō akuutyam ku-eel koongʼ pāytooyiintoonoonēē kilē simeeran Yēēsu.
44013009	/Kiikuunyiriit Sāwulō nyoo /kiikukuurēē nkōō kaarinee aka Paawulō Toomirmiir nyoo Tiliil. Kuuchiirchi koongʼ nyuun :Sāwulō Eeliimaas
44013010	akimwoochi kilē, "Ipō :inyēēn Syeetaani, aku :inyēēn puunyoon nkōō wōloo mii :kir aka tōkōl nyēpō man. Imēlmēēliisyēy ityāmēy iwālēy ngʼaleepō Iriin chēpō man kilēku ngʼuurnan.
44013011	Kōōniin nyuun :Iriin siitāt akiikōrēy nyoo mēērōōtēy lēpooyin aka tōkōl nkōō pēērēētuus." Paani keewaangʼ mpō :Sāwulō kumwoochinii chiichoonēē kilēē nyoonēē, kuulaampuus chiichoonēē :kipuurēēt ākōō tuurin. Kutoomtoomēnootō kilē ntā nyōōru chiich nyoo nāmēy ēēr sikuurēētō.
44013012	Paani keero :pāytooyiintoonoonēē kiyoo kii-ira nkōō wōloo mii Eeliimaas, kuuran ngʼālyoontoo Iriin, akikwōngʼ nkōō koonēētuut chēpō Kiptaayaan.
44013013	Nēē mii yoonēē, kungʼeetee :Paawulō ākōō choorwayiichiich Papōōs akupeera mēēli. Kupa Peerka nkōō kōōroo Pampulya. Nee it wōloonēē pō Pampulya, kimētō :Chowaana akwaaneek akuwaraka kiwō Chēērusālēēm.
44013014	Paani kapeera :akwaaneek Peerka, kupa Antyookya nyēpō Pisiitya. Nēē mii pērēētuu Sapaatō, kuchuut sinakōōki akutēpi ngʼwēny.
44013015	/Keesooman lōkōōy choo mii kitaapuu ngʼātuut chēpō Muusa ākōō kitaapuu ōōrkooy. Paani /kēēwoonyō soomanee, kumwoochi :piich choo kiiryoonchinii sinakōōkiinoonēē chiich aka kiwō kuteep Paawulō ākōō Parnapa nēē tākutingʼēy ngʼālyoon nyoo chēērēē piich.
44013016	Kungʼeet :Paawulō akwoop ēēruunyiin parak akimwoochi kusiisyō. Nēē ityō, kumwoochi piich kilē, "Pichu pō Israayeel ākōō akwaan choo kyaatuup ātēpuut chēpō Yāwuutik, āyēpchii iit ngʼaleechu.
44013017	Kiilēwēn :Iriintoo Israayeel paapatiinēchooch aku-ir kilēku piich choo ēēchēēn nkōō pērēētuusyēchoochēē kitākumii Miisiri. Kiimutu :Iriin inyeentee pichoochēē kupkaana Miisiri nkōō kaamuukeenyiin nyoo tōrōōr.
44013018	Kiimurtoochi :Iriin pichoochēē kimii suur kwēēn nkōō kēnyiis artam.
44013019	Kiiluluuk :Iriin kōōrootin choo lēē tisap choo kiimii Kanaan akuutō piich chēpō Israayeel kōōrootinēēchoochēē.
44013020	Kyoop :ngʼaleechoochēē tōkōl kēnyiis pokol angʼwan nkōō konom. Kii nēē woonyō :kēnyiisyēchoochēē, kuutē :Iriin kiirwook choo kiitilēy ngʼal nkōō kōōk kipāyu akwaaneek. Kipāyu :pichoochēē ākōy kichō kuukeer :ōōrkooyoontēē Sāmwēēl.
44013021	Paani kapa kusoom :piich kilē /kēētē pāytooyiinteengʼwaangʼ, kuutē :Iriin pichoochēē Sāwulō wēēroo Kiis, nyoo kiipayta kēnyiis artam. Kiichōōnēē :Sāwulō kō pō mpō Peenchaman.
44013022	Kii nēē naayteeree :Iriin Sāwulō nkōō pāyuunāt, ku-ir Tāwuti kilēku pāytooyiinteengʼwaangʼ. Kingʼalaala :Iriin Tāwuti kilē, 'Koolēwēn Tāwuti wēēroo Yēēsi āmu chiich nyoo chāmēy :moonyuun, aku chiich nyoo muukēy ku-ir kir aka tōkōl kilēē wōloo āmārtooy.'
44013023	Ki-ir :Iriin kuchō Yēēsu nyēpō kō pō Tāwuti Israayeel kichō kusārwēēch kilēē paani /kiikiiyoomiisēēch.
44013024	Kiisip kwoomchi :Chowaana piich chēpō Israayeel kutoomō kuchō :Yēēsu kilē kuwāliisyō :piich tōkōl nkōō ngʼōōkiikwaak /akeepaatiisan.
44013025	Kimii :Chowaana kuuwoongʼootēy pāyiisyēēnyiin, kumwoochi piich kilē, 'Āpkootēy kilē :aneen ngʼoo? Maaneen inyeentee nyoo ākānyēy :akwaan. Chōōnēy :inyeentee lētuun amāyāmēy mpō ālēku kipāyityoontēēnyiin.' "
44013026	Kitas taay :Paawulō kumwa kilē, "Pichu pō Israayeel, siintaar chēpō Apraam ākōō akwaan choo kyaatuup ātēpuut chēpō Yāwuutik, achaan chu /kākuuyookwēēch lōkōōyichu pō sāruunō.
44013027	Kiimaasōwu :piich chēpō Chēērusālēēm ākōō pāytooyikwaak kilē kii Meesaaya :Yēēsu. Kiitēērēy /kēēsōōmānchinii ngʼal chēpō ōōrkooy pērēētuu aka tōkōl nyēpō Sapaatō aku moosōwu nyuun. Ki-ir :akwaaneek kilēē wōloo kiingʼoorta :ōōrkooyik akutil /keekeet Yēēsu.
44013028	Mpō ntā kiimoomii :lēēluut nyoo kiinyōōrchi :pichoochēē Yēēsu /sikēētilchi /keekeet, ku kiimwoochi Pilaato kutilchi /keekeet.
44013029	Paani keewaangʼ :akwaaneek ku-irchi Yēēsu kir aka tōkōl kilēē wōloo kiimwoortooy :siruut, keepa /kēērēēkunō kuchōōnō kimurtooyoon /akeepa keekonoor kēpēn.
44013030	Wōloo nyuun, kuungʼeeta :Iriin Yēēsu meerat.
44013031	Kingʼuuti keey :Yēēsu piich nkōō pērēētuus chaa chaangʼ choo kipēētootēy tōkōl kungʼeetee Kalilaaya ākōy Chēērusālēēm. Pichoochēē choo mii kwoomchinootēy piich lōkōōy akipō Yēēsu.
44013032	Kimii yēēnyi kēē-āmwook lōkōōy choo kāroomēēn kilē kaaku-irweech :Iriin kilēē paani kiiyoomiis paapatiinēchooch. Kiikuuyookwēēch :Iriin Yēēsu kilēē wōloo /kiikusirta nkōō kitaapuu Tuumwēy chēpō Kāāloosunō kurkee nyēpō ārēēny nyoo mwoorēy kilē, 'Inyēēn wēēriinyuun. Kaanamiin aniinee kilēē apoongʼuungʼ.'
44013034	/Kiikusir mpō kilē ngʼēētēē :Iriin Yēēsu meerat nyoo mānunēy kilēē paani mwoorēy :siruut kilē, 'Ākōōnook pēēruur choo tiliilēēn choo kyooyoomiis Tāwuti.'
44013035	Mwoorēy :siruut walak kilē, 'Meekany kununchi chiingʼuungʼ nyoo tiliil kēpēn.'
44013036	Ku paani kiiwaangʼ :Tāwuti kupāyiisyēēchinii Iriin nkōō pērēētuusyēchiich, kima /ākēēsiintoochi wōloo /kiikuusiintoochi paapatiinachiich. Kinunchi :pōōrtanyiin wōloonēē.
44013037	Maanun nyuun :pōōrpō Yēēsu, āmu kiingʼeeta :Iriin meerat."
44013038	"Kunyuun oo, choo kituupchō, āyēpchii iit ngʼaleechu. Āmārēy āmwoorwook kilē /kunyōōwook kaat ngʼōōkiikwook kupunuunō Yēēsu.
44013039	Chiich aka tōkōl nyoo keeran Yēēsu, /kēēnyōōchinii kaat akilēku :nyoo lipoop nkōō taayuu Iriin, kir nyoo mēēmuukēē ku-ir :ngʼātuut chēpō Muusa."
44013040	Kitas taay :Paawulō kumwa kilē, "Āriip keey kiyoo kiikungʼoor :ōōrkooy chēpō Iriin sumānyōōrwook ngʼaleechu:
44013041	'Aroo, kee, akwaan choo āchoostooy ngʼal. Ākwōngʼyō, ākoopētyō. Āmu kir nyoo āwoo-irēy nkōō pērēētuusyēkwook ku kir nyoo moorānēy mpō ntā /kiikēērārwook.' "
44013042	Paani kiimii :Paawulō ākōō Parnapa kupēērēē sinakōōki, kumwoochi :piich kilē, "Apkaan pērēētuu aka nyēpō Sapaatō nyoo lēē nyēēnyi nyoo chōōnēy soopoo-āmwēēch ngʼaleechu."
44013043	Paani kaakupēēchi keey :piich nkōō tuuyoot, kutuup :Yāwuutik chaa chaangʼ ākōō piich walak choo kii mā Yāwuutik akiikucham ātēpuut chēpō Yāwuutik. Kingʼāloolchi :Paawulō ākōō Parnapa pichoochēē tōkōl akicheer akwaaneek kitas taay kutēpi kilēē wōloo mārtooy :Iriin nkōō choomnyēēnyiin.
44013044	Kii nēē it :pērēētuu Sapaatō nyoo kiituupēy nyiinō aka, kuururuuk keey :piich chaa chaangʼ chēpō Antyookya akupa kuteer ngʼālyoontoo Iriin.
44013045	Paani keero :Yāwuutik pichoochēē kii chaangʼ, kungʼwoonchi :moo. Kungʼalaala nyaa ra kiyoo kiimii kimwoorēy :Paawulō.
44013046	Kumwoochi nyuun :Paawulō ākōō Parnapa pichoochēē nyoo maawar kilē, "Kiirookēē /kēēsip kēēmwoorwook Yāwuutik lōkōōyichu kāroomēēn pō Iriin kupōk. Kunyuun oo, kilēē paani kaatay akaaroo keey kilē mānyoolchinook sopoon nyēpō ākōy, ku /kākimētook nyuun akeepa wōloo mii :piich choo mā Yāwuutik.
44013047	Āmwoorēy kilēē nyoonēē āmu kiimwooru :Iriin kilē, 'Koolēwēniin i-āpchi piich choo mālēē Yāwuutik lēpooyin /sikeemuuk /kēēsāru piich nkōō kāmōōs tōkōl chēpō ngʼwēny.' "
44013048	Kii nēē teer :piich choo kiimālēē Yāwuutik ngʼaleechoochēē kiipō Paawulō, kupāypāyiituuy, akuukoonyit ngʼālyoontoo Iriin. Kiiran :piich tōkōl choo /kiikulēwēn kunyōōru sopoon nyēpō ākōy.
44013049	Kiyāmu :ngʼālyoontoo Iriin kōōroonoonēē tōkōl.
44013050	Kingʼam :Yāwuutik chēēpyōōsōōy choo kiitookunootēēn choo kiikiikutuup ātēpuut chēpō Yāwuut akungʼam mpō pooy choo kiitookunootēēn nkōō Antyookya. Kimwoochi :Yāwuutichoochēē piich kuungʼeet riiri akipō Paawulō ākōō Parnapa /takee-oon nkōō kōōroonoonēē.
44013051	Kuparta :Paawulō ākōō Parnapa tēērit nkōō kēēlyēēkwaak akupēēchi keey Ikoonnya.
44013052	Kiipāypāyiituuy :tuupiipō Yēēsu mu Antyookya /akeenyiriit Toomirmiir nyoo Tiliil.
44014001	Paani kiimii :Paawulō ākōō Parnapa Ikoonnya, kupa sinakōōki kilēē akan. Kyoomchi mpō :Paawulō piich ngʼālyoontoo Iriin ākōy kuti kuuran :Yāwuutik chaa chaangʼ Iriin nkōō mpō piich walak choo kiimālēē Yāwuutik.
44014002	Kungʼam :Yāwuutik walak choo kiitay kuuran Yēēsu piich choo kiimālēē Yāwuutik sukusas piich choo kiikiikuuran Yēēsu.
44014003	Kitas taay nyuun :Paawulō ākōō Parnapa kutēpi Ikoonnya pērēētuus chaa chaangʼ kungʼāloolēē choomnyoo Iriin. Kiingʼalaal nyoo maawar chiich aka tōkōl. Kingʼuuti :Iriin piich kilē kiipō man ngʼaleechoochēē kiimwoorēy :Paawulō ākōō Parnapa paani kiitē akwaaneek kaamuuka ku-ir ngʼal chēpō kwongʼuut.
44014004	Kiichāriisyō :piich chēpō Ikoonnya; kiichoomnyō :walak ākōō Yāwuutik, kuchoomnyō :walak ākōō kāāyooytooyiik chēpō Yēēsu.
44014005	Kungʼeet :Yāwuutik walak ākōō piich choo kiimālēē Yāwuutik, kunam keey ākōō kāāntōōyiikwaak akitoowu kuchēp kilē kuunyariil akwaaneek /akuwiira korin.
44014006	Kisip kusōwu :mpō Paawulō ngʼaleekwaak akupēēchi keey. Kupa Luustra ākōō Tēērpē choo kiimii kōōroo Lukawoonnya akupa mpō kēēstoon walak choo riikēy kōōrootinēēchoochēē.
44014007	Kitas taay :akwaaneek kwaamta lōkōōy choo kāroomēēn nkōō wōloonēē.
44014008	Kiimii :chiich aka Luustra nyoo kii kimukuungʼ kungʼeetee keenam, akiimaamuukēy kuwēērō kēēlyēēchiich.
44014009	Kiimii :chiichoonēē kutēpēē ngʼwēny akitēērēy kungʼāloolēy :Paawulō. Kuuro :Paawulō chiichoonēē. Paani keero, kuuro kilē kiirānēy :chiichoonēē Iriin akiimuukēē /kēēsoop.
44014010	Kukuur :Paawulō chiichoonēē nkōō kuut nyoo ōōw kilē, "Ngʼeeta akiiryoongʼ." Kungʼeet :chiichoonēē akitoowu kiwō.
44014011	Paani keero :piich kiyoo kii-ir :Paawulō, kutoowu kukuurtō nkōō kuut nyoo ōōw nkōō kuutii Lukawoonnya kilē, "Kaakupkoonchēēch :ooyi nkōō kārkēēyin pō piich."
44014012	Kitoowu :pichoochēē kukuurō Parnapa Sēēwus kukuurō Paawulō Ēērmē āmu kii inyeentee nyoo kilēē ngʼālooltooyiintēē nyoo ōōw.
44014013	Kiimii :koot aka nyoo kilēēkitēē yoonēē nyoo kisooyēē :piich Sēēwus. Kungʼeet :tisiintēē nyoo kiiryoontooy kōyoonēē pō Sēēwus, kwoopu eeyiin ākōō taapuk ākōy kurkat nyēpō Luustra. Kiimārēy :inyeentee ākōō piich walak ku-irchi mpō Paawulō kōrōs.
44014014	Paani kateer :mpō Paawulō kiyoo kiimārēy ku-ir :pichoochēē, kupaal sirookwaak kungʼuutu kilē katay ngʼaleechoochēē akimwēr wōloo kiiruruuchi keey :piich akusyālchi kilē,
44014015	"Murēchu, āmu nee saa-ira ngʼaleechu? Kichaan piich kilēē akwaan. Kimiichaan yēēnyi kēē-āmwook lōkōōy choo kāroomēēn toowāliisyēē nkōō tukuuchu māsāruuy chiich akaaran Iriin nyoo sāpoot, nyoo kii-irēy im ākōō ngʼwēny, araaray ākōō tukun tōkōl choo mii wōloonēē."
44014016	Kitas taay :Paawulō kumwoochi pichoochēē kilē, "Nkōō pērēētuus chēpō taay choo kiikusiirtō, kiichāmchi :Iriin kōōrootin kutuup ātēpuutēkwaak.
44014017	Tukun choo kāroomēēn choo kiikōōnook :Iriin kungʼuutuuy choochēē wōloo lēē :inyeentee. Kiikōōnook roop kuchōōnō im aku-ir kupiityō :par nkōō pērēētuus choo kiikuchēpchi. Kōōnook āmiisyō aku-irook āpāypāyiituu."
44014018	Mpō nkōō ngʼaleechu kiimwoochi :Paawulō ākōō Parnapa pichoochēē, ku kiikōrōōm kukarta pichoochēē kimā-irchi akwaaneek kōrōs. Aku kiimuuk nyuun lētuun kukarta pichoochēē kima-ir kiyoonēē.
44014019	Kupkaana :Yāwuutik walak Antyookya ākōō Ikoonnya. Kipa kuwal :Yāwuutichoochēē piich kuuran ngʼaleekwaak. Kuwiir :pichoochēē Paawulō akuuchuut kiwō saangʼ nyēpō Luustra kuupkootēy kilē kaakima.
44014020	Kupka :tuupiipō Yēēsu akupa kuururuuchi keey yoonēē kiimii Paawulō kuukwēēnkwēēn. Kungʼeet :Paawulō akuwaraka kōōroonoonēē. Kii nēē yyeech kōōrēē, kupēēchi keey ākōō Parnapa Tēērpē.
44014021	Kii nēē it Tēērpē, kwaamta :Paawulō ākōō Parnapa lōkōōy choo kāroomēēn nkōō wōloonēē. Kuwāliisyō piich chaa chaangʼ kuuran Iriin. Kuuneet akicheer akwaaneek. Kii nēē waangʼ kwoomtooy nkōō Tēērpē, kuwaraka nyuun kupa Luustra, Ikoonnya ākōō Antyookya nyoo mii Pisiitya.
44014022	Kiimii nyuun kuchēērootēy piich tōkōl choo rānēy Yēēsu sukutas taay kuukiil keey nkōō ngʼālyoon nyēpō man. Kiimwoochinootō piich kilē, "Ākōy kēēpuntoorō nyāriluut chaa chaangʼ sikeepee Kaa Iriin."
44014023	/Kulēwēn kāāntōōy chēpō kaaniisa aka tōkōl akuupēēruur :Paawulō ākōō Parnapa. Kuurukuut keey akusoochi pichoochēē tōkōl. Kumēti pichoochēē tōkōl ēēruunēpō Iriin kuriip :Iriin nyoo kiikiikuuran.
44014024	Kii nēē kaakupuntoorō :Paawulō ākōō Parnapa kōōroo Pisiitya, ku-it kōōroo Pampulya.
44014025	Kwaamta ngʼālyoontoo Iriin nkōō kōōroo Peerka akurēytō ākōy kōōroo Atalya.
44014026	Kungʼeeta Atalya akupeera mēēli kuwaraka kupa Antyookya wōloo /kiikiikēēmēti akwaaneek ēēruunēpō Iriin kuriip akipō pāyiisyēēngʼwaangʼ nyoo kiikaakuuwaangʼ.
44014027	Kii nēē it Antyookya, kuutuuyō kaaniisee akumwoochi kir aka tōkōl nyoo kiikiiku-ir :Iriin kupunuunō akwaaneek ākōō wōloo kiikuyaatita :Iriin oor sukuuran :piich choo mālēē Yāwuutik Iriin.
44014028	Kitēpō :Paawulō ākōō Parnapa pērēētuus chaa chaangʼ nkōō pichoochēē kiikiikuuran Iriin.
44015001	Kitākumii :Paawulō ākōō Parnapa Antyookya, kupkaana :piich walak Chuuteeya akupa kuuneet tuupchēēnik kilē, "/Mākusārwook nēē /mākumurook kilēē wōloo mwoortooy :ngʼātuut chēpō Muusa."
44015002	Kikwiintoochi keey mpō :Paawulō ākōō pichoochēē akipō ngʼālyoontoonoonēē. Nēē mii lētuun, /keemwa kilē kiwō :Paawulō ākōō Parnapa ākōō piich walak Chēērusālēēm kipa kunyōōru kāāyooytooyiik ākōō kāāntōōy sukungʼalaala ngʼālyoontooni.
44015003	Kuuyooytō akwaaneek :piich chēpō kaaniisa. Paani kiimii kupēētii araa kōōroo Pōyinikē ākōō Samariya, kumwoochi pichoochēē kiikiikuuran Iriin kilē kiikuwāliisyō :piich choo kiimālēē Yāwuutik. Kuupaypaay :ngʼaleechoochēē pichoochēē.
44015004	Kii nēē it mpō :Paawulō Chēērusālēēm, kitorook akwaaneek :kāāyooytooyiik, kāāntōōy ākōō piich tōkōl chēpō kaaniisa. Kimwoochi pichoochēē kiyoo kiiku-ir :Iriin kupunuunō akwaaneek.
44015005	Kingʼēētyō :piikō walak choo kiikiikuuran Yēēsu choo kii Parisaayiik akimwa kilē, "Maraat /kēēmur piich choo mālēē Yāwuutik /ākēēmwoochi kutuup ngʼātuut chēpō Muusa."
44015006	Kuutuuyō keey :kāāyooytooyiik ākōō kāāntōōy sukungʼalaalee ngʼālyoontoonoonēē.
44015007	Paani kaakungʼalaala ngʼālyoontoonoonēē nyoo lōōw, kungʼeet :Pēētērō akimwa kilē, "Murēchu ānkēt :akwaan kilē kiisip kulēwēnān :Iriin pērēētuus chaa chaangʼ choo kiikusiirtō nkōō wōloo āmii :akwaan kilē soo-āmchi :piich choo mālēē Yāwuutik lōkōōy choo kāroomēēn sukuteer akuuran.
44015008	Kingʼuutu :Iriin nyoo nkēt wōloo lēē :kaapkootuut chēpō piich kilē kiichāmēy :inyeentee piich choo mālēē Yāwuutik paani kiitē akwaaneek :Toomirmiir nyoo Tiliil kilēē paani kiikōōnēēch.
44015009	Maangʼuuleech ākōō akwaaneek. Kinyōōchi akwaaneek kaat akipō ngʼōōkikwaak āmu kiiran.
44015010	Kunyuun oo, āmu nee soomārēy atyam Iriin paani ātēnii piich choo kikuuran Iriin kukalap ngʼal choo mākiimuukēēchaan keekalap amaamuuk mpō :paapatiinēchooch?
44015011	Acha, mālēē nyoonēē! /Kiikusārwēēch nkōō chamataa :Kiptaayaan Yēēsu, aku lēē nyoonēē mpō akwaaneek."
44015012	Kisiisyō :piich tōkōl kilē 'siy' akuteer Parnapa ākōō Paawulō kumwoochi akwaaneek tukun chēpō kwongʼuut choo kiikiiku-ir :Iriin nkōō wōloo mii piich choo mālēē Yāwuutik kupunuunō akwaaneek.
44015013	Paani keewaangʼ :Paawulō ākōō Parnapa kumwa kilēē nyoonēē, kuuryoongʼ :Chēēmis akimwa kilē, "Murēchu, ateeraan nyuun.
44015014	Kaakurārwēēch :Siimnyōn Pēētērō wōloo kiichamta :Iriin piich choo mālēē Yāwuutik kilēku piichiich.
44015015	Nāmēy keey :ngʼaleechu ākōō ngʼaleepō ōōrkooy choo mwoorēy :siruut kilē,
44015016	'Nēē mii lētuun āwārākēē ākoo-ōōchi pāyuunāt kōpō Tāwuti nyoo kiikurook. Kungʼeetee tukuuk chu kiingʼātu ātēēkēy kōyoonēē akaa-ir kuureer kutōrōriit.
44015017	Sukuwas :piich choo kiikungʼātu Iriin, kupootō mpō choo mālēē Yāwuutik choo kyoolēwēn kilēku chaachuuch.' "
44015018	Kitas taay :Chēēmis kumwa kilē, "/Kiikuunkētoot ngʼaleechu nkōō kēnyiis chaa chaangʼ choo kiikusiirtō.
44015019	Kunyuun, kaatil :aneen kilēē nyi: amaakany kēētāsii ngʼal choo nyikisiituuy nkōō wōloo mii :piich choo mālēē Yāwuutik choo mii ku-isuuy keey kupkoonēy wōloo mii :Iriin.
44015020	Nyoo kātālēē nyoonēē, akany kēēsirchii parwa ākēēmwoochi kima-am āmiisyō nyoo mā lipoop nyoo /kakisat /akeetapaan kupoyiit kaanamōōn, akukir keey kima-ir takal. Ākēēmwoochi mpō kukir keey pēēny nyēpō tyoony aka tōkōl nyoo /kakunam kaat /akeekeet, akukir keey ma-am kērēti.
44015021	Nēē mārēy :chiich kuteer ngʼātuut chēpō Muusa, kiwō sinakōōki āmu mii :piich choo sōōmānēy akwoomtooy ngʼātuutēchoochēē pērēētuu aka tōkōl nyēpō Sapaatō."
44015022	Nēē mii lētuun, kutil :kāāyooytooyiik, kāāntōōy ākōō kaaniisee kulēwēn piich /ākēēyooytō kupa ākōō Paawulō ākōō Parnapa ākōy Antyookya. /Kiikukwar Chuuta nyoo /kiikukuurēē Parsaapa nkōō kaarinee aka ākōō Siila. Kiikoonyitootēēn :pichoochēē nkōō wōloo mii tuupchēēnik.
44015023	Kuuyooytō :pichoochēē parwaani: "Cham keey akwaan tōkōl. Parwaani ku chōōnēē kāāyooytooyiik ākōō kāāntōōy choo lēē tuupchēēnikwook choo mii Chēērusālēēm. Kisirchinii piich choo mālēē Yāwuutik choo kiikuuran Yēēsu choo mii Antyookya, Siirya ākōō Kiliikya.
44015024	Kaakeeteer kilē kapka wōloonēē :piich walak choo maakuuyookuuchaan akupka kuu-iimaak mētēwēy nkōō ngʼal choo kiimwoorwook.
44015025	Kunyuun oo, kaakēētuuyō tōkōl akeecham keekwar piich ākēēyooku kupka wōloonēē. Pkoonēy :pichoochēē ākōō chamanichooch Parnapa ākōō Paawulō.
44015026	Kaakuchamta :chamanichoochēē sopoonwēkwaak akipō Kiptaayaantēēnyoon, Yēēsu Kiriistō.
44015027	Kākuuyookwook nyuun Chuuta ākōō Siila pākumwoorwook nkōō kuutuwayiikwaak kiyoo kakusir.
44015028	Kakaramiit nkōō wōloo mii :Toomirmiir nyoo Tiliil nkōō mpō wōloo kumii ku mākuunyikisiit ngʼaleechu nkōō wōloo āmiikwaan kusiir ngʼātuutēchu:
44015029	Maa-am āmiisyō nyoo mā lipoop nyoo /kakusat /akeetapaan kupoyiit kaanamōōn. Ākirō keey pēēny nyēpō tyoony aka tōkōl nyoo /kakunam kaat /akeekeet ākōō kērēti. Ākaaroo keey maa-ir takal. Karaam atayee keey tukuuchoochēē tōkōl. Saaysērē."
44015030	/Kēēyooytō pichoochēē kupa Antyookya. Kuutuuyō kaaniisee nkōō wōloonēē pō Antyookya akuutō parwee.
44015031	Paani kasooman :piich parwaanoonēē, kupāypāchi ngʼal choo kiimwa parwaanoonēē choo kiichēērēy akwaaneek.
44015032	Kimwoochi :Chuuta ākōō Siila choo kii ōōrkooy chēpō Iriin pichoochēē ngʼal chaa chaangʼ choo kiichēērēy akuukiilēy akwaaneek.
44015033	Kutēpi :pichoochēē /kiikiiyooytooy wōloonēē pērēētuus choo ngʼērin, ākēēyoomiistō kupa Chēērusālēēm nkōō tāloosyō wōloo kiimii :pichu kiiyookuuy akwaaneek.
44015035	Kitēpō :Paawulō ākōō Parnapa Antyookya, kuunēētēy akwoomtooy ngʼālyoontoo Iriin ākōō piich walak chaa chaangʼ.
44015036	Kii nēē kaakusiirtō :pērēētuus chaa chaangʼ, kumwoochi :Paawulō Parnapa kilē, "Keewarakee ākēēruutoochi kōōrootin tōkōl choo kiikwaamtaateeree ngʼālyoontoo Iriin sikeeroo wōloo tāstooy taay tuupchēēnichooch."
44015037	Kiimārēy :Parnapa kupa ākōō Chowaana nyoo /kiikukuurēē Maarkō nkōō kaarinee aka.
44015038	Wōloo nyuun kiipkaat :Paawulō kilē kiimayamaat kiwō :Chowaana ākōō akwaaneek āmu kiimētō akwaaneek nkōō Pampulya amaatas taay nkōō pāyiisyōōnoonēē.
44015039	Kiisiir keey :Paawulō ākōō Parnapa ākōy kupēēsyō. Kipeera :Parnapa ākōō Maarkō mēēli kupa Kuprō.
44015040	Kilēwēn :Paawulō Siila. Kisoochi :kaaniisee kilē kuupēēruur akwaaneek :Iriin /ākēēyooytō kupa.
44015041	Kimanaateeree :Paawulō Siirya ākōō Kiliikya kuukiilootēy kaaniiseen.
44016001	Nēē mii lētuun, kiwō :Paawulō ākōō Siila Tēērpē akutas taay kupa Luustra. Kiimāngʼēy wōloonēē :chiich nyoo kiirānēy Yēēsu nyoo /kiikukuurēē Tiimōti. Tiimōti ku kii laakwaa cheepyoosee aka nyoo kii Chēēpyāwuutyoon ākiichāmēy Yēēsu ku apoonyiin ku kii Kirikiin.
44016002	Kiingʼāloolēē :tuupchēēnik tōkōl choo kiimii Luustra ākōō Ikoonnya Tiimōti nyaa karaam.
44016003	Kiimārēy :Paawulō Tiimōti kupa tōkōl, kimur nyuun āmu kiinkēt :Yāwuutik tōkōl choo kiimāngʼēy yoonēē kilē kii Kirikiin :āpoonyiin.
44016004	Paani mii kupēētii araa kōōr aka tōkōl, kumwoochinootō piich tōkōl ngʼaleechoochēē kiikiikutil :kāāyooytooyiik ākōō kāāntōōy nkōō Chēērusālēēm akimwoochi piich kuukoonyit ngʼātuutēchoochēē.
44016005	Kukiilyō nyuun :kaaniiseen nkōō kōōrootinēēchoochēē akutiirō keey Yēēsu. Kitāsu keey :piich choo kiiran Yēēsu pērēētuu aka tōkōl.
44016006	Kiwō :Paawulō ākōō piichiich kupuntoorō kōōroo Puruukya ākōō Kalatiya āmu kiimaachāmchi :Toomirmiir nyoo Tiliil kwaamtaata ngʼālyoontēē mu kōōroo Eesya.
44016007	Paani ka-it rōōtyoot nyēpō kōōroo Musiiya, kuutyam kilē kupa kōōroo Piituunnya, kimaakuchāmchi :Toomirmiiryoo Yēēsu kupa wōloonēē.
44016008	Kupa nyuun mpō :Paawulō kupuntoorēē Musiiya akupa kōōr nyēpō Turoowa.
44016009	Nēē mii langʼatuunoonēē, kuchōōnchi :ngʼoongʼuutyēē aka Paawulō. Kuuro chiich nyēpō kōōroo Makeetoonnya nyoo mii kuuryoongʼēy akimii kusoomēy Paawulō kilē, "Chōōnō Makeetoonnya toorētēēch."
44016010	Kii nēē kaakuuro :Paawulō ngʼoongʼuutyoonoonēē, kēēchēp keey tōkōl kilē weel akeepa Makeetoonnya āmu kiikuupkaat kilē kaakukuurēēch :Iriin pākēē-āmchii pichoochēē pō Makeetoonnya lōkōōy choo kāroomēēn.
44016011	Kiikungʼēētyēērēē Turoowa akeepeeree mēēli keepa araa Samootrake. Kii nēē yyeech kōōrēē, kee-it Neeyapooli.
44016012	Kii nēē kākēēngʼēētyēērēē Neeyapooli, keepa ākōy kōōr nyēpō Pilipi, nyoo kii ōōw nkōō kōōroo Makeetoonnya akiikiikwoop :kōōroo Rooma akupayta. Kēētēpi wōloonēē pērēētuus chaa chaangʼ.
44016013	Nēē mii pērēētuu nyēpō Sapaatō, keepa saangʼ nyēpō kōōroo Pilipi akeepa ākōy tapan nyēpō een yoo kiikuupkootēy kilē tuuyēēchinii :piich akusa. Kēētēpi ngʼwēny ākēētoowu kēēngʼāloolchi chēēpyōōsōōy choo kiikiikutuuyēēchi yoonēē.
44016014	Nkōō chēēpyōōsōōchoochēē, ku kiimii :cheepyoosee aka nyoo /kiikukuurēē Liitya nyoo kiichōōnēē Tyaatiira. Kyooltooy :cheepyoosoonoonēē sirooy choo pirirēēn choo kwoolēē rōōpiyō chaa chaangʼ. Kiikoonyitēy :cheepyoosoonoonēē Iriin. Kutoorēt :Iriin cheepyoosoonoonēē kuuran kiyoo kiimwoorēy :Paawulō.
44016015	Paani kateer ngʼaleechoochēē, kusiku /akeepaatiisan inyeentee ākōō piich chēpō koonyiin. Kusoomēēch kilē, "Nēē kaacham :akwaan kilē ārānēy :aneen Kiptaayaan, apkaan keepa kēētēpii :tōkōl koonyuun." Kitas taay kusaarsaareech ākōy keepa.
44016016	Nēē mii pērēētuu aka, kēēmii kēēpēētii wōloo /kiikusooyēē, kēētuuyēērēē chēētō aka nyoo kii kipāyityoon nyoo kiitingʼēy toomirmiir nyaa ra nyoo kii-irēy chēēpoonēē kungʼoor tukun choo pēētiiy ku-iriisōōt. Kiingʼōōrsyēy chēēpoonēē sukunyōōru mōkōrēēchiich choo kii-irchinii pāyit rōōpiyō chaa chaangʼ.
44016017	Kiituupaateech :chēēpoonēē akukuurtooy kilē, "Pichu ku kipāyitiin chēpō Iriin nyoo Tōrōōr. Miitō kumwoorwook wōloo muuktooy /kēēsārwook."
44016018	Kitas taay :chēēpoonēē kukuurtō kilēē nyoonēē nkōō pērēētuus chaa chaangʼ kuti kunyit Paawulō :ngʼaleechiich. Kuwaraka :Paawulō akimwoochi toomirmiiryoonoonēē kilē, "Āmwooruun nkōō kaarinaa Yēēsu Kiriistō kilē chōōnēē chēēpi." Kuchōōnō :toomirmiiryoonoonēē chēēpoonēē.
44016019	Paani keero :pichoochēē kii-irchinii :chēēpoonēē pāyit kilē kaakuululuuka :areengʼwaangʼ nyi kiinyōōrchinii rōōpiyō, kunam :Paawulō ākōō Siila akuumut ākōy kōōk nyoo kiimii :kiirwook.
44016020	Paani ka-it yoonēē mii :kiirwookichoochēē kumwoochi kilē, "Yāwuutik :pichu! Koo-āpu kwiintaan kōōrēēnyoon.
44016021	Nēētēy :pichu piich kutuup ātēpuut choo māyāmēy keey nkōō ātēpuut chēpō Rooma, amachamaat /keetuup."
44016022	Paani kamwa :pichoochēē kilēē nyoonēē, kunam :piich walak choo kiikiikuururuuchi keey yoonēē ngʼaleechoochēē. Kumwa :kiirwookichoochēē /keengʼusta sirookwaak /ākēēpir.
44016023	Kii nēē /kaakēēpir mpō :Paawulō, /kēēmwoochi riipiintēē nyoo kiiriipēy koot kuriip kukaraam /ākēēkārchi kō.
44016024	Kii nēē teer :riipiintoonoonēē kilēē nyoonēē, kunam mpō Paawulō akuumut kō nyoo mii koot nyi kiikurātinii piich wōlipoor, /ākēērāti keet nyoo lēē kuntul kēēlyēēkwaak.
44016025	Paani ka-it ooro kwēēn, ku kiimii :Paawulō ākōō Siila kusooyēy akuuloosuuy Iriin, kiimii :piich walak chu kiirātootēēn kutēērēy kiyoo kiimwoorēy.
44016026	Nyoo matyaan, kuchō :kiprangʼrangʼ nyoo kiitimtiim koot ākōy kuyootiisyō kurkootiik tōkōl, akuutyookiisyō āngʼōōpō kāriin tōkōl choo /kiikurata chiich aka tōkōl.
44016027	Kii nēē ngʼeet :chiichi kiiriipsyēy, kuurō kuyootootēēn kurkootiik. Kingʼus chōōkeenyiin kumārēy kilē kupar keey āmu kiipkootēy kilē kiikumwēr :pichu kiirātootēēn.
44016028	Kukuur :Paawulō kilē, "Meepar keey. Kimii :achaan yi tōkōl."
44016029	Kukuur :riipiintoonoonēē chiich kwoopchi teereer, kuurip kipōōtānēy akiwō kuuputi kēēlyēēpō Paawulō ākōō Siila.
44016030	Nēē ityō kuumutu mpō Paawulō saangʼ akilēēchi, "Murēchu! A-ir nee /sikēēsārwoon?"
44016031	Kuwālchi mpō :Paawulō kilē, "Rana Kiptaayaan Yēēsu /sikēēsāruun ākōō katangʼuungʼ tōkōl."
44016032	Kwoomchi mpō :Paawulō chiichoonēē ngʼālyoontoo Iriin ākōō piich tōkōl choo kiimii katanyiin.
44016033	Nēē mii langʼatuunoonēē, kunam :chiichoonēē kiiriipsyēy Paawulō ākōō Siila akuumut ākōy katanyiin akiwō kuu-uunchi kimootiinak. /Keepaatiisan chiichoonēē ākōō piich chēpō katanyiin tōkōl.
44016034	Kiimut Paawulō ākōō Siila katanyiin akupay. Kipāypāyiit :chiichoonēē kwongʼuut āmu kiiran :inyeentee ākōō katanyiin tōkōl Iriin.
44016035	Kii nēē yyeech :kōōrēē, kuuyooytō :kiirwookichoochēē pō Rooma piikwaak kupa kaa riipiintoonoonēē pākumwoochi kilē, "Tyaaytee pichoochēē kupēēchi keey."
44016036	Kimwoochi :riipiintoonoonēē Paawulō kilē, "Kaakumwooru :kiirwook kilē /keetyaaytaak. Āpēēchii keey nkōō kaalya."
44016037	Kimwoochi :Paawulō pichoochēē /kiikuuyooku kilē, "Kāpirēēch :kiirwookichoochēē nkōō yoo chaangʼ piich amākuurwookwēēch mpō ntā kichaan piich chēpō Rooma. Kukarteech mpō kō. Āmu nee nyuun tākimar kuutyaayteech nkōō ungʼoot? Acha, mālēē nyoonēē mpō kiitēēn. Āpoomwoochi akwaaneek kupka kuutyaayteech."
44016038	Kupa :pichoochēē akupa kumwaarta ngʼaleechoochēē. Kii nēē teer :kiirwookichoochēē kilē kiipō :Paawulō ākōō Siila Rooma, kwootyō.
44016039	Kipa akupa kisoom mpō Paawulō kunyōōchi kaat akwaaneek. Kiyaatita kupeera korkoreet akusoom kupeera Pilipi.
44016040	Kii nēē /kaakeetyaayta Paawulō ākōō Siila, kupa ākōy kōpō Liitya. Kupa kutuuyō nkōō tuupchēēnik kōyoonēē akicheer akwaaneek nēē ityō kupēēchi keey.
44017001	Nēē mii lētuun kupa :mpō Paawulō kupuntoorō kōōr nyēpō Ampipōōli ākōō nyēpō Apoloonnya akupa ku-it Teesaloonika. Kiimii wōloonēē :sinakōōki nyēpō Yāwuutik.
44017002	Kilēē wōloo kii lēē ātēpoo Paawulō, kiwō sinakōōki akiwō kwoomchi Yāwuutik choo kiimii wōloonēē ngʼālyoontoo Iriin. Kyoomchi pichoochēē ngʼālyoontoo Iriin nkōō pērēētuus sōmōk chēpō Sapaatō kupāyiisyēērēē siruut chēpō Iriin.
44017003	Kiirārchi :Paawulō piich ngʼal akungʼuuti man kilē kiirookēē kunyaril :Meesaaya akungʼeet nkōō meerat. Kimwa kilē, "Yēēsu nyēēnyi āmii āmwoorwook ku inyeentee nyi lēē Meesaaya."
44017004	Kicham :Yāwuutik walak ngʼaleepō mpō Paawulō akuutuuyō keey nkōō akwaaneek. Kucham mpō :piich chaa chaangʼ chēpō Kirik choo kiikoonyitēy Iriin ngʼaleepō mpō Paawulō kipootō chēēpyōōsōōy chaa chaangʼ choo kiitookunootēēn nkōō Teesaloonika.
44017005	Kingʼwoonchi :kāāntōōy chēpō Yāwuutik. Kipa kuurum piich chaa raacheen nkōō Teesaloonika ku-ir luk sukutoowu pooryoot. /Keenam piich walak kupa kuupōōchi kaa Yaason akuwas Paawulō ākōō Siila sukuumut ākōy wōloo kiikiiruruuchi keey :piich.
44017006	Kii nēē maatakunyōōru mpō Paawulō, kunam :pichoochēē Yaason nkōō tuupchēēnik walak /akeemut ākōy taayuu piich choo ēēchēēn chēpō Teesaloonika. Kiipōl :pichoochēē kumwoorēy kilē, "Kiikukōōnu :pichu pooryoot nkōō kōōrēē tōkōl nkanyi kapka :pichu Teesaloonika kwoopu kwiintaan.
44017007	Kā nēē itu wōli, kutaak :Yaason akukany kutēpi katanyiin. Kiikumētō :pichu ngʼātuut chēpō Kayisaari āmu mwoorēy :akwaaneek kilē mii pāytooyiintēē aka nyoo kālē /kukuurēē Yēēsu."
44017008	Kii nēē teer :piich ākōō kāāntōōy chēpō Teesaloonika kilēē nyoonēē, kuu-iim keey nyēpō kwōngʼuut.
44017009	Kii nēē kaakuutētō :Yaason ākōō tuupchēēnichoochēē rōōpiyō kukarteera keey, /keetyaayta kupēēchi keey.
44017010	Paani kāwō kutuuriit :kōōrēē, kumwoochi :tuupchēēnik Paawulō ākōō Siila kupa ākōy Peereeya. Kii nēē it Peereeya, kipa kwaamta mu sinakōōki nyēpō Yāwuutik kilēē yi cham kwoomtootēy.
44017011	Kiikāroomō :ātēpuut chēpō Yāwuutik chēpō Peereeya kusiir chēpō Yāwuutik chēpō Teesaloonika. Kiiyootootēēn :mētēwēyiikwaak nyoo kiimārēy kutēērēy ngʼālyoontoo Paawulō. Kiisōōmānēy siruut nkōō pērēētuu aka tōkōl kuuro kilē kii man :kiyoo kimwoorēy :Paawulō.
44017012	Kiiran :Yāwuutik chaa chaangʼ ngʼaleekwaak. Kuuran mpō :Kirikik chaa chaangʼ choo kiitookunootēēn, pooyik ākōō chēēpyōōsōōk.
44017013	Kii nēē sōwu :Yāwuutik choo kiimii Teesaloonika kilē kiimii :Paawulō kwoomtooy ngʼālyoontoo Iriin nkōō Peereeya, kupa ākōy wōliinēē akupa kuungʼeet riiri.
44017014	Nkōō yoonēē, kuuyoomiistō :tuupchēēnik Paawulō kiwō ākōy kamas pō tapan nyēpō araaray kipa kulaangʼ mēēli. Kingʼātuunō :Siila ākōō Tiimōti Peereeya.
44017015	Kiiyoomiistō :pichoochēē Paawulō ākōy Ateen. Kii nēē it :Paawulō Ateen, kuwārākiisyō :pichoochēē Peereeya nkōō ngʼālyoon nyoo kiilēēchi :Paawulō kipa kumwoochi Siila ākōō Tiimōti kipa kilē weel kinyōōrchi inyeentee Ateen.
44017016	Kitākumii :Paawulō Ateen kukānyiisyēy, kungʼwoonchi kii nēē ro kilē kiitingʼēy :piich chēpō Ateen kaanamōōn chaa chaangʼ choo kiirānēy.
44017017	Kiwō :Paawulō sinakōōki nyēpō Yāwuutik akiwō kungʼalaal nkōō Yāwuutik ākōō piich walak choo kiimālēē Yāwuutik choo kiikoonyitēy Iriin. Kingʼāloolchi mpō piich pērēētuu aka tōkōl choo kiimii siirō.
44017018	Kiisiirsiirō keey ngʼal :walak chēpō koonēēt choo /kukuurēē Ēpikuurō ākōō choo /kukuurēē Stooyik ākōō Paawulō. Kii nēē mwoochi :Paawulō pichoochēē akipō Yēēsu ākōō paani kiikuungʼeeta meerat, kiteepa keey walak kilē, "Mwoorēy nee :sālwooni chaangʼ ngʼala?" Kimwoorēy walak kilē, "Lēē yoo mārēy :chiichi ku-ireech kilē kēēkutunchii tukun choo mākuunkēt."
44017019	/Keemut Paawulō rōōrōōktō aka nyoo kiituusōōt :kōōkwoo Areeyopaakō. Paani kayit yoonēē, /keeteep kilē, "Mwoorwēēch, kee, nee :ngʼaleechu imii inēētēy?
44017020	Imii imwoorēy choo toomō keeteera, akēēmārēy kēēsōwuu kilē ngʼuutuuy nee :ngʼaleechu."
44017021	(Kiichāmēy :piich chēpō Ateen ākōō punōōtiin kupāyiisyēērēē saayitiisyakwaak kutēērēy ngʼal choo toomō kuteer.)
44017022	Kiiryoongʼ :Paawulō nkōō kōōkwoonoonēē pō Areeyopaakō akimwa kilē, "Pichu pō Ateen! Ānkēt :aneen kilē akwaan piich choo sooyēy nkōō oor aka tōkōl.
44017023	Āmwoorēy kilēē nyoonēē āmu paani koomii āmānootēērēē Ateen, ānyōōru tukuukwook choo ākutunchinii. Kaaroo mpō ārii aka yoo /kiikusir kilē, 'iriin nyoo /mākiinkēt.' Kunyuun oo, kiyoo kyoosooyēēkwaan āmoonkēt kilē kii kir nee, ku nyoonēē nyi āmii āmwoorwook."
44017024	Kitas taay :Paawulō kumwoochi kilē, "Iriin nyoo kii-irēy ngʼwēny ākōō kir aka tōkōl nyoo mii ngʼwēny, ku Iriin nyēpō im ākōō ngʼwēny, akumāmāngʼēy koorin choo tēēkēy :piich.
44017025	Māmārēy kir aka tōkōl nyoo muukēy :piich kuutē, āmu inyeentee nyoo tēnii chiich aka tōkōl sopoon ākōō kaapuusa ākōō kir aka tōkōl.
44017026	Kupunuunō chiich ākoongʼo ku kii-ir :Iriin piich tōkōl choo mii ngʼwēny akukany kimangʼ kōōrēē tōkōl. Kisat mpō :Iriin inyeentee pērēētuus choo mārēy kumāngʼiisyō piich nkōō kōōrēē ākōō wōloo pākumāngʼēy.
44017027	Kii-ir :Iriin kilēē nyoonēē sukuwasaata :piich inyeentee ālēē kunyōōru. Aku nyuun mēēlē lōōw nkōō wōloo mii :chiich aka tōkōl nkōō achaan.
44017028	Āmwoorēy kilēē nyoonēē āmu ntā kiimoomii :inyeentee, tāmaakēētingʼēy sopoon. Kilēē paani kiisir :piikwook walak kilē, 'Kichaan laakōōchiich.'
44017029	Kunyuun oo, kilēē paani kichaan laakōōpō Iriin, ku mākuupkaat kilē karkeey :Iriin nkōō tukun choo kiitaangʼ :piich nkōō ēēruunēkwaak aku-ir itōōn nyēpō ta-aapu ntā nyēpō peeta ntā ku nyēpō kor.
44017030	Nkōō taay, ku kiimaamara kir :Iriin sōlwoonti nyēpō piich nyoo lēē nyoonēē, wōloo nyuun, mwoochinii aniinee chiich aka tōkōl mu ārii aka tōkōl kilē kuwala nkōō rāyiityeenyiin,
44017031	āmu kiikuchēp :Iriin pērēētuu nyoo rwoochinii kōōrēē tōkōl nkōō oor nyēpō man kupunuunō chiich nyoo kiikulēwēn. Kiingʼuuti :Iriin piich tōkōl ngʼālyoontoonoonēē, paani kiingʼeeta chiichoonēē meerat."
44017032	Kii nēē teer :pichoochēē kungʼalaala Paawulō ngʼeetataa meerat, kuroorēchi :walak Paawulō, kumwa :walak kilē, "Tākēēmāriin ichōōn ingʼāloolwēēch akipō ngʼaleechu pērēētuu aka."
44017033	Kumētō :Paawulō kōōkwoonoonēē.
44017034	Kinam keey :walak nkōō Paawulō akuuran Iriin. Nkōō pichoochēē kiiran kiyoo kiimwoorēy Paawulō, ku kiimii Tyoonsyō nyoo kii ākoongʼo nyēpō kōōkwoo Areeyopaakō, ākōō cheepyoosee aka nyoo /kiikukuurēē Tamariis ākōō piich walak.
44018001	Kii nēē woonyō :ngʼaleechoochēē, kungʼeetee :Paawulō Ateen akiwō Kōōriintō.
44018002	Kinyōōrchi wōloonēē Yāwuutyoontēē aka nyoo /kiikukuurēē Akiila. Kiipō :chiichi kōōrēē aka nyoo /kiikukuurēē Pōōntō. Kiitākuchōōnēē :chiichoonēē kōōroo Itali nkōō cheepyooseenyiin nyoo /kiikukuurēē Prisiila. Kiipkaana :pichoochēē Itali āmu kiimwooru :Kiloowutiyō nyoo kiipāytooy kōōroo Rooma tōkōl kilē kupēēchi keey :Yāwuutik tōkōl choo kiimii Rooma.
44018003	Kiwō kutēpō :Paawulō akupāyiisyō nkōō mpō :Akiila āmu kii-irēy mpō :Akiila eemeen kilēē Paawulō.
44018004	Kiiwēētii :Paawulō kungʼāloolēy ākōō piich mu sinakōōki pērēētuu aka tōkōl nyēpō Sapaatō. Kiityāmēy :Paawulō kilē ntā isu keey Yāwuutik ākōō Kirik kucham Iriin.
44018005	Kii nēē ituuna :Siila ākōō Tiimōti Makeetoonnya, kuukiilchi keey :Paawulō kwaamta ngʼālyoontoo Iriin kumwoochinii Yāwuutik kilē Yēēsu ku Meesaaya nyoo /kiikukānyoonuuy.
44018006	Kii nēē tay :Yāwuutik Paawulō akumuul, kulalayta :Paawulō tēērit nkōō sirōōchiich akimwoochi akwaaneek kilē, "Kwaamaak :kērētiikwook. Mootingʼaa lēēluut. Kungʼeetee aniinee kitas taay, ku āwēētii wōloo mii :piich choo mālēē Yāwuut."
44018007	Kingʼeetee :Paawulō sinakōōkiinoonēē akiwō ākōy kaa chiich nyoo kiilēēkitēē yoonēē nyoo /kiikukuurēē Tiitō Yuustō nyoo kiikoonyitēy Iriin.
44018008	Kiimii :chiich nyoo kiiryoonchinii sinakōōkiinoonēē nyoo /kiikukuurēē Kiriispaas. Kicham :chiichoonēē nkōō piich chēpō katanyiin Yēēsu. Kii nēē teer :piich chaa chaangʼ chēpō Kōōriintō ngʼālyoontoonoonēē, kuuran Yēēsu /akeepaatiisan.
44018009	Nēē mii langʼatuu aka, kungʼāloolchi :Iriin Paawulō nkōō ngʼoongʼuut kilē, "Paawulō, mēēwāriisyō, tasa taay i-amta lōkōōy. Meesiis,
44018010	āmu āmii ākōō inyēēn amoomii :chiich nyoo irtooyiin kir. Piich chaa chaangʼ nkōō yēēnyi pō Kōōriintō ku piichuuch."
44018011	Kitēpō nyuun :Paawulō Kōōriintō kēny ākoongʼo nkōō āroo lo kuunēētēy piich ngʼālyoontoo Iriin.
44018012	Kii nēē lēku :Kāliiyō pāytooyiintoo Akaaya, kuurum keey :Yāwuutik akunam Paawulō akuumut ākōy kaapkiirwōōk keepa /kēērwoochi.
44018013	Kii nēē itita :pichoochēē kōōkwēē, kumwa kilē, "Mii :chiichi kumwoochinii piich kilē kusa Iriin nkōō oor nyoo māyāmēy keey nkōō wōloo mwoortooy :ngʼātuut."
44018014	Kii nēē mārēy kuutyaak keey :Paawulō nkōō ngʼaleechoochēē kiimwoorēy Yāwuutik, kumwoochi :Kāliiyō Yāwuutik kilē, "Ntā kookwiintoochiniikwaan ngʼālyoon nyaa ra, ntā ku ngʼōōki choo ka-ir :chiichi, tākootēērwook ngʼaleekwook.
44018015	Āmu :kwiintaanikwook kipō ngʼal, kaarin ākōō ngʼātuutēkwook kupaat, ku ākwoonēēk keey choo āsātēy ngʼaleechoochēē. Mā aneen nyoo ātilēy kiirwook nyoo lēē nyoonēē."
44018016	Ku-oon :Kāliiyō pichoochēē kupa saangʼ.
44018017	Kunam :pichoochēē Sōōstēēnēēs, chiich nyoo kiiryoonchinii sinakōōki akupir nkōō taayuu kaapkiirwōōk. Maangʼwoonchi :ngʼaleechoochēē Kāliiyō mpō kiitēēn.
44018018	Kiitēpō :Paawulō Kōōriintō pērēētuus chaa chaangʼ. Nēē mii lētuun, kumwoochi tuupchēēnik saaysērē paani kiimārēy kupēētii :tōkōl kōōroo Siirya ākōō Prisiila ākōō Akiila. Paani toomō kiwō nyuun, /kēētilchi mēt nkōō yoo /kiikukuurēē Keenkreeya, siku-irchi Iriin kōrōs nyēpō kōōnkēy.
44018019	Kii nēē it kōōr nyēpō Ēpēēsō, kutil :Prisiila ākōō Akiila kungʼātuunō yoonēē. Kumētō :Paawulō akwaaneek akiwō sinakōōki akitoowu kungʼalaal nkōō Yāwuutik.
44018020	Kisaarsaar :pichoochēē Paawulō kilē kutākutēpō nkōō akwaaneek, kutay Paawulō.
44018021	Kiwō kuloongʼēy mēēli, kumwoochi :Paawulō pichoochēē kilē, "Nēē cham :Iriin, ā-ōōkuuy keey." Akuwēērō Ēpēēsō.
44018022	Kii nēē it :Paawulō Kayisareeya, kiwō kuutaakwees kaaniisee nkōō Chēērusālēēm. Nēē mii lētuun, kiwō Antyookya.
44018023	Kii nēē kaakupērēnō :Paawulō Antyookya pērēētuus choo ngʼērin, kungʼeetee yoonēē akiwō kupuntoorō kōōroo Kalatiya ākōō nyēpō Puruukya kuchēērootēy tuupiik chēpō Yēēsu.
44018024	Kiimii :Yāwuutyoontēē aka nyoo /kiikukuurēē Āpōōlō nyoo kiichōōnēē Aleekisaantrya nkōō Miisiri. Kiwō :chiichoonēē Ēpēēsō. Kii chiich Āpōōlō nyoo kii ngʼālooliin akiinkēt siruut chēpō Iriin kukaraam.
44018025	/Kiikiikeeneet akipō araa Yēēsu, akiingʼāloolēē :chiichoonēē Yēēsu nkōō nyakanat akuunēētēy ngʼālyoontoo Yēēsu nkōō oor nyaa karaam. Kiinkēt nyuun :Āpōōlō akipō kaapaatiisana nyēpō Chowaana ākityōōn.
44018026	Kitoowu :chiichoonēē kungʼalaal mu sinakōōki nyoo maawāriisyō. Kii nēē teer :Prisiila ākōō Akiila ngʼaleepō Āpōōlō kuumut katangʼwaangʼ akupa kirārchi inyeentee ku karaam akipō araa Iriin.
44018027	Paani kiimārēy :Āpōōlō kiwō Akaaya, kucheer inyeentee :tuupchēēnik /ākēēsirchi tuupiik choo kiimii Akaaya kilē kutaak inyeentee. Kii nēē it Akaaya, kuumuuk kuutoorēt piich chēpō Kiriistō choo kiikusiku nkōō chamataa Iriin,
44018028	āmu kiipēl :inyeentee ngʼaleepō Yāwuutik nkōō taayuu piich tōkōl, kipāyiisyēērēē siruut kungʼuuti kilē :Yēēsu ku Meesaaya.
44019001	Paani kiitākimiitō :Āpōōlō Kōōriintō, kunam :Paawulō paan kiwō araa rōōrōōk ākōy ku-it Ēpēēsō. Kiwō kunyōōrchi wōloonēē pō Ēpēēsō piich walak choo kiikiikuuran Yēēsu.
44019002	Kiteep :inyeentee pichoochēē kilē, "Kii nēē kaaran :akwaan oo, ku kyaataak Toomirmiir nyoo Tiliil?" Kuwālchi :pichoochēē Paawulō kilē, "Acha! Toomō mpō keeteer kilē mii :Toomirmiir nyoo Tiliil."
44019003	Kuteep :Paawulō pichoochēē kilē, "Kaapaatiisana nyoo lēē nee nyoo kyoonyōōruukwaan?" Kuwālchi :pichoochēē kilē, "Kiikunyōōru nyēpō Chowaana."
44019004	Kimwoochi :Paawulō kilē, "Kaapaatiisana nyēpō :Chowaana ku kiipō kuwāliisyō :piich nkōō ngʼōōkikwaak. Kiimwoochinii :Chowaana piich kilē kuuran chiich nyoo kiimii kuchōōnēy, aku chiichoonēē kiingʼāloolēē :Chowaana ku Yēēsu."
44019005	Kii nēē teer :pichoochēē kilēē nyoonēē, /keepaatiisan nkōō kaarinaa Kiptaayaan Yēēsu.
44019006	Kii nēē konoor :Paawulō pichoochēē ēēruunēchiich, kuchōōnchi :Toomirmiir nyoo Tiliil pichoochēē. Kungʼalaal :walak kuutuway choo kiimēēnkēt, akimwaarta kiyoo kiingʼoonchi :Toomirmiir nyoo Tiliil.
44019007	Ki taman nkōō ārēēny :pichoochēē tōkōl.
44019008	Kiiwō :Paawulō sinakōōki akwaamta lōkōōy nyoo maawar. Kyaamta lōkōōyichoochēē nkōō āroo sōmōk kusoorsoorēy piich akipō pāyuunāt nyēpō Kaa Iriin.
44019009	Kiinyikisiituuy :piich walak mētēwēy amaakuuran. Kimwa mpō ngʼal chaa raacheen nkōō taayuu piich akipō Yēēsu. Kumētō nyuun :Paawulō pichoochēē akuwēēchi keey ākōō tuupiik. Kiinēētēy tuupiichoochēē pērēētuu aka tōkōl nkōō kōpō koonēētiisyō nyēpō Turaanō.
44019010	Kitas taay :Paawulō kilēē nyoonēē nkōō kēnyiis ārēēny. Kii-ira kilēē nyoonēē kuti teer :piich tōkōl ngʼālyoontoo Iriin choo kiimāngʼēy kōōroo Eesya, Yāwuut ākōō Kirik.
44019011	Kii-ir :Iriin tukun chēpō kwongʼuut choo kii toomō /keero pērēētuu aka kupunuunō Paawulō,
44019012	kuti nēē /kwoopchi piich choo kiimnyoonsōōt kitaampaayeen ākōō sirooy choo kiikutiingʼ :Paawulō, kusopyō akupeera :toomirmiirēy chaa raacheen.
44019013	Kiimii :Yāwuutik walak kipēētootēy akuutyāmēy ku-oon toomirmiirēy chaa raacheen kupeera piich kupāyiisyēērēē kaarinaa Kiptaayaan Yēēsu. Kimwoochinii :pichoochēē toomirmiirōōchoochēē raacheen kilē, "Āmwoorwook nkōō kaarinaa Yēēsu nyoo āmtootēy :Paawulō kilē apkaanee chiichi."
44019014	Piich walak choo kii-irootēy kilēē nyoonēē, ku wēēchiik tisap chēpō tisiintēē aka nyēpō Yāwuut nyoo /kiikukuurēē Sikeepa.
44019015	Kii nēē tyam :wēēchoochēē kumwoochi toomirmiir nyaa ra kilēē nyoonēē, kuwālchi :toomirmiiryoonoonēē kilē, "Ānkēt :aneen Yēēsu ākoonkēt Paawulō. Akwaan ngʼoo?"
44019016	Kisōkōrchi :chiichoonēē kiitingʼēy toomirmiir nyaa ra wēēchoochēē akupooryēērō ākōy kuupēl tōkōl. Kimwēr :tōkōl kupa saangʼ kusārētēy kērēti amātingʼootēy sirooy.
44019017	Kii nēē iti :ngʼaleechoochēē Yāwuutik ākōō Kirikiik choo kiimāngʼēy Ēpēēsō, kuuwāriisyō tōkōl, akuukoonyit kaarinaa Kiptaayaan Yēēsu.
44019018	Kipka :piich chaa chaangʼ kusiku akungʼaangʼta ngʼōōkiikwaak.
44019019	Kupka mpō :ōōrkooy walak kwoopu kiitapuunākwaak akupeel kuurōōsēy :piich tōkōl. Kii nēē /kitas rōōpiyō choo tēēnō choo kiikwaala kiitapuunāchoochēē, /kēēnyōōru rōōpiyō choo lēē peeteen ēlup konom.
44019020	Kitas taay nyuun kinyōōru chamat :ngʼālyoontoo Iriin akuyāmu kōōrēē.
44019021	Kii nēē kaaku-iriisyō :ngʼaleechu tōkōl, kutuup :Paawulō mukulērtiinyiin kiwō Chēērusālēēm kupuntoorō araa Makeetoonnya ākōō Akaaya. Kuupkaat :Paawulō kilē, "Nēē koowō Chēērusālēēm, ku karaam mpō āwoowō ākōy Rooma."
44019022	Kuuyooytō nyuun Tiimōti ākōō Eeraastō choo kiitoorētootēy inyeentee, kupa Makeetoonnya akingʼātuunō inyeentee Eesya pērēētuus choo ngʼērin.
44019023	Kitoowu keey :pooryoot nkōō wōloonēē pō Ēpēēsō nyoo māminingʼ akipō araa Yēēsu.
44019024	Kiimii :kiitoongʼiintoo peeta nyoo /kiikukuurēē Tēmētēēryō. Kiitoongʼēy :chiichi kārkēēyin pō kōpō Arteemiis nyoo /kiikukutunchinii. Kiitingʼēy :Tēmētēēryō piich chaa chaangʼ choo kii-irchinii inyeentee pāyiisyōōnoonēē.
44019025	Kikuur :Tēmētēēryō pichoochēē nkōō piich walak choo kii-irēy pāyit nyoo lēē nyoonēē, akimwoochi tōkōl kilē, "Murēchu, ānkēt :akwaan kilē mōkōrnoontiinyoon kichōōnēē pāyiisyōōni.
44019026	Kaaroo :akwaan akaateer kilē kaakuwal :chiichi /kukuurēē Paawulō piich chaa chaangʼ nkōō wōli pō Ēpēēsō ākōō mpō Eesya tōkōl. Mwoorēy :chiichi kilē kaanamōōn choo irēē :piich ēēruunēkwaak ku mēērookēē /kēēkutunchi.
44019027	Mii :kir nyaa ra nyoo irēē nkōō wōloo mii pāyiisyōōninyoon āmu muukēy kungʼalaala :piich pāyiisyōōni akusas. Kunyuun, muukēy kuupoot :pāyiisyōōni koonyit. Amēēlē mpō nyoonēē kipaat, choostooy mpō :piich kōpō Arteemiis akupēt :tōrōōrin nyoo tingʼēy. Inyeentee nyoo /kukutunchinii nkōō Eesya tōkōl ākōō ngʼwēny tōkōl."
44019028	Kii nēē teer :pichoochēē ngʼaleechoochēē, kunyāliisyō akitoowu kupōlyō kilē, "Tōrōōr :Arteemiis nyēpō piipō Ēpēēsō."
44019029	Kungʼeet riiri mu Ēpēēsō tōkōl. Kunam :pichoochēē Kayaas ākōō Aristaarkō choo kiipō Makeetoonnya akiicham kupēētootēy ākōō Paawulō. /Kēēmwērtoorō pichoochēē ākōy kaapkiirongʼō mu Ēpēēsō.
44019030	Kiimārēy :Paawulō inyeentee kiwō wōloo kiimii pichoochēē, kimaakuchāmchi :tuupiik kiwō.
44019031	Kiiyoochi kuut Paawulō :choorweeyichiich walak choo kii ēēcho nkōō Ēpēēsō akusoom kumāwō kaapkiirongʼō.
44019032	Kii nēē mii kutāsēy taay :tuuyoot, kuchō siirētō kwēēnuungʼwaangʼ. Kiimwoorēy :walak chu, kumwoorēy :walak chuuchō. Akiimēēnkēt mpō :piich chaa chaangʼ āmu nee sukumii tuuyoonoonēē.
44019033	Kiitiitō :Yāwuutik Aleekisaanta kiwō taay akilēēchi kungʼalaal. Kimwoochiinō :Aleekisaanta piich ēēruunēchiich kilē kusiisyō sukumwoochi akipō ngʼaleechoochēē kiikumwoorēy.
44019034	Kii nēē sōwu :piich kilē kii Yāwuutyoon Aleekisaanta, kupōlyō tōkōl nkōō kuut ākoongʼo saayitiis ārēēny kilē, "Tōrōōr :Arteemiis nyēpō piipō Ēpēēsō."
44019035	Kumwoochi :siriin nyēpō kōōroonoonēē pichoochēē kusiisyō. Kii nēē kaakusiisyō, kumwoochi :siriintoonoonēē kilē, "Murēchu pō Ēpēēsō! Nkēt :chiich aka tōkōl nkōō kōōrēē tōkōl kilē Ēpēēsō ku riipiintoo kōpō Arteemiis nyoo tōrōōr nkōō mpō kārkēēyintanyiin nyoo kiichinuuna parak.
44019036	Āmu moomii :chiich nyoo muukēy kutay ngʼaleechu pō man, ku karaam āsiisyēē āmoosērchinii ngʼal tōkōl.
44019037	Kaamutuukwaan pichu kupka yi, amaachoor :pichu tukun nkōō kōpō Arteemiis, amaangʼalaala Arteemiis nkōō oor nyaa ra.
44019038	Nēē tingʼēy :Tēmētēēryō nkōō piichiich choo irchinii inyeentee pāyit ngʼālyoon akumārēy kuurwook :chiichi, kuyootootēēn :kaapkiirwōōk akimii :kiirwook chēpō kōōr choo ēēchēēn. Muukēy :akwaaneek kwoop riiruutēkwaak wōloonēē.
44019039	Ntā nēē kātākimii :ngʼālyoon nyoo kātoomārēy āmwooru, ā-āpu /kēērwook nkōō kōōkwō.
44019040	Kulēē wōloo lēē paannyēēnyi, kēēmiichaan yoo /kiimuukēy /keemwa kilē :achaan chu kākwoopu riiri nkōō ngʼaleechu kā-iriisyō aniinee. Moomii :wōloo kutuuktooy ngʼaleechu āmu moomii kir nyoo āmuukēy amwaa."
44019041	Kii nēē kaakumwa kilēē nyoonēē, kukar tuuyoot.
44020001	Kii nēē kaakuuwoonyō :riiriinoonēē, kuuyooytō :Paawulō /pākēēkuurchi tuupiik chēpō Yēēsu. Kii nēē kaakucheer tuupiichoochēē, kumwoochi saaysērē akuwēēchi keey Makeetoonnya.
44020002	Kimii paan kuwēētii Makeetoonnya kucheera piich ngʼal chaa chaangʼ. Nēē mii lētuun, kiwō kōōroo Kirik.
44020003	Kitēpō wōloonēē āroo sōmōk. Kii nēē mii :Paawulō kuchēpēy keey sukuwēērō mēēli ākōy Siirya, kusōwu kilē kiikiikuchēp keey :Yāwuutik sukupar inyeentee. Kuupkaat nyuun nkōō yoonēē kuwaraka araa Makeetoonnya.
44020004	Kiwō :Paawulō nkōō piich chaa chaangʼ ākōy Pilipi. Pichoochēē ku: Sopaatro wēēroo Piirō nyoo kiichōōnēē Peereeya, Aristaarkō ākōō Sēēkuuntō choo kiipkoonēē Teesaloonika, Kayaas nyēpō Tēērpē, Tiimōti, Tukiikō ākōō Turōōpiimō choo kiipō kōōroo Eesya.
44020005	Paani tākēēmiichaan Pilipi, kusip kuuntoroor :pichoochēē, akupa kukanyeech Turoowa.
44020006	Kii nēē woonyō :pērēētuus chēpō Pasaka, keengʼeeta Pilipi akeepeeree mēēli. Ku kaakusiirtō pērēētuus choo lēē muut, kēētuuyō nkōō pichoochēē Turoowa ākēēpērēnēē wōloonēē pērēētuus tisap.
44020007	Nēē mii pērēētuu nyēpō taay nyēpō wiiki, kēētuuyō tōkōl ārii ākoongʼo sikēē-āmiisyēē tōkōl. Kuuneet :Paawulō piich lōkōōy chēpō Iriin. Āmu kiimārēy :Paawulō sikuwō paani kayyeech kōōrēē, kitas taay kuunēētiisyō ākōy ooro kwēēn.
44020008	Kiimii :taayitiisyak chaa chaangʼ kulārsōōt nkōō koot nyēpō parak nyoo kiikutuusōōt.
44020009	Kiimii :murēnēē aka nyoo /kiikukuurēē Ēwutuukō nyoo kiimii kitēpēē tiriisya. Paani mii :Paawulō kutāsēy taay kuunēētiisyēy, kunam Ēwutuukō :rwoon nyoo nyikiis. Kii nēē nam :rwoon, kichintaara koot nyēpō sōmōk akuwiir ngʼwēny kilē 'tul.' Kii nēē /kipakeenam, ku kiikima.
44020010	Kurēytō ngʼwēny :Paawulō, kuupiti chiichoonēē, kukwaar akimwoochi piich kilē, "Amoomuyō, tākusopoot :chiichi."
44020011	Kuwaraka :Paawulō koot nyēpō parak akupa kupuutil makatyaan akwaam. Kitas taay :Paawulō kungʼāloolchi piich ākōy kuurir kōōrēē. Kii nēē yyeech kōōrēē, kuwēēchi keey.
44020012	Kuumut :piich muroonoonēē kiwō kaaw kusopoot. Kipāypāyiituuy :pichoochēē nyēpō kwongʼuut.
44020013	Kiiwēērō :Paawulō keel ākōy Aasō yoo kiimwa kilē wōkunyōōrchinēēch sukulaangʼ mēēlii. Keentoroor :achaan keepeeree mēēlii ākōy Aasō.
44020014	Kii nēē nyōōrchēēch :Paawulō Aasō, kuloongʼu mēēlii akeepa tōkōl ākōy Mituleen.
44020015	Kii nēē yyeech kōōrēē, kēēngʼēētyēērēē Mituleen akeepeeree mēēli ākōy Kiiyōōs. Nēē mii pērēētuu nyēpō ārēēny, kee-it Saamō. Paani kāwō kuyyeech kōōrēē, kee-it wōloo /kiikukuurēē Milēētō.
44020016	Kiikiikutil :Paawulō kiwō kusiirtō Ēpēēsō simēēpoot pērēētuus chaa chaangʼ kumii Eesya. Kiitil kilēē nyoonēē āmu kiimii kichooytooy ku-it Chēērusālēēm nēē muukēē nkōō pērēētuu Pēēntēkōōsti.
44020017	Kii nēē it Milēētō, kuuyooytō :Paawulō /pākēēkuurchi kāāntōōyipō kaaniisa chēpō Ēpēēsō.
44020018	Kii nēē itu :kāāntōōyichoochēē, kumwoochi kilē, "Ānkēt :akwaan wōloo kyaamangʼtaa nkōō akwaan kungʼeetee pērēētuuni pō taay ā-ituuy Eesya.
44020019	Kyoo-irchi Kiptaayaan pāyiisyeenyiin āmii ā-āpēy keey ngʼwēny ākooriirēy nkōō akwaan ākoomurtooy nyāriluut choo kii-irwoon :Yāwuutik.
44020020	Ānkēt :akwaan kilē maawungʼeenaak kir aka tōkōl nyoo toorētook āmii :tōkōl ārii ākoongʼo ntā ku nkōō kooriikwook.
44020021	Kyooriirchi Yāwuutik ākōō Kirikik kilē kaykay kuwāliisyō nkōō ngʼōōkiikwaak nkōō taayuu Iriin akuuran Kiptaayaantēēnyoon Yēēsu.
44020022	Nkōō paannyēēnyi, ku kaaku-iran :Toomirmiir nyoo Tiliil āwō Chēērusālēēm aku moonkēt kiyoo irēē paani kaa-it wōliinēē.
44020023	Ānkēt :aneen kupaat kilē nkōō kōōr aka tōkōl ku mwoorwoon :Toomirmiir nyoo Tiliil kilē mii kukānyoonwoon :korkoreet ākōō nyaril.
44020024	Aku nyuun oo, pō puch sopoontanyuun nkōō aneen, ākōy kuti awaangʼ pāyiisyōōni kiikukōōnān :Kiptaayaan Yēēsu. Pāyiisyōōni ku amwaarta lōkōōy choo kāroomēēn chēpō chamataa Iriin."
44020025	Kitas taay :Paawulō kumwoochi kilē, "Ānkēt :aneen mpō paannyēēnyi kilē moomii :chiich nkōō akwaan tōkōl chu kyoowēētootēy ā-āmchinii lōkōōy chēpō pāyuunātoo Kaa Iriin nyoo tākuurootoon kuureer.
44020026	Kunyuun oo, āmwoorwook pērēētuuni kilē māriirtoorēēnoon keey :chiich aka tōkōl nēē poot sopoontānyiin.
44020027	Āmwoorēy kilēē nyoonēē, tāmēēlē :chiich kyoomuungʼ :aneen mpō pērēētuu ākoongʼo kumoomwoorwook tukun tōkōl choo mārēy :Iriin a-ir.
44020028	Āriip keey ākooriip mpō piich tōkōl choo kiikucham Iriin āmu kiikulēwēnook :Toomirmiir nyoo Tiliil āriip pichoochēē. Akwaan choo āriipēy kaaniisaa Iriin nyoo kiiwala kērētiipō wēēriinyiin.
44020029	Ānkēt :aneen kilē nēē koowēēchi keey, kupkoonēy :suuy wōloo āmiikwaan amēētuukēy kēēchiirēk.
44020030	Mpō nkōō kwēēnuungʼwoongʼ, ku mii :piich walak choo pkoonēy akungʼuurnaan sukuuchuut choo kiikuuran Yēēsu Kiriistō kutuup akwaaneek.
44020031	Āriip keey nyuun piich choo lēē choochēē. Mārēy mpō āpkootēy kilē kyaatas :aneen taay nkōō kēnyiis sōmōk choo kaakusiirtō āchēērēy ākooriirchinii chiich aka tōkōl pērēēt ākōō langʼa.
44020032	Kunyuun oo, koomētyook ēēruunēpō Iriin ākōō ngʼālyoonteenyiin nyēpō choomnyoot sukuriipook. Tēēkook :ngʼālyoontoonoonēē akukōōnook pēēruur nyēpō Iriin āmu akwaan laakōōchiich.
44020033	Kiimaamārchaa keey rōōpiyoontoo chiich ntā ku siraa chiich aka tōkōl.
44020034	Ānkēt :akwaan man kilē kyoopāyiisyēērēē ēēruunēchuuch si nēē ngʼat ānyōōru kir aka tōkōl nyoo kyoomārēy nkōō mpō tukun choo kiimārēy :choorweeyichuuch.
44020035	Kyoongʼuutwook nkōō tukun tōkōl choo kyoo-irēy kilē nēē ākiil :akwaan keey kilēē paani kyookiil :aneen keey, ku kaykay kēēsāruu :piich choo mēēmuukēy keey, kēēpkootēy ngʼaleepō Kiptaayaan Yēēsu choo kiimwoorēy kilē, 'Pēēruuroot chiich nyoo tētooy kusiir nyoo /kuutēnii.' "
44020036	Kii nēē waangʼ :Paawulō kumwoorēy ngʼaleechoochēē, kukutungʼ nkōō pichoochēē tōkōl akusa.
44020037	Kuriiryō :akwaaneek tōkōl kilēēchinii Paawulō saaysērē.
44020038	Kiyoo kiingʼwoonchi pichoochēē kusiir kir aka tōkōl ku paani kiimwa :Paawulō kilē mākuurōōsēy :akwaaneek Paawulō pērēētuu aka. Kuuyoomiistō :pichoochēē Paawulō kiwō kuloongʼēy mēēli.
44021001	Kii nēē kaakēēpēēsyō ākōō pichoochēē, keepa keelaangʼ mēēli akeechuul ākōy Kōōsi. Paani kāwō kuyyeech kōōrēē, keenam paan ākōy Rootees, nēē mii pērēētuu nyēpō sōmōk, keepa ākōy Pataara.
44021002	Keepa kēēnyōōrchi mēēli Pataara nyoo kiimii kuwēētii Pōyinikē nyoo mii kōōroo Siirya. Keelaangʼ nyuun mēēliinoonēē akeepa.
44021003	Kii nēē kuuroo Kuprō, kēēsiirtō keepa araa kamas pō lēt keetangʼ kōōroo Siirya. Nēē mii lētuun kee-it kōōroo Tiirō āmu kiimii :tukun walak mēēlii choo kiimārēy /kēētōōrchi yoonēē.
44021004	Kii nēē kunyōōru piich chēpō Kiriistō nkōō wōloonēē, kēētēpi ākōō akwaaneek pērēētuus tisap. Kimwoochi :pichoochēē Paawulō kupunuunō Toomirmiir nyoo Tiliil kilē māwō Chēērusālēēm.
44021005	Kii nēē rook :pērēētuusyēchoochēē, kuuyoomiistēēch :tuupiichoochēē tōkōl kupootō chēēpyōōsōōkwaak ākōō mpō laakōōkwaak. Keepa kēēkutungʼēē tapan nyēpō araaray akeesaa.
44021006	Kii nēē kaakēēmwoochi keey saaysērē, kēēpēēsyō akeepa keelaangʼ mēēliinyoon. Kuwārākiisyō :piichuuchō walak tōkōl kēēstoonikwaak.
44021007	Kiikutas :achaan taay nkōō paantanyoon kungʼeetee Tiirō ākōy kee-it Toleemay. Kiikiitaakwees tuupchēēnichooch choo kiimii Toleemay ākēēpērēnēē wōloonēē pērēētuu ākoongʼo.
44021008	Paani kāwō kuyyeech kōōrēē, keenam paan ākōy kee-it Kayisareeya. Kii nēē ku-it Kayisareeya, keepa kaa āmtooyiintēē aka nyoo /kiikukuurēē Pilip nyoo kii ākoongʼo nkōō choo lēē tisap choo /kiikulēwēnēy nkōō Chēērusālēēm.
44021009	Kiitingʼēy :chiichoonēē tiipiichiich angʼwan choo maakwoop. Kiingʼāloolēy :tiipiichoochēē ngʼal choo kiingʼuutinii :Toomirmiir nyoo Tiliil.
44021010	Paani kiikaakēēpērēnēē wōloonēē pērēētuus choo matyaan, ku-ituuna Chuuteeya :ngʼālooltooyiintēē aka nyoo /kiikukuurēē Akaapō.
44021011	Kuchō yoo kiikumiichaan akunam angʼwaa Paawulō nyoo kiirātēē keey moo. Kunam :chiichoonēē angʼwaanoonēē akurata ēēruunēchiich nkōō kēēlyēēchiich akimwa kilē, "Mwoorēy :Toomirmiir nyoo Tiliil kilē, 'Rātēy :Yāwuutik chēpō Chēērusālēēm chiichi pō :angʼwaani kilēē nyēēnyi, akuutētō kiwō ēēruun chēpō piich choo mālēē Yāwuutik.' "
44021012	Kii nēē kaakeeteer ngʼaleechoochēē pō chiichoonēē, kēēriirchi nkōō piich walak choo kiimii yoonēē Paawulō kilē māwō Chēērusālēēm.
44021013	Kuwālwēēch :Paawulō kilē, "Āmu nee sooriirsōōt akaa-iraan aa-iim keey? Moochēpoot :aneen kupaat keeratan, āchēpoot :aneen mpō āmēērchi Chēērusālēēm akipō Kiptaayaan Yēēsu."
44021014	Kii nēē maatakeemuuk keesaarsaar Paawulō, kēēmētō akeemwaa kilē, "Kanya ki-ira kilēē wōloo mārtooy :Iriin."
44021015	Paani kaakungʼat :ngʼaleechu, keerat keey akeepa ākōy Chēērusālēēm.
44021016	Kiikupa nkōō :tuupiik walak choo kiimāngʼēy Kayisareeya. Kupa kuumuteech kaa Munasooni, wōloo kiikupa kēēruuyō langʼatuunoonēē. Kiichōōnēē :chiichi Kuprō aku inyeentee ku ākoongʼo nkōō piich choo kiisip kuuran Yēēsu.
44021017	Kii nēē ku-it :achaan Chēērusālēēm, kutaakeech :tuupchēēnichooch nkōō pāypooyō nyoo ōōw.
44021018	Kii nēē yyeech kōōrēē, keepa nkōō Paawulō pakeeroo Chēēmis. Kiimii :kāāntōōy tōkōl wōloonēē.
44021019	Kuutaakwees :Paawulō pichoochēē akurārchi ngʼālyoon aka tōkōl nyoo kiiku-irchi :Iriin piich choo mālēē Yāwuutik ākōō pāyit nyoo kii-ir :inyeentee.
44021020	Paani kateer :pichoochēē ngʼaleechoochēē, kuuloosu Iriin. Kumwoochi :pichoochēē Paawulō kilē, "Keeroo sōō wēēriinyoon kilē mii :Yāwuutik choo itēy ēlupuus choo makurar choo kiikuuran Yēēsu akutākutuupēy ngʼātuut chēpō Muusa.
44021021	/Kiikēēmwoochi kilē kiinēēt :inyēēn Yāwuutik tōkōl choo māngʼēy nkōō piich choo mālēē Yāwuutik kumētō ngʼātuut chēpō Muusa, amaamur laakōōkwaak amatuup ātēpuut chēpō Yāwuutik.
44021022	Ara /ku-ir nee nyuun? Man kilē tēērēy :pichoochēē kilē kaa-ichōōn.
44021023	Kir nyoo miitō, ku i-ir kiyoo kimwooruun. Miitō :piich yēēnyi choo lēē angʼwan choo kiikuuyoomiis Iriin.
44021024	Wiyō nkōō pichu ākōy Kōpō Iriin akiwō itas taay nkōō akwaaneek ātiliil keey akiitētō kir aka tōkōl nyoo kumārēy nkōō tuumoonēē /sikēētilchi pichoochēē mētēwēyiikwaak. Nēē ir kilēē nyoonēē, kusōwu :chiich aka tōkōl kilē moomii :man ngʼal tōkōl choo /kiikēēmwoochi akipō inyēēn. Sōwuuy kilē imii :inyēēn ituupēy ngʼātuut chēpō Muusa.
44021025	Piich choo mālēē Yāwuutik akiikuuran Yēēsu, ku kaakēēsirchi ākēēmwoochi kukir keey āmiisyō nyoo mā lipoop nyoo /kakisat /ākēētapaan kupoyiit kaanamōōn, kimaa-am kērēti, ntā ku pēēny nyēpō tyoony aka tōkōl nyoo /kakunam kaat /akeekeet, ama-ir takal."
44021026	Kucham nyuun :Paawulō ku-ir kilēē paani kiikumwoochi. Kii nēē yyeech kōōrēē, kiwō :Paawulō nkōō pichoochēē akupa kuutiliil keey. Kii nēē kaakuutiliil keey, kupa tōkōl Kōpō Iriin. Kumwoochi :Paawulō piich pērēētuu nyoo rookēy :tuumoonēē /ākēē-irchinii chiich aka tōkōl kōrōs.
44021027	Kii nēē riik kurook :pērēētuusyēchoochēē lēē tisap, kuuro :Yāwuutik walak choo kiipō kōōroo Eesya :Paawulō kumii Kōpō Iriin. Ku-ir :Yāwuutichoochēē piich kutoowu riiri akunam Paawulō.
44021028	Kupōlyo :Yāwuutichoochēē kilē, "Murēchu pō Israayeel, āsārwēēch! Chiichi nyi nēētootēy piich tōkōl nkōō kamasta aka tōkōl kungʼāloolēē nkōō oor nyaa ra piichooch, ngʼātuutēchooch ākōō mpō Kōyēēnyi pō Iriin. Aku mā nyoonēē ākityōōn nyi ka-ir :chiichi, keemutu mpō piich chēpō Kirik kupka yēēnyi kunaamta simnyoon Kōyi tiliil."
44021029	(Kiimwoorēy kilēē nyoonēē, āmu kiikiikusip kuurō :akwaaneek Turōōpiimō, chiich nyoo kiipō kōōroo Ēpēēsō kumii ākōō Paawulō Chēērusālēēm. Kiipkootēy :akwaaneek kilē kiikiikuumut :Paawulō chiichoonēē kiwō Kōpō Iriin).
44021030	Kitoowu keey :riiri mu Chēērusālēēm tōkōl akipō ngʼaleechoochēē. Kumwēruunō :piich kamasta aka tōkōl akunam Paawulō akuuchuut kungʼeetee Kōyoonēē pō Iriin /akeekar kurkootiik kilē weel.
44021031	Kimii :pichoochēē kuupkootēy kilē kuukeet Paawulō, ku-iti :ngʼaleechoochēē chiich nyoo ōōw nyoo kiiryoonchinii askari chēpō Rooma kilē kiitoowu keey :riiri mu Chēērusālēēm.
44021032	Kunam :chiichoonēē askariik walak choo ēēchēēn nkōō choo mēnkēēchēēn akimwēr wōloo kiimii pooryoot. Paani keero :pichoochēē kii-irēy pooryoot chiichoonēē kiiryoonchinii askari chēpō Rooma nkōō askariichiich, kusiisyō nyoo maatakulap Paawulō.
44021033	Kinam :kāāntōōyiintoonoonēē kiipō askari Paawulō akimwaarta /keerata āngʼōōpō kāriin ārēēny. Aku nēē ngʼat, kuteep piich kilē, "Ngʼoo :chiichi, aku ka-ir nee?"
44021034	Kimwa :pichoochēē taangʼtaangʼ. Kiimwoorēy :piich walak chu, kumwoorēy :walak chuuchō. Kimaakumuuk :kāāntōōyiintoonoonēē kunyōōru ngʼālyoon nyēpō man. Āmu kiipōlyō :pichoochēē, kumwaarta :kāāntōōyiintoonoonēē /keemut Paawulō kiwō kaa askari nyoo kiiriipoot.
44021035	Paani ka-it yoo kiikuloontoorēē takeepa kaa askariik, kukōrōmiituuy :pichoochēē pō Chēērusālēēm. Kunam nyuun :askari Paawulō akukalap.
44021036	Kiituupootēy :piich Paawulō akupōlootēy kilē, "Akeeta chiichi."
44021037	Paani kikiikuriik /keechuut Paawulō kaa askari, kumwoochi chiichi kiiryoonchinii askariichoochēē kilē, "Nēē meekanyaan āmwooruun ngʼālyoon?" Kuteep :chiichoonēē kilē, "Ingʼāloolēy kuutii Kirik?
44021038	Mēēnyēēn chiipō Miisiri nyoo kiingʼeet pooryoot akiintōrōōrchi piich choo lēē ēlup angʼwan choo kiikēētēy piich kupa suur kwēēn nkōō pērēētuus choo ngʼērin choo kaakusiirtō?"
44021039	Kiwālchi :Paawulō kilē, "Aneen Yāwuutyoon nyēpō kōōroo Taarsō nyoo tookunootēēn nkōō Kiliikya. Kaykay kanyaan āngʼāloolchi pichu."
44021040	Paani /kaakēēchāmchi kungʼāloolchi pichoochēē, kuuryoongʼō yoo kiikuloontoorēē /sikeepa kaa askariichoochēē akimwoochiinō piich ēēruunyiin kusiisyō. Paani kāsiisyō :pichoochēē, kumwoochi :Paawulō nkōō kuutiingʼwaangʼ pō Ipuraanik kilē,
44022001	"Pooyichu ākōō murēchu, ateera āmwoorwook kiyoo āyēētēē keey."
44022002	Paani kateer :pichoochēē kungʼāloolchinii :Paawulō nkōō kuutiingʼwaangʼ, kusiisyō. Kumwoochi :Paawulō kilē,
44022003	"Aneen Yāwuutyoon. /Kiikutuumchoon kōōroo Taarsō nkōō Kiliikya. Aku nyuun oo, kyoonārchaa yēēnyi pō Chēērusālēēm. Kiineetan :Kaamalyeel ngʼātuut chēpō paapatinēchooch, aku kyootyāmēy ākiil keey apaypaay Iriin kilēē wōloo ā-irēēkwaan aniinee.
44022004	Kyaanyariil :aneen akaapar piich choo kiituupēy araa Yēēsu. Kyoonāmootēy murēn ākōō chēēpyōōsōōy ārātēy ākootōōrchinii korkoreet.
44022005	Muukēy mpō kumwoorwook :Tisiintēē nyoo Ōōw ākōō kāāntōōy chēpō kōōk kilē man ngʼaleechu āmwoorwook. Kikōōnān :kāāntōōyichoochēē parween choo kwoopchinii Yāwuutik choo mii Tamaskaas. Kyoowō wōloonēē āmārēy āwō anam piich choo kiikuuran Yēēsu akaamutu Chēērusālēēm /keenyariil.
44022006	Paani kyoomii āwēētii Tamaskaas, tēēnō saayit lo nyēpō pērēēt, kuchō :lēpooyin nyoo chōōnēē im akuulaampuusan.
44022007	Awiir ngʼwēny, akaateer kuut nyoo kiikuuroon kilē, 'Sāwulō, Sāwulō, kēēnyāriilchoon nee?'
44022008	Ateep kilē, 'Inyēēn ngʼoo, aa Kiptaayaan?' Kuwālwoon kilē, 'Aneen Yēēsu nyēpō Naasareet nyoo imii inyāriilēy.'
44022009	Kiiro :choorweeyichuuch choo kiikumii tōkōl lēpooyin, aku maateer nyuun kiyoo /kiikumwoorwoon.
44022010	Ateep kilē, 'Ara a-ir nee, aa Kiptaayaan?' Kuwālwoon kilē, 'Ngʼeeta akiiwō ākōy Tamaskaas wōloo /pākēēngʼuutuun kiyoo iwēē-irēy nkōō wōliinēē.'
44022011	Āmu kii-iran :lēpooyinoonēē akor, kinaman :choorweeyichuuch ēēr akuurēētoon ākōy Tamaskaas.
44022012	Kii nēē a-it Tamaskaas, kuchō :chiich aka nyoo /kiikukuurēē Ananiiya kuurōōtān. Kiituupēy :chiichoonēē ngʼātuut chēpō Iriin akuukoonyitēy inyeentee :Yāwuutik tōkōl choo kiimii wōloonēē pō Tamaskaas.
44022013	Kuchō :chiichoonēē akichō kuuryoongʼēēnoon kamas akimwoorwoon kilē, 'Tuupchēēnyuun Sāwulō, reera marartee.' Ātoopēntō akaaroo inyeentee.
44022014	Kumwoorwoon :chiichoonēē kilē, 'Kaakulēwēnin :Iriintoo paapatiinēchooch tēēsōwu kiyoo mārēy ku-ir akiiroo kipāyityoontēēnyiin nyēpō man akiteer mpō ngʼaleechiich choo pkoonēē kuutiinyiin.
44022015	Inyēēn nyoo ilēkuuy nyoo imwoochinii piich tōkōl kiyoo keeroo akiiteer.
44022016	Ara oo, tēēkānyēy nee? Ngʼeeta a-iiriirchi Iriin, si nēē ngʼat /keepaatiisanin /ākēēwuuntoowuun ngʼōōkiikuuk.' "
44022017	Kitas taay :Paawulō kumwooru kilē, "Kii nēē awaraka Chēērusālēēm, āmii āsooyēy nkōō Kōpō Iriin, kuchōōnchoon ngʼoongʼuutyēē aka,
44022018	nyoo kyaaroo Kiptaayaan kungʼāloolwoon. Kimwoorwoon kilē, 'Ngʼeetee Chēērusālēēm, akiichaayta iwēēchi keey āmu māchāmēy :pichu kiyoo imwoorēy akipō aneen.'
44022019	Āwālchi inyeentee kilē, 'Kiptaayaan, nkēt :pichu kilē kyoowēētootēy kungʼeetee sinakōōki nyi ākōy nyiinō ālāpootēy piich choo kiikuuranin, ākoonāmēy walak ātōōrchinii korkoreet.
44022020	Mpō paani /kiikuukēētēy Siteepaano, chiichoonēē kiimwoochinii piich akipō inyēēn, ku kyooryoongʼēē yoonēē ārānēy kilē kiikaraam :kiyoo kii-irēy :pichoochēē. Kyooriip :aneen mpō sirooy chēpō pichoochēē kiirumiisyēy.'
44022021	Kumwoorwoon :Kiptaayaan kilē, 'Wiyō! Āyooytēēn wōloo lōōw wōloo mii :piich choo mālēē Yāwuutik.' "
44022022	Kiteer :piich Paawulō, nēē mii paani kāmwooru ngʼaleechu, kupōloopōlyō :piichoochēē kumwoorēy kilē, "Akeeta chiichi, maakuyāmēy kutākusāp."
44022023	Kumii :pichoochēē kutākupōlsōōt aku-āpustōōy sirookwaak, akuwāstooy tēērit kulaangʼ parak,
44022024	kumwooru :kāāntōōyiin nyoo kiipō askari /keemut Paawulō kaa askariichoochēē. Kumwooru /keepa /keepir /ākēēkin /tākēēsōwu kilē kir nee nyi kiipōlchinii :Yāwuutik akipō inyeentee.
44022025	Kii nēē kaakurat :pichoochēē kilē /sikeepir, kumwoochi :Paawulō kāāntōōyiintēē aka nyēpō askari nyoo kiimii kuuryoongʼēē yoonēē kilē, "Pō man nkōō akwaan /kēēpir chiich nyēpō Rooma kitoomō /kēētilchi kiirwook?"
44022026	Paani kateer :kāāntōōyiintoonoonēē kiipō askari ngʼaleechoochēē, kiwō kumwoochi nyi kiiryoonchinii askariik tōkōl kilē, "Nee nyi kee-ir? Pō :chiichi Rooma!"
44022027	Kiwō :kāāntōōyiintoonoonēē kiiryoonchinii askariik tōkōl wōloo kiimii :Paawulō akiteep kilē, "Mwoorwoon kee, ipō :inyēēn Rooma?" Kuwālchi :Paawulō kilē, "Ēē, āpō :aneen Rooma."
44022028	Kumwa :kāāntōōyiintoonoonēē kilē, "Kyootētō rōōpiyō chaa chaangʼ soolēku chiipō Rooma." Kuwālchi :Paawulō kilē, "Aneen chiipō Rooma nkōō sikeenyuun."
44022029	Kiichuchuuk keey :piich choo kiimārēy kilē /kēēkin Paawulō, akuuwāriisyō :kāāntōōyiintēē paani kāsōwu kilē kiipō Paawulō Rooma akiikiikurata āngʼōōpō kāriin.
44022030	Kii nēē yyeech kōōrēē, ku kiimārēy :kāāntōōyiintoonoonēē kiiryoonchinii askariik tōkōl kusōwu kiyoo kiimwoorēy :Yāwuutik kilē ka-ir :Paawulō. Kuutyaak Paawulō akimwaarta /kēēkuur tisiik choo ēēchēēn ākōō kookwoo kāāntōōy tōkōl chēpō Yāwuutik kutuuyō. Kunam Paawulō akuumut kiwō taayuu kōōkwoonoonēē.
44023001	Kuuro :Paawulō pichoochēē akimwoochi kilē, "Murēchu, moomii yoo rālaa :moo, āmu ākōy aniinee, ku ānkēt kilē kyaa-ir kir aka tōkōl nkōō sāpoontanyuun kilēē wōloo mārtooy :Iriin."
44023002	Paani kāmwooru :Paawulō kilēē nyoonēē, kumwoochi :Ananiiya, Tisiintēē nyoo Ōōw piich choo kiilēēkitēē Paawulō kilē kuurapaak Paawulō kuut.
44023003	Kumwoochi :Paawulō Ananiiya kilē, "Rāpookiin :Iriin inyēēn nyoo i-irtooy keey kilē itiliil nkōō saangʼ aku puunyoon moongʼuungʼ. Itēpēē yoonēē akiirwookoon kilēē wōloo mwoortooy :ngʼātuut akiiputēy ngʼātuut paani imwoorēy kilē /keerapaakaa."
44023004	Kumwoochi :piich choo kiimii yoonēē Paawulō kilē, "Mēēwārēy mpō imwaa tukun chaa raacheen akipō Tisiin nyoo Ōōw nyēpō Iriin?"
44023005	Kuwālchi :Paawulō kilē, "Murēchu, kāmoonkēt :aneen kilē koo Tisiin nyoo Ōōw āmu mwoorēy :siruut kilē, 'Meengʼalaal ngʼālyoon nyaa ra akipō pāytooyiintoo piikuuk.' "
44023006	Kii nēē sōwu :Paawulō kilē kii Satukaay :pichoochēē walak, ku Parisaay walak, kumwa mu kōōkwoonoonēē kilē, "Murēchu, aneen Pārisooyiin, ākōō wēēroo Parisaay. Āmii yēēnyi /kēērwookoon āmu ārānēy kilē ngʼēētēy :Iriin piich choo kiikumēērō."
44023007	Paani kaakumwa :Paawulō kilēē nyoonēē, kutoowu kuchuunchuunyo :Parisaay ākōō Satukaay. Kuchar keey :kōōkwēē kilēku :ārēēny.
44023008	(Mwoorēy :Satukaay kilē nēē kaakima :chiich ku maakungʼēētēy. Kimwoorēy mpō kilē moomii :malaykeen ntā ku toomirmiirēy, ku kiirānēy Parisaay kilē mii :ngʼaleechoochēē tōkōl.)
44023009	Kiipōloopōl :piich nkōō kōōkwēē ākōy kungʼēētyō :koonēēt walak chēpō ngʼātuut choo kii lēē Parisaay akukwiintaan kilē, "Koo mātingʼēy :chiichi ngʼālyoon. Nkēt ngʼoo, ālēē kāngʼāloolchi inyeentee :toomirmiir, ntā ku malayka."
44023010	Kipōlchi keey :piich ākōy kupuur :walak Paawulō kiwō kamasi, kupuurēy :walak kuwēētii kamasta nyi. Paani keero :kāāntōōyiintoonoonēē ngʼaleechoochēē kuwāriisyō āmu kiiro kilē sākoosākēy :piich Paawulō kilē 'chiim.' Kuuyooytō nyuun askariichiich pakupuuru Paawulō nkōō wōloo kiimii :pichoochēē akuumut kiwō piriiruungʼwaangʼ.
44023011	Nēē mii langʼatuuni kituupēy nyoonēē, kuchōōnchi :Kiptaayaan Paawulō akilēēchi, "Paawulō, ikiil amēēwāriisyō. Kilēē paani kēē-āmchi piich mu Chēērusālēēm akipō aneen, iwēē-irēy mpō kilēē nyoonēē mu Rooma."
44023012	Kii nēē yyeech kōōrēē, kuururuuk keey :Yāwuutik akusirpēn kilē moomiisyō ntā kurēēsyō ākōy kuuro kilē kaakuukeet Paawulō.
44023013	Kiisiirēy artam :pichoochēē kii-ir ngʼaleechoochēē.
44023014	Kipa :pichoochēē wōloo kiimii :tisiik choo ēēchēēn ākōō kāāntōōyiipō kaapkiirwook akupa kimwoochi kilē, "Kaakēēsirpēn keerukuut keey āmiisyō aka tōkōl ākōy keeroo kilē kaakeepar Paawulō.
44023015	Āyoochi nyuun kāāntōōyiintēē nyēpō askari kuut kilē /keemutu Paawulō kuchō taayuungʼwoongʼ, ā-irtooy keey kilē toomārēy ateepee inyeentee ngʼal toosōwuu kukaraam kiyoo ka-ir. Kichaan chēpootēēn keepara chiichi kutoomō ku-itu yēēnyi."
44023016	Kii nēē teer :wēēroo chēētangʼwaangʼ Paawulō ngʼaleechoochēē, kiwō ākōy piriiruu kaa askari akiwō kumwoochi Paawulō.
44023017	Kukuur :Paawulō kāāntōōyiintēē aka nyēpō askari akilēēchi, "Muta murooni kiwō wōloo mii nyi ōōw nyēpō askari. Tingʼēy ngʼālyoon nyoo mārēy kumwoochi inyeentee."
44023018	/Keemut nyuun wēēroonēē ākōy wōloo mii :nyi ōōw nyēpō askari. Kii nēē it, kumwoochi :askariintoonoonēē chiichoonēē ōōw pō askari kilē, "Kākuurān :Paawulō nyoo rataat akuuyookwoon amutu murooni kuchō wōloo imiinyēēn, āmu tingʼēy :murooni ngʼālyoon nyoo mārēy kumwooruun."
44023019	Kunam :nyi ōōw nyoo kiiryoonchinii askari wēēroonēē ēēr akuumut tapan sikwaama lōkōōy. Kiteep kilē, "Imārēy imwoorwoon nee?"
44023020	Kumwoochi :muroonoonēē kilē, "Kaakuchoomnyēēchi :Yāwuutik kusoomin āsuun imut Paawulō kiwō kuuryoongʼō taayuu kaapkiirwook. Irtooy keey kilē mārēy kiteep ngʼal sikusōwu kukaraam kiyoo ka-ir Paawulō.
44023021	Mēērānchi nyuun pichoochēē ngʼaleekwaak, āmu mii :walak choo siirēy artam choo mārēy kuusyēēp Paawulō sukupar. Kaakusirpēn :pichoochēē kilē mā-ākoy kwaam āmiisyō ntā kura kir ākōy kuurō kilē kaakupar Paawulō. Chēpootēēn :akwaaneek paannyēēnyi ku-ir kilēē nyoonēē. Mii kukānyēy kuteer kiyoo imwoochinii akwaaneek akipō ngʼālyoontooni mārēy kusoomin."
44023022	Paani keewaangʼ :wēēroonēē kungʼāloolēy, kumwoochi :nyoo ōōw nyēpō askari kilē, "Mēēwēēmwoochi chiich aka tōkōl kilē kaa-imwoorwoon ngʼaleechu." Kumwoochi nyuun kuwēēchi keey.
44023023	Kiikuur :kāāntōōyiintēē askariik walak ārēēny choo ēēchēēn akilēēchi, "Āchēpō askari pokol ārēēny, ākoochēp choo lēē tāmānwook tisap choo pēērēē paraasiin, ākōō askari chēpō ngʼōtwēy choo lēē pokol ārēēny kupa :tōkōl Kayisareeya langʼatuunnyēēnyi saayit sōmōk.
44023024	Āchēpchii mpō Paawulō paraasiināk chaachiich sukuwēērō akaaroo kilē ka-itita kukaraam wōloo mii :pāytooyiintēē Pēēliisi."
44023025	Kiisirta :nyoo ōōw nyēpō askari parwa kilē,
44023026	"Cham keey poontooni. Aneen Kiloowutiyō Lusiya nyi kaasiruun parwaani, ku-itiin inyēēn Pēēliisi, pāytooyiintēē nyoo ōōw nyoo koonyitoot.
44023027	Kiinam :Yāwuutik chiichi, aku paani kiikiikuriik kuukeet, āwō ākōō askariichuuch āsāru āmu kyaateer kilē kii chiich nyēpō Rooma.
44023028	Kyoomārēy āsōwu kilē nēē nyi kālēēlchi :chiichi Yāwuutik, amut :aneen ākōy kōōkwoo kāāntōōyiikwaak.
44023029	Āsōwu nkōō kōōkwēē kilē kiimoomii lēēluut nyoo kii-ir chiichi nyoo kiiyāmēy /keetil kilē /keekeet ntā /keerat. Ngʼal choo kiimwoorēy :Yāwuutik akipō inyeentee ku ngʼal choo kiitāngʼootēy ngʼātuutēkwaak.
44023030	Kii nēē /kumwoorwoon kilē mii piich choo chēpēy kilē /keekeet chiichi, āyooku kuchō wōloonēē imiinyēēn. Kyoomwoochi mpō piich choo toomēy inyeentee kwoopuun ngʼaleekwaak."
44023031	Kunam :askariik Paawulō langʼatuunoonēē akuumut ākōy Antipaatri kilēē paani /kiikumwoochi.
44023032	Kii nēē yyeech kōōrēē, kuwārākiisyō askariik :choo kiipēērēē kēēlyēn kaa askari. Kitas taay :choo kiipō paraasiin ākōō Paawulō ākōy Kayisareeya.
44023033	Kii nēē it Kayisareeya, kuutē pāytooyiintoonoonēē parwee, akumēti Paawulō ēēruunēchiich.
44023034	Kusooman :pāytooyiintoonoonēē parwee, akuteep Paawulō kilē, "Ipō kōōr nee?" Kii nēē sōwu kilē pō Kiliikya,
44023035	kilēēchi, "Āmārēy ateer ngʼaleekuuk nēē itu :piikuuk chu kiitaamin." Kii nēē kaakumwa :pāytooyiintoonoonēē kilēē nyoonēē, kumwaarta /keemut /pākēēkārchi kaa Ērōōtē /ākēēriip.
44024001	Kii nēē kaakusiirtō :pērēētuus choo lēē muut kungʼeetee /keemut Paawulō kiwō wōloo mii :Pēēliisi, kiwō :Tisiintēē nyoo Ōōw nyoo /kiikukuurēē Ananiiya ākōy Kayisareeya. Kiiwō ākōō kāāntōōy walak ākōō chiich aka nyoo /kikukuurēē Tērtuulō nyoo kii ngʼālooliin nyēpō kwōngʼuut. Kyoopchi riiruutēkwaak chu kiimwoortoorēē Paawulō pāytooyiintēē Pēēliisi.
44024002	Kii nēē /kaakēēkuur Paawulō kiwō kō, kutoowu :Tērtuulō kumwoochi Pēēliisi riiruutēkwaak akipō Paawulō kilē, "Pāytooyiintooni koonyitoot, kiikēēpāypāchi pāyuunātēēngʼuungʼ nyēpō kaalya nkōō pērēētuus chaa chaangʼ. Kii-ir mpō nyaa karaam paani kiisip iiroo taay akiwalaawal ngʼal walak sukutas taay :kōōrooni kukaraam.
44024003	Pāytooyiintooni koonyitoot, kichāmēēchaan pāyuunātēēngʼuungʼ nkōō wōltō aka tōkōl nkōō oor aka tōkōl nkōō pāypooyō nyoo /mākyoomu.
44024004	Kunyuun oo, pāytooyiintooni, kir nyoo ōōw ku āsoomiin kile meechaas itēērwēēch kiyoo kumārēy kēēmwooruun nkōō nwookin akipō chiichi.
44024005	Kiikeeroo kilē mii :chiichi kwoopuuy nyaril kōōrooni. Ngʼēētinii :chiichi riiri Yāwuutik tōkōl nkōō kōōrēē tōkōl. Inyeentee mpō nyi ntōrōōrchinii piich choo kuurēē keey Naasareetik.
44024006	Kiityam mpō :chiichi kuululuuk Kōpō Iriin. Kii-ir :ngʼālyoontoonoonēē /keenam chiichi.
44024008	Kunyuun oo, paani kēērwoochi chiichi, isōwuuy :inyēēntēē kilē koo man :kiyoo kumwoorēēchaan akipō chiichi."
44024009	Kiiran :Yāwuutik tōkōl akimwa kilē kii man ngʼaleechoochēē.
44024010	Paani kāmwoochi :pāytooyiintoonoonēē Paawulō kungʼalaal, kilē :Paawulō, "Ānkēt :aneen kilē nkōō kēnyiis chaa chaangʼ choo kiikusiirtō, inyēēn nyoo kitilchinii piich ngʼal nkōō kōōrooni. Apaypay atuuk keey nkōō taayuungʼuungʼ.
44024011	Imuukēy mpō isōwu kilē nkōō pērēētuus taman nkōō ārēēny choo kiikusiirtō, ku kyoowō Chēērusālēēm āwooloosu Iriin.
44024012	Maanyōōrwoon mpō :murēchu rwookoon nkōō kōōkwooni ākwiintoochinii keey nkōō chiich aka tōkōl nkōō Kōpō Iriin, ntā ā-irēy riiri mu sinakōōki, ntā nkōō mpō wōltō aka tōkōl nkōō Chēērusālēēm.
44024013	Māmii mpō :kiyoo ngʼuutuunēē :murēchu kilē man :ngʼaleechu mwoorēy :akwaaneek akipō aneen.
44024014	Wōloo nyuun, ārānēy nkōō taayuungʼuungʼ kilē āloosuuy Iriintoo paapatiinēchooch kilēē chiich aka tōkōl nyoo tuupēy araanoonēē mwoorēy :pichu kilē mā pō man. Ārānēy mpō tukun choo /kiikeesir nkōō kitaapuu ngʼātuut chēpō Muusa ākōō kitaapuu ōōrkooy.
44024015	Āmii ākēnēy Iriin kilēē paani kēnēy :murēchu kilē ngʼēētyēērēē meerat :piich tōkōl choo tiliilēēn nkōō choo tingʼēy ngʼōōki.
44024016	Kunyuun oo, āmii ātyāmēy nkōō pērēētuu aka tōkōl āriip keey ku maa-ir ngʼālyoon nyaa ra nkōō taayuu Iriin ākōō piich.
44024017	Kyoowēērēē Chēērusālēēm ākoowō amangʼ saangʼ kēnyiis chaa chaangʼ. Nēē ityō, āchōōn Chēērusālēēm ā-āpchi piichuuch tukun sukuutoorētō keey ākoo-irchi Iriin kōrōs.
44024018	Paani kyoo-irēy ngʼaleechoochēē kinyōōrchoon :murēchoochēē piriiruu Kōpō Iriin. Kimoomii :piich chaa chaangʼ nkōō aneen, akiimoomii riiri aka tōkōl.
44024019	Kiimii :Yāwuutik walak chēpō Eesya choo kiimii yoonēē. Kā :akwaaneek chu kātāmii taayuungʼuungʼ kumwooruun ngʼaleekwaak nēē tingʼēy ngʼālyoon akipō aneen.
44024020	Ntā nēē mālēē nyoonēē, ikany kumwooru :pichu mii yēēnyi nēē mii ngʼālyoon nyaa ra nyoo kinaman āti kyoomii taayuu kāāntōōyiipō kaapkiirwook,
44024021	kingʼātu kir ākoongʼo nyoo kyaamwaa nkōō taayuungʼwaangʼ kilē, '/Kākiirwookān āmu ārānēy kilē ngʼēētyēērēē meerat :piich choo kiikumēērō.' "
44024022	Nēē mii lētuun, kumwooru :Pēēliisi nyoo kiinkēt araa Yēēsu kukaraam /keekar kōōk. Kumwa kilē, "Kaakar :aneen kōōkwooni ākōy ku-itu Lusiya nyoo ryoonchinii askari si nēē ngʼat atil :aneen ngʼaleekwook."
44024023	Kumwoochi :Pēēliisi āskāriintēē aka nyoo ōōw nyoo kiimii yoonēē kilē /kēēriip Paawulō /ākēētē pārooyin kuwēētii saangʼ, /ākēēchāmchi mpō choorweeyichiich kwoopchinii kir nyoo kiimārēy.
44024024	Kii nēē siirtō :pērēētuus choo ngʼērin kuchō :Pēēliisi ākōō cheepyooseenyiin Turusiila nyoo kii Chēēpyāwuutyoon akuuyooytō /pākēēkuurchi Paawulō. Kii nēē itu :Paawulō kungʼalaala kilē mārēy kutiirō keey :piich Yēēsu Kiriistō. Kiteer :Pēēliisi ngʼaleechoochēē.
44024025	Paani katas taay :Paawulō kungʼalaal akipō /kee-ir man, wōloo mārēy kuriiptō keey piich, ākōō mpō pērēētuu nyoo kipa /kēērwoochinii piich, kuwāriisyō :Pēēliisi akilēēchi Paawulō, "Kanya kuyam choochēē aniinee. Imuukēy iwēēchi keey ākōy pērēētuu aka nyoo kookuuriin."
44024026	Kii nēē irēy :Pēēliisi kilēē nyoonēē, ku kiimārēy kilē kunyir :Paawulō inyeentee kuut. Kiiyooytooy /pākēēkuurchinii Paawulō kuumēn akwoomēy lōkōōy.
44024027	Kii nēē siirtō :kēnyiisyēk ārēēny, kuukeer :chiich aka Pēēliisi nyoo /kiikukuurēē Pōrkiiyō Pēēstō kilēē pāytooyiintoo kōōroonoonēē. Āmu kiimārēy :Pēēliisi kuupaypaay Yāwuutik, kumētō Paawulō ku rataat.
44025001	Kii nēē it :Pēēstō Kayisareeya kutoowu pāyiisyēēnyiin, kutēpō yoonēē pērēētuus choo lēē sōmōk akiwō ākōy Chēērusālēēm.
44025002	Kimii Chēērusālēēm, kupkoonchi :tisiik choo ēēchēēn ākōō kāāntōōy chēpō Yāwuutik akupa kimwoochi kwiintaanikwaak choo kiitingʼēē Paawulō. Kisoom :akwaaneek Pēēstō
44025003	kuchāmchi ngʼaleekwaak /kee-ooyta Paawulō kiwō Chēērusālēēm. Kiimwoorēy kilēē nyoonēē āmu kikiikuchēp :akwaaneek kuusyēēp akupar Paawulō nkōō aree.
44025004	Kiwālchi :Pēēstō kilē, "Rataat :Paawulō nkōō Kayisareeya akilēēkit āwō wōliinēē.
44025005	Nēē mii :ngʼālyoon nyaa ra nyoo kii-ir :Paawulō, akany kupka :kāāntōōyikwook walak Kayisareeya kupka kumwooru kwiintaanikwook choo ātingʼēē chiichoonēē."
44025006	Kii nēē kaakutēpō :Pēēstō Chēērusālēēm nkōō pichoochēē pērēētuus sisiit ntā ku taman, kuwēēchi keey Kayisareeya. Nēē mii pēērēētuu nyoo kiituupēy, kukuurtō kōōkwō akimwaarta /keemut Paawulō kiwō taayuu kaapkiirwook /kēērwoochi nkōō taayuunyiin.
44025007	Kii nēē it :Paawulō kōōkwēē, kuumuruut :Yāwuutik choo kiipkoonēē Chēērusālēēm akitoowu kumwa ngʼal chaa chaangʼ choo kii moomii man.
44025008	Kutuuk keey :Paawulō kilē, "Maa-ir :aneen kir aka tōkōl nyaa ra nkōō wōloo mii :ngʼātuut chēpō Yāwuutik, ntā ku Kōpō Iriin, ntā ku :Kayisaari."
44025009	Āmu kiimārēy :Pēēstō kuupaypaay Yāwuutik, kuteepa Paawulō kilē, "Ichāmēy iiwō Chēērusālēēm soowoorwookuun nkōō wōliinēē akipō ngʼaleechu mwoortoorēēniin pichu?"
44025010	Kuwālchi :Paawulō kilē, "Āmii āryoongʼēē taayuu kōōkwoo Kayisaari nyoo yāmēy /kēērwookunēēnoon. Moo-irchaa kir aka tōkōl nyaa ra Yāwuutik kilēē paani inkēt :inyēēn kukaraam.
44025011	Nēē mii :kir nyaa ra nyoo kyaa-ir :aneen nyoo rookēē /keekeetan, ku mēēlē ātāyēy ama. Ki nēē mwoorēy nyuun :Yāwuutichu ngʼal choo mātingʼēy man akipō aneen, ku moomii :chiich nyoo tingʼēy kaamuuka kumētyoon ēēruun chēpō Yāwuutichu. Koosoom :aneen kilē kuurwookwoon :kōōkwoo Kayisaari."
44025012	Kungʼalaal :Pēēstō nkōō kiirwookichiich akuwālchi Paawulō kilē, "Kēēsoom :inyēēn kilē imārēy kuurwookuun :kōōkwoo Kayisaari. Iwēētii nyuun wōliinēē."
44025013	Kii nēē siirtō :pērēētuus choo ngʼērin, kiwō :pāytooyiintēē Akiriipa ākōō chēētangʼwaangʼ Paanis ākōy Kayisareeya pakuutaakwees Pēēstō.
44025014	Kii nēē kaakupērēnō Kayisareeya pērēētuus chaa chaangʼ, kumwoochi :Pēēstō Akiriipa ngʼaleepō Paawulō. Kilēēchi, "Mii :chiich yēēnyi nyoo kiimētō :Pēēliisi ku rataat.
44025015	Ku kii nēē āwō Chēērusālēēm, kupka :tisiik choo ēēchēēn ākōō kāāntōōy chēpō Yāwuutik akupka kumwoorwoon kwiintaan choo kiitingʼēē chiichi, akusoom kilē /kēētilchi kiirwook.
44025016	Āmwoochi pichoochēē kilē mā ātēp nyēpō piipō Rooma /kēētētō chiich kiwō wōltō aka kutoomō kituuyō ākōō pichu rwookēy inyeentee, akunyōōru mpō pārooyin nyoo yēētēē keey nkōō ngʼaleechu mwoortēērēē :pichoochēē.
44025017	Kii nēē pka :pichoochēē ākōō aneen ākōy wōli, ku mootēptō ngʼaleekwaak. Kyookuurtō kōōk pērēētuuni kituupēy nyoonēē akaamwaarta /keemutu chiichoonēē kuchō kaapkiirwook.
44025018	Paani kapa kungʼalaal :pichu kiirwookēy chiichoonēē akimwa kwiintaanikwaak, ku moomii :ngʼālyoon nyoo kiimwooru kilē kii-ir :chiichoonēē kilēē wōloo kyoopkootēy.
44025019	Kiyoo kiitingʼēy :pichoochēē nkōō chiichoonēē ku ngʼaleekwaak choo kichuunchuunsōōt akipō kiyoo kiirānēy :akwaaneek. Kiirwookēy :pichoochēē chiichoonēē mpō akipō chiich nyoo kiikima nyoo /kiikukuurēē Yēēsu, nyoo kiimwoorēy :Paawulō kilē sāpoot.
44025020	Kupētwoon wōloo kyaasatita ngʼaleechoochēē. Ateep :aneen nyuun Paawulō nēē chāmēy /keemut kiwō Chēērusālēēm keepa /kēērwoochiinō wōliinēē.
44025021	Kii nēē soom :Paawulō kilē kuurwoochi inyeentee :kōōkwoo Kayisaari, amwaarta /tākēēriip ākōy paani kāāyooytō inyeentee kiwō wōloo mii :kōōkwoonoonēē pō Kayisaari."
44025022	Kuwālchi :Akiriipa Pēēstō kilē, "Āmārēy ateer ngʼaleepō chiichoonēē :aneentee." Kuwālchi :Pēēstō kilē, "Itēērchinii āsuun ngʼaleechiich."
44025023	Pērēētuu nyi kiituupēy, kuchuut :Akiriipa ākōō Paanis koot aka nyoo ōōw nyoo kiituusōōt :piich /kēēloosuuy, kiituupēy lēt :kāāntōōy chēpō askari ākōō piich choo tookunootēēn chēpō Kayisareeya. Kuuyooytō :Pēēstō kuut kilē /keemutu Paawulō kuchō kō.
44025024	Kimwa :Pēēstō kilē, "Pāytooyiin Akiriipa ākōō piich tōkōl choo mii yēēnyi nkōō achaan, kaaroo chiichi, kāpkoonchoon :Yāwuutik tōkōl chēpō yēēnyi pō Kayisareeya ākōō mpō chēpō Chēērusālēēm kukwiintoonēy kilē mēērookēē kisop :chiichi.
44025025	Aku kyaaroo kilē moomii :kir nyoo kii-ir :chiichi nyoo yāmēy /keekeet. Kulēē paani kiisoom :chiichi kiwō taayuu kōōkwoo Kayisaari, acham :aneen /keemut kiwō Rooma.
44025026	Moomii :kir mpō kiitēēn nyoo āmuukēy āsirchi Kayisaari akipō chiichi. Kaamutu nyuun kuchō taayuungʼwoongʼ tōkōl, aku kir nyoo siirēy ngʼālyoon aka tōkōl, ku kaamutu kuchō taayuungʼuungʼ, inyēēn Akiriipa, si nēē tooku :kir paani kumii kēēkinēy ngʼaleechiich, ānyōōru kiyoo āsirēy.
44025027	Āmu āpkootēy kilē makaraam /keemut chiich nyoo rataat wōloo mii :Kayisaari amāngʼuututō :chiich lēēluutēchiich."
44026001	Kumwoochi nyuun :Akiriipa Paawulō kilē, "Itingʼēy pārooyin ingʼalaal akiituuk keey." Kusut :Paawulō ēēruunyiin parak akimwa kilē,
44026002	"Pāytooyiin Akiriipa, āpkootēy kilē apaypay aniinee āryoongʼēē taayuungʼuungʼ āmwoorēy ngʼal choo āyēētēē keey akipō ngʼal tōkōl choo mwoorēy :Yāwuutik akipō aneen.
44026003	Karaam mpō, āmu inkēt :inyēēn kukaraam ātēpuut tōkōl chēpō Yāwuutik nkōō mpō kiyoo kwiintoochinii :akwaaneek. Kunyuun oo, Akiriipa, āsoomiin kilē ikiringʼ akiitēērwoon kiyoo āmwoorēy.
44026004	Nkēt :kāāntōōy chēpō Yāwuut wōloo kyootēptooy kungʼeetee ku toochō miningʼ nkōō kōōrēēnyuun nkōō mpō nkōō Chēērusālēēm.
44026005	Kiikuunkētān nkōō pērēētuus chaa chaangʼ akuumuukēy mpō kumwooru, nēē chāmēy, kilē man kyoopō Parisaay choo kārōōmēēn nkōō riipētoo ātēpuut.
44026006	Aku paannyēēnyi, āmii yēēnyi /kēērwookwoon nkōō kōōkwooni, āmu ārānēy nkōō moonyuun kiyoo kiiyoomiis :Iriin paapatiinēchooch.
44026007	Mii :kooriik tōkōl chu lēē taman nkōō ārēēny chēpō Israayeel kupāyiisyēēchinii Iriin langʼa ākōō pērēēt akuurānēy nkōō moongʼwaangʼ kilē siltooy kilēē wōloo kiikuuyoomiistō :Iriin. Pāytooyiin Akiriipa, ngʼālyoontoonyēēnyi kuukēnēy nyi ka-ir :Yāwuutik kukuurtoochoon kōōkwō.
44026008	Kunyuun oo, ātēēpēy kilē āmu nee tāmoorānēēkwaan kilē ngʼēētēy :Iriin piich choo kiikumēērō?
44026009	Kyaacham :aneen kilē atyam oor aka tōkōl nyoo kiimuukēē anyariil piich choo kiituupēy araa Yēēsu nyēpō Naasareet.
44026010	Kyaanyariil :aneen piich chēpō Yēēsu nkōō Chēērusālēēm paani kikōōnān :tisiik choo ēēchēēn kaamuuka. Kyaanam pichoochēē akaakany /keepa /keerat. Kii nēē /kicham /keekeet, ku kyaaneen ākoongʼo nyoo kyoorānēy kilē /keekeet.
44026011	Kyoowēētootēy sinakōōkiin saayit aka tōkōl ānyāriilēy piich ākootyāmēy akar koongʼ kilē sukutay ngʼaleepō Yēēsu. Kyookōrōmiitu ākōy āwō mpō kōōrootin walak chēpō saangʼ ānyāriilootēy akwaaneek.
44026012	Nēē mii pērēētuu aka ku kyoomii āwēētii Tamaskaas ku kaakukōōnān :tisiik choo ēēchēēn kaamuuka kilē anam pichu.
44026013	Kii nēē tēēnō saayit lo nyēpō pērēēt, ku toomii aree āwēētii Tamaskaas, aroo :lēpooyin nyoo kichōōnēē parak aku lēpō kusiir asiis. Kuulaampuusan :lēpooyinoonēē ākōō choorwayichuuch.
44026014	Kiikiiputyō tōkōl akaateer :aneen chiich kungʼāloolwoon nkōō kuutii Yāwuut kilē, 'Sāwulō, Sāwulō, kēēnyāriilchoon nee? Imiinyēēn ichuutēy mā nēē irēy kilēē nyoonēē.'
44026015	Ateep :aneen kilē, 'Inyēēn ngʼoo, aa Kiptaayaan?' Kuwālwoon kilē, 'Aneen Yēēsu, nyoo imii inyāriilēy.
44026016	Ngʼeeta nyuun paannyēēnyi akiiryoongʼ. Koongʼuutuun keey soolēwēnin ilēku kipāyityoontēēnyuun akiimwaartaata kiyoo keeroo nkōō mpō kiyoo āwoongʼuutuun.
44026017	Āsāruunēēniin piikuuk ākōō mpō piich choo mālēē Yāwuutik, chu āyooytēēn iwō wōloo mii akwaaneek
44026018	iweeyaat mētēwēyiikwaak akiikany kupkaana wōloo mii :tuurin akupka :lēpooyin, akupkaana wōloo pāytooy :Syeetaani kupka wōloo mii :Iriin. Si nēē tiirēēnoon keey, /kēēnyōōchi kaat ngʼōōkiikwaak akunyōōru kumāngʼiisyō ākōō piich walak choo /kiikēēlēwēn.' "
44026019	Kitas taay :Paawulō kumwa kilē, "Kunyuun oo, pāytooyiin Akiriipa, maatay :aneen aran ngʼoongʼuutyoonoonēē kiichōōnēē kipsēnkwēt.
44026020	Kyoo-āmchi kupōk piich choo kiimii Tamaskaas. Nēē ityō, āchōōn ā-āmchi chēpō Chēērusālēēm ākōō chēpō Chuuteeya tōkōl nkōō mpō walak choo kiimālēē Yāwuutik. Ā-āmchi pichoochēē kuwāliisyō nkōō ngʼōōkiikwaak akicham Iriin akungʼuutuunō tukun choo kāroomēēn choo irēy kilē kiikuwāliisyō.
44026021	Ngʼālyoontoonoonēē nyoo kii-ir Yāwuutichu kunaman nkōō piriiruu Kōpō Iriin akuutyam kuukeetan.
44026022	Wōloo nyuun kiiriipootoon :Iriin ākōy pērēētuunnyēēnyi toomwoochi chiich aka tōkōl ngʼaleechu, piich choo mēnkēēchēēn ākōō choo ēēchēēn. Kiyoo āmii āmwoortooy ku nyi kiimwoorēy :ōōrkooy ākōō Muusa kilē irēē.
44026023	Kiilē nyarilēy :Meesaaya aku inyeentee nyēpō taay /kēēngʼēētēē meerat sukungʼuuti lēpooyin Yāwuutik ākōō piich choo mālēē Yāwuutik kilē muukēē /kēēsāru."
44026024	Paani kamwa :Paawulō ngʼaleechoochēē, kupōlchi :Pēēstō kilē, "Paawulō kiiwōōsēē! Kiiku-irin :soomanēēngʼuungʼ nyoo ōōw iwōōsēē."
44026025	Kuwālchi :Paawulō kilē, "Pēēstō, poontooni koonyitoot, māwōōsō mpō kiitēēn. Kiyoo āmii āmwoorēy ku ngʼālyoon nyēpō man akurootoot.
44026026	Nkēt mpō pāytooyiin Akiriipa ngʼaleechoochēē. Ākoongʼālooluun nyoo mootingʼēy koowāriisyō. Ānkēt :aneen kilē moomii :kir mpō ākoongʼo nkōō ngʼaleechu nyoo mēēnkēt :inyēēn Akiriipa, āmu kiimaa-iriisyō :ngʼaleechu nkōō wōloo kii-ungʼaat."
44026027	Kuteep :Paawulō Akiriipa kilē, "Pāytooyiin Akiriipa, irānēē ngʼaleepō ōōrkooy? Ānkēt kilē irānēy."
44026028	Kuwālchi :Akiriipa Paawulō kilē, "Mā lōōw iwalaan ālēku chiich nyēpō Kiriistō."
44026029	Kuwālchi :Paawulō kilē, "Nēē kā lēēkit ntā ku lōōw, ku āsooyēy Iriin kilē mālēku :inyēēn kupaat nyoo keewalee. Āsooyēy kilē kukarkayiit ākōō aneen :chiich aka tōkōl nyoo mii kutēēroon aniinee, kungʼātu ratwaani."
44026030	Kiiryoongʼ :Akiriipa ākōō Pēēstō ākōō Paanis ākōō piich tōkōl choo kiitēpiisōōt ngʼwēny nkōō akwaaneek.
44026031	Kipa saangʼ, nēē mii kwoomchinii keey lōkōōy, kilē, "Maa-ir :chiichi ngʼal choo rookēē /keekeet, ntā /keerat mpō."
44026032	Kumwoochi :Akiriipa Pēēstō kilē, "Ntā kāmoosoom :chiichi kilē /keekany kiwō taayuu Kayisaari /kēērwoochi, ntā /kākiityooktooy."
44027001	Nēē mii paani /kaakeetil kilē keepa kōōroo Itali, /kēēmēti Chuulyaas nyoo kiiryoonchinii askari chēpō Kayisaari Paawulō ākōō piich walak choo kii rātootēēn.
44027002	Keelaangʼ :achaan mēēlii nyēpō kōōroo Atiramiitam nyoo kiimii kuwēētii akuuryoongʼootēy nkōō wōloo kiiryoongʼootēērēē :mēēliinēk walak nkōō araa tapan nyēpō kōōroo Eesya. Kiikutāsootēy keey ākōō Aristaarkō, chiich nyēpō Makeetoonnya nyoo kiichōōnēē Teesaloonika.
44027003	Pērēētuu nyi kiituupēy, kee-it Siitōn. Ku-irchi :Chuulyaas Paawulō nyaa karaam āmu kichāmchi kiwō wōloo kiimii :choorweeyichiich /sukēētō kiyoo kiimārēy.
44027004	Keelaangʼ :achaan mēēli nkōō yoonēē akeetas taay keepa. Āmu kii ōōw :yoomēt, kēē-ēēlchi keey kamas pō Kuprō.
44027005	Kii nēē kisiirtō kōōroo Kiliikya ākōō Pampulya, kee-it kōōr nyēpō Muura nyoo kiimii kōōroo Lukiiya.
44027006	Kinyōōrchi yoonēē :Chuulyaas nyoo kiiryoonchinii askari mēēlii aka nyēpō Aleekisaantrya nyoo kiimii kuwēētii Itali. Kuulaangʼeech mēēliinoonēē.
44027007	Keepa muutyō nkōō pērēētuus chaa chaangʼ āmu kiimii :yoomēt nyoo nyikiis nyoo ki-ir paanta kukōrōmiit ākōy kee-it Niitō. Kii nēē nyikisiit :yoomēē nyoo matakeetas taay, keewarak keey akeepa kamas pō Kirēētē nyoo kiimā ōōw :yoomēt, ākēēsiirtō Salamoonē.
44027008	Keepa araa tapan nyēpō araaray āmu kii nyikiis :yoomēt ākōy kee-it ārii aka yoo /kiikukuurēē 'Yoo /Kisāruunēē mēēliin' nyoo kilēēkitēē kōōr nyēpō Laseeya.
44027009	Kiikiikusiirtō :pērēētuus chaa chaangʼ akiikartit kōōrēē nyoo kiimaakuurookēē /keepa paan nyoo lōōw. Kumwoochi nyuun :Paawulō pichoochēē kilē,
44027010	"Murēchu, kaaroo kilē mii kurāyiituuy :paani. Nee takeetas taay kuululuukēē :mēēlii akupētyō :tukuuk walak choo mii mēēlii ākēēpoot mpō sāpēēnyoon."
44027011	Nyoo kātātēērēy :Chuulyaas ngʼaleepō Paawulō, kuteer kiyoo kiimwoorēy :chiichi pō mēēlii ākōō chiitō nyoo ōōw nyoo kiiryoonchinii mēēlii. Kutay kiyoo kiimwoochi :Paawulō.
44027012	Kii mā karaam kēēryoonchēērēē yoonēē kiikimii pērēētuus chaa chaangʼ. Kucham nyuun :piich chaa chaangʼ keetyam keekees araa kamas pō Kirēētē ākōy Pōnikis sikeepa kēēmuungʼēē wōliinēē ākōy kusiirtō :āroo chēpō kērtiityō. Kii ārii aka nyoonēē nyaa karaam yoo kiiryoonchēērēē mēēliinēk.
44027013	Kii nēē toowu kuchō :yoomēt nyaa kuskus nyoo kichōōnēē kamas pō taay, kuupkaat :akwaaneek kilē kaakunyōōru kiyoo kiimārēy. Kuutyaak nyuun mēēlii akutas taay nkōō paantangʼwaangʼ kukēēsootēy tapan nyēpō Kirēētē.
44027014	Nyoo matyaan, kuchō :yoomēt nyoo nyikiis nyoo kichōōnēē kamas pō Kirēētē.
44027015	Kitiiwu :yoomoonoonēē mēēlii ākōy keechamta keey keetangʼ wōli kiiwēētii.
44027016	Kii nēē kisiirtō kamas pō taay nyēpō kōōr nyoo kiikwēēn :pēr nyoo /kiikukuurēē Kawuuta, keetyam nkōō wururin nyoo ōōw ākōy kēēchuutu mēēlii nyi miningʼ kuchō ārii.
44027017	Kurat :pichoochēē mēēlii nyi ōōw kuyaam kilē 'rwany' simeeryeew :yoomēt. Āmu kiiwar :pichoochēē kilē kiimuukēy kwoop :yoomēt mēēlii ākōy ku-it asyaak choo kiimii pēr ngʼwēny nkōō tapan nyēpō Liipya, kuuchuchuuk kir nyoo kiitookēy yoomēt kuchō ngʼwēny. Kumēti yoomēt kwoopootō mēēlii.
44027018	Kitas taay yoomoonoonēē kunyikisiit ākōy kutoowu :pichoochēē pērēētuu nyi kiituupēy kunam tukuuk walak choo kiimii mēēlii akuwiirta kilē sukukuskusiit :mēēlii.
44027019	Nēē mii pērēētuuni kituupēy nyoonēē, kuwiirta mpō tukun choo kipāyiisyēērēē nkōō mēēlii.
44027020	Kiituuluunkēn :kōōrēē nkōō pērēētuus chaa chaangʼ nyoo /kiimaakēērōōsēy asiis ntā ku kookeel. Kitas taay :yoomēē kunyikisiit ākōy kumēēro :mukuliiriichooch kilē maakuumuukēē /tākēēsārwēēch.
44027021	Paani kiikiikutēpi :pichoochēē pērēētuus chaa chaangʼ kimaa-am kir, kuuryoongʼ :Paawulō nkōō taayuungʼwaangʼ akilē, "Murēchu, ntā kyaateeraan paani kyoomwoorwook kilē mākupēērēē Kirēētē ntā kāmā-āmēēch :kir ntā kēēpoot kir aka tōkōl.
44027022	Wōloo nyuun oo, āmwoorwook paannyēēnyi kilē ākiilyō, āmu moomii :chiich nkōō achaan nyoo mēērēy. Kir kupaat nyoo muukēy kuululuuka ku mēēliini.
44027023	Ānkēt :aneen kiyoo āmwoorwook āmu kāchōōnchoon :malayka ooro kwēēn nyoo chōōnēē wōloo mii :Iriin nyoo ātiirēē keey ākoopāyiisyēēchinii akichō kumwoorwoon kilē,
44027024	'Paawulō, amēēwāriisyō. /Kiimutiin ākōy taayuu kōōkwoo Kayisaari, aku āmu chamataa Iriin nyoo tingʼēēniin /kēēsāruuy pichu āpēētii tōkōl.'
44027025	Kunyuun oo, murēchu, ākiilyēē āmu ātiirēē keey Iriin kilē irēē kilēē paani /kākumwoorwoon.
44027026	Wōloo nyuun kupa /kēēwiirchinēēch kōōrēē aka nyoo kiikwēēn :pēr."
44027027	Nēē mii ooro kwēēn nkōō langʼatuu nyēpō taman nkōō angʼwan kumii :yoomēē kwoopēēch tapan nkōō tapan kēētiltooy Araaray pō Atiriiya, kuupkaat :pichu kiimii mēēlii kilē kii lēēkitiit kōōrō nyoo yaamaat.
44027028	Kuwiirta :pichoochēē kir nyoo nyikiis nyoo /kiikurāti angʼwa kuchuut pēr āmu kiimārēy kusōwu lōōwin pō pērēēk. Kinyōōru kilē kii koor nyoo kii-itēy kēēlyēn pokol ākoongʼo nkōō tiptēm kiwō ngʼwēny. Nyoo matyaan, kuureer kuuchuunta angʼwaanoonēē, kuuro kilē kii koor nyoo kii-itēy kēēlyēn tāmānwook sokool kiwō ngʼwēny.
44027029	Kimuyō :akwaaneek kilē kiimuukēy kwoop :yoomēt mēēlii kutur raatōōy nkōō tapan nyēpō araaray. Kunam kāriin angʼwan choo nyikiisēēn akuuchuunta kuchuut pēr kilē sukuuryoongʼ mēēlii, akusa kilē kuyyēēchi.
44027030	Kuutyam :kipāyitiin chēpō mēēlii kumētō mēēlii. Kuurēēytoorēē mēēlii nyoo miningʼ nyoo kiimii nyi ōōw kiwō pēr ku-irtooy keey kilē kiimii kuwiirtooy tukun choo nyikiisēēn choo kii-irēy mēēlii kuuryoongʼ, ākōō kiimārēy kumwēr kupēēchi keey mu mēēlii.
44027031	Kumwoochi :Paawulō Chuulyaas ākōō askariik kilē, "Nēē mā tēpi :pichu mēēliini, ku moosopsōōt."
44027032	Kutil :askariik angʼōōk chu /kiikiikeerata mēēlii nyi miningʼ akumētō mēēliinoonēē kwoop :pēr.
44027033	Kii nēē mārēy kuurir :kōōrēē, kusaarsaar :Paawulō akwaaneek tōkōl kilē, "Murēchu! Nkōō pērēētuus taman nkōō angʼwan choo kaakusiirtō, ku kāātēpi ākooruusōōt kuut ama kir aka tōkōl nyoo kaa-am.
44027034	Paannyēēnyi nyuun, ku āsoomook kilē ā-āmiisyēē. Maraat ā-āmiisyēē soosopyēē. Moomii :chiich mpō ākoongʼo nkōō achaan nyoo mēērēy."
44027035	Paani keewaangʼ :Paawulō kumwa ngʼaleechu, kunam makatyaan akimwoochi Iriin kōōnkēy nkōō taayuu pichoochēē tōkōl. Kupuutil makatyaantee akitoowu kwaam.
44027036	Kiikiil keey :pichoochēē akwoomiisyō tōkōl.
44027037	Kiiku-itēy tōkōl choo kiikimii mēēlii pokol ārēēny nkōō tāmānwook tisap nkōō lo.
44027038	Paani kiikiikwoomiisyō :pichoochēē tōkōl kupiryoonchō, kuwiirchi nkaanuuk araaray sukukuskusiit mēēlii.
44027039	Kii nēē yyeech :kōōrēē, kimaakuumuuk :akwaaneek kusōwu kōōrēē nyoo kiiro, kuurō ārii aka yoo lēē tōōt akiiruruuchi :pēr asyaak. Kutil kilē kipa kukany kuuryoongʼō :mēēlii yoonēē nēē muukēē.
44027040	Kuutyaayta angʼōōk choo /kirātēē kāriin choo kii-irēy mēēlii kuuryoongʼ akuutyaak tukun choo /kuwārākoowārākēē mēēlii. Kunam sira nyoo tookēy yoomēt akuutō im sukwoop :yoomēt mēēlii kiwō kuuryoongʼo tapan nyēpō araaray.
44027041	Paani kayit :mēēlii yoo kiituuyēēchinii :araaraytiina ārēēny, kuluk :mēēlii asyaak choo kiimii pēr ngʼwēny akunamta yoonēē. Kiinamta :mēēlii asyaak kamas pō taay. Kutumchi :yoomēt mēēlii pēr kamas pō lēt kuti kuuryeewa.
44027042	Kichēp :askariik kilē kuukeet piich tōkōl choo kii rātootēēn simāpir pēr akimwēr kupēēchi keey.
44027043	Kiimārēy :Chuulyaas kisāru Paawulō tāmakuukeet. Kutaya nyuun askariik kumeekeet pichoochēē kii rātootēēn kilēē wōloo kiikaakuchēptō. Kumwoochi piich choo kiimuukēy kupir pēr kilē kuuntoroor kupirootō pēr ākōy tapan wōloo yaamaat.
44027044	Kumwoochi choo kiingʼātu kuutyam kupeera keet choo kiiputuunō keey mēēlii. Ku-it :piikō tōkōl kōōr nyaa yaamaat amaa-am :kir chiich aka tōkōl.
44028001	Kii nēē ku-it araarayta tapan āmoomii :chiich nyoo kyaam :kir, keepa kēēsōwu kilē /kiikukuurēē kōōroonoonēē kiikwēēn pēr Maalta.
44028002	Kitaakeech :piich chēpō kōōroonoonēē nkōō oor nyaa karaam akuuloorwēēch mā āmu kiikiikutoowu kurōōpēn akukartitiit :kōōrēē.
44028003	Kiwō :Paawulō kukwaraata kween. Paani mii kuutēnii kweenik maat, kuchōōnō :kipaangʼwa kweenichoochēē āmu kāsyool :mā akunoornoorchi keey ēēruu Paawulō.
44028004	Kii nēē ro :piich chēpō kōōroonoonēē kipaangʼwaanoonēē kānoornoorchi keey ēēruu Paawulō, kumwoochi keey kilē, "Ākōy ku rumiin :chiichi. Āmu nēē kaakuumuuk mpō kuchirila meerat nyoo kātānyōōruuy mu araaray, ku tākutuupēy :nyaril inyeentee nyoo maakuumuukēy kuchirila meerat."
44028005	Kilēlēchi :Paawulō kipaangʼwee mā amaa-irta :kir inyeentee.
44028006	Kiipkootēy :piich kilē pkoonēy pōōrtanyiin ntā kuuput akima. Kikānyiisyō :pichoochēē kulōōwiit kilē kuurō kiyoo irēē nkōō wōloo mii :Paawulō. Kii nēē ro kilē moomii :kiyoo kyaam Paawulō, kuwal :pichoochēē kaapkootuutēkwaak akilē, "Pō Iriin :chiichi."
44028007	Kiimii :paraatina choo kiilēēkitēē yoonēē kii iriisyēērēē ngʼaleechoochēē choo kiipō Pupliiyō. Kii chiich Pupliiyō nyoo kii pāytooyiintoo Rooma mu kōōroonoonēē kiikwēēn pēr. Kitaakeech nkōō katanyiin kēētēpi kaayoonēē pērēētuus sōmōk.
44028008	Kiimnyoonēy :āpootaa Pupliiyō akiimii rwoon kitōōk. Kiilārēē :mā akumāntēērēē :moo kērēti. Kiwō :Paawulō kō kuukonoor ēēruunēchiich poontoonoonēē akusoochi, kusop :poontoonoonēē.
44028009	Kii nēē kaaku-iriisyō :ngʼaleechoochēē, kupka :piich tōkōl chēpō kōōroonoonēē choo kimnyoonsōōt, kuusoop :Paawulō.
44028010	Kiikoonyitēēch :pichu nkōō oortin chaa chaangʼ nyoo kii nēē it :pērēētuuni kiikumārēy kēēpēēchii keey, kukōōnēēch :pichoochēē tukun tōkōl choo kiikumārēy.
44028011	Kii nēē rook āroo sōmōk, keenam paan keepeeree mēēlii aka nyoo kiimuungʼō kōōroonoonēē kilē kusiirtō :āroo chēpō kērtiityō. Kiichōōnēē :mēēliinoonēē Aleekisaantrya /ākiikukuurēē 'Saram Kastoor ākōō Polukis.'
44028012	Kiikupa ākōy kee-it ārii aka yoo /kiikukuurēē Sirakuusa wōloo kiikutēpi pērēētuus sōmōk.
44028013	Keengʼeetee yoonēē pō Sirakuusa akeepa ākōy Rēkiyō. Nēē mii pērēētuuni kiituupēy nyoonēē, kuchōōnō :yoomēt kamas pō ēēruu taay. Keepa nyuun ākōy kee-it Putēyōōli nkōō pērēētuu nyēpō ārēēny.
44028014	Kēēnyōōrchi wōloonēē pō Putēyōōli tuupchēēnik walak choo kiitaakeech kēētēpii nkōō akwaaneek pērēētuus tisap. Kēēmēti yoonēē mēēlii akeepeeree keel ākōy Rooma. Lēē nyoonēē nyuun wōloo kiiku-itita yoonēē.
44028015	Kii nēē tākēēmii Putēyōōli, kiteer :choo kituupchō nkōō Rooma kilē kiikimii kēēpēētii wōliinēē. Kuutōrōōkwēēch :walak Siiroo Āpiiyō, kupka :walak kukānyiisyō nkōō Koorin sōmōk choo /kiimuungʼēē. Kii nēē ro :Paawulō pichoochēē, kumwoochi Iriin kōōnkēy akicheera.
44028016	Kii nēē ku-it Rooma, /kēēchāmchi :Paawulō kimangʼ inyeentee ākityōōn ākēētō āskāriintēē ākoongʼo nyoo riipēy.
44028017	Kii nēē siirtō :pērēētuus sōmōk kungʼeetee kee-ita Rooma, kukuur :Paawulō kāāntōōy chēpō Yāwuutik kupka tuuyoot. Kii nēē kaakuutuuyō keey :pichoochēē, kumwoochi :Paawulō akwaaneek kilē, "Murēchu, /kiikunaman nkōō Chēērusālēēm /ākēēmētyoon ēēruunēpō Rooma, aku maamwaa kir nyaa ra akipō piichooch, aku maangʼalaalee mpō ku ra ātēpuut chēpō paapatiinachooch.
44028018	Kuurwookwoon :piich chēpō Rooma akimar kuutyaaytaan, āmu kiimoomii :kir aka tōkōl nyoo kyaa-ir nyoo kiirookēē /keekeetan.
44028019	Kii nēē tay :Yāwuutik kilē /mākiityooktoon, aroo kilē kaykay /kēērwookwoon nkōō taayuu kōōkwoo Kayisaari mpō tāmoomii :kir nyaa ra nyoo āchōōnēy āmwoorēy kilē kii-irwaan :piichuuch.
44028020	Ngʼālyoontoonyēēnyi nyoo ka-iran āsoom ānyōōrwook sikeengʼalaalee tōkōl. Arataat :aneen nkōō āngʼōōchu pō kāriin akipō Meesaaya nyoo kēnēy :piich chēpō Israayeel tōkōl."
44028021	Kuwālchi :pichoochēē Paawulō kilē, "Toomō kēēnyōōruuchaan ngʼālyoon aka tōkōl nyoo chōōnēē Chuuteeya akipō inyēēn. Aku maamwoorwēēch :mpō piichooch choo pkoonēē wōloonēē kir aka tōkōl nyaa ra akipō inyēēn.
44028022	Kumārēy keeteera kilē ipkootēēnyēēn nee, āmu kiinkēt :achaan kilē mii :piich chaa chaangʼ kumwoorootēy ngʼal chaa raacheen akipō pichu pō Yēēsu."
44028023	Kutēērchiinō nyuun :pichoochēē nkōō Paawulō pērēētuu nyoo pēētiiy kutuusōōt. Kii nēē it pērēētuunoonēē, kutuuyēēchi :piich chaa chaangʼ yi kitēpuunēē :Paawulō. Kiirārchi :Paawulō pichoochēē ngʼal kungʼeetee koorōōn ākōy kosoliny. Kimwoochi :Paawulō pichoochēē lōkōōy chēpō pāyuunātoo Kaa Iriin akupāyiisyēērō siruut chēpō Muusa ākōō chēpō ōōrkooy kungʼuutiinō piich kilē kii Meesaaya :Yēēsu.
44028024	Kiiran :piich walak kiyoo kiimwoorēy :Paawulō, kimaakucham :walak.
44028025	Kuchuunchuunnyō akitoowu kupēēchi keey. Kitoomō kupēēchi keey, kilēēchi :Paawulō, "Kiimwoochi :Toomirmiir nyoo Tiliil paapatiinakwook man, paani kiimwoorēy kupunuunō Isaaya kilē,
44028026	'Wiyō wōloo mii :pichu akiiwēēmwoochi kilē: Ātēērtooy ākootēērēy, amoosōwuuy nyuun kir aka tōkōl, āmārārtooy ākoomārārēy, amoorōōsēy nyuun kir aka tōkōl.
44028027	Āmu kii-ururiituuy pichu :mētēwēy, akiikukāriisyō :iitiikwaak, akukōryō :koonyiikwaak. Ntā kēēmuukēē kuumararta :koonyiikwaak, akuyootisyō :iitiikwaak, akusōwu nkōō mētēwēyiikwaak, tākiikuwāliisyō akichaman āsoop :aneen akwaaneek.' "
44028028	Kitas taay nyuun :Paawulō kumwoochi pichoochēē kilē, "Kaykay nyuun āsōwuu kilē kiikucham :Iriin kusāru piich choo mālēē Yāwuutik akitēērtooy :akwaaneek."
44028030	Kitēpō :Paawulō wōloonēē kēnyiis ārēēny. Kiitēpuunēē koonyiin nyoo kiitētooy rōōpiyō. Kiitookēy piich tōkōl choo kāruutoochi inyeentee,
44028031	akwoomchinii akipō pāyuunātoo Kaa Iriin nyoo kiimēēwāriisyēy. Moomii :chiich nyoo kiitaya inyeentee kuuneet piich akipō Kiptaayaan Yēēsu Kiriistō.
45001001	Aneen :nyi Paawulō āsirwook parwaani akwaan piich tōkōl chēpō Kiriistō choo āmii Rooma. Kiilēwēnān :Iriin āpāyiisyēēchi Yēēsu Kiriistō, ālēku kāāyooytooyiin akuutapaanan saa-amta lōkōōyichiich choo kāroomēēn.
45001002	Kisip kuuyoomiisēēch :Iriin nkōō siruutēchiich lōkōōyichoochēē kupunuunō ōōrkooyichiich.
45001003	Lōkōōyichu ku pō Wēēriinyiin Yēēsu Kiriistō Kiptaayaantēēnyoon nyoo /kiikituum kilēē chiich nkōō kōpō pāytooyiin Tāwuti. Ku /kiikungʼuutu nkōō kaamuukaa Toomirmiir nyoo Tiliil kilē Wēēroo Iriin :inyeentee paani /kiikuungʼeeta meerat.
45001005	Kiikukōōnaa :Iriin kaamuuka kupunuunō Kiriistō saa-ir pāyiisyoo kāāyooytooyiik āmwoochinootō piich choo mā Yāwuutik kir nyoo kiiku-irchi :Iriin akwaaneek sikuteer akutiirō keey inyeentee.
45001006	Akwaan nyuun :walak nkōō pichoochēē /kikēēkuur kupoyiit Yēēsu Kiriistō.
45001007	Ātookwēēsookwaan tōkōl choo āmii Rooma choo chāmook :Iriin akiikuutapaanaak ālēku piichiich choo tiliilēēn. Kuupēēruurook :Paapēēnyoon Iriin ākōō Kiptaayaan Yēēsu Kiriistō akukōōnook kaalya.
45001008	Kir nyēpō taay nyoo āmwooraa, ku āmwoochi Iriintēēnyuun kōōnkēy akipō akwaan tōkōl nkōō kir nyoo ki-irwaak :Yēēsu Kiriistō. Āmwooraa kilēē nyoonēē āmu mii :piich kumwoorootēy nkōō ngʼwēny tōkōl kilē āmiikwaan ātiirēē keey Iriin.
45001009	Nkēt :Iriin nyoo āpāyiisyēēchinii nkōō moonyuun tōkōl ā-āmtooy lōkōōy chēpō Wēēriinyiin kilē āsoowook pērēētuu aka tōkōl.
45001010	Asooyaa saayit aka tōkōl kuchēp :Iriin oor ānyōōru pārooyin sooruutoowook.
45001011	Āmii :aneen āpkootēy kilē ntā kutuuyō sookōōnook pēēruur nyēpō Toomirmiir nyoo Tiliil siku-iraak ākiilyēē nkōō kaaranēēngʼwoongʼ.
45001012	Kir nyoo āmwooraa ku keecheera keey tōkōl nkōō kaaranēēnyoon, acheeraan acheeraak.
45001013	Tuupchēēnichuuch, āmāraa āsōwuukwaan kilē kyaatyam :aneen āsip chaa chaangʼ kilē āruutoowook ku maakuumuuka ākōy paannyēēnyi. Āmāraa āpāyiisyō nkōō akwaan kilēē paani kyoopāyiisyō nkōō kōōrootin walak.
45001014	Mārēy ā-irchi piich tōkōl pāyit, nēē kā tookuunoot ntā ku mā tookuunoot, nēē sōōmānootēēn ntā ku māsōōmānootēēn.
45001015	Kiyoonēē nyi iraa amar āchō Rooma wōli āmiikwaan aamtaata lōkōōy choo kāroomēēn chēpō Iriin.
45001016	Moowāraa a-amta lōkōōy choo kāroomēēn āmu nkōō lōkōōyichoochēē kumii kaamuuka nyēpō Iriin nyoo irēy /kēēsāru chiich aka tōkōl nyoo keeran, kitoowuunō Yāwuutik kupōk sikutuup choo mā Yāwuutik.
45001017	Ngʼuutuuy :Iriin kupunuunō lōkōōyiichiich choo kāroomēēn kilē chāmēy :inyeentee chiich aka tōkōl nyoo kātiirō keey Yēēsu akutas taay kilēē nyoonēē ākōy. Nyōōruuy chiichoonēē sopoon kilēē paani mwoorēy siruut kilē, "Nyōōruuy :chiich nyēpō man sopoon nēē tiirō keey Iriin."
45001018	Kiikungʼuutu :Iriin nyālootyō nyoo chōōnēē kipsēnkwēt kutāchi keey piich choo mēēwārēy inyeentee aku kipngʼōōkiis choo kiikutupō ngʼālyoon nyēpō man ngʼōōkiikwaak.
45001019	Nkēt :piich wōloo lēē Iriin āmu kiikungʼuuti keey :Iriin akwaaneek kupunuunō tukun choo ki-irta inyeentee. Mpō ntā toomō kuuro :piich nkōō koonyiikwaak Iriin nyoo māngʼiisyēy ākōy, ku kiikungʼuutu :Iriin kaamuukeenyiin āsip chaa chaangʼ kungʼeetee /kee-irta ngʼwēny. Ku moomii nyuun :wōloo yēētēē keey :piich.
45001021	Mpō ntā kiinkēt :akwaaneek kilē mii Iriin, ku maatōrōōr nyuun ntā kumwoochi mpō kōōnkēy. Kutoowu kuupkaat ngʼal chēpō sōlwoonti akupētyō :mētēwēēyiikwaak.
45001022	Paani ki-irtooy keey kilē ku ngʼoroomō, ku koo kiisōlwoontānchō.
45001023	Kiikutunchinii :pichoochēē kāānāāmōōn choo /kiiku-irta choo karkeey nkōō piich, tāriit ntā ku tyoongʼin choo chuutēē keey ngʼwēny ākōō tyoongʼin walak.
45001024	Kiyoonēē nyoo ki-ir Iriin kumētē pichoochēē ku-ir tukun choo mārēy pōōrwēyiikwaak sikutakalaan akunyeera pōōrwēyiikwaak.
45001025	Kiikuchuunnyō :pichoochēē nkōō wōloo mii man nyēpō Iriin akicham ngʼuurnan. Kutunchinii nyuun tukun choo kii-irēy :Iriin nyoo kātākutunchinii Iriin nyoo tōrōōroot ākōy. Lēē nyoonēē.
45001026	Āmu kii-ir ngʼal choo lēē choochēē tōkōl, kumētē :Iriin pichoochēē kutuup mākuut chēpō pōōrwēyiikwaak. Kiikutay mpō :cheepyooso kutēpō nkōō murēn sikutēpō nkōō cheepyoosee aka.
45001027	Nkōō oor nyoo lēē nyoonēē, ku kiikutay mpō :murēnō kutēpō nkōō cheepyooso sikutēpō ākōō murēnēē aka. Kwoop keey nyuun murēnō nkōō murēnēē aka. Kiikutakalaan :murēn kuti nkanyi /kiikēētilchi kilē ngʼwoonchinii akipō ngʼōōkiikwaak.
45001028	Aku paani maacham nyuun :pichoochēē kutuup ngʼoroomnyoo Iriin nyēpō man, kumēti :Iriin akwaaneek kuupkaat kaapkootuut chēpō ngʼōōki aku-irēy ngʼal choo mēērookēē /kee-ir.
45001029	Kiikuulaampuus pichu :rāyiityō nyoo ōōw ākōō ngʼōōki, kimoo nkōō lēēluut. Rōōtinii keey ngʼat koongʼ, rumiisyēy, irootēy riiri, mēlmēēliisyēy akuululuukootēy ngʼal. Mwoorootēy seemseem,
45001030	akungʼāloolootēērēē piich walak nyaa ra. Sāsēy Iriin, āwēēsō aku lāsēy keey. Wāsootēy oortin choo irēē ngʼōōki, amēēkoonyitēy sikiikwaak.
45001031	Sālwēy :pichu, /mākiirānēy, amāchāmēy chiich, amāriirēē chiich.
45001032	Mpō ntēēnkēt :akwaaneek kilē kiikumwooru :Iriin kilē chiich nyoo irēy ngʼal choo lēē choochēē kunyoolchinii kima, ku mēēlē tāsēy taay akwaaneek kipaat ku-irēy ngʼaleechoochēē, loosuuy mpō piich walak choo irēy ngʼaleechoochēē.
45002001	Moomii kir nyoo yēētēē keey :chiich nyoo tilchinii piich walak ngʼal āmu nēē ir kilēē nyoonēē pērēētuus tōkōl, ku miitō kuurwoochinii keey āmu irēy mpō :inyeentee ngʼal choo lēē chu mwoorēy kilē irēy :piich.
45002002	Kiinkēt :achaan Yāwuutik kilē nēē tilchinii :Iriin chiich kiirwook nkōō tukun choo lēē choochēē, kuuryoongʼēē man.
45002003	Ipkootēēnyēēn man kilē rwoochinii :Iriin piich walak akutilchinii akwaaneek kiirwook amēērwookuun nēēmii itāsēy taay i-irēy ngʼaleechoochēē?
45002004	Ntā irēēngʼēy rēēlin pō moo nyoo ōōw nkōō riirana nyoo riirēēnook Iriin? Mēēnkēt sōō kilē kōōniin pārooyin :rēēlintoonoonēē pō moo nyēpō Iriin iwalee?
45002005	Āmu nyikiis mētingʼuungʼ aku keetay iwalee ku ngʼwoonchiniin pērēētuunoonēē rwoochinii :Iriin piich.
45002006	Tilchinii :Iriin chiich aka tōkōl ngʼal kutuup keey nkōō kiyoo kiiku-ir.
45002007	Tēnii sopoon nyēpō ākōy piich choo tāsēy taay ku-irēy tukun choo kāroomēēn, choo wāsēy lēpkēēyoo Iriin ākōō koonyit mu taayuu Iriin akumārēy kunyōōru sopoontonoonēē pō ākōy.
45002008	Ku chiich aka tōkōl nyoo chāmēy keey ākityōōn akutay ngʼālyoontoo man akutuup oortin chēpō ngʼōōki kunyōōruuy ngʼwoonin nyoo chōōnēē wōloo mii :Iriin.
45002009	Nyārilēy :chiich aka tōkōl nyoo irēy ngʼōōki akungʼwoonchi :chiichoonēē kwōngʼuut. Toowuunēē keey :ngʼaleechoochēē wōloo mii Yāwuutik kupōk sikutuup piich walak choo mā Yāwuutik.
45002010	Kutōrōriit nyuun :chiich aka tōkōl nyoo irēy tukun choo kāroomēēn akuukoonyitō akunyōōru kaalya, kutoowuunō Yāwuutik kupōk sikutuup piich walak choo mā Yāwuutik.
45002011	Āmwoorēy kilēē nyoonēē āmu mēēngʼuulēy :Iriin piich kilē anum nyi ku anum nyiinō.
45002012	Nēē ir :chiich ngʼōōki nyoo mēēnkēt kiyoo mwoorēy :ngʼātuut chēpō Iriin, /kumākuurwoochinii kutuup keey nkōō ngʼātuutēchoochēē, akunyōōruuy nyuun siiteenyiin. Ku nēē ir ngʼōōki :chiich nyoo nkēt ngʼātuut, /kēērwoochinii kutuup keey nkōō ngʼātuutēchoochēē.
45002013	Kumēēlē piich choo tēērēy kiyoo mwoorēy :ngʼātuut choo /kutilchinii kilē pēērēy keey nkōō taayuu Iriin. Piich choo /kutilchinii kilē pēērēy keey ku choo irēy kiyoo mwoorēy :ngʼātuut.
45002014	Mēēnkēt :piich choo mā Yāwuutik ngʼātuut chēpō Iriin. Mpō ntā lēē nyoonēē, ku nēē ir tukun kilēē wōli mārtooy ngʼātuut, kungʼuutuuy kilē sirootēēn :ngʼātuutēchoochēē nkōō mētēwēyiikwaak. Inkēt kir nyaa karaam ākōō nyaa ra. Mwoochinii :kaapkootuutēkwaak kilē karaam :nyi ku ra :nyoon
45002016	nkōō pērēētuuni pō lēt. Pkoonēy :piich tōkōl pērēētuunoonēē taayuu Iriin sikuurwoochi :Yēēsu Kiriistō kutuup keey nkōō ngʼaleekwaak choo ungʼootēēn kilēē wōli mwoortooy :lōkōōyichu ā-āmtooy.
45002017	Inyēēn Yāwuutyoon nyoo ipkootēy kilē karaam kir aka tōkōl āmu inkēt ngʼātuut chēpō Iriin, ākiilāsēy keey kilē ipō Iriin.
45002018	Inkēt :inyēēn kir nyoo māruun :Iriin i-ir akiiteeree ngʼātuut kir nyēpō man nyoo maraat i-ir.
45002019	Ipkootēy kilē itingʼēy man kilē inyēēn nyoo i-ārōōrchinii piich choo kōryootēēn oor akiitēnii lēpkēēyō piich choo mii tuurin.
45002020	Inēētēēnyēēn piich choo lēē sālwēy nkōō laakōōy choo mēēnkēt kir āmu ipkootēy kilē inkēt ngʼal tōkōl chēpō man choo mii ngʼātuut.
45002021	Kunyuun oo, nēē inēētēy piich walak kumēēnēētēy keey mpō? Ku nēē imwoochinii nyuun piich walak kutaya keey chōōrsyō oo, kwaamin :nee siichōōrsyēē?
45002022	Imwoorēy kilē ra nēē ir :chiich takal nkōō cheepyooso nyoo mā cheepyooseenyiin, akii-irēy :inyēēntēē? Irēēngʼēy piich choo kutunchinii kaanaamōōn, ākichōōrsyēy nkōō wōli /kukutunchinii kaanaamōōnichoochēē?
45002023	Ilāsēy keey kilē ituupēy ngʼātuut, ara mēērēēngʼēy Iriin nēē siiru ngʼātuutēchoochēē?
45002024	/Kikusir kilē "Mwoortoorēē :piich choo mā Yāwuutik ngʼal chaa raacheen kaarinaa Iriin akipō akwaan."
45002025	Karaam ichō Yāwuutyoon akiinkēt ngʼātuut, nēē tuupēy ngʼātuutēchoochēē. Ku nēē siiru ngʼātuutēchoochēē, ku ilēēnyēēn chiich nyoo mēēnkēt ngʼātuut.
45002026	Ku nēē tuup :piich choo ma Yāwuutik ngʼātuut chēpō Iriin oo, mā-āpēy :Iriin pichoochēē kilēē piichiich?
45002027	Chiich nyoo mā Yāwuutyoon aku-irēy kiyoo mwoorēy :ngʼātuut, kuurwookuun nēē siiru ngʼātuut mpō ntēēnkēt ngʼātuut choo sirootēēn.
45002028	Mēēlēēnyēēn Yāwuutyoon nyēpō man āmu /kikunamin ichō Yāwuutyoon, ntā ku āmu /kiikuyaatin murwoo Yāwuutik.
45002029	Yāwuutyoon nyēpō man ku nyoo chāmēy Iriin nkōō moonyiin. Nyōōruuy :chiich murwō nyēpō man nēē ir :Toomirmiir nyoo Tiliil kuwala kilēku chiipō Iriin amēēlē nēē tyam kutuup kiyoo mwoorēy :ngʼātuut choo sirootēēn. Nyōōruuy :chiichoonēē kāāloosuunō kuchōōnēē wōloo mii :Iriin mā wōloo mii :piich.
45003001	Mii :kāroomin nee nēē Yāwuutyoon chiich? Ntā toorētēy nee :murwoo Yāwuutik?
45003002	Man, mii :kāroomin nyoo ōōw nkōō oor aka tōkōl nēē chō Yāwuutyoon. Nyēpō taay, ku /kiikumwoochi Yāwuutik ngʼālyoontoo Iriin.
45003003	Man kilē kiikutay :Yāwuutik chaa chaangʼ kuuran ngʼālyoontoo Iriin. Mpō ntā lēē nyoonēē oo, ara ngʼuutuuy :nyoonēē kilē /mākuurānēy Iriin?
45003004	Acha! Mālēē nyoonēē. Mpō ntā ngʼuur :piich tōkōl nkōō ngʼwēny, kipō man :Iriin kilēē paani mwoorēy :siruut kilē, "Itingʼēē man irwookwoon āmu itilchinii piich kiirwook kutuup keey nkōō man."
45003005	Muukēy :chiich kumwa kilē, "Nēē toorētēy :rāyiityēēnyoon piich kuurō kāroomin nyēpō Iriin oo, ku mākātāpāypāyiituuy :Iriin nēē kātēērwookēēch?"
45003006	Acha, mālēē nyoonēē. Ntā kiilēē nyoonēē, ntā kiimuukēē kilē nee kuurwoochi :Iriin ngʼwēny?
45003007	Muukēy :chiich aka kumwa kilē, "Nēē koo irēy :ngʼuurnaneenyuun Iriin kungʼuutu keey kilē tingʼēy man /ākēētōrōōr oo, kupō nee /sikeemwa kilē aneen kipngʼōōkiyoon?"
45003008	Imuukēy mpō imwaa kilē, "Kee-ira ngʼōōki sikuchōōnō kir nyaa karaam." Mii mpō :piich walak choo ngʼāloolēēnēēch nkōō oor nyaa ra akumwoorēy kilē kumwoorēēchaan ngʼaleechoochēē. /Kuurwoochinii akwaaneek āmu yāmēy /kēērwoochi.
45003009	Kumwoorēy nee nyuun? Ara ku kāroomēēchaan Yāwuutik kusiir piich walak? Acha! Kaakēēsip keemwaa kilē kiikupāyu :ngʼōōki piich tōkōl, nēē kā Yāwuutyoon ntā ku mā Yāwuutyoon.
45003010	Mwoorēy :siruut kilē, "Moomii :chiich mpō ākoongʼo nyoo pēērēy keey.
45003011	Moomii :chiich man nyoo nkēt Iriin. Moomii mpō :akoongʼo nyoo wāsēy inyeentee.
45003012	Kiikumētō :tōkōl Iriin, maakutingʼēy :tōkōl man. Moomii :chiich mpō ākoongʼo nyoo irēy ngʼal choo kāroomēēn."
45003013	Mwoorēy :siruut kilē, "Lēē :ngʼaleekwaak kawat aku ānyinyō :ngʼālyēēpikwaak kumwoorēy ngʼuurnan. Ngʼālyoon aka tōkōl nyoo mwoorēy ku ngʼwaan kilēē ngʼwoonoo kipaangʼwa."
45003014	"Moomii kir nyoo mwoorēy kungʼātu kupāniisyō nkōō kuutuwayiikwaak choo ngʼwoonēēn."
45003015	"Kwārkwārō :pichu kurumiisyēy.
45003016	Ārii aka tōkōl yoo pēētii kuululuukēy tukun akuunyariil piich.
45003017	Mēēnkēt :pichu kaalya."
45003018	"Mēēwārēy :pichoochēē Iriin mpō kiitēēn."
45003019	Kuunkēt kilē kir aka tōkōl nyoo mii siruut chēpō Iriin, kupāytooy pichu /kikusirchi siruutēchoochēē, simatuuk keey :chiich aka tōkōl sikuurwoochi :Iriin ngʼwēny tōkōl.
45003020	Kunyuun, moomii :chiich nyoo chamaat nkōō taayuu :Iriin nēē tyam kutuup ngʼātuut āmu ngʼuutwēēch ngʼātuut kilē kii kipngʼōōkiin.
45003021	Kiikungʼuutwēēch :Iriin oor nyoo rēēl nyoo kichāmēēnēēch keepee taayuunyiin. Kiisip kungʼalaala :Muusa ākōō ōōrkooy chēpō Iriin araanoonēē. Kir nyoo irēēch kuchameech :Iriin ku kēētiirō keey Yēēsu ākityōōn nēē kātākutuupēy ngʼātuut chēpō Muusa. /Kusāruuy chiich aka tōkōl nyoo kātiirō keey Yēēsu. Moomii /keemwa kilē ngʼoo ngʼoo
45003023	āmu kiiku-ir :chiich aka tōkōl ngʼōōki nyoo mēēmuukēy ku-iti tōrōōrin nyēpō Iriin.
45003024	Kiikuchameech :Iriin sikēētililiitu kupunuunō Meesaaya Yēēsu nyoo kiiwaleeneech sāpoontanyiin kuutyaayteech.
45003025	Kikōōnu :Iriin Yēēsu /kee-ira kōrōs sikuuchoomnyō piich nkōō inyeentee nēē tiirō keey :chiich kilē kiitarta :Yēēsu kērētiichiich akipō inyeentee. Ki-ir :Iriin kilēē nyoonēē sikungʼuutu kilē pō man kuriira piich akunyōōchi kaat ngʼōōkiikwaak. Kutoomō kitarta :Kiriistō kērētiichiich /sikēēsārwēēch, ku kiiriira :Iriin piich akuupuuytoochi ngʼōōkiikwaak choo kiikiiku-ir.
45003026	Kitooku aniinee kilē pō man :Iriin, nēē mwa kilē kiikutililiituuy kipngʼōōkiis āmu kiikutiirō keey Yēēsu.
45003027	Ara, kulāsinii keey nee? Moomii :kir āmu nēē kutiirēē keey Yēēsu kuchameech :Iriin keepee taayuunyiin, mā nēē kuutyam kee-ir tukun choo kāroomēēn.
45003028	Kiinkēt kilē kiikutililiit :chiich nkōō taayuu :Iriin nēē tiirō keey Yēēsu, mā āmu tuupēy ngʼātuut.
45003029	Ara nēē lēē :Iriin ku Iriintoo Yāwuutik ākityōōn? Mā Iriintoo mpō piich choo mā Yāwuutik? Pō :Iriin mpō piich choo mā Yāwuutik.
45003030	Mii :Iriin ākoongʼo, aku inyeentee nyi tilchinii piich kilē tiliilō nēē tiirō keey Yēēsu nēē kā Yāwuutik ntā ku mā Yāwuutik.
45003031	Ara nēē kaakēētiirēē keey sōō Yēēsu kungʼuutuuy kilē kuumuukēy kēēmētō ngʼātuut? Acha! Mālēē nyoonēē, kimii achaan kēē-irēy kilēē wōli mārtooy ngʼātuut.
45004001	Ara kumwaa nee nyuun akipō kuukonyoon Apraam?
45004002	Ntā kiichamaat :Apraam nkōō taayuu Iriin nkōō ngʼal choo kāroomēēn choo kii-ir, ntā kiitingʼēy kir nyoo kilāsēē keey, aku mēēlē nyuun kiimuukēy kilasa keey taayuu Iriin.
45004003	Mwoorēy :siruut kilē "Kiiran :Apraam kiyoo kiimwoorēy Iriin. Kucham nyuun :Iriin Apraam kilē chiich nyēpō man nkōō taayuunyiin."
45004004	Nēē ir :chiich pāyit, ku maraat /kēētē kir nyoo yāmēy keey nkōō pāyit nyoo ka-ir.
45004005	Mēēmuukēy :chiich kupāyiisyēēchi Iriin kuupkootēy kilē tililiituuy :inyeentee nkōō taayuu Iriin āmu kaaku-ir tukun choo kāroomēēn. Acha sōō, tililiituuy :chiich nkōō taayuu Iriin nēē tiirō keey Yēēsu.
45004006	Kimwa mpō :Tāwuti kilē pēēruuroot chiich nyoo kiikucham :Iriin kilē pō man aku mā āmu tukun choo ka-ir woloo nyuun āmu kātiirō keey :chiichoonēē Iriin.
45004007	Mwoorēy :Tāwuti kilē, "Pēēruuroot :piich choo /kiikēēnyōōchi kaat nkōō rāyiityō nyoo kiitingʼēy /ākēē-istoochi ngʼōōki choo kiikiiku-ir.
45004008	Pēēruuroot :chiich nyoo maakuu-iitinii :Kiptaayaan ngʼōōkichiich."
45004009	Ara pō pēēruurtoni kipaat :Yāwuutik choo murēy keey, ntā pō mpō piich choo mā Yāwuutik? Ku nēē lēē Apraam? Kātākumwoorēy kilē kiicham :Iriin Apraam kilē chiich nyēpō man āmu kiiran Iriin.
45004010	/Kiikuchāmēy āyu kilē pō man Apraam? Kitoomō /kēēmur, ntā paani /kiikēēmur? Pō man kilē kiicham :Iriin Apraam kitoomō /kēēmur.
45004011	/Kikumur Apraam lētuun sikungʼuutu kilē kiisip kucham :Iriin Apraam kilē chiich nyēpō man āmu kiirānēy Iriin kutoomō /kēēmur. Kunyuun, Apraam ku paapaa piich tōkōl choo rānēy Iriin akichāmēy :Iriin kilē tiliilō mpō ntā toomō /kēēmur.
45004012	Inyeentee mpō ku paapaa piich choo murootēēn aku mēēlē nyuun paapeengʼwaangʼ kipaat āmu murootēēn. Paapeengʼwaangʼ kipaat nyuun nēē rānēy Iriin kilēē wōloo kiirāntooy :Apraam kutoomō /kēēmur.
45004013	Kii nēē yoomiis :Iriin Apraam ākōō kuukotiinēchiich kilē pōyiituuy kōōrooni akwaaneek, ku mēēlē kiiyoomiisi kilēē nyoonēē āmu kiituup :Apraam ngʼātuut. Kiiyoomiis āmu kiiran :Apraam Iriin akicham :Iriin kilē kii chiich Apraam nyēpō man.
45004014	Kunyuun, ntā /kuutēnii piich kir kilēē paani tuupēy ngʼātuut, ntā kii kilēēn kutiirō keey Iriin, aku puch kiyi kiiyoomiisi :Iriin pichoochēē.
45004015	Nēē siiru :piich ngʼātuut kunyōōru siitāt nyoo chōōnēē wōloo mii :Iriin. Ku nēē moomii :ngʼātuut /kumākuputēy.
45004016	Kunyuun, yoomiisēy :Iriin chiich nyoo rānēy inyeentee kilē pēēruurēy āmu chāmēy chiichoonēē, amēēlē āmu tuupēy ngʼātuut. Nyōōruuy nyuun :laakōōpō Apraam tōkōl pēēruurtonoonēē, mā choo tuupēy ngʼātuut kipaat, aku mpō piich tōkōl choo rānēy Iriin kilēē Apraam. Apraam ku paapeenyoon tōkōl.
45004017	Kii nēē mwoochi :Iriin Apraam kilē, "Ā-iriin ilēku paapaa kōōrootin chaa chaangʼ" kuuran :Apraam ngʼaleechoochēē, āmu kiinkēt kilē Iriin nyoo tēnii sopoon piich choo kiikumēērō aku-irēy tukun choo kiimoomii kutooku nēē ngʼalaal.
45004018	Paani kiiyoomiis :Iriin Apraam kilē lēkuuy paapaa kōōrootin chaa chaangʼ, kuuran :Apraam akuumoongʼu Iriin mpō ntā kiilēē yoo mēēmuukēē :kiyi /kiikuuyoomiis. Kichō kilēku :inyeentee paapaa kōōrootin chaa chaangʼ kilēē paani kiimwoochinii :Iriin kilē, "Choongʼiituuy laakōōkuuk kilēē kookeel."
45004019	Mpō ntā kiikiikuyoosiit :Apraam nyoo kiikiikuuwoonyō pōōr āmu kiitingʼēy kēnyiis pokol akiimaamuukēy kinam :Saara laakwa āmu kii sōōn, kumootoomtoomān :Apraam kutiirō keey Iriin.
45004020	Maatoomtoomān :Apraam kuuran kiyi kiiyoomiis Iriin. Kitas taay nyuun :inyeentee kutiirō keey Iriin akuutōrōōr
45004021	akicham kilē tingʼēy :Iriin kaamuuka ku-ir kir nyoo kiikuuyoomiis inyeentee.
45004022	Kicham nyuun :Iriin Apraam kilē kii chiich nyēpō man āmu kiitiirō keey inyeentee kilēē paani mwoorēy :siruut.
45004023	Mā Apraam ākityōōn nyoo kiicham :Iriin āmu kiitiirō keey inyeentee.
45004024	Chāmēēch mpō :Iriin kilē kutiliilō nēē kutiirō keey inyeentee nyoo kiingʼeeta Kiptaayaantēēnyoon Yēēsu meerat.
45004025	Yēēsu nyoo /kiikiitētooy kima akipō ngʼōōkichooch /akeengʼeeta meerat sikēēcham kilē kiipō man nkōō taayuu Iriin.
45005001	Kunyuun, kilēē paani /kiikeechameech kilē kipō man nēē kutiirēē keey Iriin, /kēētingʼēy kalya nkōō Iriin kupunuunō Kiptaayaantēēnyoon Yēēsu Kiriistō.
45005002	Āmu kutiirēē keey Yēēsu, kēēnyōōruuy choomnyoot nyēpō Iriin ākēēnāmchi keey choomnyoonoonēē. Kupāypāyō āmu kiimoongʼuuy kilē /pākēētōrōōrēēch ākēētēpi nkōō Iriin.
45005003	Mālēē nyoonēē kipaat, kupāypāyō mpō nēē kunyōōru kaa-iimuut, āmu kiinkēt kilē irēēch kaa-iimuut keemurtee.
45005004	Nēē kimurta, kēēkiilyō. Nēē kukiilyō, kēēnyōōru kāāmoongʼunō nyoo ōōw.
45005005	Aku māwiirtooyēēch kāāmoongʼunō āmu, /kiikukōōnēēch :Iriin Toomirmiiryeenyiin akukōōnēēch choomnyoot nyoo ōōw.
45005006	Paani kiimākuumuukēy keey, kima :Meesaaya nkōō pērēētuu nyoo kii yamaat akipō achaan choo kii kilēē kipngʼōōkiis.
45005007	Kōrōōm kuchamta keey :chiich kima akipō chiitō aka, akuumuukēē nyuun kuchamta keey :chiich kima akipō chiich nyoo lēē sikēn.
45005008	Aku nyuun, kiingʼuutwēēch :Iriin choomnyēēnyiin āmu mpō ntā kiikiichaan kipngʼōōkiin kuuyooku Kiriistō kichō kima akipō achaan.
45005009	Kilēē paani /kiikeechameech nyuun kilē kichaan piich choo tiliilēēn āmu kiitarta :Yēēsu kērētiichiich, ku sārwēēch nyuun :Iriin kupunuunō wēēriinyiin simēērwookwēēch pērēētuuni pō lēt akuwiirchēēch ma nyēpō ākōy.
45005010	Paani kiikiichaan puun chēpō Iriin, ku /kiichoomnyēēch meeraa wēēriinyiin ākōō inyeentee. Ku paani /kiikēēchoomnyēēch ākōō Iriin, kēētingʼēy man kilē kunyōōruuy sopoon nyēpō ākōy āmu :Yēēsu ku sopoon.
45005011	Kupāypāyō nyuun āmu kiichoomnyēēch :Kiptaayaantēēnyoon Yēēsu Kiriistō ākōō Iriin.
45005012	Paani kii-ir :Aatam ngʼōōki, kupka ngʼōōki ngʼwēny, akwoopu :ngʼōōkistonoonēē meerat. Kichōōnchi nyuun :meerat chiich aka tōkōl āmu ki-ir :chiitōkōl ngʼōōki.
45005013	Kiimii :ngʼōōki ngʼwēny kutoomō /kēēkōōnu ngʼātuut chēpō Muusa. Ntā kiimoomii :ngʼātuut /tāmākumwoorēy kilē kāput :chiich ngʼātuut.
45005014	Kiipāytooy nyuun :meerat kimukuul mēt kitoomō mpō /kēēkōōnu ngʼātuut chēpō Muusa mpō ntā kiimaatay :pichoochēē Iriin kilēē wōloo kiitayta :Aatam. Makarkeey :Aatam nkōō Yēēsu amakarkeey :Yēēsu nkōō Aatam. Paani ki-ir :Aatam ngʼōōki, kwoopchi piich tōkōl meerat. Ku paani kiitētō :Yēēsu sopoontanyiin, kwoopchi piich tōkōl chamat nyēpō Iriin.
45005016	Kii nēē kaaku-ir :Aatam ngʼōōki, kuurwoochi :Iriin piich tōkōl akutilchi kunyōōru siiteengʼwaangʼ. Ku paani ki-ir :piich chaa chaangʼ ngʼōōki nyuun, kuutēto :Yēēsu sopoontanyiin akipō achaan sikutilweech :Iriin kilē mākutingʼēy tisya.
45005017	Kii :ngʼōōki nyēpō chiich ākoongʼo nyi kyoopchi piich tōkōl meerat. Aku chamat nyuun nyēpō chiich ākoongʼo nyi āpchinii piich tōkōl choo tiirēē keey Yēēsu sopoon akunyōōru /kēēnyōōchi kaat ngʼōōkiikwaak.
45005018	Āmu kii :ngʼōōki nyuun nyēpō chiich ākoongʼo nyi ki-ir piich tōkōl /kēērwoochi /ākēētilchi kilē mēērsōōt. Ku kir nyuun ākoongʼo nyaa karaam nyoo ki-ir :chiitō aka mpō nyi ki-ir /keecham kilē tiliilō piich akunyōōru sopoon.
45005019	Āmu maateer iit :chiich ākoongʼo Iriin, ku-ir :nyoonēē piich tōkōl kilēku kipngʼōōkiis. Āmu kiitēēr iit nyuun :chiich ākoongʼo Iriin, ku-ir :chiichoonēē /keecham piich chaa chaangʼ kilē pō man.
45005020	Paani /kiikukōōnu ngʼātuut, kuchaangʼiit :ngʼōōki. Ku nēē chaangʼiit :ngʼōōki, kutasa mpō chamataa Iriin ku-ōōwiit.
45005021	Paani kiipāyuuy piich :ngʼōōki, ku kyoopu meerat. Ku paanyēēnyi pāyuuy :chamataa Iriin piich chēpō man kwoopuuy sopoon nyēpō ākōy kupunuunō Yēēsu Kiriistō Kiptaayaantēēnyoon.
45006001	Ki-ir nee nyuun? Ara kitas taay sōō kee-ir ngʼōōki sikutāsu keey :chamataa :Iriin?
45006002	Acha sōō, mālēē nyoonēē mpō kiitēēn. Maakupāywēēch :ngʼōōki. Ara muukēē kilē nee nyuun keetas taay kee-ir ngʼōōki?
45006003	Moonkēt :akwaan sōō kilē paani /kikuupaatiisaneech kēēlēkuu kir ākoongʼo nkōō Yēēsu Kiriistō ku kiirook ātēpuutēchooch chēpō taay?
45006004	Kiima :Yēēsu, /kēētup /akeengʼeeta meerat nkōō kaamuuka nyēpō Paapa Iriin. Nkōō oor nyoo lēē nyoonēē, ku kiikēēmēērō /ākēētupēēch paani /kiikuupaatiisaneech sikēēnyōōru sopoon nyoo rēēl.
45006005	Āmu kii kēēlēku kir ākoongʼo nkōō Kiriistō nkōō meereenyiin paani /kikuupaatiisaneech, ku man kilē /kiingʼēētēēch nkōō inyeentee, kēēnyōōruu sopoon nyoo rēēl.
45006006	Kiinkēt kilē kiikēēmētoochi ātēpuut choochooch chēpō ngʼōōki kimurtooyoontoo Kiriistō simaakutingʼēy :ngʼōōki kaamuuka aka tōkōl mu sopoontonyoon ku-ireech kēēlēku ōōtwook chēpō ngʼōōki.
45006007	Kii nēē kumēēro nkōō Kiriistō, /keetyaataareeneech kaamuuka nyēpō ngʼōōki.
45006008	Āmu kiikumēērō nkōō Kiriistō, kēērānēy nyuun kilē kusopyootēēn kilēē paani sāpoot :inyeentee.
45006009	Kiinkēt kilē /kiikuungʼeeta Kiriistō meerat, amaakumēērēy kuureer, kunyuun maakupāyuuy :meerat inyeentee.
45006010	Paani kiimēērēy Kiriistō, ku kiima sikuuwaangʼ kaamuuka nyēpō ngʼōōki kilē chiim akumāngʼiisyēy aniin kupāyiisyēēchinii Iriin.
45006011	Mārēy āsōwu ākwoonēēk kilē /kikeetyaaytaareenaak kaamuka nyēpō ngʼōōki. Ku maraat nyuun āpāyiisyēēchi Iriin kilēē paani pāyiisyēēchinii :Yēēsu.
45006012	Maakany nyuun kupaytaak :ngʼōōki sima-iraak a-ir tukun chēpō ngʼōōki.
45006013	Āmoochāmchi kamas aka tōkōl nyēpō pōōrwēyiikwook ku-ir ngʼōōki. Akanya kupāywook :Iriin āmu, /kiikēēsāruunēēnook meerat ānyōōru sopoon. Āpāyiisyēērēē pōōrwēyiikwook ku-ir tukun choo chāmēy :Iriin.
45006014	Māmārēy kutakupaytaak :ngʼōōki, āmu maakuriipook :ngʼātuut. Choomnyoot nyuun nyēpō Iriin nyi pāytooyook.
45006015	Ara nee nyuun? Kitas taay sōō kee-ir ngʼōōki, āmu chamat nyēpō Iriin nyi pāytooyēēch, maaku :ngʼātuut nyi riipēēch? Acha!
45006016	Inkēt sōō kilē nēē cham ilēku ōōtwookiintoo chiich, ku mārēy ituup kiyi mwoorēy :chiichoonēē? Nēē cham kupāyuun :ngʼōōki inyōōruuy meerat. Ku nēē cham ikoonyit Iriin, kuchāmiin :inyeentee.
45006017	Mpō ntā kiipāytooyook ngʼōōki, kēēmwoochinii Iriin kōōnkēy, āmu kyaacham nkōō moo ākoongʼo kiyoo /kiikiineetaak.
45006018	/Kiikiityaaytaareenaak ngʼōōki aku kiikupāywook :man.
45006019	Āmiiyaa ā-āmēy pooryoot ārārwook tukuuchu āmu tookuskusō nkōō sopoon nyēpō araa Kiriistō. Nkōō sopoon nyoongʼwoongʼ nyēpō taay, ku kyaakany kupaytaak :kaapkootuut chaa raacheen ākōō ngʼal choo mātiliilō. Ku paannyēēnyi nyuun, kēēmārēy kupaytaak :ngʼaleepō man ākōō tiliilin.
45006020	Paani kiitākupāywook :ngʼōōki, ku kiimāpāywook :ngʼaleepō man.
45006021	Ara, kāroomin nee nyoo kiikōōnook :ngʼaleechu kyaa-ir chu liilook paannyēēnyi? Āpuuy :ngʼaleechoochēē meerat.
45006022	Kunyuun, paannyēēnyi āmu /kiikeetyaaytaareenaak ngʼōōki akaakupaytaak :Iriin, ānyōōruuy nyuun man, aku lēt ānyōōru sopoon nyēpō ākōy.
45006023	Kunyuun, mālāk nyēpō :ngʼōōki ku meerat. Ku kōōnunō nyēpō :Iriin ku sopoon nyēpō ākōy kupunuunō Yēēsu Kiriistō Kiptaayaantēēnyoon.
45007001	Tuupchēēnichuuch, akwaan Yāwuutik choo ānkēt ngʼātuut chēpō Muusa, moonkēt :akwaan kilē pāyuuy kipaat :ngʼātuut chiich nēē tākusopoot?
45007002	Ānkēt akwaan kilē mwoorēy :ngʼātuut kilē maraat :cheepyooso nyoo āpoot kutēpō nkōō saanteenyiin nēē tākusopoot. Ku nēē ma :saanteenyiin, ku maakurataat cheepyoosoonoonēē.
45007003	Ku nēē tākusopoot :saantee akwoop keey :cheepyoosoonoonēē nkōō chiich aka, ku kaaku-ir ngʼōōki. Ku nēē ma :saanteenyiin, ku kaakuutyaaka :cheepyoosoonoonēē kwoop keey nkōō chiich aka. Ku nēē āp :chiich, kumaa-ir ngʼōōki.
45007004	Tuupchēēnichuuch, ngʼālyoon kunyi: /kiikuutyaaytaareenaak kaamuuka nyēpō ngʼātuut paani kiima :Yēēsu akipō akwaan. Ātyookiisyēēkwaan soopōyiitu chiitō aka. Chiichoonēē ku Kiriistō nyoo /kiikuungʼeeta meerat. Ku paannyēēnyi nyuun, āmuukēy a-ir kir nyoo chāmēy :Iriin.
45007005	Kii nēē tākupāytooyēēch :ātēpuutēchooch chēpō ngʼōōki, ku kiingʼēētngʼēētēēch :ngʼātuut kee-ira ngʼal choo āpuuy meerat.
45007006	/Kiikeetyaaytaareeneech nyuun paannyēēnyi ngʼātuutēchoochēē kiirateech sikēē-irchii Iriin pāyit nkōō oor nyoo rēēl nyēpō Toomirmiir. Mā kilēē taay paani kiikutuupēy ngʼātuut choo sirootēēn.
45007007	Ara nee nyuun, rāāchō :ngʼātuut? Acha sōō, mālēē nyoonēē mpō kiitēēn. Ntā kiimoonkēt :aneen ngʼātuut chēpō Muusa oo, ntā kyoosōwuyaa kilē ngʼōōki ku nee? Āmwooraa kilēē nyoonēē āmu ntā kiimāmwoorēy :ngʼātuutēchoochēē kilē, "Mēērōōti ngʼat koongʼ kiipō chiich" ntā kiimaasōwuuy kilē ngʼat koongʼ ku kir nyaa ra.
45007008	Ngʼātuutēchwēēchu choo ki-ir kunyōōru :ngʼōōki pārooyin nyoo kiipaytaan aku-iran ānyōōru ngʼat koongʼ aka tōkōl nyaa ra. Nēē moomii :ngʼātuut, ku mātingʼēy :ngʼōōki kaamuuka.
45007009	Kitoomō āsōwaa ngʼātuut, ku kiimootingʼēy kaa-iimuut nkōō sopoontanyuun. Ku paani kyoowaasōwaa ngʼātuut, āsōwaa ngʼōōki ākoonyōōru nyaril nkōō sopoontanyuun.
45007010	Ku :ngʼātuut nyuun choo kiitā-āpkoon sopoon, kwoopkoon meerat.
45007011	Kinyōōru :ngʼōōki pārooyin nkōō ngʼātuutēchoochēē kuupootān, akuparan.
45007012	Mpō ntā kiipāyiisyēērō :ngʼōōki ngʼātuut kuparan, kutākutiliilō :ngʼātuut, man aku kāroomō.
45007013	Nēē kāroomō :ngʼātuut oo, kwoopkaa meerat kilē nee? Acha sōō, mā lēē nyoonēē! Kiimā :ngʼātuut chu kyoopkoon meerat. Kii ngʼōōki, āmu kiipāyiisyēērō :ngʼōōki ngʼātuut nyaa karaam kwoopkaa meerat. Ngʼuutuuy nyoonēē kilē raacha :ngʼōōki nyoo mātingʼ /keemwa.
45007014	Kiipkaana :ngʼātuut chēpō Muusa wōloo mii :Iriin aku nēē taarataat :aneen nkōō ātēpuutēchuuch chēpō kēny ku taarataat nkōō ngʼōōki.
45007015	Moonkēt :aneen nyuun kiyoo ā-iraa, āmu kir nyoo āmāraa kilē ntā a-ir, kumoo-iraa. Kiyi ā-iraa nyuun ku kiyi āsāsaa.
45007016	Ku nēē a-iraa kir nyoo āsāsaa, āchāmaa kilē pō man :ngʼātuut nēē mwoorēy kilē ra kiyoonēē.
45007017	Ku mā :aneen nyuun man nyi āmii ā-irēy kir nyaa ra. Ngʼōōki nyoo pāywoon :nyi mii ku-irēy tukun chaa raacheen.
45007018	Ānkēt :aneen kilē nēē taarataat nkōō ātēpuutēchuuch chēpō kēny, ku moomuukaa a-ir kir nyaa karaam, āmu mpō ntā apkaat :aneen kilē taa-ir kir nyaa karaam, ku moomuukaa a-ir.
45007019	Kir nyoo ā-iraa ku mā kir nyaa karaam nyoo āmāraa a-ir, mpō tukun chēpō ngʼōōki choo moomāraa a-ir, ātāsaa taay ā-irēy.
45007020	Nēē ā-iraa kir nyoo moomāraa a-ir, ku mā :aneen nyoo ā-iraa. Ngʼōōki nyoo pāywoon nyoo irēy ngʼaleechoochēē.
45007021	Kunyuun, man ku :nyi: Nēē āmāraa a-ir kir nyaa karaam, kuchōōnchoon :ngʼōōki kilē weel.
45007022	Nkōō kāāpkootuutēchuuch, āpāypāchinii ngʼātuut chēpō Iriin,
45007023	aku nyuun, ātēēraa kaamuuka aka nkōō pōōrtanyuun nyoo mii pooryoot nkōō kāāpkootuutēchuuch. Rātaa :nyoonēē nkōō ngʼōōki choo mii kupāyiisyēērēē pōōrtanyuun.
45007024	Kunyuun ātingʼēy ngʼātuut chēpō Iriin nkōō kāāpkootuutēchuuch akutakupāywoon :ngʼōōki. Kyoopētitō ānō kēny? Ngʼoo nyoo muukēy kusāruunēēnoon sōpooni āpuuy meerat? Āmwoochinii nyuun kōōnkēy Iriin kipunuunō Kiptaayaantēēnyoon Yēēsu Kiriistō nyoo muukēy kusāruunō piich nyarili.
45008001	Maakumii nyuun paannyēēnyi :chiich nyēpō Yēēsu Kiriistō nyoo /tākēētilchinii kiirwook.
45008002	Kiikuutyaayteech :Toomirmiir nyoo Tiliil kungʼeetee wōloo mii :ngʼōōki choo kiipayteech akwoopu meerat. Kiikēēnyōōru nyuun sopoon nyoo rēēl kupunuunō Yēēsu Kiriistō.
45008003	Kiimātingʼēy :ngʼātuut chēpō Muusa kaamuuka kuupēl ngʼōōki choo kiikiikupayteech. Ku kiimuuk nyuun :Iriin inyeentee ngʼōōki paani kiiyooku Wēēriinyiin kichō ngʼwēny kimāngʼiisyō kilēē achaan choo kilēē kipngʼōōkiin. /Kiikuukarkaat Yēēsu nkōō kimurtooyoon /sikēēnyoowēēch kaat ngʼōōkiichooch. /Keemuuk nyuun ngʼōōki.
45008004	Ki-ir :Iriin kilēē nyoonēē sikeemuuka kee-ira man kilēē wōloo mārtooy :ngʼātuut chēpō Muusa nēē kutuup Toomirmiir nyoo Tiliil amakutuup ātēpuut chēpō ngʼōōki.
45008005	Piich choo tākutuupēy ātēpuut chēpō ngʼōōki kupāytooy :ātēpuutēchoochēē kāāpkootuutēkwaak. Ku piich choo tuupēy Toomirmiir kupāyuuy :Toomirmiir kāāpkootuutēkwaak.
45008006	Chiich nyoo pāyuuy :ngʼōōki kāāpkootuutēchiich, kunyōōruuy meerat. Ku chiich nyoo pāyuuy :Toomirmiir kāāpkootuutēchiich, kunyōōruuy :chiichoonēē sopoon ākōō kaalya.
45008007	Kunyuun nēē tākupāyuuy :ngʼōōki kāāpkootuut chēpō chiich, ku puunyoontoo Iriin :chiichoonēē. Māmārēy :chiichoonēē ku-ir kiyoo mārēy :Iriin aku man mēēmuukēy ku-ir.
45008008	Piich choo tākupāytooy :ngʼōōki, kumēēmuukēy :pichoochēē kuupaypaay Iriin.
45008009	Akwaan nyuun ku maakupāytooyook :ngʼōōki. Pāytooyook :Toomirmiir nyoo Tiliil, āmu ātingʼēēkwaan Toomirmiiryoonoonēē. Ku nēē mātingʼēy nyuun :chiich Toomirmiiryoo Kiriistō, ku mā pō :chiichoonēē Kiriistō.
45008010	Āmu kii-ir :Aatam ngʼōōki akwoopu meerat kuchō kōōrooni, ku ākōy kurook :piich tōkōl nkōō ngʼwēnyuuni. Ku nēē ātingʼēy Kiriistō nkōō sopoonwēkwook, ku kōōnook :Toomirmiiryeenyiin sopoon āmu kiikuchamaak :Iriin kilē ātiliilō.
45008011	Āmu ātingʼēēkwaan Toomirmiir nyoo Tiliil nyoo kiingʼeeta Yēēsu meerat, kuungʼēētēēnook mpō :Toomirmiiryoonoonēē meerat akukōōnook sopoon nyēpō ākōy.
45008012	Kunyuun oo, tuupchēēnichuuch, mii :ngʼālyoon nyoo mārēy kee-ira akuutoorētēēch :Toomirmiir nyoo Tiliil. Makaat kēēmētēē tukun chaa raacheen choo kiicham kēē-irēy. Chiich nyoo tuupēy ātēpuutēchoochēē pō taay, kumēērēy. Ku choo tuupēy Toomirmiir nyoo Tiliil ku sāpsōōt.
45008014	Piich choo ntōrōōrchinii :Toomirmiir nyoo Tiliil, ku laakōōpō Iriin :choochēē.
45008015	Mēēlē kyoonyōōruukwaan Toomirmiir nyoo ki-iraak ālēku ōōtwook ākoowāriisyō. Acha, kyoonyōōruukwaan Toomirmiir nyoo ki-iraak ālēku laakōōpō Iriin. Toomirmiiryoonoonēē nyoo irēēch kēēkuurēē Iriin 'Apoo.'
45008016	Toomirmiir nyoo Tiliil nyoo ngʼuutwēēch kilē man kichaan laakōōpō Iriin.
45008017	Āmu kichaan laakōōpō Iriin, kēērāmtooy ākōō Kiriistō tukun choo tingʼēy Paapaan. Nee kunyaril kilēē Kiriistō, kēētōrōōrēēch kilēē inyeentee.
45008018	Āpkootaa kilē /mākuumuukēy /keekarkeeyiita nyarili kumii kēēnyōōruuy pērēētuusyēchu tōrōōrin nyoo kipa kēēnyōōruuy lētuun.
45008019	Mii kukānyēy :kir aka tōkōl nkōō kōōrēē pērēētuu nyoo irēy :Iriin kutooku man kilē ngʼoo laakōōchiich.
45008020	Kiikiitaamparaar :kir aka tōkōl nkōō ngʼwēny aku mēēlē āmu kiikumārēy kilēē nyōōnēē, kiitē :Iriin siitāt paani kiimaateer inyeentee. /Akēēkēnēy nyuun kilē wēētii kukārāmiituuy nkōō lētuun.
45008021	Kipa /kēētyooytoorēē piich pērēētuu aka kaamuuka nyēpō meerat, aku nyōōru :piich ōōwin nyēpō laakōōpō Iriin.
45008022	Kiinkēt kilē miitō kungʼwoonchinii kir aka tōkōl nyoo miitō kōōrēē kungʼeetee kēny ākōy ātyēē kilēē paani ngʼwoonchinii :cheepyooso nyoo tuumēy laakwa.
45008023	Kumiichaan mpō kēēnyārilēy choo /kikēēkōōnēēch Toomirmiir nyēpō Iriin sikeechamchama wōloo lēē tōrōōrin nyoo chōōnēy lētuun. Kumiichaan kēēkēnēy nkōō ngʼwoonin /kēēkōōnēēch pōōrwēy chaa reelacheen ākēēnyōōru kir aka tōkōl nyoo mārēy :Iriin kuutē laakōōchiich.
45008024	Kii nēē /kusārwēēch, kēētoowu kēēkēn kiyi kipa kēēnyōōruuy nkōō pērēētuunoonēē. Nēē kiikunyōōru :chiich kir nyoo kiikēnēy, ku maakuukēnēy kiyoonēē kuureer.
45008025	Ku nēē kuukēn kir nyoo mākutingʼēy, kēēmurtooy kēēkēnēy.
45008026	Toorētēēch mpō :Toomirmiir nyoo Tiliil āmu kiikuskusō amākuunkēt wōloo kusooytooy nkōō oor nyaa karaam. Soowēēch nyuun :Toomirmiir nyoo Tiliil nkōō oor nyoo mākuumuukēy /keemwa nkōō kuutuwayiichooch.
45008027	Āmu Iriin nyi syookēy mukuliiriichooch, kuunkēt nyuun :inyeentee kiyoo pkootēy :Toomirmiir, āmu soochinii :Toomirmiir piich chēpō Kiriistō kilēē wōloo mārtooy :Iriin.
45008028	Kiinkēt kilē nkōō kir aka tōkōl, ku-irēy :Iriin ngʼal choo kāroomēēn nkōō wōloo mii :choo chāmēy inyeentee, choo kiikukuur :Iriin kilēē wōloo kiichēptō :inyeentee.
45008029	Piich choo kiisip kusōwu :Iriin, ku kiitapaan kukarkeeyiit nkōō Wēēriinyiin sikulēku :Wēēriinyiin Kipooreet nyēpō tuupchēēnik chaa chaangʼ.
45008030	Aku choochēē kiisip kuutapaan, kukuur akwaaneek. Ku choochēē kikuurēy, ku-ir kutililiituuy. Ku choochēē ki-irēy kutililiituuy, kuutōrōōr.
45008031	Ara, kumwoorēy nee nyuun? Nēē nyoonyoon Iriin, kuupēlēēch :ngʼoo?
45008032	Nēē kiikōōnu :Iriin Wēēriinyiin akipō achaan oo, kuumuukēy kilē nee ku mākōōnēēch kir aka tōkōl nkōō choomnyeenyiin?
45008033	Ngʼoo :nyoo muukēy kutil kilē raacha :piich choo kiikukwar :Iriin? Iriin ākityōōn nyoo tilēy kilē pō man :chiich.
45008034	Kunyuun oo, ngʼoo :nyoo muukēy kuurwookwēēch? Moomii :chiich, āmu kiima :Yēēsu Kiriistō akipō achaan, kungʼeetee meerat akutēpō ēēruu taay nyēpō Iriin akusoowēēch.
45008035	Ara, mii :chiich nyoo muukēy kuupēēsyēēch nkōō choomnyoot nyoo tingʼēēnēēch :Kiriistō? Nēē kākinyārilyō ntā nēē kinyōōru ngʼal choo nyikiisēēn ntā /kēē-usēēch ntā kāchō :piri ntā nēē mākutingʼēy sirōōy ntā nēē kimii yaa ra ntā nēē chō :meerat, ku mēēpēēsyēēch nkōō Kiriistō mpō kiitēēn!
45008036	Mwoorēy :siruut chēpō Iriin kilē, "/Kupārēēch pērēētuu aka tōkōl akipō inyēēn. Kukarkeey :achaan nkōō kēēchiir choo /kuyēēngʼēy."
45008037	Mpō ntā mii :tukuuchoochēē tōkōl, kēēpēliisyēy kupunuunō inyeentee nyoo kiichameech.
45008038	Ānkēt man kilē nēē kā meerat ntā kā sopoon, ntā ku malaykeen ntā toomirmiirēy chaa raacheen, ntā tukun chēpō aniinee ntā ku chēpō pērēētuus choo pkoonēy ntā ku kaamuuka aka tōkōl,
45008039	nēē kā kir nyoo mii im ntā ku nyoo mii ngʼwēny ntā kā kir aka tōkōl nyoo ki-ir :Iriin, ku mēēmuukēy :tukuuchoochēē tōkōl kuupēēsyēēch nkōō choomnyoo Iriin kupunuunō Yēēsu Kiriistō nyoo Kiptaayaantēēnyoon.
45009001	Ātingʼēy ngʼwoonin nyoo ōōw akiikuu-iiman mēt nyoo lēē yoo mārookēy :ngʼwoonintonoonēē āmu toomō /kēēsāru tuupchēēnichooch, piichuuch pō Israayeel. Ntā muukēē /kēēsāru akwaaneek ntā /kuwiirtaan /akeetapaaneenaan wōloo mii :Kiriistō. Āmwooraa man āmu kyootaa sāpoontanyuun Kiriistō ākoopkootaa kilē rānēy :Toomirmiir nyoo Tiliil kilē pō man ngʼaleechu kaamwa.
45009004	Piich chēpō Israayeel chu ki-ir :Iriin kilēku laakōōchiich akungʼuuti kaamuukeenyiin. Ku-ir miis nkōō akwaaneek akuutē ngʼātuut nkōō kōrōs chēpō Kōpō Iriin akuuyoomiis akwaaneek kilē /kaakēēpēēruurook.
45009005	Kiipkoonēē :akwaaneek kō pō mpō Apraam aku kōyēēnyi nyi kichōōno :Meesaaya. Kutōrōriit ākōy :Iriin nyoo pāytooy kir aka tōkōl. Lēē nyoonēē.
45009006	Maanyōōru :Yāwuutik chaa chaangʼ pēēruur nyoo kiiyoomiis :Iriin laakōōpō Apraam. Ara ngʼuutuuy :nyēēnyi kilē mākutiirēē keey Iriin? Mālēē nyoonēē, āmu mēēlē kiitiirō keey :piich tōkōl chēpō Israayeel Yēēsu.
45009007	Mā kuukōtiināpō Apraam tōkōl chu nyōōruuy pēēruur nyoo kiiyoomiis :Iriin laakōōpō Apraam. Choo nyōōruuy ku choo pkoonēē kōpō Isaka kilēē paani mwoorēy :siruut kilē, "/Ki-itēy laakōōkuuk kupunuunō Isaka."
45009008	Ngʼuutuuy :nyoonēē kilē mā piich tōkōl choo pkoonēē siintaar nyēpō Apraam :choo lēē laakōōpō Iriin. Kunyuun choo nyitēy :Iriin kilē laakōōpō Apraam chēpō man ku choo rānēy kir nyoo yoomiisēy :Iriin.
45009009	Kiiyoomiis :Iriin akipō Isaka kilē: "Āwārākēē pērēētuu nyoo lēē nyēēnyi kēnyiini chōōnēy, aku ātoonēē, kitingʼēy :Saara wēērii."
45009010	Irēy :Iriin kiyoo mārēy :moonyiin kilēē paani ki-irchi laakōōpō Rapeeka ākōō Isaka.
45009011	Kitoomō /keenam laakōōchoochēē kii lēē saram, aku kitoomō ku-ir kir nyaa karaam ntā ku kir nyaa ra, kumwoochi :Iriin Rapeeka kilē, "Pāytooy :nyi miningʼ nyi ōōw." Kunyuun, ngʼuutuuy nyēēnyi kilē kiilēwēn :Iriin kilēē wōloo kiimārtooy :inyeentee, mā kiyoo ki-ir laakōōchoochēē.
45009013	Mwoorēy :Iriin mu siruut kilē, "Kyaacham :aneen Chaakōp kusiir Eesaaw."
45009014	Ara kumwaa nee? Māpō man :Iriin? Acha sōō, mālēē nyoonēē mpō kiitēēn.
45009015	Kimwoochi :Iriin Muusa kilē: "Āriirēēy piich choo āmāraa ariira."
45009016	Kunyuun, riirēē :Iriin piich choo chāmēy kusiir :piich choo āmēy pooryoot sikunyōōru pēēruur.
45009017	Kiimwoochi :Iriin pāytooyiintoo Miisiri kilē, "Kyoolēwēniin soongʼuutuunēēniin kaamuukeenyuun /sikee-amtaata kaarineenyuun nkōō kōōrēē tōkōl."
45009018	Kunyuun riirēē :Iriin chiich nyoo mārēy kuriira akukany kuyaam mēt chiich nyoo mārēy kuuyaam mēt.
45009019	Muukēy :chiich aka nkōō akwaan kuteepeenaan kilē, "Nkōō nee nyuun sikumwoorēy :Iriin kilē kaleel :chiich? Ngʼoo nyoo muukēy kukarta Iriin ku-ir kir nyoo mārēy?"
45009020	Inyēēn ngʼoo nyoo imuukēy iwālchi Iriin ngʼālyoon? Ara muukēy :kir nyoo /kiku-irta kuteep chiichi kii-irtooy kilē "Āmu nee sii-iraan kilēē nyi?"
45009021	Muukēy :chiich nyoo irēy tērēēn kupāyiisyēērō min ākoongʼo ku-irta tēr nyēpō koonyit, aku-ir aka nyoo māpō koonyit.
45009022	Mpō ntā kiimuukēy :Iriin kungʼuutu kaamuukeenyiin kungʼwoonchi piich choo kiiku-ir ngʼōōki choo rookēē /keeluluuk, ku kiikirinta :Iriin pichoochēē.
45009023	Ki-ir kilēē nyoonēē sikungʼuutu wōloo chāmtooy choo soomēy /kēēnyoochi kaat. Nyōōruuy :pichoochēē pēēruur nyoo kiikuchēpchi :Iriin akwaaneek.
45009024	Achaan man nyuun chu kiikukuurēēch :Iriin kēēlēkuu piichiich, nēē kii Yāwuutik ntā ku mā Yāwuutik.
45009025	Mwoorēy :Iriin nkōō siruut chēpō Oseeya kilē: "Ākuurēē pichoochēē kii mā chaachuuch, 'piichuuch,' ku choo kimoochāmēy akuurēē, 'chamanichuuch.' "
45009026	Akimwoorēy mpō :siruutēchoochēē pō Oseeya kilē, "Nkōō ārii yi /kikumwoochiinēē kilē, 'Maakwaan piichuuch,' keepa /kēēmwoochiinēē nyuun kilē, 'Akwaan laakōōpō Iriin nyoo tōrōōr.' "
45009027	Riirēē :Isaaya piich chēpō Israayeel kilē: "Mpō ntā chaangʼ :piich chēpō Israayeel kilēē asyaak choo mii araaray, /kēēsāruuy choo ngʼērin, āmu
45009028	mārēy kuurwoochi :Iriin piich nkōō kōōrēē kilē weel."
45009029	Karkeey nkōō yoo kiisip kumwa :Isaaya kilē "Ntā kiimaatuukweech :Iriin nyoo tingʼēy kaamuuka tōkōl piich choo ngʼērin, ntā /kiikiiwoongʼēēch kilēē piich chēpō Sotom ākōō Komoora."
45009030	Ara, kumwaa nee? Kiikeerō kilē /kiikeecham kilē pō man :piich choo mā Yāwuutik mpō ntā kiimaatyam kutuup ngʼātuut kilēē Yāwuutik. /Kiikucham kilē tiliilō āmu kiitiirō keey Kiptaayaan.
45009031	Aku maatililiituuy nyuun Yāwuutik choo kiityam kutuup ngʼātuut chēpō Muusa kilē sikucham :Iriin akwaaneek.
45009032	Nēē nyi kiikarta? Kir nyoo kiikarta ku paani maatiirō keey Kiriistō. Kiitiirō keey tukun choo irēy :akwaaneek. Kiikwat ':raatyaanoonēē kwātēy piich'
45009033	kilēē paani mwoorēy :siruut kilē "Aroo kee, kyootaa raat Saayoon nyoo kwātēy piich aku raat nyoo miltooy piich. Ku :chiich nyuun nyoo kātiiro keey inyeentee, ku manāmēy :sōōrnān."
45010001	Tuupchēēnichuuch, kir nyoo mārēy :moonyuun nkōō kir nyoo āsooyaa Iriin ku /kēēsāru piichuuch chēpō Israayeel.
45010002	Ānkēt aneen kilē tyāmēy :pichoochēē kuupaypaay Iriin, aku moosōwu nyuun kir nyoo mārēy :Iriin.
45010003	Mēēnkēt :pichoochēē oor nyoo irēē :Iriin chiich kilēku nyēpō man aku kiikuutyam kilēku chēpō man nkōō oortineekwaak. Maacham nyuun kutuup araa Iriin nyoo irēy chiich kilēku nyēpō man.
45010004	Kiichō kuusilta :Kiriistō ngʼātuut chēpō Muusa sikuchama :chiich aka tōkōl nyoo rānēy inyeentee.
45010005	Kiimwooru :Muusa akipō man nyoo chōōnēē wōloo mii :ngʼātuut kilē, "Chiich nyoo keeran kutuup ngʼātuut, ku māngʼiisyēy kutuup keey nkōō ngʼātuutēchoochēē."
45010006	Chiich nyoo /kiikēē-ir kupoyiit man āmu kātiirō keey Yēēsu kimamwa nkōō moonyiin kilē, "Wēētii :ngʼoo kipsēnkwēt kiwō kuumutu Kiriistō kuchō ngʼwēny,
45010007	ntā kilē ngʼoo nyoo wēētii kuungʼēētēē Kiriistō wōloo mii piich choo kiikumēērō."
45010008	Ara mwoorēy nee :siruut? Mwoorēy kilē, "Inkēt :inyēēn ngʼālyoontēē. Mii moongʼuungʼ akimii kuutiingʼuungʼ." Inkēt inyēēn mpō ngʼālyoontooni mii kēē-āmtootēy kilē maraat /kēētiirō keey Kiriistō.
45010009	Nēē mwaaree :kuutiingʼuungʼ kilē 'Yēēsu ku Kiptaayaan,' akiiranee moongʼuungʼ kilē kiingʼeeta :Iriin meerat, /kēēsāruun
45010010	āmu, rānēē :chiich moonyiin ngʼālyoon tākuchama, /ākēēsāru nēē mwaara :kuutiinnyiin kiyoo keeran.
45010011	Mwoorēy :siruut kilē, "Mānāmēy :sōōrnān chiich nyoo tiirēē keey inyeentee."
45010012	Moomii kilē ngʼoo :ngʼoo nēē kā Yāwuutyoon ntā kā mā Yāwuutyoon. Pō piich tōkōl :Kiptaayaan akuupēēruurēy piich tōkōl choo riirchinii inyeentee,
45010013	āmu mwoorēy :siruut kilē "/Kusāruuy chiich aka tōkōl nyoo riirchinii Kiptaayaan."
45010014	Ara oo, muuktooy ānō :akwaaneek kuriirchi Kiptaayaan nēē toomō kuuran? Muukēy kuuran Kiptaayaan kilē nee nēē toomō kuteer ngʼal akipō inyeentee? Ntā muukēy kuteera ānō ngʼaleek nēē moomii :chiich nyoo kāmwoochi?
45010015	Akuumuukēy :piich kwaamtaata kilē nee nēē /mākiiyooytō pakwaamta? Mwoorēy :siruut kilē "Kāroomō kilē nee kēny kēēlyēn chēpō piich choo āpuuy lōkōōy choo kāroomēēn!"
45010016	Mā :piich tōkōl nyuun choo rānēy lōkōōyichoochēē kāroomēēn. Mwoorēy :Isaaya kilē "Kiptaayaan, ngʼoo nyoo kiiran lōkōōy choo kiiteereeneech?"
45010017	Ku mārēy nyuun /kee-amta lōkōōy chēpō Kiriistō sikuteer :piich, āmu yāpchinii :piich iit ngʼal sikuuran.
45010018	Ātēēpaa nyuun kilē oo, toomō kiteer :piich chēpō Israayeel lōkōōyichu? Man, mwoorēy :siruut kilē: "Kiikuteer /kēē-āmtootēērēē ngʼaleechoochēē kāmooswook tōkōl chēpō ngʼwēny akiikuyāmu :lōkōōyichoochēē ngʼwēny tōkōl."
45010019	Ātēēpaa kuureer kilē "Ara maasōwu :piich chēpō Israayeel ngʼaleechu?" Man kiisōwu amaacham kuuran. Kiimwooru :Muusa kilē: "Āpēēruuraa piich choo mā Yāwuutik siku-iraak ānyōōruu ngʼat koongʼ ākoonyāliisyō."
45010020	Mwoorēy :Isaaya nkōō nyakanat kilē "Kinyōōrwoon :piich choo kii maawasan, ākoongʼuutyaa keey piich choo maateepaatan."
45010021	Kimwooru nyuun :Iriin akipō piich chēpō Israayeel kilē, "Ākuurēy pērēētuus tōkōl piich choo mātēēroon aku kwiintoonēy."
45011001	Ātēēpaa nyuun kilē oo: Ara kiikuwiirta :Iriin Yāwuutik? Acha! Aneen Yāwuutyoon nyēpō kōpō Apraam ākoopō siintaaryaa Peenchaman.
45011002	Māwiirtooy :Iriin piichiich choo kiisip kulēwēn. Moonkēt :akwaan kilē mwoorēy nee :siruut akipō :Eliicha, wōloo riirchinii Iriin kungʼāloolēē piich chēpō Israayeel nyaa ra?
45011003	Kiimwa Eliicha kilē, "Iriintooni, kiikupar :pichu ōōrkooyiikuuk akumil kaapkōrōsiinēkuuk choo /ku-irēē kōrōs. Koongʼātu :aneen ākityōōn akimii mpō kuutyāmēy kuparan."
45011004	Kiiwālchi nee :Iriin Eliicha? Kiimwoochi kilē, "Kyaatuuk :aneen piichuuch choo lēē ēlup tisap choo maaloosu Paal nyoo mwoorēy :piich walak kilē iriinteengʼwaangʼ."
45011005	Kunyuun, ākōy paannyēēnyi, mii :piich chēpō Israayeel choo /kiikiituuk choo kiikulēwēn :Iriin nkōō chamateenyiin.
45011006	Paani kiilēwēnēy :Iriin pichoochēē nkōō chamateenyiin, ku kir :nyoonēē nyoo kiiriira :Iriin akwaaneek kipaat. Maakilēwēn akipō kir nyaa karaam nyoo ki-ir pichoochēē. Ntā /kiikuriira akipō kir nyaa karaam nyoo ki-ir, ntā chamat nyēpō Iriin ku mā chamat.
45011007	Maanyōōru nyuun :piich chēpō Israayeel kir nyoo kiiwāsēy. Choo kiinyōōru man ku choo kiilēwēnootēēn, ku chuuchō walak /kee-ir kukāriisyō mētēwēy
45011008	kilēē paani mwoorēy :siruut kilē: "Ki-ir :Iriin kuyoomō :mētēwēy. Tingʼēy koonyin amēērōōstēērēē, tingʼēy iitin amātēērēy ngʼal ākōy paannyēēnyi."
45011009	Mwoorēy mpō :Tāwuti kilē: "Kanya kilēku tuumwēyiikwaak ngʼērēpēēngʼwaangʼ. Kuuputyō akungʼwoonchi.
45011010	Kanya kukōryō :koonyiikwaak simeerō kir aka tōkōl akilēku ōōtwook ākōy."
45011011	Ātēēpēēnook nyuun kilē oo, ara /kiikukwat piich chēpō Israayeel takuuputyō nyoo maakuuryoongʼsōōt? Acha! Āmu kiileel :pichoochēē, ku /kiikusāru piich choo mā Yāwuutik sikunyōōru :Yāwuutik ngʼat koongʼ.
45011012	Kii nēē ir ngʼōōki :Yāwuutik, kunyōōru :ngʼwēny tōkōl pēēruur. Ku nēē /kiikuupēēruur nyuun piich choo kii mā Yāwuutik kupunuunō lēēluut chēpō Yāwuutik oo, ku tyaan nyuun pēēruur nyoo nyōōruuy ngʼwēnyuuni nēē siku Yāwuutik.
45011013	Āmii āngʼāloolwook choo mooyāwuutik. /Kiikee-iraa ālēku kāāyooytooyiintoo piich choo mā Yāwuutik. Kunyuun, āmwoochinaa Iriin kōōnkēy akipō pāyiisyeenyuun,
45011014	āmu āmāraa a-ir piichuuch chu lēē Yāwuutik kunyōōru ngʼat koongʼ /sikēēsāru akwaaneek walak.
45011015	Paani kiitay :akwaaneek Kiriistō, /kēēchoomnyō ngʼwēny nkōō Iriin. Ku nēē cham :akwaaneek aniin oo, kulēkuuy nee? Lēkuuy yoo /kakuungʼeeta piich meerat.
45011016	Kilēē paani kiicham :Iriin kilē pō man Apraam, /kēēchāmēy mpō kilē tiliilō :laakōōchiich. Nēē kāroomō :iiriin chēpō keet, ku kāroomō mpō :tāmoorichiich.
45011017	Karkeey :piich chēpō Kiriistō nkōō keet, ku karkeey :Apraam nkōō irin nyēpō kēētoonēē. Kiilēy :kēētoonēē nēē kiiloot :irinee. Kiiyapta :Iriin tāmoor walak choo maaran Kiriistō, akaakarkee :akwaan nkōō tāmoor chēpō kēētit aka nyoo /kakunam /akeenaamta kēētpō Apraam. Āriip keey amoo-āp keey im, akaapkaat nyuun kilē :irin nyi tiirēy tāmoor ama tāmoor choo tiirēy irin.
45011019	Āmuukēy amwaa kilē, "/Kikuyapta tāmooriichuuchō /takeekeereeneech."
45011020	Man, /kiikuyapta āmu kiimaatiirō keey Kiriistō, /akeenaamtaak kēētoonēē pō man āmu kyootiirēēkwaan keey Yēēsu. Āmēē-āp keey im nyuun. Makaat āriip keey,
45011021	āmu nēē kiimēēmuukēy :Iriin kuutuuk tāmoor choo kiipiititooy kēētoonēē oo, /keemwa nee nkōō akwaan choo /kikuunaamtaak, māyāptooyook mpō?
45011022	Aroo nyuun wōloo lēē kāroomin ākōō ngʼwoonin nyoo kōōnuuy :Iriin. Kōrōōm nkōō wōloo mii :piich choo kiikuchuunnyō nkōō ngʼaleechiich aku karaam :moo nkōō wōloo āmiikwaan nee atas taay kipaat ātiirēē keey inyeentee. Ntā kilēēn, ntā /kupātālook mpō.
45011023	Ku nēē wāliisyō :Yāwuutik kutay ngʼaleekwaak akutiirō keey Iriin /kēēnoomtooy yi /kākuyāptoorēē, āmu tingʼēy :Iriin kaamuuka kuunoomchi yoonēē.
45011024	Kyaapkaaneekwaan kēētpō musēytuun nyoo maatoot :chiich /akeenaamtaak keet nyoo /kiikutoot mpō ntā /kimēērookēē /keenaamtaak. Ara moopkootēēkwaan kilē tookēy kilē weel :Iriin tāmooriik choo /kiikuyapta takupka kēētit nyi /kiikuyāptoorēē?
45011025	Tuupchēēnichuuch, āmāraa āmwoorwook kir nyoo kiingʼuutwoon :Iriin, aku moomāraa ā-āp keey im. Nyikiisō :mētēwēy chēpō Yāwuutik walak kutiirō keey Yēēsu ākōy /kēēsāru piich tōkōl choo mā Yāwuutik choo tiirēē keey Yēēsu.
45011026	Paani /kaakēēsāru piich tōkōl choo mā Yāwuutik, /kēēsāru nyuun piich chēpō Israayeel kilēē paani /kiikusir kilē, "Chōōnēē :Sāruuniin Saayoon, aku-ir piich chēpō Israayeel kutililiituuy nkōō taayuunyiin.
45011027	Ā-iraa miis nkōō akwaaneek nyoo ā-istoorēē ngʼōōkiikwaak."
45011028	Puun :Yāwuutik paannyēēnyi chēpō Iriin āmu kiitay lōkōōy choo kāroomēēn. Ku nyuun, āmu kiitay :akwaaneek lōkōōyichoochēē, /kēēkōōnook lōkōōyichoochēē. Aku tākuchāmēy nyuun :Iriin pichoochēē, āmu kiisip kulēwēn kuukātiinākwaak.
45011029	Māwālēy :Iriin kaapkootuutēchiich akipō kir nyoo kiiyoomiis piich nkōō kir nyoo kiikuurchi ku-ir.
45011030	Kiimaateer :akwaan iit Iriin taay, ku nee tay :Yāwuutik riirana nyēpō Iriin, kuriireenaak :Iriin.
45011031	Kilēē paani kiimaaran :akwaan Iriin, ku mēērānēy :akwaaneek paannyēēnyi Kiriistō. Ku kilēē paani kariireenaak :Iriin, ku riirēē mpō :Iriin pichoochēē.
45011032	Kiichāmchi :Iriin piich tōkōl kumāngʼiisyō sopoon nyoo tāyēy inyeentee sikuriira :inyeentee piich tōkōl.
45011033	Lēyyē, ōōw Iriin! Tyaan kēny :pēēruurtanyiin ākōō ngʼoroomnyeenyiin. Nkēt ngʼal chaa tyaan! Moomii :chiich nyoo muukēy kusōwu kaapkootuutēchiich ākōō wōloo lēē oortineechiich!
45011034	"Ngʼoo :nyoo muukēy kusōwu kir nyoo pkootēy :Iriin? Ntā ngʼoo :nyoo tukoonēy Iriin?"
45011035	"Ngʼoo :nyoo kiikuutō Iriin kir kilē sikurookwoon :Iriin?"
45011036	Kii-ir :Iriin kir aka tōkōl nyoo mii ngʼwēny, akupkoonēē :tukun tōkōl wōloo mii :inyeentee, aku chaachiich :tukuuchoochēē tōkōl. Kunyuun, tōrōōr :Iriin ākōy. Lēē nyoonēē!
45012001	Kunyuun oo, tuupchēēnichuuch, āmu kiiriireeneech :Iriin, āsoomook kilē ātētēē keey kilēē kōrōs choo sāpyootēēn, ātiliilō ākoopāypooyēy Iriin. Nēē a-ir kilēē nyoonēē, ku āmii ā-irchinii Iriin pāyit nkōō oor nyēpō man.
45012002	Maatuup ātēpuut chēpō ngʼwēny. Akanya kuwal :Iriin kāāpkootuutēkwook saapkaata nkōō oor nyoo rēēl. Nēē a-ir kilēē nyoonēē, āsōwu kiyoo mārēy :Iriin, kir nyaa karaam, kir nyaa chamaat ākōō kir nyēpō man.
45012003	Kilēē paani ānkēt :akwaan kilē ki-iran :Iriin nkōō choomnyeenyiin ā-irchi pāyiisyeenyiin, āmwoochinii chiich aka tōkōl nkōō akwaan kilē mēē-āp keey im kusiir wōloo itēēnō. Iroo keey wōloo ilēē. Kiikuutē :Iriin chiich aka tōkōl pāyit nyoo irchinii kutiirēē keey inyeentee.
45012004	Kilēē paani tingʼēy :pōōrpō chiich kāmooswook chaa chaangʼ aku-irēy :kamasta aka tōkōl pāyiisyeenyiin,
45012005	kēēlēēchaan nyuun nyoonēē piich chēpō Kiriistō. Mpō ntā kiichaangʼ, kēēlēēchaan :tōkōl kir ākoongʼo nkōō Kiriistō kēēsāruuy keey.
45012006	Tingʼēy :chiich aka tōkōl kaamuuka nyoo ngʼulēy nkōō nyēpō chiitō aka kilēē paani kiipēēruurēēch :Iriin. Nēē /kiikuupēēruur chiich kilēku ōōrkooyoon, kungʼalaalta kilēē paani tiirēē keey Iriin.
45012007	Ku nēē /kiikuupēēruur kilē kuutoorēt piich, kuutoorēt, ku nēē /kikuupēēruur kuuneet piich kusōwu ngʼālyoontoo Iriin, kuunēētiisyō.
45012008	Ku nēē /kiikuupēēruur kucheeraata piich, kucheeraata. Ku nēē /kiikuupēēruur kuutētō, kuutētō nkōō moo nyoo rēēl. Ku nēē /kiikuupēēruur kuuntōrōōrchi piich, kunāmchi keey pāyiisyōōnoonēē kukaraam. Ku nēē /kiikuupēēruur kuriira piich walak, kuriira nkōō pāypooyō.
45012009	Akanya kilēku choomnyēēngʼwoongʼ nyēpō man. Atayee keey ngʼōōki ākookiilchi keey kir nyaa karaam.
45012010	Āchoomnyēē kilēē piich choo tuupchō ākookoonyitēy piich walak kusiir wōloo ākoonyititooy keey.
45012011	Ā-irchii Kiptaayaan pāyit nkōō moo ākoongʼo nyoo moochoosōōt ākoonāmchi keey Iriin.
45012012	Āpāypāyiituu, āmu ākēnēy Kiptaayaan. Amurta nēē chōōnchook :nyaril akaatas taay āsooyēy Iriin.
45012013	Āchārchinii piich chēpō Iriin kir aka tōkōl nyoo mārēy, ākootookēy too nkōō oor nyaa karaam.
45012014	Nēē usook :chiich, āpēēruur nyoo kātoopānēy.
45012015	Apaypayituu nkōō piich choo pāypāyō, ākooriirsōōt nkōō piich choo riirsōōt.
45012016	Āmāngʼiisyō nkōō kaalya aku maalas keey. Nyoo kātoolāsēy keey, acham ātēpiisyō nkōō piich choo mātookuunoot. Aku maapkaat kilē āngʼoroomō.
45012017	Nee irwaak :chiich ngʼal chaa raacheen, ku mooroochi rāyiityō. A-ira ngʼal choo chāmēy :piich tōkōl kilē kāroomō.
45012018	Ku nēē muukēē, āmāngʼiisyō nkōō kaalya nkōō chiich aka tōkōl.
45012019	Choorweeyiichuuch, nēē irwaak :chiich ngʼal chaa raacheen, ku māā-ōōchi rāyiityō, āmētii Iriin kuroochi chiichoonēē rāyiityeenyiin, āmu mwoorēy :Iriin nkōō siruut kilē "Nyaanyuun raaktaar pō mukētuut, kunyuun, ā-iraa kilēē nyoonēē."
45012020	I-ir kilēē paani mwoorēy :siruut kilē, "Nee am :piri puunyoontēēngʼuungʼ, ipay, ku nēē am :maral, itē pēr kura. Nēē ir kilēē nyoonēē, kuu-iim ngʼaleekwaak chu kii-iruun."
45012021	Kunyuun, meekany kuupēlin :rāyiityō, aku ipēlēē rāyiityō kāroomin.
45013001	Makaat ākoonyit piich choo pāytooyook āmu pāyuunāt aka tōkōl nyoo mii ngʼwēny ku kikōōnuuy :Iriin.
45013002	Ku chiich aka tōkōl nyoo kwiintoochinii kaamuuka nyēpō kāāntōōy choo mii ngʼwēny kumii :chiichoonēē kukwiintoochinii kir nyoo kiikutil :Iriin akuurwoochinii :Iriin chiichoonēē.
45013003	Āmwooraa kilēē nyoonēē āmu :piich choo irēy tukun choo kāroomēēn kumēēwārēy kāāntōōyiikwaak. Piich choo irēy tukun chaa raacheen chu wārēy kāāntōōyiikwaak. Nēē mārēy simēēwārēy kāāntōōy i-ir ngʼal chēpō man sikuuloosuun.
45013004	Pāyiisyēēchinii :pichoochēē Iriin siku-iruun nyaa karaam. Ku nēē ir ngʼal chaa raacheen kuurookēē iwāriisyō, āmu tingʼēy :kāāntōōy kaamuuka kukōōnin siitāt. Irchinii :akwaaneek Iriin pāyit nyēpō man sikuutē chiich nyoo irēy ngʼal chaa raacheen siitāt.
45013005	Makaat nyuun kēētuupēy kir nyoo mārwēēch :kāāntōōy. Mākutuupēy kipaat āmu muukēy kukōōnēēch :Iriin siitāt, acha, mālēē nyoonēē. Ituup āmu kuunkēt kilē karaam kee-ir kilēē nyoonēē.
45013006	Kiyoonēē mpō nyoo irook ātētō kōōti, āmu irchinii :kāāntōōyichoochēē Iriin pāyit kuukiilchinii keey pāyiisyōōnoonēē.
45013007	Karaam a-ir tukun choo mākootēēn a-ir. Makaat akwarta kōōti akaawar choo nyooluuy keewar, ākookoonyit piich choo rookēē /kēēkoonyit.
45013008	Raaytee pēsēn aka tōkōl nyoo kirookiin kingʼātu choomnyoot, āmu chiich aka tōkōl nyoo chāmēy piich, ku kaaku-ir kir nyoo mwoorēy :ngʼātuut.
45013009	Aroo kee ngʼātuut: 'Mēēsiir karwa,' 'mēērumiisyō,' 'mēēchōōrsyō,' 'āmēērōōti ngʼat koongʼ kiipō chiich' nkōō ngʼātuut walak tōkōl choo miitō. Rumēy :ngʼātuutyooni ākoongʼo chwēēchu tōkōl. Ngʼātuutyoonoonēē ku nyi mwoorēy kilē, "Icham piich walak kilēē wōloo ichāmtooy keey."
45013010	Nēē ichāmēy chiich, ku mēē-irchinii tukun chaa raacheen. Choomnyoot nyuun kuusiltooy kiyoo mārēy :ngʼātuut.
45013011	Ānkēt akwaan wōloo lēē ngʼwēnyu pērēētuusyēchu. Ku āngʼēētyēē nyuun ākookiilchi keey sopoon nyēpō piich chēpō Kiriistō āmu kiikulōōwiit kungʼeetee aran Yēēsu aku lēēkit kichō :Yēēsu paannyēēnyi kuumuteech keepa kēēmāngʼiisyēē nkōō inyeentee.
45013012	Mii kurookēy :tuurin akimii ku-ituuy :lēpooyin. Kēē-istoorēē keey nyuun tukun chēpō tuurin akeenam chēpō lēpooyin.
45013013	Kēēmāngʼiisyēē sopoon nyoo tookuunoot kilēē :pērēēt. Atayee keey tuumwēy choo ā-āmēy ākōy kusiirtō nkōō mpō pōōkito, takal choo ā-irēy ākōō koor ntā ku murēn ākōō takal walak. Mookwiintoochi keey āmoorōōti keey ngʼat koongʼ.
45013014	Kanya kupāywook :Kiptaayaan Yēēsu Kiriistō amaaran a-ir mākuut chēpō ngʼōōki.
45014001	Nēē kaaroo kilē kuskus :chiitō aka nkōō kaarana, ataak, āmookwiintoochi akipō wōloo pkootitooy.
45014002	Mii :choo āmēy āmiisyō aka tōkōl, ku mii :choo kuskusō kaaraneengʼwaangʼ choo āmēy nkuyoon kipaat.
45014003	Chiich nyoo āmēy āmiisyō aka tōkōl ku mā maraat kureengʼ chiich nyoo moomēy āmiisyō aka tōkōl. Ku :chiich nyoo mā-āmēy āmiisyō aka tōkōl, ku mēērookēē kuurwoochi chiitō nyi āmēy āmiisyō tōkōl āmu kiikucham :Iriin chiichoonēē.
45014004	Inyēēn ngʼoo siirwoochii kipāyityoontoo chiitō aka? Mōkōryoontoo chiichoonēē :nyi tilēy nēē man :chiichoonēē ntā ku mā man. Ryoongʼēy :chiichoonēē āmu tingʼēy :mōkōryoontēē kaamuuka ku-ir chiichoonēē kuuryoongʼ.
45014005	Rōōtēy :chiich aka kilē tiliil pērēētuu aka kusiir aka, kuurōōtēy aka kilē karkeey :pērēētuus tōkōl. Ku maraat nyuun kutuup :chiich wōloo lēē :kāāpkootuutēchiich.
45014006	Chiich nyoo kālē tiliil :pērēētuu aka kusiir aka, kumwoorēy kilēē nyoonēē āmu mārēy kipaat kuukoonyit Kiptaayaan. Ku :chiich nyoo āmēy āmiisyō aka tōkōl, kwoomēy akipō Kiptaayaan āmu paani āmēy kumwoochinii Iriin kōōnkēy. Ku nyoo moomēy āmiisyō tōkōl ku ka-ir kilēē nyoonēē akipō Kiptaayaan kumwoochinii Iriin kōōnkēy.
45014007	Nēē kakumēērō ntā kēēsopyō, ku maraat kēēmēērō ntā kēēsopyō akipō Iriin, mā akipō āchoonēēch.
45014008	Nēē kusopyō, kēēsopyō akipō Kiptaayaan. Ku nēē kumēērō, kēēmēērēy akipō Kiptaayaan. Ku nēē kusopyō ntā kēēmēērō, ku tākēēpō Kiptaayaan.
45014009	Kiima :Kiriistō akungʼeeta meerat sikulēku Kiptaayaan nyēpō piich choo kiikumēērō ākōō choo sāpsōōt.
45014010	Ara oo, āmu nee siirwoochii tuupchēēngʼuungʼ? Irēēngʼchinii nee tuupchēēngʼuungʼ? Mārēy isōwu kilē kupēētii tōkōl taayuu Iriin /sikēērwookwēēch.
45014011	Mwoorēy :siruut kilē "Pō man kilē kutungʼwoon :chiich aka tōkōl akumwa kilē aneen Iriin."
45014012	Mwooruuy keey nyuun :chiich aka tōkōl nkōō achaan nkōō taayuu Iriin.
45014013	Makaat nyuun keetayee keey kēērwoochinii piiko walak. Nēē kātaku-irēy kilēē nyoonēē, keeroo kilē maku-ir kir nyoo muukēy kukarta tuupchēēnyoon ntā ki-ir ku-ir ngʼōōki.
45014014	Kilēē paani kiikungʼuutwoon :Kiptaayaan Yēēsu, ku ānkēt :aneen man kilē moomii :āmiisyō aka tōkōl nyoo mātiliil. Ku nēē ran nyuun :chiich kilē mātiliil :kir ku mātiliil :kiyoonēē nkōō chiichoonēē.
45014015	Ku nēē put :tuupchēēngʼuungʼ akipō kir nyoo i-āmēy, ku maangʼuutuunyēēn choomnyoot nkōō kiyoonēē kee-am. Meekany kuupoot :āmiisyēēngʼuungʼ tuupchēēngʼuungʼ nyoo kiima :Kiriistō akipō inyeentee.
45014016	Aku nyuun, makaraam keengʼalaala kiyoo irōōtēēnyēēn kilē karaam nkōō oor nyaa ra.
45014017	Nkōō :Kaa Iriin ku /mākumārēē kir kiyoo āmēy :chiich ntā kira. Kir nyoo maraat, ku man, kaalya ākōō pāypooyō nyoo kōōnuuy :Toomirmiir nyoo Tiliil.
45014018	Chiich aka tōkōl nyoo pāyiisyēēchinii Kiriistō nkōō araani kuupāypooyēy Iriin akichāmēy mpō :piich kilē karaam.
45014019	Lēyyē, keetyama nyuun keewasa wōloo kiimuuktooy kee-ir kir nyoo āpuuy kaalya aku-ireech keecheera keey.
45014020	Ameekany nyuun kupēt :piich choo kiikuuran Iriin akipō kir nyoo i-āmēy. Karaam :āmiisyō aka tōkōl /kee-am, aku mēērookēē nyuun kwaam :chiich āmiisyō nyoo pkootēy kilē makaraam.
45014021	Makaraam iree mayya ntā i-am pēēny ntā i-ir kir aka tōkōl nēē muukēy ku-ir tuupchēēngʼuungʼ kuuput.
45014022	Ku nēē mii wōloo ipkootitooy akipō tukuuchoochēē, ikany kupāyituun nkōō Iriin. Pēēruuroot :chiich nyoo nkēt kilē karaam :kir nyoo irēy.
45014023	Ku chiich nyoo āmēy āmiisyō kuupkootēy kilē mēērookēē kwaam, ku kaakuurwoochi keey inyeentee ākityōōn, āmu āmēy āmiisyoonoonēē kuupkootēy kilē makaraam. Kir aka tōkōl nyoo /ku-irēy /kēēpkootēy kilē makaraam, ku ngʼōōki :kiyoonēē.
45015001	Makaat nkōō achaan choo kiikēēkiilyō nkōō kaaranēēnyoon kēēmurtoochii piich choo kuskusō kaaraneengʼwaangʼ. Mēērookēē kēēpāypooyēy keey kipaat.
45015002	Makaat keepaypaaya piich walak sikukiilyō akwaaneek nkōō kaaraneengʼwaangʼ.
45015003	Āmwooraa kilēē nyoonēē, āmu kiimaapaypaay keey mpō :Kiriistō inyeentee kilēē paani siraat kilē: "Ngʼal tōkōl chaa raacheen choo mwoortoorēēniin :piich, ku kiikumwaartaareenaan mpō."
45015004	/Kiikusir siruut tōkōl chēpō kēny sikuuneeteech, kuutoorētēēch akuukiilēēch paani mii kēēkēnēy Iriin.
45015005	Lēyyē, Iriin :nyoo irēy piich kumurta ngʼal akukiilyō. Āsoomēy nyuun inyeentee kukōōnook anama keey ālēku kir ākoongʼo paani ātuupēy araa Yēēsu Kiriistō,
45015006	tooloosu nkōō kuut ākoongʼo Iriin nyoo inyeentee ku Paapa nyēpō Kiptaayaantēēnyoon Yēēsu Kiriistō.
45015007	Ataaka keey nyuun kilēē paani kiitaakaak :Kiriistō sikutōrōriit :Iriin.
45015008	Āmwoorwook kilē kiichō :Kiriistō kupāyiisyēēchi Yāwuutik nkōō piich choo mā Yāwuutik. Kiingʼuuti Yāwuutik kilē man :kiyoo kiiyoomiis :Iriin paapatiinakwaak, akungʼuuti piich choo mā Yāwuutik kilē mārēy :Iriin kuriira akwaaneek. Kimii nyuun kuuloosuuy :pichoochēē Iriin kilēē paani mwoorēy :siruut kilē, "Āloosuun paani āmii nkōō piich choo mā Yāwuutik. Ātuumuun tuumwēy choo āloosuunēēniin."
45015010	Mwoorēy mpō :siruut nkōō ārii aka kilē, "Akwaan, piich choo mā Yāwuutik, āpāypāyiituu nkōō Yāwuutik."
45015011	Aku mwoorēy mpō :siruut nkōō ārii aka kuureer kilē, "Akwaan, piich tōkōl choo mā Yāwuutik, āloosu Iriin ākooloosu :piich tōkōl chēpō ngʼwēny."
45015012	Mwoorēy :Isaaya kuureer kilē "Chōōnēē :chiich kōpō Yēēsi. Pāytooy kōōrootin tōkōl aku inyeentee nyoo chōōnēy kutiirēē keey :piich choo mā Yāwuut."
45015013	Lēyyē, kukōōnook :Iriin nyoo kutiirēē keey pāypooyō nkōō kaalya nyoo ōōw paani āmii ātāsēy taay āloosuuy inyeentee, si nēē ngʼat ātiirēē keey inyeentee kukaraam kupunuunō kaamuuka nyēpō Toomirmiir nyoo Tiliil.
45015014	Tuupchēēnichuuch, ānkēt :aneen man kilē ākāroomēēkwaan. Ānkēt :akwaan ngʼaleepō Iriin akuyamaat aneet keey ākwoonēēk.
45015015	Mii :ngʼala choo moowaa kamas nkōō parwaani. Kyaasirwaak āpkootwook ngʼal walak chēpō man, āmu kiilēwēnān :Iriin
45015016	āpāyiisyēēchi inyeentee soo-āpchi piich choo mā Yāwuutik Yēēsu Kiriistō. /Kiikulēwēnān a-amta lōkōōy chēpō Iriin /sikuutapaan piich choo mā Yāwuutik kilēku kōrōs choo chāmēy :Iriin choo kiikuutiliil :Toomirmiiryeenyiin.
45015017	Apaypay :aneen nyuun nkōō Yēēsu Kiriistō akipō pāyiisyeenyuun nyi ā-irchinii Iriin.
45015018	Moomii :kir nyoo ālāsēēyaa keey kungʼātu kir nyoo ki-ir :Kiriistō kupununēēnaa, paani ki-ir piich choo mā Yāwuutik kuuwar Iriin nkōō ngʼaleechu kyoomwoochi ākoo-irchi.
45015019	Kyaa-ir aneen kilēē nyoonēē kupunuunō kaamuuka nyēpō tukun chēpō kwōngʼuut nkōō chēpō Toomirmiir nyoo Tiliil saa-amtaata lōkōōy choo kāroomēēn chēpō Kiriistō kungʼeetee Chēērusālēēm ākōy Iluriikō.
45015020	Nkōō pāyiisyeenyuun, ku kyaatyam aneen ā-āmchi lōkōōy choo kāroomēēn piich choo kiitoomō kuteer akipō Kiriistō āmu kiimoomāraa awaanta kō nyoo kiikusisin :chiitō aka.
45015021	Ku karkeey nyoonēē nkōō paani mwoorēy :siruut kilē, "Tēērēy :choo kitoomō /kēēmwoochi aku sōwu :choo kiitoomō /kuteera iitiikwaak."
45015022	Pāyiisyeenyaa nyuun nyi kiikartaan kumoochōōn wōloo āmiikwaan.
45015023	Kyaawaangʼ :aneen nyuun paannyēēnyi pāyiisyeenyuun nkōō kōōrootinēēchu, aku kilēē paani kyaamar aneen kulōōwiit kilē toochōōn ānyōōrwook, ku āmii nyuun aniin āchēpēy keey āruutoowook.
45015024	Āmii āchēpēy āchō ānyōōrwook paani āwēētii Sipaannya. Āchooruutoowook paani āmii āsiirtooy sootoorētoon āwō Sipaannya ku kaakēētēpi tōkōl pērēētuus choo ngʼērin.
45015025	Ku paannyēēnyi nyuun, āmii āwēētii Chēērusālēēm ā-āpchinii piich chēpō Kiriistō choo mii wōliinēē rōōpiyō.
45015026	Kiipāypāyō :piich chēpō Makeetoonnya ākōō chēpō Akaaya kuutē rōōpiyō piich chēpō Kiriistō choo lēē mēēy choo mii Chēērusālēēm.
45015027	Ki-ir kilēē nyoonēē kupāypāyō āmu paani nyōōruuy :piich choo mā Yāwuutik pēēruur nyēpō Iriin kupunuunō Yāwuutik, ku maraat kusārunō :akwaaneek piich choo mā Yāwuutik tukun choo tingʼēy.
45015028	Nēē a-iraa kilēē nyoonēē, akaaroo kilē kiikunyōōru rōōpiyēēk, āwēētii Sipaannya ākooruutoowook paani āsiirtooy wōloonēē.
45015029	Ānkēt aneen kilē paani kaa-itu wōloonēē, ā-āpkook pēēruur nyoo ōōw.
45015030	Kunyuun oo, tuupchēēnichuuch, āsoomook āsoowoon Iriin sikee-ama :tōkōl pooryoot nkōō kaarinaa Kiptaayaantēēnyoon Yēēsu Kiriistō nkōō chamat nyēpō Toomirmiir nyoo Tiliil.
45015031	Āsoowoon /sikēēsārunēēnoon Yāwuutik choo mii Chuuteeya choo maaran Kiriistō. Āsoowoon mpō sikucham :piich chēpō Kiriistō choo mii Chēērusālēēm tukuuchu ā-āpchinii.
45015032	Nēē iriisyō :ngʼaleechoochēē, āmuukēy āchōōn wōloo āmiikwaan nkōō pāypooyō nee cham :Iriin, sikēēpāypāyiitu tōkōl.
45015033	Ānyōōru tōkōl kaalya nyoo chōōnēē wōloo mii :Iriin. Lēē nyoonēē.
45016001	Akanya āmwoorwook akipō chēētānyoon Pōyēēpi nyoo lēē toorētiintoo kaaniisaa Keenkreeya.
45016002	Paani ka-itu, ataak nkōō choomnyoot nyēpō Kiptaayaan nkōō oor nyoo yāmēy /keetaakta chiich nyēpō Iriin ākootoorēt nkōō oor aka tōkōl nyoo mārēy. Āmwoorēy kilēē nyoonēē āmu kiikuutoorēt :inyeentee piich chaa chaangʼ kupootō mpō aneen.
45016003	Ātookwēēswoon Prisiila ākōō Akiila choo kumii :tōkōl kēēpāyiisyēēchinii Yēēsu Kiriistō.
45016004	Kiichaalta :pichoochēē sopoonwēkwaak akipō aneen. Āmwoochinaa Iriin kōōnkēy akipō pichoochēē. Mā :aneen ākityōōn nyi āmwoorēy kōōnkēy aku mwoorēy mpō kōōnkēy :kaaniseen choo māpō Yāwuutik.
45016005	Ataakweesa mpō kaaniisa nyi tuuyēyii katangʼwaangʼ ākootookwēēswoon mpō choorweenyuun Ēpānēētō nyoo āchāmēy. Inyeentee nyēpō taay kuuran Kiriistō nkōō kōōroo Eesya.
45016006	Ātookwēēswoon Maaryaa nyoo kyaam pooryoot nyoo ōōw akipō akwaan.
45016007	Ātookwēēswoon tilyayiichuuch Antirōniikō ākōō Yuuniiya choo /kiikurateech tōkōl. Tookunootēēn :akwaaneek nkōō kāāyooytooyiik aku :akwaaneek chu kiisip kuuran Kiriistō kitoomō aran :aneen.
45016008	Ātookwēēswoon Ampilyaato, choorweenyuun nyoo āchāmēy nkōō Kiptaayaan.
45016009	Ātookwēēswoon Urpaano nyoo kuutoorētēy keey tōkōl nkōō pāyiisyoo Kiriistō ākootookwēēswoon mpō choorweenyuun Staaku nyoo āchāmēy.
45016010	Ataakweesa mpō Apēēlē nyoo /kikeetyam /akeecham nkōō Kiriistō akaataakwees mpō piich chēpō kaa Āriistōpuulō.
45016011	Ātookwēēswoon tilyeenyuun Ērōōtyōōn akaataakwees mpō piich chēpō kaa Narkiisi choo kiikucham Kiptaayaan.
45016012	Ātookwēēswēēch tiipiichooch, Trupeena ākōō Trupoosa choo pāyiisyēēchinii Kiptaayaan akaataakwees mpō chēētānyoon Pēērsi nyoo pāyiisyēēchinii Kiptaayaan nyēpō kwongʼuut.
45016013	Ataakweesa Ruupō muroonoon tookunoot nkōō pāyiisyoo Kiptaayaan ākootookwēēswoon mpō eeyeenyiin nyoo kiitaakan kilēē wēēriinyiin.
45016014	Ataakweesa mpō Āsuunkriitō, Pilēkōōn, Ēērmē, Paatroopa, Eermaas ākōō tuupchēēnik choo mii tōkōl.
45016015	Ataakweesa Pilolooko ākōō Yuliiya, Neereeya ākōō chēētangʼwaangʼ, Oliimpa ākōō piich chēpō Kiriistō choo mii tōkōl.
45016016	Ataakweesa keey nkōō pāypooyō. Tookwēēsook :kaaniiseen tōkōl chēpō Kiriistō.
45016017	Koomwoorwook, lēyyē tuupchēēnichuuch kilē āriip keey piich choo chārootēy piich akukārtooy kaaranēēngʼwoongʼ, piich choo chwēēsootēy koonēētuut choo /kiikuuneetaak. Ā-istoorēē keey pichoochēē.
45016018	Piich choo irēy kilēē nyoonēē ku mēēlē pāyiisyēēchinii Kiptaayaantēēnyoon Kiriistō, pō ngʼat koongʼtangʼwaangʼ :kiyi mii ku-irootēy. Ngʼāloolēy ngʼal choo kāroomēēn aku ānyinyō kuumēlmēēlēy kāāpkootuut chēpō piich choo mēēnkēt ngʼal chaa chaangʼ.
45016019	Apaypay, āmu kiikuteer :piich tōkōl wōloo kyootuuptooy lōkōōyichoochēē kāroomēēn. Kunyuun, āmāraa āngʼōrōmiituukwaan nkōō tukun choo kāroomēēn akaapeer keey nkōō rāyiityō.
45016020	Pēlwook :Iriin nyoo kōōnuuy kaalya kaamuuka nyēpō Syeetaani akuutē kēēlyēēkwook atyaartyaar. Kuupēēruurook :Kiptaayaantēēnyoon Yēēsu Kiriistō.
45016021	Tookwēēsook :Tiimōti murooni kupāyiisyēy tōkōl, akuutookwēēsook :mpō tilyayiichuuch Lukiiyō, Yaason ākōō Sospaateeri.
45016022	Mpō aneen Tērtiiyō nyi koosirēy parwaani pō Paawulō ku ātookwēēsook nkōō kaarinaa Kiptaayaan.
45016023	Tookwēēsook :mpō Kayaas nyoo kutēpiisōōt tōkōl akutuusōōt katanyiin :kaaniisee tōkōl. Tookwēēsook :mpō Eeraasto nyoo siintooy rōōpiyō choo kōōnuuy :piich choo māngʼēy yoonēē, akuutookwēēsook mpō tuupchēēnyoon Kwaartō.
45016025	Akanya kēēloosu Iriin nyoo inyeentee :nyi muukēy ku-iraak ākiilyō nkōō kaaranēēngʼwoongʼ kupunuunō lōkōōy choo kāroomēēn chēpō Yēēsu Kiriistō choo āmii :aneen ā-āmtooy. Ki-ungʼootēēn lōkōōyichoochēē nkōō kēnyiis chaa chaangʼ choo kiikusiirtō
45016026	nkanyi /kiikēēngʼuutu nyuun aniin. Kiicham kungʼāloolēē :ōōrkooy chēpō Iriin lōkōōyichu akaakungʼuuti nyuun :Iriin nyēpō ākōy piich tōkōl sikutiirō keey inyeentee akuukoonyit.
45016027	Kutōrōriit :Iriin ākōy nyoo inyeentee ākityōōn nyi tingʼēy ngʼoroomnyō tōkōl. Kiikusōwuunēē ngʼoroomnyeenyiin Yēēsu Kiriistō! Lēē nyoonēē.
46001001	Aneen nyi Paawulō nyoo kiilēwēnān :Iriin nkōō makeenyiin ālēku kāāyooytooyiin nyēpō Yēēsu Kiriistō. Kimiichaan ākōō tuupchēēnyoon Sōōstēēnēēs.
46001002	Kiitookwēēsook kaaniisaa Kōōriintō nyoo /kiikuutapaanaak kupunuunō Yēēsu Kiriistō āpoyiitu Iriin. /Kumārwook kilē ātililiitu nkōō mpō piichiich tōkōl choo mii wōltō aka tōkōl choo mii kuukēnēy Kiptaayaantēēnyoon Yēēsu Kiriistō nyoo Kiptaayaanteengʼwaangʼ mpō.
46001003	Kuupēēruurook :Paapa Iriin nkōō Kiptaayaan Yēēsu Kiriistō akukōōnook kaalya.
46001004	Āmwoochinaa Iriin kōōnkēy saayit aka tōkōl, āmu kiichamaak akukōōnook tukun chaa chaangʼ kupunuunō Yēēsu Kiriistō.
46001005	Āmwooraa kilēē nyoonēē āmu kiiku-iraak inyeentee asiltee nkōō oor aka tōkōl kilēē wōloo āngʼālooltooy, nkōō mpō ngʼoroomnyō tōkōl.
46001006	Lēē nyoonēē, āmu kyaanam ngʼal choo kiikingʼuutwook akipō Kiriistō akiikukiilchook :ngʼaleechoochēē kilē siiny.
46001007	Kunyuun, toomō ararta nkōō kōōnu nēy tōkōl choo kōōnuuy :Toomirmiir paani āmii ākānyoonuuy pērēētuu nyoo wārākēē :Kiptaayaantēēnyoon Yēēsu Kiriistō.
46001008	Toorētook ākōy pērēētuu nyēpō lēt nyoo moomii kir aka tōkōl nyaa ra nyoo kipa kēērwoochinēēnook nkōō pērēētuuni rwoochinii piich :Kiptaayaantēēnyoon Yēēsu Kiriistō.
46001009	Iriin ku Iriin nyoo /kitiirēē keey. Kiikukuurook ālēku kir ākoongʼo nkōō Wēēriinyiin Yēēsu Kiriistō Kiptaayaantēēnyoon.
46001010	Tuupchēēnichuuch, āsoomook nkōō kaarinaa Kiptaayaantēēnyoon Yēēsu Kiriistō kilē ātēērchii keey :tōkōl simāchō pēēsyoot kwēēnuungʼwoongʼ. Makaat anam keey ālēku kir ākoongʼo nyoo ātēērchinii keey kaapkootuutēkwook.
46001011	Tuupchēēnichuuch, kaateera ngʼal piich walak choo pkoonēē kōpō Kilōōyē kilē kyookwiintoochi keey.
46001012	Kir nyoo āmwooraa ku nyi: mwoorēy :chiitō aka kilē, "Ātuupaa ngʼaleepō Paawulō" kumwoorēy :aka kilē, "Ātuupaa chēpō Āpōōlō" ku aka kumwoorēy kilē, "Ātuupēy chēpō Pēētērō." Kumwoorēy aka kilē, "Ātuupēy chēpō Kiriistō."
46001013	Ara charaat sōō :Kiriistō? Ara Paawulō nyi /kiipākēēpārchi kimurtooyoon akipō akwaan? Ntā /kiikuupaatiisanaak āpoyiitu Paawulō?
46001014	Āmwoochinii Iriin kōōnkēy āmu maapaatiisan :aneen chiich aka tōkōl nkōō akwaan kungʼātu Kiriispaas ākōō Kayaas kipaat.
46001015	Moomii :chiich nyuun nyoo muukēy kumwa kilē /kiikiipaatiisan sokupoyiitwoon.
46001016	Man soonyeen kilē kyaapaatiisan :aneen mpō Siteepaano ākōō piich chēpō katanyiin. Ku nēē apkaat aneen nyuun akaaroo, ku moomii :chiich aka nyoo kyaapaatiisan.
46001017	Āmwooraa kilēē nyoonēē, āmu kiimooyookwoon :Kiriistō apaatiisan piich. Kiiyookwoon āchō a-amtaata lōkōōy choo kāroomēēn kupunuunō kaamuukaa Toomirmiir mā kupunuunō ngʼoroomnyoo kimukuul mēt. Ki-ir kilēē nyoonēē simoopoot kaamuuka nyēpō kimurtooyoontoo Kiriistō.
46001018	Nēē /kwoomchi piich choo mii kupētsōōt ngʼālyoon nyēpō araa kimurtooyoon, kutēērēy kilēē ngʼālyoon nyēpō sōlwoonti. Ku nēē /kwoomwēēch achaan choo /kimii /kēēsārwēēch, kēētēērēy kilē kaamuuka nyēpō Iriin.
46001019	Āmwooraa kilēē nyoonēē, āmu mwoorēy :siruut chēpō Iriin kilē, "Āluluukaa ngʼoroomnyō nyēpō piich choo ngʼoroomēēn ākootāngʼoorān piich choo pkootēy kilē ngʼoroomō."
46001020	Inkwoo :choo ngʼoroomēēn? Inkwoo :kipsoomaniis? Inkwoo :choo tingʼēy ngʼoroomnyō nyēpō ngʼalaala? Akanya āmwoorwook, kiikumwooru :Iriin kilē :ngʼoroomnyō nyēpō kōōrooni ku sōlwoonti.
46001021	Āmwooraa kilēē nyoonēē, āmu ki-ir :Iriin nkōō ngʼoroomnyeenyiin kimāsōwu :piich inyeentee kupunuunō ngʼoroomnyeengʼwaangʼ. Kiicham nyuun :Iriin kusāru piich choo tiirēē keey inyeentee kupunuunō lōkōōy choo mwoorēy :piich walak kilē pō sōlwoonti. Aku lōkōōyichoochēē chu kyoomtooy :achaan.
46001022	Mārēy :Yāwuutik kilē ntā /kungʼuutinii ngʼal choo /kukwōngʼēy, ku piich choo mā Yāwuutik kumārēy kilē ntā /kungʼuutiinō oor nyēpō ngʼoroomnyō sikuuran.
46001023	Ku nēē kyoomtooy :achaan nyuun kilē kiimēērchi :Yēēsu kimurtooyoon, ku ngʼālyoon nyoonēē nyoo iimēy Yāwuutik mētēwēy akukarkeey nkōō sōlwoonti nkōō wōloo mii :piich choo mā Yāwuutik.
46001024	Akuunkēt nyuun :piich choo kiikusāru :Iriin kilē Kiriistō nyoo ngʼuutuuy kaamuuka nkōō ngʼoroomnyoo Iriin, nēē kā Yāwuutik ntā ku mā Yāwuutik.
46001025	Mpō ntā mwoorēy :piich walak kilē sōlwoonti :ngʼaleepō Iriin kusiirēy :ngʼaleechoochēē ngʼoroomnyoo piich. Aku nēē /kuupkaat kilē kuskusō :ngʼaleepō Iriin, ku nyikiisō kusiir kaamuuka nyēpō piich.
46001026	Tuupchēēnichuuch, apkaata wōloo kyoolēē paani /kiikusārwook. Kii machaangʼ nkōō akwaan choo kiingʼoroomō nkōō wōloo rōōtitooy :piich. Kii moopkoonēē :akwaan chaa chaangʼ kēēstoon choo tookunootēēn amoopkoonēē chaa chaangʼ koorin chēpō pāyuunāt.
46001027	Kiisāru :Iriin piich choo /kiipkootēy kilē sālwēy nkōō kōōrooni, sikuusōōrnoon choo pkootēy kilē kungʼoroomō. Kisāru choo kuskusō sikuusōōrnoon mpō choo pkootēy kilē kutingʼēy kaamuuka.
46001028	Kisāru piich choo rēēngʼēy :piich walak nkōō kōōrooni kilē kilēēn. Ki-ir kilēē nyoonēē sikulēku puch :koopkootuut chēpō piich choo āpēy keey im nkōō ngʼwēnyuuni.
46001029	Ngʼuutuuy :yēēnyi kilē moomii :chiich nyoo muukēy kulas keey nkōō taayuu Iriin.
46001030	Ku kiiku-iraak :Iriin āpoyiitu Yēēsu Kiriistō nyoo kilēku ngʼoroomnyēēnyoon kuchōōnō wōloo mii :Iriin. Irēēch :ngʼōrōōnyoonoonēē kēētililiitu nkōō taayuu Iriin, kēēlēku chaachiich, akuutyaayteech.
46001031	Kunyuun, kilēē paani mwoorēy :siruut chēpō Iriin, "Nyoo mārēy kulas keey, kulas keey akipō kir nyoo kiku-ir :Iriin."
46002001	Tuupchēēnichuuch, paani kyoochōōnaa wōloo āmiikwaan soochoo-āmwook lōkōōy chēpō man chēpō Iriin, ku kiimaachōōn āpāyiisyēērēē ngʼal choo nyikiisēēn amoo-āp :aneen keey im kilē angʼoroom.
46002002	Āmwooraa kilēē nyoonēē, āmu kyaatil :aneen ākiilchi keey ngʼaleepō Yēēsu Kiriistō ākōō chēpō meereenyiin nkōō kimurtooyoon kipaat.
46002003	Paani kyoochōōnaa wōli āmiikwaan, ku kimootingʼēy kaamuuka akyoowāriisyēy ākoopōōtānēy.
46002004	Paani kyoonēētisyēy ākoo-āmtooy lōkōōy, ku mēēlē kyoopāyiisyēērēē ngʼoroomnyeenyuun ntā kyoosoorsooraa piich, wōloo nyuun kyoongʼuutunaa pāyiisyōōnik wōloo lēē :kaamuukaa Toomirmiir nyoo Tiliil.
46002005	Kyaa-iraa kilēē nyoonēē sootiirēē keey kaamuuka nyēpō Iriin nyoo kātootiirēē keey ngʼoroomnyoo piich.
46002006	Kingʼāloolēēchaan lōkōōy chēpō ngʼoroomnyō nkōō wōloo mii :piich choo kiikukiilyō kupoyiit Kiriistō. Amēēlē sōō, ngʼoroomnyō nyēpō piich chēpō ngʼwēny ntā ku nyēpō pāytooy chēpō pērēētuusyēchu choo mii kupētsōōt,
46002007	acha, kungʼāloolēē chēpuut chēpō Iriin choo ki-ungʼootēēn. Ki-ungʼootēēn :chēpuutēchoochēē kutoomō /kēētoowu ngʼwēny, aku /kiikēēngʼoongʼwēēch nyuun aniinee sikuutōrōōrēēch.
46002008	Moomii :chiich nkōō kāāntōōy chēpō ngʼwēny nyoo kiinkēt chēpuut chēpō Iriin. Ntā kiinkēt, ntā kiimāpārchinii kimurtooyoon Kiptaayaan nyēpō lēpkēēyō.
46002009	Ki-iriisyō :ngʼaleechu nyuun kilēē paani mwoorēy :siruut chēpō Iriin kilē, "Lēyyē, moomii :koongʼ nyoo kiikuuro, moomii :iit nyoo kiikuteer, āmoomii :mēt nyoo kiinam ngʼal choo kiikuchēpchi :Iriin piich choo chāmēy inyeentee."
46002010	Kingʼuutwēēch nyuun :Iriin ngʼaleechu kii-ungʼootēēn kupunuunō Toomirmiiryeenyiin. Syookēy :Toomirmiir nyoo Tiliil kir aka tōkōl mpō ntā tukun chēpō Iriin choo ungʼootēēn nyaa tyaan.
46002011	Moomii :chiich aka tōkōl nyoo nkēt kāāpkootuut chēpō chiitō aka kungʼātu toomirmiiryoo chiichoonēē. Ku moomii nyuun mpō :chiich aka tōkōl nyoo nkēt wōloo lēē :Iriin kungʼātu Toomirmiiryeenyiin ākityōōn nyoo nkēt.
46002012	Mā toomirmiir nyēpō kōōrooni nyoo kiikēēnyōōru. Toomirmiir nyoo kiikēēnyōōru ku Toomirmiir nyoo chōōnēē wōloo mii :Iriin sikēēsōwuu kiyoo kiikukōōnēēch :inyeentee nkōō choomnyeenyiin.
46002013	Ngʼaleechwēēchu kumwoorēēchaan ku mēēlē ngʼal choo nēētēēch :piich walak nkōō ngʼoroomnyēēngʼwaangʼ, wōloo nyuun ngʼal choo nēētēēch :Toomirmiir nyoo Tiliil kungʼuutuuy ngʼal chēpō man nkōō wōloo mii :piich choo tingʼēy Toomirmiir nyoo Tiliil.
46002014	Chiich nyoo mātingʼēy Toomirmiir nyoo Tiliil ku māchoomsōōt nkōō tukun choo pkoonēē wōloo mii :Toomirmiir nyoo Tiliil. Tēērēy ngʼaleechoochēē kilēē ngʼal chēpō sālwoonti amāsowuuy kiyoo mwoorēy, āmu Toomirmiir nyoo Tiliil :nyoo irēy /sikēēsōwu.
46002015	Muukēy :chiich nyoo tingʼēy Toomirmiir nyoo Tiliil kuuro akusōwu wōloo lēē :kir aka tōkōl. Ku mēēmuukēy nyuun :chiich nyoo mātingʼēy Toomirmiir nyoo Tiliil kuuro akusōwu wōloo lēē :chiichoonēē,
46002016	kilēē paani mwoorēy :siruut chēpō Iriin kilē, "Ngʼoo :nyoo nkēt wōloo lēē :kaapkootuut chēpō Iriin? Ngʼoo :nyoo muukēy kuutukoon inyeentee?" Kutingʼēēchaan nyuun kaapkootuut chēpō Kiriistō.
46003001	Tuupchēēnichuuch, paani kyoomii nkōō akwaan, ku kiimoomuukaa āngʼāloolwook kilēē piich choo kiikukiilyō kupoyiit Kiriistō. Kyoongʼāloolwook kilēē piich choo kiicham sopoon nyēpō kōōrooni choo toomō kunāmchi keey sopoon nyēpō Kiriistō kukaraam.
46003002	Kir nyoo kyaapayeenaak ku chē, mā āmiisyō nyaa wurur, āmu kitoomō kuurookēēnook a-ama āmiisyō nyaa wurur. Man, toomō kuurookēēnook,
46003003	āmu, tākupāytook ātēpuut chēpō ngʼwēny. Nēē tootingʼēē keey tuurinpō moo aku tookwiintoochinii keey, ku tākupāytook ātēpuut chēpō ngʼwēny ātootuupēy kilēē piich choo mēēnkēt akipō Iriin.
46003004	Āmwooraa kilēē nyoonēē, āmu nēē mwa :chiich kilē, "Ātuupaa ngʼaleepō Paawulō" kumwa aka kilē, "Ātuupaa chēpō Āpōōlō," ālēku piich choo mēēnkēt akipō Iriin.
46003005	Koolaa oo, ngʼoo :Āpōōlō ku ngʼoo :Paawulō? Kiichaan kipaat piich choo irchinii Iriin pāyit aku achaan choo kiikuutoorētook arana Yēēsu. Kiiku-ir :achaan kipaat kiyoo kimwoorwēēch :Kiptaayaan.
46003006	Kyaatoot :aneen kōsuryoon, kuupisō :Āpōōlō pēr, wōloo nyuun, :Iriin nyoo ki-ir kupiit.
46003007	Kunyuun, mā kir :chiich nyoo tōōtiisyēy ntā ku nyoo pisiisyēy, nyēpō :ngʼaleek tōkōl ku Iriin :nyoo irēy kupiit.
46003008	Karkeey :chiich nyoo tōōtiisyēy nkōō nyoo pisiisyēy ākēētēnii chiich aka tōkōl mālāktanyiin kutuup keey nkōō wōloo ka-irta pāyiisyeenyiin.
46003009	Āmwooraa kilēē nyoonēē, āmu kupāyiisyēy tōkōl nkōō Iriin, :akwaan paraa Iriin. :Akwaan mpō Kōpō Iriin.
46003010	Kiitoorētaa :Iriin alak kipēr nyaa karaam. Miitō aniinee nyuun :piich walak kutēēkēy kō nkōō kipēroonoonēē. Mārēy :chiich aka tōkōl nyuun kuriip keey wōloo tēēktooy.
46003011	Āmwooraa kilēē nyoonēē, āmu kipēroonoonēē ku Yēēsu Kiriistō. Moomii nyuun :chiich nyoo muukēy kumil akuukeera nyaanyiin.
46003012	Muukēy :walak kuteeka kōyoonēē tuukuuk choo kārōōmēēn chēpō rōōpiyō chaa chaangʼ, kuteeka walak tukun choo ngʼāsngʼāsēēn chēpō rōōpiyō choo ngʼērin.
46003013	Tookuuy nkōō pērēētuu nyēpō lēt :wōloo ki-irta :chiich pāyiisyeenyiin, āmu ngʼuutuuy keey nkōō pērēētuuni rwoochinii :Iriin piich. Chōōnēy :ma nyoo ngʼuutuuy wōloo lēē :pāyiisyoo chiich aka tōkōl.
46003014	Nēē chō :mayoonēē akingʼātu :kiyoo kiikuteek :chiich /kēētēnii chiich mālāktanyiin.
46003015	Ku nēē lar kurook kir nyoo kiiteek :chiich, ku mānyōōruuy :chiichoonēē mālāktānoonēē /ākēēsāruuy nyuun inyeentee kilēē yoo kachirila ma.
46003016	Moonkēt :akwaan kilē akwaan Kōpō Iriin wōloo māngʼēy :Toomirmiiryeenyiin?
46003017	Nēē ngʼam :chiich kōyoonēē, ku kaakungʼam :Iriin chiichoonēē, āmu tiliil :koonyiin aku akwaan Kōpō Iriin.
46003018	Moomēlmēēl keey! Nēē pkootēy :chiich nkōō akwaan kilē angʼoroom kutuup keey nkōō ngʼoroomnyō nyēpō ngʼwēny, ku mārēy kupōk kutaya keey ngʼoroomnyō nyēpō ngʼwēny sikunyōōru ngʼoroomnyoo Iriin.
46003019	Āmwooraa kilēē nyoonēē, āmu kir nyoo āpēy :piich nkōō ngʼwēny kilē pō ngʼoroomnyō ku puch nkōō wōloo mii :Iriin. Kulēē paani mwoorēy :siruut chēpō Iriin kilē, "Nāmēy :ngʼērēpoo Iriin choo pkootēy kilē ku ngʼoroomō nkōō ngʼoroomnyēēngʼwaangʼ."
46003020	/Kiikusir mpō kilē, "Nkēt :Iriin kilē puch :kaapkootuut chēpō piich choo ngʼoroomēēn."
46003021	Kunyuun, kimeelas keey :chiich kilē ipō ngʼoo. Chookwook :piich tōkōl,
46003022	nēē kā Paawulō ntā ku Āpōōlō ntā ku Pēētērō ku kipāyitiinēkwook tōkōl. Nēē kā ngʼwēny, nēē kā sopoon ntā ku meerat, nēē kā aniinee ntā ku pērēētuus choo pkoonēy, ku maakupāywook :tōkōl.
46003023	Āpookwaan Kiriistō akipō mpō Kiriistō Iriin.
46004001	Kunyuun oo, maraat kuurōōtēēch :piich kilē kichaan ōōtwook chēpō Kiriistō choo /kiikēētē kuuryoonto ngʼal chēpō Iriin choo ki-ungʼootēēn.
46004002	Makaat :piich choo /kiikuutē kuuryoontō ngʼal, ku piich choo /kuurānēy.
46004003	Moopkootaa kilē kir nyoo ōōw nēē akwaan ntā ku piich walak choo kēērwookwaa nkōō kōōkwō. Moorwoochinaa keey mpō :aneentee ākityōōn.
46004004	Mpō ntā āpkootaa kilē toomō a-ir :aneen kir nyaa ra, ku māngʼuutuuy :nyoonēē kilē maaleel :aneen, Kiptaayaan ākityōōn nyoo nkēt nēē kyaaleel :aneen.
46004005	Āmootilchi nyuun chiich aka tōkōl kiirwook ākōy :pērēētuu nyoo wārākēē :Kiptaayaan. Inyeentee nyoo chōōnēy kungʼoongʼuuy tukun choo kii-ungʼootēēn aku syooru kaapkootuut chēpō piich kupka saangʼ, akunyōōrchi nyuun :chiich aka tōkōl kāāloosuneenyiin wōloo mii :Iriin.
46004006	Kunyuun oo, tuupchēēnichuuch, koopāyiisyēēraa keey ākōō Āpōōlō āngʼuutuunēēnook ngʼaleechu toosōwuu kiyoo mwoorēy ngʼaleechu mwoorēy kilē, "Kikirēy, mēēsiiru kir nyoo /kiikeetil." Kimalasa keey nyuun :chiich chiitō aka kusiir aka.
46004007	Ngʼoo :nyoo mwoorēy kilē karaam :chiitō aka kusiir aka? Mā :Iriin nyi kiikōōnin tukuuchu itingʼēy? Ntā nēē koo /kiikukōōnin oo, kwaamin nee teelasa keey kilēē yoo /kiimaakukōōnin tukuuchoochēē?
46004008	Āpkootēēkwaan kilē kyoonyōōru kir aka tōkōl nyoo āmārēy? Ara kyoolēkuukwaan sōō mōkōrō? Ntā kyoolēku pāytooyiik kutoomō kēēlēkuuchaan? Ntā kiikyoolēkuukwaan man pāytooyiik, ntā kākipāytooy :tōkōl.
46004009	Kutuup keey nkōō wōloo rōōtitooyēēch :piich, ku kiikarkeey :achaan chu lēē kāāyooytooyiik nkōō piich choo rātootēēn choo /kiikēētilchi meerat. /Kikēēngʼuutitooyēēch kuurooteech :malaykeen nkōō piich.
46004010	Kichaan sālwēy akipō Kiriistō āngʼōrōōmō :akwaan. Kiichaan tāwārārō ātingʼēēkwaan kaamuuka. /Kuukoonyitook, ku /mākiikoonyitēēch.
46004011	Ākōy paannyēēnyi, kēētingʼēy piri akwoomēēch :maral ākēēlookēy sirōōy choo lēē cheemaratōōy. Mii /kēēnyāriilēēch amākutingʼēy kēēstoon.
46004012	Ku-irēy pāyit kwōngʼuut kēēpāyiisyēērēē ēēruunēchooch. Ku nēē /kupaneech, kēēsooyēy Iriin kuupēēruur nyoo kapaneech, ntā nēē /ku-usēēch, kēēmurtooy.
46004013	Nēē /kumwaartaareeneech tukun chaa raacheen, keewalta muutyō. Kiikēēlēkuuchaan kaamōōrir pō piich chēpō ngʼwēny.
46004014	Moosiraa ngʼaleechu kilē sookōōnook sōōrnān, āmii :aneen ātukoonook kilēē laakōōchuuch choo āchāmēy.
46004015	Mpō ntā āmuukēy ānyōōru koonēēt chaa chaangʼ choo nēētook akipō araa Kiriistō, ku ātingʼēēkwaan paapa ākoongʼo. Āmwooraa kilēē nyoonēē, āmu kyoo-āmwook lōkōōy choo kāroomēēn chēpō araa Yēēsu Kiriistō akyoolēku paapēēngʼwoongʼ.
46004016	Āmwoorwook nyuun kilē a-ir kilēē paani ā-iraa.
46004017	Kiyoonēē :nyi ka-iran āyookwook Tiimōti nyoo kiikulēku laakweenyuun nyoo āchāmēy aku inyeentee nyoo /kutiirēē keey nkōō Kiptaayaan. Chōōnēy kuupkootwook wōloo ānēētaa piich chēpō Kiriistō akipō araa Yēēsu Kiriistō nkōō kaaniisa aka tōkōl.
46004018	Ānkētaa kilē kiikulas keey :piich walak nkōō akwaan āmu kiipkootēy :akwaaneek kilē moochōōnaa wōloonēē.
46004019	Ku nee cham nyuun :Kiptaayaan, ku lēēkit āchō wōloonēē, si nēē ityō aroot :aneen wōloo tēēnō :kaamuukaa pichoochēē lāsēy keey, mā kiyi mwoorēy kipaat.
46004020	Āmwooraa kilēē nyoonēē āmu Pāyuunātoo Kaa Iriin ku mā pō ngʼal ākityōōn, pō nyuun kēēmāngʼiisyō nkōō kaamuuka nyēpō Iriin.
46004021	Kunyuun oo, āchāmēy nyōōnō, ā-āpkook ngʼwoonin, ntā ā-āpkook choomnyoot ākōō tāloosyō?
46005001	Ātēēraa kilē ōōw :takalaanti nkōō wōloo āmiikwaan aku ra takalaantiinoonēē kitya nyoo mā-irēy mpō :piich choo mēēnkēt Iriin. Kālē mii :chiich nkōō akwaan nyoo rwēēy nkōō cheepyooseetaa paapeenyiin.
46005002	Ālāstookwaan keey nyuun ānō? Kātā kaakungʼwoonchook :ngʼālyoontoonoonēē aku kātā kyaa-oon :akwaan chiich nyoo ki-ir ngʼālyoon nyoo lēē nyoonēē.
46005003	Mpō nēē mākumii tōkōl ārii ākoongʼo, ku kēēmii tōkōl nkōō Toomirmiir. Kyootilchaa ngʼal kēny chiichoonēē ki-ir ngʼaleechoochēē kilēē yoo kiikumii tōkōl.
46005004	Nēē āruruuchi keey ārii ākoongʼo ākoomii :aneen nkōō akwaan nkōō Toomirmiir, akumiitō mpō kaamuuka nyēpō Kiptaayaantēēnyoon Yēēsu, ku maraat nkōō kaarinaa Kiptaayaantēēnyoon Yēēsu ātētō chiichoonēē ka-ir ngʼaleechoochēē kiwō wōloo mii :Syeetaani /sikeeluluuk pōōrtanyiin nyoo irēy ngʼōōki /ākēēsāru toomirmiiryeenyiin nkōō pērēētuu nyoo wārākēē :Kiptaayaan Yēēsu.
46005006	Ma karaam alas keey. Moonkēt :akwaan kilē sēētēy :rāyiityō nyoo miningʼ ākōy kuyāmu piich tōkōl?
46005007	Ā-istoorēē keey rāyiityoonoonēē pō kēny soomāngʼiisyēē sopoon nyoo rēēl nyoo kyoonyōōru kilēē paani kiima Kiriistō akipō achaan. Inyeentee ku waawaa keecha nyēpō kōrōs nyēpō Pasaka.
46005008	Akanya nyuun kee-ama tuumi nkōō oor nyoo tiliil nkōō man kusiir kee-ama nkōō oortin choo kiipō kēny choo kiipō rāyiityō nkōō lēēluut.
46005009	Paani kyaasirwaak parweenyuun, ku kyoomwoorwook kilē ā-istoorēē keey piich choo lēē kiptakaliis.
46005010	Kii moomii :aneen nyuun āmwoorēy akipō piich choo toomō kusōwu Iriin choo lēē kiptakaliis, chēēmootiin, chōōr ntā ku choo kutunchinii kaanaamōōn. Ntā kyoomwooraa kilē ā-istoorēē keey pichoochēē, ku ākōy āpētēē ngʼwēny kilē wirwir.
46005011	Kir nyoo kyoomwooraa ku kilē ā-istoorēē keey wōloo mii :chiich nyoo mwoorēy kilē :inyeentee ku chiich man nyēpō Iriin akutā kutākāloonēy, kimoo, ntā ku nyoo kutunchinii kaanaamōōn, kipseemseemyaan, kipōōkityoon ntā ku chōōriin. Kimoo-āmiisyō mpō nkōō chiich nyoo lēē nyoonēē.
46005012	Māpootaa ārwoochi piich choo toomō kunāmchi keey ngʼālyoontoo Iriin. Iriin nyoo rwoochinii akwaaneek. Ku maraat nyuun :akwaan ārwoochi piich choo mwoorēy kilē pō Iriin aku-irēy ngʼōōki, kilēē paani mwoorēy :siruut nyuun, "Ā-istoorēē keey kipngʼōōkiyoon."
46006001	Nēē kwiintoochi keey :chiich nkōō chiitō aka nyēpō Kiriistō, ku mamakaat ā-āpchi ngʼaleechoochēē piich choo mēēnkēt Iriin kuurwookwook. Makaat nyuun ā-āpchi ngʼaleechoochēē piich chēpō Kiriistō sikuchuul.
46006002	Moonkēt :akwaan kilē piich chēpō Kiriistō :choo rwoochinii pērēētuu aka piich chēpō ngʼwēnyuuni? Nēē āpēētiiy ārwoochinii piich chēpō ngʼwēny oo, ku siirook atil ngʼal choo mēnkēēchēēn choo lēē chwēēchu?
46006003	Moonkēt :akwaan kilē kuurwoochiniichaan malaykeen? Pō man nyuun kilē kiimuukēēchaan kēērwoochi tukun choo mēnkēēchēēn chēpō ngʼwēnyuuni.
46006004	Ku nēē pka nyuun :ngʼala choo lēē choochēē oo, ara kwoopchinii piich choo mēēkoonyitēy :piich chēpō Kiriistō sikuchuul ngʼaleechoochēē?
46006005	Āmwooraa kilēē nyoonēē, angʼalaaleenaak nyoo mā karaam. Āmāraa ateep kilē oo, moomii :chiich mpō ākoongʼo nkōō akwaan nyoo chikanaat nyoo nkēt kiyoo irēy nyoo muukēy kuchuul ngʼaleechoochēē?
46006006	Āmu nee nyuun tākiwō :tuupchēēnyoon aka kukuurtoochi kōōk tuupchēēnyoon nyiinō aka akuutē piich choo toomō kuuran Iriin kuurwoochi?
46006007	Akwaan :piich chēpō Kiriistō, nēē kuurtoochi :tuupchēēnyoon tuupchēēnyoon aka kōōk, ku kaakungʼuutu keey kilē kāmoomuukēēkwaan kir. Kaykay /kee-irwaak nyaa ra ntā /keechooreenaak tukuukwook.
46006008	Nku :akwaan nyuun ākwoonēēk chu ā-irchinii keey nyaa ra ākoomēlmēēlēy choo ātuupchō.
46006009	Moonkēt :akwaan kilē māchuutēy :kipngʼōōkiis Kaa Iriin? Āmoomēlmēēl keey. Māchuutēy Kaa Iriin :chiich nyoo lēē kiptakalyaan, nyoo kutunchinii kaanaamōōn, nyoo siirēy karwa, mēlmēliin
46006010	chōōr, chēēmootiin, kipōōkitiis, choo muulootēy piich ntā ku choo sārootēērēē piich tukuukwaak.
46006011	Kyaakarkeey :akwaan walak nkōō pichoochēē. Ku paannyēēnyi nyuun, /kikēē-isto ngʼōōkikwook /akeetapaanaak āpoyiitu Iriin. /Kikeetyaaytaak ātililiitu kupunuunō Kiptaayaan Yēēsu Kiriistō ākōō Toomirmiiryoo Iriintēēnyoon.
46006012	Muukēy :chiich nkōō akwaan kumwa kilē, "Nku /kuchāmwoon a-ir kir aka tōkōl." Āmwoorwook nyuun kilē mā karaam :kir aka tōkōl. /Kuchāmwoon kir aka tōkōl aku māmārēy nyuun āchāmchi keey kupaytaan :tukuuchoochēē.
46006013	Muukēy mpō :chiich kumwa kilē, "Pō :āmiisyō moo aku pō :moo āmiisyō." Man nyoonēē, aku nyuun pootēy :Iriin tukuuchoochēē tōkōl pērēētuu aka. /Maaku-ir nyuun pōōrpō chiich /sikee-ira takal. /Kiiku-ir kupāyiisyēēchi :Kiptaayaan aku riipēy :Kiptaayaan pōōr.
46006014	Kiingʼeeta :Iriin pōōrpō Kiptaayaan meerat, akungʼēētēē mpō pōōrwēyiichooch meerat nkōō kaamuukeenyiin.
46006015	Moonkēt :akwaan kilē pō :pōōrwēyiikwook Kiriistō? Muukēē kilē nee kēētuuyō pōōr nyēpō Kiriistō nkōō cheepyooso nyoo lēē mēlmēliin?
46006016	Ntā moonkēt akwaan kilē chiich nyoo kāru nkōō cheepyooso nyoo lēē mēlmēliin, ku kaakulēku kir ākoongʼo nkōō cheepyoosoonoonēē? Āmwooraa kilēē nyoonēē āmu mwoorēy :siruut chēpō Iriin kilē, "Lēkuuy :pichoochēē tōkōl kir ākoongʼo."
46006017	Ku chiich nyuun nyoo kēētuuyō keey nkōō Kiptaayaan kulēkuuy :tōkōl kir ākoongʼo nkōō Toomirmiir.
46006018	Lēyyē, ā-istoorēē keey takal. Moomii ngʼōōki aka tōkōl nyoo irēy :chiich nyoo muukēy kungʼam pōōrpō chiich kitya kusiir nyēēnyi. Chiich nyuun nyoo ka-ir takal kukaakungʼam pōōrtanyiin.
46006019	Ntā moonkēt :akwaan kilē pōōrpō chiich nyēpō Iriin ku kōpō Toomirmiir nyoo Tiliil? Iriin nyi kiikōōnook Toomirmiiryoonoonēē mii pōōrwēyiikwook. Mā āpookwaan keey,
46006020	āmu kiikuwaleenaak keey :Iriin paani kiikōōnu wēēriinyiin kima akipō akwaan. Āpāyiisyēērēē nyuun pōōrwēyiikwook ku karaam /sikēēkoonyitēē Iriin.
46007001	Kutuup keey nkōō ngʼal choo kyaasirwaan, karaam kimāmāngʼiisyō :chiich nyoo lēē murēn nkōō cheepyooso.
46007002	Aku āmu kii ku-ōōwiit nyuun takalaanti nkōō kōōrēē, ku maraat kutingʼēy :murēnō cheepyooseenyiin, kutingʼēy :cheepyooso poonteenyiin.
46007003	Makaat :pooyoon ākōō cheepyooseenyiin kutēērchiinō paani ruusōōt tōkōl.
46007004	Māpāytooy :cheepyooso inyeentee pōōrtanyiin, poonteenyiin nyi pāytooy. Kulēē nyuun nyoonēē mpō poontee, māpāytooy pōōrtanyiin inyeentee, :cheepyooseenyiin nyi pāytooy.
46007005	Maatayee keey nyuun pōōrwēyiikwook kungʼātu ātoo kootēērchiinēē :tōkōl nkōō pērēētuus walak soonyōōru pārooyiin nyēpō soowuut. Nēē mii lētuun nyuun, atas taay nkōō ātēp nyēpō pooyoon ākōō cheepyooseenyiin. A-ira kilēē nyoonēē simeetyamaak :Syeetaani āmu moomuukēy āriip keey.
46007006	Moomii :aneen āmwoorwook kilē maraat kwoopiisyō :chiich, āmwooraa kipaat kilē nee kacham :chiich kwoopiisyō, kwoopiisyō.
46007007	Āmwoorēy kilē ntā kiilēē :piich tōkōl wōloo ālēē :aneen. Aku nyuun oo, tingʼēy :chiich aka tōkōl kōōnunēēnyiin nyoo chōōnēē wōloo mii :Iriin. Tingʼēy :chiitō aka kōōnunō nyoo ngʼulēy ākōō nyēpō aka.
46007008	Āmwoochinaa nyuun paannyēēnyi pooy choo maakitingʼēy chēēpyōōsōōy ākōō mōsōōk kilē karaam kitas taay kumāngʼiisyō kilēē aneen.
46007009	Ku nēē mēēmuukēy kuriip keey, ku karaam kwoopiisyō ntā /kēē-āp kusiir yoo kātēē-iimēy :pōōrtanyiin.
46007010	Akipō nyuun piich chēpō Kiriistō choo kiikwoop keey, āmwoorwook kilē mamakaat :cheepyooso kumētō keey nkōō poonteenyiin. Ngʼātuut nyēēnyi nyoo chōōnēē wōloo mii Kiptaayaan.
46007011	Ku nēē mētō keey ku mamakaat kwoop chiitō aka cheepyoosoonoonēē. Ntā nēē māmārēy kumāngʼiisyō :inyeentee ākityōōn, kuchoomnyō nkōō saanteenyiin akuureer kumāngʼiisyō tōkōl. Mamakaat mpō :pooyoon ku-oon cheepyooseenyiin.
46007012	Ātingʼēy ngʼālyoon nyoo āmāraa āmwoochi chiich nyēpō Iriin nyoo tingʼēy cheepyooseenyiin nyoo toomō kuuran Iriin mpō ntā mā ngʼātuut nyēēnyi nyoo chōōnēē wōloo mii :Iriin. Nee cham :cheepyoosoonoonēē kumāngʼiisyō nkōō saanteenyiin, ku mamakaat ku-oon :chiichoonēē.
46007013	Ntā nēē tingʼēy :cheepyooso nyoo kiikuuran Iriin poonteenyiin nyoo toomō kuuran Iriin akichāmēy :poontoonoonēē kilē kutēpō nkōō cheepyooseenyiin, ku mamakaat :cheepyoosoonoonēē kumētō poonteenyiin.
46007014	Āmwooraa kilēē nyoonēē, āmu /kiikēētiliil poontoonoonēē toomō kuuran Iriin kupunuunō wōloo mii :cheepyooseenyiin nyoo kiikuuran Iriin, aku /kiikēētiliil cheepyooso nyoo toomō kuuran Iriin kupunuunō wōloo mii :saanteenyiin nyoo kiikuuran Iriin. Ntā kiimālēē nyoonēē, ntā kiimātiliilō :laakōōkwook, aku āmu lēē nyuun nyoonēē ku tiliilō nkōō taayuu Iriin.
46007015	Ku nēē ka-oon nyuun :chiich nyoo toomō kuuran Iriin cheepyooseenyiin, kuutyaakaat :cheepyoosoonoonēē kuwēēchi keey. Ntā nēē mārēy :cheepyooso nyoo toomō kuuran Iriin kilē kumētō saanteenyiin, /kēēchāmchi kuwēēchi keey. Mārātēy cheepyooso ntā ku murēn :nyoo kiikuuran Iriin :ngʼala choo lēē choochēē, āmu kiikukuurēēch :Iriin kēēmāngʼiisyēē nkōō kaalya.
46007016	Inkētēēy nee cheepyooso nyoo kiiran Iriin nēē imuukēy i-ir poontēēngʼuungʼ /kēēsāru, ntā acha? Ntā, inkētēēy nee pooyoon nyoo kiiran Iriin nēē imuukēy i-ir /kēēsāru cheepyoosēēngʼuungʼ, ntā acha?
46007017	Makaat kumāngʼiisyō :chiich kilēē wōloo /kiikuchēpchi chiich aka tōkōl paani kiikuurēy :Iriin. Ngʼālyoon :nyēēnyi nyoo āmwoochinaa kaaniiseen tōkōl.
46007018	Nēē kiikuurēy :Iriin chiich kumuroot, āmu kii Yāwuutyoon :inyeentee, ku mēērookēē kumar kilē ntā ālēku chiich nyoo toomō /kēēmur. Ntā nēē kiimāmuroot :chiich paani kiikuurēy Iriin, āmu kiimā Yāwuutyoon :inyeentee, ku mēērookēē /kēēmur.
46007019	Nēē imuroot :chiich ntā ku mēēmuroot, ku moomii kir nyoo tāsēy. Ngʼālyoon nyoo maraat, ku /kēēriip ngʼātuut chēpō Iriin.
46007020	Itas taay imāngʼiisyō kilēē wōloo kii lēē paani kiikuuriin :Iriin.
46007021	Kii :inyēēn ōōtwookiin /kēēkuuriin? Meekany kuu-iimin mēt, aku nēē nyōōru nyuun pārooyin /keetyaayteen, ipāyiisyēērēē.
46007022	Nēē kii ōōtwookiin :chiich kukuurēy :Iriin ku /kiikeetyaayteera ngʼōōki sikupoyiit Kiptaayaan. Ntā nēē kiipāyuuy keey :chiich kukuurēy :Iriin, ku kiikulēku :chiichoonēē ōōtwookiintoo Kiriistō.
46007023	Kiiwaleenaak keey :Iriin paani kiikōōnu wēēriinyiin kima akipō akwaan. Kunyuun, maakany ālēku ōōtwook chēpō ātēpuut chēpō ngʼwēnyuuni.
46007024	Kunyuun oo, choo ātuupchō, āmāngʼiisyēē kilēē wōloo mārtooy Iriin akaatas taay kilēē wōloo kyoolēē /kēēkuurook.
46007025	Akipō piich choo toomō kwoop keey, ku mootingʼēy ngʼātuut nyēpō Kiptaayaan nyoo nāmēy keey nkōō akwaaneek. Aku ātilaa nyuun ngʼālyoon kilēē chiich nyoo /kiirānēy nkōō pēēruur nyoo kiikōōnaa Kiptaayaan.
46007026	Akipō nyaril nyoo miitō kilēē nyēēnyi, āpkootaa kilē karaam kimā-āpiisyō :chiich.
46007027	Nēē tingʼēy :chiich cheepyooso, kitas taay kumāngʼiisyō tōkōl; ku nēē mātingʼēy, kimawas.
46007028	Ku nēē kā-āpiisyō :chiich, ku mēēlē ka-ir ngʼōōki chiichoonēē, ntā nyoo /kākwoop, ku mēēlē ka-ir ngʼōōki :mpō inyeentee. Nyōōruuy :chiich nyoo kā-āpiisyō ntā :nyoo kākwoop nyaril nyoo ōōw nkōō sāpoontanyiin, ākoomāraa ā-istoorēēnook nyariloonēē.
46007029	Tuupchēēnichu, kiyoo āmii :aneen āmwoorēy nkōō yēēnyi ku nyi: kiikunwookiituuy pērēētuus. Kunyuun oo, mamakaat :murēn choo kiikwoopiisyō ku-ir āpiisyō kilēē pāyit nyoo tōrōōr kusiir pāyit aka tōkōl.
46007030	Ku choo mii kuriirsōōt ku maraat kutēpi kilēē yoo mātingʼēy ngʼwoonin. Ku choo pāypāyō ku maraat kutēpi kilēē yoo māpāypāyō. Ku choo ālēy, kutēpi kilēē yoo mā chaakwaak :tukuuchu kā-ālēy.
46007031	Ku choo pāyiisyēērēē tukun chēpō ngʼwēny ku maraat kupāyiisyēērēē nkōō oor nyaa karaam aku mārāti keey tukuuchoochēē. Āmwooraa kilēē nyoonēē āmu mii kusiirtooy :ngʼwēnyu nkōō tukun tōkōl choo mii.
46007032	Āmāraa ātyookiisyēērēē kaa-iimuut chēpō sopoon nyēpō ngʼwēnyuuni. Murēn aka tōkōl nyoo mā-āpiisyō kuukiilchinii keey pāyiisyoo Kiptaayaan āmu mārēy :inyeentee kuupaypaay Kiptaayaan.
46007033	Ku chiich nyoo kiikwoopiisyō, kuupkootēy :nyoonēē akipō tukun chēpō ngʼwēny ākōō wōloo pāypooytooy cheepyooseenyiin.
46007034	Kuchāriisōōt nyuun :kaapkootuutēchiich. Ku chēētō nyoo mā-āp chiich ntā ku cheepyooso nyoo maakutingʼēy poonteenyiin kuupkootēy :nyoonēē ngʼaleepō Kiptaayaan. Kir nyoo mārēy kilē ku-ir ku kunāmchi keey Kiptaayaan kukaraam. Ku cheepyooso nyoo āpoot kuupkootēy :nyoonēē akipō ngʼal chēpō ngʼwēny ākōō wōloo pāypooytooy poonteenyiin.
46007035	Āmii :aneen āmwoorēy ngʼālyoontooni sikuutoorētook ameepkaat kilē kaarataak. Āmāraa kilē ātēpi nkōō oor nyoo chuulaat ākoomāraa mpō kilē toonāmchiikwaan keey Iriin kukaraam.
46007036	Ku nēē pkootēy nyuun :pooyoon kilē kee-iim chēētanyiin nyoo kiiku-ōōwiit aku kayam kiwō koonyiin, akuupkootēy :poontoonoonēē kilē rookēē /kee-ilta, kukaraam ku-ir kilēē wōloo mārtooy. Moomii kir nyaa ra nyoo ka-ir :poontoonoonēē. Karaam kuu-iilta chēēpoonēē.
46007037	Ku nēē kaakuupkooti keey nyuun :pooyoon kukaraam aku moomii :kir nyoo iimēy sāpoontanyiin, akuunkēt kiyoo irēy akaakutil nkōō moonyiin kumee-ilta chēētanyiin, ku kaaku-ir mpō kir nyaa karaam.
46007038	Ku pooyoon nyuun nyoo kee-iilta chēētanyiin, ku ka-ir kir nyaa karaam. Ku nyoo maa-iilta chēētanyiin, ku ka-ir :nyoonēē nyaa karaam kusiir.
46007039	Makaat :cheepyooso kitas taay kumāngʼiisyō nkōō poonteenyiin nēē tākusopoot :poontee. Ku nēē ma :poonteenyiin, /kēēchāmchinii kwoop keey nkōō chiich aka tōkōl nyoo kacham :inyeentee, aku maraat nyuun ku chiich :chiichoonēē nyoo kiikutiirō keey Kiptaayaan.
46007040	Aku nyuun pēēruuroot :cheepyoosoonoonēē nee mā /kuureer /kēē-āp, nkōō wōloo ārōōtitooy. Āmwooraa ngʼaleechu, āpkootaa kilē ātingʼēy Toomirmiir nyoo Tiliil.
46008001	Kanya, kee, āwālwook ngʼālyoon nyoo kyaateepaan akipō pēēny nyoo /kākuyēēnchi kaanaamōōn. Man kiinkēt :achaan tōkōl kilē kutingʼēy ngʼoroomnyō kilēē paani mwaaraat. Ku chiich nyuun nyoo rōōtēy kilē tingʼēy ngʼoroomnyō, kulāsēy keey. Ku nyoo chāmēy piich walak, kutēēkēy :nyoonēē piikō walak.
46008002	Ku chiich nyoo āpēy keey kilē nkēt kir aka tōkōl, ku mēēnkēt kiyoonēē kilēē wōloo /kātākuunkētitooy.
46008003	Ku chiich nyoo chāmēy Iriin, kuchāmēy :Iriin kilē nyaanyiin.
46008004	Kutuup keey nyuun nkōō pēēny nyoo /kākuyēēnchi kaanaamōōn, āmwooraa kilē mā kir :tukuuchoochēē nkōō ngʼwēny. Moomii :Iriin aka, Iriin ku ākoongʼo.
46008005	Mpō ntā chaangʼ :tukun parak ntā wōli pō ngʼwēny choo kutunchinii :piich, aku mārēy mpō :mōkōrō chaa chaangʼ /kēēkutunchi,
46008006	kēēnkēt :achaan kilē :Iriin ākityōōn nyoo nyooluuy /kēēkutunchi. Nyoonēē ku Paapa nyoo kiitoowuuy kir aka tōkōl ākēēmāngʼiisyēy akipō inyeentee. Aku Kiptaayaan ākoongʼo nyoo yāmēy /kēēkutunchi. Nyoonēē ku Yēēsu Kiriistō nyoo kiitoowunēē keey :kir aka tōkōl /ākēēkōōnēēch sopoon kupunuunō inyeentee.
46008007	Mēēnkēt nyuun :piich tōkōl ngʼaleechu pō man. Tākumiitō :piich chēpō Kiriistō walak kuupkootēy kilē nēē kwaam pēēny nyoo /kakuyeengʼ ku ālēē pō kaanaamōōn. Ku āmu kaapkootuut chēpō :pichoochēē ku kuskusō, kuupkootēy kilē ālēē ngʼōōki nēē kwaam pēēnyoonēē.
46008008	Nēē kakwaam āmiisyō, ntā ku maakwaam, ku mēēlē irēēch kēēriichii Iriin.
46008009	Āriip keey! Mpō ntā ātyookootēēn a-am pēēnyoonēē, maakany ku-iraak kaatyaakeengʼwoongʼ āpoot piich choo kuskusō :kaaraneengʼwaangʼ.
46008010	Nēē mii :chiich nyaa kuskus :kaaraneenyiin akuurōōtēy ā-āmēēkwaan choo āngʼoroomō pēēnyoonēē /kākuyēēnchinii kaanaamōōn oo, mā-irēy :nyoonēē kwaam :inyeentee mpō pēēnyoonēē?
46008011	Kunyuun, muukēy kupēt :tuupchēēnyoon nyēēnyi kiimēērchinii Kiriistō, akipō :ngʼoroomnyēēngʼwoongʼ.
46008012	Nēē ālēēlchi choo ātuupchō nkōō araani, ākoomii āluluukēy kaaraneengʼwaangʼ nyaa kuskus, ku koolēēlchi Kiriistō.
46008013	Ku nēē koo irēy nyuun :kir nyoo kwoomēy tuupchēēnik kupētyō, ku moo-āmaa pēēny kuureer simaa-ir tuupchēēnyoon kupēt.
46009001	Maatyaakaat :aneen? Ma aneen kāāyooytooyiin? Mākyaarootaa Yēēsu Kiptaayaantēēnyoon koonyiichuuch? Mā akwaan chu kyoosōwu Kiptaayaan akipō pooryoot nyoo kyaam :aneen āpāyiisyēēchinaa Kiptaayaan?
46009002	Mpō ntā mēērōōtēy :piich walak kilē aneen kāāyooytooyiin, kipō man nyuun kilē aneen kāāyooytooyiin nkōō wōloo āmiikwaan. Āmwooraa kilēē nyoonēē āmu ānkēt :akwaan man kilē aneen kāāyooytooyiin nyēpō Kiptaayaan.
46009003	Ngʼaleechu choo āyēētēē keey nēē teepeenaan :piich walak ngʼal.
46009004	Aneen sōō ākōō Parnapa choo mākutingʼēy man /kēēkōōnēēch āmiisyō ntā ku kir nyoo kurēēy akipō pāyit nyoo ku-irēy?
46009005	Mākutingʼēēchaan man kēē-āpō chēēpyōōsōōy choo kiikuuran Iriin akeepeetaata tōkōl kilēē :kāāyooytooyiik walak ākōō wēēchiikwaak Kiptaayaan ākōō mpō :Pēētērō?
46009006	Ntā koo :aneen ākōō Parnapa kipaat choo rookēē kee-ira pāyit sikēēnyōōru kir nyoo kwoomēy?
46009007	Ara, mii :chiich nyoo lēē āskāriin nyoo mii pāyit nyoo muukēy kunamchi keey inyeentee rōōpiyō? Ntā mii mpō :chiich nyoo pālēy pareenyiin ama-am pareechoochēē? Ntā mii :chiich nyoo muukēy kuriip tany amālu chēēkō?
46009008	Mēēlē āmii :aneen āmwoorēy ngʼaleechu ārōōtēy kilēē paani rōōtēy piich, nku mwoorēy :siruut chēpō Iriin kilēē nyoonēē.
46009009	Siraat nkōō ngʼātuut choo kiitēnii :Iriin Muusa kilē, "/Mākurātēy eey kuut nēē irēy pāyit." Moomii :Iriin kungʼāloolēē eey kipaat nkōō yēēnyi, nku mii kungʼāloolēēnēēch mpō.
46009010	Man /kiikusir ngʼālyoontoonoonēē akipō achaan, āmu nēē miitō :chiich kupāliisyēy ntā nēē mii kukāsiisyēy, ku-irēy kilēē nyoonēē sikunyōōru samat chēpō pareechoochēē.
46009011	Ara nēē kaakeepayeenaak āmiisyō nyēpō sopoon oo, ku nyikisiit ākōōnēēch kir nyoo kuutoorētēē keey?
46009012	Ku nēē koo tingʼēy :āmtooyiik walak man kunyōōru tukun nkōō wōloo āmiikwaan oo, ku mamakaat nyuun kēēnyōōruuchaan mpō kusiir? Maakupāyiisyēērēēchaan nyuun mantanoonēē. Nyoo kātālēē nyoonēē, ku kiikukiringʼ :achaan kir aka tōkōl tāmākukarta piich kuteer lōkōōy choo kāroomēēn akipō Kiriistō.
46009013	Ānkēt akwaan man kilē nyōōrchinii :piich choo irēy pāyit Kōpō Iriin āmiisyō wōloonēē? Ntā moonkēt :akwaan kilē āmēy :piich choo pēēlēy kōrōs nkōō yoo pō kaapkōrōs nyēpō kōrōs kareeran chēpō tukuuchoochēē pēēlēy?
46009014	Nkōō oor nyoo lēē nyoonēē, kiikumwooru :inyeentee Kiptaayaan kilē maraat piich choo āmtootēy lōkōōy choo kāroomēēn kuutoorēt :piich choo /kwoomchinii lōkōōyichoochēē.
46009015	Ku moopāyiisyēēraa nyuun mantanoonēē aka tōkōl āmoomiiyaa āsirwook ngʼaleechu kilē sookōōnoon kir nyoo lēē nyoonēē. Ākāykēēyaa ama kusiir nēē kātoomwoorwook ākōōnoon kir.
46009016	Paani ā-āmtooyaa lōkōōy choo kāroomēēn ku moomii kir nyoo ālāsēēyaa keey. Ā-āmtooyaa lōkōōyiichoochēē kāroomēēn āmu kiimwoorwoon :Iriin kilē a-amta. Āmiiyaa yaa ra nyaa tyaan kēny nēē maa-amtaa lōkōōyichoochēē kāroomēēn?
46009017	Ntā kyookōōnwaa keey a-amtaata lōkōōy choo kāroomēēn nkōō makeenyuun aneentee, ntā rookēē /kēēkōōnaa kir nyoo yāmēy keey nkōō pāyit nyoo ā-iraa. Ku āmu kiilēwēnān nyuun :Iriin a-ir pāyiisyōōni, ku maraat a-amta lōkōōyichu kāroomēēn.
46009018	Kir nee nyuun nyoo ānyōōruuyaa? Kir nyoo ānyōōruuyaa ku pāypooyō nyoo ā-āmtooyaa lōkōōy choo kāroomēēn āmoomii kir nyoo ārookēy.
46009019	Moomii chiich aka tōkōl nyoo kōōnoon rōōpiyō akipō pāyiisyōōni ā-iraa. Kunyuun oo, āchāmaa āpāyiisyēēchi chiich aka tōkōl nyoo moomii kilē ngʼoo ngʼoo saa-ir :aneen piich chaa chaangʼ kucham Kiriistō.
46009020	Paani āpāyiisyēy nkōō Yāwuutik, ātēpēē kilēē wōloo tēptooy :akwaaneek soo-isu akwaaneek kucham Kiriistō. Mpō ntā moomii ngʼwēnyuu ngʼātuut chēpō Muusa, ātēpēē nkōō Yāwuutichoochēē mii ngʼwēnyuu ngʼātuut kilēē yoo āmii :aneen ngʼwēnyuu ngʼātuutēchoochēē, soo-isu akwaaneek kupka wōloo mii :Kiriistō.
46009021	Ku nēē āmii :aneen nkōō piich choo mā Yāwuutik, ātēpēē kilēē yoo mā :aneen Yāwuutyoon soo-isu akwaaneek kupka wōloo mii Kiriistō. Mpō ntā lēē nyoonēē, ku maatay aneen ngʼātuut chēpō Iriin, tootuupaa ngʼātuut chēpō :Kiriistō.
46009022	Ku nkōō wōloo mii :piich choo kuskusēēn, akuskuus :aneen keey soo-isu akwaaneek kupka wōloo mii Kiriistō. Ku kaa-ir aneen keey akarkeeyiitu pichoochēē tōkōl soosāru walak nkōō oor aka tōkōl.
46009023	Ā-iraa ngʼaleechu tōkōl akipō lōkōōy choo kāroomēēn soonyōōru pēēruur.
46009024	Ānkēt akwaan kilē nēē mwēr :piich ku chiich ākoongʼo kipaat nyoo lēkuuy nyēpō taay nyoo nyōōruuy kuutwō. Ku maraat nyuun āmwērō soonyōōru kuutwō.
46009025	Chiich aka tōkōl nyoo mārēy kileku nyēpō taay nkōō kiiripō, kumaraat kuchēp keey kukaraam. Irēy kilēē nyoonēē sikunyōōru kuutwō nyēpō kiiripō nyoo mātēpēē ākōy. Kēē-irēēchaan nyuun sikēēnyōōru kuutwō nyēpō ākōy.
46009026	Moomiiyaa nyuun āripēy kilēē chiich nyoo mēēnkēt kir nyoo ripchinii āmoomii :aneen ālāptooy keey kilēēn.
46009027	Āmii nyuun ākoomānēy keey ākoopāyu pōōrtanyuun /simākumaalan paani koo-āmchi piich walak.
46010001	Tuupchēēnichuuch, āmāraa āpkootwook kir nyoo kii-ira nkōō wōloo mii :kuukotiinēchooch paani mii suur kwēēn kituupēy Muusa. Kiiriipootō :Iriin akwaaneek paani kiiyooku pooltō kutukootō akutilta :tōkōl araaray.
46010002	Paani tiltooy :akwaaneek araarayoonēē akuriipootēy :pooltoonoonēē ku /kiikuutuuyō akwaaneek kilēkuu kir ākoongʼo nkōō Muusa kilēē paani tuuyēēch :kaapaatiisana kēēlēku ākoongʼo nkōō Kiriistō.
46010003	Kyaam :akwaaneek tōkōl āmiisyoo Toomirmiir nyoo Tiliil
46010004	akurēēy pērēēpō Toomirmiiryoonoonēē choo kipkoonēē raat nyēpō Toomirmiiryoonoonēē kimii tōkōl kupēētootēy. Aku raatyaanoonēē ku Kiriistō.
46010005	Mpō ntā kiilēē nyoonēē, ku maapāypāchi :Iriin pichoochēē chaa chaangʼ āmu maatiirō keey inyeentee. Kurook nyuun :pichoochēē nkōō suur kwēēn.
46010006	Ngʼaleechoochēē tōkōl nyuun ki-iriisyō kuunēētēēch kilē mēērookēē kēēpkootēy ngʼal chaa raacheen, kilēē paani kiipkootēy :pichoochēē,
46010007	ntā akutunchi kaanaamōōn kilēē paani kikutunchinii :pichoochēē walak. Mwoorēy :siruut chēpō Iriin kilē, "Kyaam :piich tuum nyoo /kukutunchinii kaanaamōōn, kurēēsyō aku-ir takal."
46010008	Amaakany nyuun kee-ira takal kilēē paani kii-irēy :piich walak nkōō pichoochēē sikurook pērēētuu ākoongʼo :piich choo ki-itēy ēlupuus tiptēm nkōō sōmōk.
46010009	Amaatyam Kiptaayaan kilēē paani ki-ir :piich walak nkōō pichoochēē sikurook :akwaaneek āmu kiisur :kipaangʼōōy.
46010010	Amaangʼunyngʼuuny kilēē paani kingʼunyngʼuunchō :piich walak sikuukeet akwaaneek tōkōl :malayka.
46010011	Tukuuchoochēē tōkōl ki-iriisyō nkōō wōloo mii :pichoochēē ku koonēētuut nkōō :achaan. /Kiikusirweech sikēē-istoorēē keey wōloo mii tukuuchoochēē, āmu kumāngʼiisyēy nkōō pērēētuus choo kaakuriik kuuwoonyō ngʼwēnyu.
46010012	Ku nēē pkōōtēy nyuun chiich kilē kiiloot nkōō ngʼālyoontoo Iriin, ku maraat kuriip keey simēēputi ngʼōōki.
46010013	Kaatyama aka tōkōl nyoo chōōnchinook ku karkeey nkōō nyoo chōōnchinii chiich aka tōkōl. Āmuukēy ātiirēē keey Iriin āmu mākānyēy /keetyamaak kisiirtō yoo āmuukēy. Ku nēē /kuutyamaak, ku ngʼuutwook :inyeentee oor wōloo āmuukēy achirilee kāātyāmuutēchoochēē.
46010014	Kunyuun oo, choorweeyiichuuch choo āchāmēy, ā-istoorēē keey akutunchinii kaanaamōōn.
46010015	Āngʼāloolwook kilēē piich choo kiikusayta; ārōōtii keey nyuun ākwoonēēk kiyi āmwooraa.
46010016	Nee kureera kikoompa nyēpō Kiptaayaan kēēmii kēērāmtooy kērēti chēpō Kiriistō. Ntā nēē kupuutilēy makatyaan, kēērāmtooy pōōrpō Kiriistō.
46010017	Kulēē paani ākoongʼo :makatyaantaanoonēē, keechaan kir ākoongʼo, mpō ntā kichaangʼ :achaan, āmu kirāmtoochaan makatyaantaanoonēē ākoongʼo.
46010018	Aroo, kee, piich chēpō Israayeel. Piich choo irēy kōrōs, ku-irēy :kōrōōsēēchoochēē kilēku kir ākoongʼo?
46010019	Nēē nyi āmwooraa kēny? Āmii āmwoorēy kilē kaanaamōōn ku kir? Ntā kōrōsēēchu /ku-irchinii ku kir?
46010020	Acha! Mā lēē nyoonēē. Āmwooraa kilē kōrōs tōkōl choo irēy :piich choo toomō kutiirō keey Iriin, ku irchinii toomirmiirēy chaa raacheen mā-irchinii Iriin. Moomāraa aramtee kir nkōō toomirmiirēy chaa raacheen.
46010021	Mēēmuukēē ārēēsyēēree kikoompoo Kiptaayaan nkōō nyēpō toomirmiirēy chaa raacheen. Mēēmuukēē ā-āmēy tuum nyēpō Kiptaayaan ākoo-āmēy tuum nyēpō toomirmiirēy chaa raacheen.
46010022	Ara, nēē kumiichaan kēē-irēy kilēē nyoonēē sōō kēē-irēy Kiptaayaan kunareek? Kutingʼēy :achaan sōō kaamuuka kusiir Kiptaayaan?
46010023	Muukēy :chiich nkōō akwaan kumwa kilē, "/Kuchāmwēēch kee-ira kir aka tōkōl." Āmwoorwook nyuun kilē mā karaam :kir aka tōkōl amēētoorētēy piich :kir aka tōkōl.
46010024	Mēēwāsinootō keey kāroomin inyēēntēē ākityōōn, iwāsinootō piich walak.
46010025	Chamaat a-ama pēēny aka tōkōl nyoo kaa-alee siirō, amaakany kuu-iimaak mēt kilē ālēē kōōnunēywoon nyoo /kākuutēnii kaanaamōōn,
46010026	āmu mwoorēy :siruut kilē "Pō Iriin :ngʼwēnyu ākōō tukun tōkōl choo mii ngʼwēny."
46010027	Nēē kuurook :chiich nyoo toomō kuuran Yēēsu kilē apee ā-āmiisyēē nkōō katanyiin ākoomārēy apee, apa. A-am kir aka tōkōl nyoo /kākukōōnook amaakany kuu-iimaak mēt kilē ara /kuchāmwook a-am.
46010028	Ku nēē mwoorwook :chiich kilē, "Kōōnunēywoon nyi nyoo /kākuutē kaanaamōōn," ku maa-am akipō chiichi kāmwoorwook, āmu nēē a-am āmiisyoonoonēē, kuupkootēy :piich kilē ra.
46010029	Ma akwaan :chu āpkootēy kilē ra, chiichi kāmwoorwook nyuun :nyi muukēy kuupkaat kilēē nyoonēē. Āmuukēy amwaa kilē, "Muukēy kilē nee :wōloo pkootitooy :chiich aka kukartaaneen nyoo atyaakaat?
46010030	Nēē ā-āmiisyaa ku kāāmwoochi Iriin kōōnkēy oo, kilē nee sikungʼalaaleenaan :chiich kilē kaa-ir nyaa ra ākoomwoochi Iriin kōōnkēy?"
46010031	Nēē ā-āmēy ntā nēē ārēēy, ntā nēē ā-irēy kir aka tōkōl, ku mārēy ā-irēy ākoonyitēy Iriin.
46010032	Āmāngʼiisyēē nkōō oor nyoo mā-irēy chiich nyoo lēē Yāwuutyoon, ntā nyoo mā lēē Yāwuutyoon ntā ku kaaniisaa Iriin kuu-iim keey.
46010033	A-ira kilēē wōloo ā-irtooyaa. Ātyāmaa apaypaay chiich aka tōkōl nkōō oor aka tōkōl. Āmwooraa kilēē nyoonēē āmu moomii āwāsinootēy keey kāroomin aku āwāsinaa piich chaa chaangʼ /sikēēsāru.
46011001	Atuupaan kilēē wōloo ātuuptooyaa Kiriistō.
46011002	Ālooswook aneen āmu āpkootēy tukun tōkōl choo kyaaneetaak ākooriipēy koonēētuutēchoochēē.
46011003	Āmāraa āsōwuukwaan kilē pāyuuy :murēnō cheepyooso, kupāyu :Kiriistō murēn. Ku nyoo pāyuuy Kiriistō ku Iriin.
46011004	Nēē tuk :murēnō aka tōkōl mētinyiin paani mii kusooyēy ntā ku paani mii kungʼālooltoochinii Iriin, kungʼuutuuy kilē mēēkoonyitēy :muroonoonēē Kiriistō.
46011005	Ku mpō cheepyooso nyuun aka tōkōl nyoo maatuk mētinyiin paani mii kusooyēy ntā ku paani mii kungʼālooltoochinii Iriin, ku maakoonyit poonteenyiin. Karkeey nyoonēē nkōō yoo kēēpuuk mētinyiin.
46011006	Nēē mātukēy :cheepyooso mētinyiin kungʼuutu koonyit nkōō wōloo miitō :poonteenyiin ku kaykay kutil puutēk. Ku paani nyuun mā kir nyēpō koonyit nkōō wōloo mii :pooyoon nēē til :cheepyoooso puut, ku maraat kutuk mētinyiin.
46011007	Mēērookēē kutuk :murēnō mētinyiin paani mii kusooyēy, āmu :murēn ku kārkēēyin nyēpō Iriin akuukoonyitēy Iriin. Ku cheepyooso, kuukoonyitēy :nyoonēē poonteenyiin.
46011008	Kiimaa-irtaara :Iriin murēn cheepyooso, nku /kiku-irtaara cheepyooso murēn.
46011009	Aku /kimaaku-ir murēn akipō cheepyooso, nku /kiku-ir cheepyooso akipō murēn.
46011010	Makaat :cheepyooso kutuk mētinyiin sikungʼuutu kilē miitō ngʼwēnyuu saanteenyiin āmu mii :malaykeen kuurōōtēy.
46011011	Mpō ntā lēē nyoonēē, ku wōloo maraat kumāngʼtooy piich chēpō Kiptaayaan ku kutiirō keey :cheepyooso poonteenyiin kutiirō keey :pooyoon cheepyooseenyiin.
46011012	Āmwooraa kilēē nyoonēē āmu mpō ntā man kilē /kiku-irtaara cheepyooso nyēpō taay :murēn, ku man nyuun kilē murēn walak tōkōl ku kiinam :chēēpyōōsōōy aku kir aka tōkōl ku kii-irta :Iriin.
46011013	Kunyuun, aroo :ākwoonēēk nēē karaam kusooyēy :cheepyooso amātukoot :mētinyiin.
46011014	Moonkēt :akwaan kilē makaraam kitingʼēy :murēn puut choo koorēēn?
46011015	Ntā moonkēt akwaan kilē nēē tingʼēy nyuun :cheepyooso puut choo koorēēn ku karaam? /Kikuutē puutēchoochēē sukutuk mētinyiin.
46011016	Ku nēē mārēy nyuun :chiich aka tōkōl kukwiintaan akipō ngʼaleechu, ku mākutingʼēēchaan ngʼal choo lēē choochēē amātingʼēy mpō :kaaniiseen chēpō Iriin nkōō wōltō aka tōkōl.
46011017	Moomii :aneen ālooswook nkōō ngʼaleechu āmāraa āmwoorwook, āmu kir nyoo āmiikwaan ā-irēy nkōō tuuyootinēēkwook ku kir nyaa ra nēē kātoo-irēy nyaa karaam.
46011018	Ngʼālyoon nyēpō taay, ku kaateer :aneen kilē mootēērchiniikwaan keey nkōō tuuyootinēēkwook ākoopkootaa kilē man lēē nyoonēē.
46011019	Āpkootaa nyuun kilē karaam paani koochuunchuunnyō sikutooku kilē mpō ngʼoo nkōō kwēēnuungʼwoongʼ choo tiliilēēn nkōō wōloo mii :Iriin.
46011020	Paani kootuuyō, ku moomiikwaan ā-āmēy āmiisyoo Kiptaayaan,
46011021	āmu paani āmiikwaan ā-āmiisyēy, kwoomēy :chiich āmiisyeenyiin inyeentee keey nyoo kātāchārēy nkōō piikō walak. Kupa nyuun :piich walak kumaatō kir kuut, ku pōōkitēy :walak.
46011022	Nēē kātoo-irēy kilēē nyoonēē, ku kaykay kwoomiisyō :chiich nkōō katanyiin akurēēsyō. Nēē ātuulchinii keey āmiisyō kilēē nyoonēē ku āmiikwaan ārēēngʼēy kaaniisaa Iriin ākoomii āsāsēy piich choo mātingʼēy tukun. Ālēēchook nee nyuun? Ālooswook akipō kiyi? Acha! Mēēmuukēē mpō kiitēēn!
46011023	Kyaaneetaak kiyoo kiimētwoon :Kiptaayaan kilē: Nkōō langʼatuuni /kiiku-āltooy Kiptaayaan, kinam makatyaan,
46011024	aku paani kiikiikumwoochi Iriin kōōnkēy, kupuutil akilē, "Nyi ku pōōrtanyuun nyoo /kiitētooy akipō akwaan. A-ama saapkaateenaan."
46011025	Ku paani kiikaakuuwaangʼ kwoomiisyēy, kunam kikoompee nyoo kiimii :tiipaay akilē, "Miis :nyi nyoo rēēl kupunuunō kērētiichuuch. Paani ārēēy, āmii āpkootēēnoon."
46011026	Paani ā-āmēy makatyaantaani ntā ku paani ārēēy tiipaayiichu, āmii āmwoortooy meeraa Kiptaayaan ākōy pērēētuu nyoo wārākēē.
46011027	Ku chiich aka tōkōl nyuun nyoo āmēy makatyaantaani ntā nyoo rēēy tiipaayiichu nkōō oor nyoo mā karaam, ku kaaku-ir ngʼōōki :chiichoonēē āmu mēērōōtēy kir nyoo ngʼuutuuy :pōōrpō Kiptaayaan nkōō kērētiichiich.
46011028	Makaat kuusyaak keey :chiich kupōk si nēē ityō kwaam makatyaan ntā kura tiipaay.
46011029	Āmwooraa kilēē nyoonēē, āmu chiich aka tōkōl nyoo āmēy makatyaan ntā kura tiipaay kutoomō kusōwu kir nyoo ngʼuutuuy :pōōrpō Kiptaayaan, kwoomēy aku rēēy kumārchinii keey kiirwook.
46011030	Kiyoonēē nyi ki-iraak chaa chaangʼ ānyāwyēē, āmnyoonchō, ākoomēērō.
46011031	Nēē kaakeesyaak nyuun keey ku /maakēērwookwēēch.
46011032	Nēē rwookwēēch nyuun :Kiptaayaan, kumii /kuchuulēēch /simakungʼameech nkōō piich choo toomō kuuran ngʼālyoontoo Iriin.
46011033	Kunyuun oo, choo kituupchō, nēē ātuuyō keey āmārēy a-am āmiisyō nyēpō Kiptaayaan ku maraat ākānyēy keey.
46011034	Nēē āmēy chiich :piri, kuusip kwoomiisyō nkōō katanyiin kupōk, /simākuurwookwook paani kootuuyō keey. Ku ngʼaleek walak chu kāngʼātu āchōōnēy āsātēy choochēē paani kaa-itu.
46012001	Tuupchēēnichuuch, āmāraa āsōwuukwaan wōloo irtooy :Toomirmiir nyoo Tiliil pāyiisyeenyiin.
46012002	Ānkēt akwaan kilē paani kitoomō aran akwaan Iriin, ku /kiikiikēēchuunnyook akutunchi kaanaamōōn, tukun choo māngʼāloolēy.
46012003	Āmāraa nyuun āsōwu kilē moomii :chiich nyoo ngʼāloolēy nkōō Toomirmiir nyoo Tiliil nyoo mwoorēy kilē, "Panaat :Yēēsu." Āmoomii :chiich nyoo muukēy kumwa kilē, "Kiptaayaan :Yēēsu" nēē māngʼuuti :Toomirmiir nyoo Tiliil.
46012004	Makarkeey :kōōnunēy chēpō :Toomirmiir nyoo Tiliil, aku Toomirmiiryoonoonēē nyuun kōōnuuy ku ākoongʼo.
46012005	Makarkeey :pāyiisyōōnik chēpō Kiptaayaan, aku :Kiptaayaantaanoonēē nyuun kupāyiisyēēchinii ku ākoongʼo.
46012006	Makarkeey :pāyiisyōōn, aku Iriin nyuun nyoo pāyiisyēērēē chiich aka tōkōl ku ākoongʼo.
46012007	Ngʼoongʼchinii chiich :Toomirmiir nyoo Tiliil kir, /sikuutoorēt piich walak.
46012008	Tēnii :Toomirmiiryoonyēēnyi chiich ngʼoroomnyō nyēpō kwōngʼuut, akuutē mpō chiitō aka kusōwu ngʼal choo ungʼootēēn.
46012009	Kuutē mpō chiitō aka kunyōōru kaarana nyēpō kwōngʼuut. Ku chiitō aka, kuutē :Toomirmiiryoonoonēē kaamuuka nyoo soopēē piich.
46012010	Tēnii :Toomirmiiryoonoonēē chiitō aka kaamuuka ku-ir ngʼal chēpō kwōngʼuut akuutē aka kaamuuka kungʼālooltoochi Iriin. Ku aka, kuutē kaamuuka nyoo sōwunēē kilē man Toomirmiir nyoo Tiliil nyi ngʼāloolēy ntā toomirmiir aka. Kuutē aka kungʼalaal kuut nyoo mēēnkēt, aku-ir aka kumwooru ngʼaleechu kāmwoorēy :nyiinō aka.
46012011	Ākoongʼo kipaat Toomirmiir nyoo Tiliil nyi kōōnuuy kaamuuka nyoo /ku-irēē ngʼaleechoochēē tōkōl akuutēnii chiich aka tōkōl kaamuukaanoonēē kilēē wōloo mārtooy.
46012012	Pōōrpō chiich ku kir ākoongʼo mpō ntā /kiikiituuyō kāmōōs chaa chaangʼ sikulēku pōōr ākoongʼo. Lēē nyoonēē nyuun mpō nkōō wōloo mii :Kiriistō.
46012013	Āmwooraa kilēē nyoonēē āmu kiipaatiisaneech tōkōl :Toomirmiir ākoongʼo kēēlēku pōōr ākoongʼo, aku chiich nyoo lēē Yāwuutyoon ntā nyoo mā Yāwuutyoon ntā ku chiich nyoo lēē ōōtwookiin ntā ku nyoo pāyuuy keey, ku /kiikēēnyōōru :tōkōl Toomirmiiryoonoonēē sikukōōnēēch kaamuuka.
46012014	Pōōr kutingʼēy kāmōōs chaa chaangʼ.
46012015	Mpō ntā mwa :keel kilē, "Moopaaneen pōōr āmu mā aneen ēēr," ku tāku pō pōōr.
46012016	Mpō ntā mwa :iit kilē, "Moopaaneen pōōr āmu mā aneen koongʼ," ku tāku pō pōōr.
46012017	Ntā kii koongʼ :pōōrtō tōkōl oo, ntā /kutēērēē nee ngʼal? Ntā kii iitin :pōōrtō tōkōl oo, ntā /kuungʼwēē tukun kilē nee?
46012018	Kilēē nyuun paani lēē, ku kiichēp :Iriin kāmōōs tōkōl nkōō pōōr kilēē wōloo kiimārtooy inyeentee kutēptō :aka tōkōl.
46012019	Ntā kii kir ākoongʼo kāmōōsichoochēē tōkōl oo, ntā kiilēkuuy nee :pōōr?
46012020	Kulēē wōloo lēē, chaangʼ :kāmōōs, aku ākoongʼo nyuun pōōrtō.
46012021	Mēēmuukēy :koongʼ kumwoochi ēēruun kilē, "Moomārook," amēēmuukēy :mēt kumwoochi kēēlyēn kilē "Moomārook."
46012022	Nku kāmōōs chēpō pōōr choo tāwārārēēn chu mākootēēn kitya.
46012023	Ku kāmōōs chēpō pōōr choo kuupkootēy kilē mēēkoonyitoot ku choochēē chu mākootēēn /kēēkoonyit kitya. Ku kāmōōs chēpō pōōr choo mēērookēē kuurō :piich walak chu kiriipēēchaan kitya,
46012024	aku mākiriipēēchaan kāmōōs walak kitya. Iriin inyeentee nyoo kiituuyō kāmōōsichoochēē pō pōōr aku-ir /kēēkoonyit kitya kāmōōsichoochēē mātookuuy.
46012025	Ku mamakaat nyuun kuupēēsyō keey :kāmōōs chēpō pōōr āmu maraat kuutoorētēy keey.
46012026	Nēē nyārilēy :kamasta ākoongʼo, kunyārilootēēn mpō :kāmōōsik chuuchō walak. Ntā nēē koonyitoot :kamasta ākoongʼo, kuukoonyitootēēn mpō kamastiinak chuuchō walak.
46012027	Akwaan nyuun pōōrpō Kiriistō ākoopō :tōkōl inyeentee.
46012028	Nkōō kaaniisa, ku kiikulēwēn :Iriin kupōk kāāyooytooyiik, nyēpō ārēēny kulēwēn ōōrkooy, nyēpō sōmōk kulēwēn koonēēt, nēē ityō akulēwēn choo irēy ngʼal chēpō kwōngʼuut nkōō choo tingʼēy kaamuuka kuusoop piich, kulēwēn choo muukēy kuutoorēt piich walak, choo tingʼēy kaamuuka kuuntōrōōrchi piich, kulēwēn walak kungʼalaal nkōō kuut nyoo mēēnkēt.
46012029	Ara lēkuuy :tōkōl kāāyooytooy? Ntā lēkuuy :tōkōl ōōrkooy? Ntā lēkuuy :tōkōl koonēēt? Ntā irēy :tōkōl ngʼal chēpō kwōngʼuut?
46012030	Ntā tingʼēy :tōkōl kaamuuka kuusoop piich? Ntā ngʼāloolēy :tōkōl nkōō kuut nyoo mēēnkēt? Ntā muukēy :tōkōl kumwooru kiyoo mwoorēy :kuutiinoonēē /mākuunkēt?
46012031	Awasa nyuun kōōnuunēy choo ēēchēēn chēpō Toomirmiir, ākoomāraa āngʼuutwook oor nyaa karaam kusiir tōkōl.
46013001	Mpō ntā angʼalaal :aneen nkōō kuut aka tōkōl nyēpō kimukuul mēt ntā nyēpō malaykeen amootingʼēy choomnyoot, ku āmii :aneen āpōloopōlēy kilēēn.
46013002	Ntā nēē ātingʼēy kōōnunō āngʼālooltoochi Iriin ākoonkēt :aneen kir aka tōkōl nyoo ungʼaat ntā ātingʼēy kaarana nyoo muukēy ku-ir tul ku-uur, āmootingʼēy choomnyoot, ku kilēēn.
46013003	Nēē ātō piich choo lēē mēēy tukuuchuuch tōkōl ntā ku nēē ātētō mpō sāpoontanyuun kilē /sikēēkoonyitān, āmootingʼēy choomnyoot, ku moomii :kir nyoo ānyōōruuy aneen.
46013004	Murtooy :choomnyoot aku tala. Choomnyoot ku mātingʼēy ngʼat koongʼ, māmēēnēy, amālāsēy keey.
46013005	Choomnyoot ku ma-awees, mātingʼēy suuynoonti, māsip kunārēēkēy amā-āpēēy ngʼal mukulēr.
46013006	Māpāypāychinii :chiich nyoo tingʼēy choomnyoot tukun chēpō ngʼōōki, pāypāychinii tukun chēpō man.
46013007	Nēē tingʼēy :chiich choomnyoot kulukurtooy ngʼal, kuurānēy, akutiirēē keey Kiriistō ākōy, akimurtooy.
46013008	Māngʼātēy :choomnyoot ākōy. Aku ituuy pērēētuu nyoo maakungʼālooltoochinii :piich Iriin, amaakungʼāloolēy :piich nkōō kuut nyoo mēēnkēt, /amaakēēngʼoonchinii chiich ngʼal.
46013009	Mākiinkēt :achaan paannyēēnnyi tukun tōkōl amākungʼālooltoochiniichaan Iriin kilē siiny.
46013010	Paani kawaraka :Yēēsu, kēēsōwuuchaan kir aka tōkōl aku pētsōōt kōōnunēy tōkōl.
46013011	Paani kyoominingʼ ku kyoongʼāloolēy ākoopkootēy ngʼal chēpō laakwaanti. Ku paani kyoo-ōōwiitu āmētō ngʼal choo kiipō laakwaanti.
46013012	Kumii nyuun paannyēēnyi kēērōōtēē ngʼal mirmirōōn, aku pākēērōōtēy nyuun nkōō pērēētuunoonēē kukaraam. Kiinkēt :achaan paannyēēnyi kareeran chēpō ngʼaleechoochēē, aku pākēēsōwuuy nyuun nkōō pērēētuunoonēē ngʼal kukaraam kilēē wōloo nkētitēēch :Iriin kukaraam.
46013013	Wōloo nyuun choo ēēchēēn nkōō ngʼaleechu tōkōl ku kēētiirēē keey Iriin, kēēmoongʼuu inyeentee akeecham chiich aka tōkōl. Ku kir nyēpō koomānuut nkōō tōkōl ku nyi: 'Choomnyoot.'
46014001	Āchoomnyēē nyuun akaawas kōōnuunēy chēpō Toomirmiir aku kusiir tōkōl awas āngʼālooltoochi Iriin.
46014002	Āmwooraa kilēē nyoonēē āmu chiich aka tōkōl nyoo ngʼāloolēy nkōō kuut nyoo mēēnkēt, kumāngʼāloolchinii piich :chiichoonēē, mii kungʼāloolchinii Iriin. Moomii :chiich nyoo muukēy kuunkēt kir nyoo mii kumwoorēy :chiichoonēē. Nēē ngʼāloolēy kilēē nyoonēē, kumii kungʼāloolēē ngʼal choo ungʼootēēn kupunuunō Toomirmiir nyoo Tiliil.
46014003	Ku chiich aka tōkōl nyuun nyoo ngʼālooltoochinii Iriin, kuukiilēy akuukooykooyēy piich.
46014004	Chiich nyoo ngʼāloolēy nkōō kuut nyoo mēēnkēt, kumii kuukiilēy keey inyeentee ākityōōn. Ku nyoo ngʼālooltoochinii Iriin kumii kuukiilēy kaaniisaani kātuuyō.
46014005	Āmāraa kilē ntā angʼalaal :akwaan tōkōl nkōō kuutuwāy choo moonkēt, aku kusiir nyoonēē, āmāraa kilē ntā āngʼālooltoochi :tōkōl Iriin. Karaam nēē ngʼālooltoochi :chiich Iriin kusiir nēē ngʼalaal nkōō kuut nyoo mēēnkēt ākōy kipaat nēē /kumwooru kiyoo kāngʼāloolēē nkōō kuut nyoo mēēnkēt sikuukiil :ngʼaleechoochēē kaaniisee.
46014006	Kunyuun oo, tuupchēēnichuuch, nēē āchōōn wōloo āmii, akaangʼalaal :aneen nkōō kuut nyoo moonkēt :akwaan ku moomii kir nyoo toorētēy ākōy āngʼoongʼwook ngʼaleechoochēē ntā a-iraak āsōwu kir nyoo ungʼaat, ntā āngʼālooltoochi Iriin ntā aneetaak.
46014007	Apkaata kee akipō tukun choo lēē mpō kuurēēruun ntā ku pukantiin. Nēē meemuuk :chiich kusōwu kilē tuum nee nyoo mii kutuumēy piich oo, kuumuukēy kuuranta ānō?
46014008	Ntā nēē māchēr :koonti chārāt nyoo kisōwuuy, ku ngʼoo nyoo chēpēy keey tākiwō pooryoot?
46014009	Lēē nyuun nyoonēē nkōō wōloo āmiikwaan. Nēē angʼalaal :akwaan ngʼal choo /mākuunkēt /kuumuukēē kilē nee /kēēsōwu kir nyoo āmii āmwoorēy. Pētinii ngʼalēēkwook woowēēs.
46014010	Tookunoot kilē mii :kuutuwēy chaa chaangʼ ngʼwēny tōkōl, aku nee /kungʼalaal, ku moomii nyoo mātingʼēy :kir nyoo mwoorēy.
46014011	Ntā nēē koo moomuukaa āsōwu kir nyoo mwoorēy :chiitō aka āmu kangʼalaal kuut nyoo moonkēt :aneen, ālēkuuyaa toon nkōō inyeentee kilēku inyeentee toon nkōō aneen.
46014012	Lēē nyoonēē mpō nkōō wōloo āmiikwaan. Kulēē paani āwāsēēkwaan kōōnuunēy chēpō Toomirmiir, ku maraat awas choo kiilēy kaaniisa.
46014013	Ku maraat nyuun kusooyēy :chiich nyoo ngʼāloolēē kuut nyoo mēēnkēt kilē kuumuuk :inyeentee kuwālu kiyoo mwoorēy.
46014014	Āmu nēē asaa :aneen nkōō kuut nyoo moonkēt ku toomirmiiryeenyuun :nyoonēē sooyēy aku moopāyiisyēērēē kaapkootuutēchuuch.
46014015	Ā-iraa nee nyuun? Āsooyaa āpāyiisyēērēē toomirmiir aku āsooyaa mpō āpāyiisyēērēē kaapkootuutēchuuch. Ātuumaa āpāyiisyēērēē toomirmiir aku ātuumaa mpō āpāyiisyēērēē kaapkootuutēchuuch.
46014016	Nēē āloosuuy Iriin nkōō toomirmiir oo, ku mwoortooy ānō :chiich aka nyoo chōōnēē saangʼ kilē, 'Lēē nyoonēē,' nēē mēēnkēt kiyoo āmiikwaan āmwoorēy?
46014017	Āmuukēēkwaan āmii āloosuuy Iriin nkōō oor nyaa karaam, aku mātēēkēy nyuun chiitō aka soowuutēchoochēē.
46014018	Āmwoochinaa Iriin kōōnkēy āmu āngʼāloolaa kuutuway choo moonkēt :aneen kusiir akwaan tōkōl.
46014019	Ku nēē āmiiyaa nyuun kaaniisa ku kaykay amwa ngʼal choo lēē muut choo tēērēy piich saaneet akwaaneek kusiir angʼalaal ngʼal chaa chaangʼ nkōō kuutuway choo /mākiinkēt.
46014020	Tuupchēēnichuuch, āmoopkootēy ngʼal nkōō oor nyēpō laakwaanti. Nkōō ngʼal chēpō ngʼōōki, ku maraat ātēpiisyēē kilēē laakōōy choo mēēnkēt kir, ākoolēku nyuun piich choo kiikusayta nkōō kāāpkootuutēkwaak.
46014021	Mwoorēy :Iriin nkōō siruut kilē, "Āngʼāloolchinii piichuuch kupunuunō piich choo ngʼāloolēy kuutuway choo mēēnkēt ākōō kupunuunō piich chēpō kōōrōōtin walak. Mpō ntā lēē nyoonēē, kumātēēroon :piichuuch."
46014022	Nēē ngʼāloolēy :chiich kuutuway choo mēēnkēt, ku oor nyoonēē nyoo kungʼuutinēē kir piich choo toomō kuuran Iriin mā choo kiikuuran. Ntā nēē ngʼālooltoochinii :chiich Iriin, kipō :nyoonēē choo kiikuuran Iriin, mā choo toomō kuuran.
46014023	Ku nēē tuuyēēchi nyuun kaaniisee ārii ākoongʼo akungʼalaala :chiich aka tōkōl kuut nyoo /mākiinkēt akupka :piich chēpō saangʼ ntā ku :piich choo toomō kuuran Iriin, māmwoorēy kilē kyoowoosiisyō?
46014024	Ku nēē chō nyuun :chiich nyoo toomō kuuran Iriin ntā ku chiich nyēpō saangʼ yoo mii :piich choo ngʼālooltoochinii Iriin, ku tēērēē ngʼaleechoochēē tōkōl akusōwu kilē tingʼēy inyeentee rāyiityō. Nēē ityō, kucham kilē kiikuleel :inyeentee.
46014025	Kutookuuy :tukun choo kii-ungʼōōt nkōō moonyiin. Kuuputi nyuun ngʼwēny akukutunchi Iriin kumwoorēy kilē, "Lēyyē, mii :Iriin kwēēnuungʼwoongʼ."
46014026	Kunyuun oo, tuupchēēnichuuch, ara āmwooraa nee? Nēē ātuuyō ārii ākoongʼo, ku maraat kitingʼēy :chiich aka tōkōl kir nyoo āpchinii piich. Muukēy kutuumēy :aka, kuunēētiisyō :aka, kitingʼēy :aka ngʼoongʼuut, kungʼāloolēy aka kuut nyoo mēēnkēt, ku aka kuwālu kiyoo ngʼāloolēē :chiitō aka. Nēē ātingʼēy tukuuchoochēē tōkōl, ku maraat āpāyiisyēērēē ātoorētēē kaaniisa.
46014027	Nēē ngʼalaala :chiich kuut nyoo /mākuunkēt ku maraat ku piich ārēēny ntā ku sōmōk nēē chaangʼiit. Mārēy kungʼalaal nyoo katuup keey akimii :chiich nyoo wāluuy ngʼaleechoochēē sikusōwu :piikō walak.
46014028	Ntā nēē moomii :chiich nyoo muukēy kuwālu, kusiis :chiich nyoo kēēmii kungʼāloolēy sikungʼāloolchi keey nkōō Iriin.
46014029	Akanya kungʼalaal :ōōrkooy choo lēē ārēēny ntā ku sōmōk kitēērchi :chuuchō walak kiyoo /mwoorēy.
46014030	Ntā nēē nyōōru :chiich aka ngʼoongʼuut nyoo kātēpchinii keey ngʼwēny, ku maraat kusiis :chiich nyoo kāmii kungʼāloolēy.
46014031	Muukēē kungʼalaal :ōōrkooyik ākoongʼo ākoongʼo /sikuuneeta :chiich aka tōkōl /akucheera.
46014032	Nkēt :ōōrkooyoontoo Iriin nkōō toomirmiiryeenyiin saayitiis choo rookēē kungʼalaala,
46014033	āmu māmārēy :Iriin riiri, mārēy kaalya. Kilēē wōloo lēē kaaniiseen tōkōl,
46014034	kuurookēē kusiisyō :chēēpyōōsōōy paani mii tuuyoot. /Māmākootēēn kungʼāloolēy, mārēy nyuun kitingʼēy koonyit kilēē paani mwoorēy :ngʼātuut.
46014035	Ntā nēē kāmārēy kusōwu ngʼālyoon, kupa kuteepa pooyiikwaak nkōō kēēstoonikwaak, āmu mā karaam kungʼalaal cheepyooso nkōō tuuyoot nyēpō kaaniisa.
46014036	Āmārēy ateep kilē oo, kiichōōnēē :ngʼālyoontoo Iriin wōloo āmiikwaan? Ntā akwaan ākityōōn choo /kiikyoomwook?
46014037	Nēē pkootēy :chiich kilē inyeentee ku ōōrkooyoontoo :Iriin ntā kuunkēt ngʼaleepō Toomirmiir, ku mārēy kusōwu kilē kiyoo āmii aneen āsirwook ku mākuut nyēpō Kiptaayaan.
46014038	Chiich nyoo mēēkoonyitēy mākuutyooni, kuurookēē /mākiikoonyit mpō inyeentee.
46014039	Kunyuun oo, tuupchēēnichuuch, awasa āngʼālooltoochii Iriin, amaareetee chiich kungʼalaala kuut nyoo mēēnkēt.
46014040	Mārēy nyuun /kee-ir kir aka tōkōl nkōō oor nyoo rookēē akurootoot.
46015001	Tuupchēēnichuuch, āmāraa āpkootwook akipō lōkōōy choo kāroomēēn choo kyoo-āmwook. Lōkōōyichoochēē ku choo kyaataak :akwaan aku choochēē mpō aniin choo tiirēē keey :kaaranēēngʼwoongʼ.
46015002	Aku lōkōōyichoochēē kāroomēēn chu /kusāruunēēnook nēē ānāmchi keey ngʼālyoon nyoo kyoo-āmwook. Ku nēē mā lēē nyoonēē nyuun, ku kyaaran akwaan nyēpō kilēēn.
46015003	Kyoomwoorwook ngʼaleechu pō kāāmānuut kilēē paani /kikumwoorwaa kilē: Kiima :Kiriistō akipō ngʼōōkichooch kilēē paani mwoorēy :siruut.
46015004	/Kiikutup, /akeengʼeeta meerat nkōō pērēētuu nyēpō sōmōk kilēē paani mwoorēy :siruut.
46015005	Kichō kungʼuuti keey Pēētērō aku nēē mii lētuun, kungʼuuti keey kiineetanik tōkōl taman nkōō ārēēny.
46015006	Nēē ngʼat, kichō kungʼuuti keey tuupchēēnik choo lēē pokol muut nkōō ārii ākoongʼo. Tākusopyootēēn :pichoochēē walak chaa chaangʼ mpō ntā kiikurook :walak.
46015007	Nēē ityō, kichō kungʼuuti keey Chēēmis, akungʼuuti keey kāāyooytooyiik chuuchō walak tōkōl.
46015008	Nēē mii lētuun, kichō kungʼuutwaa keey kilēē laakwa nyoo /kiikunam amaayam aroo.
46015009	Āmwooraa kilēē nyoonēē āmu aneen nyoo miningʼ kitya nkōō kāāyooytooyiik amēērookēē mpō /kēēkuurēēnoon kāāyooytooyiin āmu kyoo-us :aneen kaaniisaa Iriin.
46015010	Aku nkōō choomnyoo Iriin nyuun, ku ālēē aneen wōloo ālēē paannyēēnyi. Choomnyeenyiin nyi ki-iraa a-am pooryoot nyoo kōrōōm kusiir kāāyooytooyiin aka tōkōl. Ama :aneen nyuun nyi kyoomēy pooryoonoonēē, kii Iriin nyi kyoomēy kupununēēnaa.
46015011	Nēē kii aneen nyoo kyoo-āmwook lōkōōyichu, ntā ku kāāyooytooyiik chuuchō walak, ku moomii :kir yoonēē. Kir nyēpō koomānuut ku kyaaran :akwaan ngʼaleechu /kiikwoomwook.
46015012	Nēē kiikwoomtooy kilē kiingʼeeta :Kiriistō meerat oo, kuumuukēy kumwaarta ānō :piich walak nkōō akwaan kilē /mākuungʼēētēē piich meerat?
46015013	Nēē /mākiingʼēētēē piich meerat, ku /maakiingʼeeta :Kiriistō meerat.
46015014	Nēē koo /maakiingʼeeta :Kiriistō meerat, ku puch :kiyoo kumii :achaan kēē-āmtooy aku puch mpō kiyoo ārānēēkwaan.
46015015	Ntā kiilēē nyoonēē, ntā kii kēēlēkuuchaan ngʼuur nkōō wōloo mii :Iriin āmu kyoomtoochaan kilē kiingʼeeta :Iriin Kiriistō meerat. Nēē /mākiingʼēētēē meerat chiich nyoo kiikima, ku /maakiingʼeeta Kiriistō meerat.
46015017	Ntā nēē koo toomō /keengʼeeta Kiriistō meerat, ku tāku puch :kiyoo kyaaran :akwaan akitoomō /kēēnyōōwook kaat ngʼōōkiikwook.
46015018	Ngʼuutuuy mpō kilē piich choo kiikuumēērō choo kiikuuran Kiriistō, ku kiikupētyō :choochēē.
46015019	Nēē koo kimāngʼiisyēchaan kēētiirēē keey Kiriistō akipō sopoon nyēpō ngʼwēny kipaat kuurookēē /keeriireeneech kusiir piich walak tōkōl.
46015020	Aku, pō man kilē /kiikiingʼeeta Kiriistō meerat. Inyeentee nyēpō taay /kiingʼeeta meerat ākiikuyooti oor choo kiikumēērō.
46015021	Kilēē paani kichōōnchi :meerat ngʼwēny kupunuunō Aatam, kuchōōnēy mpō :ngʼeetataa meerat kupunuunō Kiriistō.
46015022	Kilēē paani rookēy :piich tōkōl āmu tuupchō nkōō Aatam, /kēēngʼēētēē piich tōkōl chēpō Kiriistō meerat.
46015023	/Kiikiingʼeeta Kiriistō meerat kipōk sikuyaat aree, aku paani kawaraka, /keengʼeeta meerat piich tōkōl choo lēē chaachiich.
46015024	Nēē mii nyuun lētuun, ku-it :pērēētuu nyēpō lēt nyoo tēnii :Kiriistō Paapa Iriin pāyuunātēē paani /kaakeeryeew pāyuunāt aka tōkōl nkōō kaamuuka aka tōkōl.
46015025	Kunyuun, tākupāytooy :Kiriistō ākōy kuuwaangʼ :Iriin puunichiich tōkōl.
46015026	Puunyoon nyēpō lēt /keeryeew ku meerat.
46015027	Lēē nyoonēē āmu mwoorēy siruut kilē, "Kiitē :Iriin inyeentee kaamuuka kupāyu kir aka tōkōl." (Nee mwa kilē "kaamuuka kupāyu kir aka tōkōl," ku mā mwoorēy nyuun kilē kupāyu mpō Iriin āmu :Iriin inyeentee nyi kiitēnii Kiriistō kaamuuka.)
46015028	Nēē /kaakee-ir kir aka tōkōl kuchō ngʼwēnyuu Kiriistō, kungʼeet :inyeentee Wēērii kuutē keey ngʼwēnyuu Iriin nyoo ki-ir kir tōkōl kuchō ngʼwēnyuu Kiriistō, akupayta :Iriin kir aka tōkōl.
46015029	Nēē /mākuungʼēētēē piich meerat choo kiikumēērō oo, kupō :nee /kēēpootiisānēy piich walak akipō piich choo kiikumēērō?
46015030	Akipō achaan nyuun oo, āmu nee sikēēchooltooy keey saayit aka tōkōl?
46015031	Pō man, āmii ārōōtēy meerat pērēētuu aka tōkōl. Tuupchēēnichuuch, man kilē apaypay :aneen āmu ārānēēkwaan Yēēsu Kiriistō Kiptaayaantēēnyoon.
46015032	Kipō nee nyuun a-am :aneen pooryoot nkōō pichoochēē pō Ēpēēsō lēē kimākēētōōy nēē koo /mākuungʼēētēē piich meerat? Nēē /mākiingʼēētēē piich meerat, "Akanya kēē-āmiisyēē ākēērēēsyō, āmu kurookēy āsuun."
46015033	Lēyyē, maakany /kēēmēlmēēlook. Choorway chaa raacheen kungʼāmēy ātēp nyēpō chiich nyaa karaam.
46015034	Āsōwuu wōloo maraat ātēptooy akaatayee keey ngʼōōki. Āmwoorēy kilēē nyoonēē tākunamaak sōōrnān āmu mii :walak nkōō akwaan choo mēēnkēt Iriin.
46015035	Muukēy nyuun kuteep :chiich kilē, "Muukēē kilē nee /keengʼeeta meerat piich choo kiikumēērō? Tingʼēy :pichoochēē pōōrwēy choo lēē nee?"
46015036	Akwaan sālwēy kilē nee kēny? Moonkēt akwaan kilē nēē /kaakeepiit kōsuryoon, kumēērēy sikupiit?
46015037	Kāsuryoon nyoo keepiit :inyēēn ku mā nyoonēē nyi wēētii kupiitēy, kāsuryoon nyoonēē kipaat nyēpō nkaanu ntā ku kōsuryoon aka tōkōl.
46015038	Iriin ākityōōn nyoo irēy kāsuryoon aka tōkōl kupiit kilēē wōloo mārtooy :inyeentee aku-ir kimakarkayiit keet aka nkōō aka.
46015039	Makarkeey :pōōrwēy chēpō tukun tōkōl choo tingʼēy sopoon. Tingʼēy :chiich pōōr nyoo makarkeey nkōō chēpō tyoongʼin tōkōl ntā ku chēpō chaak. Ngʼulēy nyēpō tariit akungʼulēy mpō nyēpō koorookwō.
46015040	Miitō mpō tukun chēpō wōli pō parak nkōō chēpō wōli pō ngʼwēny. Lēpooyō :chēpō parak nkōō oor nyaangʼwaangʼ, ku chēpō ngʼwēny, ku kāroomō :choochēē nkōō oor nyaangʼwaangʼ.
46015041	Lēpō :asiis nkōō oor nyaanyiin, aku lēpō mpō :araawa nkōō oor nyaanyiin, ku lēpooyō mpō kookeel nkōō oor nyaangʼwaangʼ. Aku nkōō :kookeel mpō kutingʼēy aka tōkōl lēpooyin nyoo ngʼulēy ākōō nyēpō aka.
46015042	Lēē nyi mpō paani /pākēēngʼēētēē piich meerat choo kiikumēērō. Paani /kākutup pōōr, kununēy aku paani /kapakeengʼeeta meerat pōōroonēē, kumaakumēērēy ākōy.
46015043	Paani /kutupēy pōōr, ku kir puch. Ku paani /kiingʼēētēē pōōr meerat ku kir nyēpō kwōngʼuut. /Kutupēy ku kir nyoo ma tingʼēy kaamuuka, ku paani /kiingʼēētēē meerat kutingʼēy kaamuuka.
46015044	/Kutupēy ku pōōrtō nyi kiikusiktooy chiich, aku paani /kiingʼēētēē meerat, ku pōōr nyoo rēēl nyēpō toomirmiir. Kulēē paani miitō :pōōrwēy chēpō ngʼwēnyuuni, kumiitō :mpō pōōrwēy chēpō toomirmiir.
46015045	Mwoorēy :siruut akipō Aatam nyoo kii chiich nyēpō taay kilē, "Kunyōōru :chiichoonēē sopoon." Aku Aatam nyēpō lēt ku kōōnuuy :nyoonēē sopoon nyēpō toomirmiir.
46015046	Kiisip kuchō :pōōrpō ngʼwēnyuuni kipōk, nēē mii lētuun kuchō :pōōr nyēpō toomirmiir.
46015047	/Kiiku-irtaara chiich nyēpō taay nyungʼwēny chēpō ngʼwēny, ku Kiriistō kichōōnēē kipsēnkwēt.
46015048	Piich chēpō ngʼwēny ku tingʼēy pōōrwēy choo karkeey nkōō nyēpō :chiichi /kiku-irtaara nyungʼwēny. Ku piich chēpō kipsēnkwēt, ku tingʼēy pōōrwēy choo karkeey nkōō nyēpō chiichi kiichōōnēē kipsēnkwēt.
46015049	Ku kilēē paani kukarkeey :achaan nkōō Aatam, chiichi /kiku-irtaara nyungʼwēny, kēēkārkēēyiituuy mpō pērēētuu aka nkōō chiichi kiichōōnēē kipsēnkwēt.
46015050	Āmwoorwook tuupchēēnichuuch kilē, māchuutēy :chiich kipsēnkwēt nkōō pōōrtanyiin kilēē wōloo lēē paannyēēnyi. Rookēy pōōrwēyiichu kutingʼēēchaan, mēēmuukēē /kee-ir kumāngʼiisyō ākōy.
46015051	Akanya kee, āmwoorwook kir nyoo /kiiku-ungʼ ākooyāpchi iit kukaraam: Mākumēērsōōt tōkōl, /kuwālēēch nyuun
46015052	kilē weel pērēētuu nyoo /kukuutēy koonti. Paani /kukuutēy koonti kungʼēētsōōt :piich choo kiikumēērō /ākēēkōōnēēch choo tākēēsōpsōōt pōōrwēy chaa reelacheen.
46015053	Karaam ku-ira kilēē nyoonēē tākuwāliisyō :pōōrwēyiichooch chu kēēsuuy keey kilēku choo mēēkēēsuuy keey.
46015054	Nee kaaku-ira kilēē nyoonēē, kusilta :siruutēchu mwoorēy kilē, "/Kikuupēl meerat kilē wirwir."
46015055	Siltooy mpō :siruutēchu mwoorēy kilē, "Wuyēēy, meerat nyoo maakutingʼēy kaamuuka; Wuyēēy, meerat nyoo maakutingʼēy ngʼwoonin!"
46015056	Ngʼwoonoo :meerat ku ngʼōōki, akunyōōrchinii :ngʼōōki kaamuuka wōloo mii :ngʼātuut.
46015057	/Kumwoochinii Iriin kōōnkēy nyoo tyaan! Inyeentee nyoo irēēch kēēpēliisyēē kupunuunō Yēēsu Kiriistō Kiptaayaantēēnyoon.
46015058	Kunyuun oo, tuupchēēnichuuch choo āchāmēy, āchichimō ākookiilyō. Ānāmchinii keey ākōy pāyiisyoo Kiptaayaan nkōō moo ākoongʼo āmu ānkēt kilē māwēētii puch :pāyiisyēēngʼwoongʼ nyoo ā-irchinii Kiptaayaan.
46016001	Akipō rōōpiyō choo /kupāsēy /sikēētoorētō piich chēpō Iriin choo mii Chēērusālēēm, āmwoorwook kilē a-ir kilēē paani kyoomwoochi kaaniiseen chēpō kōōroo Kalatiya.
46016002	Nkōō Chumāpiili aka tōkōl, ku maraat :chiich aka tōkōl nkōō akwaan kuutēnii kamas rōōpiyō walak chēpō tukun choo kānyōōru /sikēēsiintō, si nēē mii paani kaa-itu, ku /maakēēpāsēy rōōpiyō walak.
46016003	Nēē mii paani kaa-itu, ālēwēn :akwaan piich choo āpchinii rōōpiyō piich chēpō Kiriistō choo mii Chēērusālēēm. Paani pēētii, āsirchinaa piich chēpō Chēērusālēēm parween /sikēēsōwu akwaaneek.
46016004	Ntā nēē koo rookēē mpō āwaa, keepa tōkōl.
46016005	Āchōōnēy āruutoowook paani koo-āruutoochi piich chēpō Makeetoonnya āmu āmii aneen āchēpēy keey āwō araa Makeetoonnya.
46016006	Nkēt :ngʼoo, nēē muukēē pākēētēpiisyēē tōkōl pērēētuus choo ngʼērin, ntā ku ākōy kurook :pērēētuus chēpō kārtiityō si nēē ityō ātoorētoon nkōō paantanyuun wōloo koowō.
46016007	Moomāraa kilē arootāāk kipaat ākoosiirtō. Ālēēlyaa ntā ātēpēē nkōō akwaan, nēē cham :Kiptaayaan.
46016008	Āmārēy āpērēnō Ēpēēsō ākōy pērēētuu Pēēntēkōōsti,
46016009	āmu kaakuyaata :araa oor nkōō wōli /kee-ir pāyit nyoo ōōw mpō ntā mii :piich chaa chaangʼ choo mii kukāraa koongʼ.
46016010	Paani kāchō :Tiimōti wōloonēē, ku maraat ataak inyeentee nkōō oor nyaa karaam, āmu mii ku-irēy pāyiisyoo Kiptaayaan kilēē paani āmii :aneen ā-irēy.
46016011	Amaakany nyuun kureengʼ :chiich aka tōkōl inyeentee. Paani wēētii, ku maraat āyoomiistō nkōō pāypooyō, sikuwaraka wōli āmiiyaa. Āmii ākānyoonuuy inyeentee kuchō nkōō tuupchēēnichooch.
46016012	Akipō tuupchēēnnyoon, Āpōōlō, ku kyoomwoochaa inyeentee kuchō nkōō tuupchēēnik walak wōloonēē āmiikwaan. Kāmoomāraa inyeentee kilē kuchō paannyēēnyi, aku chōōnēy nyuun paani kānyōōru pārooyin.
46016013	Āriip keey ākooryoongʼēē kaaranēēngʼwoongʼ. Ālēkuu nyākoon ākoonyōōru kaamuuka.
46016014	A-ir kir aka tōkōl nkōō choomnyoot.
46016015	Ānkēt akwaan kilē kii kaa Siteepaano choo kiisip kilēku piich choo kiinam ngʼālyoontoo Iriin mu Akaaya ākiikukōōnu keey ku-irchi piich chēpō Kiriistō pāyit. Kunyuun, āsoomook choo kituupchō kilē
46016016	ākoonyit ngʼaleepō piich choo lēē chu nkōō mpō chēpō piich walak tōkōl choo irēy pāyit nkōō pichoochēē.
46016017	Apaypay aneen aroo kilē kii-itu :Siteepaano, Portunaato ākōō Akayiiko wōli āmu kiitoorētaa akwaaneek kuukeeraak.
46016018	Kiipaypaayan kilēē wōloo kiipāypooytooyook. Yāmēy /kēēkoonyitēy piich choo lēē choochēē.
46016019	Tookwēēsook kaaniiseen chēpō kōōroo Eesya. Tookwēēsook kitya :mpō Akiila nkōō Prisiila nkōō kaarinaa Kiptaayaan. Tookwēēsook :kaaniisa nyoo tuuyēēchinii kaayoonēē.
46016020	Tookwēēsook :tuupchēēnichooch tōkōl choo mii wōli, akaataakwees keey nkōō tookwēēsuut chēpō piich chēpō Kiriistō.
46016021	Āsirwook :aneen Paawulō tookwēēsuutēchu nkōō ēēruunyuun.
46016022	Nēē māchāmēy :chiich Kiptaayaan, kupanaat chiichoonēē. Kiptaayaantēēnyoon, chōōnō.
46016023	Kuupēēruurook :Kiptaayaan Yēēsu.
46016024	Āchāmook tōkōl kupunuunō kaarinaa :Yēēsu Kiriistō nyoo kipoochaan tōkōl. Lēē nyoonēē.
47001001	Aneen nyi Paawulō nyoo kiilēwēnān :Iriin ālēku kāāyooytooyiintoo Yēēsu Kiriistō ākoomii :aneen nkōō tuupchēēnyoon Tiimōti. Kiitookwēēsook kaaniisaa Iriin nkōō māngʼoot nyēpō Kōōriintō ākōō piich chēpō Kiriistō tōkōl chēpō kōōroo Akaaya tōkōl.
47001002	Lēyyē, kuupēēruurook :Paapa Iriin ākōō Kiptaayaan Yēēsu Kiriistō akukōōnook kaalya.
47001003	Kēēloosuu Iriin nyoo paapaa Kiptaayaantēēnyoon Yēēsu Kiriistō. Iriin ku Paapa nyoo riirēē piich akuukooykooyēy piich nkōō oor aka tōkōl.
47001004	Kooykooyēēch :Iriin mu nyāriluutēchooch tōkōl sikeekaaykaaya choo tingʼēy nyaril aka tōkōl kilēē wōloo kiikooykooytēēch :inyeentee.
47001005	Kulēē paani kunyārilsōōt :achaan nkōō nyāriluut chēpō Kiriistō, /kēēkooykooyēēch kupunuunō Kiriistō.
47001006	Āmu kiikēēnyārilyēēchaan, kēēmuukēēchaan nyuun keekaykaayaak ākēētoorētook. Nēē /kuukaykaayeech, keemuuk keekaykaayaak akēētoorētook saamurtee nyāriluut choo kiikunyōōruuchaan mpō.
47001007	Kuurānēy kilē āmuukēēkwaan amurta nkōō nyāriluut choo kāpkoonchook, āmu kuunkēt kilē kāykooyook :Iriin kilēē wōloo kāykooytēēch.
47001008	Tuupchēēnichuuch, āpkootaa kilē karaam āsōwuukwaan usāt nyoo kiikunyōōruuchaan nkōō kōōroo Eesya. Kiinameech :ngʼala choo nyikiisēēn kwōngʼuut kusiir kaamuukeenyoon. Kiikuupkootēy kilē kiikēēwoonyō.
47001009	Man kiikiikeeteereechaan mootiinēēchooch kilē /kiikiikēētilchēēch meerat. Aku ki-iriisyō nyuun :ngʼaleechu simākutiirēēchaan keey kaamuukeenyoon āchoonēēch aku nyuun sikēētiirēēchaan keey Iriin nyoo ngʼēētēē piich meerat.
47001010	Man kilē kiisārunēēnēēch :Iriin meerat. Ākēētiirēē keey inyeentee kilē tāsēy taay kusārwēēch,
47001011	nēē āmiikwaan āsooywēēch. Wāluut chēpō soowuutēchoochēē ku-irēy piich chaa chaangʼ kumwoochi Iriin kōōnkēy.
47001012	Ngʼālyoon :nyi nyoo kulasee keey. Mwoorwēēch :kāāpkootuutēchooch kilē kiikutēpiichaan ātēp nyoo tiliil aku pō man. Maakitēpi kituup keey nkōō ngʼoroomnyō nyēpō piich chēpō ngʼwēny, aku kiikutuup :achaan kaamuukaa Iriin kitya paani kiikutēpiisōōt nkōō akwaan.
47001013	Kusirwook ngʼal choo /mākuu-ēēlēy koongʼ. Aku ātingʼēēy moonyuun kilē āsōwuukwaan ngʼaleechoochēē kilē siiny pērēētuu aka,
47001014	mpō ntā toomō āsōwuukwaan paannyēēnyi kukaraam. Nkōō pērēētuuni nyuun wārākēē :Kiptaayaan Yēēsu, ālāsēēnēēch keey kilēē paani kulāsēēnook keey.
47001015	Kilēē paani kootingʼēēyaa man ngʼālyoontooni, āchēp :aneen keey kilē āruutoowook kupōk paani āwēētii Makeetoonnya, aku paani āwārākēē, areer āpunuunēē araanoonēē. Sikuupēēruurook :ruutoortanyuun āsip ārēēny, ātoorētoon mpō paani āwēētii Chuuteeya.
47001017	Ara, kyoopiirēnaa paani kyoochēpaa ngʼaleechu? Ntā āchēpaaneen ngʼaleechuuch kilēē piich chēpō ngʼwēny choo mēēsiltooy kāāyoomiisēēngʼwaangʼ?
47001018	Āmwoorwook man kilē kilēē paani /kutiirēē keey :Iriin, ātiirēēnoon keey mpō kilē kir nyoo kyoomwoorwook āsiltooy :aneen,
47001019	āmu Wēēroo Iriin Yēēsu Kiriistō nyoo kiikwoomtooy ākōō Siila ākōō Tiimōti akipō inyeentee, kumēēyoomiisēy :inyeentee ama-ir kilēē yoo kaakuuyoomiis.
47001020	Mpō ntā tyaan :tukun choo kiikuuyoomiis :Iriin, ku-iriisōōt tukuuchoochēē :tōkōl kupunuunō Kiriistō. Nkanyi kiiloosuuchaan Iriin akipō Kiriistō kēēmwoorēy kilē, 'Lēē nyoonēē.'
47001021	Iriin nyoo kiikōōnēēch Toomirmiryeenyiin aku-ireech kēēryoongʼēē Kiriistō kukaraam.
47001022	Kiikukōōnēēch :Iriin Toomirmiiryēēnyiin kungʼuutu kilē kiikēēlēku chaachiich, aku pēruur nyoonēē nyēpō taay nkōō tukun choo tākupkoonēy.
47001023	Nkēt mpō :Iriin kilē simoochwaa wōloonēē pō Kōōriintō, ku kiitoonyiteenook ngʼal.
47001024	Mākēēlē naas kumārēēchaan keepaytaayaak nkōō wōloo ārāntooy Kiriistō. Kumārēēchaan kee-ira tōkōl pāyit soopāypāyiituu ākookiilyō paani ārānēy Kiriistō.
47002001	Apkaat :aneen nyuun kilē moomāraa areer āruutoowook saanyiteenaak ngʼal.
47002002	Nēē anyiteenaak ngʼal oo, ku ngʼoo nyoo iraa apaypayiit?
47002003	Kyaasirwaak nyuun parwanōōnēē nyoo kātoochōōnēy. Ntā kāāchōōn ku koo-iimoon nyoo kātoopāypooyoon. Ātingʼēēnook man kilē kupāypāyiituuy :tōkōl akipō pāypooyeenyuun.
47002004	Kyoosirwook āriirēy, akungʼwaanaa :moo. Kiimoo-iraa kilēē nyoonēē saa-iraak ānyitiisyēē, kyoomāraa nyuun āsōwuukwaan wōloo āchāmtooyook.
47002005	Chiichi kiikunyit piich ku mēēlē kiinyitaa kitya, nku kiinyitaakwaan kusiir aneen. Āpkootēy kilē ānkēt :akwaan ngʼaleechu.
47002006	Kiikuyam chiichoonēē ngʼala choo kiitilchi chaa chaangʼ nkōō akwaan paani /kiikiirwoochinii.
47002007	Ku maraat nyuun paannyēēnyi ānyōōchii kaat akaacheer simama :moonyiin nēē nareek kusiir.
47002008	Āsoomook nyuun kilē achama chiichoonēē.
47002009	Kyoosirwook āmāraa āsōwu nēē āmuukēy atuup kir aka tōkōl nyoo kyoomwooraa.
47002010	Nēē koonyōōchi chiichōōnēē kaat, ānyōōchinaa mpō kaat nkōō taayuu Kiriistō akipō akwaan nēē kāmii :kir nyoo mārēy /kēēnyōōchi kaat.
47002011	Kyaa-ir kilēē nyoonēē simēēmēlmēēlēēch :Syeetaani āmu kiinkēt oortineechiich.
47002012	Nēē mii paani kaa-it Turoowa kilē saa-amta lōkōōy choo kāroomēēn akipō Kiriistō aroo kilē kiikiikuyootwoon :Kiptaayaan oor.
47002013	Aku kimootingʼēy nyuun kaalya āmu kitoomō ku-ituuna tuupcheenyuun Tiitō wōloonēē amiikwaan. Āmwoochaa nyuun piich saaysērē ākoowaa Makeetoonnya.
47002014	Loosuunoot nyuun :Iriin nyoo kiikuupēlwēēch Syeetaani kupunuunō Kiriistō. Pāyiisyēērēēnēēch :Iriin kēēmwoochinootō piich walak akipō pāypooyō nyoo tingʼēy :chiich nyoo nkēt inyeentee. Itinii :pāypooyoonoonēē kāmōōs tōkōl kilēē kir nyoo ngʼuutooy nyaa anyiny.
47002015	Kiikarkeey :achaan nkōō taayuu :Iriin nkōō kir nyoo ngʼuutooy nyaa anyiny paani kingʼuutinii ngʼaleepō Kiriistō piich choo mii /kēēsāruuy nkōō choo mii kupētsōōt.
47002016	Nkōō wōloo mii :choo mii kupētsōōt, kisāsēēch aku-ir nyoonēē akwaaneek kumēērō. Ku nkōō wōloo mii piich choo mii /kēēsāruuy, kichāmēēch aku-ir nyoonēē akwaaneek kunyōōru sopoon nyēpō ākōy. Ara, ngʼoo nyoo yamaat kwaamtaata lōkōōyichu kāroomēēn?
47002017	Mākuwāsēēchaan ngʼālyoontoo Iriin rōōpiyō kilēē wōloo wāsēē piich chaa chaangʼ. Āmu Iriin nyuun nyoo kiiyookwēēch, kēēmwoorēy ngʼal chēpō man choo kinyōōrchinii wōloo mii :Kiriistō kilēē piich choo kēēyooku :Iriin.
47003001	Nēē kumwoorēēchaan kilēē nyoonēē ku mēēlē kumiichaan kēēloosuuy keey amākumārēēchaan parwa aka tōkōl nyoo mwooruuy kilē kiichaan ngʼoo kilēē paani mārēy :piich walak.
47003002	Akwaan parweenchan nyoo siraat nkōō mukuliiriikwook akusōōmānēy :chiich aka tōkōl akusōwu.
47003003	Akarkee :akwaan nkōō parwaa Kiriistō nyoo kakusir :achaan. /Maakisira kalaamu, wōloo nyuun /kiikusira Toomirmiir nyoo Tiliil. /Maakisirchi kor, wōloo nyuun, /kiikusirchi mukuliiriipō piich.
47003004	Kumwoorēēchaan kilēē nyoonēē, āmu kutingʼēy man kilē kōōnēēch :Iriin kaamuuka kupunuunō Kiriistō kēēpāyiisyēēchii inyeentee.
47003005	Moomii kir nyoo kitingʼēēchaan nyoo irēēch keemwaa kilē rookēē kee-ira pāyiisyōōni. Kir nyoo kitingʼēy kuchōōnēē wōloo mii :Iriin,
47003006	aku inyeentee nyoo kiiku-ireech kēē-irchii pāyit nkōō miis nyoo rēēl. Mānāmēy keey :miistonoonēē rēēl nkōō ngʼātuut choo sirootēēn. Nāmēy nyuun keey nkōō Toomirmiir nyoo Tiliil. Āpuuy :ngʼātuutēchoochēē sirootēēn meerat, kwoopuuy :Toomirmiir sopoon.
47003007	/Kiikusirchi ngʼātuut chēpō Iriin kor akutooku :lēpooyinpō Iriin paanoonēē /kākukōōnu ngʼātuutēchoochēē. Mpō ntā kiimii kurookootēy :lēpooyintonoonēē kiimii tokochpō Muusa, ku kiitākuuryēlēy nyoo kiimēēmuukēy :piich chēpō Israayeel kuuro koonyiipō Muusa kulōōwiit. Ntā nēē kiichōōnō :pāyiisyoo ngʼātuut nyoo kyoopuuy meerat tōrōōrin oo,
47003008	/kupakeemwa nee nyuun tōrōōrin nyoo chōōnēy nkōō :pāyiisyoo Toomirmiir?
47003009	Nēē kii tōrōōr :miis nyēpō taay nyoo kii-irēy piich /kēētilchi meerat oo, ku tōrōōr ku tyaan nyuun :miis nyoo rēēl nyoo irēy piich /kēēnyōōchi kaat!
47003010	Nēē kuukarkeeyiit tōrōōrin nyēpō miis nyoo rēēl nkōō tōrōōrin nyēpō miis nyēpō taay, kilēē kilēēn :tōrōōrin nyēpō miis nyēpō taay.
47003011	Ntā nēē koo kitingʼēy tōrōōrin nyoo ōōw :miistoni pō taay mii kurookootēy oo, /kutingʼēy nyuun tōrōōrin nyoo ōōw kitya miistoni rēēl tēpēē ākōy.
47003012	Irēēch nyuun miistonnyēēnyi rēēl kuumoongʼuuy keengʼalaala nkōō nyakanat.
47003013	Makukarkeechaan nkōō Muusa nyoo kiikar koonyiichiich simeerō :piich chēpō Israayeel inyeentee paani kiimii kurookootēy :lēpooyintō.
47003014	Nku kii kāriisyō :mētēwēy piich chēpō Israayeel ākōy paannyēēnyi. Tākumii :kir nyoo kārēy koonyiikwaak paani /kusōōmānēy miis nyēpō kēny. /Kisuultooy kiyoonēē nkōō kaamuukaa Kiriistō kipaat.
47003015	Mpō nkōō paannyēēnyi, /kēēmiitō /kēēsōōmānēy siruut chēpō Muusa, ku tākukārootēēn koonyiipō piich.
47003016	Ku, nēē tēpō :chiich ākōy kuwal kāāpkootuutēchiich akicham Kiptaayaan, /kēēsuultooy kiyoonēē kiikar koonyiichiich.
47003017	Kunyuun, nee cham :chiich Kiptaayaan kunyōōru Toomirmiiryoo Kiptaayaan. Aku wōloo miitō :Toomirmiiryoo Kiptaayaan kuutyaakaat :chiich.
47003018	Kuurōōtēy tōkōl choo mākārootēēn :koonyiichooch tōrōōrinpō Kiptaayaan. Mii kuwārākēēch :Toomirmiiryoo Iriin keekarkeeyiituu nkōō Kiptaayaan akeetas taay kitya kēēngʼuutu tōrōōrintanyiin.
47004001	Kitingʼēy pāyiisyōōni, āmu kiiriireeneech :Iriin. Kunyuun, māmēērēēch :mukuliir.
47004002	Kiikēē-istoorēē keey ngʼaleepō sōōrnoonti choo ungʼēy :piich. Kiikeetay kēēmēlmēēliisyō amaakēēkwoongʼkwoongʼēy ngʼālyoontoo Iriin. Kumwoorēy ngʼālyoon nyēpō man nkōō taayuu Iriin akuunkēt :piich tōkōl choo mwoorēy man.
47004003	Mpō ntā ungʼootēēn :lōkōōyichoochēē kāroomēēn, ku ungʼootēēn nkōō wōloo mii :piich choo mii kupētsōōt.
47004004	Kiiku-ir :Syeetaani nyoo pāyuuy ngʼwēnyuuni kukōryō :pichoochēē toomō kuuran ngʼālyoontoo Iriin simeero lēpooyin nyēpō lōkōōyichoochēē kāroomēēn choo ngʼuutuuy tōrōōrin nyēpō Kiriistō. Inyeentee nyoonēē ngʼuutunēē keey :Iriin.
47004005	Mākēēmiichaan kēē-āmchinii piich ngʼālēēchooch. Kumiichaan nyuun kēē-āmtooy kilē :Yēēsu Kiriistō ku Kiptaayaan akeechaan kipāyitiinēkwook akipō inyeentee.
47004006	Iriin nyoonēē kiimwoorēy kilē, "Kupēt :tuurin, akichō :lēpooyin," ku nyoonēē nyoo kēētē lēpooyin kuupkangʼ kāāpkootuutēchooch sikēēnyōōruu lēpooyin paani kapakeeroo :Kiriistō kungʼuutuuy tōrōōrinpō Iriin.
47004007	Aku kiitē :Iriin lēpkēēyoonoonēē pō kwōngʼuut kāsumoon sikungʼuutu keey kilē kiichōōnēē kaamuuka wōloo mii :Iriin, mēēlē wōloo kimiichaan.
47004008	/Kikunāmuunēēnēēch kāmooswook tōkōl, aku /mākuuwoongʼēēch nyuun. Kukwōngʼootēēn nyoo mākuunkēt kiyoo ku-irēy, amāmēērēēch nyuun :mukulēr.
47004009	/Kiikēē-usēēch, aku /mookumētēēch nyuun. Mpō ntā /kiikulapeech ākōy kēēputyēē, ku /maakuuwaangʼeech.
47004010	/Kiikunyariileech kinyil chaa chaangʼ ākēētingʼēy pēēruutēy nkōō pōōrwēyichooch kilēē Yēēsu, aku /kikēēngʼuutu nyuun sopoon nyēpō Yēēsu kupunuunēēnēēch.
47004011	Kumiichaan kēērōōtēy meerat pērēētuus tōkōl āmu kupāyiisyēēchinii Yēēsu, sikungʼuutunō keey wōloo kiilēē :sopeenyiin pōōrwēyichooch chu rookēy.
47004012	Kunyuun, kānyēēch :meerat ākoonyōōruukwaan sopoon nyēpō ākōy.
47004013	/Kiikusir kilē, "Kyaaran :aneen Iriin, angʼalaal aneen nyuun." Kiirānēēchaan mpō kilēē paani mwoorēy siruut ākēēmwoortooy nyuun lōkōōyichiich.
47004014	Kiinkēt kilē Iriin nyoo kiingʼeeta Kiptaayaan Yēēsu meerat ku nyoonēē mpō nyoo ngʼēētēēnēēch meerat kilēē Yēēsu akuumuteech nkōō akwaan keepa taayuunyiin.
47004015	Pō :ngʼaleechu tōkōl kāroomintāngʼwoongʼ, /sikēēmwoochi Iriin kōōnkēy /ākēētōrōōr akipō piich chaa chaangʼ choo kiikunyōōru sopoon nyoo rēēl.
47004016	Māmēērsōōt nyuun mukuliiriichooch. Mpō ntā mii pōōrwēyichooch kuunyooriisōōt, /kēērēēliitēy sopoontō pērēētuu aka tōkōl.
47004017	Miitō kwoopkēēch :nyāriluutēchooch chu kuskusēēn choo kutingʼēy nkōō pērēētuus choo ngʼērin pēēruur nyēpō ākōy nyoo ōōw kusiir nyāriluutēchoochēē tōkōl.
47004018	Kunyuun, mēēlē kimii kēētiirēē keey kiyoo /kuurōōtēy, kitiirēē keey nyuun kiyoo /mākiirōōtēy. Kiyoo /kiirōōtēy ku mā pō ākōy, ku nyoo /mākiirōōtēy kipō :nyoonēē ākōy.
47005001	Karkeey :pōōrwēyiichooch nkōō kō nyoo kumāngʼēy nkōō ngʼwēny. Kiinkēt :achaan nyuun kilē nēē /kumil kooriichu, kukōōnēēch :Iriin koot aka nyoo kumāngʼēy. Kōyoonēē ku mii kipsēnkwēt, mātēēkēy :chiich aku māmilēē ākōy.
47005002	Kutākēētingʼēy pōōrwēyiichuchooch kēēmii kēē-iimēy keey, akwoomēēch :ēēmō kilē ntā /kiilookwēēch pōōr nyoo rēēl nyēpō wōliino pō kipsēnkwēt.
47005003	Mā kumārēēchaan kēēmāngʼiisyēē ku mākutingʼēy pōōr. Wōloo nyuun kumārēēchaan kēēnyōōruu pōōr aka nyoo rēēl.
47005004	Nēē tākēēmii kooriichooch, kēē-iimēy keey akungʼwoonchinēēch :ngʼala. Mākumārēēchaan /keesuuleech, aku kumārēēchaan /kēēlookwēēch pōōrwēyiichooch chēpō kipsēnkwēt sikuulaampuus :sopoon nyēpō ākōy pōōrwēyiichoochēē rookēy.
47005005	Iriin nyoo kiichēpwēēch sāpoonoonēē pō ākōy akuusip kukōōnēēch Toomirmiiryeenyiin kungʼuutu kiyoo kunyōōruuy.
47005006	Kunyuun, kunyākānoot :achaan ākōy, ākēēnkēt kilē nēē tākēētingʼēy pōōrwēyiichuchooch, ku mākumiichaan katanyoon wōloo mii :Kiptaayaan.
47005007	Kumāngʼiisyēēchaan kēētiirēē keey Iriin, mā kiyoo /kuurōōtēy.
47005008	Man kunyākānoot :achaan mpō ntā kuukāykāyiitēy kēē-istoorēē keey pōōrwēyiichu pō ngʼwēny akeepa kēēmāngʼiisyō nkōō Kiptaayaan.
47005009	Kunyuun, mākuut nyaanchan ku keepaypaaya Kiptaayaan nēē tākēēmii wōli nkōō pōōrwēyiichooch chēpō kōōrooni ntā ku nēē kakupa kipsēnkwēt.
47005010	Āmwooraa kilēē nyoonēē āmu /kuumutēēch tōkōl taayuu ngʼacharaa kiirwook nyēpō Kiriistō /ākēērwookēēch sikunyōōru :chiich aka tōkōl kiyoo nyōōruuy akipō kiyoo kii-irēy nkōō ngʼwēny nēē ka ra ntā ku karaam.
47005011	Āmu kiinkēt kilē tilwēēch :Kiptaayaan ngʼal, kēēkoonyitēy inyeentee ākēē-isuuy piich kuwāliisyō kupka wōli mii :inyeentee. Nkēt :Iriin wōloo kilēēchaan ākoopkootaa kilē ānkēt :akwaan mpō wōloo kilēēchaan.
47005012	Mēēlē kumiichaan kēēloosuuy keey. Kumiichaan kēēkōōnook pārooyin alasa keey akipō achaan soomwoochii man pichoochēē tākulāsēē keey tukun chēpō kōōrooni nyoo kātālāsēē keey kiyoo mii :mootinēēkwaak.
47005013	Nee kungʼalaal :achaan kilēē piich choo kāwōōsiisyō mētēwēy, kēēngʼāloolēy kilēē nyoonēē āmu kutingʼēy siirmōōy kēēpāyiisyēēchii Iriin. Ku nēē /kilē mookuwoosiisyēēchaan, ku karaam nyoonēē nkōō wōloo āmiikwaan.
47005014	Irēēch :chamataa Kiriistō kēēpāyiisyēēchii Iriin, aku āmu kuurānēy :tōkōl kilē kiima :Kiriistō akipō piich tōkōl, kēērānēy mpō kilē kiikurook ātēpuutēchooch chēpō kēny.
47005015	Kiima akipō piich tōkōl simaakumāngʼiisyēy :piich choo nyōōruuy sopoon nyoo rēēl kuupāypooyēy keey. Mākootēēn nyuun kumāngʼiisyō akipō Kiriistō nyoo kiima akipō akwaaneek /akeengʼeeta meerat.
47005016	Kungʼeetee aniinee nyuun, maakēēmārēēchaan keeroo chiich kilēē wōloo rōōstooy piich chēpō ngʼwēny. Mpō ntā kiikuuroochaan Yēēsu pērēētuu aka kilēē nyoonēē, kumaakilēē nyoonēē paannyēēnyi.
47005017	Ku nēē pō nyuun :chiich Kiriistō ku /kiikee-ir kilēku chiich nyoo rēēl. Kiikusiirtō :ātēpuut chēpō kēny akutoowu keey chaa reelacheen.
47005018	Pkoonēē :ngʼaleechu tōkōl wōloo mii :Iriin nyoo ki-ireech kēēchoomnyēē nkōō inyeentee kupunuunō Kiriistō ākiikukōōnēēch pāyit kee-ira piich kuchoomnyō nkōō inyeentee.
47005019	Kwoomtoochaan kilē kiichoomnyō :Iriin ākōō ngʼwēny kupunuunō Kiriistō siku-isto ngʼōōki choo kiiku-ir :piich. Ngʼālyoon nyoo kiikōōnēēch ku kēēchoomnyēē piich ākōō inyeentee.
47005020	Kiiyooytēēch :Iriin sikungʼalaalta ngʼaleepō Kiriistō kupunuunēēnēēch. Kungʼālooltoochinii nyuun Kiriistō kilē mārēy kuchoomnyō :piich ākōō Iriin.
47005021	Ki-ir :Iriin Kiriistō nyoo kiimātingʼēy ngʼōōki aka tōkōl kukarkeeyiit nkōō kipngʼōōkiyoon sikēēnyōōwēēch kaat ngʼōōkichooch.
47006001	Kulēē paani kupāyiisyēy nkōō Iriin, kēēmwoorwook kilē maakany kiwō kilēēn :chamataa Iriin nyoo kyoonyōōru.
47006002	Mwoorēy :Iriin kilē "Kyaateeriin nkōō pērēētuu chamat, ākoosāruun nkōō pērēētuu sāruunō." Āmwoorwook nyuun kilē aniinee pērēētuunoonēē chāmēy :Iriin piich aku aniin yoo /kusāruuy piich.
47006003	Kuutyāmēy kēēmāngʼiisyēē nkōō oor nyoo karaam /simākungʼāloolēē nyaa ra pāyiisyēēnyoon.
47006004	Aku, kungʼuutuuy keey nkōō oor aka tōkōl kilēē kipāyitiin chēpō Iriin. Kiikeemurta nkōō nyāriluut chaa chaangʼ. Kiikunyikisiityēēch akuukiicheech :ngʼala.
47006005	/Kupirēēch /ākēērātēēch ākēēnyōōruuy riiri. Kiikēēkiilchi keey pāyiisyēē nyoo nyikiis, amaakēēruuyēyii, ākēēruusōōt mpō kuut.
47006006	Nkōō ngʼaleechu tōkōl nyuun ku kiikēēngʼuutuuchaan kilē kupēērēy keey, ākēē-āp nkōō oor nyēpō ngʼoroomnyō, ākēēmurtooy, ākēētingʼēy moo nyoo rēēl, chamat nyēpō man nkōō kaamuukaa Toomirmiir nyoo Tiliil.
47006007	Ku-irēēchaan pāyiisyōōnoonēē nkōō oor nyēpō man nkōō kaamuukaa Iriin. Kutingʼēēchaan man kilēē kariichooch choo kusāruunēē keey ntā kēēpooryēērēē.
47006008	Ku-irēy pāyiisyōōni nēē /kākiilooswēēch ntā nēē /mākiilooswēēch, nēē /kākumwooru ngʼal chaa raacheen ntā ku choo kāroomēēn. Kumwoorēēchaan man mpō ntā mwoorēy :piich walak kilē kuuchuunnyēēyiichaan piich.
47006009	Kutookunoot :achaan, /ākēērēēngʼēēch nyuun. Lēēkitēēnēēch meerat, aku tākēēsopyootēēn nyuun. /Kuunyāriilēēch, /āmākupārēēch nyuun.
47006010	Mpō ntā kutingʼēy ngʼwoonin, kēēpāypāyō pērēētuu aka tōkōl. Kiichaan mēēy, ākēē-irēy nyuun piich chaa chaangʼ kunyōōru pēēruur. /Mākutingʼēy kir, aku choochooch nyuun tukun tōkōl.
47006011	Lēyyē, piich chēpō Kōōriintō, kaakēēngʼāloolwook nkōō moo ākoongʼo ākaakēēngʼoongʼwook wōloo lēē :koopkootuutēchooch.
47006012	Māku-ungʼēēnook :choomnyēēnyoon, ākoo-ungʼēēnēēch nyuun :ākwoonēēk nyoongʼwoongʼ.
47006013	Āngʼāloolwook kilēē laakōōchuuch, ātyookiisyēē akaachameech kilēē paani kichāmook.
47006014	Piichooch, amaakany /kēēnoomnyook nkōō piich choo toomō kuuran ngʼālyoontoo Iriin. Āmwooraa kilēē nyoonēē āmu mānāmēy keey :man ākōō rāyiityō amānāmēy keey :lēpooyin ākōō tuurin.
47006015	Mānāmēy keey :Kiriistō ākōō Syeetaani, amānāmēy keey :nyoo kiikuuran ākōō nyoo toomō kuuran.
47006016	Mānāmēy keey :Kōpō Iriin ākōō kaanaamōōn. Āmwooraa kilēē nyoonēē āmu kichaan Kōpō Iriin, kilēē paani mwoorēy :Iriin kilē, "Mārēy āmāngʼiisyō nkōō pichoochēē akeepeetaata :tōkōl. Ālēkuuy Iriinteengʼwaangʼ aku lēkuuy :akwaaneek piichuuch."
47006017	Kunyuun mwoorēy :Iriin kilē, "Ā-istoorēē keey pichoochēē amaanam kir aka tōkōl nyoo mā tiliil. Nkōō yoonēē, ataakaak."
47006018	Mwoorēy kuureer :Iriin nyoo pāyuuy kir aka tōkōl kilē, "Ālēkuuy Paapēēngʼwoongʼ ālēkuukwaan laakōōchuuch."
47007001	Tuupchēēnichuuch, kilēē paani /kiikiiyoomiisēēch tukuuchu ku maraat kēētiliilō keey nkōō wōloo mii :kir aka tōkōl nyoo nyēērēē pōōr nkōō sopoon nyēpō chiich. Kēēkiilō keey kēēlēku piich choo tiliilēēn ākēēkoonyitēy Iriin.
47007002	Lēyyē, ātyookiisyēē akaachameech. Maaku-irchi chiich aka tōkōl kir nyaa ra amaakunyeeree ātēpuut chēpō chiich aka tōkōl amaakusaree chiich aka tōkōl kir.
47007003	Mēēlē āmwooraa ngʼaleechu ārwookook. Kyoosip āmwoorwook kilē āchāmook kitya ākēēmii tōkōl nēē kāchōōnēy :sopoon ntā ku meerat.
47007004	Āsirwook parwaani nyoo mootingʼēy koowāriisyō ākoolāsēy keey akipō akwaan. Kacheeran ngʼaleekwook choo /kaakēēmwoorwoon aku kōōnān apaypayiit mpō ntā kumii :nyaril.
47007005	Nēē mii paani kaki-itu Makeetoonnya, ku maakunyōōru kiimuny. /Kikiinyariileech nkōō oor aka tōkōl. /Kēē-usēēch, ākēētingʼēy kāāwāriisyō akipō akwaan.
47007006	Aku kiicheereech :Iriin nyoo chēērēy piich choo tingʼēy kāāwāriisyō paani kāwō kichō :Tiitō.
47007007	Mēēlē kiikupāypāyiitu kipaat āmu kichō :Tiitō, aku kiikuchēēriisyō mpō āmu kyaacheer :akwaan inyeentee nkōō wōloonēē. Paani kāmwoorwoon :Tiitō kilē āmook :ēēmō kilē ntā kaarootaan, nkōō kāāwāriisyō nyoo kiinamaak akipō ngʼaleechu kii-irisyō, akuureer kumwoorwoon kilē ārānēy ākoochāmēēkwaan ngʼaleechu āmwoorwook, ānyōōru pāypooyō nyoo ōōw.
47007008	Mpō ntā ki-iraak :parweenyuun āmuyēē, ku mēē-iimoon kilē kyooyooku. Kyoopkootēy kilē kyaa-ir kir nyaa ra paani kyooyookuuy āmu kyoonkēt kilē ngʼwoonchinook nyoo matyaan.
47007009	Apaypay aniinee āmu kyooyookwook parwaanōōnēē. Mēēlē āmu kiingʼwoonchook, aku āmu kii-iraak āwāliisyēē. Kunyuun, /kiingʼwoonchook kilēē wōloo kiimārtooy :Iriin, ku maaku-ir :achaan nyuun kir nyoo ngʼāmook.
47007010	Muukēy nyuun kupāyisyēērō :Iriin ngʼwoonin kuwal chiich, /ākēēsāruunō chiichoonēē ngʼōōki. Karaam :ngʼwoonin nyoo lēē nyoonēē. Aku ngʼwoonin nyoo mākōōnuuy walat ku-āpuuy meerat.
47007011	Aroo kee mpō kiyoo kiikwoopkook :ngʼwoonintoni choonēē wōloo mii Iriin: Kiiku-iraak ātēē keey Iriin ākootililiitu. Kiiku-iraak ānārēēchii chiich nyoo kiiku-ir lēēluut ākoowāriisyō akipō kiyoo kiiku-ira. Kiiku-iraak ātēpi āmārēy kir nyēpō man ākoomārēy achuul ngʼālyoontooni, ākootō chiich nyoo kiikuleel siiteenyiin. Āmu kyaa-ir ngʼaleechu tōkōl kāroomēēn, kungʼuutuuy kilē kyootiliil keey.
47007012	Kunyuun oo, paani kyoosirwook, mēēlē kyoosirēy kipaat akipō chiichi kiiku-ir ngʼal chaa raacheen ntā akipō nyoo /kiikēē-irchi ngʼal chaa raacheen. Kyoosirēy kilē soosōwuukwaan nkōō taayuu Iriin kilē kyookōōnēēch keey kilē siiny.
47007013	Kiikucheereech :ngʼalēēchoochēē tōkōl. Kitas keey nkōō chēēruutēkwook, ku kiikupāypāyiitu keeroo kilē kyaapaypaay :akwaan Tiitō āmu kyaa-ir kukaalyan :mētinyiin.
47007014	Kyoomwoochi Tiitō wōloo ālāstooy keey akipō akwaan, amēēlē kyaanyaaltaan nyuun. Kulēē paani kii man :kir aka tōkōl nyoo kiikumwoorwook, kupō man wōloo ālāstooy keey akipō akwaan.
47007015	Chāmook :Tiitō nee pkaat kilē kyootēērchiikwaan tōkōl ngʼalēēchoochēē akaataak inyeentee nkōō koonyit.
47007016	Apaypay :aneen kitya paannyēēnyi āmu ātiirēēnook keey kilē siiny.
47008001	Kunyuun oo, tuupchēēnichuuch, kumārēēchaan āsōwuukwaan kilē tyaan :chamata nyoo kiinyōōru :kaaniiseen chēpō kōōroo Makeetoonnya.
47008002	Mpō ntā /kiikuutyam /keenyariil pichoochēē, ku kiipāypāyō. Mpō ntā kii mēēy :pichoochēē, ku kiireelacha :mootinēēkwaak sukuutētooy mpō rōōpiyō chaa chaangʼ kitya.
47008003	Koomwoorwook kilē kiipāsēy :pichoochēē rōōpiyō chaa chaangʼ choo tēēnō choo kiimuukēy akutāsi mpō walak. Kikōōnu :chiich kilēē wōloo kiichāmtooy inyeentee.
47008004	Kiisaarsaareech :akwaaneek /kēētēē pārooyin kuutoorēt piich chēpō Kiriistō nkōō Chēērusālēēm.
47008005	Ki-ir :pichoochēē kir nyoo ōōw nyoo kiimākupkootiniichaan. Nkōō makaa Iriin, ku kiitē keey :pichoochēē Kiptaayaan kupōk akukōōnēēch keey lētuun.
47008006	Kusoomēy nyuun Tiitō nyoo kiisip kutoowu paswaani kuutoorētook awaantee pāyiisyōōni karaam pō chamat.
47008007	Akwaan mōkōrō chēpō tukun tōkōl: nēē kā kaarana, nēē kā /kwoomtooy lōkōōy, nēē kā ngʼoroomnyō, nēē kā /kēētētō keey /kee-ir kir, ntā nēē kā choomnyoot. Karaam nyuun ākiilchi keey pāyiisyōōni /kuutoorētēē piich walak.
47008008	Moomiiyaa āngʼātwook ngʼātuut. Āmāraa kipaat āsōwuu wōloo lēē :choomnyēēngʼwoongʼ nēē /kuukarkeeyiit nkōō nyēpō piikō walak.
47008009	Ānkēt :akwaan wōloo lēē :chamataa Kiptaayaantēēnyoon Yēēsu Kiriistō. Mpō ntā kii mōkōryoon, kucham kilēku mēēywoon akipō akwaan soolēku mōkōrō kupunuunō mēēywoontiinyiin.
47008010	Wōloo ārōōtitooy ngʼālyoontooni ku kaykay awaantee pāyit nyoo kyootoowu kēnyiikoonyō, āmu kyoopō taay āpkootēy ātētō tukuuchoochēē akyoopō mpō taay a-ir kilēē nyoonēē.
47008011	Ātēē keey awaantee pāyiisyōōnoonēē kilēē paani kyootoowuuy, aku-ir :chiich kilēē wōloo muuktooy.
47008012	Nēē chāmēy :chiich kuutētō tukuuchiich, kuurōōtēy :Iriin kiyoo kēētētō kutuup keey nkōō kiyoo tingʼēy :chiichoonēē mēēlē kiyoo mātingʼēy.
47008013	Makeenyoon /kumakuu-iimaak /sikēētoorēt piich walak, wōloo kumārtoochaan ku kusopyō :piich tōkōl.
47008014	Ātingʼēēkwaan paannyēēnyi tukun chaa chaangʼ, ātoorētēē nyuun piich walak. Nēē mii pērēētuu nyoo tingʼēy :akwaaneek tukun chaa chaangʼ, kuutoorētook mpō. Karkeey :piich tōkōl
47008015	kilēē paani /kikusir kilē: "Piich choo kiirum chaa chaangʼ ku mēēlē kiinyōōru choo kiisiirtō, ku choo kiirum choo ngʼērin ku mēēlē kiirārchi."
47008016	Āmwoochinii Iriin kōōnkēy nyoo kiitē Tiitō moo nyoo lēē nyaanyaa akipō :akwaan.
47008017	Mēēlē kiicham kipaat :Tiitō kiyoo /kiikēēmwoochi, aku miitō kuchōōnēy wōloonēē āmiikwaan nkōō pāypooyō aku kacham :inyeentee ākityōōn.
47008018	Kumii kēēyookuuy kuchō nkōō tuupchēē aka nyoo loosuuy :kaaniiseen tōkōl akipō wōloo irtooy :inyeentee pāyiisyeenyiin nyēpō amtaarpō lōkōōy choo kāroomēēn.
47008019	Aku kitya ku kiikwar inyeentee :kaaniiseen kilē sikuwētootō ākōō achaan sikuriipēy tukun choo /kipāsēy. Ku-irēy pāyiisyōōni sikēēkoonyitō Kiptaayaan ākēēngʼuutu moo nyoo kutingʼēy kēētoorētō piich.
47008020	Kaku-ir kilēē nyoonēē simakwiintaan :piich akipō wōloo kuriiptooy tukuuchu chaangʼ /kupāsēy.
47008021	Kiikiilchinii keey kee-ira kir nyēpō man amēēlē nkōō taayuu Kiptaayaan kipaat aku mpō nkōō taayuu piich.
47008022	Kumii kēēyookuuy tuupchēē aka kuchō nkōō mpō Tiitō. Kiikungʼuutwēēch keey :tuupchoonoonēē nkōō oortin chaa chaangʼ kilē tingʼēē moo pāyiisyōōni aku aniinee kitya, āmu chēērēēnook keey :inyeentee kuyam.
47008023	Tiitō ku toorētiintēēnyuun ākēē-irēy :tōkōl pāyit nkōō wōloo āmii :akwaan. Aku mpō wēēchiichooch walak ku kiikwar :kaaniiseen aku piich akwaaneek choo koonyitēy Kiriistō.
47008024	Kunyuun, āpāypāchii pichoochēē, tākuurō :kaaniiseen tōkōl choomnyēēngʼwoongʼ akusōwu kilē kiikutingʼēy man paani kiikusālook :kichaan.
47009001	Moomārēy asirwaak kitya akipō pāyiisyōōnoonēē pō pāsuut chēpō piich chēpō Kiriistō choo mii Chēērusālēēm.
47009002	Ānkēt soonyeen kilē ātingʼēē moo kitya ātoorēt piich walak. Ngʼālyoon nyoo kyoolāsinii keey piich chēpō kōōroo Makeetoonnya āmwoochinii kilē kungʼeetee kēnyiikoonyō ku āchēpootēēn :akwaan ākōō kōōroo Akaaya ākoonu tukun ākootētooy. Āmu āchāpchāpēēn, ku kiikuchāpchāpiituuy :mpō akwaaneek.
47009003	Āmii nyuun āyookuuy choo kutuupchō simāwō kilēēn :kiyoo ālāsēē keey akipō akwaan nkōō pāyiisyōōni, aku soochēpō keey kilēē paani kyoomwoorwook.
47009004	Āmwoorēy kilēē nyoonēē, āmu nēē koochō :chiich aka tōkōl nyēpō Makeetoonnya akunyōōrwook kitoomō /āchēp keey, kēēwāriisyō, aku nāmook nyuun :kāwāriisyō nyoo ōōw kitya kusiir achaan.
47009005	Kunyuun, kyaaroo kilē kaykay asaarsaar choo kutuupchō kusip kuruutoowook pakuuwaanta chēpuut chēpō pāsuut choo kyooyoomiis. Nēē a-ir kilēē nyoonēē, kulēkuuy nyoo kookōōnu nkōō moo nyoo rēēl amēēlē nkōō moo nyaa tuur.
47009006	Apkaata kee ngʼālyoontooni: Chiich nyoo kā-is kāsur choo ngʼērin kukāsēy choo ngʼērin. Aku nyoo kā-is kāsur chaa chaangʼ, kukāsēy chaa chaangʼ.
47009007	Mārēy :chiich aka tōkōl kukōōnuuy kiyoo kaakutil nkōō moonyiin kilē kukōōnu. Māmārēy kukōōnuuy kukama :moo ntā ku /kākuusiichi āmu chāmēy :Iriin chiich nyoo kōōnuuy nkōō pāypooyō.
47009008	Aku pēēruurook :Iriin kitya akukōōnook kir aka tōkōl nyoo āmārchinii keey nkōō mpō chaa chaangʼ sootoorētēē piich walak,
47009009	kilēē paani /kiikusir kilē, "Kiiseer piich tukuukwaak akuutē mēēy. Makuruutyēērēē nyuun ākōy iruutēkwaak choo kāroomēēn."
47009010	Āmu Iriin nyoo tēnii piich kāsur kutoot akuutē mpō kiyoo āmēy, ku kōōnook mpō :akwaan kāsur saakasa chaa chaangʼ kupunuunō kāroomnyēēngʼwoongʼ.
47009011	Kyoolēkuukwaan mōkōrō nkōō oor aka tōkōl sootētēē chaa chaangʼ nkōō moo nyoo rēēl. Nēē kākēē-āptēēchaan tukun choo kookōōnu, kumwoochi :pichoochēē Iriin kōōnkēy.
47009012	Pāyiisyōōni ā-irēēkwaan ku mēēlē āmii ātoorētēy piich chēpō Iriin choo mātingʼēy kir kipaat, aku āpuuy mpō /kēēmwoochi Iriin kōōnkēy kunyil chaa chaangʼ.
47009013	Akoonyitēy Iriin, āmu kiikungʼuutu :pāyiisyēēngʼwoongʼ kilē ārānēy lōkōōy choo kāroomēēn chēpō Kiriistō ākootuupēy lōkōōyichoochēē. Akoonyitēy Iriin mpō akipō wōloo ākōōnuntooy tukuukwook nkōō moo nyoo rēēl ākoochārchinii mēēy nkōō chiich aka tōkōl nyoo mārēy toorētō.
47009014	Kunyuun, sooywook :akwaaneek kitya akwoomēy ēēmō kuurootook āmu kiikupāyisyēērēēnook :Iriin kunyōōru :akwaaneek pēruur.
47009015	Kunyuun, /kēēmwoochi Iriin kōōnkēy akipō kōōnunēēnyiin nyoo mātingʼ /keemwa.
47010001	Mwoorēy :piich walak kilē aneen tala nēē kumii :tōkōl nkōō akwaan, ku nēē mākumii :tōkōl ku ākōrōōm :aneen. Asoorsoorook :aneen Paawulō nkōō tāloosyō nyēpō Kiriistō.
47010002	Ākōrōōmiituuy nkōō piich walak choo lēēlii kutuupēy ātēpuutēpō kōōrooni, aku āpkootēy nyuun kilē mapō kir āchō ākōrōmiit nkōō wōloo āmiikwaan nēē āchōōn.
47010003	Mpō ntā kumāngʼēēchaan kōōrooni, ku mākupooryēērēē karin chēpō kimukuul mēt.
47010004	Kariipō pooryoot choo kēēpāyiisyēērēē ku makarkeey nkōō choo pāyiisyēērēē :piich chēpō kōōrooni. Kupāyiisyēērēē nyuun karin chēpō Iriin choo tingʼēy kaamuuka kuuryeew tēlēkuut chēpō Syeetaani. Kiiryēēwēēchaan kāruut aka tōkōl
47010005	nkōō lasataa keey nyoo kārtooy piich māsōwu Iriin ākēēwārākēēchaan kāāpkootuut walak tōkōl ku-ir kilēē wōloo mārtooy Kiriistō.
47010006	Kupka chēpootēēn kēētēē siitēt chiich aka tōkōl nyoo pistoorēē inyeentee paani mii kutēērēy :piich walak.
47010007	Murēnchu, mārēy āroo ngʼal kilēē wōloo lēē. Nēē nkēt :chiich man kilē pō Kiriistō kumārēy kuunkēt kilē kēēpoochaan mpō Kiriistō kilēē wōloo lēē :inyeentee
47010008	Kiikukoonēēch Kiptaayaan kaamuuka sikēēkiilēēnook amēēlē sikeeryeeweenaak. Man nēē alasa keey kitya kaamuukanoonēē,
47010009	aku moomārēy nyuun āmpuurook nkōō parweenichuuch.
47010010	Mwoorēy :piich walak kilē, "Siruuy :chiichoonēē ngʼal choo kōrōōmēēn, aku nēēcho :inyeentee ku tāwārārō ngʼaleechiich amā-isēy piich."
47010011	Mārēy kuunkēt :chiich nyoo pkootēy kilēē nyoonēē kilē kiyoo kumwoorēēchaan nkōō parweenichooch nēē mākulēēkitō ku karkeey nkōō nēē kumii nkōō akwaan.
47010012	Mākumārēy kēētēēniityēērēē keey piich choo loosuuy keey. Nēē tēēnō keey :akwaaneek nkōō akwaaneek ku mātingʼēy ngʼoroomnyō.
47010013	Aku mākumārēēchaan keelasa keey kusiir yoo māku-itinii. Rōōtyēēnyoon ku kir nyoo kiikuchēpkēēch :Iriin kee-ira aku āmiikwaan pāyiisyōōni.
47010014	Āmu kiichaan chēpō taay kēē-āpkook lōkōōy choo kāroomēēn chēpō Kiriistō ku maakusiir :achaan rōōtyōōt nēē kuutikoonook.
47010015	Makulāsēy keey nyuun akipō pāyiisyō nyoo kiiku-ir :piich walak. Kumārēy kilē nēē tāsēy taay kunārēy :kaaraneengʼwoongʼ ku pārāyiituuy kitya :pāyisyēēnyoon
47010016	sikee-amtaatee lōkōōy choo kāroomēēn kēē-itii kōōrootin chuuchō walak. Makumārēy keelasee keey pāyiisyō nyoo kiiku-ir :chiich aka nkōō kōōr aka.
47010017	Kilēē paani siraat nyuun, "Chiich nyoo mārēy kulas keey, kulas keey akipō kir nyoo kiiku-ir :Iriin."
47010018	/Mākiirānēy kilē karaam chiich nyoo loosuuy keey inyeentee. Aku chiich nyoo /kiirānēy kilē karaam ku nyoo loosuuy :Kiptaayaan.
47011001	Asoomook amurta nēē atas :aneen taay angʼalaal kilēē sālwō.
47011002	Āriipook kilēē wōloo riiptooyook Iriin. Ālēēkwaan cheeroos nyoo kyoomārchaa saan aku saantaanoonēē ku Kiriistō.
47011003	Aku āwārchinii kilē muukēē /kēēchuunyookwaan ataya areengʼwoongʼ nyoo karaam nyoo kyoonāmchi keey Kiriistō kilēē paani kiimēlmēēlēy :kipaangʼwa Aawa.
47011004	Lēē yoo āchāmēēkwaan nēē chō :chiich aka wōloo āmii aku-āmwook akipō chiich aka nyoo makarkeey nkōō Yēēsu nyoo kyoomtoochaan, ntā mpō nēē amwook akipō toomirmiir aka nyoo ngʼulēy nkōō nyoo kyoonyōōru, ntā nēē āmwook lōkōōy walak choo makarkeey nkōō choo kyaaran.
47011005	Moopkootaa kilē amanangʼ kusiir akwaaneek choo toroorēy keey kilē kāāyooytooyiik.
47011006	Moomuukēy akarkeeyiit nkōō ngʼālooliin nyoo /kikiineet wōloo /kungʼālooltooy, aku ātingʼēy nyuun ngʼoroomnyō. Āpkootēy kilē kyaarookwaan ngʼoroomnyoonoonēē āmu kikēēngʼuutwook nkōō oortin chaa chaangʼ.
47011007	Kyoo-āmwook lōkōōy choo kāroomēēn chēpō Iriin nyoo maraakaak kir. Kyoo-āp keey ngʼwēny /sikēē-āpkook parak. Ara kyaa-iraa kir nyaa ra?
47011008	Kyaamar :aneen rōōpiyō chēpō kaaniiseen chēpō kōōrootin walak saamuuk ā-āmwook lōkōōy choo kāroomēēn.
47011009	Aku paani kiikumii nkōō akwaan, akurārwoon rōpiyō ku kiimootō chiich aka tōkōl nkōō akwaan nyikiisin āmu kikōōnān choo kutuupchō choo kiipkoonēē Makeetoonnya kiyoo kyoomārēy. Kyooriip keey kilē mookōōnook nyikiisin nkōō oor aka tōkōl ākootāsēy taay ā-irēy kilēē nyoonēē.
47011010	Kilēē paani miitēēnoon :man nyēpō Kiriistō, ku moomārēy kukōōnān rōpiyō :chiich mpō ākoongʼo nkōō kōōroo Akaaya.
47011011	Āmu nee saa-ir :aneen kilēē nyoonēē? Ara, āmu moochāmook? Nkēt :Iriin kilē āchāmook.
47011012	Ātāsēy taay ā-irēy :aneen kilēē nyōōnēē simanyōōru :pichu pārooyin nyoo tēēnēēnēēch keey.
47011013	Mā kāāyooytooyiik :pichoochēē chēpō man. Ngʼoolook :pichu, aku-irēy keey akwaaneek kilē kāāyooytooyiipō Kiriistō.
47011014	Mākwōngʼuut ngʼālyoontoonoonēē āmu irēy keey mpō Syeetaani kilēē malayka nyoo āpuuy lēpooyin.
47011015	Kunyuun, mā ngʼālyoon nyēpō kwōngʼuut nēē ka-ir keey :piich choo pāyiisyēēchinii Syeetaani kilēku choo irēy pāyit nyēpō man. Pēētii kunyōōruuy siitēēngʼwaangʼ pichoochēē kutuup keey nkōō wōloo lēē :ātēpuutēkwaak.
47011016	Āmārēy nyuun alas keey kiitēēn. Moo-irēy kilēē nyoonēē soo-āpoon kilēē :chiich nyoolēē sālwō. Ntā nēē āpkootēy kilē aneen sālwō, ataakaan kilēē wōloo /kutooktooy sālwō.
47011017	Nēē āngʼāloolēy ālāsēy keey kilēē nyi, ku moongʼāloolēy kilēē wōloo kātāngʼālooltooy :Kiptaayaan, aku āngʼāloolēy kilēē chiich nyoo lēē sālwō.
47011018	Kilēē paani lāsēy keey :piich chaa chaangʼ kilēē wōloo lāstooy keey :piich chēpō ngʼwēny, akany alasaa keey mpō kilēē nyoonēē.
47011019	Kyaacham :akwaan nyuun choo āngʼōrōōmō kitya ātēērēy choo lēē sālwēy.
47011020	Āchāmēēkwaan āmurtoochinii pichoochēē irook ōōtwook, akusārēēnook tukuukwook, mēlmēēlook, aku āpēy keey parak ntā kumuulook mpō.
47011021	Muutyō āmu kiimākitingʼēy kaamuuka nyoo yāmēy kee-irwaak kilēē nyoonēē. Nēē lāsēy keey :pichoochēē, akany alasaa keey, mpō ntā sālwoonti :nyoonēē.
47011022	Epuraanik :pichu? Aneen mpō nyoonēē. Israayeelik :akwaaneek? Aneen mpō nyoonēē. Pō kōpō Apraam? Nku āpaaneen mpō.
47011023	Pāyiisyēēchinii :akwaaneek Kiriistō? Nku ā-irchinaa mpō kusiir akwaaneek. (Āngʼāloolēy kilēē chēēpkōōsoot.) Kyookiil keey nyēpō kwōngʼuut. /Kiikeerataanwaan asip chaa chaangʼ, kēētwooroonwoon choo mēē-iitiisyēy, aku kyaachirila meerat kunyil akunyil.
47011024	Kiitwoorān :Yāwuutik kunyil muut sitiit choo lēē sosom nkōō sokool.
47011025	/Kiikeelapeenaan kaarya kunyil sōmōk /akeewiireenaan mpō pērēētuu aka korin. Kyoowēērō mēēliin choo kiiputiisyō nkōō araaray kwēēn asip sōmōk. Ātēpō pērēētuu aka araaray kwēēn langʼa ākōō pērēēt.
47011026	Āmii oor pērēētuus tōkōl. Kyaachirila meerat mu ēēnwoon, chēēlōsōōs, piich chēpō kōōrēēnyuun ākōō mpō piich walak, mu kōōrootin, mu suur kwēēn, mu araaray, ākōō mpō piich choo kuurēē keey tuupchōōsyēk.
47011027	Kyoopāyiisyō ākiilēy keey āmoorwēēy pērēētuus walak. Kiikwaaman piri nkōō maral akyaarukuutaanu keey. Kiikwaaman yoomēt āmu kiimootingʼēy sirooy choo yāmēy.
47011028	Aku kitas keey nkōō choochēē tōkōl, ku ā-iimchinii keey kitya wōloo tāstooy taay :kaaniiseen nkōō wōltō tōkōl.
47011029	Nēē miitō :chiich nyaa tawarar, ku aneen tawarar kitya, aku nēē mētō :piich kaaraneengʼwaangʼ, ku paanta āmētooy mpō.
47011030	Aku nēē āmārēy alas keey, ku ālāsēē keey tāwārāryēēnyuun.
47011031	Nkēt :Iriin nyoo loosunoot ākōy, nyoo paapaa Kiptaayaan Yēēsu Kiriistō kilē āmwooraa man.
47011032	Kiimii :chiich aka ngʼwēnyuu pāytooyiin Areeta nyoo kiiryoontooy Tamaskaas. Kimwooru :chiichoonēē kilē /kēēriip koopooruu kōōroonoonēē /sikeenaman,
47011033	/kiikuuchuutan nyuun soompur /akēēkoortoorēēnoon koongʼ nyoo kiimii tēēnkō nyēpō kōōroonoonēē. Achirilaa nyuun ēēruunēchiich.
47012001	Āmārēy atas taay alas keey mpō ntā mākōōnuuy kir. Akanyaan, atas taay angʼalaala ngʼoongʼuut ākōō tukun choo kiikungʼuutwoon :Kiptaayaan.
47012002	Ānkēt chiipō Kiriistō nyoo /kiikwoop kiwō im kēnyiis taman nkōō angʼwan choo kiikusiirto. Nēē kitākumii pōōrtanyiin ntā kiimoomii, ku moonkēt, aku nkēt :Iriin.
47012004	Ānkēt kilē kiiwō Paratisō akiteer ngʼal chēpō kwongʼuut choo mātingʼ /keemwa.
47012005	Āmuukēy alas keey akipō kiyoonēē ki-ira nkōō chiichoonēē aku moolāsēy keey nyuun akipō aneentee. Ālāsēy keey kipaat akipō tāwārēēryēēnyuun.
47012006	Mpō ntoolē alas keey ku mēēlē aneen sālwō āmu āmii āmwoorēy man. Aku ātāyēē keey nyoonēē simeepkaat :chiich kilē akaraam :aneen kusiir wōloo lēē kiyoo ā-irēy ākōō nyoo āmwoorēy.
47012007	Pō kwōngʼuut :ngʼoongʼuutēchoochēē. Kunyuun oo, simaalas keey ku /kiikutē kata pōōrtanyuun nyoo kiiyooku Syeetaani keepareenaan.
47012008	Kyoosoom Kiptaayaan kunyil sōmōk kilē kungʼustawaan kiyi.
47012009	Kumwoorwoon kilē, "Yāmiin :chamateenyuun āmu ōōw :kaamuukeenyuun nkōō wōloo mii :tāwārēēryō." Kunyuun, apaypay alas keey akipō tāwārēēryēēnyuun sikutēpō :kaamuukaa Kiriistō kipootoon.
47012010	Kiyoonēē nyoo iroon apaypayiit nkōō tāwārēēryēēnyuun, nkōō muulēt, nkōō ngʼal choo nyikiisēēn, nkōō usāt, nkōō nyaril aka tōkōl akipō Kiriistō. Āmu, nēē atawarar, ku paanoonēē yoo akiiloot.
47012011	Aneen sālwō āmu ālāsēy keey, aku akwaan choo kyaa-iraan āloosu keey nyoo kātoolooswoon. Mpō ntā moomuukēy a-ir kir aneentee ku maaneen manangʼ kusiir akwaaneek choo toroorēy keey kilē kāāyooytooyiik.
47012012	Kyaa-irwaak nkōō murtaar nyoo ōōw tukun choo ngʼuutuuy kilē aneen kāāyooytooyiin nyēpō man. Ki-iriisyō :tukun chēpō kwōngʼuut choo muukiisōōt kipaat ki-iriisyō nkōō kaamuukaa Iriin.
47012013	Kir nyoo maa-irwaak nyoo kyoo-irchi kaaniiseen walak ku moo-āpkook nyikiisin. Asoomook nyuun kilē ānyōōwoon kaat nkōō lēēluutyoonoonēē.
47012014	Aku aniin paannyēēnyi, āchēpoot āruutoowook nyēpō sōmōk amēēlē ā-irēy kunyikisiityook āmu kiyoo āmārēy ku mā tukuukwook aku āmārook ākwoonēēk. Mēēsiintoochinii :laakōōk sikiikwaak kir, aku sikiik :choo siintoochinii laakōōk.
47012015	Kunyuun apaypay kitya ākōōnu keey ākoopāyiisyēērēē tukuuchuuch tōkōl choo ātingʼēy akipō akwaan. Ara, nēē āchāmook :aneen kilē siiny oo, āchāmoon kiitēēn kipaat?
47012016	Ānkēt :akwaan kilē kiimaa-āpkook nyikiisin, aku muukēy nyuun /keemwa kilē kyaachireeriitwaa ākōōmēlmēēlook.
47012017	Ātēēpēy kilē oo, kiimēlmēēlook :pichu kyooyookwook?
47012018	Kyoosoom Tiitō kuchō wōloonēē, ākooyooku kuchō nkōō tuupchēē aka. Ara kiimēlmēēlook :Tiitō? Acha mālēē nyoonēē, āmu kupāyiisyēy nkōō Tiitō akukarkeey ātēpēēnyoon.
47012019	Āmuukēēkwaan āpkootēy kilē kumwoorēy ngʼaleechoochēē tōkōl keereetee keey. Mālēē nyoonēē mpō kiitēēn. Lēyyē, kiikungʼāloolwook ngʼaleechu kilēē kipāyitiin chēpō Kiriistō akēēnkēt kilē nkēt :Iriin. Choo kutuupchō, kir aka tōkōl nyoo ku-irēy, kēē-irēy kilē kēēkiilook.
47012020	Ātingʼēy kāwāriisyō kilē nēē āchōōn ku āmuukēy ānyōōrwook ku moomii ātēpiisōōt kilēē wōloo āmārtooyaa, aku moopāypāchiniikwaan kiyoo āmwoorwook. Āwārēy ānyōōrwook ātingʼēē keey kwiintaan ākōō ngʼatkoongʼ, ānārēēchinii keey, aku akwaan suuy, āmuulēy keey, ā-āmēē keey seemseem, ākoolāsēy keey aku kyoochuunchuunnyō.
47012021	Ātingʼēy kāwāriisyō mpō kilē nēē koo areer awarakee ku āpkoon :Iriin āchō ngʼwēny nkōō taayuungʼwoongʼ, aku ā-iimēy keey akipō piich chaa chaangʼ choo kiisip ku-ir ngʼōōki akutoomō kuwāliisyō kumētō takal.
47013001	Lēkuuy :ruutoortanyuun nyēēnyi nyēpō sōmōk ākoochoonēy āwoongʼēy ngʼal tōkōl. Mwoorēy siruut kilē, "/Kuuwoongʼēy ngʼal nēē kaakumwooru :piich ārēēny ntā ku sōmōk akichoomnyō ngʼaleekwaak."
47013002	Kyoosip ariirchi akwaaneek choo kii-irēy ngʼōōki paani kyooruutoowook nyēpō ārēēny. Ā-ōōchinii keey nyuun āriirchinii akwaaneek nkōō mpō walak choo irēy ngʼōōki. Āmwoorwook kilē nēē koo awarakee ku mooriirēē chiich aka tōkōl.
47013003	Yoonēē yoo ārōōtēēkwaan kilē āngʼālooltoochinaa Kiriistō. Ākoorootēēkwaan kilē matawarar inyeentee aku nyuun pāyisyēērēē kaamuukeenyiin kurwoochinii kipngʼōōkiis.
47013004	Kiitawarar inyeentee paani /kiikukorkootēy nkōō kimurtooyoon, aku māngʼiisyēy paanyēēnyi nkōō kaamuukaa Iriin. Kichaan mpō tāwārārō, woloo nyuun kēēmii nkōō Kiriistō kēēpāyiisyēērēēchaan kaamuukaa Iriin.
47013005	Kunyuun oo, iroo keey akiityam keey nēē pō man kaaraneengʼuungʼ. Aku nēē roo kilē mēētingʼēy Yēēsu Kiriistō ku kiiput.
47013006	Ātingʼēy man kilē āsowuukwaan kilē mākuuputyēēchaan.
47013007	Kusooyēy Iriin kilē maa-ir kir nyaa ra. Māpō koomānuut nēē kuusilta ntā kēēputyō, aku kumārēy kilē a-irēēkwaan kir nyēpō man.
47013008	Mēēmuukēē keekarta man, aku kēēryoongʼō man.
47013009	Kupāypāyō nēē kyookiilyēēkwaan mpō ntā lēē yoo kichaan tāwārārō. Kusooyēēchaan kilē āsopchō.
47013010	Āsirēy ngʼaleechu kitoomō āchō, si nēē āchōōn ku māchoo-ārāsyook nkōō kaamuuka nyoo kiikōōnān :Kiptaayaan. /Kiikukōōnān kaamuukaanoonēē ākiilēēnook, mēēlē aryeeweenaak.
47013011	Ēē choo kutuupchō, ngʼāl chēpō lēt ku chu: Āpāypāyiituu ākoosāpyō, āchēēriisyō akakaalyan. Kukōōnook nyuun :Iriin choomnyoot nkōō kaalya.
47013012	Ātookwēēsēy keey nkōō pāypooyō. Tookwēēsook :piich chēpō Kiriistō tōkōl nkōō wōli.
47013013	Lēyyē, kanya kutēpō kupootook tōkōl pēēruur nyēpō Kiptaayaan Yēēsu Kiriistō, chamataa Iriin ākōō ramtaar nyēpō Toomirmiiryeenyiin.
48001001	Aneen Paawulō :nyi āsirwook parwaani. Āmāraa āmwoorwook kilē Yēēsu Kiriistō ākōō Paapa Iriin nyoo kiingʼeeta Yēēsu meerat nyi kiilēwēnān ālēku kāāyooytooyiin. Mā kimukuul mēt nyi kilēwēnān āwō a-amtaata lōkōōy choo kāroomēēn.
48001002	Ātookwēēsookwaan kaaniiseen tōkōl choo āmii Kalatiya akuutookwēēsook mpō tuupchēēnichooch choo kumii tōkōl wōli.
48001003	Lēyyē, āsooyaa kilē kuupēēruurook :Paapa Iriin ākōō Kiptaayaantēēnyoon Yēēsu Kiriistō akukōōnook kaalya.
48001004	Kilēē paani ānkēt akwaan, kiitētō :Yēēsu sāpoontanyiin akipō ngʼōōkichooch. Ki-ir kilēē nyoonēē sikuutyaaytaareeneech ngʼōōki chēpō ngʼwēnyuuni. /Kiiku-ir kilēē nyoonēē kutuup keey nkōō wōloo kiimārtooy :Iriin Paapeenyoon.
48001005	Lēyyē, kutōrōriit :Iriin ākōy. Lēē nyoonēē!
48001006	Kyoo-ātyaa kwōngʼuut paani kyaateer :aneen wōloo kyaatayteekwaan kilē weel Iriin nyoo kiikuurook āmāngʼiisyēē mu choomnyeenyiin akunyōōwook kaat ngʼōōkiikwook. Kyoo-ātyaa āmu kyoowāliisyēēkwaan atuup koonēētuut walak
48001007	choo mā kāroomō. Kaakungʼuutu keey man kilē mii :piich choo mii kuupootook mētēwēy āmu māmārēy atuup akwaan lōkōōy choo kāroomēēn chēpō Kiriistō.
48001008	Akanya āmwoorwook, mpō ntā chō :chiich nkōō achaan ntā ku malayka wōli āmiikwaan akwaamtaata lōkōōy choo ngʼulēy nkōō choo kiiku-āmwook, kuurookēē keepa /kēēwiirchi chiichoonēē ma nyēpō ākōy nkōō ākōy.
48001009	Kilēē paani kiikiikēēmwoorwook, akanya āmwoorwook kuureer: Nēē mii :chiich aka tōkōl nyoo āmtootēy lōkōōy chēpō sāruunō choo ngʼulēy nkōō choo kiiku-āmwook :achaan, kuurookēē :chiichoonēē keepa /kēēwiirchi ma nyēpō ākōy nkōō ākōy.
48001010	Paani āmwooraa kilēē nyēēnyi oo, āmiiyaa ā-irēy piich kupāypāyiituuy? Acha sōō, āmāraa apaypaay Iriin. Ntā āpāypooyaa piich ntā mootoopāyiisyēēchinaa Kiriistō.
48001011	Tuupchēēnichuuch, āmwoorwook kilē lōkōōy choo kāroomēēn choo kyoo-āmwook ku kiimāpkoonēē wōloo mii :piich.
48001012	Lōkōōy choo kāroomēēn choo kyoomwoorwook ku kiimaaneetan chiich. Kiingʼoongʼwoon :Yēēsu Kiriistō.
48001013	Āpkootēy kilē kyaateer kwaan wōloo kyoolaa paani kiitootuupaa ātēpuut chēpō Yāwuutik. Kyoo-us :aneen kitya kaaniisaa Iriin akaatyam :aneen kilē awaangʼ pichoochēē kilē chiim.
48001014	Kyaatuupaa ngʼātuut chēpō :paapatiinēchooch kusiir wōloo kiituuptooy :Yāwuutik walak chēpō anee āpēn.
48001015	Ku kiitil nyuun :Iriin kungʼoongʼwoon āsōwu wōloo lēē wēēriinyiin. Man kiisip kilēwēnān kitoomii moo nyēpō eeyeenyuun akukuurān nkōō choomnyeenyiin ā-āmchinootō piich choo mā Yāwuutik lōkōōy choo kāroomēēn akipō Yēēsu Kiriistō. Paani kikaakungʼoongʼwoon :Iriin ngʼaleechoochēē, ku kiimaawas :aneen kilē kuuneetan :piich.
48001017	Moowaa mpō Chēērusālēēm kilē awaateepa piich choo kiisip kilēku kāāyooytooy kutoomō ālēku. Acha sōō! Kyaachuul aneen kilē weel ākōy suur kwēēn nyēpō Areepya, nēē ityō, awaraka Tamaskaas.
48001018	Nēē mii lētuun, tēēnō karook :kēnyiisyēk choo lēē sōmōk kungʼeetee kukuurān :Iriin, āwō ākōy Chēērusālēēm awaa-am lōkōōy nkōō Pēētērō. Ātēpō nkōō Pēētērō pērēētuus taman nkōō muut.
48001019	Kiimaaroo :aneen nyuun kāāyooytooy walak kungʼātu Chēēmis nyoo tuupchō nkōō Kiptaayaan.
48001020	Āmwoorwook nkōō taayuu Iriin kilē man :kiyoo āmii āsirwook. Moongʼuurnoonaa.
48001021	Paani karook :pērēētuusyēchoochēē, āwaa kōōroo Siirya nkōō nyēpō Kiliikya.
48001022	Kiitoomō kusōwoon :kaaniiseen chēpō Kiriistō chēpō Chuuteeya.
48001023	Kiinkēt kipaat kiyi kiimwoorēy :piich kilē, "Mii kwoomtootēy ngʼālyoontoo Iriin :chiichi kii-usootēēch nyi kiimārēy kilē kupēt ngʼālyoontoonoonēē kilē wirwir."
48001024	Kuuloosu :pichoochēē Iriin akipō kiyoo ki-ira nkōō wōloo āmii.
48002001	Paani kāsiirtō :kēnyiisyēk taman nkōō angʼwan, awarakaa Chēērusālēēm. Ku kyoowaa paanoonēē nkōō Parnapa ākōō mpō Tiitō.
48002002	Kyoowō āmu kiingʼoongʼwoon :Iriin kilē āwō. Āmii wōloonēē, ku kyoomwoochaa piich chēpō Kiriistō choo kiitookunootēēn nkōō wōloonēē lōkōōy choo kāroomēēn choo kyoomchinootaa piich choo mā Yāwuutik. Kyaa-ir aneen kilēē nyoonēē simangʼam :piich walak pāyiisyeenyaa kilēku kilēēn.
48002003	Mpō ntā kiimāmuroot :Tiitō nyi kiikupēētiichaan tōkōl āmu kii mā Yāwuutyoon, ku kiicham :kāāntōōy chēpō Chēērusālēēm kilē chiich nyēpō Iriin mpō ntā māmuroot.
48002004	Kiisyoongʼu keey ngʼaleechu āmu kiipka Yāwuutik walak Antyookya kumārēy kilē /kēēmur piich choo mā Yāwuutik. Kiichōōru keey :pichoochēē ku-irtooy keey kilē kii piich chēpō Kiriistō sikungʼam kaatyaaka nyoo kiikēēnyōōru nkōō wōloo mii :Meesaaya Yēēsu si nēē ngʼat ku-ireech kēēlēku ōōtwook chēpō ngʼātuut chēpō Yāwuutik.
48002005	Maakutēērchiichaan nyuun pichoochēē ngʼaleekwaak mpō kiitēēn. Kiiku-ir :achaan kilēē nyoonēē soonāmchiikwaan keey ngʼālyoon nyēpō man.
48002006	Akipō piich choo tookunootēēn, ku mootāsi :akwaaneek kir ngʼaleechu ānēētaa. Mpō ntā tookunootēēn :akwaaneek, ku moomii :kir, āmu mēērōōtēē :Iriin kāroomin nyēpō chiich wōlpō saangʼ.
48002007	Kiiro :pichoochēē kilē kiikōōnaa :Iriin kaamuuka ā-āmchinootō piich choo mā Yāwuutik lōkōōy choo kāroomēēn kilēē paani kiitēnii Pēētērō kaamuuka kwoomchinootō Yāwuutik.
48002008	Kilēē paani kiitē :Iriin Pēētērō kaamuuka, ku kiikōōnaa mpō inyeentee kaamuuka ā-āmchinootō piich lōkōōy choo kāroomēēn.
48002009	Kii nēē teer :Chēēmis ākōō Pēētērō ākōō Chowaana choo kii kāāntōōyiipō piich chēpō Kiriistō kilē kiipēēruur :Iriin pāyiisyeenyuun, kucham koonēētiisyeenyuun nkōō Parnapa. Kēēchoomnyēēchi nkōō akwaaneek kēē-āmchiichaan lōkōōy choo kāroomēēn piich choo mā Yāwuutik, kwoomchi akwaaneek Yāwuutik.
48002010	Kir nyoo kiimwoorwēēch pichoochēē ku keepkaata piich chēpō Kiriistō choo lēē mēēy nkōō Chēērusālēēm, kir nyoo kyoochēpoot :aneen a-ir.
48002011	Kiimii yoo kiiruutoowu :Pēētērō Antyookya, akar :aneen koongʼ inyeentee kutēērēy :piich āmu kiimāchuulootēēn :tukuuchu kii-irēy.
48002012	Paani ki-itu :Pēētērō, ku kyoomiisyō nkōō piich choo mā Yāwuutik. Ku nēē mii lētuun paani kapaku-itu :piich walak choo kiipkoonēē wōloo mii :Chēēmis, ku-istoorēē keey :Pēētērō wōloo mii :piich choo mā Yāwuutik, āmu kiiwar piich choo mwoorēy kilē mā pō :chiich Iriin nēē toomō /kēēmur.
48002013	Kiiwāriisyō :mpō Yāwuutik walak kilēē Pēētērō akutuup ātēpuut chēpō Pēētērō. Kuchuut mpō :Parnapa ngʼaleechoochēē.
48002014	Paani kyaaroo :aneen kilē kiimā-irēy :pichoochēē man kutuup keey nkōō lōkōōy choo kāroomēēn, āmwoochaa Pēētērō kutēērēy :piich tōkōl kilē, "Inyēēn Yāwuutyoon nkōō sikēēngʼuungʼ, akiitēpēē :inyēēn kilēē wōloo tēptooy :piich choo mā Yāwuutik. Āmu nee nyuun siimārēy i-ir piich choo mā Yāwuutik kutuup ngʼātuut chēpō Yāwuutik?
48002015	Inyēēn ākōō aneen keechaan Yāwuutik nkōō sikēēnyoon amākukārēēchaan keey nkōō piich choo mā Yāwuutik choo mēēnkēt ngʼātuut chēpō Iriin.
48002016	Kuunkēt :achaan kilē chāmēy chiich :Iriin nkōō taayuunyiin kilē tiliil nēē tiirō keey :chiich Yēēsu Kiriistō. Mā kilē āmu tuupēy :chiichoonēē ngʼātuut. Kiyoonēē nyoo irēēch Yāwuutik kēētiirēē keey Yēēsu Kiriistō sikuchameech :Iriin. Āmwooraa kilēē nyoonēē āmu moomii chiich nyoo chāmēy :Iriin kilē tiliil āmu tuupēy ngʼātuut.
48002017	Rōōtēēch :piich walak kilē kiikipngʼōōkiis āmu kutiirēē keey Yēēsu amaakutuupēy ngʼātuut chēpō Yāwuutik. Ara ngʼuutuuy sōō :nyēēnyi kilē irēēch :Kiriistō kee-ira ngʼōōki? Acha! Mā lēē nyoonēē mpō kiitēēn.
48002018	Ālēēlēy nyuun nēē acham kilē /kusāruuy chiich āmu tuupēy ngʼātuut chēpō Yāwuutik.
48002019	Kiikiikunamaa mpō :ngʼaleepō ngʼātuut /akiikeetyaaytaareenaa nyuun wōloo mii ngʼātuutēchoochēē, soomāngʼiisyō akipō Iriin.
48002020	Kilēē paani kiimēērēy :Kiriistō, kilēē yoo kyaameer :aneen mpō kilēē nyoonēē. Maakukarkeey anee :sopoon paannyēēnyi ākōō nyēpō taay, āmu ātingʼēy paannyēēnyi Kiriistō nkōō sopoontanyuun. Sāpoon nyoo āmāngʼiisyēy ku sopoon nyoo ātiirēēyaa keey Wēēroo Iriin nyoo kiichaman ākōy kuutētō sāpoontanyiin akipō aneen.
48002021	Sārwēēch :Iriin akipō choomnyeenyiin ākityōōn mā āmu kutuupēy ngʼātuut. Kir :nyoonēē nyoo moomētooyaa. Ntā kii man kilē /kutilchinii chiich kilē chamaat nkōō taayuu Iriin āmu tuupēy ngʼātuut, man kilē tālēkuuy kilēēn meeraa :Kiriistō."
48003001	Akwaan piich chēpō Kalatiya sālwēy nyaa tyaan kēny! Kiipanaak :ngʼoo? Nku /kiikungʼuutwook kukaraam wōloo kiimeerta :Yēēsu nkōō kimurtooyoon.
48003002	Lēyyē, akanyaan ateepeenaak kir ākoongʼo. Kyoonyōōruukwaan Toomirmiir nyoo Tiliil āmu kyaatuup :akwaan ngʼātuut chēpō Yāwuutik aa, ntā kyoonyōōru āmu kyaaran kiyoo /kiikumwoorwook?
48003003	Akwaan sālwēy nyoo matingʼ /keemwa. Nku kyootoowunēē sopēēngʼwoongʼ nyēpō araa Kiriistō Toomirmiir nyoo Tiliil. Āmu nee nyuun paannyēēnyi saamar āmāngʼiisyēē nkōō kaamuukeengʼwoongʼ?
48003004	Āmārēēkwaan āmwoorwoon kilē kyoonyārilyō akipō tukun choo tēēnō chu nyēpō kilēēn? Man, kiimāpō kilēēn.
48003005	Kiikōōnook :Iriin Toomirmiiryeenyiin aku-ir tukun chēpō kwōngʼuut nkōō wōloo āmiikwaan āmu kyaaran kiyoo kyaateer, amaapkaat kilē āmu kyaatuup ngʼātuut chēpō Yāwuutik.
48003006	Aroo kee Apraam. /Kiikutilchi inyeentee kilē chamaat nkōō taayuu Iriin āmu kiitiirō keey inyeentee.
48003007	Mārēy nyuun āsōwu kilē piich choo rānēy Iriin kilēē Apraam ku piipō Iriin :choochēē chēpō man.
48003008	Kiisip kungʼuutu :siruut chēpō Iriin kilē chāmēy :Iriin piich choo mā Yāwuutik kilēku piich choo tiliilēēn nēē tiirō keey inyeentee. /Kiikungʼuutu paani kiimwoochinii :Iriin Apraam kilē "Kuupēēruurēy :piich tōkōl choo mii ngʼwēny kupunuunēēniin."
48003009	Pēēruuroot nyuun :piich tōkōl choo tiirēē keey Iriin kilēē paani kiitiirō keey :Apraam.
48003010	Ku pānootēēn nyuun :piich tōkōl choo tiirēē keey ngʼātuut. Āmwooraa kilēē nyoonēē, āmu mwoorēy :siruut chēpō Iriin kilē, "Panaat :chiich aka tōkōl nyoo mēēkoonyitēy ngʼātuut tōkōl choo /kiikukōōnu kupunuunō Muusa."
48003011	Man nyuun kilē moomii chiich nyoo chāmēy :Iriin kilē tiliil āmu tuupēy ngʼātuut :chiichoonēē. Āmwooraa kilēē nyoonēē āmu mwoorēy :siruut kilē, "Nyōōruuy :chiich nyēpō man sopoon nēē tiirō keey Iriin."
48003012	Nēē tuupēy :chiich ngʼātuut ku mamakaat :chiichoonēē kutiiro keey Iriin. Ku chiich nyoo kiilchinii keey ngʼātuutēchoochēē, kurātēy :ngʼātuut chiichoonēē ākōy.
48003013	Kiiwaleeneech keey :Kiriistō akuutyaaytaareeneech pan nyoo kyoopkēēch :ngʼātuut paani kiima akipō achaan. Āmwooraa kilēē nyoonēē āmu mwoorēy :siruut kilē, "Panaat :chiich aka tōkōl nyoo /kākuukārkooti keet."
48003014	Paani kiiwaleeneech keey :Meesaaya Yēēsu, /kēēpēēruur mpō piich choo mā Yāwuutik kilēē paani /kiikuupēēruur Apraam. /Kiiku-ir kilēē nyoonēē sikēēnyōōru Toomirmiir nyoo Tiliil nyoo kiiyoomiisēēch nēē kutiirēē keey inyeentee.
48003015	Tuupchēēnichuuch, ānkēt akwaan kilē nēē kaakwaam :piich ārēēny miis nkōō kir nyoo kātēērchi keey, ku moomii :chiich nyoo muukēy kusiir. Kilēē nyoonēē nyuun mpō miis nyoo kyaam :Iriin nkōō Apraam
48003016	Kiiyoomiis :Iriin Apraam nkōō miistonoonēē kilē /kuupēēruurēy piich tōkōl choo mii ngʼwēny kupunuunō siintaaryeenyiin. Nku ngʼāloolēē chiich ākoongʼo paani mwoorēy kilē 'siintaaryeenyiin' aku chiichoonēē ku Kiriistō.
48003017	Kir nyoo āmii :aneen āmwoorēy ku nyi: Ki-ir :Iriin miis nkōō Apraam. Ku mēēmuukēy nyuun :ngʼātuut choo /kiipākēēkōōnu kēnyiis pōkōl angʼwan nkōō sosom lētuun kuput miistonoonēē. Mēēmuukēy nyuun :ngʼātuut chēpō Muusa kuput kir nyoo kiikuuyoomiisēēch :Iriin.
48003018	Nēē nyōōruuy :chiich pēēruur āmu tuupēy ngʼātuut, kupō kilēēn kooyoomiisō. Kiiyoomiis nyuun :Iriin Apraam kilē nyōōruuy :piich pēēruur kupunuunō kaaraneengʼwaangʼ.
48003019	Kiipō nee nyuun :ngʼātuut? Akanya āmwoorwook. /Kiikukōōnu ngʼātuut āmu kiiku-ir :piich ngʼōōki. Kiimakaat kilē kutēpi :ngʼātuutēchoochēē ākōy paani kāchō :siintaaryaani pō Apraam nyi kiiyoomiis :Iriin. Ki-ir :Iriin ngʼātuutēchoochēē akuutē ōōrkooyoon kupunuunō malaykeen.
48003020	Tingʼēy :chiich nyoo lēē āsiisiin kāmōōs ārēēny choo ryoonchinii nēē ir piich ārēēny miis. Iriin ku ākoongʼo amooyoomiis Apraam kupunuunō āsiisiin.
48003021	Ara kārtooy :ngʼātuut kiyoo kiiyoomiis :Iriin Apraam? Acha, mālēē nyoonēē! Ntā /kiikukōōnu ngʼātuut sukukōōnu sopoon nyēpō ākōy, ntā kuumuukēy kēētililiitu akichameech :Iriin nēē kutuup ngʼātuut.
48003022	Mwoorēy :siruut nyuun kilē rātootēēn piich tōkōl nkōō ngʼōōki. Piich nyuun choo tiirēē keey Yēēsu Kiriistō choo nyōōruuy kiyoo kiikuuyoomiis :Iriin.
48003023	Kiikiirātootēēn :achaan Yāwuutik nkōō ngʼātuut akuriipēēch :ngʼātuutēchoochēē ākōy kuchō :Yēēsu nyoo /kutiirēē keey.
48003024	/Kiikukōōnēēch ngʼātuutēchoochēē kuriipootēēch ākōy kuchō Yēēsu /sikeechameech kilē kutiliilō āmu kutiirēē keey inyeentee.
48003025	Paani kiikēētiirēē keey nyuun Kiriistō kimaakēēmārēy kiriipootēēch :ngʼātuut.
48003026	Kyoolēku :tōkōl laakōōpō Iriin āmu, ātiirēē keey Meesaaya Yēēsu.
48003027	Paani /kapakeepaatiisanaak, āpoyiitu Kiriistō, ākoonyōōru sopoon nyoo rēēl nyēpō Kiriistō.
48003028	Mātingʼēy kilē ngʼoo :ngʼoo, nēē kā Yāwuutik ntā ku mā Yāwuutik, nēē kā ōōtwookiin ntā ku mā ōōtwookiin, nēē kā murēn ntā ku cheepyooso. Āmiikwaan :tōkōl kipakoongʼo nkōō Yēēsu Kiriistō.
48003029	Kilēē paani kyoopāyiitu Kiriistō, ku akwaan laakōōpō Apraam chēpō man akunyoolchinii /kēēkōōnook pēēruur nyoo kiiyoomiis :Iriin Apraam.
48004001	Apkaata kee kilēē nyi: Nēē ma pooyoon akumēti laakweenyiin nyoo tāku miningʼ tukuuchiich, ku karkeey laakwaanoonēē nkōō ōōtwookiin. Mpō ntā chaachiich :tukun chēpō apoonyiin, ku mātingʼēy kaamuuka nkōō wōloo mii :tukuuchoochēē ākōy ku-ōōwiit.
48004002	Tākumii :laakwaanoonēē ēēruun chēpō tilyay nkōō piich choo ryoonchinii tukuuchoochēē ākōy paani /kākuutē kaamuuka kupayta tukuuchoochēē. Aku pērēētuunoonēē /kuutēnii kaamuuka ku pērēētuu nyoo kiikilēwēn apoonyiin.
48004003	Kii nēē tākupāytooyēēch :ātēpuut chēpō ngʼwēny ku kiikilēēchaan laakōōy choo mēēnkēt kir.
48004004	Ku kii nēē it :pērēētuu nyoo /kiikiikēēchēp, kukōōnu :Iriin laakweenyiin nyoo kiinam :cheepyooso akutēpuunō kōōr nyoo kiipāytooy :ngʼātuut chēpō Yāwuutik.
48004005	Kuchō kuutyaayteech choo kiikiikupayteech :ngʼātuut sikēēlēkuu laakōōpō Iriin kukaraam.
48004006	Kilēē paani kiikēēlēku tōkōl laakōōpō Iriin, ku kiiyookwēēch :Iriin Toomirmiiryoo Wēēriinyiin kumāngʼiisyō ākōō achaan. Toomirmiiryoonoonēē nyi irēēch kēēkuursyēē kilē, "Apoo."
48004007	Maakiichaan nyuun tōkōl paannyēēnyi ōōtwook. Kiikēēlēku laakōōpō Iriin. Āmu kiikēēpāyiitu nyuun Iriin, kēēkōōnēēch kir aka tōkōl nyēpō laakōōchiich.
48004008	Kii nēē toomō āsōwuukwaan Iriin, ku kiipāytooyook :tukun choo mēērookēē /kēēkutunchi.
48004009	Ku paanyēēnyi paani kāāsōwu Iriin, aku kaakusōwook :inyeentee oo, kilē nee saamara kuureer kupaytaak tukun choo mēētoorētook? Āmārēēkwaan kuureer kuupootook :tukuuchoochēē?
48004010	Āmiikwaan ākiilēy keey āriipēy tuumwēyiipō Yāwuutik. Āmu nee sookiilchi keey tuumwēyiichoochēē?
48004011	Kaawar :aneen wōloo kāātēptēēkwaan nyoo āmii :aneen āpkootēy kilē kiilēku pāyiisyeenyuun puch.
48004012	/Kiikeetyaaytaareenaa ngʼātuut ākoomāngʼiisyaa kilēē akwaan choo kiimāpāytooyook ngʼātuut. Āsoomook nyuun tuupchēēnichuuch ātyookiisyēērēē wōloo mii ngʼātuut soomāngʼiisyēē kilēē aneen. Kyaataakaan nkōō oor nyaa karaam paani kyoochōōn nyēpō taay ā-āmwook lōkōōy choo kāroomēēn.
48004013	Kilēē paani ānkēt :akwaan, kir nyoo ki-iraa soochoo-āmwook lōkōōy choo kāroomēēn nyēpō taay ku āmu kiimakaraam anee pōōr.
48004014	Mpō ntā kiimuukēy kuu-iimaak :pōōrtanyuun, ku kiimaatayaan ntā a-oonoon. Kyaataakaan nyuun kilēē yoo kyaaneen malayka nyēpō Iriin, ntā ku kilēē yoo kyaaneen Yēēsu Kiriistō.
48004015	Kiikwaamaak :nee aniin? Kiiwō ānō pāypooyēēngʼwoongʼ nyi kiipō taay? Āmwoorwook man kilē kyaachamaan nyoo ntā kiimuukēē, tākyoopāluuy koonyiikwook ākookōōnoon.
48004016	Kunyuun oo, ara kyoolēkwaa puunyoon nkōō wōloo āmiikwaan āmu kyoomwoorwook man?
48004017	Mii :pichoochēē mārwook atuupa ngʼātuut kuutyāmēy kilē kusaarsaaraak āchāmchii ngʼaleekwaak, aku mā ngʼal choo kāroomēēn. Mārēy :pichoochēē ku-istoorēēnook wōloo āmiiyaa sootēērchiikwaan ngʼaleekwaak.
48004018	Karaam ānāmchi keey ngʼālyoon nēē ngʼālyoon nyaa karaam. Akaa-ir kilēē nyoonēē ākōy mpō ntā mākumii tōkōl.
48004019	Chamanichuuch, kilēē paani ngʼwooniituuy cheepyooso :moo nēē mārēy kutuum, kumii kungʼwoonchinaa mpō kilēē nyoonēē ākōy aroo kilē kookiilyō nkōō Kiriistō.
48004020	Ālēēlyaa ntā kākimii tōkōl saakuskuus mukulērtanyuun paani āngʼāloolwook, āmu kee-iiman :ngʼaleekwook.
48004021	Ateertee kee, akwaan pichu āmārēy kupaytaak :ngʼātuut. Ānkēt :akwaan kiyoo mwoorēy :siruut chēpō Muusa?
48004022	Siraat kilē kiitingʼēy :Apraam wēēchiichiich ārēēny. Kiināmēy :cheepyoosee aka nyoo lēē ōōtwookiin wēērii aka, kunam wēērii aka :cheepyooseetaa kata.
48004023	/Kiikunam wēērii nyi pō cheepyooso nyoo lēē ōōtwookiin kutuup keey nkōō kāāpkootuut chēpō piich. Ku nyi kiipō cheepyooseetaa kata ku /kiikunam kilēē paani kiiyoomiis :Iriin Apraam.
48004024	/Kiikuukarkeeyiit chēēpyōōsōōchoochēē nkōō miistiin ārēēny chēpō Iriin. Miis nyēpō taay nyoo /kiikutoowuunō Tulwoo Sinaay ku karkeey nkōō Akar. Nāmēy nyoonēē :laakōōy choo lēē ōōtwook.
48004025	/Kiikuukarkeeyiit Akar Tulwoo Sinaay nyoo mii kōōroo Areepya /akeekarkeeyiita Chēērusālēēm nyēpō paannyēēnyi nyoo ōōtwook :piichiich nkōō ngʼātuut.
48004026	Karkeey nyuun cheepyooseetaa kata nkōō :Chēērusālēēm nyēpō kipsēnkwēt. Tyaakaat aku eeyeenyoon.
48004027	Mwoorēy :siruut kilē: "Paypayiituu, :inyēēn cheepyoosooni lēē sōōn. Isiiyta, nyoo mēētēērēy ngʼwoonin nyēpō laakwa. Tyaan :laakōōy choo nyōōruuy :cheepyooso nyoo kakusas kusiir nyoo kiitingʼēy murēn."
48004028	Kunyuun oo, tuupchēēnichuuch, akarkee :akwaan nkōō Isaka āmu /kiikunamaak ālēku laakōōpō Iriin kilēē wōloo kiiyoomiistō :Iriin Apraam.
48004029	Kilēē wōloo kiilēē :ngʼala nkōō pērēētuus chēpō Apraam, kilēē nyoonēē mpō paannyēēnyi. Ngʼēētēy :wēērii nyi /kiikunam kilēē wōloo pkootitooy piich ku-us nyi /kiikunam nkōō kaamuuka nyēpō Toomirmiir nyoo Tiliil.
48004030	Mwoorēy nee nyuun :siruut chēpō Iriin akipō yēēnyi? Mwoorēy kilē, "Oona cheepyoosoonoonēē lēē ōōtwookiin nkōō wēēriinyiin kupeera kaayi. Mārāmtooy :wēēroo cheepyoosooni lēē ōōtwookiin kir nkōō wēēroo cheepyooseetaa kata."
48004031	Kunyuun, oo, tuupchēēnichuuch, mākiichaan laakōōpō cheepyoosooni lēē ōōtwookiin, kipoochaan cheepyooseetaa kata.
48005001	Kiikuutyaayteech :Kiriistō, simaakupāytooyēēch :ngʼātuut. Kunyuun, aroo kilē kāātyookiisyō amataakany kuureer kupaytaak :ngʼātuut.
48005002	Ātēērwoon ngʼaleechuuch. Āmwoorwook :aneen Paawulō kilē nēē kaakany /kēēmurook kilē sukuchamaak :Iriin, kumēēlē toorētook kir mpō kiitēēn :meeraa Kiriistō.
48005003	Akanya āmwoorwook kuureer kilē chiich aka tōkōl nyoo chāmtooy keey /kēēmur, ku maraat kuriip ngʼātuut tōkōl chēpō Yāwuutik.
48005004	Ku akwaan choo āmārēy kuchamaak :Iriin kilē ātiliilō āmu ātuupēy ngʼātuut chēpō Yāwuutik, ku kyoo-istoorēē keey wōloo mii :Kiriistō. Kyaachuchuukee keey chamataa Iriin.
48005005	Āmwooraa kilēē nyoonēē, āmu kutingʼēēchaan man kupunuunō Toomirmiir nyoo Tiliil kilē kunyōōruuy kir aka tōkōl nyoo kiiyoomiis :Iriin piich choo tiirēē keey Yēēsu.
48005006	Nēē /kākumur chiich ntā nēē /mākumur, ku moomii ngʼālyoon nkōō wōloo mii :Yēēsu Kiriistō. Kir nyoo maraat ku kutiirō keey :chiich Yēēsu akutingʼēy choomnyoot.
48005007	Kyoomiikwaan ātāsēy taay nyaa karaam. Ara ngʼoo :nyi kiingʼamaak ku maacham ngʼālyoon nyēpō man?
48005008	Māchōōnēē :ngʼamwa nyoo lēē nyoonēē wōloo mii :Iriin nyoo kiikuurook ālēkuu laakōōchiich.
48005009	Irēy :kimeera choo ngʼērin mayya chaa chaangʼ kukuutu. Kuumuukēy nyuun mpō :ngʼālyoon nyoo miningʼ kuwalaak tōkōl.
48005010	Ātiirēēyaa keey Kiptaayaan akipō akwaan kilē mootingʼēēkwaan kāāpkootuut walak choo ngʼulēy. Ngʼwoonchinii chiich nyoo kēēpootook, mpō ntā ngʼoo :chiichoonēē.
48005011	Tuupchēēnichuuch, ntā toomii aneen ānēētook kilē maraat /kēēmur chiich sikilēku chiich nyēpō Iriin, ntā /maakēē-usoon. Ntā kiilēē nyoonēē, ntā moomii :riiri nēē aneet :aneen akipō meeraa Yēēsu nkōō kimurtooyoon.
48005012	Āsoomaa kilē ntā til keey :pichoochēē mii kuu-iimook mētēwēy kilē ntā /kumurook.
48005013	Tuupchēēnichuuch, /kiikēēlēwēnook /akeetyaaytaak nyoo maakupāytooyook :ngʼātuut. Kilēē paani /kiikeetyaaytaareenaak ngʼātuut, kumaa-ir nyuun kir aka tōkōl kilēē wōloo mārtooy pōōrwēyiikwook. Ātoorētēy keey nkōō choomnyoot.
48005014	Rumēy ngʼātuut tōkōl :ngʼātuutyoonoonēē mwoorēy kilē, "Icham piich walak kilēē wōloo ichāmtooy keey."
48005015	Akaaman maasur keey nyuun aku maa-am keey akutaan, āmu āmuukēy awaangʼ keey.
48005016	Āmwoorwook nyuun kilē āmāngʼiisyēē kilēē wōloo mārtooy :Toomirmiir nyoo Tiliil simaa-ir tukun choo mārēy pōōrwēyiikwook.
48005017	Tukun choo mārēy :pōōrwēyiichooch kilē kee-ira, ku māmārwēēch :Toomirmiir nyoo Tiliil kilē ntā ku-ir. Ku tukun choo mārwēēch :Toomirmiir nyoo Tiliil kilē ntā ku-ir, ku māmārwēēch :pōōrwēyiichooch kee-ira. Mā-itinii keey :Toomirmiir nyoo Tiliil ākōō mākuut chēpō pōōrwēyiichooch. Moomuukēēkwaan nyuun a-ir kir nyoo āmārēy.
48005018	Ku nēē ntōrōōrwook :Toomirmiir nyoo Tiliil, ku maakupāytooyook :ngʼātuut.
48005019	Tookunoot :tukun choo irēy chiich nyoo pāyuuy makuut chēpō pōōr. Ngʼaleechoochēē ku kusiir karwa murēnō ntā ku cheepyooso, sopoon nyoo mā tiliil, takalanat,
48005020	/kēēkutunchi kaanaamōōn, pan, keesas keey, pōlāt, ngʼat koongʼ, nārēēkyō, suuynoonti, pēēsyoot,
48005021	tuurinpō moo, pōōkitō, kimoo, nkōō walak choo karkeey nkōō choochēē. Lēyyē, akanya āmwoorwook kuureer kilēē paani kyoomwoorwook kilē chiich aka tōkōl nyoo tuupēy ngʼaleechoochēē, ku mānyōōruuy kuchuut Kaa Iriin.
48005022	Ku nēē pāyu nyuun :Toomirmiiryēē nyoo Tiliil sopoonwēchooch, kēēnyōōru choomnyoot, pāypooyō, kaalya, kirintaar, riirataa keey, kāroomin, kaarana,
48005023	tāloosyō ākōō /kēēriip keey. Moomii :ngʼātuut aka tōkōl nyoo tāyēy tukun choo lēē chu.
48005024	Piich chēpō Yēēsu Kiriistō ku kiikumētō mākuut chēpō pōōrwēyiikwaak nkōō tukun chaa raacheen choo mārēy :mootinēēkwaak.
48005025	Kilēē paani kiikukōōnēēch :Toomirmiir nyoo Tiliil sopoon nyoo rēēl, akanya kee-ira tukun choo mwoorwēēch Toomirmiiryoonoonēē kee-ira.
48005026	Kunyuun, amaakany keelasa keey, mākukwiintoochi piich amaakany kutuuriityēēch moo tukun chēpō piich.
48006001	Tuupchēēnichuuch, nēē ir :chiich ngʼōōki, ā-isu muutyō :akwaan choo kyookiilyō nkōō Toomirmiir nyoo Tiliil ākooriipēy keey, āmu muukēē mpō /keetyamaak.
48006002	Ātoorētēy keey nēē nyikisiityook :ngʼala. Nēē a-ir kilēē nyoonēē, ātuupēy kiyoo mwoorēy :ngʼātuut chēpō Kiriistō.
48006003	Nēē pkootēy :chiich kilē akaykay kusiir piikō walak, aku makaykay, ku kēēmēlmēēl keey :chiichoonēē.
48006004	Mārēy i-ir :chiich kir nyoo maraat i-ir, si nēē ngʼat itingʼēy kir nyoo ilāsēy keey simēētēēniityō keey nkōō chiitō aka.
48006005	Āmwooraa kilēē nyoonēē āmu kālāpēy :chiich aka tōkōl nyariltanyiin.
48006006	Piich tōkōl choo mii /kēēnēētēy ngʼālyoontoo Iriin, ku maraat kichārchinii tukun choo tingʼēy koonēētiikwaak.
48006007	Amaakany /kēēmēlmēēlook. Moomii :chiich nyoo muukēy kuumēlmēēl Iriin. Kāsēy :chiich kir nyoo kiitōōtēy.
48006008	Chiich nyoo irēy tukun kilēē wōli mārtooy mākuut chēpō pōōrtanyiin, ku kāsēy :chiichoonēē meerat akipō mākuut chēpō pōōrtanyiin. Ku :nyoo irēy tukun kilēē wōloo mārtooy Toomirmiir nyoo Tiliil, kukāsēy :chiichoonēē sopoon nyēpō ākōy kupunuunō Toomirmiiryoonoonēē.
48006009	Kimākuchoosyō kēē-irēy tukun choo kāroomēēn, āmu paani ka-it :pērēētuuni kiikuchēp :Iriin, kēēkāsēy kir nyoo kiikutoot nēē mākuchoosyō.
48006010	Ku nēē tākēētingʼēy nyuun pārooyin, akany kēē-irchii piich tukun choo kāroomēēn, aku kusiir tōkōl, kēē-irchi piich choo kiikutiirō keey Iriin.
48006011	Aroo kee wōloo āsirtooy aneentee parwaani nkōō siruut choo ēēchēēn āpāyiisyēērēē ēēruunēchuuch.
48006012	Piich choo mārēy kungʼuutuunō wōli pō saangʼ kilē kāroomō, choo mii kukārook koongʼ kilē /kēēmurook. Kir kipaat nyoo irēy akwaaneek siku-ir kilēē nyoonēē, ku /simāku-us akipō kimurtooyoontoo Kiriistō.
48006013	Āmwoorēy kilēē nyoonēē āmu māriipēy mpō :pichoochēē /kumurēy ngʼātuut tōkōl. Mārēy kipaat kilē /kēēmurook sikulas keey kilē /kaakēēmurook.
48006014	Lēyyē, mā ākōy alasaa keey kir aka, ālāsēēyaa keey kimurtooyoontoo Kiptaayaantēēnyoon Yēēsu Kiriistō. Āmu kiima :Yēēsu nkōō kimurtooyoon, ku sopoon nyaanyaa ku maakukarkeey nkōō sopoon nyēpō piich choo tuupēy ātēpuut chēpō ngʼwēnyuuni aku mā :aneen mpō kir nkōō wōloo mii :pichoochēē.
48006015	Mātoorētēy kir nēē /kumur chiich ntā nēē /mākumur. Kir nyoo maraat ku kunyōōru :chiich sopoon nyoo rēēl.
48006016	Lēyyē, kanya kuutō :Iriin kaalya piich tōkōl choo tuupēy ngʼaleechu akuupēēruur. Piich chēpō Iriin chēpō man :pichoochēē.
48006017	Kungʼeetee aniinee kitas taay, moomāraa takuu-iman :chiich, āmu ātingʼēy pēēruutēy nkōō pōōrtanyuun choo kyoonyōōru āmu kyaamtaataa ngʼālyoontoo Yēēsu.
48006018	Tuupchēēnichuuch, kuupēēruurook :Kiptaayaantēēnyoon Yēēsu Kiriistō. Lēē nyoonēē.
49001001	Aneen :nyi Paawulō nyoo kilēwēnān :Iriin ālēku kāāyooytooyiintoo Yēēsu Kiriistō. Āsirwook lōkōōyichu akwaan piipō Iriin chēpō Ēpēēsō choo /kiirānook ākootuupēy Yēēsu Kiriistō.
49001002	Kuupēēruurook :Paapaan Iriin ākoonyōōru kaalya nkōō wōloo mii :inyeentee nkōō Kiptaayaan Yēēsu Kiriistō.
49001003	Kuuloosuuy Iriin nyoo Paapaa Kiptaayaantēēnyoon Yēēsu Kiriistō nyoo kiikukōōnēēch pēēruur aka tōkōl nyēpō sopoonpō Toomirmiir kupunuunō Kiriistō.
49001004	Kiisip kulēwēnēēch :Iriin kutoomō /kēētoowu ngʼwēny sikēētililiituu nyoo mākutingʼēy rāyiityō aka tōkōl nkōō taayuunyiin kupunuunō :Kiriistō.
49001005	Kiisip kutil :Iriin nkōō choomnyēēnyiin kilē kēēlēkuuchaan laakōōchiich kupunuunō Yēēsu Kiriistō. Kuupaypaay nyoonēē inyeentee kitya.
49001006	Kuutōrōōrēy Iriin akipō pēēruuroonēē ōōw nyoo kiikukōōnēēch kupunuunō wēēriinyiin nyoo chāmēy :inyeentee.
49001007	Kiikutyaakeeneech :Kiriistō kērētiichiich choo kiitarta, /akiikēēnyōōwēēch kaat ngʼōōkiichooch. Chāmēēch :Iriin nyaa tyaan kēny!
49001008	Nkōō chamataani ōōw, ku kiingʼoongʼwēēch :Iriin chēpētēēnyiin nyoo kii-ungʼaat. Kikōōnēēch ngʼoroomnyēēnyiin aku-ireech kēēsōwuu kiyoo kiimārēy ku-ir kupunuunō Kiriistō. Kiitil ku-ir kilēē nyoonēē āmu kiirō :inyeentee kilē kii karaam.
49001010	Kir nyoo kiikuchēp :Iriin ku nyi: nēē iti :pērēētuus choo yāmootēēn ku-isu tukun tōkōl choo mii parak ākōō ngʼwēny kuuryoonchi :Kiriistō.
49001011	Iriisōōt tukun tōkōl kutuup keey nkōō chēpuut chēpō Iriin. Kilēē wōloo kiimārtooy inyeentee nkōō taay, /kēēsip /kēēlēwēnēēch kēēlēkuu piichiich kipunuunō Kiriistō.
49001012	Kunyuun, kuuloosuuy Iriin akipō ōōwintanyiin achaan Yāwuutik choo kiikuusip keekanyaanu :Meesaaya kitoomō kuchō.
49001013	Kyaateer :akwaan mpō ngʼālyoontoo man, lōkōōy choo kāroomēēn chēpō sāruunō. Kii nēē aran :akwaan Kiriistō /kēēkōōnook Toomirmiir nyoo Tiliil nyoo /kiikiiyoomiis kēny, /sikēēnkētēēnook kilē akwaan chaachiich.
49001014	Paani /kiikukōōnēēch Toomirmiir, ku toowunō :nyoonēē nyēpō tukun choo kupa kēēnyōōruuy mu pērēētuu nyēpō lēt nyoo /kiityooktēēch choo kipō Iriin. Kuuloosuuy nyuun Iriin akipō ōōwintanyiin.
49001015	Kyaateeraa kilē ārānēēkwaan Kiptaayaan Yēēsu ākoochāmēy piipō Iriin kitya.
49001016	Moochoosaa nyuun āmwoochinii Iriin kōōnkēy nēē āsoowook. Āsoowook pērēētuus tōkōl,
49001017	āsooyēy ākōy Iriin nyoo tōrōōr aku paapaa Kiptaayaantēēnyoon Yēēsu Kiriistō kilē kukōōnook ngʼoroomnyō nyēpō Toomirmiir akungʼoongʼwook āsowuu wōloo lēē :inyeentee.
49001018	Āsooyēy kuureer kilē kuyootiisyō :mētēwēyiikwook soosowuu ōōwinpō kiyoo kiikuuyoomiiswook :Iriin kilē kōōnook akaaroo mpō wōloo tēēnō :pēēruur nyoo ānyōōruukwaan kupootō piipō Iriin tōkōl.
49001019	Ākoosooyēy mpō āsowuukwaan wōloo tēēnō :nyikiisinpō kaamuuka nyoo mii kupāyiisyēērēē :Iriin nkōō wōloo kumiichaan choo kiikeeran inyeentee. Moomii :kiyoo kiitēēnēē kaamuukaanyēēnyi.
49001020	Kiipāyiisyēērō :Iriin kaamuukaanoonēē, paani kiingʼeeta Kiriistō meerat aku-ir kutēpō ēēruunyiin nyēpō taay mu kipsēnkwēt.
49001021	Pāyuuy :Kiriistō pāytooyiin aka tōkōl ākōō piich tōkōl choo tingʼēy kaamuuka kipootō mōkōrō tōkōl. Inyeentee nyēpō kaamuuka nyoo ōōw kisiir walak tōkōl nkōō kōōrooni nkōō mpō kōōrēē nyoo chōōnēy.
49001022	Kiikuutē :Iriin Kiriistō kupayta kir aka tōkōl aku-ir inyeentee kuryoontō kaaniiseenyiin,
49001023	nyoo pōōrpō Kiriistō. Inyeentee nyoo irēy tukun tōkōl kukēchi keey nkōō oor aka tōkōl. Nēē iti :kaaniisaa Kiriistō wōloo mārtooy inyeentee, kupaypayiit.
49002001	Kyaakwaan mēērootēēn taay nkōō ngʼōōki choo kyootingʼēy.
49002002	Kiitootuupēēkwaan ātēpuut choo nāmēy keey nkōō ātēpoo ngʼwēny akyootuupēy Syeetaani nyoo pāytooyiintoo toomirmiirēy chaa raacheen chēpō woowēēs parak. Pāytooyiintoonoonēē :nyi mii kupāyiisyēērēē choo mātēērēy iit Iriin.
49002003	Kii kilēēchaan tōkōl pichoochēē. Kiintōrōōrwēēch :ātēpuut chaa raacheen chēpō pōōrwēyiichooch akiikutuupēy kāāpkootuutēpō tukun chaa raacheen. Kiinyoolchinēēch mpō /kēēkōōnēēch siitēt kilēē :piich walak tōkōl.
49002004	Ku āmu chāmēēch :Iriin akuriirēēnēēch,
49002005	ku kiikukōōnēēch sopoon nyoo rēēl nkōō Kiriistō. Mpō ntā kiikiikēēpētyō nkōō ngʼōōki choo kiikutingʼēy, kusārwēēch nkōō chamateenyiin.
49002006	Kiikuungʼeeteeneech :Iriin meerat kilēē Yēēsu Kiriistō akuutuuyēēch nkōō inyeentee sikēēpāytee :tōkōl mu im,
49002007	sikungʼuutu nkōō pērēētuus choo pkoonēy kilē chāmēēch kitya nyoo moomii :kiyoo kiitēēnēē. Kiingʼuutwēēch choomnyoonoonēē kupunuunō Kiriistō.
49002008	Iriin kipaat nyoo ki-ir /kēēsārwook nkōō chamateenyiin, paani kyaaran inyeentee. Mēēlē kyaa-ir :akwaan kir /tākēēsārwook, wōloo nyuun kir nyoonēē nyoo kikōōnu :Iriin kipaat.
49002009	Kimalas keey nyuun :chiich kilē /kiikēēsāru, āmu makusāruuy chiich akipō tukun choo kāroomēēn choo ka-ir.
49002010	Kii-ireech :Iriin kēēlēkuu piich choo reelacheen kupunuunō Yēēsu Kiriistō sikee-ira tukun choo kāroomēēn choo kii kaakisip kutātwēēch.
49002011	Ānkēt :akwaan kilē kiirēēngʼook :Yāwuutik āmu /maakimurook, akiirōōtēy kilē maalēwēnook :Iriin. Maasōwu kilē murwēēngʼwaangʼ ku kir nyēpō saangʼ kipaat amāwālēy sopoon.
49002012	Nkōō taay ku kiimoonkēt :akwaan Meesaaya nyoo kiichōōnēy, aku /kiikuutapaaneenaak piipō Iriin Israayeel, nkōō kiyoo kiyoomiis :Iriin akwaaneek. Kyoomāngʼiisyēy nkōō ngʼwēny kimoonkēt Iriin āmootingʼēy :kir nyoo āmoongʼuuy.
49002013	Aku aniinee, ku kyoopāyiituukwaan Yēēsu nyoo Meesaaya. Mpō ntā kyaakwaan lōōwō nkōō wōloo mii :Iriin ku /kiikeemutwaak ālēēkiti inyeentee kupunuunō kērētiipō Kiriistō.
49002014	Kiriistō nyoo kyoopkēēch kaalya nēē kichaan Yāwuutik ntā ma Yāwuutik, ākiikuutuuyēēch tōkōl kēēlēku kir ākoongʼo. Kiisyaar inyeentee karwa nyoo kyoopuuy puunyoonti.
49002015	Paani kiitēto :Yēēsu sopoontanyiin, kurook ngʼātuutēpō Yāwuutik. Ki-ir kilēē nyoonēē tākuutuuyō kāmōōsichoochēē ārēēny kilēku ākoongʼo akunyōōru kaalya.
49002016	Kii nēē ma :Yēēsu nkōō kimurtooyoon, kuuchoomnyō kāmōōsichoochēē ārēēny nkōō Iriin. Kuuwoongʼu puunyoonti akuuchoomnyō pichoochēē kilēku kir ākoongʼo.
49002017	Kiichō :inyeentee siku-āmwook lōkōōy choo āpuuy kaalya, akwaan choo kyoolōōwō nkōō mpō choo kyoolēēkitō nkōō wōloo mii :Iriin.
49002018	Inyeentee nyuun nyoo irēēchaan tōkōl kēē-iti Paapa Iriin nkōō kaamuukaa Toomirmiiryēēnyiin.
49002019	Kunyuun, maakwaan too āmoomiikwaan saangʼ. /Kikeetastaak piipō Iriin ākēēpō :tōkōl kaaw ākoongʼo nyēpō Iriin,
49002020	nyoo /kiikitēēchi tēlēkuu ngʼaleepō kāāyooytooyiik ākōō ōōrkooy, ku Yēēsu Kiriistō kiptālēnyēē.
49002021	Inyeentee nyoo tiirēy keetiik tōkōl chēpō koot /kēētēēkēy ākōy kukiil kilēku kō nyoo tiliil nyēpō Iriin.
49002022	Inyeentee nyoo tēēkook mpō ātuuyō ālēku kōyoonēē tiliil nyoo māngʼēy :Toomirmiir nyoo Tiliil.
49003001	Āmii :aneen Paawulō korkoreet āmu āpāyiisyēēchinii Yēēsu Kiriistō akyoo-āmchi choo ma Yāwuutik lōkōōy choo kāroomēēn.
49003002	Ānkēt :akwaan kilē kiikōōnān :Iriin ā-āmwook lōkōōyichu kāroomēēn pō chamateenyiin.
49003003	Kiingʼoongʼwoon :Iriin lōkōōyichoochēē kii-ungʼootēēn kilēē paani kaasir nkōō nwookin.
49003004	Nēē asooman ngʼaleechu, āsōwuukwaan tukun choo kii-ungʼootēēn choo ānkēt :aneen akipō Kiriistō.
49003005	Ngʼālyoon nyoonēē nyoo kiitoomō kungʼoongʼchi :Iriin piich pērēētuu aka kilēē paani kaakungʼoongʼchi kupunuunēē Toomirmiiryēēnyiin kāāyooytooyiik ākōō ōōrkooy choo kiilēwēn.
49003006	Ngʼālyoontoonoonēē kii-ungʼaat ku nyi: pēruurēy :Iriin piich choo ma Yāwuutik kilēē paani kiipēruur Yāwuutik. Kiikēētuuyō :akwaaneek tōkōl kilēku kir ākoongʼo nkōō Yēēsu Kiriistō aku nyōōruuy kiyoonēē kiiyoomiis :Iriin piich kupunuunō lōkōōy choo kāroomēēn.
49003007	Kiingʼoongʼwoon :Iriin pērēētuu ākoongʼo kaamuukeenyiin akukōōnān nkōō chamateenyiin a-ir pāyiisyōōni pō amtaar pō lōkōōyichoochēē kāroomēēn.
49003008	Mpō ntā āpō lēt nkōō piich tōkōl choo rānēy Iriin, ku /kiikēēkōōnān kaamuuka kilē ā-āmchi piich choo ma Yāwuutik lōkōōy choo kāroomēēn akipō pēruur choo mēē-iitiisōōt choo kinyōōrchinii :Kiristo.
49003009	/Kiikulēwēnān nyuun soongʼuuti chiich aka tōkōl ngʼalēēchoochēē kiichēp :Iriin nyoo kii-irēy kir aka tōkōl, akii-ungʼ :inyeentee ngʼaleechoochēē kungʼeetee /kee-ir ngʼwēny.
49003010	Kiimārēy :Iriin kungʼuuti pāytooyiik ākōō choo tingʼēy kaamuuka nkōō ngʼwēny ākōō parak ngʼoroomnyēēnyiin nyoo moomii kir nyoo kiitēēnēē. Kiimārēy kungʼuutuunō nyuun kaaniiseenyiin.
49003011	Kiikiikuchēp :Iriin ngʼālēēchoochēē kitoomō ku-ir ngʼwēny akiisilta nkōō Kiptaayaantēēnyoon Yēēsu Kiriistō.
49003012	Āmu kiirānēy inyeentee, kēētingʼēy nyakanat kēēpēēchii Iriin nyoo mākuuwārēy kir aka tōkōl.
49003013	Kunyuun, āmwoorwook kilē maakany kumēērook mukuliir nkōō kiyoo ānyārilaa akipō akwaan, āmu ki-iriisyō :ngʼalēēchoochēē /sikēētōrōōrook.
49003014	Nēē apkaat ngʼoroomnyō ākōō chēpuut tōkōl chēpō :Iriin, ākutungʼēy ākāāmwoochi Paapa Iriin kōōnkēy
49003015	nyoo kikuurtēērēē :paapatiin tōkōl choo mii ngʼwēny nkōō Parak.
49003016	Āsoomēy Iriin nyēpō tukun tōkōl kuukiil sopoonwēkwook nkōō kaamuukaa Toomirmiiryēēnyiin.
49003017	Āsooyēy kilē ātēpēēkwaan nkōō Kiriistō choo ārānēy inyeentee. Ātēēchii sopēēngʼwoongʼ tālākuu choomnyoot nyēpō Iriin akaachipta iriinēkwook kuchuut choomnyoonoonēē.
49003018	Āsooyēy kilē amuuk :akwaan nkōō piich tōkōl choo kiikuuran Iriin āsowu kilē tapees, koor, tōrōōr aku ōōw nyēpō kwongʼuut choomnyoo Kiriistō.
49003019	Āsooyēy mpō kilē āsōwuukwaan choomnyooni siirēy wōloo pkootitooy piich. /Tākēēkōōnook kuyam pēruur tōkōl chēpō Iriin.
49003020	Kutōrōriit :Iriin nyoo kōōnuuy choo siirēy choo kākisoom ntā ku mpō choo kiipkootinii kupunuunō kaamuukeenyiin nyoo mii ku-irēy pāyit nkōō wōloo kimii.
49003021	Kēētōrōōrō Iriin ākōy nkōō ākōy achaan choo kuurānēy akipō kiyoo kiiku-ir kipunuunō Yēēsu Kiriistō. Lēē nyoonēē.
49004001	Āsoomook :aneen nyoo arataat akipō pāyiisyoo Kiptaayaan kilē ātēpii nkōō oor nyoo chuulaat nyoo kiikuurchook :Iriin.
49004002	Āminingʼiitō keey ākootālāyiitu. Āmurtoochinii keey ākoochoomsōōt.
49004003	Atyam wōloo āmuuktooy aroo kilē kooriip kipakoongʼo nyoo kōōnuuy :Toomirmiir ākōō kaalya nyoo tuuyook.
49004004	Kichaan pōōr ākoongʼo, akēētingʼēy Toomirmiir ākoongʼo kilēē paani /kikēēkuurchēēch kāāmoongʼunō ākoongʼo.
49004005	Ākoongʼo :Kiptaayaan, aku ākoongʼo :kaaranee, ku ākoongʼo :kaapaatiisanee.
49004006	Ākoongʼo :Iriin nyoo paapēēnyoon tōkōl. Pāytooyēēch tōkōl, pāyiisyēērēēnēēch tōkōl, akumāngʼēēch tōkōl :Toomirmiiryēēnyiin.
49004007	Kiitō :Kiriistō chiich aka tōkōl nkōō achaan pāyit kutuup keey nkōō wōloo rōōtitooy inyeentee.
49004008	Mwoorēy :siruutēpō Iriin kilē: "Kii nēē wō parak, kuumut luulēn akuutō piichiich kōōnunēy."
49004009	Ngʼuutuuy nee :ngʼaleechu: 'Kii nēē wō parak?' Ngʼuutuuy kilē kiirēytō kiwō ngʼwēny kupōk.
49004010	Nyoonēē kiirēku, ku inyeentee mpō :nyoo kiiwō parak kusiir tōkōl sikuusilta kir aka tōkōl.
49004011	Inyeentee :nyi kiitēnii piich walak kilēku kāāyooytooyiik, kilēku :walak ōōrkooy, kilēku :walak choo āmtootēy lōkōōy choo kāroomēēn, kilēku :walak māsōwō, kilēku :walak koonēēt.
49004012	Pāyisyoo pichu ku kuchēp :piich ku-ir pāyisyoo Iriin sikukiil :pōōrpō Kiriistō
49004013	ākōy kēēlēku :tōkōl ākoongʼo nkōō kaarana akēēsōwu wēēroo Iriin kukaraam. Kēēlēku nyuun choo kiikēēkiilyō nkōō Kiptaayaan, akeekarkeeyiitu nkōō Kiriistō.
49004014	Yoonēē, nyuun ku mēēlē tākēētāwārārō nkōō ngʼālyoon /āmākēēwārākēēch keepa kamasi ntā kamasiinō nkōō koonēētiisyō aka tōkōl nyēpō piich choo mēlmēēlēēy piich ngʼoroomnyēēngʼwaangʼ.
49004015	Aku nyuun ryoongʼēē ngʼal chēpō man ākōō choomnyoot sikēēkiilyēē nkōō tukun tōkōl keekarkeeyiitu ākōō Kiriistō nyoo Kiptaayaanteenyoon.
49004016	Inyeentee :nyoo irēy kichoomnyō :kāmōōs chēpō pōōr kilēku kir ākoongʼo kuutoorētēy keey :tōkōl. Nēē ir aka tōkōl nkōō kāmōōsichoochēē pāyiisyeenyiin, kunārēy :kaaniisee tōkōl nkōō choomnyoot.
49004017	Āmwoorwook nkōō kaamuukaa Kiptaayaan kilē moomāngʼiisyō kilēē wōloo māngʼtooy :piich choo mēēnkēt Iriin choo tingʼēy kāāpkootuut choo mātoorētēy kir.
49004018	Mii :pichoochēē tuurin mu kaapkootuutēkwaak /akiikuutapaana wōloo mii :sāpoon nyoo kōōnuuy :Iriin. Mēēnkēt :akwaaneek kir āmu kiikar mētēwēy.
49004019	Maakuu-iitēy :pichu rāyiityō. Kiikuuchuut keey takal ākōō ngʼal walak tōkōl choo mā tiliilō akilēku kimootiin.
49004020	Mā choochēē choo /kiikuuneetaak akipō Kiriistō.
49004021	Chōōnēē :man wōloo mii :Yēēsu ākoonkēt :akwaan inyeentee. /Kiikeeneetaak
49004022	atayee keey ātēpuutēchoochēē raacheen chu kiipō taay. Mākuutēchoochēē raacheen pō pōōr chu kiikuumēlmēēlook akuupootook.
49004023	Kunyuun āwāliisyēē nkōō kāāpkootuutēkwook chu kiipō taay akaatuup araa Toomirmiir,
49004024	akaanam ātēpuut choo reelacheen, saakarkeeyiitu nkōō Iriin, nkōō tiliilin, man ākōō māngʼoot nyoo chuulaat.
49004025	Kunyuun, ataya ngʼuurnan ākoomwoochinii chiich aka tōkōl ngʼal chēpō man. Āmwoorēy kilēē nyoonēē āmu kipō :tōkōl pōōr ākoongʼo.
49004026	Maakany kupāywook :nareek kutaa-ir ngʼōōki amaakany kumichinta asiis kutoonārēēksōōt.
49004027	Mootō Syeetaani pārooyin mpō kiitēēn.
49004028	Amātākichōōrsyō :chiich nyoo ka chōōriin, aku mārēy ku-ira :ēēruunēchiich pāyit tākunyōōru mpō kir nyoo chārchinii choo nyārilsōōt.
49004029	Moongʼāloolēy ngʼal chaa raacheen. Āngʼāloolēy ngʼal choo chēērēy piich walak akutoorēt, si nēē ngʼat /kuupēēruuriisyō choo tēērtooy.
49004030	Ma-ir :ātēpuutēkwook kuu-iim keey :Toomirmiir nyoo Tiliil nyoo kikōōnook :Iriin. /Kusōwuunēēnook Toomirmiiryooni kilē kyoolēku chaachiich, akungʼuutuuy nyoonēē kilē mii :pērēētuu nyoo /kusārwook.
49004031	Amaakany kungʼwoonchook :ngʼala. Maanareek, amaa-ir riiri, amaa-ama keey seemseem. Ākoomētō ngʼal walak tōkōl chaa raacheen.
49004032	Ātālāyiituu ākōy, ariiree walak, ākoonyōōchinii keey kaat kilēē paani kiikunyōōwook kaat :Iriin kupunuunō Kiriistō.
49005001	Āmu akwaan laakōōpō Iriin choo chāmootēēn, ātēpii kilēē wōloo lēē :inyeentee.
49005002	Kēēmāngʼiisyēē kēēchoomsōōt kilēē paani kiichameech :Kiriistō. Kiichameech :Kiriistō kutuutētō sopoontanyiin akipō achaan kilēē kōrōs choo kākipēēlchi Iriin akungʼuutooy nyaa anyiny.
49005003	Māmārēy kutookunēēnook :ngʼala chēpō takalaanti, ntā ku oortin walak choo mā tiliilō ntā mpō suuynoonti. Ngʼal :choochēē choo /mākinyōōrchinii wōloo mii :piich choo tiliilēēn.
49005004	Amāmārēy mpō /kēēngʼāloolēy ngʼal chaa raacheen, ntā ku ngʼal chēpō sālwoonti ntā kēēchiirānēy nkōō oor nyoo makaraam. Kiyoo kimārēy ku /kēēmwoochi Iriin kōōnkēy.
49005005	Ānkēt :akwaan man kilē: Mēēmuukēy kiptakalyaan, ntā ku chiich nyoo mā tiliil ntā ku nyoo lēē suuyoon kuchuut kaa Iriin ākōō Kiriistō. Chiich nyoo lēē suuyoon kukutunchinii tukun chēpō ngʼwēny nyoo katakutunchinii Iriin.
49005006	Amaakany kuumēlmēēlook :chiich kilē mā-irēē :kir nēē /ku-ir ngʼaleechoochēē. Irēy :ngʼalēēchoochēē kunareek :Iriin akuutō siitāt piich choo mātēērēy iit inyeentee.
49005007	Kunyuun, maakany kēērēēmook nkōō piich choo lēē choochēē.
49005008	Mpō ntā kyoomiikwaan tuurin taay, ku kyoonyōōru lēpooyin nkōō Kiptaayaan. Āmāngʼiisyēē nyuun kilēē laakōōpō lēpooyin,
49005009	āmu lēpooyin :nyoo āpuuy tukun tōkōl choo kāroomēēn, choo chuulootēēn, ākōō chēpō man.
49005010	Atyama awasa āsōwu kiyoo pāypooyēy Kiptaayaan.
49005011	Maachuut keey ngʼal chēpō tuurin choo mākōōnuuy kir, aku āsyooruu kupka saangʼ.
49005012	Sōōrnān mpō /keemwa tukun choo irēy nkōō ungʼoot :piich choo mātēērēy Iriin.
49005013	Aku nyuun nēē pkangʼ :lēpooyin tukuuchoochēē tōkōl, kutookuuy kilē lēē nee,
49005014	āmu lēpooyin nyoo irēy kir aka tōkōl kutooku. Nyoonēē nyoo irēy /keemwa kilē, "Ngʼeeta, chēērwoon, akiingʼēētuunō meerat tākuulēpooyin :Kiriistō."
49005015	Āriip keey nyuun wōloo āmāngʼtooy. Mōōmāngʼiisyō nkōō oor nyoo pō sālwoonti, aku āngʼōrōmiituuy.
49005016	Āpāyiisyēērēē pārooyin aka tōkōl kukaraam, āmu rāāchō :pērēētuusyēchu.
49005017	Kunyuun, moolēku sālwēy, aku awasa āsōwuu kiyoo mārēy :Kiptaayaan a-ir.
49005018	Āmētoorēē keey pōōkitō āmu ngʼāmook. Nyoo kātālēē nyoonēē, akany /kinyiryaak Toomirmiir nyoo Tiliil.
49005019	Yoonēē nyuun acheeree keey tuumwēy chēpō Toomirmiir ākōō tuumwēy choo kuuloosunēē Kiptaayaan. Āloosuuy mu mukuliiriikwook
49005020	ākoomwoochinii Paapa Iriin kōōnkēy ākōy akipō kir aka tōkōl nkōō kaarinaa Kiptaayaantēēnyoon Yēēsu Kiriistō.
49005021	Āmu ākoonyitēy Kiriistō ākoonyit keey mpō.
49005022	Mārēy nyuun kuukoonyit :chēēpyōōsōōy pooyiikwaak kilēē wōloo koonyititooy Kiriistō.
49005023	Āmwoorēy kilēē nyoonēē, āmu pooyoon :nyoo pāyuuy cheepyooseenyiin kilēē paani pāyuuy :Kiriistō kaaniiseenyiin nyoo akwaaneek ku pōōrtanyiin aku inyeentee :nyoo kiisāruuy.
49005024	Kilēē wōloo koonyititooy :kaaniisee Kiriistō, ku mārēy kuukoonyit mpō :chēēpyōōsōōy pooyikwaak nkōō oor aka tōkōl.
49005025	Akwaan pooy, achama chēēpyōōsōōkwook kilēē paani kiicham :Kiriistō kaaniisee kutuutētō sopoontanyiin akipō akwaaneek,
49005026	sikutiliil kaaniiseenyiin nkōō ngʼālyoontoo Iriin kilēē paani /kii-ilēy cheeroos nyoo /kuu-iiltooy.
49005027	Kiitēto sopoonoonēē siku-irchi keey kaaniisee nyoo lēē pukat, akichuulaat nyoo mātingʼēy tisya ntā ku rāyiityō aka tōkōl. Aku mārēy kutililiit nyoo mātingʼēy lēēluut.
49005028	Nkōō oor nyoo lēē nyēēnyi, ku mārēy :pooyoon aka tōkōl kucham cheepyooseenyiin kilēē wōloo chāmtooy keey. Chiich aka tōkōl nyoo chāmēy cheepyooseenyiin ku kacham keey.
49005029	Moomii :chiich pērēētuu aka nyoo kiikusas keey, aku pāyēy nyuun pōōrtanyiin akuriipēy kilēē wōloo irtooy :Kiriistō kaaniiseenyiin,
49005030	āmu kichaan pōōrtanyiin.
49005031	Kilēē paani /kiikusir kilē, "Mētooy :chiich apoonyiin ākōō eeyeenyiin akwoop cheepyooseenyiin akichoomnyō :tōkōl kilēku pōōr ākoongʼo."
49005032	Ngʼuutuuy :siruutēchu man nyoo ōōw nyoo ungʼaat akungʼāloolēē mpō Kiriistō ākōō kaaniisee.
49005033	Kunyuun, mārēy chiich aka tōkōl kucham cheepyooseenyiin kilēē wōloo chāmtooy keey. Akēēmārēy mpō cheepyooso kuukoonyit poonteenyiin.
49006001	Laakōōchu, ākoonyitō sikiikwook, āmu ngʼālyoon nyoonēē nyoo mārwook :Iriin.
49006002	Mwoorēy :siruut kilē, "Koonyitō apoongʼuungʼ ākōō eeyēēngʼuungʼ." Ngʼātuut :nyēēnyi nyēpō taay nyoo tingʼēy kāāyoomiisō, kitas taay :Iriin kumwa kilē,
49006003	"Tēēmāngʼiisyēē nyaa karaam mu ngʼwēny ākōy iril."
49006004	Siikiichu, moo-usēy laakōōkwook, aku ānēētēy ātēpuut chēpō Kiptaayaan.
49006005	Ōōtwook, ākoonyitō mōkōrēēkwook. Ākoonyitēy nkōō moo ākoongʼo kilēē wōloo ākoonyitēy Kiriistō.
49006006	Mookiilchi keey pāyit kipaat nēē rōōtook mōkōrēēkwook kilē sikuchamaak, aku a-ira kilēē yoo ā-irchinii Kiriistō. A-ira kiyoo mārēy :Iriin nkōō moo ākoongʼo.
49006007	Ā-irēy nkōō moo ākoongʼo kilēē yoo āmii ā-irchinii Kiptaayaan pāyiisyōōnoonēē amaapkaat kilē āmii āpāyiisyēēchinii piich.
49006008	Āmwoorēy kilēē nyoonēē, āmu ānkēt kilē tēnii :Iriin chiich aka tōkōl mālāk akipō kāroomin aka tōkōl nyoo ka-ir, nēē ōōtwookiin, ntā mā ōōtwōōkiin.
49006009	Mōkōrēēchu, āriipō ōōtwookiikwook nkōō oor nyaa karaam. Āmoo-ārāsi āmu ānkēt kilē Kiptaayaanteengʼwaangʼ ku Kiptaayaantēēngʼwoongʼ mpō aku mii inyeentee kipsēnkwēt. Amēēsyookēy chiich.
49006010	Ngʼālyoontēē aka nyoo āmwoorwook ku nyi, kanya kikōōnook :Kiptaayaan kaamuuka tookiilyēē.
49006011	Alaaka kariipō pooryoot chēpō Iriin taamuuka akarta ngʼuurnan ākōō ngʼoroomnyō tōkōl nyēpō Syeetaani.
49006012	Mā kupoorsōōt nkōō piich. Aku kumii kēēpoorsōōt nkōō paytaar ākōō koomuukēy chaa raacheen nkōō ngʼwēnyuuni pō tuurin, kipootō kaamuukaa toomirmiirēy chaa raacheen choo mii parak.
49006013	Alaaka nyuun kariipō pooryoot chēpō Iriin kukaraam, taamuuka akarta puunyoontee nkōō pēērēētuu rāyiityō, tānēērook pooryoot, ku tookiilootēēn.
49006014	Ākārmēnēē keey man, kilēē paani rātēy keey :chiich nyēpō luk nēē mārēy kiwō pooryoot. Āmāngʼiisyō nkōō māngʼoot nyaa chuulaat saakartaaree keey kilēē paani kārtoorēē :chiich takat karin nēē wēētii pooryoot.
49006015	Akaalaak mpō lōkōōy choo kāroomēēn choo āpuuy kaalya sookilyēē kilēē chiich nyoo keelaak kwēēr choo nāmēy ngʼwēny.
49006016	Anama kaarana kilēku loongʼ nyoo ātēēktoorēē kootin tōkōl choo uutuuy :Syeetaani.
49006017	Āriipēē mētēwēyiikwook sāruuno kilēē paani riipeey :chiich nyēpō luk mētinyiin loongʼoo pooryoot. Akaanam chōōkoo Toomirmiir nyoo ngʼālyoontoo Iriin.
49006018	Ā-irēy ngʼaleechu tōkōl asaa Iriin kuutoorētook. Āsooyēy sayit aka tōkōl nkōō kaamuuka nyēpō Toomirmiir. Ālēkuu choo āchēpootēēn pērēētuus tōkōl aku moochoosyō. Ākoosoochinii piipō Kiriistō tōkōl.
49006019	Āsoowoon mpō ānyōōru ngʼal choo āmwoorēy saamuuk āngʼuutu lōkōōy choo kāroomēēn choo kii-ungʼootēēn nyoo moowāriisyēy.
49006020	Arataat āmu kyaa-amta lōkōōyichoochēē kāroomēēn. Asoowoon amwaarta ngʼalēēchoochēē kilēē wōloo maraat nyoo moowāriisyēy.
49006021	Āmii āyookuuy Tukiikō kuchō wōloo āmiikwaan. Tuupchēē :inyeentee nyoo chamaat aku nyoo /kiirānēy akipō pāyiisyoo Kiptaayaan. Mwoorwook lōkōōy tōkōl akipō aneen soonkēt :mpō akwaan wōloo ālaanēēn ākōō kiyoo ā-irēy akumwoorwook wōloo kilēēchaan tōkōl akuukiilook.
49006023	Kuutoorētook :Paapa Iriin ākōō Kiptaayaan Yēēsu Kiriistō soochoomnyēē, akaaran inyeentee, ākootēpō nkōō kaalya.
49006024	Kuupēēruuriisyō tōkōl choo chāmēy Kiptaayaantēēnyoon Yēēsu Kiriistō nkōō choomnyot nyoo matilēē.
50001001	Aneen :nyi Paawulō, āmii ākōō Tiimōti kēēpāyiisyēēchinii Yēēsu Kiriistō. Āsirwook piipō Yēēsu Kiriistō mu Pilipi kipootō kāāntōōyiik ākōō toorētiik.
50001002	Kuupēēruurook :Paapa Iriin ākōō Kiptaayaan Yēēsu Kiriistō ākoonyōōru kaalya.
50001003	Āmwoochinii Iriintēēnyuun kōōnkēy nēē āpkootook sayit aka tōkōl.
50001004	Ākootingʼēy pāypooyō nyoo ōōw nēē āsoowook tōkōl,
50001005	āmu kiikēētoorētoonuuy keey nkōō pāyiisyoo lōkōōy choo kāroomēēn kungʼeetee pērēētuunoonēē kyoonyōōruukwaan ngʼaleechu ākōy aniinee.
50001006	Ākoorānēy kilē tāsēy taay kuukiilook :Iriin nyoo kiitoowu pāyit nyaa karaam nkōō wōloo āmii. Irēy kilēē nyoonēē kutuuwaanta nkōō pērēētuunoonēē wārākēē :Yēēsu Kiriistō.
50001007	Man kilē āpkootook kilēē nyoonēē, āmu āpkootoon. Nēē arataat nkōō āngʼōōy ntā nēē ātēkēlēy ākoo-āmtooy lōkōōy choo kāroomēēn, kēērāmtooy :tōkōl pēēruurpō Iriin.
50001008	Nkēt :Iriin kilē āmoon :ēēmō akwaan tōkōl āmu āchāmook nkōō chamataa Yēēsu Kiriistō.
50001009	Āsoowook kilē kunar :choomnyēēngʼwoongʼ kitya ākoonyōōru āsowu Iriin akaanama mēt ngʼal kukaraam,
50001010	saamuuka ālēwēn kiyoo karaam, ākootililiituuy āmootingʼēy lēēluut pērēētuunoonēē wārākēē :Kiriistō.
50001011	Āsoowook a-ir ākōy tukun chēpō man kupunuunō :Yēēsu Kiriistō /sikēētōrōōr /ākēēloosu Iriin.
50001012	Choo kituupchō, āmārēy āmwoorwook kilē choo ki-iriisyō nkōō wōloo āmii :aneen ku kiikutoorēt kitas taay :lōkōōy choo kāroomēēn.
50001013	Nkēt mpō aniinee :riipiik tōkōl chēpō kaa pāytooyiintoo Rooma nkōō piich walak tōkōl kilē arataat :aneen āmu ā-irchinii Kiriistō pāyit.
50001014	Kiiku-ir ratweenyuun kunyākāniituuy chaa chaangʼ choo kituupchō nkōō Kiptaayaan kwaamta lōkōōyipō Iriin nyoo mēēwārēy.
50001015	Man kilē mii :piich walak choo āmtooy lōkōōyichoochēē pō Kiriistō ku tuurō moontinēy, aku mii nyuun :walak choo āmtooy lōkōōyichoochēē kitingʼēy kaapkaata nyaa karaam.
50001016	Āmtooy :akwaaneek āmu chāmoon akuunkēt kilē kiimutwaan :Iriin wōli sootēkēl lōkōōyichiich.
50001017	Mā-āmtooy :pichoochēē kāpō taay Kiriistō kitingʼēy kaapkaata nyaa karaam, pkootēy kilē ntā /kutāsi /kēē-usān kutoomii korkoreet.
50001018	Wōloo nyuun ma kir, nēē āmtooy :walak kitingʼēy kaapkaata nyaa ra, ntā kwoomtooy :walak kitingʼēy kaapkaata nyaa karaam ku apaypay kilē /kwoomtooy Kiriistō nkōō oor aka tōkōl. Ātāsaa taay āpāypāyiituuy
50001019	āmu ānkēt kilē nēē āsoowoon akuutoorētoon :Toomirmiiryoo Yēēsu Kiriistō /kēētyooytooyoon.
50001020	Āmoongʼuuy kilē moo-iraa tukun choo kōōnoon sōōrnān aku ālēkuuy nyakan nkōō wōloo ātēptooy kilēē taay sootōrōōr Kiriistō nēē toosāpoot ntā nēē kaameer.
50001021	Sāpēēnyuun ku Kiriistō, ku nēē ameer mpō ku karaam kitya.
50001022	Nēē toosāpoot ku karaam āmu ā-irchinii Kiriistō pāyit, aku moonkēt kilē nyōōnō nyoo kaykay.
50001023	Kēētoomtoomēnān :ngʼaleechu tōkōl. Āmārēy āwootēpō nkōō Kiriistō, āmu kir nyaa karaam nyoonēē kitya nkōō aneen,
50001024	aku kaykayiituuy nkōō akwaan nēē āsāpoot.
50001025	Ānkētaa nyuun kilē ātēpēē kōōrooni nkōō akwaan tōkōl sootoorētook āpāypāchi ākookiilyō nkōō kaaraneengʼwoongʼ.
50001026	Nēē areer āruutoowook kutasa pāypooyēēngʼwoongʼ nkōō Yēēsu Kiriistō āmu kiyoo kiiku-irwaan.
50001027	Ātēpii kilēē paani mwoorēy :lōkōōyipō Kiriistō, si nēē kāāchōōn ārōōtook ntā nēē ateer akipō akwaan, ānkēt kilē āmii kipakoongʼo, ākookiilchinii keey :tōkōl lōkōōyipō Kiriistō.
50001028	Amaawar puunikwook. Nēē rō :piichoochēē wōloo ārāntooy Iriin, kungʼuuti :nyoonēē kilē kiikupētyō :akwaaneek akungʼuutwook kilē sārwook :Iriin.
50001029	/Maakuchāmwook kilē ātiirō keey Kiriistō kipaat, aku /kiikuchāmwook mpō ānyārilyō akipō inyeentee.
50001030	Āmiikwaan mpō pooryoonoonēē kyaarookwaan ātingʼaa ākoonkēt :akwaan kilē toomiiyaa pooryoot mpō aniinee.
50002001	Nēē āchēērēy keey nkōō Kiriistō, ākookāykooyēē keey choomnyeenyiin, ākootingʼēy ramtaar nkōō Toomirmiir nyoo Tiliil, nēē āriirēē keey ākootēērchinii keey riruut,
50002002	apaypaayaan. Ateera keey, ākoochoomnyō, ākoolēku ākoongʼo nkōō mukuliiriikwook ākōō kāāpkootuutēkwook.
50002003	Moolēku suuy, ntā alas keey kilēēn, aku āminingʼiitō keey ākookoonyit piich walak.
50002004	Maaroo kipaat kiyoo āmārēēkwaan, aku āroo :mpō kiyoo mārēy :piich walak.
50002005	Mārēy kilēku :ātēpēēngʼwoongʼ nyēpō :Yēēsu Kiriistō.
50002006	Kii lēē :inyeentee Iriin, akiitingʼēy man kukarkeeyiit nkōō Iriin.
50002007	Aku kiimētō mantanoonēē, akicham kilēku chiich nyoo lēē kipāyityoon.
50002008	Aku paani kii chiich, kuuminingʼiit keey akuukoonyit Iriin ākōy kima, meeraa sōōrnān nyēpō kimurtooyoon.
50002009	Āmu nyi, kuutōrōōr :Iriin Yēēsu, akuutē kaarin nyēpō koonyit kusiir kaarin aka tōkōl.
50002010	Si nēē ngʼat kukutungʼ :tōkōl nkōō parak, ākōō ngʼwēny ākōō choo mii kōōrēē ngʼwēny kuukoonyit kaarinaa Yēēsu
50002011	akimwa :ngʼalyap aka tōkōl kilē Yēēsu Kiriistō ku :Kiptaayaan, /sikēētōrōōr Paapa Iriin.
50002012	Kunyuun oo choorweeyiichuuch, kilēē paani kyookoonyitoon kēēmii tōkōl ākookoonyitoon mpō ku mākimii tōkōl, a-ir nyuun nkōō kāāwāriisyō ākōō pootana tukun choo ngʼuutuuy kilē /kiikēēsārwook.
50002013	Āmu pāyiisyēy :Iriin nkōō sāpēēngʼwoongʼ, kukōōnook amar a-ir kiyoo mārēy :inyeentee akuutoorētook mpō a-ira makeenyiin.
50002014	Nēē ā-irēy kir aka tōkōl, ku mookwiintoonēy ntā āpālchi keey,
50002015	soolēkuu choo pēērēy keey ākootililiitu kilēē laakōōpō Iriin choo mātingʼēy tisya nkōō ngʼwēnyuuni pō tuurin ākōō piich choo irēy ngʼōōki. Kanya kulēpēyiit ātēpēēngʼwoongʼ nkōō ngʼwēny kilēē kookeel.
50002016	Ākoonāmchi keey kukaraam lōkōōyipō sopoon. Nēē a-ir :akwaan kilēē nyoonēē, apaypayiitwaa pērēētuunoonēē wārākēē :Yēēsu Kiriistō, āmu maalēku kilēēn :pāyiisyēēnyuun nyi kyookiilchi keey.
50002017	Mpō nēē /kutārtooy kērētiichuuch kilēē kōrōs, āmu kyootoorētook aran Yēēsu, ku apaypay akēēpāypāyiituuy :tōkōl nkōō akwaan.
50002018	Nkanyi nyuun, mārēy mpō :akwaan āpāypāyiituu akipō ngʼaleechoochēē ākōō aneen.
50002019	Āmoongʼuuy kilē irēy Kiptaayaan Yēēsu kuumuuka āyooku Tiimōti lēēkitōōn kuchō wōloonēē āmiikwaan saapaypayiitwaa paani kawaraka kuchō ku-āmwoon lōkōōyikwook.
50002020	Mootingʼaa chiich aka nyoo tēērwook ngʼalēēkwook kilēē inyeentee.
50002021	Riipēy :piich walak ngʼaleekwaak kipaat, amēēpkootēy kiyoo mārēy :Yēēsu Kiriistō.
50002022	Ānkēt :akwaan mpō wōloo kiingʼuutuntō keey :Tiimōti inyeentee. Kiikupāyiisyēēchaan tōkōl ākōō inyeentee kilēē laakwa ākōō paapeenyiin nkōō pāyiisyoo amtaar nyēpō lōkōōy choo kāroomēēn.
50002023	Āyookuuy nyuun kuchō wōloonēē āmiikwaan nēē kāāsōwaa wōloo lēē ngʼala nkōō wōli.
50002024	Ātingʼēy man nkōō Kiptaayaan kilē āchōōnēy mpō wōloonēē kilēēkit.
50002025	Kyooyookuukwaan tuupchēē Eepapurotiitō kuchō kuutoorētān. Kiikee-amta lōkōōy choo kāroomēēn tōkōl, inyeentee ku kipāyityoon nyoo kuurānēy aku tuupchēē man. Aku, kaapkaat nyuun kilē karaam ā-ōōku wōloonēē āmiikwaan,
50002026	āmu kiikwaam inyeentee ēēmō kuchō kuurootook tōkōl akuu-iimēy keey, āmu kyaateer :akwaan kilē kiikiimnyaan :inyeentee.
50002027	Man kilē kiimnyaan nyoo kiitama. Aku kiriira :Iriin inyeentee kima ma. Mēēlē inyeentee ākityōōn, aku kiiriireenaan mpō aneen simatas :meereenyiin ngʼwoonin nyoo ātingʼēy.
50002028	Aneen nyoo kyoomārēy kitya kilē kuchō wōloonēē soopāypāyiituukwaan nēē aroo inyeentee, nkōō yoonēē kilēku nyoo kēēkuskuus kāā-iimuutēchuuch.
50002029	Ataaka :inyeentee nkōō pāypooyō tōkōl kilēē tuupchēē nkōō Kiptaayaan. Ākookoonyit kitya piich choo lēē chu,
50002030	āmu kiitētō keey inyeentee nyoo kiitama akipō pāyiisyoo Kiriistō. Āmu kyoomiikwaan wōloo lōōw kuutoorētān inyeentee nkōō ngʼāl chaa chaangʼ choo kiimoomuukēēkwaan.
50003001	Choo kituupchō, āpāypāyiituu nkōō Kiptaayaan. Moo-iimaa keey nēē ā-ōōchi keey ngʼaleechu, āmu toorētook.
50003002	Āriipēē keey ngʼuurichoochēē, pichu irootēy ngʼal chēpō rāyiityō, akutilootēy pōōrwēy chēpō piich, akimwoorēy kilē tōkōl /kēēmur chiich /tākēēsāru.
50003003	Achaan nyuun choo /kikēēmurēēch nyēpō man, āmu kikutunchinii Iriin nkōō kaamuukaa Toomirmiir. Mākutiirēē keey tukun choo ku-irēy kipaat aku kutiirēē keey Yēēsu Kiriistō nyoo sārwēēch.
50003004	Āmuukaa mpō alas keey nkōō kiyoonēē lāsēē keey :pichoochēē walak. Nēē mii :chiich nyoo mwoorēy kilē tiirēē keey tukun choo irēy :piich kipaat, ātingʼaa ngʼālyoon nyoo siirēy choochēē.
50003005	/Kiikimuraa ātingʼēy pērēētuus sisiit ākōō Israayeeliin nyēpō kōpō Peenchaman, Ipurooniin koot. Kyooriipaa ngʼātuutēpō Muusa kilēē :Pārisooyiin,
50003006	akyookōrōōm kitya nyoo kyoo-usēy piipō Kiriistō. Kyooriipēy ngʼātuutēchoochēē nyoo kiimoolēēlēy.
50003007	Wōloo nyuun tukuuchoochēē tōkōl kyoo-iitaa kilē kii kāroomō, ā-iitēy paanyēēnyi kilē kilēēn akipō kiyoo kiiku-irwaan :Kiriistō.
50003008	Ngʼālyoon nyoo ōōw nyoo siirēy choochēē tōkōl ku ānkēt Yēēsu Kiriistō Kiptaayaanteenyuun. Kyoomētō kir aka tōkōl akipō inyeentee. Aroo tukuuchu tōkōl kilēē sikē soonāmchi keey Kiriistō,
50003009	ākēēlēku ākoongʼo nkōō inyeentee. Moo-iitēy kilē akaraam nkōō taayuu Iriin, nēē ātuupēy ngʼātuutēpō Muusa, aku akaraam āmu kyootiirō keey Kiriistō takusārwoon. Iriin ākityōōn :nyoo irēy chiich kutililiit nēē tiirō keey inyeentee.
50003010	Kiyoo āmārēy kipaat ku āsōwu Kiriistō ākōō kaamuuka nyoo /kiingʼeeta inyeentee meerat. Āmārēy akarkeeyiit nkōō inyeentee nyoo /kiikiinyariil ākōy /keepar
50003011	si nēē ngʼat /keengʼeeteenaan meerat kilēē Yēēsu.
50003012	Moomwoorēy kilē kyaawaanta ntā kyaa-it lēt, aku tookiilēy keey kilē a-ir kiyoonēē kiilēwēnchoon :Yēēsu Kiriistō.
50003013	Choo kituupchō, moopkootēy kilē kyoonyōōru. Ā-irēy kir ākoongʼo kipaat, āruutyēērō kir aka tōkōl nyoo mii lētuunyuun ākookiil keey ā-iti kiyoo mii taayuunyuun.
50003014	Nkanyi, āwiisēy awaanta soonyōōru mālāk nyoo kōōnoon :Iriin kupunuunō :Yēēsu Kiriistō.
50003015	Mārēēchaan tōkōl choo kiikēēkiilyō kēētingʼēy kāāpkootuut choo lēē choochēē. Ntā nēē ātingʼēēkwaan :walak kāāpkootuut choo makarkeey nkōō choochēē, kungʼuutwook :Iriin.
50003016	Aku nyuun oo, akanya keetasa taay kēētēptēē lēpooyinoonēē kiikēēnyōōru.
50003017	Choo kituupchō, aroo kiyoo ā-iraa akaatuup, akaaneetee keey piich choo irēy kilēē aneen.
50003018	Kyoosip āmwoorwook kinyil chaa chaangʼ akutoomwoorwook āriirēy kilē chaangʼ :piich choo tāyēy kimurtooyoontoo Kiriistō.
50003019	Pētsōōt :pichoochēē. Ntōrōōrchinii :mootinēēkwaak akulāsēy keey nkōō kir nyoo kātā-ātyēēchinii akuupkootēy tukun chēpō ngʼwēny kipaat.
50003020	Wōloo nyuun kupoochaan kipsēnkwēt woli māngʼēy :Kiptaayaan Yēēsu Kiriistō ākēēmii kēēkānyēy inyeentee kuchōōnō kipsēnkwēt kilēē Sāruuniintēēnyoon.
50003021	Pāyiisyēērēē kaamuukeenyiin nyoo pāyunēē kir aka tōkōl kuwal pōōrwēēyiichooch chu pō ngʼwēny kukarkeeyiit nkōō pōōrtanyiin nyēpō tōrōōrin.
50004001	Choo kituupchō, āchāmook aku āmoon ēēmō akwaan, āmu apaypay akipō akwaan ākāānyōōruuy :aneen mālāk āmu pāyit nyoo kyaa-ir :aneen. Choorwayiichuuch, ānāmchii keey nyuun Kiptaayaan.
50004002	Āsoomēy chēēpyōōsōōchu ārēēny Eewootya nkōō Suntikēē kilē āchoomnyēē āmu āpō tōkōl Kiptaayaan.
50004003	Aku inyēēn, chiinyuun Siisiko, toorētō kuchoomnyō :chēēpyōōsōōchu āmu kiikuukiil keey ākōō akwaaneek keemwaarta lōkōōy choo kāroomēēn kipootō Kilēmēēnti ākōō piichuuch choo kiikupāyiisyēy tōkōl choo mii :kaariikwaak kiitapuu sopoon.
50004004	Āpāypāyiituu nkōō Kiptaayaan pērēētuus tōkōl. Ākoomwoorēy kuureer kilē āpāypāyiituu.
50004005	Akanya kuuro :piich tōkōl tāloosyēēngʼwoongʼ. Lēēkit kuchō :Kiptaayaan.
50004006	Āmoo-iimchi keey kir aka tōkōl, aku āsoomō Iriin kir aka tōkōl nyoo mootingʼēy, nēē āsoomēy, āmwoochinii inyeentee kōōnkēy nkōō tōkōl choo kiiku-ir.
50004007	Nēē a-ir kilēē nyoonēē kuriipkook :kaalyaa Iriin kāāpkootuutēkwook ākōō mukuliiriikwook saatuupa Yēēsu Kiriistō. Ōōw :kaalyaanoonēē nyoo mā-itinii :kāāpkootuutēpō piich.
50004008	Kunyuun oo, choo kituupchō, āpkootēyii tukuuchu: ngʼaleepō man, tukun choo /kuukoonyitēy, choo chuulootēēn, choo tiliilēēn, choo nāmēy koongʼ, choo /kupāypāychinii, choo kāroomēēn, nkōō choo /kiiloosuuy.
50004009	Āpāyiisyēērēē tukun choo kyaaneeteenaan keey ntā choo kyoomwoorwook ntā choo kyaaroo ā-iraa. Nēē a-ir kilēē nyoonēē kuupēēruurook Iriin nyoo kōōnuuy kaalya.
50004010	Apaypay kitya ākooloosuuy Kiptaayaan, āmu kyookōōnoon tukun kuureer mpō ntā kiikiikusiirtō :pērēētuus chaa chaangʼ. Ānkēt kilē kiimootingʼēēkwaan pārooyin, mpō ntā kyoomārēy ātoorētoon.
50004011	Moomwooraa ngʼaleechu āmārēy kir. Kyaaneetaa keey kuyaman choo ātingʼēy nēē chaangʼ ntā ku ngʼērin.
50004012	Kyoo-ānkēt wōloo lēē nēē mootingʼēy kir ntā ātingʼēy tukun tōkōl. Kyaaneet keey ātēpēē kilēē yoo āpiryoongʼoot āmii wōltō aka tōkōl, nēē /kakupayan ntā ku nēē āmoon :piri, ātingʼēy chaa chaangʼ ntā ku choo ngʼērin.
50004013	Ātingʼēy kaamuuka amuuyta tukuuchoochēē tōkōl kipunuunō inyeentee nyoo kōōnoon kaamuuka.
50004014	Aku nyuun oo, kii karamiit mpō ātoorētoon nkōō nyāriluutēchuuch.
50004015	Ānkēt :akwaan piipō Pilipi kilē kii nēē a-amtaata lōkōōy choo kāroomēēn ākoowēērō Makeetoonnya, ku moomii :kaaniisa nyoo kiitoorētān.
50004016	Mpō paani kimootingʼēy kir āmii Teesaloonika, ku kyootoorētoon āsip ārēēny.
50004017	Mēēlē āmārēy kilē /kēēkōōnān kir, aku kiyoo āpāypāchinii ku mālāk nyoo ānyōōruukwaan akipō toorētēēngʼwoongʼ.
50004018	Aku paanyēēnyi, ku kyoonyōōrwaa kiyoo āmārēy aku siirēy mpō. Ātingʼēy kir aka tōkōl, āmu kyoopkoon :Eepapurotiitō tukuuchoochēē kyookōōnoon. Lēē :tukuuchoochēē kōrōs choo ānyinyēēn choo /kākupēēlchi Iriin choo chāmēy :inyeentee akipāypāchinii.
50004019	Kōōnook :Iriin kiyoo mootingʼēy kupunuunō Yēēsu Kiriistō, āmu pō mōkōrnoonti tōkōl inyeentee.
50004020	Kutōrōriit :Iriin nyoo Apoonyoon ākōy nkōō ākōy. Lēē nyoonēē.
50004021	Ātookwēēswoon chiich aka tōkōl nyēpō Yēēsu Kiriistō nkōō woloonēē. Tookwēēsook :mpō choo kituupchō chu kutāsēy keey.
50004022	Tookwēēsook :piipō Kiriistō tōkōl choo mii wōli, aku kitya ku kipāyitiinēpō Kayisaari.
50004023	Akanya kuupēēruur nyuun :Kiptaayaan Yēēsu Kiriistō toomirmiirēyiikwook.
51001001	Aneen nyi Paawulō kaasirwaak parwaani kilēē paani kiikulēwēnān :Iriin ālēku kāāyooytooyiin nyēpō Yēēsu nyoo Meesaaya ākoomii nkōō tuupchēēnyoon Tiimōti.
51001002	Kiitookwēēsookwaan piich chēpō Kiriistō choo āmii Kolosaay choo ātiliilō ākootiirēē keey Kiriistō. Kusooyēy kilē kuupēēruurook :Paapa Iriin akukōōnook kaalya.
51001003	Kimwoochinii kōōnkēy Iriin Paapaa Kiptaayaantēēnyoon Yēēsu Kiriistō pērēētuu aka tōkōl nēē kimii kēēsoowook.
51001004	Kupāypāyō āmu kaakeeteer :achaan wōloo ārāntooy Yēēsu nyoo Meesaaya ākōō wōloo āchāmtooy piich tōkōl chēpō Kiriistō.
51001005	Ā-irēēkwaan kilēē nyoonēē āmu mii ākēnēy kiyoo /kiikuusiintoowook nkōō kipsēnkwēt. Kiisip ateereekwaan ngʼālyoontooni wōloo mii :lōkōōy chēpō man. Choochēē ku lōkōōy choo kāroomēēn
51001006	choo /kiikēē-āmwook. Kilēē paani kaakwoopchi piich pēēruur :lōkōōyichu kāroomēēn akimii kutāsēy taay kuyāmuuy ngʼwēny tōkōl, kilēē mpō paani mii ku-irēē nkōō kwēēnuungʼwoongʼ kungʼeetee pērēētuunoonēē kyootēērēy ākoosōwu man wōloo chāmtooyook :Iriin.
51001007	Kyaateereekwaan lōkōōyichoochēē kāroomēēn Eepapuura, nyoo kupāyiisyēy tōkōl ākēēchāmēy. Inyeentee ku chiich nyoo ranaat akupāyiisyēēchinii Kiriistō sukuutoorētook atuup inyeentee.
51001008	Inyeentee nyi kiimwoorwēēch wōloo āmii āchāmtooy keey nkōō choomnyoot nyoo kiikōōnook :Toomirmiiryēē nyoo Tiliil.
51001009	Kunyuun oo, kungʼeetee pērēētuuni kiikutēērēy akipō akwaan, keetas :achaan mpō taay kēēsoowook pērēētuu aka tōkōl kilē toosōwuu kiyoo mārwook :Iriin nkōō sopoontongʼwoongʼ, ākoonyōōru ngʼoroomnyō nyoo ōōw nyēpō Toomirmiir.
51001010	Paani kaa-ir kilēē nyoonēē, ātēpi nkōō ātēpuut choo mārwook :Kiptaayaan akaa-ir kir aka tōkōl nyoo pāypooyēy inyeentee, ā-irēy ngʼal choo kāroomēēn ākootāsēy taay āsōwu Iriin.
51001011	Kusooyēy kilē ākiilyō nkōō kaamuukeenyiin tōkōl soomuuytooy ākoomurtooy ngʼal tōkōl nkōō tāloosyō ākōō pāypooyō
51001012	āmwoochinii kōōnkēy Paapa nyoo ki-iraak ānyōōru kiyoo /kiikēēchēpchi piich chēpō Kiriistō choo māngʼiisyēy nkōō lēpooyin.
51001013	Kiikusārwēēch :Iriin nkōō pāyuunāt nyēpō Syeetaani akuumuteech keepa pāyuunāt nyēpō Wēēriinyiin nyoo chāmēy.
51001014	Kupunuunō Wēēriinyiin nyoonēē ku /kikeetyaayteech akunyōōwēēch kaat :Iriin ngʼōōkichooch.
51001015	Moomii :chiich nyoo kiikuumuuk kuurō Iriin, aku nyuun itōōntanyiin Kiriistō. Inyeentee nyoo pāytooy tukun tōkōl.
51001016	Tōrōōr :Wēērii āmu /kiiku-ir tukun tōkōl kupunuunō inyeentee, choo mii ngʼwēny ākōō choo mii im, choo /kuurōōtēy ākōō choo /mākuurōōtēy. Ki-irta pāytooyik ākōō toomirmiirōōy choo pāytooyiisyēy aku tingʼēy kaamuuka. /Kiiku-ir tukun tōkōl kupunuunō Wēērii /ākiiku-irēy tukuuchoochēē akipō inyeentee.
51001017	Kiimii :inyeentee kitoomō /kee-ir kir aka tōkōl akutāsēy taay :tukuuchoochēē tōkōl nkōō kaamuukeenyiin.
51001018	Inyeentee ku mētit nyēpō kaaniiseenyiin nyi lēē pōōrtanyiin. Inyeentee nyoo kiitoowunō keey :tukun tōkōl aku inyeentee nyēpō taay kungʼeetee meerat si nēē ngʼat kutōrōriit nkōō tukun tōkōl.
51001019	Kiicham :Iriin nyuun kungʼuutuunō keey Wēēriinyiin nkōō oor aka tōkōl.
51001020	Kiimārēy :Iriin kuuchoomnyō kir aka tōkōl nkōō inyeentee kupunuunō Wēēriinyiin, tukun choo mii ngʼwēny ntā ku tukun choo mii im. Kyoopu kaalya kupunuunō kērētiipō Wēēriinyiin choo /kiikutarta nkōō kimurtooyoon.
51001021	Kyoolōōwēēkwaan ākōō wōloo mii :Iriin akyoorōōtēy Iriin kilēē puunyoontēēngʼwoongʼ āmu kyoo-irēy ngʼal chaa raacheen.
51001022	Paannyēēnyi nyuun, ku kiikuuchoomnyook :Iriin ākōō inyeentee kupunuunō meeraa Kiriistō si nēē ngʼat apa wōloo mii :Iriin ātiliilō nyoo mootingʼēy ngʼālyoon.
51001023	Si nēē ngʼat ā-iti ngʼaleechu, ku mārēy atas taay aran Kiriistō akaanam ngʼālyoonteenyiin kumēētimtiimook :chiich. Maakany /kēēchuutook nkōō kir nyoo mii ākēnēy nyoo kyaateeree lōkōōy choo kāroomēēn. Lōkōōyichoochēē kiikwoomwook ku choo /kiikyoomchinii piich tōkōl nkōō ngʼwēny aku lōkōōyichoochēē choo ā-āmtootēy :aneen.
51001024	Āmii :aneen paannyēēnyi ānyārilēy āmu kyoo-āmwook lōkōōy choo kāroomēēn akwaan choo mā Yāwuutik. Aku nyuun, mpō ntā āmii ānyārilēy, ku āchō paypay. Kyaacham aneen anyaril aku tākumii nyāriluut chaa chaangʼ choo tākēēkirintooy kilēē piich chēpō Kiriistō. Ku āmii nyuun ānyārilēy kilēē paani kiinyaril Kiriistō akipō piichiich choo karkeey nkōō pōōrtanyiin.
51001025	Kiikulēwēnān :Iriin ālēku kipāyityoonteenyiin ākiikukōōnān pāyiisyōōni āmwoochi piich choo mā Yāwuutik :ngʼālyoontēēnyiin kukaraam.
51001026	Ki-ungʼaat ngʼālyoontooni taay nkōō āpēnuut choo kiikusiirtō /akaakēēngʼoongʼchi piichiich paannyēēnyi.
51001027	Kicham :Iriin kungʼuuti piichiich wōloo tēēnō tōrōōrintō ākōō pēēruur nyēpō ngʼālyoontoonoonēē ki-ungʼaat. Pēēruurtonoonēē ku pō piich tōkōl. Kunyuun oo, ngʼālyoontoonoonēē ki-ungʼaat ku nyi: Mii :Kiriistō kwēēnuungʼwoongʼ aku nyoonēē nyoo irook ākēn ānkēt kilē āpoomāngʼiisyēy nkōō tōrōōrin nyēpō Iriin.
51001028	Kunyuun oo, ārii aka tōkōl yoo kakupa, kēē-āmchinii piich tōkōl akipō araa Kiriistō, kēērwoochinii ākēēnēētēy chiich aka tōkōl nkōō ngʼoroomnyō nyoo chōōnēē wōloo mii Kiriistō si nēē ngʼat keemut :achaan chiich aka tōkōl nyoo kiikukiil :kaaraneenyiin kiwō taayuu Iriin.
51001029	Kiyēēnyi nyoo āmii āpooryēērēē ākookiilēy keey nkōō kaamuuka tōkōl nyoo kōōnoon :Kiriistō.
51002001	Āmārēy āsōwuukwaan kilē āmiiyaa ākiilēy keey akipō akwaan nkōō piich chēpō Kiriistō choo mii Laawotikyaa, ākōō mpō piich tōkōl choo toomō kutuuyō nkōō aneen.
51002002	Ā-iraa kilēē nyoonēē saacheer piich kunam keey kilēku kir ākoongʼo nkōō choomnyoot sikukiilyō akusōwu kukaraam kilē Kiriistō ku ngʼoo. Nyoonēē nyi kii-ungʼaat /ākikēēngʼoongʼchi nyuun.
51002003	Kiriistō ākityōōn nyoo iriinyēēn isōwu tukun tōkōl āmu inyeentee nyoo tingʼēy ngʼoroomnyēē tōkōl.
51002004	Āmwoorwook ngʼaleechu tāmēēmēlmēēlook :chiich kumwoorwook ngʼal choo nēē ateer akuurēē pō man aku mā pō man.
51002005	Mpō ntā moomii :aneen wōloonēē āmiikwaan, ku kumii :tōkōl nkōō Toomirmiir, akaapaypay ateer wōloo āmāngʼtooy nkōō oor nyaa karaam ānāmēy ngʼālyoontoo Kiriistō nyoo moomii :kir nyoo moosook taay.
51002006	Kunyuun oo, kilēē paani kyaaran Yēēsu nyoo Meesaaya kilēku Kiptaayaantēēngʼwoongʼ, atas taay ālēku kir ākoongʼo ākōō inyeentee.
51002007	Achipta iriiniikwook wōloo mii inyeentee sookiilyēē kukaraam. Ātiirēē keey inyeentee ākityōōn kilēē wōloo /kiikuuneetitaak ākoo-ōōchi Iriin kōōnkēy pērēētuu aka tōkōl.
51002008	Āriip keey nyuun amaakany kuupootook :chiich aka tōkōl nkōō koonēētiisyō nyoo mēētoorētēy chiich āmu nēētēy ātēpuut chēpō kōōrooni choo kiiteera piich. Mēēnēētēy piich tukun chēpō man akipō Kiriistō.
51002009	Kiingʼuutuunō keey :Iriin Kiriistō,
51002010	ākoonyōōruukwaan kir aka tōkōl nyoo āmārēy kupunuunō inyeentee nyoo pāyuuy kir aka tōkōl.
51002011	Paani kyoowāliisyō ākoomētō a-ir ngʼōōki, ku /kiikumurook āpoyiitu Kiriistō nkōō murwō nyoo makarkeey nkōō nyoo irēē piich ēēruunēkwaak.
51002012	/Kiikutupook nkōō Kiriistō paani /kiikuupootiisānook /akeengʼeeteenaak meerat ākōō inyeentee, āmu kyootiirēē keey kaamuuka nyēpō Iriin nyoo kiingʼeeta inyeentee meerat.
51002013	Kii nēē toomō aran :akwaan Kiriistō, ku kiipāytooyook :ngʼōōkiikwook akyaakarkeey ākōō piich choo kiikumēērō. Kukōōnook nyuun :Iriin sopoon nyoo rēēl kilēē paani kiitē Kiriistō sopoon nyoo rēēl. Kiikunyōōwēēch kaat :Iriin ngʼōōkiichooch tōkōl.
51002014	Kiipuuktoowēēch ngʼālyoon aka tōkōl nyoo kiikee-ir /akiikeesir tā keepa /kēērwookwēēch āmu kiikiikēēput ngʼātuut chēpō Iriin. Kyoop ngʼaleechoochēē akupārchi kimurtooyoon.
51002015	Kiisara :Iriin kaamuuka toomirmiirēy chaa raacheen choo pāyuunēē im akungʼuuti chiich aka tōkōl kilē kiikuupēl :inyeentee toomirmiirēyiichoochēē kipunuunō meeraa Kiriistō nkōō kimurtooyoon.
51002016	Kunyuun oo, maakany kutilwaak :chiich ngʼal kukōōnook ngʼātuut akipō āmiisyō ntā ku kir nyoo ārēēy ntā ku pērēētuus choo tiliilēēn chēpō Yāwuutik ntā ku pērēētuus choo kupāypāychinii araawa nyoo rēēl ntā ku pērēētuu Sapaatō.
51002017	Kii kitōōntōrtiin :ngʼātuutēchoochēē chēpō ngʼal choo kiimii kupkoonēy. Ku Kiriistō nyuun nyi kyoopu ngʼālyoon nyēpō man.
51002018	Maakany kuupootook :chiich aka tōkōl nyoo irēy keey kilēē yoo āpēy keey ngʼwēny akukutunchinii malaykeen. Maakany kukartaak :pichoochēē kumoonyōōru mālāktāngʼwoongʼ. Mwoorēy :pichoochēē kilē nyōōruuy :akwaaneek ngʼoongʼuut, ntā kuutaam ngʼal choo toomō kuuro. Lāsēē keey :pichoonēē kaapkootuut choo pkootēy :akwaaneek choo mā-irchinii chiich kir.
51002019	Kiikuput keey :pichoochēē maakumārēy kutiirō keey Kiriistō nyoo pāytooy piichiich kilēē paani pāytooy mētit pōōrtō. Inyeentee mpō nyi irēy pōōr kunar paani mii kamasta aka tōkōl nyēpō pōōr ku-irēy pāyit kilēē wōloo mārtooy Iriin.
51002020	Paani kyoomēērō ākōō Kiriistō ku /kiikutyaaytaareenaak ātēpuutēkwook chēpō taay. Ku āmu nee nyuun tootuupēy ngʼātuut chēpō kōōrooni
51002021	choo mwoorēy kilē maa-am nyi, maachamcham nyi ntā ku mootiingʼ nyi?
51002022	Ngʼātuutēchu tōkōl ku koonēētuut chēpō piich puch āmu /kiiku-irēy āmiisyō kilē /sikēē-āmēy akupāyiisyēērō :pōōr aku nēē kaakupāyiisyēērō pōōr tukuuchoochēē, kurook.
51002023	Piich choo nēētēy ngʼātuutēchu kuupkootēy kilē ngʼoroomō āmu irēy ngʼal choo nyikiisēēn sukungʼuutu kilē chāmēy Iriin, kwoop keey ngʼwēny akuunyariil pōōrwēyiikwaak. Mpō ta-ir kilēē nyoonēē, kumēētoorētēy :ngʼātuutēchu chiich kuriip keey mākuut chaa raacheen.
51003001	Kunyuun oo, āmu kyoonyōōru tōkōl nkōō Kiriistō sopoon nyoo rēēl, awasa nyuun tukun choo mii im wōloo mii :Kiriistō kutēpunēē ēēruu taay nyēpō Iriin.
51003002	Mārēy āpkootēy tukun chēpō im āmootō kāāpkootuutēkwook tukun chēpō sopoon nyēpō ngʼwēny.
51003003	Āmwoorēy kilēē nyoonēē āmu kiikima sopoontāngʼuungʼ nyēpō taay kilēē yoo kiimeer :inyēēn meerat nyēpō man. Ku paannyēēnyi, itingʼēy sopoon nyoo rēēl nkōō Kiriistō nyoo chōōnēē wōloo mii Iriin. Māsōwuuy piich chēpō ngʼwēny sopoontonoonēē rēēl.
51003004	Sopoontongʼwoongʼ tōkōl ku Kiriistō. Paani kawaraka akarkeeyiituuy ākōō inyeentee nkōō tōrōōrintanyiin.
51003005	Kunyuun oo, ātupō tukun tōkōl chēpō ngʼwēnyuuni chaa raacheen: Siirētoo karwa, ātēp nyoo mātiliil, ngʼat koongʼ, mākuut chaa raacheen ākōō suuynoonti. Āmu irēy chiich :suuynoonti kutiirō keey tukun chēpō ngʼwēny nyoo kātātiirēē keey Iriin.
51003006	Tēnii :Iriin siitāt piich choo irēy tukun choo lēē choochēē.
51003007	Kyoolēēkwaan choochēē taay paani kiitootuupēēkwaan ngʼaleepō kōōrooni.
51003008	Nkōō paannyēēnyi nyuun, anaaytaaree keey tukuuchoochēē. Moonārēēchi keey, amaasas keey, amaangʼalaalee keey nyoo ngʼwoonchinii chiitō aka, āmoomuul keey, āmoosārēētēy ngʼal chaa raacheen.
51003009	Moongʼuurnoonchinii keey, āmu kyoomētēēkwaan ātēpēēngʼwoongʼ nyoo kiipō taay ākōō ngʼaleechu
51003010	aku kyaanam :akwaan sopoon nyoo rēēl. Miito :Iriin kutāsēy taay kuurēēliitēy sopoontongʼwoongʼ akarkeeyiitu nkōō inyeentee.
51003011	Ākōy paannyēēnyi, maakumii kilē ngʼoo :ngʼoo, nēē kā Yāwuutyoon ntā mā Yāwuutyoon, nyoo muroot ntā ku māmuroot, nēē kēēpō piich choo kisāsēy ntā ku kiimanaakan, ōōtwookiin ntā ku nyoo pāyuuy keey. Kir aka tōkōl ku /kēētiirō keey Kiriistō akimii :Kiriistō ākōō chiich aka tōkōl.
51003012	Kunyuun oo, kilēē paani kaakulēwēnook :Iriin ālēku chaachiich choo tiliilēēn akichāmook, mārēy nyuun āriirēē piich walak, āpāypāyiitu, āminingʼiitēy keey, ātālāyiitu ākoomurtooy.
51003013	Āmurtoochii keey ākwoonēēk ākoonyōōchinii keey kaat nkōō ngʼālyoon aka tōkōl nyoo kaaku-irchi chiich aka chiitō :aka. Ānyōōchii keey kaat kilēē paani kiinyōōwook kaat :Kiptaayaan.
51003014	Ngʼālyoontēē nyoo ōōw kusiir tōkōl ku choomnyoot, āmu nyoonēē nyoo tuuyēēyii piich tōkōl kilēku kir ākoongʼo.
51003015	Akanya kupāywook :kaalya nyēpō Kiriistō, āmu /kikēēkuurook ālēku kir ākoongʼo nkōō kaalyaanoonēē. Āmwoochinii kōōnkēy Iriin saayit aka tōkōl.
51003016	Ātēptēē ngʼālyoontoo Kiriistō paani āmii ānēētiisyēy ākoomwoochinii keey ngʼal tōkōl nkōō ngʼoroomnyō. Āloosuu Iriin ātuumchinii tuumwēy choo kuuloosunēē inyeentee ākōō tuumwēy chēpō Toomirmiir.
51003017	Kir aka tōkōl nyoo āmwoorēy ntā nyoo ā-irēy, ku mārēy āmwoorēy ākoo-irēy nkōō kaarinaa Kiptaayaan Yēēsu ākoomwoochinii Paapa Iriin kōōnkēy kupuntoorō inyeentee.
51003018	Chēēpyōōsōōchu, mārēy ākoonyit pooyikwook, āmu nyoonēē nyoo yamaat a-ir kilēē piich chēpō Kiriistō.
51003019	Pooyichu, maraat achama chēēpyōōsōōkwook nyoo moo-usēy.
51003020	Laakōōchu, maraat ākoonyit sikiikwook nkōō kir aka tōkōl āmu pāypooyēy :nyoonēē Kiptaayaan.
51003021	Sikiichu, āmoosyālchi laakōōkwook āmu nēē a-ir kilēē nyoonēē, kungʼātsōōt mukuliiriikwaak.
51003022	Ōōtwook, ākoonyitō mōkōrēēkwook nkōō kir aka tōkōl. Maa-ir kilēē nyoonēē kupaat paani mii :akwaaneek kuurōōtook kilē si nēē ngʼat apaypaay akwaaneek. A-ira nkōō moo ākoongʼo āmu āmii ākoonyitēy Kiptaayaan.
51003023	Nēē ā-irēy kir aka tōkōl, a-ir nkōō moo ākoongʼo kilēē yoo ā-irchinii Kiptaayaan ama piich.
51003024	Āsōwuu nyuun kilē kōōnook :Kiptaayaan nyoo āmii āpāyiisyēēchinii mālāktāngʼwoongʼ.
51003025	Chiich aka tōkōl nyoo irēy kir nyaa ra, kunyōōruuy siiteenyiin. Mēērōōtēy :Iriin kilē anum :nyi ku anum :nyoon.
51004001	Āmwoorwook mōkōrēēchu kilē ā-irchinii ōōtwookiikwook man nkōō oor nyoo chamaat akumārēy āsōwu kilē mpō :akwaan ku ātingʼēy Mōkōryoontēēngʼwoongʼ nyoo mii kipsēnkwēt.
51004002	Ākiilēy keey nkōō soowuut nkōō saayit aka tōkōl ākooriipēy keey paani āsooyēy ākoomwoochinii Iriin kōōnkēy.
51004003	Āsoowēēch mpō sukuyootwēēch :Iriin oor nyaa karaam sikee-amtee ngʼālyoontoo Kiriistō nyoo kiitoomō /kēēngʼoongʼchi piich. Ngʼālyoontoonoonēē nyi ki-ir /keeratan.
51004004	Āsooywoon a-amta ngʼālyoontoonyēēnyi nkōō oor nyoo tēērēy :piich kukaraam.
51004005	Paani āmii nkōō piich choo toomō kuuran Kiriistō, āsōwu wōloo ātēptooy ākoopāyiisyēērēē kukaraam pārooyin aka tōkōl nyoo koonyōōru.
51004006	Paani āngʼāloolchinii pichoochēē, kumārēy āngʼāloolēy nkōō oor nyaa karaam si nēē ngʼat kucham pichoochēē kiyoo āmwoorēy. Nēē a-ir kilēē nyoonēē, āsōwu wōloo āmuukēy awalta tēēpuutēkwaak.
51004007	Mwoorwook :Tukiikō ngʼālyoon aka tōkōl akipō aneen. Inyeentee ku tuupchēēnyoon nyoo chamaat aku chiich nyēpō man, ākēēpāyiisyēēchinii :tōkōl Kiriistō.
51004008	Āmii āyookuuy si nēē ngʼat kuchō kumwoorwook wōloo lēē ngʼala nkōō wōli kumiichaan si nēē ngʼat mpō kuukaaykaayaak.
51004009	Mii kuchōōnēy ākōō tuupchēēnyoon Oneesmaas nyoo ākoongʼo nkōō akwaan. Inyeentee ku tuupchēēnyoon nyēpō man ākēēchāmēy. Mārēy kipka kumwoorwook :murēnchoochēē kir aka tōkōl nyoo mii ku-irēē nkōō wōlyēēnyi.
51004010	Tookwēēsook :Aristaarkō nyoo kumii :tōkōl korkoreet, akuutookwēēsook :mpō Maarkō tilyaa Parnapa. Āpkootēy kilē kyoonyōōruukwaan kuut kilē nēēchō :inyeentee ataak.
51004011	Tookwēēsook mpō murooni /kukuurēē Yēēsu ntā ku Yuustō nkōō kaarinee aka. Murēnchu sōmōk ākityōōn chu lēē Yāwuutik choo kiikuuran Iriin ākēēmii wōlyēēnyi kēē-irēy pāyiisyoo Iriin, akaakuukaaykaayan :akwaaneek.
51004012	Tookwēēsook mpō Eepapuura. Inyeentee ku ākoongʼo nkōō akwaan aku kipāyityoontoo Kiriistō. Mii :inyeentee pooryoot kusoowook saayit aka tōkōl kilē ntā ākiilyō nkōō kiyoo mārwook :Iriin a-ir, ākoochichim.
51004013	Āmwoorwook man kilē mii :inyeentee kuukiilēy keey kwoomēy pooryoot akipō akwaan ākōō :piich walak choo mii Laawotikyaa ākōō Iyeerapooli.
51004014	Tookwēēsook mpō cheepsaakityaan Luuka, nyoo kuchāmēy ākōō mpō Teema.
51004015	Ātookwēēswoon choo kituupchō choo mii Laawotikyaa ākootookwēēswoon mpō chēētānyoon Niimpa ākōō kaaniisee nyoo tuuyēēchinii koonyiin.
51004016	Paani /kaakēēsōōmānwook parwaani, kumārēy aroo kilē kākisōōmānchi mpō kaaniisee nyēpō Laawotikyaa akaasooman parwee aka nyoo kyoosirchi pichoochēē pō Laawotikyaa.
51004017	Āmwoochii Arkiipō kilē iwaangʼ pāyiisyoo Kiptaayaan nyoo /kikēēkōōnin sikuusilta.
51004018	Aneen, Paawulō nyi āyoomiisook nkōō ngʼālyoontēē nyēpō lēt nyoo āsirēy aneentee nkōō ēēruunēchuuch soosōwuu kilē chōōnēēnoon parwaani :aneen, Paawulō. Mooruutyēērēē āsooywoon nkōō korkoreet. Ātēpi nkōō pēēruur nyēpō Iriin.
52001001	Aneen :nyi Paawulō kimii ākōō Siila ākōō Tiimōti. Āsirwook kaaniisaa Teesaloonika nyoo ārānēy Paapa Iriin ākōō Kiptaayaan Yēēsu Kiriistō. Kuupēēruurook :Iriin akukōōnook kaalya.
52001002	Kumwoochinii Iriin kōōnkēy ākōy akipō akwaan tōkōl nēē kusoowook,
52001003	āmu kiipkootook nkōō pāyit nyoo ā-irēy ārānēy inyeentee ākootingʼēy chamat. Ākēēmwoochinii Iriin Paapa kōōnkēy kuureer, āmu āmurtoochinii ākookānyēy kuwaraka :Kiptaayaantēēnyoon Yēēsu Kiriistō.
52001004	Tuupchēēnichuuch, kuunkēt kilē kiikukwaraak :Iriin nyoo chāmook ālēkuu chaachiich,
52001005	āmu kii nēē ku-āmwook lōkōōy choo kāroomēēn ku mēēlē kii ngʼal kipaat, aku kiimii mpō kaamuuka nyēpō Toomirmiir nyoo Tiliil saachamkwaan kilē man ngʼaleechu kiikumwoorwook. Ānkēt :akwaan mpō wōloo kiikitēptoochaan paani kiikimii tōkōl.
52001006	Kyaacham ā-irchi Iriin pāyit kilēē :achaan. Kyaataak lōkōōyichoochēē nkōō pāypooyō nyēpō Toomirmiir nyoo Tiliil mpō ntā ki-iraak /kēē-usook.
52001007	Nkōō yoonēē nyuun ālēkuukwaan koonēētuut nkōō wōloo mii :piich tōkōl choo rānēy Yēēsu chēpō kōōroo Makeetoonnya ākōō Akaaya.
52001008	Mēēlē kii-it :lōkōōyikwook chēpō Kiptaayaan kōōroo Makeetoonnya ākōō Akaaya kipaat, aku kiiteer :ngʼwēnyu tōkōl wōloo ārāntooy Iriin. Kunyuun, moomii mpō :kir nyoo tākēēmwoorēy.
52001009	Ngʼāloolēē :pichoochēē tōkōl wōloo kyaachamta ngʼaleechooch, nkōō wōloo kyoowāliisyēērēē tukuuchoochēē kyookutunchinii akaatuup Iriin nyoo sopoot nyoonēē pō man.
52001010	Aku yoonēē ākānyēy wēēriinyiin kuwarakeera parak, nyoonēē ku Yēēsu nyoo kiingʼeeta :Iriin meerat. Inyeentee nyoo sāruunēēnēēch siitoo Iriin simāngʼwoonchēēch.
52002001	Choo kituupchō, ānkēt :akwaan kilē ki-iriisyō :ngʼala choo kāroomēēn kitya kii nēē kuruutoowook.
52002002	Ānkēt wōloo kiisip /kēē-ustēēch /ākēēmuulēēch nkōō kōōr nyēpō Pilipi. Mpō ntā /kiikukareech koongʼ kitya, ku kiikōōnēēch :Iriin kaamuuka kēēmwoorwook lōkōōyichiich choo kāroomēēn.
52002003	Kiimākwoomtooy :achaan ngʼal chēpō ngʼuurnan ntā kēēpkaat ngʼal choo mā kāroomō aku mākuutyāmēēchaan kilē kēēpootook.
52002004	Kiichameech :Iriin akukōōnēēch :lōkōōyichu kāroomēēn. Kunyuun, mēēlē kyoomtooy lōkōōyichu kilē sikeepaypaaya piich, aku kyoomtooy kilē sikeepaypaaya Iriin nyoo nkēt kāāpkootuutēchooch.
52002005	Ānkēt :akwaan kukaraam kilē mākulēēchaan piich walak choo lēē chēēmootiin choo iilēēnook ngʼal choo kāroomēēn akupāyiisyēērō ngʼal choo ēēlēē piich koongʼ. Āsiisiin :Iriin nyēpō ngʼaleechu.
52002006	/Mākumārēēchaan kilē ālooswēēch ntā kuulooswēēch :chiich aka tōkōl,
52002007	mpō ntā kiiyāmēy ātoorētēēch kilēē kāāyooytooyiipō Kiriistō. Aku kii nēē kimii nkōō akwaan ku kiikutālāyiitu kilēē cheepyooso nyoo riipēy laakōōchiich.
52002008	Āmu choomnyoot nyoo kiikutingʼēēnook ku kiikuchēpoot mēēlē kēēkōōnook lōkōōyipō Iriin ākityōōn, aku kēēkoonu sāpēēnyoon mpō, akiikuchamaak man.
52002009	Choo kituupchō, ānkēt :akwaan wōloo kiiku-irta pāyit pērēēt ākōō langʼa. Kiikupāyiisyēy kilēē nyoonēē tākēēnyōōruu kiyoo kitoorētēē keey simākwoopkook nyikiisin nēē kaakēē-āmwook lōkōōyichoochēē pō Iriin.
52002010	Kēēmii nkōō akwaan choo ārānēy Kiriistō ku kyaarookwaan akuuro :mpō Iriin kilē kichaan piich choo kupēērēy keey, akēēpō man, amākutingʼēy lēēluut.
52002011	Ānkēt :akwaan mpō kilē kiiku-irwaak kir aka tōkōl nyoo irchinii :chiich laakōōchiich.
52002012	Kiikucheeraak, keesaarsaaraak akeetas taay kēēmwoorwook a-ir ngʼal choo pāypooyēy Iriin nyoo kiikukuurook āpootēpii tōkōl akaaramta pāyuunātēēnyiin ākōō ōōwintanyiin.
52002013	Kumwoochinii Iriin kuureer kōōnkēy ākōy, āmu kii nēē ku-āpkook lōkōōyiichiich ateer akaacham ngʼalēēchoochēē, ma kilēē lōkōōy chēpō chiich kipaat, aku kilēē chēpō Iriin, aku man lēē nyoonēē. Aku nyuun pāyiisyēy :ngʼālyoontoonoonēē nkōō akwaan choo ārānēy Kiriistō.
52002014	Choo kituupchō, kyoonyōōruukwaan ngʼal choo karkeey nkōō choo kiinyōōru :kaaniiseen choo mii Chuuteeya choo tuupēy Yēēsu Kiriistō. Kiinyariilaak :piikwook kilēē paani kiinyāriilēy :Yāwuutik akwaaneek.
52002015	Kipar :Yāwuutichoochēē Kiptaayaan Yēēsu nkōō ōōrkooyiipō Iriin aku-ooneech. Mēēpāypooyēy :pichoochēē Iriin aku kōlkōlō :pichoochēē nkōō wōloo mii :piich tōkōl.
52002016	Kiityam mpō kilē ntā karteech tāmāku-āmchi lōkōōy piich choo mā Yāwuutik, lōkōōy choo ki-irēy /kēēsāru pichoochēē. Nku mii kutāsinii :Yāwuutichoochēē ngʼōōki walak choochēē tingʼēy. Nkanyi, kiikunareek :Iriin akuutēnii nyuun akwaaneek siitēt nyēpō kwōngʼuut.
52002017	Choo kituupchō, kiikumētō keey nkōō akwaan kiitēēn. Mpō ntā kiikulōōwiitunēē keey ku kiikiipkootook ākōy, āmēēch :ēēmō kitya keerootook kuureer.
52002018	Kiyoonēē nyoo ki-ireech keemar keewarakee wōloonēē āmiikwaan. Kyoomaraaneen Paawulō kilē ntā awaraka āsip choo siirēy ākoongʼo, aku kiikarteech :Syeetaani.
52002019	Āpāypooyēēch, akēēlāsēēnook keey nēē /kukōōnēēch mālāk nkōō taayuu Kiptaayaantēēnyoon Yēēsu pērēētuunoonēē wārākēē.
52002020	Pō man, akwaan choo kulāsēēnook keey ākēēpāypāyiituunēēnook.
52003001	Kii nēē kiiroo kilē kiimākumuukēy takeemurta kuureer, keetil kilē āngʼātwaa nkōō kōōroo Ateen
52003002	ākēēyooku tuupchēē Tiimōti nyoo ku-irchinii :tōkōl pāyit Iriin kēē-āmtooy lōkōōyipō Kiriistō. Kiikiiyookuuchaan kichō kucheeraak akuukiilook ātiirēē keey Kiriistō
52003003	tāmāchuunnyō :chiich nkōō akwaan akipō usātooni. Ānkēt :akwaan kilē mārēy kēēpuntoorēē usāt.
52003004	Kii nēē kimii nkōō akwaan ku kiisip kēēmwoorwook kilē /ku-usēēch. Nkanyi, kiiku-ira kilēē nyoonēē, kilēē paani ānkēt akwaan kukaraam.
52003005	Kiyoonēē :nyoo ki-iran āyookwook Tiimōti. Kiimaamuukaa taamurta kuureer. Kyooyookuuy inyeentee kichō kuurō nēē toorānēēkwaan Kiriistō. Kyaawar kilē muukēy kuutyamaak :Syeetaani akuupootook sikupoyiit kilēēn :pāyiisyōōnoonēē kiiku-irēy.
52003006	Kiikuwaraka :Tiimōti wōli kimii kuchōōnēē wōloonēē āmiikwaan, ākiikwoopkēēch lōkōōy choo kāroomēēn akipō kaaraneengʼwoongʼ nkōō choomnyoot nyoo ātingʼēy. Kiikumwoorwēēch kilē āpkootēy nyaa karaam akipō achaan pērēētuus tōkōl ākoomārēy kilē ntā arooteech kilēē paani kumārēēchaan :mpō kilē ntā kuurootook.
52003007	Choo kituupchō, /kiikuukiilēēch paani /kāku-āmwēēch wōloo lēē kaaraneengʼwoongʼ nkōō Kiriistō mpō ntā /kiinyāriilēēch /ākēē-usēēch.
52003008	Āmwoorēy kilēē nyoonēē āmu kupāypāyō nēē āryoonchēērō Kiptaayaan kikaraam.
52003009	Pētuuy mpō wōloo kumwoochintooy Iriintēēnyoon kōōnkēy. Kupāypāyō kitya nkōō taayuunyiin akipō akwaan.
52003010	Kisooyēy inyeentee ākōy pērēēt ākōō langʼa kilē ntā kuurootook sikeecheeraak ākēēkōōnook kiyoo mootingʼēy kutuup keey nkōō ngʼālyoontoo Iriin.
52003011	Lēyyē, kusooyēy Paapa Iriin ākōō Kiptaayaantēēnyoon Yēēsu kuyootwēēch oor keepkaana keerootaak kuureer.
52003012	Akanya ku-ir :Kiptaayaan ku-ōōwiit :choomnyoot nyoo ātingʼēē keey ākōō choomnyoot nyoo ātingʼēē chiich aka tōkōl, kukarkeeyiit ākōō nyoo kitingʼēēnook.
52003013	Kanya kuukiil :Iriin kāāpkootuutēkwook nkōō chēpō piichiich tōkōl choo tiliilēēn saapeera keey ākootililiitu nkōō taayuu Paapa Iriin pērēētuunoonēē chōōnēy :Kiptaayaantēēnyoon Yēēsu.
52004001	Choo kituupchō, ngʼālyoontēē aka :nyi: kiikuuneetaak wōloo /kutēptooy /sikeepaypaay Iriin aku lēē nyoonēē wōloo ātēptooy. Nkanyi, nyuun kimārēy kēēsoomook nkōō kaarinaa Kiptaayaantēēnyoon Yēēsu kilē, atasa taay a-ir kilēē nyoonēē kitya.
52004002	Ānkēt :akwaan ngʼal choo kikēēngʼuutwook :achaan kupunuunō kaamuukaa Kiptaayaan Yēēsu.
52004003	Mārwook :Iriin kilē ātililiitu amaa-ir takal.
52004004	Mārēy kuunkēt :murēnō aka tōkōl nkōō akwaan wōloo tēptooy nkōō cheepyooseenyiin mu oor nyēpō tiliilin ākōō koonyit,
52004005	mēēlē nkōō oor nyēpō mākuut chēpō pōōr kilēē piich choo mēēnkēt Iriin.
52004006	Kutuup keey nkōō ngʼaleechu ku māmārēy nyuun kimii :chiich nyoo lēēlchinii tuupchēēnyiin. Kiisip kēēmwoorwook kilē tēnii :Iriin siitēt piich choo irēy tukun choo lēē choochēē.
52004007	Kiimaakuurēēch :Iriin kilē kēēlēkuu kiptakaliis, aku mārēy kilē kēētēpii ātēp nyoo tiliil.
52004008	Nkanyi nyuun choo kituupchō, nēē atay :akwaan koonēētuutēchu ku āmoolē kaatay chiich, aku kaatay Iriin nyoo kōōnook Toomirmiiryeenyiin.
52004009	Akipō nyuun choomnyoot nyoo kichāmēy choo kituupchō, ku kiikuuneetaak :Iriin āchoomnyō.
52004010	Ākoochāmēēkwaan :mpō choo kituupchō tōkōl choo mii kōōroo Makeetoonnya. Kunyuun, choo kituupchō, kusoomook kilē atasa taay āchoomnyēē kitya.
52004011	Aroo kilē kootēpi nkōō kaalya, akaa-ir pāyiisyēēngʼwoongʼ ākityōōn ākoo-āmēy tukuupō kiirootikwook kilēē paani kiisip kēēmwoorwook.
52004012	Si nēē ngʼat ku koonyitook mpō :piich choo mēērānēy Kiptaayaantēēnyoon amoomii :kir nyoo pētwook.
52004013	Choo kituupchō, kumārēēchaan āsowuukwaan man akipō piich choo kiikumēērō simooriirsōōt kilēē piich choo mātingʼēy koomoongʼunō.
52004014	Kuurānēy kilē kiima :Yēēsu akungʼeeta meerat. Kunyuun, kuurānēy mpō kilē ngʼēētēē meerat :Iriin piich choo kiikumēērō kilēē paani kiingʼēēta Yēēsu.
52004015	Koonēētuutēpō Kiptaayaan :chu choo kumwoorwook: Achaan choo kusāpyootēēn nkōō pērēētuunoonēē chōōnēy :Kiptaayaan ku mēēlē kuuntōrōōrtēērēē choo kiikumēērō.
52004016	Kuurtooy :malayka nyoo ōōw nkōō kuut nyēpō parak /akeekuut ryampuu Iriin. Yoonēē nyuun kuchōōnō :Kiptaayaan kipsēnkwēt. Ngʼēētsōōt :piipō Kiriistō choo kiikumēērō kupōk,
52004017	nēē ityō, /keewaaytēēch choo tākēēsāpyootēēn nkōō pooltō keepa kēētuuyō nkōō Kiptaayaan nkōō parak. Kungʼeeta yoonēē nyuun kēēmii nkōō Kiptaayaan ākōy.
52004018	Kunyuun oo, acheeree keey ngʼaleechu.
52005001	Choo kituupchō, māmārēy keesirwaak ngʼal chaa chaangʼ akipō pērēētuu nyoo chōōnēē :Kiptaayaan, āmu ānkēt :akwaan kilē chōōnēy :Kiptaayaan kilēē chōōriin nyoo chōōnēy langʼa.
52005003	Nēē mwooruuy :piich kilē kaalya :kōōrēē, ku yoonēē yoo /kungʼāmēy pichoochēē. Pkoonchinii pichoochēē :ngʼalēēchoochēē kilē weel kilēē ngʼwoonin nyoo nyōōruuy :cheepyooso nyoo mārēy kutuum laakwa. Māchirilēy :chiich.
52005004	Aku nyuun choo kituupchō moomiikwaan tuurin nyoo muukēy kunyōōrwook :pērēētuunoonēē ku moochēpootēēn.
52005005	Āpookwaan tōkōl lēpooyin ākoopō pērēēt. Mākēēpō tuurin amaakēēpō langʼa.
52005006	Nkanyi nyuun, māmārēy kēēruuyēē kilēē piich walak, aku mārēy kēēchikōnootēēn ākēēriipēy keey,
52005007	āmu langʼa paani ruusōōt :piich, aku langʼa paani pōōkitsōōt :piich.
52005008	Āmu kupoochaan lēpooyin, kumārēy nyuun kēēriipēy keey. Mārēy keelaaka kaarana ākōō choomnyoot kilēē kariipō pooryoot choo /kitēēkēē takat, akeelaak mpō koomoongʼunō nyēpō sāruunō kilēē loongʼoo pooryoot nyoo /kiiriipēē mēt.
52005009	Maalēwēnēēch :Iriin kilē kinyōōrwēēch siitēēnyiin nyaa ngʼwaan, aku mārēy kilē sikusārwēēch kupunuunō :Kiptaayaan Yēēsu Kiriistō,
52005010	nyoo kiima akipō achaan kilē takeepee kēēmāngʼiisyēē nkōō inyeentee paani kawaraka, nēē tākēēsāpsōōt, ntā ku nēē kaakēēmēērō.
52005011	Kunyuun, mārēy āchēērēy keey ākootoorēt keey kilēē paani āmii ā-irēy.
52005012	Choo kituupchō, kusoomook ākoonyit piich choo ntōrōōrwook. Kiilēy keey :pichu kuuntōrōōrwook akuukiilook nkōō araa Kiptaayaan.
52005013	Ākoonyitō pichoochēē kitya ākaacham nkōō pāyit nyoo irēy. Ākootēpō nkōō kaalya.
52005014	Kisoomook choo kituupchō kilē āpkoongʼ choo mātēpiisōōt kilēē wōloo maraat, ākiil choo nyōkōōrēēn, ātoorēt choo kuskusō, ākoomurtoochinii chiich aka tōkōl.
52005015	Aroo kilē moomii :chiich nyoo rooytooy rāyiityō nkōō rāyiityō, aku atyama ā-irchi keey saayit aka tōkōl nyaa karaam ākwoonēēk nkōō ākwoonēēk, ākoo-irchi mpō :piich tōkōl nyaa karaam.
52005016	Āpāypāyiituu pērēētuus tōkōl,
52005017	āsooyēy saayitiis tōkōl,
52005018	āmwoochinii Iriin kōōnkēy nkōō kir aka tōkōl. Ngʼālyoon :nyi nyoo mārwook :Iriin a-ir :choo āpō Yēēsu Kiriistō.
52005019	Āmoomiis Toomirmiir nyoo Tiliil.
52005020	Amaareengʼ ngʼaleepō ōōrkooy.
52005021	Āchāmchāmēy tukun tōkōl, akaanam choo kāroomēēn,
52005022	akaataya keey kir aka tōkōl nyēpō rāyiityō.
52005023	Ku-iraak :Iriin nyoo kōōnuuy kaalya ātililiitu nkōō oor aka tōkōl. Kanya kuriip :inyeentee toomirmiiryēēngʼwoongʼ, sopoontāngʼwoongʼ, ākōō pōōrwēyiikwook nyoo moomii :lēēluut ākōy kuwaraka :Kiptaayaantēēnyoon Yēēsu Kiriistō.
52005024	Irēy kilēē nyoonēē, āmu kiikukuurook inyeentee /ākēērānēy.
52005025	Choo kituupchō, āsoowēēch.
52005026	Ātookwēēswoon choo kituupchō walak tōkōl nkōō pāypooyō.
52005027	Āsoomook nkōō kaamuukaa Kiptaayaan kilē āsōōmānchii parwaani choo kituupchō tōkōl.
52005028	Kuupēēruurook :Kiptaayaan Yēēsu Kiriistō.
53001001	Aneen :nyi Paawulō kimii kipootō Siila ākōō Tiimōti. Āsirwook kaaniisa nyēpō Teesaloonika choo āpō Paapa Iriin ākōō Kiptaayaan Yēēsu Kiriistō.
53001002	Kuupēēruurook :Paapa Iriin ākōō Kiptaayaan Yēēsu Kiriistō ākoonyōōru kaalya.
53001003	Choo kituupchō, kumwoochinii Iriin kōōnkēy saayit aka tōkōl akipō akwaan. Yāmēy kee-ira kilēē nyoonēē āmu ātāsēēkwaan taay ārānēy Kiriistō kitya ākoochoomsōōt tōkōl.
53001004	Kiyoonēē nyoo kulāsēē keey nkōō wōloo mii :kaaniiseen chēpō Iriin walak akipō akwaan. Kulāsēy keey akipō woloo ātāstooy taay āmurtooy ākoorānēy Kiriistō nkōō ngʼwoonin tōkōl ākōō usāt nyoo āmii ānyōōruuy.
53001005	Ngʼuutuuy :ngʼalēēchoochēē kilē pō man tilwaa kiirwook nyēpō :Iriin, nēē cham kilē nyooluuy achuut :akwaan pāyuunātēēnyiin nyoo āmii ānyārilchinii.
53001006	Irēy :Iriin kir nyēpō man nēē nyariil pichoochēē nyāriilook,
53001007	aku kōōnook choo ānyārilēy kiimuny ākōō mpō achaan. Iriisōōt :ngʼalēēchoochēē nēē rēkuunō :Yēēsu parak kipootō malaykeenichiich choo tingʼēy kaamuuka
53001008	nkōō ma nyoo pēēlēē piich choo mēēkoonyitēy Iriin ākōō choo maaran lōkōōyipō Kiptaayaan Yēēsu.
53001009	Nyōōruuy :pichoochēē ngʼwoonin nyēpō ākōy, amāriichinii wōloo mii :Kiptaayaan ākōō wōloo mii :ōōwinpō kaamuukeenyiin.
53001010	Paani chōōnēy :Kiptaayaan kichō kunyōōruuy koonyit nkōō wōloo mii :piichiich kuuloosuuy :piich tōkōl choo rānēy inyeentee. Yāmook :mpō akwaan āmii nkōō pichoochēē, āmu kyaacham lōkōōy choo kiikumwoorwook.
53001011	Kiyēēnyi :nyoo irēēch kēēsoowook ākōy, sikuutoorētook :Iriintēēnyoon ātēpi kilēē wōloo mārtooy :inyeentee ākoo-irēy kiyoo ārōōtēy kilē karaam. Kusooywook kuureer kilē kukōōnook kaamuuka nyoo āmuukēy ā-irchi pāyiisyeenyiin ārānēy inyeentee.
53001012	Nēē a-ir kilēē nyoonēē nyuun /kēēloosu kaarinaa Kiptaayaantēēnyoon Yēēsu /ākēēlooswook mpō. Iriisōōt :ngʼalēēchoochēē tōkōl, āmu pēēruurook :Iriin ākōō Kiptaayaan Yēēsu Kiriistō.
53002001	Choo kituupchō, kimārēy kēēngʼuutwook kir akipō chōōnētoo Kiptaayaan Yēēsu Kiriistō ākōō wōloo rumtēēch :inyeentee. Kusoomook kilē
53002002	amaakany kuchuunnyō kāāpkootuutēkwook, ntā ā-ātyō nēē /kumwa kilē kaaku-itu :pērēētuu Kiptaayaan. Amaaran mpō nēē kilē kiimwoorēy kilēē nyoonēē :ōōrkooyoontēē aka ntā ku piich walak ntā /kēēmwooru kilē kiikusir :achaan ngʼaleechu nkōō parwa aka.
53002003	Maakany kuumēlmēēlook :chiich aka nkōō oor aka tōkōl. Mā ituuy :pērēētuunoonēē ākōy kutay :piich chaa chaangʼ Iriin /ākēēngʼoongʼu kipngʼōōkiyoontoonoonēē kipa /kēēngʼāmēy.
53002004	Kārēy :kipngʼōōkiyoontoonoonēē kir aka tōkōl nyoo kutunchinii :piich kipootō kir aka tōkōl nyoo rōōtēy :piich kilē pō Iriin sikuumuuk kuchuut :inyeentee Kōpō Iriin akuutōrōōr keey kilē Iriin.
53002005	Moopkootēēkwaan sōō, mpō kilē kyoomwoorwook ngʼaleechu kēēmii tōkōl?
53002006	Aku ānkēt :akwaan kiyoo rēēmēy kipngʼōōkiyoontoonoonēē, ākōy pērēētuuni /kungʼoongʼuuy.
53002007	Mii paannyēēnyi ku-irēy :kipngʼōōkiyoontooni pāyit nkōō ungʼoot, aku tāsēy taay ākōy /kuunaayta kiyoonēē rēēmēy.
53002008	Yoonēē nyuun ku tookuuy :kipngʼōōkiyoontoonoonēē akuupēlēy :Kiptaayaan Yēēsu chiichoonēē nkōō kāāpuusō nyoo chōōnēē kuutiinyiin. Ngʼāmēē :Yēēsu chiichoonēē kaamuukeenyiin paani kawaraka.
53002009	Chōōnēy :kipngʼōōkiyoontoonoonēē nkōō kaamuukaa Syeetaani akichō kuumēlmēēlō piich ngʼal chaa chaangʼ chēpō kwōngʼuut choo irēy.
53002010	Pāyiisyēērēē ngʼālyoon aka tōkōl nyēpō ngʼuurnan kuumēlmēēlēy piich choo pētii kupētsōōt. Pētsōōt :pichoochēē, āmu kiitay :akwaaneek kucham ngʼālyoontoo man /sikēēsāru.
53002011	Kunyuun, irēy :Iriin akwaaneek kuuran ngʼuurnan,
53002012	/ākēētilchi kiirwook tōkōl choo kiipāypāchi ngʼal chēpō ngʼōōki amaaran ngʼaleepō man.
53002013	Ku akwaan oo, choo kituupchō choo chāmook :Kiptaayaan, yāmēy kēēmwoochii Iriin kōōnkēy ākōy akipō akwaan. Lēē nyoonēē, āmu kiikwaraak :Iriin ālēku chēpō taay /kēēsārwook. Kiitapaanaak :kaamuukaa Toomirmiir ālēku chaachiich, paani kyaaran ngʼālyoontoo man.
53002014	Kiikuurook :Iriin kupunuunō lōkōōy choo kāroomēēn choo kiiku-āmwook sikeeramtee ōōwin nyēpō Kiptaayaantēēnyoon Yēēsu Kiriistō.
53002015	Kunyuun oo, choo kituupchō, anama ku karaam ākookiilchi koonēētuutēchoochēē kikēē-āmwook akeesirwaak.
53002016	Kiichameech :Paapa Iriin aku-ireech kēēpāypāyiituu ākōy kēēkānyēy kir nyaa karaam. Kanya kucheeraak :Kiptaayaantēēnyoon Yēēsu Kiriistō ākōō Paapa Iriin
53002017	akuukiilook a-ira ākoomwoorēy tukun choo kāroomēēn.
53003001	Kunyuun oo, choo kituupchō, āsooywēēch kitas taay :ngʼālyoontoo Kiptaayaan kuseet akunyōōru koonyit, kilēē wōloo kii lēē nkōō wōloonēē āmiikwaan.
53003002	Areer asaa kusārwēēch :Iriin nkōō wōloo mii :piich choo āwēēsēēn aku raacha, āmu mēēlē :piich tōkōl choo rānēy man.
53003003	Aku /kiirānēy Kiptaayaan akipō man. Kiilook akuriipook nkōō wōloo mii :Kipngʼōōkiyoon.
53003004	Kuurānēy kilē ā-irēy kiyoo kumwoorwook ākootāsēy taay ā-irēy kilēē nyoonēē āmu āpookwaan Kiptaayaan.
53003005	Kanya kuutoorētook :Kiptaayaan āsōwuu choomnyoo Iriin akaamurta kilēē Kiriistō.
53003006	Choo kituupchō, nkōō kaarinaa Kiptaayaan Yēēsu, kēēmwoorwook kilē ā-istoorēē keey tuupchēē aka tōkōl nyoo lēē saratan, nyoo mātuupēy koonēētuutēchoochēē kiikumwoorwook.
53003007	Ānkēt :akwaan kilē mārēy āmuustēēchaan choo kiimaakilēku sārotoon paani kiikimii ākōō akwaan.
53003008	Maaku-am āmiisyō nyēpō chiich amākiitō kir, aku kiikupāyiisyēy pērēēt ākōō langʼa simaku-iim chiich aka tōkōl nkōō akwaan.
53003009	Mpō ntā kiiyamaat kēēnyōōruu kir, ku kiiku-ir kilēē nyoonēē sikeeneetaak atuup kiyoo ku-irēy.
53003010	Paani kiikumii ākōō akwaan ku kikumwoorwook mpō kilē, "Chiich nyoo māmārēy kupāyiisyō, ku moomiisyō."
53003011	Kimwoorēy kilēē nyoonēē, āmu kutēērēy kilē sārātoon :piich walak nkōō akwaan. Mā-irēy kir, aku kwoongʼkwoongʼootēy piich choo irchinii keey tukuukwaak.
53003012	Nkōō kaamuukaa Kiptaayaan Yēēsu Kiriistō kēēmwoochinii pichu kilē kutēpi nyaa karaam akupāyiisyō sikunyōōru kiyoo āmēy.
53003013	Ku akwaan, choo kituupchō, āmoochoosyō ā-irēy choo kāroomēēn.
53003014	Nēē mākoonyitēy :chiich lōkōōyichu kusirwook, ku mārēy āsōwu chiichoonēē āmootēpi nkōō inyeentee sikuyoom :inyeentee.
53003015	Āmoo-āp chiichoonēē kilēē puunyoon, aku ā-isu kilēē tuupchēē.
53003016	Kilēē nyoonēē nyuun, kanya kukōōnook :Iriin kaalya ākōy nkōō oor aka tōkōl, āmu inyeentee ākityōōn nyoo kōōnuuy kaalya. Kanya kutēpō :Kiptaayaan kipootook tōkōl.
53003017	Āsirwook :aneen Paawulō tookwēēsuutēchu nkōō ēēruunyuun aneentee. Lēē nyēēnyi :wōloo āsirtooy parwa aka tōkōl kungʼuutu kilē chōōnēēnoon.
53003018	Kuupēēruurook tōkōl :Kiptaayaan Yēēsu Kiriistō.
54001001	Aneen nyi Paawulō kāāyooytooyiintoo Yēēsu Kiriistō nyoo kiilēwēnān :Iriin Sāruuniintēēnyoon kupunuunō Yēēsu Kiriistō nyoo kuumoongʼuuy.
54001002	Āsiruun inyēēn Tiimōti nyoo āchāmiin kilēē wēēriinyuun nyoo /kuurānēy ākēēpāyiisyēēchinii tōkōl Iriin. Kuupēēruurin :Paapa Iriin ākōō Kiptaayaantēēnyoon Yēēsu Kiriistō. Kuriireeniin akiinyōōru kaalya.
54001003	Kilēē yi kyoomwooruun, paani kyoomii āwēētii Makeetoonnya, ku mārēy itēpēē Ēpēēsō siimwoochi piich kukaaman keey meeneet tukun choo mā pō man.
54001004	Ikany kukaaman keey kumārārchi piich siiyēēn chēpō Yāwuutik chēpō kēny choo mēētoorētēy kir aka tōkōl. Āpuuy :ngʼaleechoochēē kwiintaan. Mēētoorētēy piich kumāngʼiisyō sopoon nyēpō man akutiirō keey Iriin.
54001005	Nēē kumii kēē-isuuy piich, kēēmārchinii kunyōōru choomnyoot nyoo chōōnēē moo nyoo rēēl, aku-ir kir nyoo nkēt kilē pō man akutiirō keey Iriin.
54001006	Kiikuchuunnyō :piich walak maakutiirēē keey Iriin akunam ngʼal choo mēētoorētēy kir.
54001007	Mārēy :pichoochēē kilēku koonēēt chēpō ngʼātuut amēēnkēt nyuun kir nyoo mwoorēy mpō ntā irtooy keey kilē kuunkēt.
54001008	Kiinkēt kilē kāroomō :ngʼātuut, nēē /kupāyiisyēērō nkōō oor nyaa karaam.
54001009	Kiinkēt mpō kilē /maakukōōnu ngʼātuutēchu akipō piich choo tiliilēēn. /Kiikukōōnu akipō piich choo mā tiliilō ākōō choo māchāmēy /keepayta. Pō :ngʼātuutēchu piich choo mēēwārēy Iriin ākōō kipngʼōōkiis. Pō :ngʼātuutēchu piich choo rumēy sikiikwaak ākōō piich walak.
54001010	Pō murēn nyoo rwēēy nkōō cheepyooso nyoo mā cheepyooseenyiin ntā ku cheepyooso nyoo rwēēy nkōō murēn nyoo mā poonteenyiin. Pō murēn choo āpēy keey ākōō piich choo chōōrēy piich. Pō piich choo mēlmēēliisyēy ākōō choo toomchinii piich ngʼal ākōō kir aka tōkōl nyoo mānāmēy keey nkōō koonēētuut chēpō man.
54001011	Miitō koonēētuutēchoochēē lōkōōy choo kāroomēēn choo /kiikukōōnaa a-amtaata. Kiipkoonēē :lōkōōyichoochēē pō kwōngʼuut wōloo mii Iriin nyoo loosunoot.
54001012	Ā-ōōchinaa Kiptaayaantēēnyoon Yēēsu Kiriistō kōōnkēy nyoo kiikōōnān kaamuuka, āmu kiirootaa kilē aneen chiich nyoo /kutiirēēnoon keey. Kiilēwēnān ā-irchi pāyiisyeenyiin,
54001013	mpō ntā kyoongʼāloolēēyaa inyeentee nkōō oor nyaa ra ākoonyāriilootēy piichiich. Kiriireenaan :Iriin nkōō yoonēē āmu kiimoonkēt kir nyoo kyoo-irēy akiitoomō aran inyeentee.
54001014	Kiinyōōwaa :Kiptaayaantēēnyoon kaat, āmu kiichamaa, mpō ntā kiimēērookēē /keechaman. Kii-iran acham inyeentee ākootiirēē keey.
54001015	Pō man ngʼālyoontooni aku karaam kuuran :chiich aka tōkōl: Kiichōōnēy :Yēēsu nyoo Meesaaya ngʼwēny kusāru kipngʼōōkiis. Aku aneen :akoongʼo nkōō pichoochēē nyoo kyoochō kipngʼōōkiyoon nyoo mātingʼ /keemwa!
54001016	Kiiriireenaan nyuun :Iriin nyoo kyoochō kipngʼōōkiyoon kwōngʼuut kusiir piich tōkōl choo kiikulēēlchi inyeentee sikungʼuutuunō :Yēēsu Kiriistō yoonēē murtaareenyiin tōkōl. Nēē muukēē /kēēsārwaa ākoonyōōru sopoon nyēpō ākōy, kuumuukēē mpō /kēēsāru piich walak.
54001017	Kunyuun, loosunoot akuukoonyitoot :Iriin nyoo pāytooyiisyēy ākōy nkōō ākōy, aku nyoo mākuurōōtēy. Lēē nyoonēē.
54001018	Wēēriinyuun, Tiimōti, āmwooruun ngʼaleechu kutuup keey nkōō ngʼal choo kiikumwooruun :ōōrkooy. Nēē tuupēy ngʼaleechoochēē, kuutoorētiin sii-ama pooryoot nyaa karaam
54001019	akiitas taay itiirēē keey Iriin akii-ir kiyoo inkēt kilē karaam. Kiikutay :piich walak ku-ir kilēē nyoonēē ākiikupētyō.
54001020	Walak nkōō pichoochēē kiiku-ir kilēē nyoonēē ku Umeenaayo ākōō Aleekisaanta. Kyootētō pichoochēē kupa ēēruun chēpō Syeetaani sikupa kusōwu kilē mā maraat kungʼalaala Iriin nkōō oor nyaa ra.
54002001	Ngʼālyoon nyuun nyēpō taay ku āmwooruun kilē isoochi piich tōkōl. Paani imii isooyēy, iriirchi Iriin kuriira akwaaneek akiimwoochi kōōnkēy.
54002002	Makaat /kēēsoochi pāytooy nkōō kāāntōōy sikēēmāngʼiisyēē ākōō kaalya ākōō tāloosyō ākēēnāmchi keey Iriin ākēēmāngʼiisyō māngʼoot nyoo /kuukoonyitēēch.
54002003	Karaam nēē ku-ir kilēē nyoonēē, akuupāypooyēy :Iriin, Sāruuniintēēnyoon
54002004	āmu mārēy kilē /kēēsāru piich tōkōl akusōwu ngʼālyoon nyēpō man.
54002005	Āmwooraa kilēē nyoonēē āmu Iriin ku ākoongʼo, akimii :chiich ākoongʼo nyoo tuuyēēch ākōō Iriin. Nyoonēē ku Yēēsu Kiriistō.
54002006	Kiitētō :Yēēsu sopoontanyiin sikusāru piich tōkōl. Ki-ira :ngʼālyoontooni nkōō pērēētuus choo yāmootēēn.
54002007	Nkanyi /kiikēēlēwēnān nyuun a-amta ngʼaleechoochēē kilēē kāāyooytooyiin. Kiyi āmwooraa ku ngʼālyoon nyēpō man, mā ngʼuurnan. Ānēētaa piich choo mā Yāwuutik ātiirēēy keey Iriin ākoomwoorēy ngʼal chēpō man.
54002008	Mākootēēn :murēn nkōō ārii aka tōkōl kusa, kwoopēy ēēruun im choo tiliilēēn, mānyālāchi keey ntā kukwiintoochi keey.
54002009	Kumārēy :chēēpyōōsōōy kuulookēy keey nkōō oor nyaa karaam. Makaat kuulookēy sirōōy chēpō koonyit akutingʼēy ātēpuut choo kāroomēēn. Māmārēy kuulēētēy puut nkōō oor nyoo māpō koonyit. Māmārēy mpō kuulookēy cheepkarneet nyēpō taapu, sanay ākōō sirōōy choo /kyoolēē rōōpiyō chaa chaangʼ.
54002010	Ku maraat nkōō :chēēpyōōsōōy choo kiikunāmchi keey ngʼālyoontoo Iriin kutingʼēy ātēpuut choo kāroomēēn.
54002011	Kumārēy kuuneet keey :cheepyooso aka tōkōl ngʼal nkōō oor nyēpō kaalya akwoop keey ngʼwēny.
54002012	Machamaat :cheepyooso kilēku koonēētiintoo ngʼālyoontoo Iriin ntā kupayta saanteenyiin. Mārēy kutēpēē nkōō oor nyēpō kaalya.
54002013	Āmwooraa kilēē nyoonēē, āmu Aatam nyi kiisip ku-ir :Iriin kupōk, nēē mii lētuun, ku-ir Aawa.
54002014	Aku kii mā Aatam nyoo kiimēlmēēl :Syeetaani, kii cheepyoosee nyi /kiikuumēlmēēl ākōy ku-ir ngʼōōki.
54002015	Makaat :cheepyooso kuriip koonyiin ākōō laakōōchiich nkōō oor nyaa karaam. Nēē murta akutiirō keey Iriin, akutingʼēy chamat, akutiliil, akuriipēy keey, kunyōōruuy sopoon nyēpō ākōy.
54003001	Pō man ngʼālyoontooni. Nēē mārēy :chiich kuuntōrōōrchi piich chēpō Kiriistō, ku kaakulēwēnchi keey pāyit nyēpō koonyit.
54003002	Ku maraat nyuun, :kāāntōōyiintoonoonēē ku chiich nyoo mātingʼēy lēēluut. Mārēy ku chiich nyēpō cheepyooso ākoongʼo aku chiich nyaa chikanaat, nyoo nkēt kiyoo irēy, nyoo koonyitoot, nyoo tookēy too aku chiich nyoo muukēy kuunēētiisyō.
54003003	Mā maraat ku chiich nyoo lēē kipōōkityoon ntā ku kipriiriyoon. Makaat ku chiich nyoo tala amākwiintoochinii chiich, aku mā chiich nyoo chāmēy :rōōpiyō.
54003004	Makaat ku chiich nyoo nkēt kuriip katanyiin kukaraam. Mārēy kuuro kilē koonyitēy akutēērēy inyeentee :laakōōchiich.
54003005	Nēē mēēmuukēy :chiich kuriip katanyiin kukaraam, oo, kuumuukēy kuriip kilē nee kaaniisaa Iriin?
54003006	Mā maraat /kēēlēwēn chiich nyoo toomō kukiil nkōō ngʼālyoontoo Iriin kuuntōrōōrchi piich walak. Nēē /kilēwēn chiich nyoo lēē nyoonēē, kuumuukēy kulas keey, /Kēērwoochi nyuun kilēē wōloo kiikuurwoochiintō Syeetaani.
54003007	Makaat kāāntōōyiintoonoonēē ku chiich nyoo koonyitoot nkōō wōloo mii :piich choo toomō kuuran Iriin simachuut ngʼērēpoo Syeetaani /akeengʼalaala nkōō oor nyaa ra.
54003008	Makaat :toorētiipō piich chēpō Kiriistō ku piich choo koonyitootēēn choo māsākēy ngʼalyap, mā kipōōkitiis, ama piich choo chāmēy :rōōpiyō.
54003009	Mārēy kuukiilchi keey ngʼālyoon nyēpō man nyoo /kiikēēngʼoongʼwēēch aku-irēy kir nyoo nkēt kilē pō man.
54003010	Kutoomō /keekwar kilēku toorētiipō piipō Kiriistō, kumārēy /keetyamta. Ku nēē /kaakeero kilē mātingʼēy ngʼālyoon, /kēēchāmchi kilēku toorētiik.
54003011	Mārēy :mpō chēēpyōōsōōy choo lēē toorētiik ku piich choo koonyitootēēn, choo māmwoorootēy seemseem. Mārēy ku chēēpyōōsōōy choo chikānootēēn /ākēērānēy nkōō kir aka tōkōl.
54003012	Makaat toorētiik kutingʼēy cheepyooso ākoongʼo aku chiich nyoo riipēy laakōōchiich ākōō katanyiin nkōō oor nyaa karaam.
54003013	Chiich aka tōkōl nyoo kaaku-ir nyaa karaam kuuloongʼuuy keey nkōō wōloo mii ngʼālyoontoo Iriin akunyōōru koonyit akukiil nkōō man nyēpō Yēēsu Kiriistō.
54003014	Kaasiruun ngʼaleechu ākoopkootaa soonyeen nkōō moonyuun kilē lēēkit āchō wōloonēē,
54003015	si nēē koo ratan :ngʼala nkōō wōli, ku ānkēt wōloo maraat kutēptō :piich chēpō Kiriistō. Pichoochēē ku choo kiikwar :Iriin nyoo sopoot kilēku kaaniiseenyiin. Pichoochēē ku kiptālēny aku tiiriir choo tiirēy man.
54003016	Ngʼālyoon nyēpō man kilē ōōw :kiyoo kiikungʼoongʼwēēch :Iriin ku nyi: /Kiikunam inyeentee kilēē chiich aka tōkōl, kingʼuutu :Toomirmiir nyoo Tiliil kilē pēērēy keey. Kiiro :malaykeen. /Kiikyaamtaata inyeentee nkōō kōōrootin. /Keeran inyeentee mu ngʼwēny, /ākēē-āp kiwō im wōloo mii :tōrōōrin.
54004001	Ngʼuutuuy :Toomirmiir nyoo Tiliil kutooku nkōō pērēētuus choo pkoonēy kilē chuunnyēērēē :piich ngʼālyoon nyēpō man akutuup ngʼaleepō :toomirmiirēy chēpō ngʼuurnan ākōō koonēētuut choo pkoonēē wōloo mii toomirmiirēy chaa raacheen.
54004002	Mēlmēēliisyēy :pichoochēē amaakuunkēt ngʼuurnan ākōō man.
54004003	Rēētēē :pichoochēē piich kwoopiisyō. Mwoochinii piich kutaya keey kwoomēy tukun walak mpō ntā kii-irēy :Iriin āmiisyō kilē kutaak :piichiich choo nkēt man akwaam kumwoochinii inyeentee kōōnkēy.
54004004	Āmwooraa kilēē nyoonēē, āmu karaam :kir aka tōkōl nyoo ki-ir :Iriin. Māmārēy /keetay kir mpō ākoongʼo nēē /kutookēy /kēēmwoochinii Iriin kōōnkēy,
54004005	āmu irēy :ngʼālyoontoo Iriin ākōō saayeet :kir aka tōkōl kutililiit.
54004006	Nēē ngʼuuti tuupchēēnichooch ngʼaleechu, ku kee-ir pāyiisyoo Yēēsu Kiriistō nkōō oor nyaa karaam. Itiirēē keey ngʼālyoon nyēpō man nyoo /kiikuuneetin nyoo ituupēy.
54004007	Itayee keey siiyēēn chēpō sōlwoonti choo mānāmēy keey nkōō araa Iriin. Mārēy ineet keey itēpēē kilēē wōloo mārtooy :Iriin.
54004008	Nēē ineet ichuulaata pōōrtāngʼuungʼ, kuutoorētiin nkōō ngʼwēny, ku nēē tēpēē nyuun kilēē wōloo mārtooy :Iriin, ku sāruun nkōō sopoon nyēpō ngʼwēny ākōō nyēpō kōōrēē nyoo chōōnēy.
54004009	Pō man ngʼālyoontooni aku karaam kuuran :chiich aka tōkōl.
54004010	Kiikiilēēchaan keey kēē-irēy pāyit kwōngʼuut ākēēnyārilsōōt kilē sikuuran piich ngʼālyoon nyēpō man. Kitiirēē keey Iriin nyoo sāpoot nyoo inyeentee ku Sāruuniin nyēpō piich tōkōl choo kiikutiirō keey inyeentee.
54004011	Makaat ikiil ngʼaleechoochēē paani inēētiisyēy.
54004012	Kumeekany kureengʼin :piich āmu teemanangʼ. Inyēēn nyuun nyoo mārēy kuurōōtēēniin :piich tōkōl choo kiikuuran ngʼālyoontēē, wōloo ingʼālooltooy ākōō wōloo itēptooy, wōloo ichāmtooy piich, wōloo irāntooy Iriin, ākōō tiliilin nyoo itingʼēy.
54004013	Ipāyiisyēērēē pārooyin nyoo mii ku toomō a-itu, isōōmānchi piich ngʼālyoon, i-āmchinii akiinēētēy.
54004014	Kimeereengʼ kaamuukaanoonēē kiikōōnin :Iriin kupunuunō kiyoo kiimwooru ōōrkooyoontō aka paani kiikōnōōriin :kāāntōōy chēpō piich chēpō Kiriistō ēēruunēkwaak.
54004015	Itē keey tukuuchoochēē akiikiilchi keey kilē siiny sikuuro :chiich aka tōkōl wōloo itāstooy taay.
54004016	Makaat iriip sāpoontāngʼuungʼ akiiriip ngʼal choo inēētēy. Imurtoochi ngʼaleechoochēē āmu nēē i-ir kilēē nyoonēē, inyōōruuy nkōō piich choo inēētēy sopoon nyēpō ākōy.
54005001	Āmēē-ārāsi pooyoon nēē mii ingʼāloolchinii, ingʼāloolchinii kilēē paani ingʼāloolchinii āpoongʼuungʼ. Ingʼāloolchi wēēchin kilēē wēēchiikwook.
54005002	Nēē chēēpyōōsōōy, i-āp aka tōkōl kilēē eeyeengʼuungʼ. Nēē tiipin, i-āp akwaaneek kilēē tiipiikwook akiitikoon nkōō oor nyoo tiliil.
54005003	Makaat /kēēriip chēēpyōōsōōy choo lēē mōsōōk choo moomii piich choo riipēy.
54005004	Ku nēē tingʼēy :cheepyooso nyoo lēē mōsōk laakōōy ntā ku kōōkōtiin, ku maraat :laakōōchoochēē kuuwar Iriin akuriip sikiikwaak, kuukōngʼwaangʼ ntā ku kōōkōngʼwaangʼ. Nēē-ir kilēē nyoonēē, kumii kurookuuy kiyoo /kiiku-irchi akwaaneek. Ngʼālyoon nyoonēē nyoo chāmēy :Iriin.
54005005	Cheepyooso nyoo kiikungʼātu inyeentee ākityōōn, amoomii :chiich nyoo tākuriipēy, kitiirēē keey Iriin kipaat. Sooyēy pērēēt ākōō langʼa kuriirchinii Iriin.
54005006	Ku cheepyooso nyoo lēē mōsōk nyoo kiicham tukun chēpō lala, ku kiikima :nyoonēē kusopoot.
54005007	Makaat imwoochi piich chēpō Iriin ngʼaleechu, simāmwoorēy :chiich ngʼal chaa raacheen akipō akwaaneek.
54005008	Chiich aka tōkōl nyoo mēētoorētēy tilyayiichiich aku nyēpō taay piich chēpō katangʼwaangʼ, ku kaakutay ngʼālyoontoo Iriin. Ra :chiichoonēē kusiir chiich nyoo toomō kuuran ngʼālyoontoo Iriin.
54005009	/Sikēē-ititō cheepyooso nyoo lēē mōsōk pichu kuutoorētēy, ku maraat kutingʼēy kēnyiis tamanwook lo ku tas taay, amaawō kō aka.
54005010	Makaat ku cheepyooso nyoo tookunoot nkōō pāyiisyōōn choo kāroomēēn kilēē mpō kuriip laakōōchiich nkōō oor nyaa karaam, kutaak too, kuutoorēt tuupchēēnik walak akuutoorēt piich choo :nyārilsōōt. Makaat nyuun kuukiil keey ku-ir tukun choo kāroomēēn.
54005011	Mamakaat /kēē-ititō chēēpyōōsōōy choo lēē mōsōōk choo tākumēnkēēchō. Āmwooraa kilēē nyoonēē, āmu nēē pāyu akwaaneek mākuut chēpō pōōr, kumar kilē tākwoopān akumētō kuukiilchi keey pāyiisyoo Kiriistō.
54005012	/Kēērwoochi nyuun akwaaneek āmu kiikupit kiyoo kiiyoomiis Iriin kilē irchinii.
54005013	Kiicham :chēēpyōōsōōchoochēē kuuluumootō koorin kuupootootō saayitiisyakwaak. Mā nyoonēē kipaat, mwoorootēy seemseem kuuchuutootēy keey ngʼal choo mā pootō akungʼāloolootēy ngʼal choo mēērookēē /kēēmwoorēy.
54005014	Kunyuun, āmwoochinaa chēēpyōōsōōy choo lēē mōsōōk choo tāku mēēnkēēchō /kēē-āp, kunam laakōōy akuriip kooriikwaak simānyōōru :Syeetaani pārooyin kungʼalaaleeneech nyaa ra.
54005015	Āmwooraa kilēē nyoonēē āmu kiikuwāliisyō :walak kupa wōloo mii :Syeetaani akupa kutuup ngʼaleechiich.
54005016	Ku nēē mii :piich choo kiikucham Iriin akutingʼēy nkōō kooriikwaak chēēpyōōsōōy choo lēē mōsōōk, ku mārēy kuutoorēt chēēpyōōsōōchoochēē nkōō oor aka tōkōl kumāmēti nyikiisinoonēē kaaniisa. Nēē kaaku-ir kilēē nyoonēē, kuutoorēt :kaaniisa mōsōōkik choo moomii chiich nyoo toorētēy.
54005017	Makaat /kēēkoonyitēy /ākēētoorētēy kāāntōōy choo ntōrōōrchinii kaaniisa nyaa karaam, kitya ku choo āmtooy ngʼālyoon akuunēētēy.
54005018	Āmwooraa kilēē nyoonēē, āmu mwoorēy :siruut kilē, "/Mākurēētēē sikiryō kwaam suus nēē kāsānēy tukun." Akumwoorēy mpō kuureer kilē, "Rookēē :chiich nyoo ka-ir pāyit kunyōōru kir."
54005019	Ameeran ngʼālyoon nyoo /kākumwooru /keengʼalaala kāāntōōyiin nyaa ra, ākōy nēē kaakumwooru :sōwi choo lēē ārēēny ntā ku sōmōk kilē lēē nyoonēē.
54005020	Nēē ir :chiich ngʼōōki, ikar koongʼ kutēērēy :piich, sikuuwāriisyō :chuuchō walak.
54005021	Kunyuun oo, Tiimōti, āmwooruun nkōō taayuu Iriin ākōō nyēpō Yēēsu Kiriistō ākōō mpō nkōō taayuu malaykeen choo lēwēnootēēn, kilē ituup ngʼaleechoochēē nyoo mēēlēwēnēy chiich. Māmārēy icham piich walak kusiir walak.
54005022	Amēēchōōchi ikonoor chiich ēēruunēkuuk paani /kulēwēnēy ku-ir pāyiisyoo Iriin, ameekany keenaamteen :ngʼōōki chēpō piich nēē ir piich ngʼōōki. Itēpō itiliil.
54005023	Mēērēēy pēr kipaat, mārēy irēēy tiipaay tukutēēn akipō kōōrōōy pō moo nyoo iimiin ākēny.
54005024	Mēēmuukēē ku-ungʼiisyō :ngʼōōkipō piich walak. Kisip /kēērōōtēy kilē weel kitoomō keepa /kēērwoochi. Ku chēpō walak, ku-ungʼootēēn ākōy pērēētuuni pō lēt kipa /kēērwoochinii.
54005025	Nkōō oor nyoo lēē nyoonēē, kuusip kutookuuy :kāroomin nyēpō pāyiisyōōn chēpō piich walak. /Kungʼoongʼuuy mpō :choo tāku ungʼootēēn pērēētuu aka.
54006001	Piich choo kiikutiirō keey Iriin aku ōōtwook, ku maraat kuukoonyit mōkōrēēkwaak /simakungʼalaala kaarinaa Iriin nkōō oor nyaa ra nkōō mpō koonēētuutēchiich.
54006002	Ōōtwook choo kiikutiiro keey mōkōrēēkwaak Iriin, kumāpārooyin nyoonēē nyoo irēy akwaaneek kumēēkoonyit mōkōrēēchoochēē. Karaam kuukiilchi keey pāyiisyēēngʼwaangʼ, āmu piich choo toorētēy :pāyiisyōōnoonēē ku piich choo kiikuuran ngʼālyoontoo Iriin /ākēēchāmēy. Ngʼal choochēē choo rookēē inēētēy akii-āmtootēy.
54006003	Nēē neet :chiich ngʼal choo mānāmēy keey ākōō koonēētuut chēpō man chēpō Kiptaayaan Yēēsu Kiriistō, ntā kuuneet kir nyoo mā-irēy piich kupa wōloo mii Iriin,
54006004	ku kiikuulaampuus chiichoonēē :lasataa keey āmēēnkēt kir. Kiicham :chiich nyoo lēē nyoonēē ngʼal chaa chaangʼ ākōō kwiintaan. Āpuuy :ngʼaleechoochēē ngʼat koongʼ, syalat, kungʼalaala keey :piich nkōō oor nyaa ra, ākōō kaapkootuut chaa raacheen.
54006005	Chuunchuunsōōt :mētēwēyiipō piich akipō kāāpkootuut chaa raacheen choo tingʼēy :pichoochēē. Pichwēēchu chu /kiikeesara ngʼālyoon nyēpō man akuupkootēy kilē ālēē nēē cham :chiich kutuup araa Iriin kunyōōru mōkōrnoonti mu ngʼwēny.
54006006	Ku nēē nāmchi keey :chiich pāyiisyoo Iriin, amātingʼēy ngʼat koongʼ nyēpō tukun, kunyōōruuy mōkōrnoonti nyoo ōōw nyēpō kipsēnkwēt.
54006007	Āmwooraa kilēē nyoonēē āmu moomii kir nyoo /kiikunamteech, āmoomii kir nyoo kwoopēy paani kakumēērō.
54006008	Ku nēē kunyōōru kir nyoo kaku-am ākōō kir nyoo kakuulaak, keekany kuyameech :choochēē.
54006009	Piich nyuun choo wāsēy tukun kilē sukumokornoon, kuwiirchinii :ngʼaleechoochēē kootyāmuut akurat. Irēy :ngʼaleechoochēē ku-ir tukun chaa chaangʼ chēpō sālwoonti akunyōōru ngʼat koongʼ nyēpō tukun chēpō ngʼwēny. Irēy :ngʼaleechoochēē piich kupētyō akumēērō.
54006010	Āmwooraa kilēē nyoonēē āmu rāyiityō nyoo ōōw kuchōōnēē chamataa rōōpiyō. Piich choo yuuchinii rōōpiyō ku kiikuchuunnyō nkōō wōloo mii ngʼālyoontoo Iriin akumārchi keey ngʼwoonin nyoo mātingʼ /keemwa.
54006011	Ku inyēēn nyoo ipō Iriin, ku mārēy i-istoorēē keey wōloo mii :ngʼaleechoochēē akiituup sopoon nyoo tiliil, ināmchi keey Iriin akiitiirō keey inyeentee, ichāmēy piich walak, imuurtoochinii ngʼal akiitālāyiituuy.
54006012	I-am pooryoot nyaa karaam akipō ngʼālyoontoo Iriin. Inkēt kilē kiikuurin :Iriin inyōōru sopoon nyēpō ākōy. Kunyuun, ikiilchi keey sopoontonoonēē kiiran :inyēēn kutēērēy :piich chaa chaangʼ.
54006013	Nkōō taayuu Iriin nyoo tēnii kir aka tōkōl sopoon, ākōō mpō nkōō taayuu Yēēsu Kiriistō, nyoo kiiran nkōō taayuu Pōōntyō Pilaato kilē inyeentee ku Meesaaya, āmwooruun kilē
54006014	ikiilchi keey ngʼālyoontoo Iriin. Meekany inyōōru tisya ntā /keengʼalaaleeniin nyaa ra. Iriip keey kilēē nyoonēē ākōy pērēētuu nyoo chōōnēy :Kiptaayaantēēnyoon Yēēsu Kiriistō.
54006015	Mutuuy inyeentee :Iriin nkōō pērēētuunyiin nyoo kiikulēwēn. Tōrōōroot :Iriin aku inyeentee ākityōōn :pāytooyiin nyoo moomii aka. Inyeentee pāytooyiintoo pāytooyiik aku mōkōryoontoo mōkōrō.
54006016	Iriin ākityōōn :nyoo māmēērēy ākōy, akumāngʼiisyēy nkōō lēpooyin nyoo mākuurōōtēy. Moomii :chiich nyoo kiikuuro Iriin ntā nyoo muukēy kuuro. Lēyyē, kuukoonyitō :Iriin akupāyta ākōy. Lēē nyoonēē.
54006017	Imwoochi choo tingʼēy mōkōrnoonti nkōō ngʼwēny kilē malas keey amātiirō keey tukuuchoochēē. Tukun :tukuuchoochēē choo /mākiinkēt taay ākōō lēt. Kir nyoo maraat ku-ir ku kutiirō keey Iriin nyoo kōōnēēch kir aka tōkōl kuyameech, aku-irēēch :tukuuchoochēē kēēpāypāyiituu.
54006018	Imwoochi pichoochēē kupāyiisyēērēē rōōpiyēēkwaak ku-ir tukun chaa chaangʼ choo kāroomēēn, kilēku chēērēēlmoo, akichāmēy kurāmtooy tukun ākōō piich walak.
54006019	Nēē ir kilēē nyoonēē, ku kaakuusiintoochi keey mōkōrnoonti nyoo tiirēē keey mu kōōrēē nyoo chōōnēy, sikuukiilchi keey sopoon nyēpō man.
54006020	Tiimōti, koomwooruun kilē iriip kir aka tōkōl nyoo kiikukōōnin :Iriin. I-istoorēē keey kwiintaan ākōō ngʼal chēpō sālwoonti nkōō wōloo mii :piich choo lāsēy keey kilē tingʼēy ngʼoroomnyō. Mā ngʼoroomnyō nyoonēē nyēpō man.
54006021	Irēy keey :pichoochēē kilē ngʼoroomō ākiikuchuunnyō nkōō wōloo mii ngʼālyoontoo Iriin. Kuupēēruurook nyuun :Iriin.
55001001	Aneen nyi Paawulō kāāyooytooyiin nyoo ā-irchinii Yēēsu Kiriistō pāyit. Ā-iraa pāyiisyōōnoonēē āmu kiilēwēnān :Iriin. Kiiyookwoon soochō ā-āmchi piich akipō sopoon nyēpō ākōy nyoo kiiyoomiisēēch kupunuunō Yēēsu Kiriistō.
55001002	Āsiruun inyēēn wēēriinyuun Tiimōti nyoo āchāmēy. Kuupēēruurin :Paapa Iriin ākōō Kiptaayaantēēnyoon Yēēsu Kiriistō. Kuriireeniin akukōōnin kaalya.
55001003	Āpāyiisyēēchinaa Iriin nyoo ānkēt :aneen kukaraam kilēē paani kiipāyiisyēēchi sikiichuuch ākōō mpō kuukōtiināchuuch. Ākoomwoochinaa Iriin kōōnkēy akipō inyēēn pērēēt ākōō langʼa.
55001004	Nēē apkaat :aneen wōloo kiiriirta pērēētuuni kiikumētooy keey, kwaaman :ēēmō kilē ntā arootiin saapaypayiitu.
55001005	Ānkēt :aneen kilē irānēē Iriin nyoo mātingʼ /keemwa kilēē :kōōkōngʼuungʼ Lōōyis ākōō eeyeengʼuungʼ Yuunis.
55001006	Kutuup keey nyuun nkōō nyoonēē, ku āpkootuun kilē ikany kungʼuutu keey :kaamuuka nyoo kiikōōnin :Iriin paani kyookōnōōriin ēēruunēchuuch.
55001007	Mēēlē kiikōōnēēch :Iriin Toomirmiir nyēpō kāwāriisyō, aku kiikōōnēēch Toomirmiir nyēpō kaamuuka, choomnyoot ākōō kaapkootuut choo kāroomēēn.
55001008	Amēēwāriisyō imwoochinii piich akipō Kiptaayaantēēnyoon ntā akipō aneen nyoo arataat āmu āpāyiisyēēchinii inyeentee. Ikany kēēnyārilyēē :tōkōl akipō lōkōōy choo kāroomēēn kēētiirēē keey kaamuukaa Iriin.
55001009	Mēēruutyēērēē kilē Iriin nyoo kiikusārwēēch ākiikukuurēēch kēēpāyiisyēēchii nkōō sopoon nyoo tiliil. Maa-ir kilēē nyoonēē akipō kir aka tōkōl nyoo kiikee-ir, ki-ir kilēē wōloo mārtooy inyeentee nkōō moonyiin ākōō choomnyeenyiin ākityōōn. Kiisip kuchameech :Iriin kutoomō /kēētoowu ngʼwēny
55001010	akungʼuutwēēch choomnyoonoonēē paani kiichō Sāruuniintēēnyoon Yēēsu Kiriistō. Kiikuupēlwēēch :Kiriistō meerat akungʼuutwēēch oor nyēpō sopoon nyēpō ākōy kupunuunō lōkōōy choo kāroomēēn.
55001011	Kiikulēwēnān :Iriin nyuun a-amtaata lōkōōyichu. Kiikulēwēnān ālēku kāāyooytooyiin akaaneetaata ngʼālyoon nyēpō man.
55001012	Kiyoonēē nyoo /kiinyāriilchinoon kilēē nyēēnyi. Mpō ntā lēē nyoonēē, kumoowārēy :aneen, āmu ānkēt chiichi kyootiirēē keey ākootingʼēy man kilē muukēy kuriip kiyoo kiikuurchoon a-ir ākōy pērēētuu nyoo wārākēē.
55001013	Tiimōti, ineet piich kilēē wōloo kyoonēētitooy, akiitiirēē keey Yēēsu Kiriistō akiicham kilēē wōloo kyoochāmtooyaa.
55001014	Iriip ngʼaleechoochēē kāroomēēn choo /kiikēēkōōnin. Kuutoorētin :Toomirmiir nyoo Tiliil nyoo mii nkōō achaan tōkōl.
55001015	Inkēt :inyēēn kilē kiikumētaa :piich tōkōl chēpō kōōroo Eesya choo kiikumii tōkōl kupootō mpō Pukēēlō ākōō Ērmookēnē.
55001016	Āsooyaa kilē kuriira :Iriin kaa Ōnēsipōōrō, āmu inyeentee nyoo kiichō kuukaaykaayan akuukiilān ākēny. Kiichō kuurootān nyoo maawar kilē arataat aneen.
55001017	Kii nēē itu Rooma, kuwasaataan wōltō aka tōkōl ākōy kunyōōrwoon.
55001018	Āsooyaa kilē kuriira :Kiptaayaan Ōnēsipōōrō ākōy pērēētuuni /kuurwoochinii piich. Ānkēt :akwaan wōloo kiitoorētitoon :Ōnēsipōōrō paani kiikumii tōkōl Ēpēēsō.
55002001	Wēēriinyuun, Tiimōti, ikiil, āmu inkēt kilē chāmiin akutiiriin :Yēēsu Kiriistō.
55002002	Tukun chaa chaangʼ choo kiiteer :inyēēn aneet :aneen piich chaa chaangʼ ku āmāraa nyuun ineet :inyēēn piich choo tiirēē keey Iriin choo muukēy kuuneet piich walak.
55002003	Ikiringʼ nyaril ākōō achaan kilēē chiich nyoo āmēy pooryoot nyaa karaam akipō Yēēsu Kiriistō.
55002004	Nēē chuut keey :chiich nyēpō luk pāyiisyōōn walak, ku maakuumuukēy kuupaypaay chiitō nyoo ōōw nyoo pāytooy lukēē.
55002005	/Mākuutēnii chiich kuutwō nyēpō kiiripō ākōy kutuup ngʼātuut chēpō kiiripō.
55002006	Pāliin nyoo kiilēy keey kwoomēy pareek chēpō taay.
55002007	Tiimōti, ipkooti keey kiyoo āmwooraa, āmu maraat ku-irin :Kiptaayaan isōwu ngʼaleechu tōkōl.
55002008	Makaat inamee mēt kilē kiingʼeeta meerat :Yēēsu Kiriistō nyoo kiichōōnēē kōpō Tāwuti. Āmu ā-āmtootēyaa lōkōōy choo kāroomēēn,
55002009	/keenyariilan ākōy /keeratan kilēē yoo kaanyeeraa ngʼal. Aku mēēmuukēē nyuun /keerat ngʼālyoontoo Iriin.
55002010	Ārānēy akiringʼ kir aka tōkōl akipō piich choo kiikulēwēn :Iriin, sikusāru akwaaneek :Yēēsu Kiriistō akunyōōru sopoon nyēpō kwōngʼuut nyēpō ākōy.
55002011	Pō man ngʼālyoontooni. "Nēē kakumēērō mu Kiriistō kēēmāngʼiisyēy ākōō inyeentee.
55002012	Ku nēē kukiringʼ :achaan, ku pākēēpāytooy ākōō inyeentee. Ku nēē kutay inyeentee, kiwō kutāyēēch mpō :inyeentee.
55002013	Mpō ntā mā kupō man, kupō man inyeentee, āmu mēēmuukēy kutay keey."
55002014	Makaat ipkooti piich ngʼaleechu āmwooruun. Imwoochi nkōō taayuu Iriin kilē moopooryēēchinii ngʼal. Moomii :kir mpō kiitēēn nyoo toorētēy kwiintaanichoochēē, akuumuukēy kuululuuk kāāpkootuut chēpō pichu tēērēy.
55002015	Ityam wōloo imuuytooy i-ir pāyiisyēēngʼuungʼ nkōō oor nyaa karaam nyoo chāmēy :Iriin siiryoongʼēē taayuu Iriin kumēētingʼēy kāāwāriisyō. Makaat ineet ngʼālyoon nyēpō man kilēē paani lēē.
55002016	Istoorēē keey imwoorootēy ngʼal choo mānāmēy keey ākōō ngʼālyoontoo Iriin. Āmwooraa kilēē nyoonēē, āmu, piich choo chuutēy keey ngʼal choo lēē choochēē, kutāsēy taay kulōōwiituuy nkōō wōloo mii :Iriin.
55002017	Āmootēy :koonēētiisyoo pichoochēē piich kilēē paani āmootēy :chēēsēērkēēch kēēlpō chiich. Walak nkōō pichoochēē ku Umeenaayo ākōō Pilēētō
55002018	choo kichuunnyēērō ngʼālyoon nyēpō man. Mwoorēy :pichu kilē ki-ira kēny :ngʼeetataa meerat kululuukaata kaarana nyēpō piich walak.
55002019	Mpō ntā lēē nyoonēē, kutākuuryoongʼoot :kiptēlēny nyēpō Iriin ākēērōōtēē siruutēchu mwoorēy kilē, "Nkēt :Iriin piich choo lēē chaachiich." Aku "Chiich aka tōkōl nyoo chāmēy Kiptaayaan ku maraat kuwala nkōō rāyiityō."
55002020	Nkōō kō aka tōkōl nyoo ōōw ku miitō :kikoompeen choo /kiku-irtaara ta-aapu ākōō chēpō peeteen. Miitō mpō choo kiiku-irtaara keet ākōō chēpō tangʼat. /Kupāyiisyēērēē kikoompeen chēpō koonyit /kēēpāyēy too, ku chu mā pō koonyit /kēēpāyiisyēērēē pērēētuu aka tōkōl.
55002021	Kunyuun, nēē tiliil keey :chiich aka tōkōl, kulēkuuy kikoompō nyoo tiliil nyoo muukēy :chiich nyēpō koot kupāyiisyēērō nkōō pāyit aka tōkōl nyaa karaam.
55002022	Tiimōti, istoorēē keey mākuut chēpō pōōrpō naran chēpō rāyiityō akiituup oor nyēpō man, nyēpō kaarana, nyēpō choomnyoot ākōō kaalya. I-ir kilēē nyoonēē ākōō piich choo sooyēy Iriin nkōō moo nyoo tiliil.
55002023	I-istoorēē keey kwiintaan chēpō sālwoonti. Inkēt inyēēn kilē āpuuy :ngʼaleechoochēē riiri.
55002024	Machamaat nkōō kipāyityoon nyoo irēy pāyiisyoo Kiptaayaan ku-ir riiri. Makaat kutalayiit nkōō wōloo mii :chiich aka tōkōl, kuuneet nyaa karaam akimurtooy ngʼal chaa chaangʼ.
55002025	Ku nēē mii :piich choo kwiintoochinii inyeentee, ku maraat ku-isu pichoochēē muutyō akutingʼēē moo kilē muukēy :Iriin ku-ir akwaaneek kuwāliisyō tākusōwu man.
55002026	Kuumuukēy nyuun :akwaaneek kusōwu man sikuchirila ngʼērēpoo Syeetaani nyoo kiikunam siku-ir kiyoo mārēy :inyeentee.
55003001	Tiimōti, ipkaataata kee ngʼālyoontooni: Kōrōmiituuy :pērēētuusyēk chēpō lēt.
55003002	Lēkuuy :piich piich choo chāmēy keey kipaat akicham rōōpiyēēkwaak. Lāsēy keey akumēēnnyō. Ngʼāloolootēērēē piich walak nkōō oor nyaa ra, amēēwārēy sikiikwaak, amātingʼ kumwa kōōnkēy nkōō kir aka tōkōl. Lēkuuy piich choo mā tiliilō nkōō taayuu Iriin,
55003003	amātingʼēy choomnyoot. Māriirēē piich, akuutoomchinootēy piich ngʼal, amātingʼ kuriip keey ngʼal. Sāmisiituuy, akichāmēy ku-irēy ngʼal chaa raacheen.
55003004	Āltooy keey, akuturchinootēy ngʼal. Āpēy keey kilē nkēt kir aka tōkōl. Lēkuuy piich choo kiicham lala kusiir kucham Iriin.
55003005	Irtooy keey kilē pō Iriin, akutāyēy nyuun kaamuukeenyiin. I-istoorēē keey piich choo lēē choochēē.
55003006	Mii :walak nkōō pichoochēē choo chōōrtooy keey kēēstoonipō piich akupa kuumēlmēēlootō chēēpyōōsōōy choo kuskusō mētēwēy choo kiikunyikisiiti :ngʼōōki akiikupayta :mākuut chēpō kir aka tōkōl.
55003007	Wāsēy :chēēpyōōsōōchoochēē koonēētuut chaa reelacheen kuumān aku mēēmuukēy nyuun kusōwu ngʼālyoon nyēpō man.
55003008	Kārēy :pichoochēē ngʼālyoon nyēpō man kilēē paani kiikārēy :Yaanee ākōō Yaampuree Muusa. Piich :pichu choo kiikukwōngʼyō ākiikupētyō nkōō man.
55003009	Mā-itēy nyuun :pichoochēē ōy, āmu rōōtēy :chiich aka tōkōl sōlwoonti nyoo tingʼēy akwaaneek kilēē wōli /kiikuurōōtitooy nyēpō Yaanee ākōō Yaampuree.
55003010	Tiimōti, āpkootaa kilē inkēt :inyēēn akipō koonēētiisyeenyuun ākōō wōloo ātēptooy. Inkēt :inyēēn wōloo āpāyiisyēēchinaa Iriin nkōō sopoon nyaanyaa ākōō wōloo ārāntooy. Inkēt inyēēn mpō kilē māsip ānārēēkaa ākootingʼēy choomnyoot ākōō kirintaar.
55003011	Inkēt :inyēēn mpō wōloo kyaakiringʼtaa usāt nyoo kyoonyōōru ākōō nyāriluut paani kyoomii Antyookya, Ikoonnya ākōō Luustra. Mpō ntā kilēē nyoonēē ku kiisārwaa :Kiptaayaan nkōō tukuuchoochēē tōkōl.
55003012	Pō man kilē /ku-usēy chiich aka tōkōl nyoo kāchāmchi keey kutuup Yēēsu Kiriistō.
55003013	Ku piich choo kiiku-ir ngʼōōki, choo mēlmēēliisyootēy, kutāsēy taay kuraachiituuy kitya kuumēlmēēliisyootēy /ākēēmēlmēēlootēy akwaaneek.
55003014	Akipō inyēēn nyuun oo, Tiimōti, itas taay ituup kir nyoo /kiikuuneetin akiiran, āmu inkēt :inyēēn pichu kiineetin
55003015	ākōō mpō wōloo kiinkētitō siruut chēpō Iriin kungʼeetee miningʼiityēēngʼuungʼ. Kiitoorētin :siruutēchoochēē isōwu kilē /kusāruuy piich nēē tiirō keey Meesaaya Yēēsu.
55003016	Pkoonēē :siruutēchoochēē tōkōl wōloo mii :Iriin. Kāroomō :siruutēchoochēē, nēē /kiinēētiisyēērō /akeekara koongʼ tukun chaa raacheen, /keechuula ngʼal /ākēētukoonō piich kumāngʼiisyō sopoon nyoo maraat,
55003017	sikuchēpō :chiich nyēpō Iriin kukaraam akipō pāyit aka tōkōl nyaa karaam.
55004001	Ku aniin nyuun oo, Tiimōti, āmāraa āmwooruun nkōō taayuu Iriin ākōō nyēpō Meesaaya Yēēsu nyoo rwoochinii pērēētuu aka piich choo sāpsōōt ākōō choo kiikumēērō kilē,
55004002	i-amta ngʼālyoontoo Iriin pērēētuu aka tōkōl, nēē kā kōrōōmō :ngʼala ntā ku kuskusō. Imurta paani inēētēy piich ngʼālyoontoo Iriin, ikar koongʼ, itukoon, akiikiil.
55004003	Āmwooraa kilēē nyoonēē, āmu chōōnēy :pērēētuu nyoo maakumārēy :piich kucham kir nyoo nēētēy :siruut chēpō man. Tuupēy :pichoochēē kir nyoo mārēy :pōōrwēyiikwaak akuwas koonēēt choo nēētēy akwaaneek kir nyoo kiichāmēy kuteer.
55004004	Kārēy mēt kumateer ngʼālyoon nyēpō man akutuup siiyēēn choo māpō man.
55004005	Akipō inyēēn, āmwooruun nyuun kilē ikiil nkōō oortin tōkōl. Ikiringʼ nyāriluut choo kēēnyōōru. I-ir pāyit nyoo /kumārchinii āmtooyiin ku-ir. I-ir pāyiisyēēngʼuungʼ tōkōl nyoo maraat i-ir.
55004006	Āmwooruun kilēē nyoonēē āmu mii ku-ituuy :pērēētuu nyoo keepa /kēētētooyoon /kee-ireenaan kōrōs. Kaaku-it :pērēētuu nyoo āruutoorēēy kōōrooni.
55004007	Kaa-am :aneen pooryoot nyaa karaam. Kaawaangʼ cheemureenyuun akyookiilchi keey man.
55004008	Mii nyuun kukānyoon :kuutwēēnyuun nyoo kōōnoon :Iriin akipō tiliilin. Kuutwoonoonēē ku nyoo kōōnuuy :Kiptaayaan nyoo tiliil nyoo tilchinii piich ngʼal nkōō pērēētuuni wārākēē. Mā aneen ākityōōn nyuun nyoo choonēy kukōōnoon :Iriin kuutwoonoonēē. Chōōnēy kuutēnii mpō :piich tōkōl choo mii kuukēnēy pērēētuuni wārākēē.
55004009	Ityam wōloo imuuytooy ākōy ichōōn kilē weel wōli āmii.
55004010	Kiikumētaa :Teema, āmu chāmēy tukun chēpō ngʼwēny, akuwēēchi keey Teesaloonika. Kiikiwō mpō :Kērēsēēn Kalatiya, kiwō Tiitō Taalmatyaa.
55004011	Koongʼātwaa nkōō Luuka kipaat. Paani ichōōnēy, ichōōn ākōō Maarkō, āmu chiich :inyeentee nyoo muukēy kuutoorētaa nkōō pāyiisyeenyuun.
55004012	Kāāyooytaa Tukiikō kiwō Ēpēēsō.
55004013	Paani kēēchōōn, i-āpkoon sampuunyuun, nyoo kyoomēti kaa Kaarpō mu Turoowa. I-āpkoon mpō kiitapuusyēchuuch, aku chēpō taay ku choochō pō makateen.
55004014	Kiikuululuukaa :Aleekisaanta, chiichoonēē lēē kiitoongʼiin nyēpō karin nyoo /mākyoomu. Tēnii :Kiptaayaan siiteenyiin akipō kir nyoo kiiku-ir.
55004015	Iriip keey nyuun nkōō wōloo mii :chiichoonēē, āmu kiikwiintoochi ngʼaleechooch nkōō kaamuuka aka tōkōl.
55004016	Paani kyootuukaa keey nyēpō taay, kumwērēēnaa :piich tōkōl nyoo moomii :chiich mpō ākoongʼo nyoo kiichō kusārwoon. Lēyyē, āsooyaa Iriin kunyōōchi pichoochēē kaat.
55004017	Mpō ntā kii lēē nyoonēē, ku kiitoorētān :Kiptaayaan akukōōnān kaamuuka saamuuk a-amta lōōkōōy choo kāroomēēn kukaraam kuteer :piich tōkōl choo mā Yāwuutik. Aku sārunēēnaa kuutii kimakeet.
55004018	Sārunēēnoon :Iriin wōloo mii rāyiityō aka tōkōl nyoo muukēy ku-irwaan :piich, akuurēētootoon nkōō oor nyaa karaam ākōy achuut katanyiin kipsēnkwēt. Lēyyē, kutōrōriit :Iriin ākōy. Lēē nyoonēē.
55004019	Itookwēēswoon Prisiila ākōō poonteenyiin Akiila ākōō mpō piich chēpō kaa Ōnēsipōōrō.
55004020	Kiingʼātuunō :Eeraasto Kōōriintō, aku kyoomētaa Turōōpiimō kumnyaanaat nkōō Milēētō.
55004021	Ityam nyuun oor aka tōkōl wōloo imuuytooy ichōōn wōli ku toomō kuyuungʼu :kōōrēē. Tookwēēsiin :Ēēpuulō ākōō Puutēēn, Liinaas ākōō Kilaawutiya ākōō mpō tuupchēēnichooch walak tōkōl.
55004022	Kuriip :Iriin toomirmiiryēēngʼuungʼ akuupēēruurook.
56001001	Aneen :nyi Paawulō nyoo āpāyiisyēēchinii Iriin. Kiilēwēnān :Yēēsu Kiriistō ālēku kāāyooytooyiinteenyiin akuuyooytoon ātoorēt piich choo kiikulēwēn :Iriin kuuran inyeentee kusōwu man kutuup keey nkōō kiyoo mārwēēch :Iriin.
56001002	Ā-iraa pāyiisyōōni āātingʼēy man kilē ānyōōruuy sopoon nyēpō ākōy. /Kitoomō /kēētoowu ngʼwēny, kimwooru :Iriin nyoo mātingʼēy ngʼuurnan kilē kōōnēēch sopoon nyēpō ākōy.
56001003	Paani ki-itu :pērēētuu, kungʼoongʼwēēch :Iriin nyoo lēē Sāruuniintēēnyoon ngʼālyoonteenyiin akulēwēnān a-amtaata lōkōōyichu kāroomēēn.
56001004	Āsiruun inyēēn, Tiitō, nyoo ichō laakweenyuun nyēpō man, āmu kutiirēē keey :tōkōl Iriin. Kuupēēruurin :Paapa Iriin ākōō Sāruuniintēēnyoon Yēēsu Kiriistō akukōōnin kaalya.
56001005	Kiyoo kii-iraa soomētoochiin kōōroo Kirēētē ku kyoomārēy kilē siiroota pāyiisyōōn choo kiitoomō /keewaanta. Aku kyoomārēy kilē siilēwēnō kāāntōōy chēpō kaaniisa mu kōōroo Kirēētē kilēē paani kyoomwooruun.
56001006	Makaat kāāntōōyiin nyēpō kaaniisa ku chiich nyoo mātingʼēy tisya aku chiich nyoo tingʼēy cheepyooso ākoongʼo. Mārēy :laakōōchiich ku laakōōy choo /kuurānēy amātingʼēy ātēpuut choo āwēēsēēn.
56001007	Kāāntōōyiin ku mārēy ku chiich nyoo mātingʼēy tisya, āmu ryoonchinii pāyiisyoo Iriin. Māmārēy kulāsēy keey ntā ku chiich nyoo lēē kipsiirmōōyoon. Māmārēy mpō ku chiich nyoo lēē kipōōkityoon ntā ku chiich nyoo chāmēy ōriir, aku mā chiich nyoo chāmēy :rōōpiyō.
56001008	Makaat ku chiich nyoo tookēy too aku nyoo chāmēy ku-irēy ngʼal choo kāroomēēn. Mārēy ku chiich nyoo nkēt kiyoo irēy, nyoo chuulaat oortineechiich, nyoo tiliil akuriipēy keey.
56001009	Makaat kuriipēy koonēētuut chēpō man kilēē wōloo /kiikuuneetita sikuukiil piich walak nkōō koonēētuutēchoochēē akuupkoongʼēy piich choo kārtooy ngʼaleechoochēē.
56001010	Āmwooraa kilēē nyoonēē, āmu mii :piich chaa chaangʼ choo toosānchoot. Piich :pichu choo pōloopōlootēy kipaat, akuupootootēy piich mētēwēy. Choo irootēy ngʼaleechu ku choo pkootēy kilē ākōy /kēēmur chiich sikucham :Iriin.
56001011	Kara koongʼ pichoochēē, āmu mii kuupootootēy kēēstoon tōkōl kuunēētootēy tukun choo māyāmēy /keeneet. Nēētiisyēy :koonēēt choo lēē choochēē kipaat akipō rōōpiyō.
56001012	Kiimwooru mpō :ōōrkooyaanteengʼwaangʼ ākoongʼo kilē, "Ngʼuur ākōy :piich chēpō Kirēētē aku kimakēētōōy, sārātoon aku kimootiin."
56001013	Man :ngʼālyoontoonoonēē. Kunyuun, ipkoongʼ pichoochēē sikutuup ngʼālyoontoo Iriin nkōō oor nyaa karaam
56001014	amatuup siiyēēn chēpō Yāwuutik ntā ku ngʼātuut chēpō piich kipaat. Kiikuchuunnyo :pichu nkōō wōloo mii :ngʼālyoon nyēpō man.
56001015	Tiliil :kir aka tōkōl nkōō wōloo mii piich choo tiliilēēn. Aku choo mā tiliilō amēērānēy, ku moomii :kir nyoo tiliil nkōō wōloo mii :choochēē. Man, kiikwoongʼkwoongʼiisyō :mētēwēyiikwaak nyoo mēēnkēt kir nyaa karaam ākōō nyaa ra.
56001016	Irēy keey :pichoochēē kilē nkēt Iriin, aku ngʼuutuuy :ātēpuutēkwaak kilē mēēnkēt. Piich :pichoochēē choo kiikuroochiituuy aku āwēēsō nyoo mēērookēē mpō ku-ir kir aka tōkōl nyaa karaam.
56002001	Aku inyēēn nyuun oo, Tiitō, maraat inēētēy koonēētuut chēpō man.
56002002	Mārēy ineet pooyik kilēku pooy choo chikānootēēn, choo koonyitootēēn akuunkēt kiyoo irēy. Mārēy ku piich choo ryoongʼoot kaaraneengʼwaangʼ kukaraam akutingʼēy choomnyoot ākōō kirintaar.
56002003	Ineet chēēpyōōsōōy kutēpi kilēē wōloo maraat kutēptooy :chēēpyōōsōōy choo pāyiisyēēchinii Iriin. Mārēy kutaya keey seemseem akutaya keey pōōkitō.
56002004	Chēēpyōōsōōy choo ēēchēēn ku maraat kuuneet chēēpyōōsōōy choo tākumēnkēēchō kucham saantōōkwaak ākōō laakōōkwaak,
56002005	kusōwu kiyoo irēy, kuukoonyit kooriikwaak, kuriip kēēstoonikwaak kukaraam akuukoonyit pooyiikwaak /simakungʼalaala ngʼālyoontoo Iriin nkōō oor nyaa ra.
56002006	Ineet mpō murēn kusōwu kiyoo irēy.
56002007	Aku maraat nyuun i-ir :inyēēn kir aka tōkōl nyaa karaam sikuurooteeniin :piich walak. Nēē inēētēy piich ku maraat inēētiisyō nkōō oor nyoo chuulaat akuukoonyitoot.
56002008	Ineet man simoomii :kir nyoo ryoongʼēē :chiich kumārēy kuuchaasta ngʼaleekuuk. Ntā nēē mārēy :chiich kuuchaasta ngʼaleekuuk, ku tāngʼāsēy :nyoonēē inyeentee, āmu moomii :kir nyaa ra nyoo muukēy kumwa akipō achaan.
56002009	Makaat kuukoonyitēy :ōōtwook mōkōrēēkwaak aku-irēy kir aka tōkōl nyoo pāypooyēy mōkōrēēchoochēē amāmārēy kuu-ōōchinii mōkōrēēkwaak ngʼālyoon
56002010	amāchōōrēē tukuukwaak. Makaat kungʼuutinii mōkōrēēkwaak kilē kāroomō :akwaaneek /ākēētiirēē keey nkōō kir aka tōkōl nyoo muukēy ku-ir piich kupāypāchi koonēētiisyoo Sāruuniintēēnyoon Iriin.
56002011	Āmwooraa kilēē nyoonēē āmu kiikungʼuutu :Iriin kilē chāmēy chiich aka tōkōl /ākēēsāruuy chiich nyoo tiirēē keey inyeentee.
56002012	Irēēch :choomnyoot nyēpō Iriin keetayee keey tukun choo mā pō Iriin ākōō tukun chēpō ngʼwēny, ākēēmāngʼiisyō kēēriipēy keey akee-ir tukun choo chuulootēēn kilēē wōloo mārtooy :Iriin.
56002013	Kiikuupēēruurēēch :Iriin kilēē paani tākēēmāngʼēy ngʼwēny kēēkānyoonuuy pērēētuu nyoo wārākēē :Sāruuniintēēnyoon Yēēsu Kiriistō. Yoonēē yoo kuurōōtēē tōrōōrin nyēpō Iriintēēnyoon.
56002014	Kiitētō :Yēēsu sopoontanyiin sikuutyaaytaareeneech wōloo mii :ngʼōōki tōkōl sikuutiliilēēch aku-ireech kēēlēkuu piichiich choo kumārēy ku-irēy tukun choo kāroomēēn.
56002015	Kunyuun, ineet ngʼaleechoochēē kaamwaa ikiilēy piich akii-isu nkōō kaamuukaa Iriin nyoo moomii :chiich nyoo rēēngʼiin.
56003001	Pkōōtii piich chēpō Kiriistō kuukoonyit pāytooyiik ākōō kāāntōōyiik akichēpootēēn ku-ir kir aka tōkōl nyaa karaam.
56003002	Mākootēēn ku māngʼāloolootēērēē piich walak nkōō oor nyaa ra amākwiintoonēy. Mārēy kutālāyiituuy nkōō wōloo mii :chiich aka tōkōl akwoopēy keey ngʼwēny.
56003003	Nkōō pērēētuus choo kiikusiirtō, ku kiikiichaan mpō sālwēy ākēē-irootēy mākuut chēpō pōōrwēyiichooch. Kiikiikēēchuunnyō akiikuulaampuuseech :tukun tōkōl chēpō lala ākōō tuurinpō moo. /Kiikiikeesaseech akiikeesas :achaan piich walak.
56003004	Kungʼuutwēēch nyuun :Iriin Sāruuniintēēnyoon kāroomintanyiin nkōō wōloo chāmtooy piich /sikēēsārwēēch.
56003005	Maasārwēēch āmu kiku-ir tukun choo kāroomēēn. Kiisārwēēch āmu kiiriireeneech. Ki-istoowēēch :Iriin ngʼōōkiichooch akukōōnēēch sopoon nyoo rēēl kupunuunō Toomirmiiryeenyiin.
56003006	Kiiroongʼwēēch :Iriin Toomirmiiryeenyiin kuupiista kupunuunō Yēēsu Kiriistō Sāruuniintēēnyoon.
56003007	Ki-ir kilēē nyoonēē sikēētililiitu nkōō taayuunyiin akipō chamat nyoo tingʼēēnēēch nkōō riiranateenyiin /ākēēkōōnēēch sopoon nyēpō ākōy nyoo kitingʼēy man kilē kunyōōruuy.
56003008	Pō man ngʼālyoontooni. Makaat iroo kilē kāsōwu :piich ngʼaleechu kukaraam sikungʼat moo :piich choo rānēy Iriin ku-ir tukun choo kāroomēēn. Nēē ir :piich ngʼaleechoochēē, kuutoorēt chiich aka tōkōl.
56003009	Itayee keey kwiintaan chēpō sālwoonti, akiitayee keey siiyēēn chēpō Yāwuutik chēpō kēny, itayee keey kwiintaan ākōō syāluut akipō ngʼātuut chēpō Yāwuutik, āmu puch mēētoorētook kir aka tōkōl.
56003010	Irwoochi chiich nyoo mārēy kwoopu pēēsyoot āsip ārēēny, ku nēē mateer, i-istoorēē chiichoonēē wōloo mii piich chēpō Kiriistō,
56003011	āmu kwaangʼkwaangʼaat :chiichoonēē akungʼuutuuy mpō :ngʼōōki choo tingʼēy kilē mātiliil.
56003012	Paani kooyookwaa Arteema ntā ku Tukiikō, ichooku kilē weel ākōy Nikōpōōli inyōōrwoon. Kaapkaat :aneen āwō āmuungʼō wōloonēē nkōō peerngʼatuuni chōōnēy.
56003013	I-ir kilēē wōloo imuuktooy itoorēt Seena nyoo kiisōōmānchi ngʼātuut ākōō Āpōōlō paani mii kusiirtooy akiiroo kilē kānyōōru kir aka tōkōl nyoo mārēy nkōō aree.
56003014	Makaat kusōwu :piichooch kucham ku-ir tukun choo kāroomēēn sikuutoorēt piich choo rookēē /kēētoorēt. Māmārēy kilēku piich choolēē sārātoon.
56003015	Tookwēēsiin :piich tōkōl choo kumii wōli tōkōl. Itookwēēswēēch nyuun mpō piich choo chāmēēch akutiirēē keey Iriin kilēē achaan. Kuupēēruurook :Iriin akwaan tōkōl.
57001001	Aneen nyi Paawulō nyoo arataat akipō Yēēsu Kiriistō ākoomii ākōō tuupchēēnyoon Tiimōti. Kiitookwēēsiin Pilēmōōn chamaneenyoon nyoo ipāyiisyēēchinii Kiriistō kilēē :achaan.
57001002	Kiitookwēēsēy chēētānyoon Apiiya ākēētookwēēsēy mpō Arkiipō nyoo kiilēy keey kwoomtootēy lōkōōy choo kāroomēēn kilēē :achaan. Kiitookwēēsēy mpō kaaniisa nyoo tuuyēēchinii katangʼuungʼ.
57001003	Kuupēēruurook :Paapēēnyoon Iriin ākōō Kiptaayaan Yēēsu Kiriistō akukōōnook kaalya.
57001004	Saayit aka tōkōl nēē āsooyēy, āmwoochinii Iriin kōōnkēy akipō inyēēn,
57001005	āmu ātēērēy /kēēmwoorēy wōloo itiirēē keey Kiptaayaantēēnyoon Yēēsu ākōō wōloo ichāmtooy piich tōkōl chēpō Kiriistō.
57001006	Āsooyaa kilē kuuryoongʼō kir ākoongʼo :piipō Iriin choo intōrōōrchinii akusōwu kilē siiny kir aka tōkōl nyaa karaam nyoo kutingʼēy /sikēēkoonyit Kiriistō.
57001007	Tuupcheenyuun, kiipaypaayan :choomnyēēngʼuungʼ akuukaykaayan, āmu kiipaypaay mukuliir chēpō piipō Kiriistō.
57001008	Mpō ntā kiikukōōnān :Kiriistō kaamuuka āmwooruun i-ir kir nyaa karaam
57001009	ku āsoorsooriin nkōō choomnyoot. Aneen pooyoon nyoo kyaayoosiitu, akaarataat paannyēēnyi akipō Yēēsu Kiriistō.
57001010	Āsoomiin :aneen Paawulō kilē iriiree Oneesmaas nyoo kiichō kilēku wēēriinyuun paani kiisiku akuuran Kiriistō āmii korkoreet.
57001011	Kii mēētoorētiin kir :wēēri taay, aku paannyēēnyi nyuun, ku kaakulēku laakwa nyoo toorētēēch tōkōl.
57001012	Āmii āyookuuy murēnooni āchāmēy, kuwaraka wōloo imiinyēēn.
57001013	Koomārēy kilē ntā koomāngʼiisyō ākōō inyeentee āmu kiitoorētān paani kyaarataat kwaamtaata lōkōōy choo kāroomēēn. Ānkēt kilē kiitēētoorētaanyēēn ntā kiimii wōlyēēnyi, wōloo nyuun, kiikeerin inyeentee kuutoorētān.
57001014	Kāmoomārēy kutootēpō ākōō inyeentee kutoomō āsoomiin si nēē kēēchāmēy i-irwaan kir aka tōkōl, i-irwaan nkōō choomnyēēngʼuungʼ mā āmu kaa-iriin i-ir.
57001015	Āpkootaa kilē /kiimakaat kuwēēchi keey Oneesmaas pērēētuus choo ngʼērin nkōō wōloo imiinyēēn si nēē wō kuwaraka, ātēpi tōkōl ākōy.
57001016	Kungʼeetee aniinee, maaku ōōtwookiin Oneesmaas kipaat, kii kukaramiit kusiir ōōtwookiin ākiikulēku tuupchēēnyoon nyoo chamaat. Āchāmēy muroonnyēēnyi, akiichāmēēnyēēn mpō kusiir wōloo āchāmtooyaa. Āmārēy icham kilēē chiingʼuungʼ akiicham kilēē tuupchēēngʼuungʼ nkōō Kiptaayaan.
57001017	Ku nēē pkootēy nyuun kilē kupāyiisyēēchinii :tōkōl Kiriistō, itaak Oneesmaas kilēē wōloo kātēētooktooyoon.
57001018	Nēē kiiku-iruun ngʼālyoon aka tōkōl nyaa ra, ntā ku nēē tingʼēy pēsēntāngʼuungʼ, ikanyaan ārookuun.
57001019	Kaasiree ngʼaleechu ēēruunyuun aneentee āmwooruun kilē ārookuun pēsēntāngʼuungʼ aka tōkōl nyoo tingʼēy Oneesmaas. Ākoomārēy nyuun āmwooruun kilē itingʼēy sopoon nyēpō ākōy akipō aneen.
57001020	Tuupcheenyuun, ālēēlyaa ntā ipaypayaan kiitēēn akipō Kiptaayaan siipaypaay moonyuun nkōō Kiriistō.
57001021	Āsiruun ānkēt kilē i-irēy kiyoo koosoomiin akii-ir mpō kusiir wōli āmārtooy.
57001022	Aku kir aka nyoo āsoomēy kuureer ku nyi: ichēpkoon wōloo āchoorwēēy, āmu āmii āmoongʼuuy kilē kutuup keey ākōō soowuutēkwook āwārākēē wōloo āmiikwaan.
57001023	Tookwēēsook :Eepaapra nyoo rataat ākōō aneen āmu kipāyiisyēēchinii Yēēsu Kiriistō.
57001024	Tookwēēsook mpō Maarkō, Aristaarkō, Teema ākōō Luuka choo kipāyiisyēy tōkōl.
57001025	Kuupēēruurin :Kiptaayaan Yēēsu Kiriistō.
58001001	Kiingʼāloolchinii :Iriin kēny paapatiinēchooch āsip chaa chaangʼ nkōō oortin chaa chaangʼ kupunuunō ōōrkooyichiich,
58001002	aku nkōō pērēētuusyēchu pō lēt kingʼāloolwēēch kupunuunō wēēriinyiin nyoo kiikuutō kupāyiit :kir aka tōkōl. Kii-ir :Iriin im ākōō ngʼwēny kipunuunō wēēroonēē.
58001003	Kuurōōtēē wēēroonēē ōōwinpō Iriin. Inyeentee nyoonēē ku itōōn pō Iriin kilē tas akupāyuuy im ākōō ngʼwēny nkōō kaamuukaa ngʼālyoontēēnyiin. Kii nēē kaakima akuutiliilō piich ngʼōōkiikwaak, kuwēēchi keey kipsēnkwēt kiwō kitēpō ēēruu taay nyēpō Iriin nyoo pāyuuy kir aka tōkōl.
58001004	/Kiiki-ir Wēēroonēē ku ōōwiit kusiir malaykeen. /Kukuurēē inyeentee Wēēroo Iriin aku ōōw kaarinaanoonēē kusiir kaarin aka tōkōl nyēpō malaykeen.
58001005	Ara, malayka ngʼoo nyoo kiikumwoochi :Iriin kilēē woloo kiimwoochiintō Yēēsu kilē, "Inyēēn Wēēriinyuun! Koolēku aniinee āpoongʼuungʼ." Āmoomwoochi :Iriin malaykayaan aka tōkōl kilē, "Ālēkuuy āpoonyiin akilēku inyeentee wēēriinyuun."
58001006	Paani kiiyooku :Iriin wēēriinyiin kipooreet kuchō ngʼwēny, kuureer kimwooru akipō Wēēroonēē kilē, "Kukutunchi :malaykeen tōkōl inyeentee."
58001007	Akipō malaykeen ku /kiikumwooru kilē, "Kii-ir kukarkeeyiit nkōō yoomēt, aku-ir kipāyitiin choo karkeey nkōō ma."
58001008	Akipō wēēriinyiin ku /kiikumwooru kilē, "Inyēēn Iriin, akiipāytooy ākōy nkōō ākōy! Ipāyuunēē piikuuk ngʼālyoontoo man.
58001009	Ichāmēy ngʼālyoon nyēpō man akiisāsēy kir nyoo māpō man. Kunyuun oo, kiikulēwēnin akuu-iilin :Iriin akukōōnin pāypooyō kusiir nyēpō chiich aka tōkōl."
58001010	/Kiikumwooru mpō kilē, "Nkōō taay, ku kii-ir :inyēēn, Kiptaayaan, ngʼwēny tōkōl, akii-ira ēēruunēkuuk kir aka tōkōl nyoo mii im.
58001011	Pētsōōt :tukuuchoochēē tōkōl, akiingʼātuunyēēn. Yōōsiituuy :kipsēnkwēt ākōō ngʼwēny kilēē sirōōy.
58001012	Iyoonukēy tukuuchoochēē kilēē sirōōy /akēēwāloowālēy kilēē sirōōy choo /kiilookēy, aku nyuun mēēwālēēnyēēn, āmēēyōōsiituuy ākōy."
58001013	Ara malayka ngʼoo nyoo kiikumwoochi :Iriin kilēē woloo kiimwoochiintō Wēēriinyiin kilē, "Tēpēē ēēruunyuun pō taay ākōy āpēluun puunikuuk akaa-ir kusiisyō."?
58001014	Malaykeen ku :ngʼoo nyuun? Akwaaneek ku toomirmiirēy choo kipāyitiin chēpō Iriin akuuyooytooy :Iriin kupa kutoorēt piich choo /kusāruuy.
58002001	Kunyuun, mārēy keenama kukaraam ngʼālyoontooni kiikeeteer, simakuchiityō.
58002002	Pō koomānuut :ngʼātuutēpō Iriin choo /kiikukōōnu kupunuunō malaykeen nyoo nēē siiru :chiich, kunyōōruuy siitāt nyoo yāmēy.
58002003	Ara oo, kichiriltooy ānō, nēē makuyāpchi iit ngʼālyoontooni ōōw pō sāruuno? Kiisip kwoomu :Kiptaayaan ngʼālyoontooni akumwoorwēēch akwaaneek :choo kiiteer.
58002004	Kiingʼuutu mpō kuureer :Iriin kilē man :ngʼālyoontoonoonēē kupunuunō tukun chēpō kwōngʼuut choo ngʼuloongʼulēy akurōōpchi piich kōōnunēy chēpō :Toomirmiiryeenyiin kilēē wōloo mārtooy :inyeentee.
58002005	Maa-ir :Iriin malaykeen kupāyu kōōrooni chōōnēy nyi kimiichaan kēēngʼāloolēē.
58002006	Mii nkōō siruut :yoo mwoochinii :chiich aka Iriin kilē, "Ara, ngʼoo :chiich tēē-iimchii keey? Ntā ngʼoo :chiich tēētoorētō?
58002007	Kii-ir inyēēn chiich kuminingʼiit nkōō malaykeen pērēētuus choo ngʼērin. Aku nyuun kiipkaat itē tōrōōrin ākōō koonyit, akiitō kipāyu tukun tōkōl choo kii-ir,
58002008	akiitō kuuryoonchi tukun tōkōl." Nēē /kumwoorēy kilē 'Kuuryoonchi tukun tōkōl,' ku moomii :kir nyoo mēēryoontooy. Toomō keeroo ku-iriisōōt ngʼaleechu,
58002009	akēērōōtēy nyuun Yēēsu nyoo /kiikuuminingʼiit pērēētuus choo ngʼērin nkōō malaykeen ku /kiikēētē ōōwin ākōō koonyit. Kiingʼuutu choomnyoo Iriin paani kiima akipō piich tōkōl.
58002010	Ki-ir :Iriin kir aka tōkōl kilēē wōloo kiimārtooy. Nkanyi, kiiyam kunyaril :Yēēsu siku-ira :kiyoo kiichēp :Iriin, akuumut laakōōchiich chaa chaangʼ kupa /kēētōrōōr. Kunyuun, Yēēsu nyoo ntōrōōrchinii piich /kēēsāru.
58002011	Kunyuun Yēēsu ākōō piich choo /kēētiliil inyeentee ku laakōōpō Paapa ākoongʼo. Nkanyi mēēwārēy :Yēēsu kukuurō pichoochēē choo kituupchō.
58002012	Āmu kiimwa kilē, "Āngʼāloolēēniin nkōō wōloo mii :choo kituupchō! Āloosuun nkōō taayuu piich tōkōl choo kēēruruuk keey."
58002013	Mwoorēy kuureer kilē, "Ātiirēē keey inyeentee." Akimwoorēy mpō kilē, "Āmii yi ākōō laakook choo kiikukōōnān :Iriin."
58002014	Kiilēku Yēēsu chiich kilēē laakōōchoochēē, si nēē ngʼat kuupēl nkōō meereenyiin Puunyoontoonoonēē tingʼēy kaamuukaa meerat
58002015	akuutyaayta piich choo kiirātootēēn nkōō kāāwāriisyō nyēpō meerat.
58002016	Pō man, kiimāmārēy kicho kuutyaayta :Yēēsu malaykeen, aku kiichōōnēy kuutyooytooy piich chēpō kōpō Apraam.
58002017	Kunyuun, kiilēku inyeentee tuupchēē nkōō oor aka tōkōl, tākilēku Tisiin nyoo Ōōw nyoo riirēē piich /ākēērānēy nkōō pāyiisyoo Iriin. /Kiikupar /tākwoop ngʼōōkiipō piich tōkōl.
58002018	Āmu /kiikiityam inyeentee /akeenyariil, kumuukēy nyuun kuutoorēt piich choo /kakiityam.
58003001	Choo kituupchō, choo kiikuurook :Iriin akuutapaanaak ālēku chaachiich! Apkaata kee kiyoo /kungʼuutuuy nēē /kumwoorēy kilē kiichō :Yēēsu kilēku Kāāyooytooyiin akilēku Tisiin nyoo Ōōw.
58003002	Kiikoonyit :inyeentee Iriin nyoo kiilēwēnēy ku-irchi pāyiisyōōni, kilēē paani kiikoonyitēy :Muusa, kuuryoonchinii kōpō :Israayeel.
58003003	/Kiikoonyitēy chiich nyoo kitēēkēy kō kusiir koot. Nkōō oor nyoo lēē nyoonēē /kēēkoonyitēy Yēēsu kusiir Muusa.
58003004	Kō aka tōkōl kichēpēy chiich, aku Iriin nyoo kiichēp tukun tōkōl.
58003005	Kiikoonyitēy :Muusa pāyiisyeenyiin tōkōl kilēē kipāyityoontoo kōpō Israayeel, akiingʼuutuuy ngʼal choo kiiwō kingʼoongʼuuy :Iriin nkōō kēnyiis choo mii taay.
58003006	Aku nyuun koonyitoot :Yēēsu kilēē wēērii nyoo ryoonchinii kaa Iriin. Kipoochaan kaayoonēē, nēē kitas taay keenam kiyoonēē kiimoongʼuuy ākēēlāsēē keey nkōō nyakanat.
58003007	Ānkēt :akwaan kilē mwoorēy :Iriin kupunuunō Toomirmiiryeenyiin kilē, "Nēē ateer aniinee kiyoo āmwoorwook,
58003008	ku maakar mētēwiiyiikwook kilēē paani kii-irēy :paapatiinēkwook choo kiichuunnyō, akuutyaman mu suur kwēēn.
58003009	Kii-iiman paapatiinēkwook akuutyaman, mpō ntā kikiikuuro kwōngʼuut choo kyaa-ir nkōō kēnyiis artam.
58003010	Nkanyi, kyoonārēēchi pichoochēē akaamwaa kilē, 'Liipootēēn ākōy amaatuup oortineechuuch.'
58003011	Kyoosirpēn akipō pichoochēē nkōō ngʼwoonin, akaamwaa kilē, 'Mā ākōy kinyōōru kiimuny nyoo kyooyoomiis akwaaneek.' "
58003012	Kunyuun oo, choo kituupchō, āriip keey simaa-ir ngʼōōki ākoochuunyēērēē Iriin kuti mootiirēē keey.
58003013	Acheera keey pērēētuus tōkōl nēē toosōpsōōt, tama-iraak :ngʼōōki ālēku sālwēy akukar mētēwēyiikwook.
58003014	Nēē kitas taay kēētiirēē keey Iriin ākōy pērēētuu nyēpō lēt kilēē paani kiikēētoowu, keepa keeramta ākōō Kiriistō.
58003015	Kilēē paani /kātākēēmwoorēy kilē, "Nēē ateer aniinee kiyoo āmwoorwook, ku maakar mētēwiiyiikwook kilēē paani kii-irēy :paapatiinēkwook choo kiichuunnyō."
58003016	Mpō ngʼoo :choo kiiteer kiyoo kiimwooru :Iriin akichuunnyēērō? Ma akwaaneek :tōkōl choo kiimutuunēē :Muusa Miisiri?
58003017	Ngʼoo choochēē kiinārēēchi :Iriin kēnyiis artam? Mā pichoochēē kii-ir ngʼōōki, akumēērchi suur kwēēn?
58003018	Kii ngʼoo chu kii sirpēnchinii :Iriin kilē mā ākōy kinyōōru kiimuny nyoo kiyoomiis? Kii pichoochēē maateer iit inyeentee.
58003019	Kuurōōtēy nkōō yēēnyi nyuun kilē maanyōōru :pichoochēē kiimuny nyēpō Iriin, āmu kii maaran inyeentee.
58004001	Akanya kēēriipō keey, sikunyōōru :chiich aka tōkōl kiimunytānoonēē kiiyoomiisēēch :Iriin.
58004002	Kiikeeteer lōkōōy choo kāroomēēn kilēē wōloo kiiteerta :pichoochēē. Aku maatoorēt :lōkōōyichoochēē pichoochēē āmu maaran ngʼalēēchoochēē kiitēērēy.
58004003	Kupēētiichaan kēēmuungʼēy tōkōl ākōō inyeentee choo kiirānēy. Kilēē wōloo kiimwoorēy :inyeentee akipō choo mēērānēy kilē, "Kyoosirpēn akipō pichoochēē nkōō ngʼwoonin, akaamwaa kilē, 'Mā ākōy kinyōōru kiimuny nyoo kyooyoomiis akwaaneek.' " Kiimwooru :Iriin ngʼaleechu mpō ntā kiikiikichēp :kiimunytonoonēē kungʼeetee /kēē-irta ngʼwēny.
58004004	Nkōō siruut, ku mii :yoo mwoorēy akipō pērēētuu nyēpō tisap kilē, "Nkōō pērēētuu nyēpō tisap kuumuungʼ :Iriin, āmu kiikiikuuwaangʼ pāyiisyeenyiin."
58004005	Akuureer, kimwoorēy :Iriin kilē: "Mā ākōy kinyōōru kiimuny nyoo kyooyoomiis akwaaneek."
58004006	Mpō ntā maapa kuumuungʼ ākōō Iriin :piich choo kiipō taay choo kiteer lōkōōy choo kāroomēēn, āmu mateer iit, kumii nyuun :walak choo /kuchāmchinii kupa kuumuungʼ ākōō Iriin.
58004007	Kiisāti :Iriin pichu pērēētuu nyoo pēētii kuumuungʼēy ākōō inyeentee aku pērēētuunoonēē ku aniinee. Kiimwooru :Iriin kupunuunō :Tāwuti kukaakusiirtō :kēnyiisyō chaa chaangʼ kungʼeetee kumii pichu suur kwēēn. Kiimwooru ngʼaleechu /kātākēēmwoorwook kilē, "Nēē ateer aniinee kiyoo āmwoorwook, ku maakar mētēwiiyiikwook."
58004008	Ntā kii-iitita :Yooswa piich kiimunytānoonēē, tāmāngʼāloolēē :Iriin kuureer pērēētuu aka nyēpō kiimuny.
58004009	Kunyuun, tākumii kiimuny nyēpō piipō Kiriistō.
58004010	Chiich nyoo muungʼēy nkōō Iriin ku kiikuumuungʼō pāyiisyōōnichiich kilēē paani kiimuungʼō :Iriin chaachiich.
58004011	Akanya nyuun kēēkiilō keey tākēēnyōōruu kiimuny pō Iriin amāchuunnyō :chiich aka tōkōl kilēē piipō Israayeel.
58004012	Tingʼēy kaamuuka :ngʼaleepō :Iriin aku tingʼēy sopoon. Ngʼatiip kusiir rōōtwoo chōōk. Chuutēy ākōy koowō wōlipoor, akungʼuutu kilē ngʼulēy mākuut chēpō :chiich ākōō chēpō :Toomirmiir. Ngʼuutinii piich nēē karaam ntā ra :kaapkaateengʼwaangʼ.
58004013	Moomii :kir aka tōkōl nyoo ungʼaat nkōō taayuu Iriin. Ngʼaangʼaat :kir aka tōkōl aku lēē kimutul nkōō taayuu Iriin nyoo tilēy ngʼal.
58004014	Akanya nyuun keetasa taay keenama kukaraam ngʼalēēchoochēē kiirānēy, āmu kutingʼēy Tisiin nyoo Ōōw nyoo kiikiwō kipsēnkwēt. Nyoonēē ku Yēēsu Wēēroo Iriin.
58004015	Riirēē :Tisiintoonoonēē Ōōw kuskuusyēēnyoon, āmu /kiikiityam mpō inyeentee nkōō oor aka tōkōl kilēē achaan wōloo nyuun maa-ir ngʼōōki.
58004016	Keepee nyuun nkōō nyakanat taayuu ngʼacharaa paytaar nyēpō :Iriin tākuutoorētēēch nkōō riireneenyiin ākōō chamateenyiin.
58005001	/Kukwārēy tisiin aka tōkōl nyoo ōōw nkōō wōloo mii :piichiich /ākēēlēwēn ku-irchi Iriin pāyit akipō pichoochēē. Tēnii kōōnunēy Iriin akupēēlēy kōrōs tākuu-uuntō ngʼōōki choo kiiku-ir :piich.
58005002	Āmu chiich tisiin kumuukēy ku-isu muutyō piich choo mēēnkēt kir ākōō choo /kiikuchuunnyō.
58005003	Kiyoonēē nyoo irēy tisiin kupeel kōrōs akipō ngʼōōkiichiich kipootō ngʼōōki choo kiiku-ir :piich walak.
58005004	Moomii :chiich nyoo lēwēnēy keey kilēku Tisiin nyoo Ōōw. Iriin ākityōōn nyoo lēwēnēy kilēē wōlōō kiilēwēntooy Aaron.
58005005	Nkōō oor nyoo lēē nyoonēē, ku maatōrōōr keey :Yēēsu kilēku Tisiin nyoo Ōōw. Aku Iriin nyoo kiimwoochi kilē, "Inyēēn Wēēriinyuun! Koolēku aniinee paapeengʼuungʼ."
58005006	Kimwa nkōō ārii aka kilē, "Ilēkuuy tisiin ākōy, kilēē Mēēlkisētēēki."
58005007	Kimii :Yēēsu ngʼwēny ku kiisooyēy kukuurēy akuriirchinii Iriin, nyoo kiimuukēy kusārunō inyeentee meerat. /Kēētēērchi nyuun soowuutēchiich āmu kiikoonyitēy Iriin.
58005008	Mpō ntā kii Wēēroo Iriin :Yēēsu, ku kiineet keey koonyit kupunuunō nyāriluut.
58005009	Paani keewaangʼ :Yēēsu pāyit nyoo kiichēpchinii :Paapa, /kēēlēwēn kilēku Tisiin nyoo Ōōw kilēē Mēēlkisētēēki sikuutē sopoon nyēpō ākōy piich choo rānēy inyeentee.
58005011	Chaangʼ ngʼaleek choo kuumuukēy /keemwa kutuup keey ākōō ngʼaleechu, aku kōrōōm āmu akwaan piich choo mootēērēy ngʼal kilē weel.
58005012	Kiitakyaamuuk :akwaan aneet piich walak paannyēēnyi, wōloo nyuun toomārēēkwaan /takeeneetaak koonēētuutēchu kiipō taay chēpō ngʼālyoontoo Iriin. Nyoo kātoo-āmēy āmiisyō nyaa tokool, kutoomārēy /keepayeenaak chē.
58005013	Chiich nyoo lwēēy chē ku tāku laakwa nyoo mēēnkēt kir nyaa karaam ākōō nyaa ra.
58005014	Āmiisyō nyaa tokool kipō piich choo kiilēy keey kusōwu kir nyaa karaam ākōō nyaa ra.
58006001	Akanya keetasa taay nyuun kēēnāryēē ākēētē kamas koonēētuutēpō taay chēpō lōkōōyipō Kiriistō. Māmārēy keereera keeneetaak āwāliisyēērēē pāyiisyōōn choo mēētoorētēy kir, aku mārēy ātiirēē keey Iriin.
58006002	Mēērookēē kēē-ōōchi keeneet chiich wōloo /kiipootiisāntooy piich ntā ku wōloo /kiikōnōōrtooy ēēruun, ngʼēētyoo meerat ntā ku kiirwook nyēpō ākōy.
58006003	Aku, keetasa taay nyuun ākōō koonēētuut walak nēē chāmwēēch :Iriin.
58006004	Nēē kiisip kisōwu :piich lēpooyinpō Kiriistō, akiikuchamcham kōōnunō nyēpō kipsēnkwēt, akiikunyōōru Toomirmiir nyoo Tiliil, akichamcham kāroominpō ngʼālyoontoo Iriin, akuuro wōloo lēē kaamuukaa kōōr nyoo rēēl, akuureer kutay Kiriistō, ku mēēmuukēē kuwāliisyēērēē rāyiityō kuureer, āmu nēē katay :pichoochēē Yēēsu, ku lēē yoo keereer kupārchi Wēēroo Iriin kimurtooyoon aku-ir /kēēmuul.
58006007	Lēē :piipō Kiriistō par. Pēēruroot par nyoo rōōpēnchinii roop akuyi par choo toorētēy piich choo pālēy.
58006008	Aku par nyoo kāpiityēērēē :katōōyi ākōō kērti ku puch akuumuukēy kutilchi :Iriin kiirwook akeepeela ma nkōō pērēētuu nyēpō lēt.
58006009	Choorweeyiichuuch, mpō ntā kakungʼalaal kilēē nyēēnyi, kēēnkēt kilē ā-irēēkwaan ngʼal choo kāroomēēn, āmu /kiikēēsārwook man.
58006010	Pō man :Iriin kutilchinii chiich kiirwook. Māruutyēērēē pāyiisyēēngʼwoongʼ ntā ku choomnyoot nyoo kyoongʼuuti inyeentee ātoorētēy piichiich ākootāsēy taay ātoorētēy pichoochēē.
58006011	Kimārēēkwaan tōkōl ākiil keey ā-irēy kilēē nyoonēē ākōy pērēētuu nyēpō lēt taasiltee nkōō kiyoonēē āmoongʼuuy.
58006012	Mākēēmārēēchaan ālēkuu sārātoon, aku kumārēy atuup piich choo rānēy Iriin kitya akumurtooy sikunyōōru kiyoo kiikuuyoomiis :Iriin.
58006013	Kii nēē yoomiisēy :Iriin Apraam, ku kiisirpēnō keey inyeentee kilē irēy kiyoonēē, āmu kiimoomii :chiich nyoo kii ōōw kusiir inyeentee.
58006014	Kiisirpēn kilē, "Āpēēruuriin inyōōru kuukōtiin chaa chaangʼ."
58006015	Kiimurta :Apraam kikānyiisyēy, akinyōōru kiyoonēē /kiikiiyoomiisēy.
58006016	Nēē sirpēnēy :piich, kukuurēy chiich nyoo ōōw kusiir akwaaneek, tākunyikisiit /akēēchāmchi ngʼaleekwaak.
58006017	Āmu kiimārēy nyuun :Iriin kungʼuuti piich choo kiipēētiiy kunyōōruuy kiyoo kiiyoomiis kilē mēēmuukēy kuwala, kusirpēnō keey ngʼalēēchoochēē.
58006018	Kunyuun, ki-ir :Iriin tukun ārēēny: kiiyoomiis akusirpēn. Ngʼuutuuy nyoonēē kilē māwālēy kiyoo kaakumwooru āmu mā ākōy kungʼuurnaan. Ki-ir kilēē nyoonēē kicheereech choo kiikēēmwērchi inyeentee akeenam kukaraam kiyoonēē kiimoongʼuuy.
58006019	Chēērēēch :kiyoonēē kiimoongʼuuy kilēē angʼwa nyoo kiiloot nyēpō sopoon nyoo /kutiirēē keey, /akiikurāti Wōloo Tiliil Kitya mu Kōpō Iriin.
58006020	Kiikuuntoroor :Yēēsu wōloonēē nyuun sikusoom Iriin kunyōōwēēch kaat ngʼōōkiichooch. Nkanyi kiikilēku :inyeentee Tisiinteenyoon nyoo Ōōw nyēpō ākōy kilēē Mēēlkisētēēki.
58007001	Kii pāytooyiintoo kōōroo Sālēēm :chiichi /kukuurēē Mēēlkisētēēki akii tisiin nyēpō Iriin nyoo tōrōōr kitya. Kii nēē chōōnō :Apraam pooryoot nyoo kiipēl pāytooy, kituuyēērēē :Mēēlkisētēēki akuupēēruur inyeentee.
58007002	Kiitē :Apraam chiichoonēē kapeepar ākoongʼo nkōō taman nyēpō tukun choo kiipāru. Ngʼuutuuy :kaarinaani pō Mēēlkisētēēki kilē 'Pāytooyiintoo man.' Āmu ngʼālyoontooni lēē Sālēēm ku kaalya, /kēēkuurēē :Mēēlkisētēēki nkōō kaarin aka 'Pāytooyiintoo kaalya.'
58007003	Moomii :yoo ngʼuutuuy paapaa Mēēlkisētēēki ntā ku eeyeenyiin amoomii mpō :yoo ngʼuutuuy areenyiin, ntā ku pērēētuu nyoo /kikunāmēē ntā nyoo kiimēērēē. Tisiin :inyeentee nyēpō ākōy kilēē Wēēroo :Iriin.
58007004	Apkaata kee ōōwin nyoo kiitingʼēy :Mēēlkisētēēki. Kiitē :kuukōnyoon Apraam inyeentee kepeepar ākoongʼo nkōō taman nyēpō tukuuchiich tōkōl choo kiinyōōrchi pooryoot.
58007005	Kiimārēy :ngʼātuutēpō Muusa /kēē-opchinii kaapoorpō Laawi choo tis kepeepar ākoongʼo nkōō taman chēpō tukun choo kitingʼēy. Kiinyōōrchi :tisiichoochēē tukuuchoochēē piikwaak mpō ntā kii kuukōngʼwaangʼ tōkōl Apraam /akiimākii-irēy kilēē nyoonēē.
58007006	Mpō ntā kiimāchōōnēē :Mēēlkisētēēki kaa Laawi, kuutē :Apraam kepeepar ākoongʼo nkōō taman nyēpō tukuuchoochēē kiipāru. Kiipēēruur :tisiintoonoonēē Apraam nyoo kiikiiyoomiis :Iriin kilē pēēruurēy.
58007007	Chiich akan nyoo pēēruuriisyēy ku ōōw kusiir nyoo /kākiipēēruur.
58007008	/Kiikuutēnii tis chēpō kaa Laawi kepeepar ākoongʼo nkōō taman akiimēērsōōt akwaaneek. Wōloo nyuun /kumwoorwēēch kilē sāpoot Mēēlkisētēēki ākōy.
58007009	Muukēy mpō keemwa kilē kiitētō :kaapoorpō Laawi kepeepar ākoongʼo nkōō taman pērēētuunoonēē kupunuunō Apraam,
58007010	āmu kii nēē tuusōōt :Apraam ākōō Mēēlkisētēēki kitākumii :Laawi pōōrpō kuukōnyiin Apraam.
58007011	Kiiryoonchinii :tisiik chēpō araa Laawi ngʼātuutēpō Muusa. Aku ntā /kiiku-irēy piich kutililiituuy kupunuunō pēēlsyoo kōrōs kutuup keey ākōō ngʼātuutēpō Muusa, ntā kiimāchōōnēy :Yēēsu nyoo kii tisiin kilēē Mēēlkisētēēki. Ntā kiiyamēy tisiik chēpō kōpō Aaron nyoo kii kaapooriintoo Laawi.
58007012	Kunyuun, nēē /kakeewal kō nyoo pkoonēē tisiik, /keewalēy mpō ngʼātuut.
58007013	Wōloo nyuun, kiimāchōōnēē :Yēēsu nyi /kungʼāloolēē araa Laawi. Aku kiichōōnēē kō nyoo kiimoomii :chiich nyoo kiikilēku tisiin.
58007014	Tookunoot kilē /kiikituum Kiptaayaantēēnyoon kuchōōnō kaa Chuuta, āmoomii :yoo mwoorēy :ngʼātuutēpō Muusa kilē pkoonēē tisiik kōyi.
58007015	Kiikutooku aniin tisiintēē aka nyoo lēē Mēēlkisētēēki.
58007016	Kii nēē /ku-irēy Yēēsu kilēku tisiin, ku mēēlē /kiikutuup ngʼātuut nyoo mwooruuy kō nyoo mārēy kupkoonēē tisiik. Aku /kiiku-ir kilēku tisiin kutuup keey ākōō kaamuukaa sopoon nyoo mēēmuukēē /keeryeew,
58007017	kilēē paani mwoorēy :siruut kilē, "Ilēkuuy tisiin nyēpō ākōy, kilēē Mēēlkisētēēki."
58007018	Kiimēēmuukēy :ngʼātuutēpō Muusa ku-ir chiich kutililiit. /Kēēmoolchi nyuun ngʼātuutēchoochēē kamas, āmu kii kuskusō aku puch. Aku aniinee kēēmoongʼuuy kir nyaa karaam nyoo tāchinēēch wōloo mii :Iriin kusiir ngʼātuutēpō Muusa.
58007020	Paani kiilēku :Yēēsu tisiin, ku kiisirpēn :Iriin. Ku kii nēē lēku :pichoochēē walak, ku moomii :chiich nyoo kiisirpēn.
58007021	Kilēku :Yēēsu tisiin paani /kiikimwa kilē, "Kiisirpēn :Iriin amāwālēy kāāpkootuutēchiich: Inyēēn tisiin ākōy."
58007022	Kunyuun, siirēy :ārāruut nyoo rēēl nyoo kiipō kēny, aku Yēēsu nyoo irēy kuusilta ārāruutyooni rēēl.
58007023	Kii chaangʼ :tisiichoochēē kiipō kaa Laawi nyoo kii nēē karta meerat amatas taay pāyit, ku /kiikuukēērēē aka.
58007024	Āmu sāpēy nyuun :Yēēsu ākōy, ku moomii nyoo kēērēy inyeentee nkōō pāyiisyeenyiin.
58007025	Nkanyi, muukēy nyuun :Yēēsu kusāru piich choo pkoonēy wōloo mii :Iriin kupuntoorēē inyeentee, āmu sāpēy :inyeentee ākōy akusoochinii pichoochēē.
58007026	Tisiin nyoo Ōōw :Yēēsu nyoo nyoolunoot. Tiliil :inyeentee amātingʼēy ngʼōōki. /Kiiketapaana :kipngʼōōkiin /ākēētōrōōr ākōy ku-it wōloo mii :Iriin.
58007027	Makarkeey :inyeentee ākōō tisiik walak choo ēēchēēn choo kiipēēlēy kōrōs pērēētuus tōkōl, akipō ngʼōōkiikwaak kupōk, nēē ityō kupeel chēpō piich walak. Aku, kiitētō keey :Yēēsu āsip ākoongʼo kima, /sikēēnyōōchi kaat piich ngʼōōkiikwaak.
58007028	Kutuup keey ākōō ngʼātuutēpō Muusa ku /kiikulēwēnēy piich kilēku tisiik choo ēēchēēn amachuulootēēn. Ku mpō kimii :ngʼātuutēchoochēē, ku kiisirpēn :Iriin kulēwēn Wēēriinyiin kilēku Tisiin nyoo Ōōw nyoo chuulaat ākōy.
58008001	Ngʼālyoon nyoo ōōw nyoo kimii kēēmwoorēy ku nyi: Kitingʼēy Tisiin nyoo Ōōw nyoo mii kitēpēē ēēruu taay nyēpō :Iriin nkōō kipsēnkwēt kupāytooy.
58008002	Irchinii :inyeentee Iriin pāyit mu Wōloo Tiliil Kitya mu Kōpō Iriin mu kipsēnkwēt nyoo kii-irēy :Iriin ama piich.
58008003	/Kulēwēnēy tisiik choo ēēchēēn tōkōl kuutē tukun Iriin akupēēlēy kōrōs. /Kēēmārēy nyuun kitingʼēy mpō :Yēēsu Kiriistō nyoo Tisiin nyoo Ōōw kiyoo tēnii Iriin.
58008004	Ntā kiimii :inyeentee ngʼwēny, ntā mā tisiin kilēē chu mii, āmu mii :tisiik choo tēnii Iriin tukun kilēē wōloo mwoortooy :ngʼātuut.
58008005	Iruunēē :tisiichoochēē pāyiisyō Kōpō Iriin nyoo mii ngʼwēny nyoo itōōn nyēpō nyoo mii kipsēnkwēt. Kii nēē lēēkit kuu-urtō :Muusa Eemaa Iriin, kimwoochi :Iriin inyeentee kilē, "I-ir kir aka tōkōl kilēē paani /kiikungʼuutuun nkōō tul parak."
58008006	/Kiikiitē Yēēsu pāyiisyoo Iriin nyoo tōrōōr kusiir nyoo kiipō tisiichoochēē. Tōrōōr :ārāruut nyoo kii-irēy :Yēēsu kusiir ārāruut nyoo kiipō kēny, akutingʼēy :ārāruutyoonoonēē rēēl kāāyoomiisuut choo kāroomēēn choo siirēy chu kiipō taay.
58008007	Ntā kiimoomii :kir nyaa ra nkōō ārāruut nyoo kiipō taay, ku ntā /kiimaki-irēy nyēpō ārēēny.
58008008	Kii nēē ro :Iriin lēēluut nkōō nyi kiipō taay kimwa kilē, "Mii :pērēētuu kuchōōnēy nyoo ā-irēy ārāruut nyoo rēēl ākōō piipō Israayeel ākōō chēpō Chuuta.
58008009	Makarkeey :ārāruutyoonoonēē nkōō nyoo kyoo-irēy nkōō kuukōtiinākwaak paani kyoorēētootēy akwaaneek ēēr kupeera kōōroo Miisiri, āmu kiimākoonyitēy :pichoochēē ārāruut nyoo kyoo-irēy nkōō akwaaneek. Nkanyi, kyootuuytoochi patar akwaaneek.
58008010	Ārāruut :nyi nyoo ā-irēy ākōō piipō Israayeel nkōō pērēētuus choo pkoonēy: Ātēnii ngʼātuutēchuuch mētēwēyiikwaak ākoosirchi mukuliiriikwaak. Ālēkuuy Iriintēēngʼwaangʼ aku lēkuuy :akwaaneek piichuuch.
58008011	Moomii :chiich nkōō akwaaneek nyoo mwoochinii chiinyiin ntā ku wēēriingʼwaangʼ kilē, 'Inkēt Iriin?' āmu sōwoon :piich tōkōl kungʼeetee nyoo miningʼ ākōy nyoo ōōw.
58008012	Ānyōōchinii kaat ngʼōōkiikwaak āmoorēērēy āpkootēy."
58008013	Kii nēē mwoorēy :Iriin kilē 'rēēl' ārāruutyooni ku kiiku-ir kuyoosiit :nyoo kiipō taay. Aku kir aka tōkōl nyoo yoos kumii kurookēy.
58009001	Nkōō ārāruut nyoo kiipō taay ku kiimii :tātuut choo kiingʼuutinii piich wōloo kutunchiintooy Iriin mu Eemeenyiin nyoo tiliil nyoo mii ngʼwēny.
58009002	/Kiikuchara Eemaanoonēē pō Iriin anka. /Kiikukuurēē charwee nyēpō taay Wōloo Tiliil akiimii yoonēē :kaaptaayit nyoo /kiikuutēnii taayitiin, ākōō meesa nyoo /kiikiitēnii makatiin choo /kiitāpoonchinii Iriin.
58009003	Charwee nyi pō wōlipoor nēē kimaalta :ankee ku /kiikukuurēē Wōloo Tiliil Kitya.
58009004	Kiiriikēy yoonēē paakuli nyēpō kōrōs nyoo /kiiku-ira ta-aapu nyoo /kupēēlēē tukun choo ānyinyēēn. Nkōō wōlipoor ku kiimii sāntukuu ārāruut nyoo /kiikunaapa ta-aapu. Kiimii :sāntukuunoonēē tēroo ta-aapu nyoo kiimii āmiisyō nyēpō maana, kaaryaa Aaron nyoo silēē :taaptōōy, ākōō korin ārēēny choo tāpēlēlēēn choo /kiikusirchi ngʼātuut.
58009005	Kiimii :kēēruupik choo ryēlsōōt parakuu sāntukuu. Kiikiitukō :kēēruupichoochēē kapapayiikwaak kārēywoontoo sāntukuunoonēē /kiikunyōōrchinii riirana. /Makuumuukēy nyuun /kēēngʼuutu aniinee ngʼal tōkōl akipō tukuuchoochēē.
58009006	Ki nēē /kakeetat tukuuchoochēē kilēē nyoonēē, ku kiipēētii pērēētuu aka tōkōl tisiik charwee nyēpō taay nyēpō Kōyoonēē ku-ir pāyiisyeengʼwaangʼ.
58009007	Aku kii Tisiin nyoo Ōōw ākityōōn :nyoo kiiwēētii charwee nyēpō ārēēny nyēpō kōyoonēē āsip ākoongʼo kipaat nkōō kēny. Kiimāwēētii yoonēē kumā-āp kērēti chēpō kōrōs tākuulipwoopō ngʼōōkiichiich ākōō choo kiiku-ir :piich kimēēnkēt.
58009008	Nēētēēnēēch :Toomirmiir nyoo Tiliil ngʼaleechu kilē nēē tākumii :Kōyoonēē pō Iriin ngʼwēny, ku mēēmuukēy :piich kuchuut Wōloo Tiliil Kitya mu kōyoonēē.
58009009	Ngʼuutwēēch :ngʼaleechu pērēētuusyēchu kilē mēēmuukēy kuutiliil kāāpkootuutēpō piich :kōōnunēy choo tēnii :tisiik Iriin ākōō kōrōs choo /kipēēlēy.
58009010	Kiipō :ngʼātuutēchoochēē āmiisyō, rēēsyō ākōō kōrōs choo /kuulipwoopēē keey kipaat akiipāyiisyō ākōy pērēētuu nyoo kii-ir :Iriin ārāruut nyoo rēēl.
58009011	Kiichō :Kiriistō kilēku Tisiin nyoo Ōōw nyēpō tukun choo kāroomēēn choo kiikēēnyōōru. Kiichuut :inyeentee Kōyoonēē pō Iriin nyoo mii kipsēnkwēt nyoo maa-ir :piich amāpō ngʼwēny.
58009012	Kii nēē chuut :Kiriistō Wōloo Tiliil Kitya mu kipsēnkwēt, ku kiimaatētō kērētiipō kwārēēy ntā ku kiiruuk, aku kiitētō kērētiichiich āsip ākoongʼo kipaat sikuutyaayteech ākōy.
58009013	Ki nēē /kākēē-isō piich choo tingʼēy ngʼōōki kērētiipō kwārēēy ākōō kiiruuk ntā ku areenipō musur, ku kiikitililiituuy.
58009014	Pō kwōngʼuut kityaan :pāyiisyoo Kiriistō kusiir kōrōs choo pō kēny. Kiikōōnu keey nkōō kaamuukaa Toomirmiir nyēpō ākōy kilēku kōrōsyoon nyoo yamaat nkōō wōloo mii :Iriin. Aku kiikuu-uuntoowēēch :kērētiichiich pāyiisyōōn tōkōl choo kiipō kilēēn tākēē-irchii Iriin pāyit.
58009015	Ki-ir :Iriin ārāruut nyoo rēēl paani kiima :Kiriistō /sikēēnyōōchi piich kaat ngʼōōkiikwaak choo kii-irēy kupāyuuy :ārāruut nyēpō kēny. Ki-ir :inyeentee kilēē nyoonēē sikunyōōru :piich choo kiikuur :Iriin pēēruur nyēpō ākōy nyoo kiikuuyoomiisi.
58009016	Nēē ārōōrchi :chiich piich walak tukuuchiich, ku mēēmuukēy :pichoochēē kunyōōru tukuuchoochēē ākōy nēē kaakima :chiichoonēē.
58009017	Tingʼēy kaamuuka :ārāruutyoonoonēē nēē kaakima :chiich, ama kutākusāpoot.
58009018	/Kiikurātēē nyuun kērēti ārāruut nyoo kiipō taay.
58009019	Kii nēē kaakumwoochi :Muusa piich ngʼātuut tōkōl, kunam keet nyoo /kiikurāti puut akulupō kērētiipō kiiruuk ākōō pēr aku-isō kiitapuu ngʼātuut ākōō piich tōkōl
58009020	kumwoorēy kilē, "Kērētiichu choo rātēy :ārāruutyoo Iriin."
58009021	Kiireer ki-isō :Muusa kērēti Eemaa Iriin ākōō tukun tōkōl choo /kupāyiisyēērēē nkōō yoonēē.
58009022	Mwoorwēēch :ngʼātuut kilē /kupāyiisyēērēē kērēti kēētiliilō :tukun chaa chaangʼ akimwoorwēēch kilē nēē moomii :kērēti ku moomii :nyooyeetaa kaat.
58009023	/Kiikiitiliilēē Kōpō Iriin nyēpō ngʼwēny nyoo itōōnpō Kōpō Iriin nyoo mii kipsēnkwēt kērētiipō chaak, aku Kōyoonēē pō kipsēnkwēt ku /kiikiitiliilēē kērētiipō Kiriistō, kōrōsyoon nyoonēē nyaa karaam kitya kusiir nyēpō ngʼwēny.
58009024	Maachuut :Kiriistō kōyoonēē pō Iriin nyoo kii-irēy :piich nyoo kii itōōnpō Kōyoonēē pō man, aku nyuun kiiwō :inyeentee wōloo mii :Iriin akimii paannyēēnyi kusoomwēēch ārō.
58009025	Maachuut :Kiriistō kipsēnkwēt kuutētō keey āsip chaa chaangʼ kilēē paani kiichuutēy Tisiin nyoo Ōōw Wōloo Tiliil Kitya mu Kōpō Iriin nkōō ngʼwēny kēny aka tōkōl kitingʼēy kērētipō chaak.
58009026	Ntā kilēē nyoonēē, ntā kiimēērēy :Kiriistō āsip chaa chaangʼ kungʼeetee /kee-ir ngʼwēny. Aku paani kiiriik kuuwoonyō :pērēētuus kukōōnu keey :Kiriistō āsip ākoongʼo kilēku kōrōs sukuuwaangʼ kaamuukaa ngʼōōki.
58009027	Mēērēy :chiich āsip ākoongʼo, nēē ityō kutilchi :Iriin kiirwookēēnyiin.
58009028	Nkōō oor nyoo lēē nyoonēē ku kiichamta keey :Kiriistō kima āsip ākoongʼo sikwoop ngʼōōkiipō piich chaa chaangʼ. Wārākēē :Kiriistō amēēlē chōōnēy kuurēērēy kwoopēy ngʼōōkiipō piich, aku nyuun chōōnēy kusāruuy piich tōkōl choo kānyēy inyeentee.
58010001	Kii kitōōntōr ngʼātuutēpō kēny chēpō tukun choo kāroomēēn choo kiimii kupkoonēy, akiimā tukuuk akwaaneek. Kunyuun, kimēēmuukēy :ngʼātuutēchoochēē ākōō kōrōs choo /kiiku-irēy kēny aka tōkōl kuutiliil piich choo kiipkoonēy kukutunchinii Iriin.
58010002	Ntā kii-uuntoochinii :kōrōsēēchoochēē pichoochēē ngʼōōkiikwaak kutililiituuy, ntā kiikuuryoongʼ :pēēlsyoo kōrōs, āmu kiikuu-uuntō ngʼōōki kilē chiim mu kāāpkootuutēkwaak.
58010003	Kiipkootinii :pēēlsyoonoonēē pō kōrōs piich ngʼōōkiikwaak kēny aka tōkōl kipaat,
58010004	āmu kimēēmuukēy kuu-uuntō :kērētipō kiiruuk ākōō chēpō kwārēēy ngʼōōki.
58010005	Kunyuun, kichōōnēy :Yēēsu ngʼwēny, ku kiimwoochi Iriin kilē, "Kiimēēmārēy /kee-iruun kōrōs /akēēkōōniin par; aku kiichēpoon saateerin iit.
58010006	Mēēpāypāychinii chaak choo /kupēēlēy, ntā pēēlsyoo kōrōs akipō ngʼōōki.
58010007	Nkanyi kyaamwaa kilē, 'Āmii yi, Iriin. Kāāchōōn saa-ir kir aka tōkōl nyoo imārēy a-ir, kilēē wōloo siraat akipō aneen nkōō kiitapuungʼuungʼ.' "
58010008	Kiimwooru kupōk kilē, "Kiimēēmārēy /kee-iruun kōrōs /akēēkōōniin par. Mēēpāypāychinii chaak choo /kupēēlēy, ntā pēēlsyoo kōrōs akipō ngʼōōki." (Mpō ntā /kiku-irēy kōrōsēēchu kutuup keey ākōō wōloo lēē :ngʼātuut.)
58010009	Nēē mii yoonēē, kumwooru kilē, "Āmii yi, Iriin. Kāāchōōn saa-ir kir aka tōkōl nyoo imārēy a-ir." Kunyuun, kiiput :Iriin ārāruut nyoo kiipō taay akuukeera ārāruut nyoo rēēl.
58010010	/Kiitiliilēēch āmu kiitētō keey :Yēēsu Kiriistō kilēē wōloo kimārtooy :Iriin kilēku kōrōsyoon nyēpō āsip ākoongʼo kipaat.
58010011	Irēy tisiik chēpō Yāwuutik pāyit pērēētuu aka tōkōl kupēēlēy kōrōsēēchoochēē āsip chaa chaangʼ, amēēmuukēy kwoop ngʼōōki.
58010012	Aku, kiitētō keey :Yēēsu kilēku kōrōsyoon āsip ākoongʼo kipaat, akiwō kutēpō ēēruu taay nyēpō Iriin.
58010013	Mii wōloonēē aniin kukānyiisyēy ākōy pērēētuu nyoo /kiipēlēy puunichiich.
58010014	Kii nēē tētooy keey :Yēēsu kilēku kōrōsyoon, ku-ir kuuchuuliisyō :piich choo mii kuutiliilēy :Iriin ākōy.
58010015	Āsiisiin :mpō Toomirmiir nyoo Tiliil nyēpō ngʼalēēchoochēē kiimwoorēy kilē,
58010016	"Mwoorēy :Iriin kilē ārāruut :nyi nyoo ā-irēy ākōō pichoochēē nkōō pērēētuus choo mii kupkoonēy. Ātēnii ngʼātuutēchuuch mukuliiriikwaak ākoosirchi mētēwēyiikwaak."
58010017	Nēē ityō kumwa kilē, "Maarēērēy āpkootēy ngʼōōkiikwaak ākōō rāyiityēēngʼwaangʼ."
58010018	Nēē /kākēēnyōōwēēch nyuun kaat, ku maakimaraat kutakee-ir kōrōs.
58010019	Kunyuun oo choo kituupchō, kitingʼēy nyakanat keepa Wōloo Tiliil Kitya mu Kōpō Iriin nkōō kipsēnkwēt, āmu kiitarta :Yēēsu kērētiichiich akipō achaan.
58010020	Kiiyootwēēch :inyeentee oor nyoo rēēl nyoo mutēēch wōloo mii :Iriin kēēpuntēērēē anka nyoo kiikichara Kōpō Iriin. Araani rēēl ku Yēēsu nyoo sopoot.
58010021	Āmu kitingʼēy Tisiin nyoo Ōōw nyoo pāyuuy Kōpō Iriin,
58010022	akany nyuun kēēriichii Iriin nkōō kāāpkootuut chēpō man kēērānēy inyeentee nyoo mākuuwāriisyēy. /Kiikēēpiitēēnēēch kērētiipō Yēēsu, sikutililiituuy :kāāpkootuutēchooch choo rāāchēēn /ākiikēē-uunēēnēēch pēr choo tiliilēēn.
58010023	Keenama kukaraam kiyoo kumwoorēy kilē kiimoongʼuuy āmu ranaat Iriin nyoo kiiyoomiisēy kiyoonēē.
58010024	Keepkaata wōloo kiimuuktooy keecheer keey, keecham piich, akee-ir ngʼal choo kāroomēēn.
58010025	Maakany kēēmētēē ātēp nyoo kutuusōōt kilēē paani kiimētō :walak. Akanya kēēkiilō keey, āmu ānkēt kilē mii kiriikuuy :pērēētuu nyoo choonēy :Kiptaayaan.
58010026	Aku nēē kaakēēnyōōru ngʼālyoontoo man ākēētāsēy taay kēē-ōōchinii kēē-irēy ngʼōōki, ku moomii nyuun :kir nyoo /kii-uuntoorēē ngʼōōkiichooch.
58010027	Kēētēpēē nyuun kēēwāriisyēy kēēkānyoonuuy /keetilweech kiirwook nkōō ma nyaa ngʼwaan nyoo pēēlēy kuuwoongʼuuy puunipō Iriin!
58010028	Ki nēē tay :chiich kutuup ngʼātuutēpō Muusa akumwooru :sōwi ārēēny ntā ku sōmōk ku /kiikupārēy chiichoonēē nyoo /mākuriirēē.
58010029	Ngʼwoonchinii nyaa tyaan nyuun :chiich nyoo kareengʼ Wēēroo Iriin akuuseer kērētiipō ārāruutyeenyiin choo /kiikuutiliilō kilēku chiipō Kiriistō! Nyārilēy kilē nee kēny :chiichoonēē muulēy Toomirmiir nyēpō choomnyoot!
58010030	Lēē nyoonēē āmu kiinkēt :achaan Iriin nyoo kiimwoorēy kilē, "Ārooytooy mukētuut." /Kumwoorēy kuureer kilē, "Tilchinii :Iriin piichiich kiirwook."
58010031	Ngʼwoonchinii, kitya chiich nyoo /kēēputi ēēruunēpō :Iriin nyoo sopoot!
58010032	Apkaata kee pērēētuusyēchoochēē kiipō taay paani kyoonyōōru lēpooyinpō Iriin. /Kiiku-usook nyoo kōrōōm, akyaamurteekwaan.
58010033	Kiimii mpō :pērēētuus walak choo /kikumuulook /ākēē-usook, aku nkōō pērēētuus walak ku kyootoorētēy mpō choo /kiiku-irchinii ngʼalēēchoochēē.
58010034	Kyooriirēē piipō Kiriistō walak choo /kiikurat, akyoomuurtooy nkōō pāypooyō nēē /kusareenaak tukuukwook, āmu kyoonkētikwaan kilē ātingʼēy kir nyoo mārookēy aku karaam kusiir tukuuchoochēē.
58010035	Kunyuun, āmoomētō nyakanateengʼwoongʼ nyoo kōōnook mālāk.
58010036	Makaat āmurtooy ā-irēy kiyoo mārēy :Iriin, soonyōōruu kiyoo kiiyoomiis :inyeentee.
58010037	Mwoorēy :siruut kilē, "Chōōnēy :inyeentee nyoo kimii kēēkānyēy kilēēkit amāsiistooy.
58010038	Nyōōruuy :chiinyuun nyēpō man sopoon nēē tiirēēnoon keey. Aku nēē chuchuuka, ku moopāypāchinii."
58010039	Aku mākupoochaan piich choo chuchukiisōōt akupētyō, wōloo nyuun kupoochaan choo tiirēē keey Iriin /ākēēsāru.
58011001	Nēē kiirānēy Iriin ku-iriisōōt :tukun choo kiimoongʼuuy akitookuuy :tukun choo /mākuurōōtēy.
58011002	/Kiikuuloosu kuukōtiin choo kiirānēy Iriin.
58011003	Āmu kiirānēēchaan Iriin, kēēnkēt kilē kii nēē mwa :Iriin ngʼālyoon, ki-ira :parak ākōō ngʼwēny, sikupkaana :tukun choo /kuurōōtēy tukun choo /mākuurōōtēy.
58011004	Āmu kiirānēy :Āpēēli Iriin, ki-irchi kōrōs choo kiicham :Iriin kusiir choo kiipō Kaayin. Kii nēē cham :Iriin kōrōsēēchoochēē, kungʼuutu kilē kiipō man :Āpēēli. Mpō ntā kiima :inyeentee, kutākungʼāloolēy :kaaraneenyiin.
58011005	Āmu kiirānēy :Eenok Iriin, /kēē-āp kipsēnkwēt kusāpoot amaatakutooku nkōō wōli. Kitoomō /kēē-āp Eenok kipsēnkwēt ku /kiikumwooru kilē kiipaypaay :inyeentee Iriin.
58011006	Moomii :chiich nyoo pāypooyēy :Iriin nēē mēērānēy inyeentee, āmu maraat kicham :chiich nyoo choonchinii Iriin kilē mii :inyeentee akuutēnii mālāk piich choo wāsēy inyeentee.
58011007	Āmu kiirānēy :Noowa Iriin, kiteek mēēli kuusoop katanyiin. Kiikoonyit :inyeentee kiyoo kiimwoochinii :Iriin akipō tukun choo toomō /keero. Kingʼuutu :Noowa nkōō araani kilē kiiyamaat /kēētilchi kiirwook :ngʼwēny /akeecham inyeentee kilē pō man.
58011008	Āmu kiirānēy :Apraam Iriin, kiteer iit paani /kiikumwoochi inyeentee kiwō kōōr nyoo tēnii :Iriin. Kii-uurchi nyuun kōōr nyoo kiimēēnkēt.
58011009	Kiimāngʼ eema kilēē kipruutooyoon nkōō kōōroonoonēē kiiyoomiis :Iriin. Kimāngʼiisyō mpō Isaka ākōō Chaakōp kilēē nyoonēē mpō ntā /kiikuuyoomiisi akwaaneek kōōroonoonēē.
58011010	Kiikānyoonuuy :Apraam kōōr nyoo chēpēy akutēēkēy :Iriin.
58011011	Āmu kiirānēy :Apraam Iriin, kilēku paapaa laakwa mpō ntā kiikiikuyoosiit akiikutila :yyoot Saara. Kiitiirō keey :Apraam Iriin nyoo kiiyoomiisi inyeentee laakwa.
58011012	Nkanyi nyuun kinyōōru :chiich ākoongʼo nyoo kiipaanta kima kuukōtiin chaa chaangʼ kitya choo tēēnō kookeel ntā ku asyaak choo mēē-iitiisyēy.
58011013	Kiimēērō :pichu tōkōl, kitoomō ku-it kōōrooni kiikuuyoomiisi Iriin. Aku kiirānēy inyeentee kitoopēnchi wōloo lōōw akukanyaanu. Kuchāmchi keey kilē kii kipruutooyiin nkōō ngʼwēny.
58011014	Nēē mwoorēy :piich ngʼal choo lēē chu kungʼuutuuy kilē mii kuwāsinii keey kōōr aka.
58011015	Ntā kiipkootēy :pichoochēē kōōrooni kiipkoonēē, tākiinyōōruuy pārooyin kiwaraka.
58011016	Aku nyuun, kiimārēy :pichu kunyōōru kōōr nyaa karaam kitya, aku nyoonēē ku kōōroo kipsēnkwēt. Kunyuun, paypay :Iriin kukuurō pichoochēē piichiich, āmu kiikuchēpchi akwaaneek kōōr mu kipsēnkwēt.
58011017	Āmu kiirānēy :Apraam Iriin, kicham kuutētō Isaka wēēriinyiin nyoonēē kii ākoongʼo kipaat kilēē kōrōsyoon kii nēē tyam :Iriin inyeentee,
58011018	mpō ntā kiikiiyoomiis :Iriin kilē, "Isaka :nyoo rōōptooy kaarineengʼuungʼ."
58011019	Kiinkēt :Apraam kilē muukēy :Iriin kuungʼeet choo mēērsōōt. Kilēē nyoonēē, ku lēē yoo /kikuu-ōōkuunō Isaka meerat.
58011020	Āmu kiirānēy :Isaka Iriin, kuusēē-ēn Chaakōp ākōō Eesaaw.
58011021	Āmu kiirānēy :Chaakōp Iriin, kuusēē-ēn wēēchiipō Chōōsēp kitoomō kima, akutiirō keey kaaryeenyiin kukutunchi Iriin.
58011022	Āmu kiirānēy :Chōōsēp Iriin, kimwooru kitoomō kima wōloo /kiityooytooy piipō Israayeel kupeera Miisiri akimwooru kiyoo /ku-irtooy koowēyiichiich.
58011023	Āmu kiirānēy :sikiipō Muusa Iriin, ku-ungʼ Muusa āroo sōmōk kii nēē /kituum. Kiiro :sikiichoochēē kilē kii karaam :wēēroonēē aku maawar kupistēērēē kiyoo kiimwoorēy :pāytooyiin.
58011024	Āmu kiirānēy :Muusa Iriin, paani kii-ōōwiit, kutay /kēēkuurō wēēroo chēpō Paraawo.
58011025	Kiilēwēn :Muusa kunyaril ākōō piipō Iriin kusiir kuupaypaaya keey ngʼōōki chēpō pērēētuus choo ngʼērin.
58011026	Kiiro kilē kii kaykay /kēē-us kilēē Kiriistō kusiir kinyōōru mōkōrnoonti nyēpō Miisiri, āmu kikānyoonuuy mālāk nyoo /kuutēnii.
58011027	Āmu kiirānēy :Muusa Iriin, kiwēērō Miisiri amaawar nareek chēpō pāytooyiin. Kiimurta āmu kiikiikuuro Iriin nyoo mātookuuy.
58011028	Āmu kiirānēy :Muusa Iriin, kimwoochi piipō :Israayeel kwaam Tuumpō Pasaka akimwoochi :inyeentee pichoochēē ku-isō kērēti kurkoot simapar :malaykayaantaa Iriin wēēchiipō Israayeel choo lēē kipōōrēētōōy.
58011029	Āmu kiirānēy :piipō Israayeel Iriin, kitilta Araaray nyoo Pirir kilēē kōōr nyoo yaamaat. Aku kii nēē tyam :Miisirik kilē kitilta, kwoop :pērēēchoochēē.
58011030	Āmu kiirānēy :piipō Israayeel Iriin, kiruul :karwaa kōōroo Chēērikō nyoo kiikuteeka korin kii nēē muruut :akwaaneek pērēētuus tisap.
58011031	Āmu kiirānēy :Raa-ap nyoo kii cheepaykeeyaan Iriin, /kimaakipar nyuun ākōō pichoochēē kiimaakoonyit Iriin āmu kiitaak yōōtiipō Israayeel.
58011032	Ara, tāāmwooraa nee? Moomii :pārooyin nyoo kātoomwoorwook akipō Kiityōn, Paarak, Sāmsōn, Cheepta, Tāwuti, Sāmwēēl ākōō ōōrkooyiipō Iriin.
58011033	Āmu kiirānēy :pichoochēē Iriin, kipooryō ākōō kōōrootin akuupēl, kii-ir tukun chēpō man akunyōōru kiyoo kiikiikuuyoomiis :Iriin. Kikar :pichoochēē walak kuutuwayiipō ngʼētuuny.
58011034	Kiipuntēērēē :walak moot choo kii ngʼwoonō, akichirila :walak chōōkoon. Mpō ntā kii makiilootēēn :pichoochēē walak, ku kiinyōōru kaamuuka. Kii kōrōōmiituuy :walak nkōō pooryoot akuupēl luk chēpō kōōrootin walak.
58011035	Kiitaak :chēēpyōōsōōy piikwaak choo kiikuungʼēētuunō meerat. Mii :walak choo /kiiku-us kuti mēērō āmu maacham kumētō kiyoo kiirānēy. Kiitay akwaaneek /keetyaayta āmu kiimoongʼuuy kunyōōru sopoon nyaa karaam nyoo siirēy nyēpō ngʼwēny.
58011036	/Kiikimuul walak /ākēēnoor, /keerat walak akēēkārchi korkoreet.
58011037	/Kiikuwiira walak korin kumēērō, /keetiluuna walak ārēēny nkōō musumēēnō, /keepara walak chōōkoon. Kiilookēy walak siroopō kwārēēy nkōō chēpō kēēchiir, kii mēēy walak, /kēē-us /akeenyariil.
58011038	Kii kāroomō :akwaaneek kitya kusiir piipō ngʼwēny. Kii uurootēy nkōō suur kwēēn nkōō tulwēy akiimāngʼēy kēpēnoot.
58011039	/Kiikuuloosu pichoochēē āmu kiirānēy Iriin, akiitoomō kunyōōru kiyoo kiiyoomiis :Iriin,
58011040	āmu kiichēpwēēch :inyeentee kir nyaa karaam kitya, amānyōōruuy kiyoonēē nēē mākimii tōkōl.
58012001	Āmu kuunkēt kilē kēēmuruutēēch akurōōtēēch :pichoochēē chaangʼ kiirānēy Iriin, akany nyuun kēēmētēē mpō kir aka tōkōl nyoo riikēēch ākōō ngʼōōki choo rātoorātēēch akeemurta kēēmwēr cheemuraani kimii.
58012002	Akanya keeroota Yēēsu nyoo toowuuniin aku kaawoontooriin nyēpō kaaraneenyoon. Nyoo maachuchuuka keey nyaril nkōō kimurtooyoon, aku kiimurta akipō pāypooyō nyoo kiimii kukānyoonuuy. Akiwō kutēpō ēēruu taay nyēpō Iriin kupāyta :tōkōl.
58012003	Āpkootēy nyuun inyeentee nyoo kiimurta muulēt nyēpō kipngʼōōkiin, simāchoosyō mukuliiriikwook akaasaalta keey.
58012004	Toomō āpooryēērēēkwaan rāyiityoo ngʼwēny ākōy atarta kērētiikwook.
58012005	Apkaata kee ngʼal choo chēērēēnook :Iriin kilēē laakōōchiich kumwoorēy kilē, "Wēēriinyuun, meereengʼ nēē isuun :Iriin, ntā nēē chuulin, ku meekany kimeerin :moo,
58012006	āmu chuulēy :Iriin chiich aka tōkōl nyoo chāmēy, akuutēnii siitēt chiich aka tōkōl nyoo kuurēē laakweenyiin."
58012007	Nēē /kuchuulook āmurtooy, āmu āpook :Iriin kilēē laakōōchiich. Mii :laakwa nyoo māchuulēy :paapeenyiin?
58012008	Nēē /makuchuulaak kilēē paani /kuchuulēy laakōōy, kungʼuutuuy kilē maakwaan laakōōchiich kisop.
58012009	Kiikitingʼēy :tōkōl mpō paapatiin choo kiichuulēēch akiikuukoonyitēy. Kunyuun oo, kārāmiituuy nyaa tyaan nēē kuuminingʼiiti keey Paapa Iriin nyoo chuulēēch akukōōnēēch sopoon?
58012010	Kiichuuleech :mpō paapatiinēchooch chēpō ngʼwēny nkōō pērēētuus choo ngʼērin kilēē wōloo kiirōōtitooy :akwaaneek kilē karaam. Aku Iriin, kuchuulēēch āmu mārēy sikēētililiituu kilēē inyeentee.
58012011	Ngʼwoonchinēēch nēē /kuchuulēēch amākupāypāchinii. Aku lētuun nyuun ku-irēy man akunyōōru kaalya :piich choo /kichuulēy.
58012012	Ākiilō ēēruunēkwook choo kaakuchoosyō akaachuul kuutungʼēyiikwook choo mēērootēēn.
58012013	Apee oor nyoo chuulaat, simapunukō yoo mākiiloot, aku nyuun, tākusop.
58012014	Ākiilō keey āmāngʼiisyēē ākōō piich tōkōl nkōō kaalya, ākootililiitu āmu moomii :chiich nyoo rōōtēy Kiptaayaan nēē mā tiliil.
58012015	Āriip kumārārchi :chiich chamataa :Iriin. Aroo kilē mapiit :keet nyaa ngʼwaan nyoo muukēy kuu-iimaak akunyeera piich walak chaa chaangʼ nkōō ngʼwooneenyiin.
58012016	Aroo kilē moomii :chiich nyoo irēy takal, ntā ku nyoo mēēwārey Iriin kilēē Eesaaw, nyoo kyaalteera kaamukeenyiin nyēpō kipooreet āmiisyō kipaat.
58012017	Ānkēt :akwaan kilē /kiikutaya lētuun paani kiimārēy kunyōōru pēēruur nkōō wōloo mii :paapeenyiin. Kiimēēmuukēy kuwal kāāpkootuutēpō paapeenyiin mpō ntā kiiriir kilē /kēēpēēruur.
58012018	Maariichiikwaan tulwoo Sinaay nyoo lārēēy ma, akimii tuurin ākōō yoomēt nyoo ōōw ākōō tulāt,
58012019	chērwoo ryampu ākōō kuut nyoo ōōw. Kii nēē teer :piich kuutiinoonēē, kisaarsaar kilē kiyam /kumātākēēmwoochi ngʼālyoon aka,
58012020	āmu kiimaakuumuukēy ngʼalēēchoochēē kiimwooruuy :Iriin kilē "Nēē tiingʼ :tyoony tulwoonoonēē /keewiira korin ākōy kima."
58012021	Kii-ir :ngʼalēēchoochēē Muusa kumwa kilē, "Kāāwārisyō kitaapootan!"
58012022	Aku nyuun kyooriichiikwaan tulwoo Saayoon, kōōroo Iriin, Chēērusālēēm nyēpō kipsēnkwēt wōloo tuuyēēchinii :malaykeen chaa chaangʼ kitya nēē kwoomēy tuum nyēpō pāypooyō.
58012023	Kyooriichi nyuun kipōōrēētōōy choo sirootēēn kaariikwaak mu kipsēnkwēt akyooriichi wōloo mii :Iriin nyoo tilchinii piich tōkōl kiirwook, ākōō wōloo mii :toomirmiirēy chēpō piich choo kāroomēēn choo /kikee-ir kutililiituuy.
58012024	Kyooriichi wōloo mii :Yēēsu nyoo kyoopu ārāruut nyoo rēēl akyooriichi wōloo mii :kērētiichiich choo /kiikuraanta choo mwooruuy kir nyaa karaam kusiir kērēti choo kiipō Āpēēli choo mwooruuy raaytaar pō mukētuut.
58012025	Āriipō keey nyuun, amaatay ateer iit Iriin nyoo ngʼāloolwook. Nēē maachiril :piich choo kiitay kuteer iit Iriin nyoo kiingʼāloolchinii nkōō ngʼwēny oo, kēēchirilēēchaan kilē nee, nēē makiteer iit Iriin nyoo ngʼāloolwēēch kuchōōnō kipsēnkwēt?
58012026	Kii nēē ngʼālooluunō tulwoo Sinaay kuutimtiimō ngʼwēny, aku aniin ku kiikuuyoomiis kilē, "Toorēērēy ātimtiimēy ngʼwēny āsip ākoongʼo, ākoo-irēy mpō parak kuutimtiimō."
58012027	Ngʼālyoontoonoonēē lēē 'āsip ākoongʼo' kungʼuutuuy kilē /kiināmuuy tukun choo timtiimiisōōt choo mii ngʼwēny ākōō parak, sikungʼātu choo mēētimtiimiisōōt.
58012028	Āmu kipētiiy kēēnyōōruuy kōōr nyoo mēētimtiimēē, kēēmwoochi Iriin kōōnkēy ākēē-irchi pāyit nkōō oor nyoo pāypāchinii kēēwārēy inyeentee akēēkoonyitēy,
58012029	āmu :Iriin ku ma nyoo woongʼuuy piich.
58013001	Atasa taay āchoomnyēē āmu ātuupchō.
58013002	Ātookēy too mpō choo moonkēt. Āmu mii choo kii-ir kilēē nyoonēē kuti taak malaykeen kimēēnkēt.
58013003	Āpkootēy piich choo mii korkoreet kilēē yoo āmii tōkōl. Ākoopkootēy mpō akwaaneek choo nyārilsōōt kilēē lēē yoo ānyārilēy :tōkōl.
58013004	Makaat kuukoonyit :chiich aka tōkōl āpisyō. Aku maraat kuukoonyitēy keey :pooyoon ākōō cheepyooseenyiin āmu tilchinii :Iriin kiirwook piich choo siirēy karwa ākōō choo irēy takal.
58013005	Ā-istoorēē keey chamataa rōōpiyō akaakany kuyamaak tukun choo ātingʼēy āmu mwoorēy :Iriin kilē, "Moomētooyiin āmoopistooyiin."
58013006	Kēēnyikāniituu nyuun akeemwaa kilē, "Iriin nyoo toorētoon, mā ākōy āwāriisyō, irwoon nee :chiich?"
58013007	Apkaata kāāntōōyiikwook choo kyoomwook ngʼaleepō Iriin. Akaapkaat kee wōloo kiitēptooy :pichoochēē ākootiirō keey Iriin kilēē akwaaneek.
58013008	Māwālēē :Yēēsu Kiriistō, lēē nyiinēē āmātuun, aniinee, amāwālēē ākōy.
58013009	Amaakany kuumēlmēēlook :koonēētuut walak choo chuunnyootēēn. Karaam kuukiil :Iriin kāāpkootuutēkwook nkōō chamateenyiin, āmookiilchi keey ngʼātuut chēpō āmiisyō choo mātoorētēy piich.
58013010	Kitingʼēēchaan kaapkōrōs nyoo /mākuchāmchinii tisiik chēpō Yāwuutik kwoomiisyēērēē.
58013011	Āpēy :Tisiin nyoo Ōōw kērētiipō chaak Wōloo Tiliil Kitya mu Kōpō Iriin /kēētētō akipō ngʼōōki, /akēē-āp panyeepō chaakiichoochēē /keepeela kōōrēē kamas pō saangʼ.
58013012	Nkōō oor nyoo lēē nyoonēē, ku kiimēērchi :Yēēsu kōōrēē kamas pō saangʼ sikuutiliilō piich kērētiichiich.
58013013	Kunyuun oo, akanya keepa kōōrēē kamas pō saangʼ wōloonēē /kiikumuulēē :Yēēsu /sikēēmuulēēch mpō achaan.
58013014	Mākutingʼēy nyuun nkōō ngʼwēny kōōrēē nyoo tēpēē ākōy, aku kukānyēy kōōrēē nyoo chōōnēy.
58013015	Āmu kiyoo kii-ir Yēēsu, kēētō nyuun Iriin ākōy kōrōsēēpō kāāloosuunō.
58013016	Aku aroo kilē kaa-ir tukun choo kāroomēēn, ākootoorētēy keey, āmu kōrōsēēchoochēē :choo pāypooyēy Iriin.
58013017	Ākoonyitō kāāntōōyiikwook akaatuup kiyoo mwoorēy. Riipook :akwaaneek kuunkēt kilē /kutēēpēē ngʼal kutuup keey nkōō riipsyooni. Nēē ākoonyit kāāntōōyiichoochēē, ā-irēy kupāypāyiituuy, aku nēē mookoonyit, ā-irēy kunārēēkyō, amākārāmiituuy nyoonēē nkōō akwaan.
58013018	Āsooywēēch āmu kiirānēy kilē pēērēy keey kāāpkootuutēchooch ākēēmārēy kilē kēētēpii nkōō oor nyēpō koonyit.
58013019	Āsoowoon taawaraka wōloonēē kilēēkit.
58013020	Kiingʼēēta Iriin meerat Kiptaayaantēēnyoon Yēēsu nyoo mēsōwoon nyoo ōōw nyēpō kēēchiir aku-ir ārāruut nyoo tēpēē ākōy kuusilta nkōō kērētiipō Yēēsu.
58013021	Kukōōnook :Iriin nyēpō kaalya kir aka tōkōl nyaa karaam taa-ira kiyoo mārēy :inyeentee, akukōōnook Yēēsu Kiriistō kaamuuka taapaypaaya Iriin. Kutōrōriit :inyeentee ākōy! Lēē nyoonēē.
58013022	Choo kituupchō, āsoomook kilē āmurtoochii ngʼaleechu āchēērēēnook āmu kaasirwaak kipaat nkōō nwookin.
58013023	Āsōwuu kilē /kiikeetyaayta tuupchēēnyoon Tiimōti mu korkoreet. Nēē sipkuchō, kēēpkoonēy tōkōl kēērōōtook.
58013024	Ataakweesa kāāntōōyiikwook tōkōl ākōō piipō Kiriistō. Tookwēēsook chēpō Italya.
58013025	Kuupēēruurook tōkōl :Iriin.
59001001	Aneen nyi Chēēmis. Ā-irchinii Iriin ākōō Kiptaayaan Yēēsu Kiriistō pāyit. Lēyyē, piich chēpō Iriin, ātookwēēsook kooriik taman nkōō ārēēny choo kyoosārātinootō kōōrootin walak.
59001002	Tuupchēēnichu, nēē ānyōōru kāātyāmuut chaa chaangʼ, āpāypāchi,
59001003	āmu ānkēt kilē nēē /kuutyam kaaraneengʼwoongʼ kukiil murtaareengʼwoongʼ.
59001004	Nēē kaamuurta, ākiilyō nyoo moomii kir nyoo rārwōōk.
59001005	Nēē mātingʼēy :chiich nkōō akwaan ngʼoroomnyō, kusoom Iriin nyoo kōōnuuy kilēēn amāpālchinii chiich.
59001006	Aku nēē soomēy :chiich kir, kumārēy kusoom nkōō moo ākoongʼo nyoo moomii :kāāpkootuut walak. Āmwooraa kilēē nyoonēē āmu chiich nyoo tingʼēy kāāpkootuut ārēēny, ku karkeey nkōō keet nyoo tānchinii :yoomēt wōli wēētii.
59001007	Kumeepkaat nyuun :chiich nyoo lēē nyoonēē kilē nyōōruuy kir kuchōōnō wōloo mii :Iriin. Pō man kilē,
59001008	chiich :chiichoonēē nyoo tingʼēy kāāpkootuut ārēēny, lēēlii āwō aree nyi ntā āwō nyi.
59001009	Makaat kupaypay :chiich nyēpō Iriin nyoo rēēngʼēy :piich choo lēē mōkōrō nkōō kōōrooni, āmu kiikunyōōru sopoon nyēpō kipsēnkwēt nkōō Kiriistō.
59001010	Makaat kupaypay :chiich nyoo kiilēē mōkōryoon āmu /kaakeechuchuuka mōkōrnoonti nyēpō ngʼwēny. Karkeey :mōkōrnoonti ākōō taapuk choo kataapkaan aku nyoo matyaan,
59001011	kuyoomō akurarak. Nkōō oor nyoo lēē nyēēnyi muukēy kunyōōru chiich :meerat kutākumii kuwāsēy mōkōrnoonti.
59001012	Mii yoo karaam :chiich nyoo murtoochinii kukiringʼēy kāātyāmuut. Nēē kaakukiringʼ kāātyāmuutēchoochēē, /kēētēnii sopoon nyoo kiiyoomiis :Iriin piich choo chāmēy inyeentee.
59001013	Nēē /kuutyam chiich ku-ir ngʼōōki, ku mēērookēē kumwa kilē Iriin nyi keetyam inyeentee. /Mēēmuukēē /keetyam Iriin ku-ir ngʼōōki amēētyāmēy :Iriin chiich ku-ir ngʼōōki.
59001014	Aku /kiityāmēy chiich nēē tingʼēy makat nyēpō tukun chēpō ngʼōōki.
59001015	Nēē payta chiich :mākuut chaa raacheen, kuuputi chiich ngʼōōki, ku nēē kaaku-ōōwiit :ngʼōōki, kupārēy chiich.
59001016	Kunyuun oo, tuupchēēnichuuch, maakany /kēēmēlmēēlook.
59001017	Tukun tōkōl choo kāroomēēn aku tiliilō kupkoonēē wōloo mii Iriin. Iriin ākityōōn nyoo ki-ir asiis, araawa ākōō kookeel aku māwālēē.
59001018	Kiikuchēp :Iriin kukōōnēēch sopoon kupunuunō ngʼālyoon nyēpō man sikēēlēkuuchaan chēpō taay nkōō tukun tōkōl choo ki-ir inyeentee.
59001019	Tuupchēēnichuuch choo āchāmēy, ateer ngʼaleechu: Mārēy :chiich kuyāpchinii iit ngʼal nkōō oor nyaa karaam amāmārēy kisip kusōkōrchinii ngʼal amāmārēy kunārēēkēy kilē weel.
59001020	Āmwooraa kilēē nyoonēē āmu mākōōnuuy :nārēēkyō kir nyoo tiliil nyoo mārchinii :Iriin piich.
59001021	Kunyuun, āmētēē ātēpuut tōkōl choo mā kāroomō ākōō ngʼōōki choo kiikuulaampuus ngʼwēny, akaacham nkōō moo ākoongʼo ngʼālyoon nyoo kyoonyōōru nyoo muukēy kusārwook.
59001022	Maateer kipaat ngʼālyoontoo Iriin. Nēē a-ir kilēē nyoonēē, ku āmii āmēlmēēlēy keey. Kir nyoo miitō, ku aran akaa-ir kir nyoo mwoorēy :ngʼālyoontoonoonēē.
59001023	Chiich aka tōkōl nyoo tēērēy ngʼālyoon amā-irēy kir nyoo mwoorēy :ngʼālyoontoonoonēē, ku karkeey ākōō chiich nyoo rōōtēē keey kii-ōōy.
59001024	Man, rōōtēy keey wōloo lēē, aku nēē kaakuwēēchi keey, kumaakuunkēt kilē kālēē nee :itōōntanyiin.
59001025	Ku chiich nyuun nyoo rōōtēy kukaraam ngʼātuutyēē nyoo tiliil nyoo tyooytooy piich aku-ir kiyoo mwoorēy ngʼātuutyoonoonēē kumāruutyēērō, /kēēpēēruurēy chiichoonēē nkōō kir aka tōkōl nyoo irēy.
59001026	Chiich aka tōkōl nyoo āpēy keey kilē tuupēy ngʼātuut chēpō Iriin aku māriipēy kuutiinyiin, ku kalapta keey :chiichoonēē nkōō kiyoo mwoorēy aku puch pāyiisyeenyiin nkōō taayuu Iriin.
59001027	Oor nyoo tiliil nyoo mārēy Iriin /kēēpāyiisyēēchi ku nyi: Mārēy kilē /kēēriipēy laakōōy choo lēē pānoon ākōō mōsōōk nkōō nyaril aka tōkōl nyoo tingʼēy. Mārēy ku-istoorēē keey :chiich wōloo mii :rāyiityō nyoo irēy :piich chēpō ngʼwēny.
59002001	Tuupchēēnichuuch, kilēē paani kyootiirēēkwaan keey Kiptaayaan Yēēsu nyoo tōrōōroot, mā karaam nyuun aroo kilē anum :nyi ku anum :nyoon.
59002002	Keemwaa kee kilē kapka :piich ārēēny sinakōōki. Tingʼēy :aka kaymoorin nyēpō ta-aapu akuulaakaat nyaa karaam. Ku nyiinō aka, ku mēēywoon akuulookēy sirōōy choo lēē cheemaratōōy.
59002003	Ku nēē itaak nyi laakaat akiimwoochi kilē, "Poontooni koonyitoot, ānyi :ngʼacharee chōōnō tēpēē taay." Imwoochi nyiinō lēē mēēywoon kilē, "Moomii :ngʼachara. Ryoongʼēē yoonēē, ntā itēpēē ngʼwēny kēēlyēēchuuch."
59002004	Nēē kaamwaakwaan kilē anum nyi ku anum nyiinō oo, ku māngʼuutuuy :nyoonēē kilē ntōrōōrtoorēēnook :rāyiityō?
59002005	Chamanichuuch, ateera kee ngʼālyoontooni: Kiikulēwēn :Iriin piich choo lēē mēēy nkōō ngʼwēny akuutō mōkōrnoontii im nyoo kiikuuyoomiis piich choo chāmēy :inyeentee.
59002006	Kyaareengʼkwaan nyuun mēēy kilēē yoo mā piich. Mā pichu lēē mōkōrō chu mii kuunyāriilook? Mā akwaaneek chu ka-iraak /kēērwookwook?
59002007	Mā akwaaneek chu mii kungʼāloolēē nkōō oor nyaa ra kaarinaa Yēēsu Kiriistō Kiptaayaantēēngʼwoongʼ?
59002008	Āmiikwaan ā-irēy nyaa karaam, nēē āriipēy man ngʼātuut nyoo ōōw nkōō tōkōl nyoo mwoorēy nkōō siruut kilē, "Icham piich walak kilēē wōloo ichāmtooy keey."
59002009	Ku nēē āchāmēēkwaan nyuun kipaat piich choo tookunootēēn, āmii ā-irēy ngʼōōki ākooputēy ngʼātuut.
59002010	Chiich nyoo riipēy ngʼātuut tōkōl, kungʼātu ākoongʼo nyoo kāput, ku karkeey nkōō nyoo kaakuput ngʼātuutēchoochēē tōkōl.
59002011	Lēē nyoonēē, āmu Iriin nyoo kiimwa kilē, "Mēēsiir karwa," kitāku inyeentee :nyi kiimwa kilē, "Mēērumiisyō." Ku nēē rum :inyēēn nyuun chiich, ku kaa-iput ngʼātuut mpō ntā mēēsiir karwa.
59002012	Ku paani āngʼāloolēy nyuun ntā nēē ā-irēy kir, angʼalaal kilēē piich choo nkēt kilē rwoochinēē :Iriin chiich ngʼātuut nyoo tyooytooy piich.
59002013	Ku nēē māriirēē nyuun :chiich piikō walak oo, kuriirēē :Iriin chiichoonēē kilē nee paani rwoochinii piich? Chiich nyoo riirēē piikō walak kumēēwāriisyēy nkōō pērēētuuni rwoochinii :Iriin piich.
59002014	Tuupchēēnichuuch, kāroomin nee nyoo miitō nēē irtooy keey :chiich kilē kiikuuran ngʼālyoontoo Iriin amāngʼuutuunō tukun choo irēy? Ara muukēy kusāru inyeentee :kaarana nyoo lēē nyoonēē?
59002015	Keemwaa kee kilē mātingʼēy :tuupchēēngʼuungʼ sira ntā ku kir nyoo āmēy.
59002016	Ku nēē mwoochi :chiich nkōō akwaan kilē, "Kuupēēruurin Iriin! Itēpēē nkōō kaalya akiipiryoongʼ," amootēēkwaan kir, ku kēētoorēt nee :ngʼaleechu kāāmwoochiikwaan chiichoonēē?
59002017	Karkeey :nyoonēē ākōō nēē ran :chiich Yēēsu Kiriistō kipaat amaa-ir tukun choo ngʼuutuuy kaaraneenyiin, kumēētoorētēy :kaaraneenyiin kir aka tōkōl.
59002018	Muukēy :chiich kumwa kilē, "Tingʼēy :chiich aka kaarana, kutingʼēy aka pāyiisyōōn." Kiyoo āwālchinii chiichoonēē ku nyi, "Mwoorwoon kee, muukēē :chiich kutingʼēy kaarana amātingʼēy pāyiisyōōn? Āngʼuutunēēniin kaaraneenyuun pāyiisyōōn.
59002019	Irānēy :inyēēn kēny kilē Iriin ku ākoongʼo? Lēē nyoonēē! Aku nyuun oo, nku rānēy mpō :toomirmiirēy chaa raacheen kilēē nyoonēē aku tākupōōtānsōōt nkōō kāwāriisyō.
59002020	Isālwō nyaa tyaan kēny! Isōwuuy :inyēēn āyu kilē kilēēn :kaarana nyoo /mākungʼuutunēē pāyiisyōōn?
59002021	Kiingʼuutunō :kuukōnyoon Apraam pāyiisyōōnichiich kilē tiliil nkōō taayuu Iriin paani kiichamta wēēriinyiin Isaka kilē kima nkōō kaapkōrōs.
59002022	Keeroo sōō, kilē kiingʼuutuunō :Apraam kaaraneenyiin pāyiisyōōnichiich akungʼuutu kilē kii pō man kaaraneenyiin.
59002023	Ki-ira nyuun kilēē paani kiimwooru :siruut kilē, '/Kiikutilchi inyeentee kilē chamaat nkōō taayuu Iriin āmu kiitiirō keey inyeentee.' /Kēēkuurō nyuun inyeentee 'Choorwaa Iriin.' "
59002024	Kaaroo sōō kilē chamaat :chiich nkōō taayuu Iriin akipō kir nyoo irēy mā kiyoo keeran kipaat?
59002025	Kii lēē nyoonēē mpō nkōō wōloo mii :cheepyoosoonoono kii lēē cheepaykeeyaan nyoo /kiikukuurēē Raap. /Kiikucham nkōō taayuu Iriin akipō kir nyoo ki-ir. Kiitaak :cheepyoosoonoonēē yōōt choo kii lēē Yāwuutik, ku-ungʼ aku nēē ityō kumwoochi kupa aree aka.
59002026	Ku nyuun oo, kilēē paani meeraat :pōōr nyoo mātingʼēy sopoon ku meeraat mpō kaarana nyoo mātingʼēy pāyiisyōōn.
59003001	Tuupchēēnichuuch, amaawas :chaa chaangʼ kilē ntā ālēku koonēēt chēpō ngʼālyoontoo Iriin. Āmwooraa kilēē nyoonēē āmu ānkēt :akwaan kilē /kuusyookēēchaan choo kuunēētēy ngʼālyoontoo Iriin kusiir piich walak, paani tilchinii :Iriin piich kiirwook.
59003002	Man kilē kulēēlēēchaan tōkōl saayit aka tōkōl. Ku nēē muuk nyuun :chiich kuriip kuutiinyiin, kumuukēy :chiichoonēē kuriip sāpoontanyiin tōkōl.
59003003	Keemwaa kee kilē kitingʼēy paraasi. Nēē /kurat kuut /ākēērēētē, kuumuukēē /kēērēētē kiwō wōltō aka tōkōl. Nēē kaakee-ir kilēē nyoonēē, ku kaakeepayta paraasinoonēē tōkōl.
59003004	Karkeey mpō ākōō mēēliin choo ēēchēēn mu araaray. Paani āpootēy :yoomēt nyoo nyikiis, ku mii :kir nyoo miningʼ nyoo roongʼēē :chiich mēēlii sikuutangʼ wōli /kumārēy kiwō.
59003005	Nkōō oor nyoo lēē nyoonēē, kēētingʼēēchaan ngʼalyap. Miningʼ kitya akungʼāloolēy ngʼal choo ēēchēēn. Muukēy :ma nyoo miningʼ kupeel kērti nyoo tēēnō wōli nkōō wōliinō!
59003006	Kōrōōm :ngʼalyap inyeentee kilēē ma. Nkōō pōōrpō chiich tōkōl, ngʼalyap :nyoo kiiwoonchi keey ngʼōōki nyoo /mākyoomu. Ngʼāmēy :ngʼalyap chiitōkōl aku :Syeetaani nyoo loorchinii maat.
59003007	Kiikuumuuk :piich kuriip aku tākuriipēy tyoongʼin tōkōl kungʼeetee :tāriit, tyoongʼin choo chuutēē keey ngʼwēny ākōō mpō walak choo mii araaray.
59003008	Moomii nyuun :chiich mpō ākoongʼo nyoo kiikuumuuk kuriip ngʼalyap. Kipngʼōōkiyoon :ngʼalyap, wooywooyēnēy akutingʼēy ngʼwoonō nyoo kōrōōm kitya.
59003009	Kupāyiisyēērēē ngʼalyap kēēloosunēē Kiptaayaan aku Paapa Iriin. Ākēēpāyiisyēērēē ngʼalyaptanyēēnyi kēēpānēē piich choo ki-irta :Iriin nkōō itōōntanyiin.
59003010	Kunyuun, kuutiinnyēēnyi ākoongʼo nyi kuuloosunēē Iriin aku nēē ityō kēēpāniisyēērēē. Tuupchēēnichuuch, mamakaat ku-ira kilēē nyoonēē.
59003011	Mēēmuukēē kukoosuunō :pēr choo kāroomēēn ākōō choo chāmu muuny koongʼ ākoongʼo nyēpō pēr.
59003012	Aku nyuun oo, tuupchēēnichuuch, mēēmuukēy :mookāngʼwō kunam siimaat, amānāmēy :siimootwō maakany. Kunyuun, mēēmuukēy kukoosuunō :pēr choo kāroomēēn yoo lēē muunyaan.
59003013	Mii :chiich nkōō akwaan nyaa ngʼoroom nyoo nkēt ngʼālyoon nyēpō man ākōō nyoo mā pō man? Nēē mii, ku karaam kungʼuutuunō sopoontanyiin akwoop keey ngʼwēny nkōō kir aka tōkōl nyoo irēy.
59003014	Ku nēē unchi keey nyuun :chiich ngʼat koongʼ, tuurinpō moo ākōō suuynoonti, ku mēērookēē kulas keey :chiichoonēē kilē ngʼoroom akimwaaraata ngʼuurnan akipō ngʼālyoon nyēpō man.
59003015	Ngʼoroomnyō nyoo lēē nyoonēē kuchōōnēē wōloo mii piich chēpō ngʼwēny akipō piich choo mātingʼēy Toomirmiir nyoo Tiliil. Pkoonēē kāāpkootuutēchoochēē Syeetaani.
59003016	Ārii aka tōkōl yoo mii ngʼat koongʼ ākōō suuynoonti, ku chaangʼ kwiintaani ākōō ngʼal chaa chaangʼ chaa raacheen.
59003017	Wōloo nyuun, nyēpō taay ku tiliil :ngʼoroomnyō nyoo chōōnēē wōloo mii :Iriin. Nēē ityō ku pō kaalya ākōō tāloosyō. Āpēy keey ngʼwēny, akuriirēē piich, akungʼuutuuy tukun choo kāroomēēn choo pkoonēē pāyiisyōōn. Mēēngʼuulēy piich amātingʼēy ngʼuurnan.
59003018	Nēē toot :piich kaalya choo chāmēy kaalya, /kunyōōruuy kaalya.
59004001	Nee :nyi irook sookwiintoochii keey ākoopooryō? Mākuut chookwook chaa raacheen chu mii kuu-iimook mētēwēy aku-iraak ākwiintoochii keey kilēē nyoonēē.
59004002	Āmārēēkwaan kilē ntā koonyōōru tukun choo mootingʼēy amoonyōōruuy. Nkanyi āmārēy āpāriisyēē kilē soonyōōruu. Ārōōtiniikwaan ngʼat koongʼ tukun chēpō piich āmoomuukēy ānyōōru nkanyi ākwiintoonootēy ākoopooryootō ākōō piich. Moonyōōruukwaan tukuuchoochēē, āmu moosoomēēkwaan Iriin kukōōnook.
59004003	Mpō paani koosoom, ku moonyōōruuy āmu āsoomēy saa-iree tukun chaa raacheen.
59004004	Muutyō, piich choo kyoochuunnyēērēē Iriin. Moonkēt akwaan kilē nēē chuutook :tukun chēpō ngʼwēny, ālēku puun chēpō Iriin? Chiich aka tōkōl nyoo kālēwēn kilēku choorwoo ngʼwēny, ku puunyoon :chiichoonēē nkōō wōloo mii :Iriin.
59004005	Ngʼālyoon nyēpō man nyi mwoorēy :siruut kilē, "Mārēy :Iriin toomirmiir nyoo kiikōōnēēch kuukoonyitēy inyeentee ākityōōn."
59004006	Riirēēnēēch nyuun :Iriin nkōō chamateenyiin kilēē paani mwoorēy :siruut kilē, "Tāyēy :Iriin piich choo lāsēy keey, akuriira :choo āpēy keey ngʼwēny."
59004007	Kunyuun oo, piichooch, ā-isii keey Iriin akaatay Syeetaani. Nēē a-ir kilēē nyoonēē, kuuripō :Syeetaaninoonēē wōli āmii.
59004008	Nēē āriichi Iriin, kuriiku :inyeentee wōli āmii. Ātiliilō ēēruunēkwook choo kyaa-ir ngʼōōki akaakany kureelachiniituuy mootinēēkwaan choo kyaasak kāāpkootuutēkwook.
59004009	Ānārēēkyēē, āriiryō ākoonchōōyō akipō tukun chaa raacheen choo kyaa-ir. Nyoo kātooroorsōōt, āriiryō, aku nēē kātoopāypāyiituuy, ānārēēkyō.
59004010	Nēē ā-āp keey ngʼwēny nkōō taayuu Kiptaayaan, kuutōrōōrook :inyeentee.
59004011	Tuupchēēnichuuch, maangʼalaalee keey nkōō oor nyaa ra. Chiich aka tōkōl nyoo māchāmēy tuupcheenyiin ku kaakuput :chiichoonēē ngʼātuut chēpō Iriin amāchāmēy :ngʼātuutyoonoonēē. Mēētingʼēēnyēēn kaamuuka imwaa kilē ra :ngʼātuut ntā karaam. Makaat ikoonyit ngʼātuut.
59004012	Iriin nyi kiikōōnuuy ngʼātuut aku :inyeentee kipaat nyoo tingʼēy kaamuuka kuurwoochi piich. Inyeentee nyi sāruuy piich ntā kungʼam piich. Ara inyēēn ngʼoo nyuun siimwaara kilē ra chiitō aka?
59004013	Kunyuun oo, pichu, ateertee kee :akwaan choo āmwoorēy kilē, "Aniinee ntā ku āsuun, kēēpēētiichaan ārii aka akeepa kēētēpi wōliinēē kēny ākoongʼo kēē-āltooy tukun ākēēnyōōruuy rōōpiyō chaa chaangʼ."
59004014	Āmu nee soopkootēēkwaan kilēē nyoonēē? Ānkēt :akwaan kilē yēēkāy kilē nēē kōōrēē āsuun? Akarkee :akwaan nkōō kisuunti nyoo yuungʼuuy aku nyoo matyaan, kusarat akupēt.
59004015	Kir nyoo maraat āmwoorēy ku nyi, "Nēē cham :Iriin kēēmāngʼiisyēē, kēēmāngʼiisyō akee-ir kiyi ntā ku nyi."
59004016	Ku, nēē kātoo-irēēkwaan nyuun kilēē nyoonēē, alas keey. Ra :lasataanoonēē.
59004017	Āsōwu nyuun kilē chiich aka tōkōl nyoo nkēt kir nyaa karaam nyoo maraat ku-ir, ama-ir, ku kaaku-ir ngʼōōki.
59005001	Mōkōrēēchu, ateertee kee. Āriiryēē ākoonchōōyō āmu mii kuchōōnchinook :ngʼwoonin nyoo /mākyoomu.
59005002	Wēētiiy kupētēy :mōkōrnoontiingʼwoongʼ akiwō kwoomēy :tooryoon sirōōkwook.
59005003	Ngʼāmiisōōt rōōpiyēēkwook choo ātingʼēy. Ngʼuutuuy ngʼamwaanoonēē rāyiityēēngʼwoongʼ paani rwookook :Iriin akupāyiisyēērēē :Iriin ngʼamwaanoonēē kilēē ma kupeel pōōrwēyiikwook. Pō nee kutoontuulchi keey mōkōrnoonti nkōō pērēētuusyēchu pō lēt?
59005004	Lēyyē, ateera kee ngʼaleechu: Mii kuriirchinook :rōōpiyō choo kyaatay :akwaan ātē piich choo kii-irwook pāyit nkōō pareenikwook. Kiiku-iti Iriin nyoo pāyuuy kir aka tōkōl :riirataa pichoochēē.
59005005	Kyaamangʼ :akwaan ngʼwēny āchāmēy tukun chēpō lala akukyaa-am :akwaan kuyam. Ku paannyēēnyi nyuun, akarkee :akwaan ākōō tich choo yākwooyēēn choo mii kukānyoonuuy pērēētuu nyoo /kuyēēngʼēy.
59005006	Kyaa-ir :akwaan piich choo mātingʼēy ngʼālyoon /kēērwoochi /akeekeet; piich choo kiimēēmuukēy kuyeet keey.
59005007	Tuupchēēnichuuch, amurtee ākōy pērēētuuni wārākēē :Kiptaayaan. Aroo kee mpō wōloo murtooy :chiich nyoo kapal pareechiich. Murtooy kungʼeetee kuchō roop nyēpō taay ākōy nyēpō lēt sikukas par choo kāroomēēn.
59005008	Makaat nyuun mpō amurta ākookiilyō, āmu kakuriiku ku-itu :pērēētuu nyoo wārākēē :Kiptaayaan.
59005009	Tuupchēēnichuuch, mookwiintoochinii keey simēērwookook :Iriin. Aroo kee, kaaku-itu :tiliintoo kiirwook kurkat.
59005010	Tuupchēēnichuuch, apkaata kee ōōrkooy choo kiingʼalaal nkōō kaarinaa Iriin. Aroo kee wōloo kiikirinta nyāriluut choo kiinyōōru.
59005011	Kiiloosuuchaan piich choo kiikiringʼ nyāriluut. Aroo kee wōloo kiikirinta :Āyuupu ākōō kir nyoo kiichō ku-irchi :Iriin lētuun. Lēyyē, riirēē piich :Iriin nkōō mukulēr nyoo rēēl.
59005012	Tuupchēēnichuuch, ngʼālyoon nyoo mārēy apkaat ku nyi: Mēēsirpēnēē :chiich kaarinaa Iriin ntā iilē kwaaman :nyungʼwēny. Nēē icham, icham, ku nēē itay, itay, /tāmākuurwookuun.
59005013	Nēē nyōōru :chiich nkōō akwaan nyaril, ku mārēy kusa Iriin. Nēē paypay, kutuum kuuloosu Iriin.
59005014	Ntā nēē kamnyaan, ku mārēy kukuur kāāntōōy chēpō kaaniisa sipākusoochi inyeentee akuu-iila mwaar nkōō kaarinaa Kiptaayaan.
59005015	Nēē /kusoochinii chiich nyoo mnyoonēy /kēētiirēē keey Iriin, kuusoopēy :Iriin chiichoonēē. Ku nēē kiiku-ir ngʼōōki, /kēēnyōōchinii kaat.
59005016	Āmwoochii keey nyuun ngʼōōkiikwook choo kyaa-ir ākoosoochi keey, /sikēēsoopook. Nēē sa :chiich nyoo tiliil, kutingʼēy :soowuutēchiich kaamuuka akuutoorētēy kwōngʼuut.
59005017	Aroo kee Eliicha! Kii chiich nyoo karkeey ākōō achaan aku paani kiisa kilē mārōōpēn kōōroo Israayeel, kutēērchi :Iriin soowuutēchiich. Kumaakurōōpēn nyuun kōōroo Israayeel kēnyiis sōmōk nkōō aroo lo.
59005018	Nēē mii lētuun, kuureer kusa Iriin kukōōnu roop. Kutēērchi :Iriin soowuutēchiich, kurōōpēn akupiityō par.
59005019	Tuupchēēnichuuch, nēē chuunnyō :chiich nkōō akwaan kumētō araa :man, ku maraat /kēē-isu kichō aree nyēpō man.
59005020	Ateera kee ngʼālyoontooni: Chiich aka tōkōl nyoo kā-isuunō chiitō aka wōloo mii :rāyiityō, ku kaakusāru :chiichoonēē chiitō nyiinō aka akaaku-ir /kēētup ngʼōōki chaa chaangʼ.
60001001	Aneen :nyi Pēētērō, kāāyooytooyiintoo Yēēsu Kiriistō. Āsirwookwaan choo kiikulēwēnook :Iriin, akwaan choo kyoosārāti kōōrootinēēpō Pōōntō, Kalatiya, Kapatookya, Eesya ākōō Piituunnya.
60001002	Kiisip kulēwēnook :Paapa Iriin kēny, ku-isēēnook kērētiipō Yēēsu Kiriistō akuutiliilook :Toomirmiiryeenyiin, saateera iit Yēēsu. Kuupēēruurook :Iriin kitya ākoonyōōru kaalya.
60001003	Kutōrōriit Iriin paapaa Kiptaayaantēēnyoon Yēēsu Kiriistō nyoo kiiriireeneech kitya kuti ireech /kēētuumēēch nyēpō ārēēny tākēēnyōōru koomāāngʼunō nyoo sāpēy, āmu kiingʼeeta Yēēsu meerat.
60001004	Kitingʼēy pēēruur mu kipsēnkwēt nyoo siintooroot akipō achaan nyoo māpētēy, amānunēy, amēēluluukēē.
60001005	Āmu kiirānēy Iriin, kuriipēēch :kaamuukeenyiin ākōy pērēētuu lēt nyēpō sāruunō.
60001006	Kunyuun āpāypāyiituu akipō ngʼaleechu, mpō nēē /ku-usook nyoo matyaan ākāānyōōruuy nyāriluut choo ngʼuloongʼulēy paannyēēnyi.
60001007	/Kiityāmook /sikēēsōwu kilē ārānēy man Iriin. Kilēē paani /kiitiliilēy ta-aapu nyoo mātēpēē ākōy nkōō ma, /kēētiliilēē mpō kaaraneengʼwoongʼ nyāriluut sikukiil. Nēē /kakee-iraak kilēē nyoonēē, /kēēlooswook, /akēētōrōōrook, /ākēēkoonyitook pērēētuunoonēē wārākēē :Yēēsu.
60001008	Āchāmēēkwaan Iriin, mpō ntā toomō aroo. Aku mpō ntā moorōōtēy inyeentee aniinee, ku ārānēy ākoonyōōruuy pāypooyō nyoo ōōw nyoo moomii kiyoo kuutēēnēē,
60001009	nēē a-it lēt nyēpō kaaraneengʼwoongʼ nyoonēē ku pērēētuuni /kusārwook.
60001010	Kiingʼoor :ōōrkooyiipō Iriin chēpō kēny wōloo sāruuntook :inyeentee nkōō chamateenyiin. Kiiwāsēy :ōōrkooyiichoochēē kitya akuusyookēy kusōwu ngʼaleechu.
60001011	Kiiwāsēy kusōwu pērēētuu nyoo chōōnēē :Kiriistō ākōō wōloo chōōntooy. Kiingʼoor :Toomirmiiryoo Kiriistō nyoo kiimii āriingʼwaangʼ ngʼwoonin nyoo kiinyōōruuy :Kiriistō kupōk aku nēē mii lēt /kēētōrōōr.
60001012	Kiingʼuuti :Iriin ōōrkooyiichoochēē kilē kiimā-iriisōōt ngʼaleechu nkōō pērēētuusyēkwaak, aku iriisōōt nkōō pērēētuusyēkwook. /Kiikwoomwook lōkōōyichu kāroomēēn kupunuunō kaamuukaa Toomirmiir nyoo /kiikuuyookuunō kipsēnkwēt. Ngʼal :chu choo mārēy mpō :malaykeen kisōwu.
60001013	Kunyuun oo, anamee mēt kiyoonēē kyaateer. Āriip keey ākoomoongʼu pēēruur nyoo ānyōōruuy nēē kungʼoongʼu :Yēēsu Kiriistō.
60001014	Kilēē paani akwaan laakōōpō Iriin, ateer iit inyeentee. Kimaatuup rāyiityō nyoo kyootingʼēy kitoomō /āsōwu inyeentee.
60001015	Ātililiituu nkōō kir aka tōkōl nyoo ā-irēy, kilēē paani tiliil :Iriin nyoo kikuurook.
60001016	Mwoorēy :siruutēpō Iriin kilē, "Ātililiituu, āmu ātiliil :aneen."
60001017	Kitingʼēy Paapa nyoo mēēsyookēy chiich akutilchinii piich tōkōl kiirwook kutuup keey ākōō wōloo kiiku-irta. Kunyuun, awara inyeentee ākoomāngʼiisyō kilēē too mu ngʼwēny.
60001018	Ānkēt :akwaan kilē /kiikee-alaak /akēētyookunēēnook ātēpuut choo mātoorētēy kir choo kyoonyōōrchi kuukōtiinēkwook. /Maaku-aleenaak tukun choo pētsōōt choo lēē peeteen ntā ku kōōlti,
60001019	aku kērētiipō Kiriistō chēpō koomānuut, inyeentee ku waawaa keecha nyoo tiliil aku lipoop.
60001020	/Kiikiikēēlēwēn /kitoomō /kee-ir ngʼwēny aku /kiikēēngʼoongʼu nkōō pērēētuusyēchu pō lēt akipō akwaan.
60001021	Kiingʼeeta :Iriin Kiriistō meerat akuutōrōōr sootiirēē keey Iriin ākoomoongʼu inyeentee kupunuunō Kiriistō.
60001022	Kunyuun oo, āmu kyookoonyit ngʼālyoontoo man akyootiliil keey ākāānyōōru chamat nyēpō man nkōō wōloo mii choo ātuupchō, āchoomnyō nyuun kitya nkōō moo ākoongʼo.
60001023	/Kikeenamaak nyēpō ārēēny kupunuunō ngʼālyoontoo Iriin nyoo sāpēy ākōy. Sopooni rēēl ku māchōōnēē kāsuryoon nyoo rookēy, aku chōōnēē kāsuryoon nyoo mārookēy.
60001024	Mwoorēy :siruut kilē, "Lēē :piich tōkōl suus, akilēē tōrōōrnātēēngʼwaangʼ taapta. Yoomsōōt :suusēk, akurarak :taapuk,
60001025	aku mātilēē nyuun :ngʼālyoontoo Iriin ākōy." Ngʼālyoontooni ku lōkōōy choo kāroomēēn choo /kikēē-āmwook.
60002001	Āmētēē nyuun rāyiityō aka tōkōl, mātoomēlmēēliisyō, āmoo-irtooy keey, ma-amaak ngʼat koongʼ ntā āmuulsyō.
60002002	Awasa chē choo kāroomēēn chēpō Toomirmiir nyoo Tiliil kilēē laakōōy choo mārēy kirēērēy, soonāryēē nkōō sopoon nyoo rēēl,
60002003	āmu kyaachamcham kilē karaam Kiptaayaan.
60002004	Kor :Kiptaayaan nyoo sāpoot nyoo kiitay :tēēki, aku kiilēwēn :Iriin kulāsēē keey. Āpkoonchi inyeentee
60002005	toolēkuu korin choo sāpyootēēn choo /kutēēkēē kōpō Toomirmiir. Akwaan tisiik choo kiikuutiliilook :Iriin ā-irchi kōrōs chēpō toomirmiir choo chāmēy :inyeentee āmu āpookwaan Yēēsu Kiriistō.
60002006	Mwoorēy :Iriin nkōō siruut kilē, "Aroo kee, ātēnii kor nyoo lēē kiptālēny Saayoon. Kyoolēwēn koroonēē ākoolāsēē keey. Mānyōōruuy sōōrnān :chiich nyoo kātiirō keey inyeentee."
60002007	Ālāsēēkwaan keey koroonēē choo ārānēy Kiriistō. Aku mwoorēy ngʼālyoontoo Iriin nkōō choo mēērānēy kilē, "Kor nyoo kiitāy :tēēki :nyoo kiikulēku kiptālēnyēē."
60002008	Kiikuureer /keesir kilē, "Kor :nyēēnyi nyoo kwātēy piich aku-irēy kuuputyō." Ngʼuutuuy :siruutēchu kilē putsōōt :piich, nēē tay kutiirō keey ngʼālyoontoo Iriin āmu /kiikēēchēp kilēē nyoonēē.
60002009	Aku nyuun, akwaan piich choo lēwēnootēēn, tis ākōō pāytooy, piich choo tiliilēēn choo kiikusataak :Iriin ālēkuu chaachiich toongʼuututēē kāroomin pō Iriin nyoo kiikuurook apkaanee tuurin ākopkoonchi lēpooyintanyiin nyēpō kwōngʼuut.
60002010	Kiimoopookwaan Iriin taay, aku āpō aniinee. Kiimāriirēēnook :Iriin, aku riirēēnook aniinee.
60002011	Chamanichuuch, āmu akwaan kipruutooyiin nkōō ngʼwēny, āmwoorwook kilē kumaacham makuut chaa raacheen chēpō ngʼwēny choo pooryēērēēnook.
60002012	Ātēpii nkōō oor nyaa karaam āmii nkōō piich choo mēērānēy Iriin. Mpō nēē ngʼāloolēēnook nyaa ra, kuuro tukun choo kāroomēēn choo ā-irēy akuuloosu Iriin pērēētuunoonēē chōōnēy kutilchinii piich kiirwook.
60002013	Āmu ākoonyitēy Kiptaayaan ākoonyit mpō piich choo ēēchēēn. Ākoonyitō pāytooyiin nyoo /kiikiitō kaamuuka kupayta
60002014	ākōō kāāntōōy choo yooytooy :pāytooyiintoonoonēē kuutō siitāt choo siiruuy ngʼātuut akuuloosu piich choo kāroomēēn.
60002015	Mārēy :Iriin kilē a-ireekwaan tukun choo kāroomēēn tākusiisyō choo lēē sālwēy.
60002016	Akwaan tyookootēēn nkōō ngʼātuut, aku, ma-iraak :nyoonēē a-ir ngʼal chaa raacheen. Aku āsōwuu kilē akwaan ōōtwookiipō Iriin.
60002017	Ākoonyitō piich tōkōl akaacham choo ātuupchō nkōō Kiriistō. Awara Iriin ākookoonyit pāytooyiik.
60002018	Ōōtwook, ākoonyitō mōkōrēēkwook kuyam. Mookoonyitēy kipaat choo chāmook aku kāroomō, aku ākoonyitō mpō akwaaneek choo āwēēsēēn.
60002019	Nēē āmurtoochi ngʼwoonin nyoo mānyoolchinook, kuupēēruurook :Iriin, āmu ā-irēy kiyoo mārwook.
60002020	Ara oo, kāroomin nee nyoo mii nēē āmurtoochinii siitāt nyēpō kir nyaa ra nyoo kaa-ir? Aku nēē kaamurta āmu kaa-ir ngʼal chēpō man, kuupēēruurook :Iriin.
60002021	Nyariluut choo lēē chu choo kiikuurchook :Iriin, āmu kiinyaril :Yēēsu akipō akwaan ākiikumētwook koonēētuut, saatuupa :mpō kilēē wōloo ki-irtooy :inyeentee.
60002022	"Maa-ir ngʼōōki, amaakitēērchi ngʼuurnan."
60002023	Kii nēē /kimuul, kimaa-ooyta. Ku kii nēē nyaril, kimāmpuurō piich nyaril, aku kiitē keey Iriin nyoo tilēy kiirwook nyēpō man.
60002024	Kyoop :Yēēsu ngʼōōkichooch nkōō kimurtooyoon, takeemuuka keetaya ngʼōōki akee-ir ngʼal chēpō man. /Kiikēēsoopook kupunuunō pēēruutēyiichiich.
60002025	Kyoolēēkwaan kēēchiir choo kiikiikupētyō, aku /kiikēē-ōōkwook paanyēēnyi saatuupa māsōwoon nyoo riipēy sopoonwēkwook.
60003001	Kumārwook :mpō chēēpyōōsōōy ākoonyit pooyikwook, si nēē tāyēy :akwaaneek ngʼālyoontoo Iriin, kuurēēwu :ātēpuutēkwook choo kāroomēēn kucham Iriin mpō ntā maangʼalaal kir,
60003002	āmu rōōtēy kilē tiliilō ātēpuutēkwook ākoowārēy Iriin.
60003003	Āmootiirēē keey tukun choo irook ālēku pukatay, kilēē paani ā-irtooy puutēkwook ntā ku ālookēy kariipō kaat chēpō kōōlti ntā ku sirōōy choo lēē pukatay.
60003004	Karaam nyuun pukataanti nyēpō ōr kusiir nyēpō saangʼ, tala akuuminiingʼiitēy keey. Nyoonēē ku mārookēy akichāmēy :Iriin kitya.
60003005	Kiisālēy keey nkōō oor nyoo lēē nyoonēē :chēēpyōōsōōy choo tiliilēēn choo kiipō taay choo kiitiirēē keey Iriin. Kiikoonyitēy pooyikwaak,
60003006	kilēē paani kiikoonyitēy :Saara Apraam ākiikuurēy kilē kiptaayaanteenyiin. Akwaan tiipiipō Saara, nēē ā-irēy ngʼal choo kāroomēēn kumoowārēy.
60003007	Akwaan pooy, ātēpii nkōō chēēpyōōsōōkwook nkōō oor nyoo karaam ākookoonyitēy kilēē piich choo kuskuso, āmu ārāmtooy tōkōl sopoon nyoo rēēl. A-ira kilēē nyoonēē /simakukarta soowuutēkwook.
60003008	Mārēy nyuun ātingʼēēkwaan tōkōl kāāpkootuut choo karkeey ākootēērchinii keey riiruut. Āchoomsōōt kilēē piich choo tuupchō, āriirēē keey ākoominiingʼiitēy keey.
60003009	Maaraayta rāyiityō nkōō rāyiityō, āmoomuulsyō nēē /kumuulook, wōloo nyuun āsoomchii pēēruur pichoochēē muulook, āmu mwoorwook :Iriin kilē, nēē a-ir kilēē nyoonēē /kēēpēēruurook.
60003010	Mwoorēy :Iriin nkōō siruut kilē, "Chiich nyoo mārēy kupaypayiit akuuro pērēētuus choo kāroomēēn, kuriip ngʼalyaptiinyiin mangʼalaal rāyiityō akuriip kuutiinyiin kimamwa ngʼuurnan.
60003011	Akuwarakeera rāyiityō, aku-ir ngʼal choo kāroomēēn. Akuwas :inyeentee kaalya akituup.
60003012	Rōōtēy koonyiipō Iriin choo irēy man, akitēērēy soowuutēpō pichoochēē. Aku nyuun tuuchinii patar choo irēy ngʼōōki."
60003013	Ara ngʼoo nyoo irwook nyaa ra nēē ā-irēy choo kāroomēēn?
60003014	Aku nēē anyaril akipō kir nyaa karaam nyoo kaa-ir, ānyōōruuy pēēruur. Āmoowāriisyō amaa-iim keey.
60003015	Ākoonyitō Kiriistō kilēē Kiptaayaantēēngʼwoongʼ. Makaat ku āchēpootēēn ākōy, taamuuka āwālchi chiich aka tōkōl nyoo kateepeenaak akipō kiyoo āmoongʼuuy.
60003016	Aku nēē ā-irēy kilēē nyoonēē, a-ir nkōō tāloosyō kimii koonyit. Akanya kutililiituuy :kaapkaatuutēkwook, sukunam :sōōrnān pichoochēē ngʼāloolēēnook nyaa ra akipō kiyoo karaam nyoo ā-irēēkwaan kilēē piipō Kiriistō.
60003017	Kaykay /keenyariilaak, āmu kaa-ir kir nyaa karaam, nēē chāmēy Iriin, kusiir ku kaa-ir kir nyaa ra.
60003018	Āmwoorēy kilēē nyoonēē āmu, mpō ntā kii-irēy man :Kiriistō, ku kiima akipō piich choo māpō man, tākuurēēwu :pichoochēē wōloo mii :Iriin. Kiima :inyeentee āsip ākoongʼo akipō ngʼōōkiipō piich tōkōl. /Kiikupar pōōrtanyiin, aku /kiikiisoop toomirmiir
60003019	akiwō kwoomtoochi toomirmiirēy choo rātootēēn.
60003020	Kii toomirmiirēy :chu choo kiimaakoonyit Iriin kēny, paani kiimurtooy :Iriin kitēēkēy :Noowa mēēli. /Kiikusāru piich choo ngʼērin choo kiimii mēēliinoonēē kupunuunō pēr akii sisiit :pichoochēē kipaat.
60003021	Lēē :pērēēchoochēē pērēēpō kaapaatiisana, choo sāruuy piich paanyēēnyi nēē ran ngʼeetataa meerat nyēpō Yēēsu Kiriistō. Mēē-uuntooy :kaapaatiisana simnyoontoo pōōrpō chiich, aku kunyōōru kaapkootuut choo tiliilēēn akipō Iriin.
60003022	Kiikiwō :Yēēsu kipsēnkwēt akimii ēēruu taay nyēpō Iriin kupāytooy malaykeen tōkōl ākōō pāytooyik kipootō choo tingʼēy kaamuuka.
60004001	Āmu kiinyaril :Kiriistō, āchēp keey nyuun :mpō akwaan ānyārilyēē, āmu chiich nyoo nyārilēy ku kaakumētooorō keey ngʼōōki.
60004002	Tēpēē :chiichoonēē nkōō sāpēēnyiin tōkōl kilēē wōloo mārtooy Iriin, amaakutuupēy mākuut chaa raacheen chēpō pōōr.
60004003	Kyoopoot pērēētuus chaa chaangʼ kitya kēny ā-irēy kilēē wōloo irtooy :piich choo mēērānēy Iriin. Kyoo-irēēkwaan takal, ātuupēy mākuutēkwook chaa raacheen, āpōōkitsōōt, ā-āmēy tuumwēy, ārēēsyēy kitya ākookutunchinii kāānoomōōn.
60004004	Kwōngʼēy :choo kii choorwayiikwook, āmu moochuutēēkwaan keey ngʼōōki choo irēy, aku ngʼāloolēēnook nkōō oor nyaa ra.
60004005	Rāruuy :pichoochēē ngʼaleekwaak nkōō taayuu Iriin nyoo tilchinii kiirwook piich choo sāpyootēēn ākōō choo kiikumēērō.
60004006	Ki-ir :ngʼālyoontooni /kēē-āmchi lōkōōy choo kāroomēēn mpō piich choo kiikumēērō sikuumuuk kusāpchō toomirmiirikwaak mpō ntā kiikumēērō :akwaaneek.
60004007	Kiikuriiku :lētuu kir aka tōkōl. Makaat nyuun ālēku choo chikānootēēn ākooriip keey taamuuka asaa.
60004008	Kir nyuun nyoo mii, ku atasa taay āchoomnyō kitya, āmu tukēy :choomnyoot ngʼōōki chaa chaangʼ.
60004009	Ataaka keey nkōō kooriikwook ākoomētō kwiintaan.
60004010	Kiikuutē :Iriin chiich aka tōkōl nkōō akwaan kōōnunō nyēpō Toomirmiiryeenyiin sootoorētō piich walak. Nkanyi, maraat āpāyiisyēērēē kōōnunēyiichoochēē ngʼuloongʼulēy nkōō oor nyaa karaam.
60004011	Nēē ngʼāloolēy :chiich, kumārēy kungʼālaal kilēē yoo ngʼāloolēy Iriin, ku nyoo toorētiisyēy, ku mārēy kuunkēt kilē Iriin nyoo kōōnuuy kaamuuka. Nēē ku-ir kilēē nyoonēē, /kēēloosu Iriin nkōō tukun tōkōl kupunuunō Yēēsu Kiriistō. Kutōrōriit :inyeentee akupayta ākōy. Lēē nyoonēē.
60004012	Chamanichuuch, āmookwōngʼyō nēē āpuntoorēē nyāriluut choo tyāmook. Amaaroo nyoonēē ka-ira nkōō wōloo āmiikwaan kilēē kir nyoo lēē toon.
60004013	Aku āpāypāyiituu, āmu āmii ānyārilēy nkōō Kiriistō, soonyōōruu pāypooyō nyoo ōōw nēē kungʼoongʼu :ōōwintanyiin.
60004014	Nēē /kumuulook, āmu ārānēy Kiriistō, ānyōōruuy pēēruur āmu āmii nkōō Toomirmiir nyoo tōrōōr nyēpō Iriin.
60004015	Kiimaanyaril aka tōkōl nkōō akwaan kilēē chiich nyoo kārumiisyō, ntā nyoo kāchōōrsyō, ntā nyoo ka-ir ngʼal chaa raacheen, ntā ku nyoo keechuut keey ngʼaleepō piich walak.
60004016	Aku nyuun, nēē anyaril āmu ātuupēy Kiriistō, ku mānāmook :sōōrnān, aku āmwoochii Iriin kōōnkēy, āmu āpō Kiriistō.
60004017	Kaaku-it :pērēētuu nyoo /kitilchinii piich kirwook akēētoowuunēē piipō Kiriistō. Ara oo, nēē toowunēēnēēch, kilēkuuy nee nyuun nkōō wōloo mii :piich choo tāyēy lōkōōy choo kāroomēēn choo pkoonēē Iriin?
60004018	Kilēē paani mwoorēy :siruut kilē, "Nēē kōrōōm nkōō piich choo kāroomēēn /kēēsāru, ku lēkuuy nee nkōō kipngʼōōkiis?"
60004019	Makaat nyuun piich choo /kakiinyariil kilēē wōloo mārtooy :Iriin, kutiirō keey Iriin nyoo /kiirānēy akutas taay ku-ir ngʼal choo kāroomēēn.
60005001	Kunyuun oo, āmārēy acheeraak kāāntōōy chēpō piipō Kiriistō. Aneen mpō kāāntōōyiin, akyaaroo wōloo kiinyarilta :Kiriistō ākoonyōōruuy ākōō akwaan tōrōōrin nyoo kupa /kēēngʼoongʼuuy. Āmwoorwook kilē:
60005002	Āriipō kēēchiir choo kiikukōōnook :Iriin. Āmooriip āmu kākuusiichook, aku āriipō āchāmēy kilēē paani mārēy :Iriin. Moolēku choo āchāmēy rōōpiyō, aku ā-irchii Iriin pāyit nkōō moo ākoongʼo.
60005003	Amaareengʼ piich choo /kiikēēkōōnook āryoontō, aku ātēpii nkōō oor nyaa karaam tākuumuustook :pichoochēē.
60005004	Aku nēē chō :Māsōwoontee nyoo ōōw /kēēkōōnook mālāk nyoo ōōw nyoo mēēluluukēē.
60005005	Āmārēy acheeraak mpō akwaan naran: ākoonyitō kāāntōōy. Makaat āminingʼiitēy keey tōkōl, āmu mwoorēy :siruutēpō Iriin kilē, "Kārēy :Iriin nyoo lāsē keey, akuupēēruurēy nyoo āpēy keey ngʼwēny."
60005006	Āminingʼiitii keey :Iriin nyēpō kaamuuka tōkōl, sikuutōrōōrook nkōō pērēētuu nyoo yamaat.
60005007	Ā-āpchii kāā-iimutēkwook tōkōl Iriin, āmu riipook.
60005008	Āriip keey akaachikan! Mii :puunyoontēēngʼwoongʼ Kipngʼōōkiyoon kuulēēpootēy aku pōōrōōrootēy kilēē ngʼētuny nyoo āmēy piri kuwāsēy chiich nyoo āmēy kuuwaangʼ.
60005009	Ākiilō nkōō kaaraneengʼwoongʼ taakartee puunyoontoonoonēē, āmu ānkēt kilē mii mpō choo ātuupchō nkōō ngʼwēny tōkōl kupuntēērēē nyariluut choo lēē choochēē.
60005010	Mpō nēē anyaril pērēētuus choo ngʼērin, kuchēērook :Iriin nyoo chāmook akiikuyoomiiswook tōrōōrintanyiin nyēpō ākōy nkōō Yēēsu Kiriistō tookiilō ākooryoonchō kukaraam.
60005011	Pāytooy :inyeentee ākōy. Lēē nyoonēē.
60005012	Āsirwook ngʼaleechu ngʼērin kupunuunō ēēruunēpō Siila, tuupchēē nyoo ārānēy. Koomārēy acheeraak ākoomwoorwook kilē ākiilyō nkōō chamataa Iriin nyēpō man.
60005013	Tookwēēsook :piipō Kiriistō nkōō Papulōōn choo /kiikēēlēwēn kilēē akwaan akuutookwēēsook :mpō wēēriinyuun Maarkō.
60005014	Ataakweesa keey :tōkōl nkōō choomnyoot. Ātēpiisyēē nkōō kaalya :akwaan tōkōl choo āpō Kiriistō.
61001001	Aneen Siimnyōn Pēētērō nyoo ā-irchinii Yēēsu Kiriistō pāyit akaaneen kāāyooytooyiintēēnyiin. Āsirwookwaan choo kyoonyōōru kaarana nyaa karaam kitya kilēē achaan /akiikeecham /keetiliilook kupunuunō Yēēsu Kiriistō nyoo Iriintēēnyoon aku Sāruuniintēēnyoon.
61001002	Kuupēēruurook :Iriin kitya ānyōōruu kaalya, nēē ātāsēy taay āsōwuuy inyeentee nkōō Yēēsu Kiptaayaantēēnyoon.
61001003	Kiikōōnēēch :Iriin kir aka tōkōl nkōō kaamuukeenyiin sikēētēpii kilēē wōloo mārtooy :inyeentee. Kiimuukēy kēētēpi kilēē nyoonēē, āmu kiinkēt inyeentee nyoo kiikuurēēch keeramtee ōōwintanyiin ākōō kāroomnyēēnyiin.
61001004	Nkōō kaamuukaanoonēē ku kiikukōōnēēch :Iriin tukun choo kāroomēēn kitya choo kiiyoomiisēēch, sikēēnyōōruu sopoon nyēpō Toomirmiiryeenyiin akeechirila rāyiityoo ngʼwēny nyoo āpuuy :makuut chaa raacheen.
61001005	Kunyuun, aroo wōloo āmuuktooy ātāsi kaarana kāroomin, ātāsi kāroomin ngʼoroomnyō,
61001006	ātāsi ngʼoroomnyō riipotoo keey, ātāsi riipotoo keey murtaar, ātāsi murtaar kōōnunātoo keey,
61001007	ātāsi kōōnunātoo keey choomnyoot nyoo āchāmēy choo ātuupcho, ātāsi choomnyoonoonēē choomnyoot nyoo āchāmēy piich tōkōl.
61001008	Nēē ātingʼēy ngʼaleechu kuyam, āpāyiisyēēchinii Iriin nkōō oor nyaa karaam kitya ākookiilyō nkōō ngʼoroomnyoo Kiptaayaantēēnyoon Yēēsu Kiriistō.
61001009	Piich choo mātingʼēy ngʼaleechu, ku kōryootēēn āmēēnkēt kiyoo mārēy :Iriin ākiikuruutyēērō kilē /kikēē-uuntoochi ngʼōōkiikwaak.
61001010	Kunyuun oo, choo kituupchō, atyama wōloo āmuuktooy a-ir kiyoo ngʼuutuuy kilē kiikukuurook :Iriin ālēkuu chaachiich. Nēē a-ir kilēē nyoonēē, ku moopētsōōt mpō āsip ākoongʼo,
61001011	/akēētookook achuuta Kaa Kiptaayaantēēnyoon Yēēsu Kiriistō nyoo Sāruuniin, wōloo āpoomāngʼēy ākōy.
61001012	Āpkootwook ngʼaleechu, mpō nēē ānkēt :akwaan, akyookiilchi ngʼālyoontoo man nyoo kyoonyōōru.
61001013	Ārōōtēy kilē karaam āngʼuutwook ngʼaleechu, kutoosāpēy,
61001014	āmu ānkēt kilē āmētooy pōōri kilēēkit, kilēē paani kiingʼuutwoon :Kiptaayaantēēnyoon Yēēsu Kiriistō.
61001015	Ātyāmēy nkōō kaamuukeenyuun āngʼuutwook ngʼaleechu, soopkootēy pērēētuus tōkōl mpō nēē kaameer.
61001016	Kii nēē kimwoorwook akipō chōōnētoo :Kiptaayaantēēnyoon Yēēsu Kiriistō ākōō kaamuukaa Iriin, ku maakumwoorunēēnook ātiintoon chēpō chiirana, āmu kiikeeroo ōōwintanyiin.
61001017	Kiitōrōōr :Paapa Iriin inyeentee aku-ir ku-ōōwiit, paani kiimwoorēy kilē, "Inyēēn wēēriinyuun nyoo āchāmēy ākoopāypāchinii."
61001018	Kiikuteer :achaan kuut kuchōōnēē im kēēmii ākōō inyeentee tulwoonoonēē tiliil.
61001019	Kunyuun, kiirānēy ngʼal choo kiimwoorēy :ōōrkooyiipō Iriin. Karaam āyāpchii iit ōōrkooyichoochēē, āmu lēē taayit nyoo lārēy nkōō tuurin ākōy kuurir :kōōrēē akutooku :kookeelyaantaa kutākwoorō kuulopooyook.
61001020	Mārēy āsōwuu kir nyoo ōōw. Nyoonēē ku nyi: māsōwuunēē :chiich kāāpkootuutēchiich kiyoo ngʼuutuuy :ngʼaleepō ōōrkooyiipō Iriin mu siruut
61001021	āmu, kiimāmwooruuy :ōōrkooyiichoochēē ngʼaleekwaak kipaat, aku kingʼuutinii :Toomirmiir nyoo Tiliil kimwooru ngʼaleepō Iriin.
61002001	Kiimii kēny :ōōrkooy chēpō ngʼuurnan Israayeel, aku nkōō oor nyoo lēē nyoonēē ku pkoonēy :koonēēt chēpō ngʼuurnan wōloo āmiikwaan. Chuutēē koonēētuut choo mā pō man choo mēlmēēlēy piich akutay mpō Kiptaayaan nyoo kii-ālēy akwaaneek, aku nkōō yoonēē nyuun kwoopchinii keey :koonēētiichoochēē ngʼāmiisyō nyēpō kwōngʼuut.
61002002	Tuupēy :piich chaa chaangʼ ngʼōōkiipō koonēētiichoochēē, aku irēy /keemwaarteera rāyiityō araa man.
61002003	Āmu kimootiin :koonēētiichu, kuumēlmēēlēēnook ātiintoon chēpō ngʼuurnan sukwaam roopiyēēkwook. Kiikuchēp keey nkōō pērēētuus chaa chaangʼ :Iriin kutilchi kiirwook pichoochēē aku mii kichōōnēy ngʼamweengʼwaangʼ.
61002004	Maariira :Iriin malaykeen choo ki-ir ngʼōōki, aku kiiwiirchi wōloo tuur aku rātootēēn nkōō āngʼōōy kukānyēy pērēētuu nyoo kipa /kēētilchinii kiirwook.
61002005	Amaariira :Iriin ngʼwēny nyoo kiipō kēny, aku kiikōōnu chēēmurwoompēy kuchō kōōroonoonēē kiimii :piich choo kiimākoonyitēy inyeentee. Piich kipaat choo /kiikisāru ku Noowa, nyoo kii āmuuy lōkōōyipō man, ākōō katanyiin. Kii piich sisiit akwaaneek.
61002006	Kiiwaangʼa :Iriin ma kōōrootinēēpō Sotom ākōō Komoora tākulēku :nyoonēē koonēētuut nkōō wōloo mii :piich choo mātuupēy ngʼaleepō Iriin.
61002007	Kisāru :Iriin Lōōt, chiich nyoo kiipēērēy keey nyoo kii-iimēy :ngʼaleepō takal choo kii-irēy piich ākōō rāyityō nyoo kiimii kōōrēē.
61002008	Kiimāngʼiisyō :chiichoonēē kiipēērēy keey nkōō pichoochēē akiiro rāyiityooni kii-irēy :pichoochēē pērēēt ākōō langʼa. Kii-iimēy :ngʼōōkiipō pichoochēē kāāpkootuutēchiich choo tiliilēēn.
61002009	Kunyuun, nkēt :Iriin wōloo sāruntooy piich choo tuupēy inyeentee kungʼeetee nyāriluut, akuunkēt wōloo riiptooy choo raacheen ākōy pērēētuu nyoo /kitilchiinēē piich tōkōl kiirwook.
61002010	Aku choo ngʼwoonchinii kitya ku choo tuupēy mākuutēkwaak chaa raacheen akutāyēy /kēēpāyu. Lāsē keey :koonēētiichu pō ngʼuurnan aku āwēēsō amēēwārēy mpō kumuul toomirmiirēy choo tingʼēy kaamuuka.
61002011	Mpō malaykeen choo tingʼēy kaamuuka kusiir koonēētiichoochēē ku māmuulēy toomirmiirēyiichoochēē mu taayuu Kiptaayaan.
61002012	Muulsyēyii :pichu akipō tukun choo mēēnkēt. Karkeey :akwaaneek ākōō tyoongʼin choo irēy tukun choo mēēnkēt, choo /kiiku-ir /sikēēnāmēy /ākēēpārēy. Pētsōōt :pichu kilēē tyoongʼiichoochēē.
61002013	Mālāk pō pichoochēē ku /kēēngʼam akipō tukun choo kii-ir :akwaaneek. Chāmēy ku-irēy takal pērēēt. Sōōr :pichu choo nēē kimii tōkōl kaaptuum kuchuunsōōt.
61002014	Mārārtooy :pichoochēē kumārēy ku-ir takal amāpiryoongʼēy ku-irēy ngʼōōki. Mēlmēēlootēy choo kuskusēēn ku-ir ngʼal chaa raacheen aku piich choo kiikuuneet keey kitya kilēku kimootiin. /Kitilchinii pichu kiirwook.
61002015	Kiikumētō oor nyoo chuulaat ākiikupētyō. Kiikutuup araa Palaam wēēroo Pēēyōōr nyoo kiichāmēy kunyōōruuy rōōpiyō chēpō rāyiityō nyoo ki-irēy.
61002016	/Kiikukar koongʼ Palaam nkōō ngʼōōkistanyiin paani kiingʼalaal :sikiryō kilēē chiich akukar sālwoontii Palaam nyoo kii ōōrkooyoontoo Iriin.
61002017	Karkeey :koonēētiichu pō ngʼuurnan ākōō ēēnwēy choo kiikutēēngʼō, aku lēē kipuurēēt nyoo āpēy :yoomēt. Kiikuchēpchi :Iriin pichoochēē āriingʼwaangʼ mu saangʼ wōloo mii :tuurin.
61002018	Mwoorēy ngʼal choo lēē sālwēy choo mātoorētēy kir kulāsēy keey, akupāyiisyēērēē mākuutēkwaak chaa raacheen kuuchuut piich choo kātākuchirilēē ātēp nyaa ra.
61002019	Yoomiisēy :koonēētiichoochēē pichoochēē kaatyaaka, aku ōōtwook :akwaaneek chēpō ātēpuut choo rāāchēēn, āmu nēē pāyu :kir chiich ku ōōtwookiin chiichoonēē nyēpō kiyoonēē.
61002020	Nēē chirila :piich rāyiityoo ngʼwēny, āmu nkēt Kiptaayaantēēnyoon nyoo Sāruuniintēēnyoon Yēēsu Kiriistō akunaarnaara keey ngʼōōkiichoochēē akuureer kilēku ōōtwookiintoo ātēpuutēchoochēē, kumii :yoo ra kitya kusiir taay.
61002021	Kii kaykay ntā kitoomō kusōwu araa man kusiir kusōwu akuureer kutay ngʼālyoontoo Iriin nyoo tiliil nyoo /kiikiineet akwaaneek.
61002022	Irēy :pichoochēē kir nyoo mwoorēy kāālēwēnichu pō man kilē, "Wārāchinii keey :sukōyō kiingʼuungʼaanichiich" ntā "Rēērēy kumiimilēē keey nkurwēēt nyoo /kākii-uun nyaarkwaat."
61003001	Chamanichuuch, parwaa ārēēny :nyēēnyi āsirwook. Kyaasirwaak parweenichu tōkōl āchēērook akaangʼeet kāāpkootuutēkwook tākuchuuliisyō kukaraam.
61003002	Āmārēy tāmooruutyēērēē ngʼal choo kiimwoorēy :ōōrkooyiipō Iriin kēny ākōō ngʼātuutyoo Kiptaayaan aku Sāruuniin nyoo kiineetaak kāāyooytooyiik.
61003003	Mārēy ānkēt kukaraam kilē pkooney :piich choo kiikupāyu :makuut chēpō pōōrwēyiikwaak nkōō pērēētuus chēpō lēt. Roorēchinook
61003004	akimwoorēy kilē, "Kiiyoomiis Yēēsu, kilē wārākēē, ara mii ānō :kāāyoomiisoonoonēē? Nku kungʼeetee pērēētuusyēpō mpō kuukō ākōy aniinee kutākuuryoongʼoot :kir aka tōkōl kilēē paani kiilēē /kēē-irēy ngʼwēny."
61003005	Irtooy keey :pichoochēē choo kiikuruutyēērō kilē kii-ir :Iriin kēny im ākōō ngʼwēny kupunuunō ngʼālyoontēēnyiin. Kiingʼēētuunō :kōōrēē pēr akuukwēēn pēr
61003006	/ākiikuuwaangʼa piich choo kiipō kōōroonoonēē pō taay pēr nkōō pērēētuunoonēē kiipō chēēmurwoompēy.
61003007	Riipēē :Iriin im ākōō ngʼwēny nyēpō paanyēēnyi ngʼālyoontēēnyiin ākōy pērēētuu nyoo /kuuwoongʼēē ma paani /kutilchinii kiirwook /akeewaangʼ piich choo mā pō Iriin.
61003008	Chamanichuuch, mooruutyēērēē kilē nkōō wōloo mii :Iriin ku lēē pērēētuu ākoongʼo kēnyiis ēlup ākoongʼo aku lēē kēnyiisyō ēlup ākoongʼo pērēētuu ākoongʼo.
61003009	Māsiistooy Iriin ki-ir kiyoo kiikuuyoomiis kilēē paani pkootēy :piich walak. Aku riirēē piich āmu māmārēy kilē kupēt :chiich mpō ākoongʼo, aku mārēy piich tōkōl kuwāliisyō nkōō ngʼōōkiikwaak.
61003010	Aku chōōnēy :pērēētuu Kiptaayaan kilēē chōōriin. Pētēy :imu pērēētuunoonēē nkōō chērāt nyoo ōōw kipootō kookeel nkōō araawa, /akēēpēēlēy ngʼwēny ākōō tukun tōkōl choo mii :ngʼwēny.
61003011	Ara nēē /kungʼāmēy tukuuchu tōkōl, kilēē nyoonēē oo, /kēēmārēy a-ir nee nyuun? Makaat ātēpi nkōō tiliilin ākootāpoonchi keey Iriin,
61003012	ākānyēy ākoo-irēy kichooku pērēētuunoonēē pō Iriin. /Kipēēlēē ma /akeengʼam pērēētuunoonēē im aku root kilēku pēr :kookeel ākōō tukun walak tōkōl.
61003013	Aku kukānyēēchaan kiyoo kiikuuyoomiis :Iriin: kipsēnkwēt nyoo rēēl ākōō ngʼwēny nyoo rēēl wōloo mii :man.
61003014	Kunyuun oo chamanichuuch, nēē āmii ākānyēy pērēētuunoonēē, atyam nkōō oor aka tōkōl a-ir tukun choo tiliilēēn amātingʼēy tisya, sikunyōōrwook :Kiptaayaan ātingʼēy kaalya.
61003015	Ānkēt :akwaan kilē riirēē :Iriin piich /tākēēsāru. Kiisirwaak kilēē nyoonēē mpō :tuupchēē Paawulō nyoo chamaat, kupāyiisyēērēē ngʼoroomnyō nyoo kiitēnii :Iriin.
61003016	Mwoorēy :inyeentee ngʼal choo lēē chu nkōō parweenichiich tōkōl. Mii :ngʼala walak parweenichiich choo kōlkōlō /keesōwu. Kwoongʼkwoongʼēy ngʼaleechiich :piich choo lēē sālwēy ākōō choo mēēnkēt oor nyoo pēētii. Nyēērēē :pichu mpō siruutēpō Iriin walak aku irēy :nyoonēē kupētyō :akwaaneek.
61003017	Kunyuun, akwaan chamanichuuch, āmu ānkēt ngʼaleechu, āriip keey, tāmēēchuunnyook :pichoochēē raacheen, kitooputyō.
61003018	Ānāryēē nkōō chamatee ākōō ngʼoroomnyēē nyēpō Kiptaayaantēēnyoon nyoo Sāruuniintēēnyoon Yēēsu Kiriistō. Kutōrōriit :inyeentee ākōy nkōō ākōy. Lēē nyoonēē.
62001001	Ngʼālyoontooni mii kēē-āmwook :achaan ku ngʼālyoon nyoo kiimii kutoomō kēētoowu ngʼwēny. Kiikuteeree ngʼālyoontooni :iitiichooch akeemararee :koonyiichooch. Kiikuroo akiikutiingʼēē ēēruunēchooch. Kōōnuuy :Ngʼālyoontooni sopoon nyēpō ākōy.
62001002	Kiichō :Sopoon, akiimii :Sopoonoonēē ākōō Paapa Iriin. Kiikiiyookwēēch :Paapaan Sopoonoonēē, akiikeeroo Sopoonoonēē ākēēngʼāloolēē. Sopoonoonēē pō ākōy nyi kyoomwoorwook.
62001003	Kumwoorwook :achaan kir nyoo kiikeeroo akeeteer soolēkuu kir ākoongʼo ākōō achaan kilēē paani kiichaan kir ākoongʼo ākōō Paapa ākōō Wēēriinyiin Yēēsu Kiriistō.
62001004	Kusirwook ngʼaleechu si nēē atuup ānyōōruukwaan pāypooyo nyoo ōōw.
62001005	Lōkōōy choo kikōōnēēch :Yēēsu chu mii kēēmwoorwook kilē: Iriin ku lēpooyin āmoomii :tuurin woloo mii :inyeentee.
62001006	Nee ku-irteechaan keey kilē kii kir ākoongʼo ākōō Iriin aku tākēēmii tuurin, kēēmii kēēmēlmēēlēy keey amākutuupēy man.
62001007	Ku nēē kumāngʼiisyō nkōō lēpooyin kilēē Iriin nyoo mii lēpooyin, kēēlēku kir ākoongʼo, akuu-uuntoowēēch :kērētiipō Yēēsu ngʼōōki tōkōl.
62001008	Ku nēē lē :chiich mā-irēy ngʼōōki, kumii :chiichoonēē kuumēlmēēlēy keey aku maanam ngʼālyoon nyēpō man.
62001009	Ku nēē cham :chiich nyuun kilē kiiku-ir ngʼōōki akungʼaangʼta ngʼōōkiichiich, kunyōōchinii :Iriin kaat akuutiliil nkōō tukun tōkōl choo mātiliilō, āmu tiliil :Iriin /ākēētiirēē keey inyeentee.
62001010	Ku nēē kilē maaki-ir ngʼōōki, kēēmii kēēmwoorēy kilē ngʼuuriin :Iriin amākuurānēy ngʼālyoontēēnyiin.
62002001	Laakoochuuch, āsirwook ngʼaleechu simaa-ir ngʼōōki. Ku nēē ir nyuun :chiich aka tōkōl ngʼōōki, ku mii :chiich nyoo ngʼālooltoowēēch nyoo māngʼiisyēy ākōō Paapa. Nyoonēē ku Yēēsu Kiriistō nyoo tiliil.
62002002	Kiitētō :Yēēsu sopoontanyiin sukunyōōywēēch kaat :Iriin ngʼōōkiichooch. Mēēlē ngʼōōkiichooch kipaat aku chēpō ngʼwēny tōkōl.
62002003	Nēē kutuupēēchaan kiyoo mwoorēy :Kiriistō, kēēnkēt man kilē kipoochaan inyeentee.
62002004	Chiich nyoo mwoorēy kilē, "Āpaa Kiriistō," aku mā-irēy kiyoo mārēy :inyeentee, ku ngʼuuriin :chiichoonēē, amātingʼēy man.
62002005	Ku chiich nyuun nyoo katuup kiyoo mwoorēy :Kiriistō kuchāmēy :chiichoonēē Iriin kukaraam. Nyēēnyi nyoo ngʼuutwēēch kilē kiikēēlēku kir ākoongʼo ākōō Kiriistō.
62002006	Chiich aka tōkōl nyoo mwoorēy kilē pō Kiriistō, ku maraat kutēpō kilēē wōloo kiitēptooy :Yēēsu.
62002007	Chamanichu, ngʼātuut nyoo āsirwook ku mā ngʼātuut nyoo rēēl. Pō ngʼātuutyooni kēny, akyootēēroonuuy.
62002008	Aku mii nyuun :kir nyoo rēēl nkōō ngʼātuutyooni nyoo āmii āsirwook. Muukēy keetuup ngʼātuutyooni kilēē wōloo kiituuptooy :Yēēsu, āmu mii kusiirtooy :tuurin akimii kuchōōnēy :lēpooyin nyēpō man.
62002009	Chiich aka tōkōl nyoo mwoorēy kilē mii lēpooyin, akusāsēy tuupcheenyiin, ku tākumii :chiichoonēē tuurin.
62002010	Ku chiich nyoo chāmēy tuupcheenyiin, kumii lēpooyin amā-irēy piich kutay Iriin.
62002011	Ku chiich nyoo sāsēy tuupcheenyiin, kumii :nyoonēē tuurin, akuwēētootēērēē tuurin. Mēēnkēt woli wēētii āmu kakar tuurin koonyiichiich.
62002012	Āsirwook, laakōōy, āmu kiikunyōōwook :Iriin kaat ngʼōōkiikwook āmu Kiriistō.
62002013	Āsirwook pooy, āmu ānkēt :akwaan Yēēsu nyoo kiimii kitoomō /kēētoowu ngʼwēny. Āsirwook murēn, āmu kyoopēl :akwaan Syeetaani. Kaasirwaak laakōōy, āmu ānkēt Paapa.
62002014	Kaasirwaak pooy, āmu ānkēt :akwaan Yēēsu nyoo kiimii kitoomō /kēētoowu ngʼwēny. Kaasirwaak murēn, āmu ākiilyootēēn, akyoonāmchi keey ngʼālyoontoo Iriin ākoopēl Syeetaani.
62002015	Piichuuch, kumaacham tukun chēpō ngʼwēny. Chiich aka tōkōl nyoo chāmēy tukun chēpō ngʼwēny, kimāchāmēy :chiichoonēē Paapa,
62002016	āmu māpkoonēē :tukuuchoochēē wōloo mii :Paapaan, pkoonēē ngʼwēny. Tukuuchoochēē ku chu: mākuut chēpō pōōr, tukun choo rōōtēy :koonyiikuuk ākōō lasat nyēpō tukun choo tingʼēy :chiich.
62002017	Siirtooy :ngʼwēnyu ākōō mākuutēchiich tōkōl, aku chiich nyuun nyoo irēy kilēē wōloo mārtooy :Iriin, kitingʼēy sopoon nyēpō ākōy.
62002018	Laakoochu, pērēētuus :chu chēpō lēt. Kyaateerkwaan kilē chōōnēy :Puunyoontoo Kiriistō nyoo ōōw. Mpō paannyēēnyi, mii :piich chaa chaangʼ choo puunipō Kiriistō. Ngʼālyoontoonoonēē nyoo kisōwuunēē kilē :chu ku pērēētuus chēpō lēt.
62002019	Mpō ntā kiimētēēch pichoochēē akupēēchi keey, ku kii mā choochooch man. Āmu ntā kii choochooch, ntā kii māmētooyēēch. Kii nēē pēēchi keey, kungʼuutu man kilē kiimoomii mpō :akoongʼo nkōō pichoochēē nyoo kii nyoonyoon.
62002020	Ku akwaan nyuun ku /kiikēēkōōnook kaamuuka nyēpō Toomirmiir nyoo Tiliil ākoonkēt :akwaan tōkōl man.
62002021	Kaasirwaak nyuun, mā āmu moonkēt man aku āmu ānkēt man ākoonkēt kilē moomii ngʼuurnan nyoo chōōnēē yoo mii man.
62002022	Ngʼuuriin ngʼoo? Ngʼuuriin chiich nyoo mwoorēy kilē Yēēsu ku mā Meesaaya. Puun chēpō Kiriistō piich choo tāyēy Paapa ākōō wēēriinyiin.
62002023	Nēē tay chiich aka tōkōl Wēērii ku katay Paapa, ku aka tōkōl nyoo chāmēy Wēērii kuchāmēy Paapa.
62002024	Kunyuun oo, atasa taay anama tukuuchu kyaateer kēny paani kyaaran Kiriistō. Nēē a-ir kilēē nyoonēē amāngʼiisyēy apka ākoongʼo ākōō Wēērii kupootō Paapa.
62002025	Kiikuuyoomiiswēēch :Iriin kilē kōōnēēch sopoon nyēpō ākōy.
62002026	Kaasirwaak tukuuchu amwoorwook akipō akwaaneek choo mārēy kuupootook.
62002027	Akwaan choo kyaataak Toomirmiir nyoo Tiliil kipunuunō Kiriistō, ku moomārēēkwaan chiich aka tōkōl nyoo nēētōōk. Nēētook :Toomirmiir nyoo Tiliil kir aka tōkōl. Pō man Toomirmiir nyoo Tiliil ama ngʼuuriin. Atasa taay nyuun āmāngʼiisyēē kilēē woloo kiikuuneetaak Toomirmiir nyoo Tiliil.
62002028	Laakoochu, atasa taay atuupa Kiriistō, tāmoowāriisyō akunamaak :sōōrnān nkōō taayuunyiin paani kawaraka.
62002029	Ku āmu ānkēt :akwaan nyuun kilē irēy Kiriistō pērēētuus tōkōl man, āsōwu kilē aka tōkōl nyoo irēy man ku laakweenyiin.
62003001	Aroo kee, pō kwōōngʼuut nyaa tyaan choomnyoo Iriin! Kiichameech kuti kuurēēnēēch laakoochiich, akiilaakoochiich nyuun kisop. Mēēnkētēēch nyuun piich chēpō ngʼwēny āmu mēēnkēt Iriin.
62003002	Ku nyuun oo, chamanichu, mpō ntā kichaan laakōōpō Iriin, ku toomō kēēngʼoongʼwēēch kilē kilēkuuy nee nkōō pērēētuus choo pkoonēy. Kiyoo kuunkēt kipaat ku nyi: paani kākungʼoongʼu Kiriistō keekarkeeyiitu ākōō inyeentee ākēērōōtēy inyeentee kilēē woli lēē.
62003003	Chiich aka tōkōl nyuun nyoo rānēy kilēē nyoonēē kuutiliilēy keey āmu tiliil Kiriistō.
62003004	Chiich nyoo irēy ngʼōōki, ku pistooriin āmu /kee-ir ngʼōōki ku /kēēpistēērēē ngʼātuut.
62003005	Ankēt :akwaan kilē kiichō Kiriistō ngʼwēny tākuupuuytoowēēch ngʼōōkiichooch ākoonkēt :akwaan mpō kilē kiimaa-ir :inyeentee ngʼōōki.
62003006	Nee tuup :chiich Kiriistō, ku maakutāsēy taay ku-irēy ngʼōōki, ku nēētas taay :chiich ku-ir ngʼōōki, ku toomō kicham :chiichoonēē Kiriistō amēēnkēt kilē ngʼoo Kiriistō.
62003007	Kunyuun oo laakōōchu, amaakany kēēmēlmēēlook. Chiich nyoo irēy kiyoo mārēy :Iriin ku tiliil kilēē paani tiliil :Yēēsu.
62003008	Chiich nyuun nyoo irēy ngʼōōki, kipō Syeetaani, āmu kiiku-iroonuuy :Syeetaani ngʼōōki kingʼeeta kēny. Kiichō :Wēēroo Iriin ngʼwēny tākuululuuk pāyiisyōōn chēpō Syeetaani.
62003009	Moomii :chiich nyēpō Iriin nyoo tāku-irēy ngʼōōki, āmu tingʼēy kāsuryoontoo Iriin. Maaku-irēy ngʼōōki āmu kiikulēku laakwaa Iriin.
62003010	/Kusōwuuy laakōōpō Iriin ākōō chēpō Syeetaani kilēē nyi: nēē ir chiich kir nyoo māpō man ntā ku macham tuupcheenyiin, ku mā laakwaa Iriin.
62003011	Ngʼal choo kyootēēroonuukwaan kingʼeeta kēny ku kēēchoomnyēē.
62003012	Kimakisas nyuun choo kituupchō kilēē Kayiin nyoo kiisas wēēriingʼwaangʼ kuti par āmu kiipāyuuy inyeentee :Syeetaani. Akanya āpkootwook nyuun kilē kiipar Kayiin wēēriingʼwaangʼ āmu kiiraacha :oortineechiich, kipō man chēpō wēēriingʼwaangʼ.
62003013	Tuupchēēnichuuch, kumookwōngʼyō nēē sasaak :piich chēpō ngʼwēny choo mēērānēy Iriin.
62003014	Kuunkēt nyuun kilē kiikeepkaanee wōloo mii meerat akiikee-itu wōli mii sopoon. Kuunkēt kilēē nyoonēē āmu kichāmēy choo kituupchō. Aka tōkōl nyuun nyoo māchāmēy choo tuupcho, kuta kumii wōloo mii meerat.
62003015	Aka tōkōl nyoo sāsēy nyoo tuupcho ku rumiin, ākoonkēt :akwaan kilē mānyōōruuy :rumiin sopoon nyēpō ākōy.
62003016	Kiyoo kōōnēēch kēēsōwu wōloo lēē choomnyoot ku nyi: Kiitētō keey :Kiriistō kima akipō achaan. Kilēē nyoonēē nyuun, kēētētēē mpō sāpēēnyoon akipō choo kituupchō.
62003017	Nēē mii chiich nyoo tingʼēy tukun akuurōōtēy tuupcheenyiin kunyarilēy amariira oo, kuumuktooy ānō kumwa :chiichoonēē kilē tingʼēy choomnyoo Iriin?
62003018	Laakoochuuch, amaakany keengʼalaalēē :kuut kipaat kilē kuchoomsōōt, aku akanya kitookuunō :choomnyoonoonēē man ākōō pāyiisyōōn choo ku-irēy.
62003019	Nēē ku-ir kilēē nyoonēē kēēsōwu nyuun kilē kipō man akeekaalyan nkōō tayuu Iriin.
62003020	Mpō nēē rwōōkwēēch kāāpkootuutēchooch, kēēnkēt kilē ōōw Iriin kusiir akuunkēt kir aka tōkōl akipō achaan.
62003021	Chamanichu, nēē mēērwōōkwēēch kāāpkootuutēchooch, kēētingʼēy man kilē kuuryoongʼēē taayuu Iriin nyoo mākuuwārēy,
62003022	aku kōōnēēch :inyeentee kir aka tōkōl nyoo kisoomēy, āmu kuriipēy ngʼātuutēchiich akēē-irēy kiyoo pāypooyēy inyeentee.
62003023	Wōloo martooy Iriin ku keeran wēēriinyiin Yēēsu Kiriistō ākēēchoomnyō kilēē wōloo mwoortooy ngʼātuutyoo Kiptaayaan.
62003024	Aka tōkōl nyoo tuupēy ngʼātuut chēpō Iriin kimii kipakoongʼo ākōō Iriin, Tāmirmiryeenyiin nyi kiikōōnēēch nyoo kisōwuunēē kilē kimii kipakoongʼo ākōō inyeentee.
62004001	Chamanichu, kumaaran ngʼaleepō chiich aka tōkōl nyoo kāmwoorwook kilē tingʼēy Toomirmiir nyoo Tiliil. Achamchama ngʼaleepō pichoochēē toosōwu nēē tingʼēy man Toomirmiir nyoo Tiliil, āmu kiikupka piich chaa chaangʼ choo irtooy keey kilē ōōrkooy chēpō Iriin akuunēētēy piich ngʼal chēpō ngʼuurnan.
62004002	Akanya āmwoorwook wōloo āsōwuuntooy piich choo tingʼēy Toomirmiir nyoo Tiliil. Chiich aka tōkōl nyoo mwoorēy kilē kiichō :Yēēsu Kiriistō ngʼwēny ku chiich, ku tingʼēy :chiichoonēē Toomirmiir nyoo Tiliil.
62004003	Ku aka tōkōl nyoo mēērānēy kilēē nyoonēē akipō Yēēsu ku māpō chiichoonēē Iriin. Puunipō Kiriistō piich choo lēē choochēē. Āpkootaa kilē kyaateer :akwaan kilē chōōnēy :Puunyoontoo Kiriistō, āmwoorwook nyuun kilē mii mpō kipāyiisyēy paanyēēnyi.
62004004	Laakoochu, āpookwaan Iriin. Kyoopēlikwaan koonēētiichoochēē pō ngʼuurnan, āmu ōōw Toomirmiiryooni ātingʼēy kisiir Syeetaani nyoo mii ngʼwēny.
62004005	Pō ngʼuurichoochēē ngʼwēny. Ngʼāloolēy ngʼal choo tuupēy keey ākōō sopoon nyēpō ngʼwēny, aku tēērchinii :piich chēpō ngʼwēny ngʼaleekwaak.
62004006	Ku achaan kēēpō Iriin. Akwaaneek choo chāmēy Iriin kutēērēēch ku akwaaneek choo māpō Iriin kimātēērēēch. Lēē nyoonēē wōloo āsōwuuntooy piich choo mworēy man ākōō choo ngʼuurnoonēy.
62004007	Chamanichu kēēchoomnyēē, āmu toowunēē choomnyoot wōloo mii :Iriin. Chiich aka tōkōl nyoo chāmēy chiitō aka ku kiikupāyiit Iriin akuunkēt Iriin.
62004008	Ku chiich nyoo māchāmēy piich walak, ku mēēnkēt wōloo lēē :Iriin āmu Iriin ku choomnyoot.
62004009	Kiingʼuutu :Iriin choomnyēēnyiin kilēē nyi: Kiikōōnu wēēriinyiin nyoo kii ākoongʼo kipaat kichō ngʼwēny tākēēnyōōruu sopoon nyēpō ākōy kipunuunō Wēēroonēē.
62004010	Choomnyoot ku nyi: Maakicham :achaan Iriin aku kiichameech :inyeentee kuti kōōnu wēēriinyiin kilēku tisēn nyoo āpēy ngʼōōkiichooch /tākēēnyōōywēēch kaat.
62004011	Chamanichu, āmu chāmēēch :Iriin kitya kilēē nyoonēē, kēēmārwēēch kēēchoomnyēē mpō.
62004012	Moomii :chiich aka tōkōl nyoo kiikuuro Iriin, aku nēē kuchoomsōōt kēēmii kipakoongʼo ākōō inyeentee, akutooku choomnyēēnyiin nyoo marartaaraat nkōō wōloo kimii.
62004013	Kisōwuuchaan nyuun kilē kimii kipakoongʼo ākōō Iriin āmu kiikukōōnēēch Toomirmiiryeenyiin.
62004014	Kii keeroo nkōō koonyiichooch ākēēmwoortooy kilē kiikōōnu :Paapaan wēēriinyiin kichō kisāru ngʼwēny.
62004015	Nēē cham :chiich kilē Yēēsu ku Wēēroo Iriin, kimii kipakoongʼo :chiichoonēē ākōō Iriin.
62004016	Kiikēēsōwuuchaan choomnyooni chāmēēch :Iriin, ākēētiirēē keey choomnyoonoonēē. Iriin ku choomnyoot. Chiich aka tōkōl nyoo nāmēy choomnyoonoonēē, ku ākoongʼo ākōō Iriin.
62004017	Nēē kitingʼēy choomnyoot akēētēpō kilēē wōloo kiitēptooy :Yēēsu mu ngʼwēny, kēēmii kēēngʼuutuuy choomnyoot nyoo marartaaraat. Mākuwāriisyēy nyuun nēē-it pēērēētuuni pō kiirwook.
62004018	Moomii :kāāwāriisyō nēē mii choomnyoot. Wōloo nyuun ōōnēy choomnyoot koowāriisyō. Nēē wariisyēy chiich āmu kiirwook, kungʼuutuuy nyoonēē kilē toomō kisōwu choomnyoo Iriin kukaraam.
62004019	Kichoomsōōt nyuun āmu kiisip kichameech :Iriin.
62004020	Nēē mwa :chiich kilē chāmēy Iriin aku sāsēy tuupcheenyiin, ku ngʼuuriin :chiichoonēē. Chiich nyoo māchāmēy tuupcheenyiin nyoo rōōtēy, ku chāmtooy ānō Iriin nyoo toomō kuuro?
62004021	Kiikukōōnēēch :Iriin ngʼātuutyēēnyiin kilē nēē kuchamēy inyeentee keecham mpō choo kituupchō.
62005001	Chiich aka tōkōl nyoo rānēy kilē Yēēsu ku Meesaaya, kipō Iriin. Chiich nyoo chāmēy Paapa ku chāmēy mpō laakook.
62005002	Kisōwuuchaan nyuun kilē kichāmēy laakōōpō Iriin nēē kichamēy Iriin ākēētuupēy ngʼātuutēchiich.
62005003	Kiyoo ngʼuutuuy kilē kichāmēy Iriin ku keetuup ngʼātuutēchiich, amēētuungʼēēch ngʼātuutēchoochēē.
62005004	Aka tōkōl nyuun nyoo lēē laakwaa Iriin kuupēlēy rāyiityō nyoo mii ngʼwēny. Nēē kitiirō keey Iriin kēēpēlēy rāyityō.
62005005	Inyeentee kipaat nyoo rānēy kilē Yēēsu ku wēēroo Iriin nyoo pēlēy ngʼwēny nyēpō rāyiityō.
62005006	Kii nēē chō :Yēēsu Kiriistō ngʼwēny, ku kiipunuunō pēr ākōō kērēti. Mēēlē kipunuunō pēr kipaat, aku kiipunuunō pēr ākōō kērēti. Mwoorēy mpō Toomirmiir ngʼaleechu akēērānēy Toomirmiir.
62005007	Mii :tukun sōmōk choo ngʼuutuuy wōloo lēē :Yēēsu.
62005008	Tukuuchoochēē sōmōk ku Toomirmiir nyoo Tiliil, pēr ākōō kērēti. Choochēē tōkōl sōmōk kimwooruuy kir ākoongʼo.
62005009	Nēē kuurānēy kiyoo mwoorēy :piich oo, kēērānēy nyaa tyaan nyuun kiyoo mwoorēy :Iriin akipō wēēriinyiin. Kiikumwooru :Iriin kilē Yēēsu ku wēēriinyiin.
62005010	Nēē rānēy nyuun :chiich aka tōkōl wēēroo Iriin ku tingʼēy mantanoonēē. Ku nēē mēērānēy :chiich ku ka-ir :chiichoonēē Iriin kilēku ngʼuuriin āmu maacham kuuran kiyoo kiikimwa akipō wēēriinyiin.
62005011	Ngʼālyoontēē nyuun nyoo kiikumwooru :Iriin ku nyi: Kiikukōōnēēch :Iriin sopoon nyēpō ākōy, ākēēnyōōruuy sopooni kipunuunō wēēriinyiin.
62005012	Aka tōkōl nyoo rānēy wēēroo Iriin ku nyōōruuy sopoon nyēpō ākōy, ku aka tōkōl nyoo mēērānēy ku mānyōōruuy sopoon nyēpō ākōy.
62005013	Kaasirwaak parwaani akwaan chu ārānēy Wēēroo Iriin tāsōwuu kilē ātiingʼēēkwaan sopoon nyēpō ākōy.
62005014	Kitingʼēy nyuun nyakanat kilē nēē kisoom Iriin kilēē wōloo mārtooy :inyeentee kutēērēēch.
62005015	Nēē kiinkēt nyuun kilē tēērēēch, kēēnkēt kilē kinyōōruuy kir aka tōkōl nyoo kākisoom.
62005016	Nēē iroo nyoo ātuupchō ki-irēy ngʼōōki nyoo mā-irēy kuupoot sopoon nyēpō ākōy, isoom Iriin kunyōōchi kaat tuupchoonoonēē. Nyōōchinii kaat nyuun :Iriin chiichoonēē. Mii ngʼōōki nyoo irēy chiich kuupoot sopoon nyēpō ākōy. Moolaa nyuun soomō Iriin akipō ngʼōōki choo lēē choochēē.
62005017	Ngʼōōki aka tōkōl ku ra. Wōloo nyuun mii :ngʼōōki walak choo mā-irēy chiich kuupoot sopoon nyēpō ākōy.
62005018	Kuunkēt nyuun kilē nēē kii kupoyiit chiich Iriin ku maa kitāsēy taay ku-irēy ngʼōōki akuriipēy :Wēēroo Iriin inyeentee kikaraam nyoo mēēmuukēy kitiingʼ :Syeetaani.
62005019	Kuunkēt kilē kipoochaan Iriin. Akēēnkēt kilē pāyuuy :Syeetaani ngʼwēny.
62005020	Kuunkēt mpō kilē kiikichō :Wēēroo Iriin aku kōōnēēch ngʼoroomnyō tākēēsōwuu inyeentee nyēpō man. Kiikēēpāyiitu nyuun Wēēroo Iriin Yēēsu Kiriistō nyoo inyeentee ku man. Yēēsu Kiriistō ku Iriin man aku kōōnuuy sopoon nyēpō ākōy.
62005021	Laakoochu, ālōōwiitēē keey kir aka tōkōl nyoo muukēy kuukeer Iriin.
63001001	Aneen nyi pooyoon nyoo ōōw. Āmii āsiruun parwaani inyēēn cheepyooso nyoo ilēwēnoot ākōō laakōōkuuk. Āchāmook man, aku mā :aneen ākityōōn nyi āchāmook, chāmook :piich tōkōl choo chāmēy ngʼālyoon nyēpō man.
63001002	Āmwooraa kilēē nyoonēē akipō ngʼālyoon nyēpō man nyoo kiikēēnyōōru. Kēētēptēē ngʼālyoontoonoonēē ākōy.
63001003	Kuupēēruurēēch :Paapa Iriin ākōō Wēēriinyiin, Yēēsu Kiriistō, kuriireeneech aku-ireech kēēnyōōruu kaalya tākēēmāngʼiisyēē nkōō choomnyoot ākōō man.
63001004	Apaypay :aneen āmu kyoonyōōru laakōōkuuk walak kutuupēy ngʼālyoon nyēpō man kilēē paani kiimwoorwēēch :Paapaan.
63001005	Ku paanyēēnyi nyuun oo, cheepyoosooni, āmwooruun kilē āchoomnyēē. Mā ngʼātuut nyi nyoo rēēl, aku ngʼātuut nyoo kyoonkētikwaan kungʼeetee kēny.
63001006	Choomnyoot ku nyi: Kee-ireechaan kiyoo kiikumwoorwēēch :Iriin. Kiimwooru inyeentee kilē maraat kēēmāngʼiisyēē nkōō choomnyoot kilēē paani kyoosip ateer :akwaan.
63001007	Mii :piich chaa chaangʼ choo kii kungʼuurnaanaata mu ngʼwēny. Māchāmēy :pichoochēē kuuran kilē kiichō :Yēēsu Kiriistō ngʼwēny ku chiich. Chiich nyoo mwoorēy kilēē nyoonēē ku ngʼuuriin aku puunyoontoo Kiriistō.
63001008	Āriipō keey nyuun mēēmēlmēēlook :pichoochēē tāmoopoot kiyoo kyoolāptoochi keey. Āriipō keey toonyōōru mālāk nyoo kiiyoomiiswook :Iriin.
63001009	Chiich nyoo mātuupēy koonēētiisyoo Kiriistō akutāsinii ngʼaleechiich, ku mā pō Iriin. Aku nyoo katuup koonēētiisyoo Kiriistō, ku pō Paapa ākōō Wēēriinyiin.
63001010	Nēēchō :chiich aka tōkōl tuuyēēngʼwoongʼ ameeneet man akipō Kiriistō, kumaataak nkōō koongʼwoongʼ.
63001011	Āmu chiich aka tōkōl nyoo kataak chiichoonēē, kurāmtooy rāyiityēēnyiin.
63001012	Kātootingʼēy ngʼal chaa chaangʼ choo kātoomāraa kilē asiruun, nkanyi moomāraa asiruuneeniin wiinō ākōō kartaasi. Kir nyoo āmāraa ku āruutoowook takeepa kee-ama lōkōōy takunyireech pāypooyō.
63001013	Tookwēēsook laakōōpō chēētāngʼwoongʼ nyoo lēwēnoot.
64001001	Aneen nyi pooyoon nyoo ōōw. Āsiruun parwaani choorweenyuun Kaayō nyoo āchāmiin man.
64001002	Choorweenyuun, āsooyaa Iriin kilē inyōōru pāypooyō ākōō kaalya nkōō kir aka tōkōl nyoo i-irēy. Ānkētaa kilē imiinyēēn ituupēy ngʼālyoontoo Iriin kukaraam.
64001003	Kyaapaypayiitu nyēpō kwoongʼuut kii nēē pka tuupchēēnichooch walak kumwoorwoon wōloo ituuptooy ngʼālyoon nyēpō man.
64001004	Moomii kir nyoo āpāypāchinii kisiir ateer kilē mii laakōōchuuch kuuryoongʼēē man.
64001005	Chamaneenyuun, imiinyēēn i-irēy kir nyaa karaam paani itookēy tuupchēēnichooch mpō ntā too choo mēēnkēt.
64001006	Kiikumwoochi :pichoochēē kaaniisee akipō choomnyēēngʼuungʼ. I-irchi nyaa karaam paani iyoomiisēy nkōō oor nyoo pāypāychinii :Iriin.
64001007	Mii nyuun :pichoochēē kupēētootēy kupāyiisyēēchinii Kiriistō aku māmārēy toorētō aka tōkōl kichoonō piich chēpō saangʼ.
64001008	Makaat nyuun kēētoorētēēchaan piich choo lēē choochēē tākēēmii kipakoongʼo tōkōl nkōō pāyisyooni pō ngʼālyoon nyēpō man.
64001009	Kyoosirchi parwa kaaniisee, wōloo nyuun kiitay :Tyootērēpē nyoo chāmēy kwoopēy keey parak kuteer ngʼaleechuuch.
64001010	Paani koochōōn nyuun woloonēē, āchōōnēy āsyooruuy ngʼal tōkōl choo kiiku-ir inyeentee ākōō mpō sēēmsēēmuut choo āmēēnēēch. Mā choochēē ākityōōn, māmārēy mpō inyeentee kutaak tuupchēēnichooch, akukārtooy piich choo mārēy kutookēy. Nēē taak :chiich toyēēchoochēē ku-oona kaaniisa.
64001011	Chamaneenyuun, kumeetuup tukun chēpō ngʼōōki, ira tukun choo kāroomēēn. Chiich nyoo irēy tukun choo kāroomēēn kupō Iriin. Ku chiich nyoo irēy tukun chēpō ngʼōōki, ku mēēnkēt Iriin.
64001012	Ngʼāloolēy :chiich aka tōkōl nyaa karaam akipō Tēēmētēēryō. Aku mwooruuy mpō man kile karaam :inyeentee. Kungʼāloolēēchaan mpō nyaa karaam akipō inyeentee akiinkēt inyēēn kilē man kiyoo kumwoorēēchaan.
64001013	Kātootingʼēy ngʼal chaa chaangʼ choo kātoomārēy asiruun, aku moomāraa nyuun asiruuneeniin wiinō ākōō kalaamu.
64001014	Kir nyoo āmārēy ku āchō wōloonēē lēēkitōōn sikee-ama lōkōōy.
64001015	Inyōōru kaalya. Tookwēēsiin choorweeyiikuuk tōkōl choo mii wōli. Tookwēēswēēch choorwayiichooch tōkōl nkōō wōloonēē.
65001001	Aneen :nyi Chuuta, wēēriingʼwaangʼ Chēēmis, nyoo ā-irēy pāyiisyoo Yēēsu Kiriistō. Āsirwookwaan piich choo kiikuurook akichāmook :Paapaan Iriin, akuriipook :Yēēsu Kiriistō.
65001002	Kuriireenaak :Iriin kitya akukōōnook kaalya ākōō choomnyoot.
65001003	Choo kituupchō, koomārēy kitya asirwaak akipō sopoon nyoo rēēl nyoo kirāmtooy :tōkōl, aku kaaroo kilē karaam asirwaak ākiilook tooriipō koonēētuutēchoochēē kyaaran choo kiitē :Iriin piichiich asip ākoongʼo kipaat.
65001004	Kiikuulēēpu keey :piich walak choo chuunsōōt chamataa Iriin kilē kichāmwēēch kee-ira takal kilēē wōloo kimārtooy, akutay Yēēsu Kiriistō nyoo :inyeentee ākityōōn Kiptaayaanteenyoon nyoo pāyuuy kir aka tōkōl. /Kiikēēsip keesir kēny kilē /kuurwoochinii piich choo lēē choochēē.
65001005	Amārēy āpkootwook kilē mpō ntā kiisāru :Iriin piichiich kupeera Miisiri, ku kiingʼam piich lētuun choo maaran inyeentee.
65001006	Apkaata kee malaykeen choo kiisiiru kaamuuka nyoo /kiikuutē, akumētō wōloo kiimangʼēy. Kiitē :Iriin malaykeenichoochēē wōloo tuur akurātootēēn nkōō āngʼōōy ākōy pērēētuunoonēē ōōw pō kiirwook.
65001007	Aroo kee mpō kiyoo kii-ira mu Sotom, Komoora ākōō kōōrootinēēchu kiilēēkitēē yoonēē. Kiitakalaan :mpō piipō kōōrootinēēchoochēē kitya. Kiikungʼama kōōrootinēēchoochēē ma, akungʼuutwēēch :nyoonēē kilē nyōōruuy siitoo ma nyēpō ākōy piich choo ka-ir ngʼal choo lēē choochēē.
65001008	Nkōō oor nyoo lēē nyoonēē, ku nyēērēē :koonēētichoochēē ruchinii pōōrwēēyiikwaak nkōō ngʼōōki choo irēy. Rēēngʼēy :pichoochēē kaamuukaa Iriin akumuulēy toomirmiirēy choo tingʼēy kaamuuka.
65001009	Mpō kupoorsōōt :Mikayeel, malaykayaantaanoonēē ōōw, ākōō Kipngʼōōkiyoon akipō muusyoontoo Muusa, ku kiiwar kumuul Kipngʼōōkiyoontoonoonēē. Kimwoochi kilē, "Pkoongʼin :Iriin."
65001010	Aku nyuun muulēy :pichoochēē mpō tukun choo mēēnkēt. Irēy ngʼāl kilēē tyoongʼin choo mātingʼēy sōwuunō. Mii kungʼāmēy keey pichoochēē.
65001011	Ōchēy :pichoochēē! Āmu kiituup araa Kaayin. Kyoop :kimoopō rōōpiyō kilēē Palaam. Kiikuchuunnyō :pichoochēē kilēē Koora akēēngʼāmēy mpō akwaaneek kilēē Koora.
65001012	Piich :pichoochēē choo mānyooluuy nkōō tuumwēyiikwook chēpō choomnyoot, nēē ā-āmiisyēy :tōkōl kuuntuulchinii keey āmiisyō nyoo mēēwāriisyēy. Lēē :pichoochēē pool choo mātingʼēy roop choo āpēy :yoomēt. Lēē keet choo mātingʼēy lokor mpō nēē pērēētuus choo nāmēy lokor, aku nyuun /kupāluuy kipootō iriinēkwaak. Mēērsōōt kunyil ārēēny.
65001013	Lēē :pichoochēē kipirti nyēpō araaray nyoo wiirchinii tapan tukun tōkōl chaa raacheen. Lēē :pichoochēē kookeel choo rōōmrōōmānootēy choo kiikuchēpchi :Iriin tuurin nyoo ōōw nyēpō ākōy.
65001014	Kiingʼoor :Eenok, nyoo kiipō āpēn pō tisap kungʼeetee Aatam, ngʼaleepō pichu. Kimwooru kilē, "Aroo kee! Chōōnēy :Kiptaayaan ākōō lukoo piichiich chaa chaangʼ kitya.
65001015	Chōōnēy kurwoochinii chiich aka tōkōl akipō ngʼal choo kiiku-ir. Tilchinii kiirwook piich tōkōl choo mā pō Iriin akipō ngʼōōkiikwaak choo kiiku-ir, ākōō ngʼal tōkōl choo raacheen choo kiikumwaarteera :pichoochēē Iriin."
65001016	Nyinyēēy akukwiintoonēy :pichu. Tuupēy :akwaaneek kimootangʼwaangʼ nyaa ra. Lāsootēy keey akungʼoolēē piich walak tākusāpō yoonēē.
65001017	Aku oo, chamanichuuch, mooruutyēērēē kiyoo kiisip kumwooru :kāāyooytooyiipō Kiptaayaantēēnyoon Yēēsu Kiriistō.
65001018	Kiimwoorwook :pichoochēē kilē, "Nkōō pērēētuusyēpō lēt kupkoonēy :piich choo muulsyēy, kupāyuuy :mākuut chaa raacheen chēpō pōōrwēyiikwaak."
65001019	Piich choo lēē chu choo āpuuy pēēsyoot. Tuupēy :pichoochēē ātēpuutēpō piipō ngʼwēny, piich choo mātingʼēy Toomirmiir nyoo Tiliil.
65001020	Aku nyuun akwaan chamanichuuch, acheera keey nkōō kaaraneengʼwoongʼ nyoo tiliil ākoosooyēy nkōō Toomirmiir nyoo Tiliil.
65001021	Āriipō keey akaanam choomnyoo Iriin āmii ākānyēy pērēētuunoonēē chōōnēy :Kiptaayaantēēnyoon Yēēsu Kiriistō nyoo riirēēnook akichō kukōōnook sopoon nyēpō ākōy.
65001022	Ariiree piich choo toomtoomēnsōōt nkōō kaaraneengʼwaangʼ.
65001023	Āsāruu choo mii kupēētii ma. Ariiree ākooriipēē keey piich choo irēy ngʼōōki akaasas ātēpuutēkwaak chaa raacheen.
65001024	Kutōrōriit :Iriin nyoo muukēy kuriipook simooputyō, akuumutaak apa taayuunyiin āpēērēy keey ākoopāypāyō kitya.
65001025	Kutōrōriit :inyeentee nyoo Iriin ākityōōn nyoo kiisārwēēch kupunuunō Yēēsu Kiriistō Kiptaayaantēēnyoon. Ōōw Iriin aku tingʼēy :inyeentee kaamuuka tōkōl. Aku nyaanyiin pāyuunātō. Kiipāyuuy :inyeentee tukun tōkōl kēny, aku pāyuuy aniin ākōō mpō ākōy. Lēē nyoonēē.
66001001	Ngʼoongʼuut :nyi nyoo kiitē :Iriin Yēēsu Kiriistō kungʼuuti piichiich ngʼal choo kiipēētiiy ku-iriisōōt kilēēkit. Kiiyooku :Yēēsu malaykayaanteenyiin kungʼuutwoon kipāyityoontēēnyiin Chowaana ngʼalēēchoochēē.
66001002	Āmwoorwook kiyoo kyaaroo: kiyoo kiimwa Iriin ākōō ngʼal chēpō Yēēsu Kiriistō.
66001003	Pēēruuroot :chiich nyoo sōōmānēy ngʼaleechu /kiikungʼoor, akuupēēruurootēēn :choo yāpchinii iit akutuup kiyoo siraat, āmu lēēkit ku-iriisyō :ngʼaleechu.
66001004	Aneen :nyi Chowaana. Ātookwēēsook kaaniiseen tisap chēpō kōōroo Eesya. Kuupēēruurook akukōōnook kaalya :nyoo miitō akiimii aku nyoo chōōnēy ākōō toomirmiirēyiichiich tisap choo mii taayuu ngʼacharaa pāyuunāt nyēpō Iriin.
66001005	Kuupēēruurook akukōōnook kaalya :mpō Yēēsu Kiriistō nyoo inyeentee nyoo mwooruuy man, aku inyeentee nyēpō taay /keengʼeeta meerat aku pāyuuy pāytooyiik chēpō ngʼwēny. Tōrōōroot :Yēēsu nyoo chāmēēch akiitarta kērētiichiich sikuutyaaytaareeneech ngʼōōkiichooch.
66001006	Kiitapaaneech :Yēēsu kēē-irchii pāyit Iriin nyoo Paapeenyiin akeepayta ākōō inyeentee. Kutōrōriit :inyeentee nyoo tingʼēy kaamuuka ākōy. Lēē nyoonēē.
66001007	Aroo kee, chōōnēē :inyeentee pool, aku rōōtēy :chiich aka tōkōl, mpō choo kiipārēy inyeentee. Nkōō yoonēē ku riirsōōt :piipō ngʼwēny tōkōl. Ēē, lēkuuy nyoonēē.
66001008	Mwoorēy :Kiptaayaan Iriin nyēpō Kaamuuka tōkōl nyoo mii, akiimii aku nyoo chōōnēy kilē, "Aneen Alpa ākōō Omeeka, ātoowuuy ākoowoongʼuuy."
66001009	Aneen wēēriingʼwoongʼ Chowaana nyoo kunyārilēy :tōkōl akipō pāyiisyoo Yēēsu. Kyoonyōōrwaaneen :mpō muurtaar nyoo kōōnuuy :Yēēsu Kiriistō ākēēmii tōkōl pāyuunātēēnyiin. Kiikurātyoon Paatmō kōōroonoonēē kiikwēēn :pēr āmu kyaamta ngʼālyoontoo Iriin ākōō lōkōōyipō Yēēsu Kiriistō.
66001010	Kinaman :Toomirmiir nyoo Tiliil nkōō pērēētuu Chumāpiili, nkōō yoonēē, ateer chērāt nkōō lētuunyuun nyoo ōōw nyoo lēē nyēpō ryampu
66001011	nyoo kiimwooru kilē, "Sira kiyoo irōōtēy, akiiyoochi kiitapuunoonēē kaaniiseenichu tisap Ēpēēsō, Simirna, Pērkāmōōn, Tyaatiira, Saarti, Pilateelpya ākōō Laawotikyaa."
66001012	Nkōō yoonēē awarak keey aroo kilē ngʼoo :nyoonēē kiingʼāloolwoon. Paani kaawarak keey, aroo tukun tisap chēpō kōōltiin choo /kiikōnōōrēy tayitiis.
66001013	Nkōō kwēēnuu tukuuchoochēē, ku kiimii :kir nyoo lēē chiich nyoo kiilaak sira nyaa koor nyoo kiitiingʼēy ngʼwēny, akiikurata anka takeenyiin nyoo kiikunaapa kōōltiin.
66001014	Kii rēēl :mēt akiireelacha puutēpō chiichoonēē kilēē chē ntā ku tonkoros, ākiilārsōōt :koonyiichiich kilēē ma.
66001015	Kiiryālsōōt :kēēlyēēchiich kilēē kir nyoo kōryōōlēy piich. Kiitulēy :kuutiinyiin kilēē pēr choo suruurtooy.
66001016	Kiināmēē ēēruunyiin nyēpō taay kookeel tisap ākichōōnō kuutiinyiin :rōōtwoo chōōk nyoo litaat kamastiinak tōkōl. Akiilēē tokoch asiis nyoo kalar kitya.
66001017	Paani kaaroo chiichoonēē, āputi kēēlyēēchiich kilēē chiich nyoo kama. Kutiingʼēēnoon ēēruunyiin nyēpō taay akimwoorwoon kilē, "Mēēwāriisyō, aneen nyēpō taay ākōō nyēpō lēt.
66001018	Ākoosāpoot :aneen! Kiikyaameer, aku roo kee āsāpoot ākōy nkōō ākōy ākootingʼēy yootēytiinēpō meerat ākōō kōōroo ooy.
66001019	Kunyuun, sira tukun choo kiiroo ākōō choo irōōtēy ākōō choo iriisōōt lētuun.
66001020	Kiyoo ngʼuutuuy :kookeelichoochēē tisap kēērōōtinii ēēruunyuun nyēpō taay ākōō tukuuchoochēē /kiku-ira kōōltiin choo /kiikōōnōōrēy tayitiis ku nyi: Kookeel tisap ku malaykeenipō kaaniiseen tisap, ku tukuuchoochēē tisap /kiikōnōōrēy taayitiis ku kaaniiseenik tisap.
66002001	Sirchii ngʼaleechu malaykayaantaa kaaniisaa Ēpēēsō: Lōkōōy :chu choo pkoonēē chiichoonēē kanam kookeelichoochēē tisap nkōō ēēruunyiin nyēpō taay akumānootēērēē kwēēnuu tukuuchoochēē tisap /kiikōōnōōrēy tayitiis chu /kiiku-ira kōōltiin.
66002002	Ānkēt kiyoo kyaa-ir :akwaan, ākoonkēt pāyiisyēēngʼwoongʼ nyoo kōrōōm ākōō murtaareengʼwoongʼ. Ānkēt kilē ātāyēēkwaan kipngʼōōkiin. Kyaatyam mpō pichoochēē kuurēē keey kāāyooytooyiipō Iriin ama kāāyooytooyiik, akukyaaroo kilē ngʼuur :pichoochēē.
66002003	Kyoomurtoochi nyāriluut akipō kaarineenyuun aku toomō āchoosyō.
66002004	Mpō ntā lēē nyoonēē, ātingʼēēnook ngʼālyoontooni: Kyoomētēēkwaan choomnyēēngʼwoongʼ nyoo kiipō taay.
66002005	Apkaata yoo kyooputyēērēē ākoowāliisyō a-ir tukun choo kyoo-irēy taay. Ku nēē moowāliisyō āchōōnchinook akaangʼusu kiingʼwoongʼ nyi /kiikōōnōōrēy taayit.
66002006	Aku ngʼal :chu choo kāroomēēn akipō akwaan: āsāsēy ātēpuutēpō pichoochēē /kukuurēē Nikolaayik choo āsāsaa :mpō.
66002007	Nyoo tingʼēy iit kuteer kiyoo mwoochinii :Toomirmiir nyoo Tiliil kaaniiseenichiich. Āchāmchinii chiich nyoo kēēpēliisyō kwaam choo pkoonēē keetpō sopoon nyoo mii Paratisō nyēpō Iriin.
66002008	Sirchii ngʼaleechu malaykayaantaa kaaniisaa Simirna: Lōkōōy :chu choo pkoonēē inyeentee nyēpō taay aku pō lēt, nyoo kiima akusop.
66002009	Ānkēt usāt nyoo kyoonyōōru ākoonkēt mēēywoontiingʼwoongʼ, aku akwaan mōkōrō! Ānkēt mpō seemseem nyoo āmēēnook :Yāwuutik choo kuurēy keey kilē pō Iriin ama pō. Pō :pichoochēē Syeetaani.
66002010	Maawar kir aka tōkōl nyoo anyārilēy. Irēy :Syeetaani /keerat mu korkoreet walak nkōō akwaan /kuutyamaak /akēē-usook pērēētuus taman. Ātiirēēnoon keey mpō nēē /kumar /keeparaak. Ākōōnook mālāk nyēpō sopoon.
66002011	Nyoo tingʼēy iit kuteer kiyoo mwoochinii :Toomirmiir nyoo Tiliil kaaniiseenichiich. Chiich nyoo kēēpēliisyō ku mānyōōruuy ngʼwoonin mpō kiitēēn nkōō meerat nyēpō ārēēny.
66002012	Sirchii ngʼaleechu malaykayaantaa kaaniisaa Pērkāmōōn: Lōkōōy :chu choo pkoonēē :inyeentee nyoo tingʼēy rōōtwoo chōōk nyoo litaat kāmōōsik tōkōl.
66002013	Ānkēt kilē āmāngʼēy wōloo pāyuuy :Syeetaani, aku nyuun āmii ākiilchinoon keey. Amaatay mpō areenyuun nkōō pērēētuusyēchoochēē kiipō Antipaas āmtooyiintēēnyuun nyoo kiiryoongʼō man nyoo /kiikupar nkōō kwēēnuungʼwoongʼ wōloonēē māngʼēy :Syeetaani.
66002014	Aku nyuun ātingʼēēnook kwiintaan choo ngʼērin āmu mii :piich kwēēnuungʼwoongʼ choo tuupēy koonēētiisyoo Palaam nyoo kiisaarsaar :Palak kuuchuunnyō piipō Israayeel kwaam kōrōs choo kaku-irchi kaanaamoon aku-ir takal.
66002015	Akimii mpō walak choo tuupēy ngʼal choo lēē choochēē choo nēētēy :Nikolaayik.
66002016	Kunyuun, āwāliisyēē! Nēē moowāliisyō, āchōōnchinook kilē weel ākoopooryēērēē pichoochēē nkōō rōōtwoo chōōk nyoo chōōnēē kuutiinyuun.
66002017	Nyoo tingʼēy iit kuteer kiyoo mwoochinii :Toomirmiir nyoo Tiliil kaaniiseenichiich. Ātēnii chiich nyoo kēēpēliisyō maana nyoo /kiiku-ungʼ. Ākootēnii chiichoonēē kor nyoo rēēl nyoo /kiikusirchi kaarin nyoo rēēl nyoo mēēnkēt chiich aka kingʼātu inyeentee nyoo /kuutēnii koroonēē.
66002018	Sirchii ngʼaleechu malaykayaantaa kaaniisaa Tyaatiira: Lōkōōy :chu choo pkoonēē Wēēroo Iriin nyoo lārsōōt :koonyiichiich kilēē ma akuuryālsōōt :kēēlyēn kilēē kir nyoo kōryōōlēy piich.
66002019	Ānkēt rāyiityēēngʼwoongʼ, choomnyēēngʼwoongʼ, kaaraneengʼwoongʼ, pāyiisyēēngʼwoongʼ ākōō murtaareengʼwoongʼ. Ānkēt mpō kilē āmii ākiilēy keey kitya kusiir taay.
66002020	Aku nyuun ātingʼēēnook kwiintaan nkōō ngʼālyoontooni: Āmurtoochinii Cheeseepeel, cheepyoosoonoonēē kuurēē keey ōōrkooyoontoo Iriin, kiineet akungʼaal kipāyitiinēchuuch kii-ir takal akwaam āmiisyō nyoo kāku-irchiinō kōrōs kāānoomōōn.
66002021	Kyootē cheepyoosoonoonēē pārooyin kuwala nkōō takalaantiinyiin, ku maakucham kuwala.
66002022	Kunyuun āwiirchinii inyeentee kōrōōy akaa-ir pichoochēē kii-ir takal tōkōl kunyaril kitya, nēē māwāliisyō nkōō ngʼalēēchoochēē pō cheepyoosoonoonēē.
66002023	Āpārēē laakōōpō cheepyoosoonoonēē meerat. Yoonēē nyuun yoo sōwuunēē :kaaniiseen tōkōl kilē aneen :nyoo āsyookēy kāāpkootuutēpō piich tōkōl ākōō kiyoo mārēy :pichoochēē. Ākootēnii chiich aka tōkōl kutuup keey ākōō kiyoo kiiku-ir.
66002024	Aku akwaan walak nkōō Tyaatiira, choo maanam koonēētuutēchoochēē pō cheepyoosoonoonēē, amaaneet keey tukun chēpō kwongʼuut choo ungʼootēēn chēpō Syeetaani, āmwoorwook kilē mookōōnook nyikisin aka.
66002025	Wōloo nyuun anama ngʼaleechoochēē kyoonyōōru ākōy āchōōn.
66002026	Ātēnii chiich nyoo kēēpēliisyō akutuup ngʼaleechuuch ākōy lēt kaamuuka kupayta kōōrootin.
66002027	Pāytoorēē :inyeentee kaaryaa karin aku ryēchinii kilēē tērēēn.
66002028	Nyōōruuy kaamuuka nyoo lēē nyi kyoonyōōrchi Paapa. Ātēnii mpō inyeentee kookeelyaantaa kutākwoorō.
66002029	Nyoo tingʼēy iit kuteer kiyoo mwoochinii :Toomirmiir nyoo Tiliil kaaniiseenichiich.
66003001	Sirchii ngʼaleechu malaykayaantaa kaaniisaa Saarti: Lōkōōy :chu choo pkoonēē wōloo mii :nyoo nāmuuy toomirmiirēyiipō Iriin tisap ākōō kookeel tisap. Ānkēt pāyiisyōōnikwook. Nēē /kuurōōtook kilēē yoo āsāpyootēēn, aku kyoomēērō.
66003002	Achikana nyuun akaachuul kiyoo tākungʼātuunoot kitoomō kuuwoonyo. Āmu māchuulootēēn :pāyiisyōōnikwook nkōō taayuu Iriin.
66003003	Apkaata nyuun kiyoo kyoonyōōru nkōō kiyoo kyaateer. Ākoonyit ngʼalēēchoochēē ākoowāliisyō. Aku nēē mooriip, āchōōnēy kilēē chōōriin āmoosōwuukwaan saayitiis choo āchōōnchinook.
66003004	Aku nyuun ātingʼēy piich choo ngʼērin nkōō Saarti choo riipēy keey manam simnyoon. Āwēētootēy ākōō pichoochēē, ku /keelaak sirōōy choo reelacheen, āmu yāmēy kilēē nyoonēē.
66003005	Chiich nyoo kēēpēliisyō, /kēēloochinii sirōōy choo reelacheen. Mookōōltooy kaarinaa chiichoonēē mu kiitapuu sopoon, aku āngʼuututooy inyeentee nkōō taayuu Paapa ākōō malaykeenichiich.
66003006	Nyoo tingʼēy iit kuteer kiyoo mwoochinii :Toomirmiir nyoo Tiliil kaaniiseenichiich.
66003007	Sirchii ngʼaleechu malaykayaantaa kaaniisaa Pilateelpya: Lōkōōy :chu choo pkoonēē inyeentee nyoo tiliil aku pō man nyoo tingʼēy yootēywoontoo Tāwuti. Nyoo nēē yaat ku moomii :chiich nyoo muukēy kukar, ku nēē kar ku moomii :chiich nyoo muukēy kuyaat.
66003008	Ānkēt pāyiisyōōnikwook. Aroo kee, kyooyootwook nkōō taayuungʼwoongʼ kurkat nyoo mēēmuukēy kukar :chiich. Ānkēt kilē ātingʼēy kaamuuka nyoo miningʼ akyooriip ngʼālyoontēēnyuun, amaatayaan.
66003009	Ā-irēy kupka taayuungʼwoongʼ akukutungʼwook :Yāwuutik chēpō Syeetaani, choo kuurēy keey kilē pō Iriin aku ngʼuur. Sōwuuy nyuun :pichoochēē kilē āchāmook.
66003010	Āmu kyaamurta kilēē paani kyoomwoorwook, āriipook :mpō aneen nkōō pērēētuusyēpō kāātyāmuut choo pkōōnchinii ngʼwēny tōkōl akuutyam piipō ngʼwēny.
66003011	Āchōōnēy kilē weel. Āriipō kiyoo ātingʼēy kukaraam tamasareenaak :chiich mālāktāngʼwoongʼ.
66003012	Ā-irēy chiich nyoo kēēpēliisyō kilēku kiptālēnyuu Kōpō Iriin, amaakupēērēē kōyoonēē ākōy. Āsirchinii chiichoonēē kaarinaa Iriin ākōō kaarinaa kōōroo Iriin, Chēērusālēēm nyoo rēēl nyoo chōōnēē kipsēnkwēt wōloo mii :Paapa. Āsirchinii mpō chiichoonēē kaarineenyuun nyoo rēēl.
66003013	Nyoo tingʼēy iit kuteer kiyoo mwoochinii :Toomirmiir nyoo Tiliil kaaniiseenichiich.
66003014	Sirchii ngʼaleechu malaykayaantaa kaaniisaa Laawotikyaa: Lōkōōy :chu choo pkoonēē wōloo mii :inyeentee nyoo mwoorēy kilē lēē nyoonēē. Sōwiin :inyeentee nyēpō man nyoo /kiirānēy, aku toowuniin nyēpō kir aka tōkōl nyoo ki-ir :Iriin.
66003015	Ānkēt pāyiisyōōnikwook. Māākārtitō āmoolārootēēn. Katakaykay ntā kāākārtitō ntā koolārootēēn.
66003016	Aku, āmu ālālāngʼō, āmoolārootēēn ntā ku ākārtitō, ku lēēkit angʼuungʼtaak.
66003017	Āmwoorēēkwaan kilē, āmōkōrō. Ākootingʼēy kir aka tōkōl nyoo āmārēy amoomii :kir nyoo mootingʼēy. Aku, moorōōtēēkwaan kilē ānyārilsōōt, akyoolēku piich choo /kuriirēē, ākōō mēēy, ākookōryootēēn akaapka kimutultiin.
66003018	Āmwoorwook nyuun kilē a-aleenaan kōōlti nyoo /kiikiitiliilēē ma, toolēkuu mōkōrō. A-aleenaan sirōōy choo reelacheen taalaaka āmoomutuultō ālēku sōōr. A-aleenaan saakit taa-iilee koonyikwook taamarartee.
66003019	Āpkoongʼēy ākoochuulēy piich choo āchāmēy. Achikana nyuun ākoowāliisyō.
66003020	Aroo kee, āmii kurkat ākuursyēy. Nēē teer :chiich kuutiinyuun akiyaat kurkee, āwēētiiy kō ākēē-āmiisyō :tōkōl.
66003021	Ātēnii inyeentee nyoo kēēpēliisyō kaamuuka kutēpō wōloo āpāytoorēē, kilēē paani kyoopēliisyō ākootēpō ākōō Paapa nkōō wōloonēē pāytoorēē.
66003022	Nyoo tingʼēy iit kuteer kiyoo mwoochinii :Toomirmiir nyoo Tiliil kaaniiseenichiich."
66004001	Nēē mii yoonēē, /kēēngʼoongʼwoon kurkat nyoo kiyaata mu kipsēnkwēt. Ateer kuut kilēē ryampu nyoo lēē nyi kiikaatēērēy kungʼāloolwoon. Kumwa kilē, "Chōōnō wōli pō parak soongʼuutuun tukun choo iriisōōt lētuun."
66004002	Kinaman kilē weel :Toomirmiir, akaaroo ngʼacharaa pāyunāt mu kipsēnkwēt nyoo kātēpō :chiich.
66004003	Kiiryālēy :tokochpō chiichoonēē kilēē kor pō almaasi aku lēē kor nyoo pirir nyoo lēē pukat. Kiimuruut yoonēē kiitēpēē :chiichoonēē :kuuynoo pan nyoo kiipkāngʼēy nyoo nyariil kilēē kōr nyoo /kukuurēē simāriitiit.
66004004	Kiikiimuruut ngʼacharaanoonēē ōōw :ngʼachareenik walak choo lēē tiptēm nkōō angʼwan chēpō pāyuunāt, akiitēpēē ngʼachareenichoochēē :pooy choo lēē tiptēm nkōō angʼwan. Kiilookēy :pooyichoochēē sirōōy choo reelacheen akuulookēy kuutwēēnipō pāyuunāt choo /kiiku-ira kōōlti.
66004005	Kiiryāluuy ngʼacharaanoonēē ōōw akutulēy kitya. Kilārsōōt :teereer tisap nkōō taayuu ngʼacharaanoonēē. Kii toomirmiirēyiipō Iriin teereerichoochēē.
66004006	Kiimiito :kir aka taayuu ngʼacharaanoonēē nyoo lēē araaray nyoo kii ryēlēy kilēē kiiyōōy. Kiikiimuruut ngʼacharaanoonēē ōōw :tukun angʼwan choo sāpyootēēn akiinyir :koonyin pōōrwēyiikwaak taay ākōō lēt.
66004007	Nyēpō taay nkōō tukuuchoochēē ku kiilēē ngʼētuny, ku nyēpō ārēēny ku kiilēē kiiruk, nyēpō sōmōk ku kiilēē :tokochtiinyiin nyēpō chiich, ku nyēpō angʼwan ku kiilēē siirērō nyoo tiriirtooy.
66004008	Kiitingʼēy :tukuuchoochēē tōkōl kapapay lo choo kiinyir :koonyin kāmoosik tōkōl. Kiimāchoosōōt :tukuuchoochēē pērēēt ākōō langʼa kumwoorēy kilē, "Tiliil, tiliil, tiliil :Kiptaayaan Iriin nyēpō kaamuuka tōkōl, nyoo kiimii, akimii aku tākuchōōnēy."
66004009	Kii nēē mii :tukuuchoochēē kuutōrōōrēy, kuukoonyitēy akimwoochinii kōōnkēy inyeentee nyoo pāytooy aku sopoot ākōy,
66004010	ku kiiputinii :pooyichoochēē lēē tiptēm nkōō angʼwan taayuu chiichoonēē tēpēē ngʼacharaa pāyuunāt, akukutunchinii nyoonēē sopoot ākōy. Kiitēnii :pooyichoochēē kuutwēēnikwaak taayuu ngʼacharaanoonēē akimwoorēy kilē,
66004011	"Iriin nyoo ichō Kiptaayaantēēnyoon, nyooluuy /kēēloosuunyēēn nyoo itingʼēy kaamuuka /ākēēkoonyitin, āmu ki-ir kir aka tōkōl. Kii-iriisyō :tukuuchoochēē tōkōl akusāpsōōt āmu kiimārēēnyēēn kilēē nyoonēē."
66005001	Nēē mii yoonēē, aroo kiitapu nyoo lēē makata nyoo /kiikumaman /akiikusir kāmōōsik tōkōl nyoo kiimii ēēruu taay nyēpō chiichoonēē kitēpēē ngʼacharaanoonēē pō pāyuunāt. /Kiikiikurata kiitapuunoonēē rātuut tisap.
66005002	Aroo malayka nyoo tingʼēy kaamuuka kukuurtooy nkōō kuut nyoo ōōw kilē, "Ngʼoo nyoo nyooluuy kuutyaak rātuutēchu tākungʼaangʼ kiitapuunoonēē?"
66005003	Aku, kiimoomii :chiich kipsēnkwēt ntā ku ngʼwēny ntā ku ngʼwēnyuu ngʼwēny nyoo kiimuuk kuutyaak kiitapuunoonēē akuuro kiyoo mii or.
66005004	Kyaariir akaariir, āmu kiimaatooku chiich nyoo kiinyooluuy kuutyaak akuuro kiitapuunoonēē or.
66005005	Aku kiimwoorwoon :poontēē ākoongʼo nkōō pooyichoochēē kilē, "Ameeriir. Kaakuupēliisyō :ngʼētuny nyēpō kaa Chuuta nyoo kiisilee tiikityaa Tāwuti. Muukēy :chiichoonēē kuutyaak rātuutēchoochēē tisap."
66005006	Nēē mii yoonēē, aroo Waawaa keecha nyoo kiilēē yoo /kakupar nyoo kiiryoongʼēē yoo lēēkitēē ngʼacharaanoonēē ōōw nyoo kiikēēmuruut :tukuuchoochēē angʼwan ākōō pooyichoochēē. Kiitingʼēy :Waawaanoonēē kuuyiir tisap ākōō koonyin tisap. Koonyiichoochēē kiilēē toomirmiirēyiipō Iriin tisap choo /kiikiiyooytooy kupa ngʼwēny tōkōl.
66005007	Kiwō kumar :Waawaanoonēē kiitapuunoonēē kiimii ēēruu taay nyēpō chiichoonēē kiitēpēē ngʼacharaa pāyuunāt.
66005008	Paani kamar kiitapuu, kuuputi :tukuuchoochēē lēē angʼwan ākōō pooyichoochēē tiptēm nkōō angʼwan taayuu Waawaanoonēē. Kiitingʼēy :chiich aka tōkōl nkōō pooyichoochēē pukan ākōō kētup chēpō kōōltiin choo mii :tukun choo kōōnuuy iirēt nyoo ngʼuutooy nyoo anyiny, aku choochēē ku soowuutēpō piipō Kiriistō.
66005009	Kituum tuum nyoo rēēl nyoo mwoorēy kilē, "Nyooluuy imar kiitapuunoonēē akiityaak rātuutēchoochēē /kiikurata, āmu /kikuparin itarta kērētiikuuk tēē-ālchii Iriin piich kupkaana kuut aka tōkōl, oor aka tōkōl, pōrōr aka tōkōl ākōō kōōr aka tōkōl.
66005010	Kii-ir :inyēēn akwaaneek kilēku piich choo pāytooy akilēku :akwaaneek piich choo irchinii Iriin pāyit, aku pāyuuy ngʼwēny."
66005011	Nēē mii yoonēē, aroo akaateer tuumpō malaykeen chaa chaangʼ kitya choo mēē-iitiisyēy. Kiimuruut :malaykeenichoochēē ngʼacharaanoonēē ōōw ākōō tukuuchoochēē angʼwan ākōō pooyichoochēē.
66005012	Kituum :malaykeenichoochēē nkōō kuut nyoo ōōw kumwoorēy kilē, "Nyoolunoot :Waawaanoonēē /kikupārēy /kēēloosu akipō kaamuuka, mōkōrnoonti, ngʼoroomnyō ākōō kiimnān. Akunyooluuy /kēēkoonyit, /kēētōrōōr /ākēēloosu!"
66005013	Nkōō yoonēē ateer kir aka tōkōl nyoo sopoot mu kipsēnkwēt, nyoo mii ngʼwēny, nyoo mii ngʼwēnyuu ngʼwēny, ākōō nyoo mii araaray kutuumēy kilē, "Pō inyeentee nyoo tēpēē ngʼacharaanoonēē ōōw ākōō Waawaanoonēē, tōrōōrin ākōō kāāloosuunō. Koonyitootēēn :akwaaneek akutingʼēy kaamuuka ākōy nkōō ākōy!"
66005014	Nēē ityō kumwooru :tukuuchoochēē angʼwan kilē, "Lēē nyoonēē." Kuuputi :pooyichoochēē ngʼwēny akukutungʼ kuuloosuuy Iriin ākōō Waawaanoonēē.
66006001	Nēē mii yoonēē, aroo Waawaanoonēē kutyookēy ratwee nyēpō taay nkōō choo kii tisap choo /kiikurata kiitapuunoonēē. Ateer kumwoorēy :akoongʼo nkōō tukuuchoochēē kiisāpsōōt angʼwan kumwoorēy nkōō tulōt nyoo ōōw kilē, "Chōōnō!"
66006002	Kyaamararta, aroo paraasi nyoo rēēl! Akiitingʼēy :chiichoonēē kiimii paraasiinoonēē kiraangʼ /ākikiitō kuutwoo kāāpēliisyō. Akiwō :chiichoonēē kuupēliisyootēy nkōō pooryoot.
66006003	Kii nēē tyaak :Waawaanoonēē ratwee nyēpō ārēēny, ateer kumwooru :kiyoonēē sāpoot nyēpō ārēēny kilē, "Chōōnō!"
66006004	Kuchō :paraasi aka nyoo piriir. /Kiikiitē chiichoonēē kiimii paraasiinoonēē rōōtwoo chōōk nyoo ōōw nyoo tēnii kaamuuka kwoopō ngʼwēny kaalya, aku-ir piich kuparaata keey.
66006005	Kii nēē tyaak ratwee nyēpō sōmōk, ateer kumwooru :kiyoonēē sāpoot pō sōmōk kilē, "Chōōnō!" Kyaamararta, aroo kimii taayuunyuun :paraasi nyaa tuur! Kiitingʼēy :chiichoonēē kiimii paraasiinoonēē rātili nkōō ēēruunyiin.
66006006	Ateer kuut nyoo kiichōōnēē wōloonēē mii :tukuuchoochēē angʼwan, kumwoorēy kilē, "Ālēy :rōōpiyō chēpō pāyit nyēpō pērēētuu ākoongʼo kiilō ākoongʼo kipaat chēpō nkaanu ntā ku syāyiri kiilō sōmōk. Aku, maanyeera mwaarta ākōō tiipaayiik!"
66006007	Kii nēē tyaak :Waawaanoonēē ratwee nyēpō angʼwan, ateer kuutii kiyoonēē sāpoot pō angʼwan kumwooru kilē, "Chōōnō!"
66006008	Kyaarootita, kumii taayuunyuun :paraasi nyoo āruus! /Kiikukuurēē :chiichoonēē kiimii paraasiinoonēē Meerat, akiituupēy :Kōōroo ooy inyeentee. /Kiikiitē pichoochēē kaamuuka kupāyu kamas ākoongʼo nyēpō kāmoos angʼwan chēpō ngʼwēny tōkōl, takupara piich rōōtwoo chōōk, kēmēy ākōō kōōrōōytiin, ākōō tyoongʼiipō kērti.
66006009	Kii nēē tyaak ratwee nyēpō muut, aroo nkōō ngʼwēnyuu kaapkōrōs :toomirmiirēyiipō piich choo /kiikupar akipō ngʼālyoontoo Iriin ākōō kaaraneengʼwaangʼ.
66006010	Kiikuurtooy nkōō kuut nyoo ōōw kilē, "Kiptaayaantēēnyoon nyoo itiliil akiipō man, ara tēpēē nyaa tyaan siitilchi piipō ngʼwēny kiirwook irooku kērētiichooch?"
66006011	/Kiikiitē pichoochēē sirōōy choo reelacheen aku koorō. /Kēēmwoochi pichoochēē tākuumuungʼ kiitēēn ākōy ku-itu wēēchikwaak tōkōl choo kiimārēy /takeepar choo irēy pāyit nyoo lēē nyi ki-irēy :akwaaneek.
66006012	Aroo kutyookēy ratwee nyēpō lo. Kiimii :kiprangʼrangʼ nyoo ōōw kitya. Kiiwala :asiis kutuuriit kilēē sira nyaa tuur, kuwala :araawa kupiririit kilēē kērēti,
66006013	akuwiiru keey :kookeel kilēē maakany choo keeraraak :yoomēt nyoo ōōw.
66006014	Kiipēt :parak kilēē muur nyoo kakimaman, akuunaayta :tulwēy tōkōl nkōō yoo kiimii ākōō kōōrootin choo kiikwēēn pēr.
66006015	Nēē mii yoonēē kuu-ungʼ keey :piich tōkōl, choo lēē pāytooy, choo koonyitootēēn, kāāntōōyiipō luk, mōkōrō, piich choo tingʼēy kaamuuka, ōōtwook tōkōl ākōō mpō piich tōkōl. Kii-ungʼa keey :pichoochēē kēpēnoot ākōō raatooy choo mii :tulwēy.
66006016	Kikuur :pichoochēē tulwēy ākōō raatooy kilē, "Āruulchēēch akaa-ungʼeeneech koonyiipō chiichoonēē tēpēē ngʼacharaa pāyuunāt, ākōō siitoo Waawaanoonēē.
66006017	Āmu kaaku-iti :pērēētuungʼwaangʼ nyoo kitilchinii kiirwook. Ara, ngʼoo nyuun nyoo ryoongʼēē taayuunyiin?"
66007001	Kii nēē woonyō :nyoonēē, aroo malaykeen angʼwan choo kēēryoongʼo tāpoon angʼwan chēpō ngʼwēny. Kiikārēy :malaykeenichoochēē yoomēt aka tōkōl nyoo chōōnēē kāmooswook angʼwan chēpō ngʼwēny. Ki-ir kilēē nyoonēē tāmā-us :yoomēt mu ngʼwēny ntā ku araaray ntā kuu-uus keet aka tōkōl.
66007002	Akaaroo malaykayaantee aka kuchōōnēē koongʼasiis kutingʼoonuuy kiipō Iriin nyoo kiturēē tōkōōch. Kukuur :malaykayaantaanoonēē nkōō kuut nyoo ōōw malaykeenichoochēē angʼwan chu kiikēētō :Iriin kungʼam ngʼwēny ākōō araaray, kumwoochi
66007003	kilē, "Akanya nyuun, kumaangʼam ngʼwēny, araaray ākōō keet, ākōy /kēētur tōkōōchiipō kipāyitiinēpō Iriin."
66007004	Nkōō yoonēē nyuun ateer /kēēmwoorwoon kilē ata piich choo /kiikutur tōkōōch. /Kiikutur piich 144,000 chēpō koorin tōkōl chēpō Israayeel.
66007005	/Kiikutur piich 12,000 chēpō kōpō Chuuta. /Kēētur piich 12,000 chēpō kōpō Ruupēn. /Akēētur piich 12,000 chēpō kōpō Kaat.
66007006	/Kēētur piich 12,000 chēpō kōpō Āsyēēri. /Kēētur piich 12,000 chēpō kōpō Naptaali. /Akēētur piich 12,000 chēpō kōpō Manaase.
66007007	/Kēētur piich 12,000 chēpō kōpō Siimnyōn. /Kēētur piich 12,000 chēpō kōpō Laawi. /Akēētur piich 12,000 chēpō kōpō Isaakar.
66007008	/Kēētur piich 12,000 chēpō kōpō Sāpulōōn. /Kēētur piich 12,000 chēpō kōpō Chōōsēp. /Akēētur piich 12,000 chēpō kōpō Peenchaman.
66007009	Paani kēēwoonyō ngʼaleechu, aroo piich chaa chaangʼ choo kiimēē-iitiisōōt chēpō kōōr aka tōkōl, pōrōr aka tōkōl, oor aka tōkōl ākōō kuut aka tōkōl. Kiikiiryoongʼō :pichoochēē taayuu ngʼacharaa pāyunāt ākōō taayuu Waawaa keecha. Kiikiilaak :pichoochēē sirōōy choo reelacheen aku koorō akiitingʼēy tāmooriipō sōōs nkōō ēēruunēkwaak.
66007010	Kiikuurtooy :pichoochēē nkōō kuut nyoo ōōw kumwoorēy kilē, "Chōōnēē :sāruunō Iriin nyoo tēpēē ngʼacharaa pāyuunāt, ākōō Waawaa keecha."
66007011	Kuumuruut :malaykeen tōkōl ngʼacharaanoonēē ākōō :pooyichoochēē ākōō tukuuchoochēē angʼwan sāpyootēēn. Kuuputi ngʼwēny :malaykeenichoochēē nkōō taayuu ngʼacharaanoonēē kukutunchinii Iriin,
66007012	kumwoorēy kilē, "Lēē nyoonēē. Loosunoot :Iriin nyoo tōrōōr nyoo tingʼēy ngʼoroomnyō. /Kumwoochinii kōōnkēy /ākēēkoonyitēy inyeentee nyoo tingʼēy kaamuuka ākōō kiimnān ākōy nkōō ākōy. Lēē nyoonēē!"
66007013	Kuteepeenaan :akoongʼo nkōō pooyichoochēē kilē, "Ngʼoo :pichu keelaak sirōōy choo reelacheen aku kooro. Pkoonēē ānō?"
66007014	Āwālchi kilē, "Inyēēn nyi inkēt, apooy." Kumwoorwoon poontoonoonēē kilē, "Pichoochēē choo pkoonēē usāt nyoo ōōw ākiikuu-uunō sirōōkwaak kērētiipō Waawaa keecha kureelachiniituuy.
66007015	Kunyuun, ryoongʼēē :pichoochēē taayuu ngʼacharaa pāyuunāt nyēpō Iriin akupāyiisyēēchinii pērēēt ākōō langʼa mu koonyiin. Akutukēy :inyeentee nyoo tēpēē ngʼacharaa pāyuunāt pichoochēē.
66007016	Maakuurēērēy kwoomēy :piri pichoochēē, amākoy kwaam :maral, ntā kupeel :asiis nyaa ngʼwaan,
66007017	āmu riipēy pichoochēē :Waawaanoonēē pō keecha kēēryoongʼo taayuu ngʼacharaa pāyuunāt. Mutēy pichoochēē kupa wōloo mii koongʼ pō pērēēpō sopoon akuupuuk :Iriin lōōk tōkōl nkōō koonyiipō pichoochēē."
66008001	Kii nēē tyaak :Waawee ratwee nyēpō tisap kusiis :kipsēnkwēt kareeran nyēpō saayit ākoongʼo.
66008002	Nkōō yoonēē, aroo malaykeenichoochēē lēē tisap choo kiiryoongʼēē taayuu Iriin /kēētēnii ryampuun tisap.
66008003	Kichō :malaykayaantee aka nyoo kiitingʼēy kimētēroo kōrōs nyēpō kōōlti akuuryoongʼō kaapkōrōs. /Kiikiitō malaykayaantaanoonēē tukun chaa chaangʼ choo ngʼuutooy choo ānyinyēēn sikupēēlchi Iriin kipooto soowuutēpō piipō Kiriistō mu kaapkōrōsuu kōōlti nyoo mii taayuu ngʼacharaa pāyuunāt.
66008004	Kiiwēētii taayuu Iriin :iirēt nyēpō tukuuchoochēē ngʼuutooy choo ānyinyēēn kipootō soowuutēpō piipō Kiriistō chu kiitētooy :malaykayaantaanoonēē.
66008005	Kinam :malaykayaantaanoonēē kimētēroo kōrōs akurāmuunō ma kaapkōrōs akuwiirchi ngʼwēny. Kutul :iilat, kuuryal kōōrēē, akichō :kiprangʼrangʼ.
66008006	Nēē mii yoonēē, kuchēp keey :malaykeenichoochēē tisap kukuut ryampuun.
66008007	Kikuut :malaykayaantee nyēpō taay ryampuunyiin, paanoonēē kupka :tonkoros ākōō ma kuuwoorēy kērēti ākēēroonchi ngʼwēny. Kilar :keereeran ākoongʼo nkōō sōmōk nyēpō ngʼwēny. Kulārō keeti nkōō ngʼwēny choo tēēnō choochēē, akulārō :suusō choo nyāriilēēn tōkōl.
66008008	Kukuut :malayka nyēpō ārēēny ryampuu nyaanyiin. /Kēēwiirchi araaray tul nyoo ōōw nyēpō ma. Kuwal :kareeran ākoongʼo nkōō sōmōk nyēpō araarayoonēē kilēku kērēti.
66008009	Kurook :kareeran ākoongʼo nkōō sōmōk nyēpō tyoongʼin choo mii araaray, akumilta :mēēliin choo tēēnō choochēē choo kiimii araaray.
66008010	Nēē rook kukuut :malayka nyēpō sōmōk ryampuu nyaanyiin. Kichinuuna parak :kookeelyaanta nyoo ōōw nyoo kilārēy kilēē teereer, akichinchi kareeran ākoongʼo nkōō sōmōk nyēpō ēēnwoon ākōō koonyiipō pēr.
66008011	/Kukuurēē kookeelyaantaanoonēē 'Ngʼwoonin.' Kunyuun, kiingʼwooniituuy kareeran ākoongʼo nkōō sōmōk nyēpō pēr tōkōl. Kiimēērō :piich chaa chaangʼ mu ngʼwēny āmu kiingʼwoonō :pērēēchoochēē.
66008012	Kukuut :malaykayaantaa angʼwan ryampuu nyaanyiin. /Keerus kareeran ākoongʼo nkōō sōmōk nyēpō asiis, nkōō araawa /akeerus kookeel choo tēēnō choochēē, kutuuriituuy :kāmoosichoochēē. Kiimoomii :kareeran ākoongʼo nkōō sōmōk nyēpō lēpooyin pērēēt ākōō langʼa.
66008013	Paani kaamararta, ateer chēēpsiirērō nyoo kiitiriirtooy nkōō kōōr parak nyoo kiinchwēēy kilē, "Ngʼwoonin, lēyyē, ngʼwoonin, ngʼwoonin! Tyaan :ngʼwoonin nyoo chōōnchinii piich tōkōl choo mii ngʼwēny, nēē kuut :malaykeenik sōmōk chu ngʼātuunootēēn ryampuunēkwaak!"
66009001	Kukuut :malayka nyēpō muut ryampuu nyaanyiin, aroo kookeelyaan nyoo kiichinuuna parak kuchō ngʼwēny. /Kēētō kookeelyaantaanoonēē yootēywoontoo kēpēnoo kōōroo ooy.
66009002	Paani kayaat kēpēnoonoonēē, kuchōōnō :iirēt nyoo ōōw nyoo lēē nyēpō ma nyoo ōōw kitya. Kituuriit parak akutuuriit asiis nkōō iiroonoonēē.
66009003	Kiitiriirunō :kipeereer iiroonoonēē kupka ngʼwēny choo /kiikiitē kaamuuka kusur kilēē tookool.
66009004	/Kiikumwoochi kipeereerichoochēē kimangʼam suuswoon aka tōkōl nyēpō ngʼwēny, ntā ku kir aka tōkōl nyaa nyariil ntā ku keet aka tōkōl, aku kungʼam kipaat piich choo mātingʼēy turwoo Iriin nkōō tōkōōchikwaak.
66009005	/Kiimākuchāmchinii :kipeereerichoochēē kupar pichoochēē, aku kuunyariil pichoochēē nkōō āroo muut. Aku ngʼwoonin nyoo kiinyōōruuy :pichoochēē kilēē nyēpō surwaa :tookool.
66009006	Āmu nyoonēē nyuun kuwāsēy :piich nkōō pērēētuusyēchoochēē meerat amanyōōruuy, wiisēē nyuun :meerat akwaaneek.
66009007	Kii lēē :kipeereerichoochēē paraasiin choo chēpootēēn kupa pooryoot. Kiilookēy tukun choo lēē kuutwēēn choo /kiiku-ira kōōlti akiilēē tōkōōchikwaak chēpō piich.
66009008	Kii koorō :puutēkwaak kilēē chēpō chēēpyōōsōōy, akiilēē keeleekwaak chēpō ngʼētuny.
66009009	Kiitingʼēy loongʼoo takat nyoo lēē nyēpō karin akiichārēy :kapapayiikwaak kilēē kariin chaa chaangʼ choo chuutēy :paraasiin kumwērēy kupēētii pooryoot.
66009010	Tingʼēy :kipeereerichoochēē saaruuray choo surēy piich kilēē tookool, aku nkōō saaruurayiikwaak kutingʼēy kaamuuka nyoo muukēy kuunyariil piich nkōō āroo muut.
66009011	Tingʼēy :kipeereerichoochēē pāytooyiin nyoo malaykayaantaa kōōroo ooy. Kaarinaa :malaykayaantaanoonēē nkōō kuutii Ipuraanik ku Apātōōni ntā nkōō kuutii Kirikiik ku Apōōlyōōn nyoo ngʼuutuuy kilē ngʼāmiin.
66009012	Kaakusiirtō :ngʼwoonin nyēpō taay. Mii :walak ārēēny choo pkoonēy.
66009013	Kikuut :malayka nyēpō lo ryampuunyiin, nkōō yoonēē ateer kuut nyoo kichōōnō :kuuyiir angʼwan chēpō kaapkōrōsuu kōōlti nyoo mii taayuu Iriin,
66009014	kumwoochi malaykayaantaanoonēē pō lo kilē, "Tyaaytee malaykeenichoochēē angʼwan rātootēēn nkōō ēēnoonēē ōōw pō Yuuprēēt."
66009015	/Kiikiityaayta malaykeenichoochēē angʼwan. /Kiikiikēēchēp akipō kēnyiinnyēēnyi, araawaanyēēnyi, pērēētuunyēēnyi ākōō saayitiisyachwēēchu kupar mu ngʼwēny tōkōl kareeran ākoongʼo nkōō sōmōk nyēpō piich.
66009016	/Kiikumwoorwoon kilē ēlup tiptēm kunyil ēlup taman :piipō pooryoot choo kiitingʼēy paraasiin.
66009017	Nkōō ngʼoongʼuut nyoo kyoonyōōru ku kyaaroo paraasiinēchoochēē nkōō piich choo kakasan. Kiitingʼēy loongʼootineechoochēē pō takat, choo kii pirirō kilēē ma, choo mārēy ku āruusō ku walak ku kipkalaas. Kii lēē :mētēwēyiipō paraasiinēchoochēē chēpō ngʼētuny, kiichōōnēē kuutuwayiikwaak ma, iirēt ākōō korin choo lārsōōt.
66009018	Kipar piich kareeran ākoongʼo nkōō sōmōk mu ngʼwēny tōkōl tukuuchoochēē, kiipkoonēē :kuutuweeyiipō paraasiinēchoochēē: ma, iirēt ākōō koriichoochēē kiilārootēēn.
66009019	Kiimii :kaamuukaa paraasiinēchoochēē kuutuwayiikwaak ākōō saaruurayiikwaak, āmu lēē :saaruurayiikwaak mētēwēyiipō kipaangʼōōy choo tōōrēē piich.
66009020	Piich tōkōl nyuun choo maamēērō nkōō kōrōōytiinēchu ku maawāliisyō. Kiitas taay kukutunchi ooy chaa raacheen ākōō kāānoomōōn choo kii-irēē :akwaaneek kōōltiin, peeteen, syaapa, korin ntā ku keet. Kāānoomōōn choochēē choo mēērōōstooy amātēērtooy amāpēētii.
66009021	Amaawāliisyō :pichoochēē nkōō ngʼōōkiikwaak chēpō rumiisyō, pan, takal, ākōō chōōrsyō.
66010001	Nēē mii yoonēē, aroo malayka aka nyēpō kaamuuka kuchōōnēē parak. /Kiikiituk malaykayaantaanoonēē pooltō akiiweer :kuuynoo pan mētinyiin. Kiilēē :koonyiichiich asiis ku kēēlyēēchiich ku kiilēē kiptālēnytiin chēpō moot.
66010002	Kiināmēē ēēruunyiin kiitapu nyoo miningʼ nyoo kiiyaataat. Kiimii :kēēltanyiin nyēpō taay araaray kimii nyēpō lēt soot,
66010003	akukuurtō nkōō kuut nyoo ōōw kilēē ngʼētuny nyoo pōōrōōrēy. Paani kākuurtō, kutul :iiloot tisap kuwālu.
66010004	Kyoomārēy āsiriisyō kii nēē tul :iilootichoochēē, akaateer nyuun kuut kuchōōnō parak nyoo kiimwoorēy kilē, "Maala tukuuchoochēē kamwa :iilootichoochēē tisap ameesir ngʼalēēchoochēē."
66010005	Nēē mii yoonēē nyuun, kwoop ēēruunyiin nyēpō taay parak :malaykayaantaanoonēē kiiryoongʼēē araaray ākōō soot.
66010006	Kusirpēnō :malaykayaantaanoonēē kaarinaa Iriin nyoo māngʼiisyēy ākōy nkōō ākōy, nyoo ki-irēy parak ākōō kir aka tōkōl nyoo mii āriinyiin, nyoo ki-irēy ngʼwēny ākōō tukun tōkōl choo mii āriinyiin aku-ir araaray ākōō kir aka tōkōl nyoo mii wōloonēē. Kiimwoorēy :malaykayaantaanoonēē kilē, "Kiikurook pērēētuus!
66010007	Kii nēē kuut :malaykayaantaa tisap ryampuunyiin, kusilta :Iriin kiyoo kii-ungʼaat nyoo kiikiikuchēp kilēē paani kiingʼuutinii ōōrkooy choo irchinii inyeentee pāyit."
66010008	Nēē mii yoonēē, kuureer kungʼāloolwoon kuchōōnō parak :kuutiinoonēē kyaateer kumwoorēy kilē, "Wiyō mara kiitapuunoonēē yaataat mii ēēruu malaykayaantaanoonēē kēēryoongʼō araaray ākōō soot."
66010009	Kyoowō nyuun akaateepa malaykayaantaanoonēē kukōōnān kiitapuunoonēē miningʼ. Kumwoorwoon kilē, "Mara akii-am. Ānyiniituuy nkōō kuutiingʼuungʼ kilēē kuumat aku ngʼwooniituuy nkōō moongʼuungʼ."
66010010	Kyaamar nyuun kiitapuunoonēē miningʼ nkōō ēēruu malaykayaantaanoonēē akaa-am. Kii anyiny mu kuutiinyuun kilēē kuumat, aku paani kaa-am, kungʼwaaniit :moonyuun.
66010011	Nkōō yoonēē /kēēmwoorwoon kilē, "Makaat itas taay imwaarta lōkōōyipō Iriin nkōō wōloo mii :piich chaa chaangʼ, kōōrootin, kuutuway ākōō pāytooy."
66011001	/Kiikukōōnān chēēmilēy nyoo /kupiimāniisyēērēē /ākēēmwoorwoon kilē, "Wiyō piimana Kōpō Iriin akiipiiman mpō kaapkōrōsuu, akii-iit piich choo sooyēy mu wōloonēē.
66011002	Akiimētō kamas pō saangʼ. Mēēpiiman kamasoonēē, āmu /kiikiitē piich choo mēēnkēt Iriin. Tyoorēy :pichoochēē Chēērusālēēm, kōōroonoonēē tiliil, nkōō āroo artam nkōō ārēēny.
66011003	Ātēnii sōwiichuuch ārēēny kaamuuka kungʼālooltoowoon nkōō pērēētuus 1,260. Lookēy :pichoochēē maaraareen kungʼuutu kilē riirsōōt."
66011004	Ōōrkooyiichoochēē ārēēny ku kii lēē keetiipō musēytuun ārēēny ākōō tukun ārēēny choo /kiikōnōōrēē tayitiis choo ryoongʼēē taayuu Pāytooyiintoo ngʼwēny.
66011005	Nēē tyam :chiich kilē kupar pichoochēē, ku chōōnēē :ma kuutuwayiikwaak akupar puunikwaak. Kunyuun lēē nyoonēē :wōloo /kupartooy chiich aka tōkōl nyoo mārēy kupar pichoochēē.
66011006	Tingʼēy :pichoochēē kaamuuka kukar roop kumārōōpēn nēē mii kungʼālooltoochinii Iriin, akutingʼēy kaamuuka kuwal pēr kilēku kērēti, akupar ngʼwēny nkōō kōrōōy aka tōkōl kilēē wōloo mārtooy :akwaaneek.
66011007	Kii nēē waangʼ :sōwiichoochēē kumwoortooy ngʼālyoontoo Iriin, kuchōōnō :tyoony kēpēnoo kōōroo ooy akupooryō ākōō pichoochēē. Pēlēy :tyoonyoonēē pichoochēē akupar.
66011008	Tēpiisōōt muustiinēpō :sōwiichoochēē oor nyoo pōrō nkōō kōōroonoonēē ōōw wōloonēē /kiikupārchi Kiptaayaanteengʼwaangʼ kimurtooyoon. /Kiikārkēēyiitēy kōōroonoonēē Sotom ākōō Miisiri.
66011009	Nkōō pērēētuus sōmōk nkōō kareeran, kuurōōtēy muustiinēchoochēē :piich chēpō kōōrootin tōkōl, oortin tōkōl, kuut aka tōkōl ākōō pōrōr aka tōkōl, /amakuchāmtooy /kēētup muustiinēchoochēē.
66011010	Pāypāchinii :piipō ngʼwēny meeraa pichoochēē ārēēny. Āmiisyēy akuutē keey kōōnunēy, āmu kiikiikwoopchi :sōwiichoochēē piipō ngʼwēny nyaril.
66011011	Aku paani kaakusiirtō :pērēētuusyēchoochēē sōmōk nkōō kareeran, kuchōōnchi :sopoon pichoochēē ārēēny nyoo chōōnēē wōloo mii :Iriin, akuuryoonchō. Kuuwāriisyō kitya :piich tōkōl choo kiimii kuurōōtēy pichoochēē.
66011012	Nēē ityō, /kikuuru kuut nyoo ōōw kichōōnō kipsēnkwēt nyoo kiimwoorēy kilē, "Ātōōkuu wōli." Kupa :pichoochēē parak nkōō pooltō, kurōōtēy :puunikwaak.
66011013	Paanoonēē, kuchō :kiprangʼrangʼ nyoo kii kōrōōm kitya. Kiingʼam kareeran ākoongʼo nkōō taman nyēpō kōōrēē. Kirook :piich choo lēē ēlupuus tisap nkōō kiprangʼrangʼtanoonēē. Ku-ātyō :piich choo kiingʼātu, akuutōrōōr Iriin.
66011014	Kaakungʼat :nyarilta nyēpō ārēēny. Chōōnēy nyuun nyēpō sōmōk kilē weel.
66011015	Paanoonēē kukuut :malaykayaantaa tisap ryampuu nyaanyiin, kukuurtō :kuutuway nkōō kipsēnkwēt kumwa kilē, "Kaakilēku :pāyuunātoo ngʼwēny nyēpō Iriin ākōō Kiriistō aku pāytooy ākōy nkōō ākōy."
66011016	Nkōō yoonēē, kuuputi ngʼwēny :pooyichoochēē lēē tiptēm nkōō angʼwan choo kiitēpiisōōt ngʼachareenipō pāyuunāt nkōō taayuu Iriin, akuuloosu
66011017	kumwoorēy kilē, "Kiptaayaan Iriin, nyoo imii, aku kiimii, nyoo nyoongʼuungʼ kaamuuka tōkōl, kumwooruun kōōnkēy, āmu kaa-i-āp kaamuukeengʼuungʼ nyoo ōōw akaa-itoowu ipayta.
66011018	Kiinareek :piipō ngʼwēny, nkanyi itēē siitāt pichoochēē. Kaaku-it :pērēētuu nyoo /kutilchinii kiirwook piich choo kiikumēērō /akēētē mālāk kipāyitiinēkuuk choo ōōrkooyiikuuk, ākōō choo tiliilēēn kipootō piikuuk choo koonyitiin kungʼeetee choo mēnkēēchēēn, ākōy choo ēēchēēn. Akiingʼāmēēnyēēn choo kiingʼam ngʼwēny."
66011019	/Kiikiyaat :Kōpō Iriin mu kipsēnkwēt, kutooku :sāntukuu ārāruutyeenyiin. Nkōō yoonēē, kuuryal, akutul iilat, kichō :kiprangʼrangʼ akichunu tonkorosyoon nyoo ōōw nyoo kiitimtiim ngʼwēny.
66012001	Kitooku :kir nkōō parak nyēpō kwōngʼuut. Kii cheepyooso nyoo kiilaak asiis akimii :araawa ngʼwēnyuu kēēlyēēchiich. Akiilaak nkōō mētinyiin kuutwoo pāyuunāt nyēpō kookeel taman nkōō ārēēny.
66012002	Kiitingʼēy tuum :cheepyoosoonoonēē. Paani kiikurēy, kuunchō nkōō ngʼwoonin nyoo kiitingʼēy.
66012003	Kitooku :kir aka nyēpō kwōngʼuut nkōō parak nyoo kii tyoony nyoo pirir. Kiitingʼēy mētēwēy tisap ākōō kuuyiir taman, aku kiilaak nkōō mētēwēyiichiich kuutwēēnipō pāyuunāt tisap.
66012004	Kiipuukēē :tyoonyoonēē saaruuryeenyiin kookeel kareeran ākoongʼo nkōō sōmōk nkōō parak akuwiirchi ngʼwēny. Kiiryoongʼēē :tyoonyoonēē taayuu cheepyoosoonoonēē kiimārēy kuutuum, si nēē tuum kwaam laakwee kilē weel.
66012005	Kiituum :cheepyoosoonoonēē wēēri, murēn nyoo pāytooy ngʼwēny tōkōl nkōō kaarya nyēpō karin. /Kiikuuteer laakwaanoonēē /ākēē-āpchi Iriin nkōō ngʼachareenyiin nyēpō pāyuunāt.
66012006	Kuwiisi :cheepyoosoonoonēē suur kwēēn wōloo kiichēpchi :Iriin, /tākēēriip inyeentee nkōō pērēētuus 1,260.
66012007	Nēē mii yoonēē, kuchār :pooryoot mu kipsēnkwēt. Kiipooryēērō :Mikayeel ākōō malaykeenichiich tyoonyoonēē ākōō lukeenyiin.
66012008	Aku nyuun /kiikuupēl tyoonyoonēē ākōō lukeenyiin. Kuupoot āriingʼwaangʼ nkōō parak.
66012009	Nkōō yoonēē /keewiiru tyoonyoonēē kuchō ngʼwēny. Inyeentee kipaangʼwaanoonēē kiipō kēny nyoo /kukuurēē Syeetaani ākōō Puunyoon nyoo kiingʼoolēy piich tōkōl mu ngʼwēny. Kunyuun, /kiikuwiiru tyoonyoonēē nkōō kipsēnkwēt kipooto lukeenyiin tōkōl kupka ngʼwēny.
66012010	Nēē mii yoonēē, ateer kuut kuchōōnēē parak kukuurtooy kilē, "Kaaku-itu nyuun :sāruunō ākōō kaamuuka ākōō pāyuunātoo Iriin ākōō kaamuukaa Kiriistō, āmu /kaakēēchuunu kuchō ngʼwēny :kiitoomiin nyēpō choo kituupchō. Kiitoomēy akwaaneek pērēēt nkōō langʼa nkōō taayuu Iriin.
66012011	Kiipēliisyō choo kituupchō nkōō kērētipō Waawaa keecha ākōō man nyoo kiimwooru :akwaaneek akiichamta keey kumēērō.
66012012	Kunyuun, kupaypayiit kipsēnkwēt ākōō piich choo māngʼēy wōloonēē! Tyaan ngʼwoonin, nyoo nyōōruuy :kir aka tōkōl nyoo mii ngʼwēny ākōō araaray, āmu kiikurēku :Syeetaani kuchō ngʼwēny. Nareekaat :inyeentee kitya, āmu nkēt kilē tingʼēy :pērēētuus choo ngʼērin."
66012013	Paani keero :tyoonyoonēē kilē koo /kaakēēchuunu kuchō ngʼwēny, kutoowu ku-us cheepyoosoonoonēē kiituumēy wēērii.
66012014	/Kiikiitē cheepyoosoonoonēē kapapay ārēēny choo ēēchēēn choo lēē chēpō chēēpsiirērō kutiriirtoorēē ākōy wōloo /kiikuchēpchi mu suur kwēēn, /tākēēriip nkōō wōloonēē kēnyiis sōmōk nkōō kareeran nyoo mēēmuukēy kunyōōru inyeentee :kipaangʼwaanoonēē.
66012015	Kuungʼuungʼu :kipaangʼwaanoonēē pēr nkōō kuutiinyiin kilēku een sikwoop cheepyoosoonoonēē.
66012016	Aku kiitoorēt cheepyoosoonoonēē :ngʼwēnyu, āmu kiyaata akulukur pērēēchoochēē kiingʼuungʼuuy tyoonyoonēē.
66012017	Kiinārēēchi :tyoonyoonēē cheepyoosoonoonēē, akiwō kupooryēērō laakōōk walak chēpō cheepyoosoonoonēē. Laakōōchoochēē walak ku choo kiiriip ngʼātuutēpō Iriin akuukoonyitēy ngʼaleepō Yēēsu.
66012018	Nēē mii yoonēē, kuuryoongʼō :tyoonyoonēē tapanuu araaray.
66013001	Nkōō yoonēē, aroo tyoony kungʼēētunēē araaray. Kiitingʼēy :tyoonyoonēē kuuyiir taman ākōō mētēwēy tisap. Kiimii kuuyiirichoochēē :kuutwēēnipō pāyuunāt, /ākiikisirchi mēt aka tōkōl nkōō mētēwēyiichoochēē kaarin nyēpō muulsyō.
66013002	Kii karkeey :tyoonyi kyoorōōtēy ākōō māriil, akiitingʼēy kēēlyēn choo lēē chēpō chēpokēēri akiitingʼēy kuut nyoo lēē nyēpō ngʼētuny. Kuutē :Kipaangʼwaani ōōw tyoonyoonēē kaamuukeenyiin ākōō pāyuunātēēnyiin tōkōl.
66013003	Kiilēē yoo /kikupar mētit aka tyoonyoonēē nyoo kiitāmēērēy akiikusāp :kimooyee. Kikwōngʼ :piipō ngʼwēny tōkōl akipō ngʼalēēchoochēē akitoowu kutuup tyoonyoonēē.
66013004	Kikutunchi :piich kipaangʼwaanoonēē ōōw, āmu kiitē tyoonyoonēē kaamuukeenyiin. Kikutunchi :piich mpō tyoonyi akuteep kilē, "Ngʼoo nyoo /kiikārkēēyiitēy tyoonyoonēē? Ngʼoo nyoo muukēy kupooryēērēē?"
66013005	/Kiikuutē tyoonyoonēē kungʼālaal nyoo lāsēy keey akumuulēy mpō Iriin akiipāyiisyēērēē kaamuukaanoonēē āroo artam nkōō ārēēny.
66013006	Kiiyaat :tyoonyoonēē kuutiinyiin kumuul Iriin akunyeera kaarineenyiin kipootō wōloo māngʼēy :inyeentee nyoonēē ku piichiich choo mii kipsēnkwēt.
66013007	/Kiikiitē kaamuuka tyoonyoonēē kupooryēērō piich choo tiliilēēn akuupēl. /Akēētē kaamuuka kupāyu oor aka tōkōl, pōrōr aka tōkōl, kuut aka tōkōl ākōō kōōr aka tōkōl.
66013008	Akukutunchinii tyoonyoonēē :piich tōkōl choo māngʼēy ngʼwēny choo māsirootēēn :kaariikwaak nkōō kiitapuu sopoon, kiitapuunoonēē pō Waawaanoonēē /kiikucham /keepar /kitoomō /kee-ir ngʼwēny.
66013009	Nyoo tingʼēy iit kuteer ngʼaleechu:
66013010	Nēē /kākurātēy chiich keerat. Nēē /kākupārēē chōōk, /kēēpārēē. Nēē mii kii-iriisōōt nyuun :ngʼaleechu ku mārēy kumurtooy :piipō Iriin akuutiirō keey inyeentee.
66013011	Nēē mii yoonēē, aroo tyoony aka kuchōōnēē ngʼwēny. Kiitingʼēy kuuyiir ārēēny choo lēē chēpō Waawa akiingʼāloolēy kilēē kipaangʼwa nyoo ōōw.
66013012	Kiipāyiisyēērō kaamuukaa pāyuunāt choo kiipō tyoony nyoo kiipō taay aku-ir kukutunchi :piich tōkōl chēpō ngʼwēny tyoonyoonēē kiipō taay nyoo kiikusāp :kimooyee.
66013013	Ki-ir :tyoonyi ngʼal chēpō kwōngʼuut. Kiichuunuuna ma im kuchō ngʼwēny kuurōōtēy :piich tōkōl.
66013014	Kuumēlmēēl nyuun piich nkōō ngʼalēēchoochēē pō kwōngʼuut, kuurōōtēy :tyoonyi kiipō taay. Kimwoochi :tyoonyoonēē piipō ngʼwēny tōkōl ku-ir kāānoomwō nyēpō tyoonyoonēē /kiikupara rōōtwoo chōōk akisop.
66013015	/Kiikiitō kaamuuka tyoonyoonēē kiipō ārēēny kuupuusi kāānoomwoonoonēē kunyōōru sopoon tākungʼalaal, aku-ir /keepar piich tōkōl choo kiimākutunchinii inyeentee.
66013016	Kii-ir :tyoonyoonēē /kēētur :piich tōkōl ēēruu taay ntā ku tokoch. Ki-ir kilēē nyoonēē nkōō piich tōkōl, nēē ka nyoo miningʼ, ntā ku nyoo ōōw, choo lēē mēēy ntā ku mōkōrō, choo lēē ōōtwook ntā ku mā ōōtwook.
66013017	Kiimārēy kilē /kee-ir kilēē nyoonēē tāmoomii :chiich nyoo /kuchāmchinii kwaal ntā kwaalta kir, nēē mātingʼēy pēēruutyoonoonēē. Kii pēēruutyoonoonēē ku kii-iitō nyoo kiingʼuutuuy kaarinaa tyoonyoonēē.
66013018	Mārēy :ngʼaleechu ngʼoroomnyō. Chiich aka tōkōl nyoo pāyiisyēērēē mētinyiin, kusōwuuy āmu ngʼuutuuy :kii-iitoonoonēē chiich. Aku kii-iitoonoonēē ku 666.
66014001	Nēē mii yoonēē, amararta. Kyaaroo kuuryoongʼēē :Waawaa keecha tulwoo Saayoon, kiimii ākōō piich 144,000 choo /kiikusirchi tōkōōchikwaak kaarinaa Waawaanoonēē ākōō nyēpō Paapeenyiin.
66014002	Kyaateer kuut nyoo kiichōōnēē parak nyoo kii-uumēy kilēē pēr choo suruurtooy. Kiichērēy :kii-uumoonoonēē kilēē iilat nyoo kōrōōm. Kii lēē :kuutiinoonēē kyootēērēy pukantiin choo /kākuput.
66014003	Kituum :pichoochēē tuum nyoo rēēl nkōō taayuu ngʼacharaa pāyuunāt ākōō nyēpō tukuuchoochēē sāpyootēēn angʼwan ākōō pooyichoochēē. Moomii :chiich nyoo kiimuukēy kuuneet keey tuumoonēē, kungʼātu pichoochēē lēē 144,000 choo /kiikēēsāru mu ngʼwēny.
66014004	Pichoochēē ku choo kiiriip keey kimanam :simnyoon, tiliilō kilēē peerkeeyiin. Tuupootēy :pichoochēē Waawaa keecha. /Kiikee-al kupeera wōloo mii :piich chēpō ngʼwēny aku akwaaneek chēpō taay /kēētē Iriin ākōō Waawaanoonēē pō keecha.
66014005	Māmwoorēy ngʼuurnan, amātingʼēy tisya.
66014006	Kyaaroo malayka aka kutiriirtooy nkōō parak. Kiitingʼēy :malaykayaantaanoonēē lōkōōy choo kāroomēēn chēpō ākōy nkōō ākōy choo kiimārēy kwoomchi piich choo māngʼēy ngʼwēny ku-iti kōōr aka tōkōl, oor aka tōkōl, kuut aka tōkōl ākōō pōrōr aka tōkōl.
66014007	Kiikuurtō nkōō kuut nyoo ōōw kilē, "Awara Iriin ākooloosu ōōwintanyiin, āmu kaaku-it :pērēētuu nyoo tilchinii piich kiirwook. Ākutunchii inyeentee nyoo ki-irēy parak, ngʼwēny, araaray ākōō pēr tōkōl."
66014008	Kutuupu :malayka nyēpō ārēēny nyi kāpō taay akimwooru kilē, "Kaakuruul, kaakuruul :Pāpulōōn kōōroonoonēē tingʼēy kaamuuka nyoo ōōw nyoo ki-ir piich nkōō kōōrootin tōkōl kupōōkityō nkōō takal."
66014009	Kutuup :malaykayaantaa sōmōk chuuchō akukuurtō nkōō kuut nyoo ōōw kilē, "Chiich nyoo kākutunchi tyoonyoonēē ākōō kāānoomwēēnyiin, /akēēturchi tokoch ntā ku ēēruunyiin pēēruutyoo tyoonyoonēē,
66014010	rēēy :chiichoonēē tiipaay chēpō ngʼwooninpō Iriin nyoo kiikuroonchi :inyeentee kunyir kikoompa nyēpō ngʼwoonintanyiin nyoo ngʼwaan kitya. /Kuwiirchinii chiichoonēē ma ākōō korin choo lārsōōt, kuurōōtēy :malaykeen choo pēērēy keey ākōō Waawaa keecha.
66014011	Wēētiiy parak :iirēt nyēpō wōloonēē /kiinyāriilēē akwaaneek ākōy nkōō ākōy. Moomii :kiimuny pērēēt ākōō langʼa nkōō wōloo mii :pichoochēē kutunchinii tyoonyoonēē ākōō kāānoomwēēnyiin, ākōō chiich aka tōkōl nyoo tingʼēy turwoo pēēruutyoonoonēē pō kaarinaa tyoonyoonēē."
66014012	Maraat nyuun kumurta :piipō Kiriistō choo riipēy ngʼātuutēpō Iriin akutiirēē keey Yēēsu.
66014013	Nēē mii yoonēē, ateer kuut nyoo chōōnēē kipsēnkwēt kilē, "Sira ngʼaleechu: Pēēruurootēēn :piich choo mēērsōōt nkōō pāyiisyoo Kiptaayaan kungʼeetee aniinee. Kumwooru :Toomirmiir nyoo Tiliil kilē, 'Ēē, muungʼēy nkōō pāyiisyeengʼwaangʼ /akēētē mālāk nkōō tukun choo kiiku-ir.' "
66014014	Kyaamararta, aroo kilē kiimii taayuunyuun :pooltō nyoo rēēl, akiitēpēē :kir nyoo lēē chiich pooltoonoonēē. Kiikiilaak :chiichoonēē kuutwoo pāyuunāt nyoo /kiiku-ira kōōlti akutingʼēy nkōō ēēruunyiin kipkaswa nyoo ngʼatiip.
66014015	Nkōō yoonēē, kuchōōnō :malayka aka Kōpō Iriin akukuur nkōō kuut nyoo ōōw chiichoonēē kiitēpēē pooltoonoonēē kilē, "Kāsiisyēērēē kipkasweengʼuungʼ, āmu kaaku-it :pērēētuu nyoo /kukāsiisyēy akiikururyō pareek."
66014016	Yoonēē nyuun kunam :chiichoonēē kiimii pooltō kipkaswa akukāsiisyō.
66014017	kichōōnō :malayka aka Kōpō Iriin mu kipsēnkwēt akiitingʼēy :mpō kipkaswa nyoo ngʼatiip.
66014018	Kuureer kichō :mpō malayka aka mu kaapkōrōs nyoo kiiryoonchinii ma, akukuur malayka nyoo kiitingʼēy kipkaswa nyoo ngʼatiip kilē, "Kāsiisyēērēē kipkasweengʼuungʼ. Akiiruruuk sapiipuun nkōō ngʼwēny, āmu kiikururyō :sāpiipuunēchoochēē."
66014019	Kiikāsiisyō :malaykayaantaanoonēē nyuun, nēē ityō kuwiirchi sāpiipuunēchoochēē kēpēnēēngʼwaangʼ yoo nyoorēē :Iriin nkōō nareekichiich.
66014020	/Kiikuunyaar sāpiipuunēchoochēē nkōō saangʼ nyēpō kōōroonoonēē. Kiirōōtuunō :kērēti kēpēnoonoonēē choo kiiroot kiilomiiteen pōkōl sōmōk ākiilōōw nyoo luumēy sikiryō nēē tilta.
66015001	Kyaaroo tukun walak nkōō parak chēpō kwōngʼuut chēpō malaykeen tisap choo kyoopuuy kōōrōōytiin tisap chēpō lēt akiiwoongʼuuy :kōōrōōytiinēchoochēē ngʼwoonin pō Iriin.
66015002	Kitoomō ku kyaaroo kir nyoo lēē araaray nyoo kii ryālēy kilēē kiiyōōy akiiwaar keey ākōō ma. Akaareer aroo pichoochēē kiipēlēy tyoonyoonēē ākōō kāānoomwēēnyiin ākōō kii-iitoo kaarineenyiin. Kiikiiryoongʼō kamas nyēpō araarayoonēē, kukanam pukantiin choo kiitēnii :Iriin.
66015003	Kiituumēy :pichoochēē tuumpō Muusa, kipāyityoontoo Iriin akuuloosuuy Waawaa keecha. Kiituumēy kilē, "Kiptaayaan Iriin nyoo pāyuuy kir aka tōkōl, ēēchō aku pō kwōngʼuut nyaa tyaan tukun choo i-irēy. Pāytooyiintoo piich tōkōl, chuulootēēn aku pō man oortineekuuk.
66015004	Ngʼoo nyuun :nyoo mēēwāriin, aa Kiptaayaan, amēētōrōōrēy kaarineengʼuungʼ? Inyēēn ākityōōn nyoo tiliil. Pkoonēy :kōōrootinō tōkōl kukutungʼuun, āmu kiikutooku :iruutēkuuk chēpō man."
66015005	Kii nēē woonyō nyoonēē, aroo kuyaata :Kōpō Iriin nyēpō wōlipoor nkōō kipsēnkwēt
66015006	akupkaana :malaykeenichoochēē tisap choo kyoopuuy kōōrōōytiin tisap. Kiikiilaak :malaykeenichoochēē sirōōy choo tiliilēēn akuuryālsōōt /ākiiweer takat anka nyoo kiitingʼēy iitōōnpō kōōlti.
66015007	Kiitē :akoongʼo nkōō tukuuchoochēē angʼwan sāpyootēēn malaykeenichoochēē tisap kētupoon tisap choo /kiiku-ira kōōlti. Kiinyiryaat kētupoonichoochēē :siitoo Iriin.
66015008	Kinyir Kōpō Iriin :iirēt nyēpō tōrōōrinpō Iriin ākōō kaamuukeenyiin, āmoomii :chiich nyoo kiimuukēy kuchuut Kōyoonēē ākōy kuuwoonyō kōōrōōytiinēchoochēē tisap choo kyoopuuy :malaykeenichoochēē tisap.
66016001	Nēē mii yoon, ateer kuut nyoo ōōw kuchōōnēē :Kōpō Iriin kumwoochinii malaykeenichoochēē tisap kilē, "Apee nyuun āroonchii ngʼwēny ngʼwoonin pō Iriin nyoo mii kētupoonichoochēē tisap."
66016002	Kiwō :malayka nyēpō taay akuroonchi ngʼwēny tukuupō kētupēē nyaanyiin. Yoonēē, kunam :tasuustiina chaa raacheen aku ngʼwoonō piich choo kiitingʼēy pēēruutyoo tyoonyoonēē akiikutunchi kāānoomwēēnyiin.
66016003	Kuroonchi :malayka nyēpō ārēēny tukun chēpō kētupēēnyiin araaray kuwal :pēr kilēku kērētiipō chiich nyoo kama. Kima :tyoony aka tōkōl nyoo kiimii araaray.
66016004	Kuroonchi :malayka nyēpō sōmōk tukun chēpō kētupēēnyiin ēēnwoon ākōō koonyiipō pēr, kuwāliisyō kilēku kērēti.
66016005	Ateer kumwoorēy :malayka nyoo ryoonchinii pēr kilē, "Ipō man Iriin, nyoo imii, ākii-imii ākōy nkōō ākōy, kee-ir man nkōō kiirwookuutēchoochēē.
66016006	Āmu kiikutarta :pichoochēē kērētiipō piikuuk ākōō ōōrkooyiikuuk, ku yāmēy kura kērēti."
66016007	Kyaateer kumwooru :kuut nyoo kichōōnēē kaapkōrōs kilē, "Ēē, Kiptaayaan Iriin nyoo ipāyuuy kir aka tōkōl, pō man aku chuulaat kiyoo itilēy."
66016008	Kuroonchi :malayka nyēpō angʼwan tukun chēpō kētupēēnyiin asiis /kēētē asiis kaamuuka kupeel piich.
66016009	Kiipeel piich :āsiisoonēē, kupan :pichoochēē kaarinaa Iriin nyoo kyoopuuy kōōrōōytiinēchu tōkōl. Akutay :akwaaneek kuwāliisyō kuutōrōōr Iriin.
66016010	Kuroonchi :malayka nyēpō muut tukun chēpō kētupēēnyiin ngʼācharaa pāyuunāt nyēpō tyoonyoonēē, kuuluum :tuurin pāyuunātēēnyiin. Kiisur :piich kuutuwayiikwaak paani kāngʼwoonchi,
66016011	akupan Iriin akipō ngʼwoonin ākōō tasuustiin choo kiitingʼēy. Aku kiitay :akwaaneek kuwāliisyō nkōō rāyiityēēngʼwaangʼ.
66016012	Kuroonchi :malayka nyēpō lo tukun chēpō kētupeenyiin ēēnoonēē ōōw pō Yuuprēēt. Kitēēngʼ :ēēnoonēē, kutooku oor nyoo /kiitilēy pāytooyiipō koongʼasiis.
66016013	Aku nkōō yoonēē, aroo toomirmiirēy walak sōmōk chaa raacheen, choo kii lēē kipchootwēēn. kichōōnō :toomirmiir aka kuutii kipaangʼwaanoonēē ōōw, kuchōōnō :aka kuutii tyoony ku aka kuchōōnō kuutii ōōrkooyoon nyēpō ngʼuurnan.
66016014	Toomirmiirēy :choochēē chaa raacheen choo irēy ngʼal chēpō kwōngʼuut. Pēētii :toomirmiirēyiichoochēē wōloo mii pāytooyiipō ngʼwēny tōkōl, sikuutuuyo pichoochēē nkōō pooryoot pērēētuunoonēē ōōw pō Iriin nyēpō kaamuuka tōkōl.
66016015	(Kimwoorēy Yēēsu kilē, "Aroo kee, āchōōnēy kilēē chōōriin! Pēēruroot :chiich nyoo chēpoot akuriipēy sirōōchiich simāwēētootō kimutul akunam :sōōrnān.")
66016016	Nēē mii yoonēē, kuutuuyō :toomirmiirōōchoochēē raacheen pāytooyiipō ngʼwēny nkōō ārii ākoongʼo yoo /kukuurēē nkōō kuutii Epuraanik Armakeetoon.
66016017	Kuroonchi :malayka nyēpō tisap tukun chēpō kētupēēnyiin woowēēs parak. Kichō :kuut nyoo ōōw nyoo kichōōnēē ngʼacharaa pāyuunāt nkōō Kōpō Iriin nyoo kimwoorēy kilē, "Kaakuuwoonyō!"
66016018	Kuuryal nyuun akutul iilat, akichō kiprangʼrangʼ nyoo ōōw aku nyikiis kitya nkōō tōkōl nyoo kiitoomō kuchō nyoo lēē nyoonēē pērēētuu aka kungʼeetee /kee-ir ngʼwēny!
66016019	Kichara kōōroonoonēē ōōw pō Pāpulōōn kilēku sōmōk, akurook kōōrootinā tōkōl nkōō ngʼwēny. Kiipkaat :Iriin kōōroonoonēē pō Pāpulōōn akuutō kikoompa nyoo kiinyiriit nareek ākōō ngʼwoonin kura.
66016020	Kiipētyō :kōōrōōtinā tōkōl choo kiikwēēn :pēr, amaatakeero tulwēy tōkōl mu ngʼwēny.
66016021	Kichinchi piich :tonkoros nyoo nyikiis nyoo itēy kiilēēn sosom. Kupan :piich Iriin akipō tonkorosyoontonoonēē, āmu kii :kōrōōy nyaa ra kitya.
66017001	Kichō :malayka aka nkōō chu tisap kiitingʼēy kētupoon tisap akimwoorwoon kilē, "Chōōnō āngʼuutuun siitāt nyoo nyōōruuy cheepyoosoonoonēē lēē cheepaykeeyaan nyoo tēpēē pēr chaa chaangʼ.
66017002	Kii-ir takal :pāytooyiipō ngʼwēny ākōō cheepyoosoonoonēē akipōōkit :piich chēpō ngʼwēny nkōō takalaantiinyiin."
66017003	Kukalapan nyuun :malaykayaantaanoonēē nkōō kaamuukaa Toomirmiir nyoo Tiliil ākōy suur kwēēn. Nkōō wōloonēē, aroo cheepyooso nyoo kātēpēērō tyoony nyoo pirir. /Kiikusirchi tyoonyoonēē kaariin choo kiikar pōōrtanyiin choo muulēy Iriin, akiitingʼēy :tyoonyoonēē mētēwēy tisap ākōō kuuyiir taman.
66017004	Kiikiilaak :cheepyoosoonoonēē sirōōy choo mārēy ku-āruusō ākōō choo pirirēēn. Kiiryālsōōt :sirōōchoochēē nkōō kōōltiin ākōō korin choo lēē pukat nkōō karin choo /ku-ālēē rōōpiyō chaa chaangʼ. Kiināmēy :cheepyoosoonoonēē kikoompa nyēpō kōōlti nyoo kiinyir :tukun chaa raacheen chēpō takaliichiich.
66017005	/Kiikusirchi tokochtiinyiin kaarin nyoo ngʼuutuuy kiyoo ungʼaat: 'pāpulōōn nyoo ōōw, eeyaa cheepaykeeyiin ākōō takal choo mii ngʼwēny.'
66017006	Kyaaroo kilē kiipōōkitoot :cheepyoosoonoonēē nkōō kērētiipō piipō Kiriistō, choo kii āmuuy lōkōōy chēpō Yēēsu. Paani kaaroo cheepyoosoonoonēē, ākwōngʼ kitya.
66017007	Kimwooru :malaykayaantaanoonēē kilē, "Kālē nee tēēkwōngʼō? Āngʼuutuun kiyoo ungʼaat akipō cheepyoosoonoonēē ākōō tyoonyoonēē kāsānēy inyeentee, nyoo tingʼēy mētēwēy tisap ākōō kuuyiir taman.
66017008	Kiimii :tyoonyoonēē kiirōōtēy amaakumii. Chōōnēē kēpēnoo kōōroo ooy akeepa /kēēngʼāmēy. Kwōngʼēy :piipō ngʼwēny choo kiimāsirootēēn :kaariikwaak mu kiitapuu sopoon kungʼeetee /kaku-ir ngʼwēny, nēē ro tyoonyoonēē, āmu kiimii taay, amaakumii aku chōōnēy.
66017009	Mārēy :ngʼaleechu ngʼoroomnyō. Mētēwēyiichoochēē tisap ku tulwēy tisap choo tēpēē :cheepyoosoonoonēē. Aku ngʼuutuuy pāytooyiik tisap.
66017010	Kiikusiirtō pāytooyiik choolēē muut, aku mii :akoongʼo kupāytooy, akitoomō kuchō :aka, nēēchō :nyoonēē ku pāytooy pērēētuus choo ngʼērin.
66017011	Tyoonyoonēē kiimiitō kēny amaakimii aniin, ku pāytooyiintoo sisiit. Inyeentee ku kiilēē chu kiipō taay tisap akeepa /kēēngʼāmēy mpō.
66017012	Kuuyiirichoochēē taman keeroo, ku pāytooyiik taman choo toomō kunyōōru wōloo pāytooy, aku /kiitēnii kaamuuka kupāyta ākōō tyoonyoonēē nkōō saayit ākoongʼo kipaat.
66017013	Kunam keey pāytooyiik kilēku kir ākoongʼo, akuutē kaamuukeengʼwaangʼ tyoonyoonēē.
66017014	Poorsōōt :pāytooyiichu ākōō Waawaa keecha, akuupēliisyēy :Waawaanoonēē, āmu tingʼēy kaamuuka kusiir mōkōrō walak tōkōl akupāytooyiin nyoo siirēy pāytooyiik walak tōkōl. Mii ākōō Waawaanoonēē :pichoochēē rānēy inyeentee choo /kiikēēlēwēn /ākiikēēkuur."
66017015	Kumwoorwoon :malaykayaantaanoonēē kilē, "Pērēēchoochēē kēērōōtēy kutēpēē :cheepyoosoonoonēē lēē cheepaykeeyaan, ku lukoo piich chēpō kōōr aka tōkōl ākōō kuut aka tōkōl.
66017016	Sāsēy :tyoonyoonēē nkōō kuuyiirichoochēē taman cheepaykeeyaantaanoonēē, akungʼusa sira aka tōkōl kimutuultō, akwaam panyeechiich akupeel choo kāngʼātu.
66017017	Irēy :pāytooyiichoochēē ngʼaleechu, āmu kiitē :Iriin akwaaneek kuupkaat ku-ir makeenyiin. Nkanyi, chāmēy :tōkōl kuutē tyoonyoonēē pāyuunātēēngʼwaangʼ tākuusilta :ngʼaleepō Iriin.
66017018	Cheepyoosoonoonēē kēērōōtēy ku kōōrēē nyoo ōōw nyoo tingʼēy kaamuuka kupayta pāytooyiipō ngʼwēny tōkōl."
66018001	Paani kēēwoonyō ngʼaleechu tōkōl, aroo malayka aka kuchōōnēē parak. Kiitingʼēy kaamuuka nyoo nyikiis kitya akiipkāngʼēy :lēpooyintanyiin ngʼwēny.
66018002	Kiikuurtō nkōō kuut nyoo ōōw kilē, "Kaakurook! Kaakurook Pāpulōōn nyoo tingʼēy kaamuuka nyoo ōōw! Kaakilēku māngʼoot nyēpō toomirmiirēy chaa raacheen wōloo kirātinii :toomirmiir aka tōkōl nyaa ra. Māngʼēy wōloonēē :tariit aka tōkōl nyoo mā lipoop ākōō tyoony aka tōkōl nyoo mātiliil amāriikēy wōloo mii :piich.
66018003	Kipōōkityō :piipō kōōrootin tōkōl nkōō kimoopō kōōroonoonēē ki-irēy ngʼal choo manyooluuy akutay Iriin. Kiiku-ir takal :pāytooyiipō ngʼwēny nkōō kōōroonoonēē akilēku mōkōrō :cheemungʼaareen nkōō ngʼal chēpō lala choo /ku-irēy nkōō wōloonēē."
66018004	Nēē woonyō, ateer kuut aka kuchōōnēē parak nyoo mwoorēy kilē, "Piichuuch, apeeree wōloonēē, simaaramta ngʼōōkiipō kōōroonoonēē, ākoonyōōru siitāt nyoo nyōōruuy kōōroonoonēē.
66018005	Kiikuchaangʼiit :ngʼōōkiipō kōōroonoonēē kuti kiiku-itu im, akaakuupkaat :Iriin rāyiityō nyoo /ku-irēy nkōō wōloonēē.
66018006	Nyarilēy :kōōroonoonēē kilēē paani kiinyāriilēy :inyeentee walak. /Ku-irchinii kunyil ārēēny akipō kiyoo kiiku-ir, /ākēēwoorchi kunyil ārēēny ngʼwoonin mu kikoompeenyiin.
66018007	Nyōōruuy :kōōroonoonēē nyaril ākōō lōōk choo tēēnō lala ākōō lasataa keey nyoo kiitingʼēy. Kiimwoorēy nkōō moonyiin kuuywoolēy keey kilē, 'Ātēpēē kilēē cheepyooso nyoo lēē pāytooyiin! Moochō mōsōk, āmooriirēy pērēētuu aka.'
66018008	Kunyuun nkōō pērēētuu ākoongʼo ku chōōnchinii kōōrōōytiinēpō meer, lōōk ākōō piri. Akuuwoongʼēy :ma, āmu pō kaamuuka :Kiptaayaan Iriin, nyoo tilchinii kōōroonoonēē kiirwook.
66018009	Nēē ro :pāytooyiipō ngʼwēny choo kii-ir takal akupāypāchinii lala nkōō kōōroonoonēē iirēt ākōō ma nyoo lārēē kōōroonoonēē, kuriirsōōt kitya.
66018010	Ryoongʼēē :pichoochēē wōloo lōōw, āmu wārēy ngʼwoonin nyoo mii iinēē. Riirsōōt kilē, 'Ngʼwoonin! Ngʼwoonin! Wēē, kōōrooni ōōw! Uuy, Pāpulōōn, kōōroo kaamuuka! Keengʼama nkōō saayit ākoongʼo kipaat?'
66018011	Riirsōōt :cheemungʼaareenipō ngʼwēny kuriirēē kōōroonoonēē, āmu māmii :chiich nyoo ngʼātuunoot nyoo tāku-ālchinii tukuukwaak
66018012	chēpō kōōltiin, peeteen, korin choo lēē pukat ākōō karin choo ku-ālēē rōōpiyō chaa chaangʼ, sirōōy choo pirirō choo kāroomō, ākōō ankōōy choo chirkilēēn aku piriirō, keet choo ngʼuutooy nyoo anyiny ākōō tukun tōkōl choo /kiiku-ira keeleepō pēēl, ākōō choo /kiiku-ira keet choo ku-ālēē rōōpiyō chaa chaangʼ, syaapa, karin ākōō koriichoochēē ryēlsōōt choo /kitēēktooy,
66018013	ākōō sinamōōn, tukun choo /kuu-ānyinyēē āmiisyō, tukun walak choo ngʼuutooy nyoo anyiny choo /kukuurēē upaani ākōō maanemaane, tiipaay ākōō mwaar, pusya ākōō nkaanu, tich ākōō kēēchiir, paraasiin ākōō kariin ākōō mpō piich.
66018014	Mwoorēy :cheemungʼaareenichoochēē kilē, 'Kiikupētēēniin tukuupō lala choo kiimārēy ākiikuwēērēēniin :mōkōrnoontiingʼuungʼ tōkōl ākōō ōōwintāngʼuungʼ, amaa inyōōruuy pērēētuu aka.'
66018015	Ryoongʼēē wōloo lōōw cheemungʼaareenichoochēē /kii-ālchinii tukun kunyōōruuy mōkōrnoonti. Wārēy akipō nyarilpō kōōroonoonēē. Riirsōōt :pichoochēē,
66018016	kumwoorēy kilē, 'Ngʼwoonin! Ngʼwoonin! Wēē, kōōrooni ōōw! Kiilaak sira nyoo lēē pukat, aku mārēy ku āruus aku pirir, nyoo kiikunaapa kōōlti, korin ākōō karin choo kwoolēē rōōpiyō chaa chaangʼ!
66018017	/Kaakungʼama mōkōrnoonti nyoo tēēnō nyoonēē tōkōl nkōō saayit ākoongʼo kipaat!' Ryoongʼēē wōloo lōōw mpō :piich choo ryoonchinii mēēliin ākōō piich choo pēērēē aku-irēy mungʼaareengʼwaangʼ ākōō choo pāyiisyēy nkōō mēēliin.
66018018	Nēē ro iirēt ākōō ma nyoo mii kōōroonoonēē, kumwooruuy kilē, 'Kiimii :kōōrēē aka man nyoo ōōw kusiir nyi?'
66018019	Wāsinii :pichoochēē tēērit mētēwēyiikwaak kungʼuutu kilē riirsōōt akukuurtooy kilē, 'Ngʼwoonin! Ngʼwoonin! Wēē, kōōrooni ōōw! Kiilēku mōkōrō :piich tōkōl choo kiitingʼēy mēēliin mu araaray akipō mōkōrnoontiingʼuungʼ! Aku /kakungʼamin nkōō saayit ākoongʼo kipaat!'
66018020	Aku nyuun, āpāypāyiituu :malaykeen ākōō piipō Kiriistō! Ākoopāypāyiitu kāāyooytooyiik ākōō ōōrkooyiipō Iriin, āmu kaakutilchi :Iriin kiirwook kōōroonoonēē akipō akwaan."
66018021	Paani kēēwoonyō nyoonēē, kunam :malayka nyoo kiitingʼēy kiimnān nyoo ōōw kor nyoo ōōw kitya akuwiirchi araaray akimwooru kilē, "/Kuwiirtooy kōōrooni ōōw pō Pāpulōōn nkōō kiimnān kilēē koroonēē nyoo /maakēērōōtēy pērēētuu aka.
66018022	/Maakēētēērēy pērēētuu aka piich choo tuumēy akuputēy pukantiin ākōō choo kuutēy kuurēēruun ākōō ryampuun. Maakutookuuy :kiitoony ntā ku :piich choo ngʼoosyēyii.
66018023	Maakulārēy :taayit kuti lēpāyiit pērēētuu aka. Maakumii āpiisyō wōloonēē. Kiitookunoot :cheemungʼaareen chēpō wōloonēē nkōō ngʼwēny tōkōl. Nkōō pānuut choo mii wōloonēē ku /kiikungʼaal piich tōkōl.
66018024	/Kiikunyōōrchi wōloonēē kērētiipō ōōrkooy chēpō Iriin ākōō piipō Kiriistō, ākōō chēpō piich tōkōl choo kii ku-ir /keepār nkōō ngʼwēny."
66019001	Paani kāsiirtō choochēē, ateer kuut nyoo ōōw nyēpō piich chaa chaangʼ nkōō kipsēnkwēt kumwoorēy kilē, "Aleeluuyya! Sāruuniin :Iriin, tōrōōr aku nyaanyiin kaamuuka.
66019002	Pō man aku chuulaat :kiyoo tilēy. Kiikutilchi kiirwook cheepyoosoonoonēē lēē cheepaykeeyaan nyoo kiinyēērēē ngʼwēny nkōō takalaantiinyiin. Kiikuutē siitāt cheepyoosoonoonēē, āmu kiipar kipāyitiinēpō Iriin."
66019003	Kuureer :pichoochēē kutuum kumwoorēy kilē, "Aleeluuyya! Wēētiiy parak :iirēt nkōō kōōroonoonēē ākōy nkōō ākōy."
66019004	Kiiputi ngʼwēny :pooyichoochēē tiptēm nkōō angʼwan ākōō tukuuchoochēē angʼwan sāpyootēēn akukutunchi Iriin nyoo kiimii kutēpēē ngʼacharaa pāyuunāt. Kimwooru kilē, "Lēē nyoonēē, aleeluuyya."
66019005	Nēē mii yoonēē, kutēēru :kuut nyoo kiichōōnēē ngʼacharaanoonēēpō pāyuunāt kimwoorēy kilē, "Āloosu Iriin, :akwaan kipāyitiinēchiich tōkōl choo āwārēy inyeentee, tōkōl choo mēnkēēchēēn ākōō choo ēēchēēn."
66019006	Ateer chērēt nyoo lēē nyēpō lukoo piich nyoo kii-uumēy kilēē pēr choo suruurtooy akiitulēy :kii-uumoonoonēē kilēē iilat nyoo kōrōōm kumwoorēy kilē, "Aleeluuyya! Pāytooy :Kiptaayaan Iriin nyēpō kaamuuka aka tōkōl.
66019007	Akanya kēēpāypāyiituu ākēēloosu āmu kaaku-it :tuumpō Waawaa keecha, ākaakuchēp keey :cheeroosyeenyiin.
66019008	/Kākiitē cheeroosyaanoonēē kuulaak sirōōy choo lēē pukatay, choo reelacheen aku tiliilō." Ngʼuutuuy :sirōōchoochēē reelacheen pāyiisyōōn choo chuulootēēn chēpō piipō Iriin.
66019009	Nkōō yoonēē, kumwoorwoon :malayka kilē, "Sira ngʼaleechu: Pēēruurootēēn :piich choo /kākukuur kupa tuum nyēpō Waawaa keecha." Kutāsi :malaykayaantaanoonēē kumwooru kilē, "Ngʼaleepō man :chu chēpō Iriin."
66019010	Paanoonēē āputyi ngʼwēny nkōō taayuunyiin ākutunchi. Aku kiimwoorwoon nyuun kilē, "Mēēkutungʼwoon! Aneen kipāyityoontoo Iriin kilēē inyēēn ākōō mpō choo kituupchō choo nāmēy lōkōōy chēpō Yēēsu. Kutunchii Iriin ākityōōn, āmu ngʼāloolēy :ōōrkooyoontēē lōkōōy chēpō Yēēsu."
66019011	Kyaaroo kuyaataat kipsēnkwēt, kiimii :paraasi nyoo rēēl nyoo kāsānēy chiich. /Kiikukuurēē chiichoonēē 'Nyoo /kitiirēē keey akipō Man.' Nēē tilēy kiirwook ntā kuwēētiiy pooryoot, ku-irēy man.
66019012	Kii lēē :koonyiichiich ma nyoo lārēy akiimii mētinyiin :kuutwēēnipō pāytaar chaa chaangʼ. Tingʼēy kaarin nyoo /kiikusirchi nyoo inyeentee ākityōōn nyoo nkēt.
66019013	Kiilaak :inyeentee sira nyoo /kiikuuchuut kērēti, aku kaarineenyiin ku 'Ngʼālyoontoo Iriin.'
66019014	Kiituup chiichoonēē :lukoo pooryoot nyēpō kipsēnkwēt kiikāsānēy :paraasiin choo reelacheen akiilaak :lukoonoonēē sirōōy choo reelacha aku tiliilō.
66019015	kichōōnō kuutiinyiin :rōōtwoo chōōk nyoo ngʼatiip nyoo pāyiisyēērēē tākuupēlō piich choo mēēwārēy Iriin. Pāyuunēē pichoochēē kaaryaa pāyuunāt nyēpō karin, aku rōōtēy :kērēti kilēē pērēēpō sapiipuun choo /kakuunyaar kungʼuutu nareek pō Iriin nyēpō kaamuuka tōkōl.
66019016	/Kiikusir nkōō sireenyiin ākōō kipēēsyēēnyiin kaarinaani: 'pāytooyiintoo pāytooyiik aku kiptaayaantaa kiptaayiin.'
66019017	Kyaaroo malayka nyoo kēēryoongʼo asiis akukuurēy tāriit choo kiitiriirtoorēē woowēēs kumwoorēy kilē, "Apkaana, ākooruruuk keey akipō tuumpō Iriin,
66019018	taa-ama panyeepō pāytooyiik, ākōō chēpō choo ntōrōōrchinii luk, ākōō chēpō murēn choo tingʼēy kiimnān, ākōō chēpō paraasiin kipootō chēpō pichu kāsānēy, chēpō ōōtwook ākōō choo mā ōōtwook, chēpō choo ēēchēēn ākōō choo mēnkēēchēēn."
66019019	Nēē mii yoonēē, aroo tyoonyoonēē ākōō pāytooyiipō ngʼwēny kipooto lukēēngʼwaangʼ pō pooryoot kukēēruruuk keey sikupooryēērō chiichoonēē kāsānēy :paraasiinoonēē rēēl nkōō lukeenyiin.
66019020	Aku, /kiikunam tyoonyoonēē, kipooto ōōrkooyoontoonoonēē pō ngʼuurnan nyoo ki-irēy tukun chēpō kwōngʼuut nkōō kaamuukaa :tyoonyoonēē. Kiimēlmēēlēē :ōōrkooyoontoonoonēē ngʼaleechu pō kwōngʼuut pichoochēē kiitingʼēy pēēruutyoo tyoonyoonēē nkōō choo kiikutunchinii kāānoomwēēnyiin. /Kiikuwiirchi tyoonyoonēē ākōō ōōrkooyoontoonoonēē pō ngʼuurnan kusāpyootēēn araaraypō ma nyoo mii korin choo lārsōōt.
66019021	/Kiikupara lukēēngʼwaangʼ chu kiingʼātu chōōkoonoonēē kiichōōnēē kuutii chiichoonēē kiikāsānēy :paraasi. Kyaam :tāriit tōkōl muustiinēpō pichoochēē kuti piryoonchō.
66020001	Kyaaroo malayka kuchōōnēē kipsēnkwēt kutingʼoonuuy yootēywoon nyēpō kēpēnoo ooy akiinam angʼwa nkōō ēēruunēchiich.
66020002	Kinam :malaykayaantaanoonēē kipaangʼwaanoonēē ōōw kiipō kēny nyoo Syeetaani aku Puunyoon, akurat kēnyiis ēlup ākoongʼo.
66020003	Kuwiirchi :malaykayaantaanoonēē Syeetaani kēpēnoo kōōroo ooy. Kikarchi wōloonēē akimaal kurkee simātākuumēlmēēl piich ākōy kurook :kēnyiisyēchoochēē lēē ēlup ākoongʼo. Nēē siirtō :nyoonēē, /keetyaayta nyoo matyaan.
66020004	Nēē mii yoonēē, aroo ngʼachareenipō pāyuunāt ākōō piich choo kātēpō ngʼwēny nkōō ngʼachareenichoochēē, akaaroo /kēētēnii kaamuuka kutil kiirwook. Areer aroo toomirmiirēyiipō pichoochēē /kiikutiltooy mētēwēyiikwaak, āmu kiimwaarta Yēēsu ākōō ngʼālyoontoo Iriin. Kiimaakutunchi :pichoochēē tyoonyoonēē ntā ku kāānoomwēēnyiin amātingʼēy turwoo pēēruutyoo tyoonyoonēē nkōō tōkōōchikwaak ntā ku ēēruunēkwaak. Kusāpyō :pichoochēē akupayta ākōō Kiriistō kēnyiis ēlup ākoongʼo.
66020005	Ngʼeetataa meerat :nyi nyēpō taay. (Maasopyō :piich walak choo kiikumēērō kuti kuuwoonyō :kēnyiisyēchoochēē ēlup ākoongʼo.)
66020006	Pēēruurootēēn aku tiliilō :pichoochēē nyōōruuy ngʼeetataani pō taay. Mānyōōruuy akwaaneek :meerat nyoo pō ārēēny, aku irchinii :akwaaneek Iriin ākōō Kiriistō pāyit aku pāytooy ākōō Kiriistō kēnyiis ēlup ākoongʼo.
66020007	Nēē woonyō :kēnyiisyō ēlup ākoongʼo, /kēētyookuunō Syeetaani wōloonēē /kiikurāti.
66020008	Kiwō kuumēlmēēlootō piipō ngʼwēny nkōō kāmōōs tōkōl chēpō ngʼwēny. Wēētiiy kōōroo Kōk ākōō Mākōk akuurum piipō pooryoot choo tēēnō asyaak.
66020009	Kiipkaana :luk ngʼwēny tōkōl akuumuruut wōloo māngʼēy :piipō Iriin nkōō kōōroonoonēē chāmēy :Iriin. Aku kiichō :ma nkōō parak akulukur lukoonoonēē.
66020010	/Keenam Syeetaani nyoo kiimēlmēēlēy pichoochēē, /ākēēwiirchi araaraypō ma nyoo tingʼēy korin choo larsōōt. Wōloonēē :wōloo /kiikuwiirchi tyoonyoonēē ākōō ōōrkooyoontoonoonēē pō ngʼuurnan. Nyārilsōōt :pichoochēē kilēē nyoonēē pērēēt ākōō langʼa ākōy.
66020011	Nēē mii yoonēē, aroo ngʼacharaa pāyuunāt nyoo rēēl aku ōōw ākōō chiich nyoo tēpēē yoonēē. Kuwiis ngʼwēnyu ākōō parak nkōō taayuunyiin, amaanyōōru yoo ka-ungʼa keey.
66020012	Kyaaroo piich choo kiikumēērō, choo ēēchēēn ākōō choo mēnkēēchēēn. Kiimii :pichoochēē kuuryoongʼēē taayuu ngʼacharaa pāyuunāt /akiikuyaat kiitapuus. /Kiikuyaat mpō kiitapuu sopoon. /Kiikutilchi kiirwook pichoochēē kiikumēērō kutuup keey nkōō kiyoo kii-ir :chiich, kilēē wōloo sirootēēn mu kiitapuusyēchoochēē.
66020013	Kiikōōnu :araaray piich choo kiimēērchi wōloonēē. Kukōōnu :mpō Meerat ākōō kōōroo ooy piich choo kiikumēērō choo kiimii wōloonēē. /Kiikutilchi pichoochēē kiirwook kutuup keey nkōō kiyoo kii-ir :chiich.
66020014	Nēē mii yoonēē, /keenam Meerat ākōō kōōroo ooy /ākēēwiirchi araaray pō ma. Mayoonēē ku meerat nyēpō ārēēny.
66020015	Aku chiich nyoo /maakisirchi kaarineenyiin kiitapuu sopoon ku /kiikuwiirchi araaray nyēpō ma.
66021001	Nēē mii yoonēē, aroo parak nyoo rēēl ākōō ngʼwēny nyoo rēēl, āmu kiikiikusiirtō :parak ākōō ngʼwēny nyoo kiipō taay ākiikupēt :araaray.
66021002	Kyaaroo kōōr nyoo tiliil, kōōroo Chēērusālēēm nyoo rēēl, kurēkunēē kipsēnkwēt wōloo mii :Iriin. Kiirēkuuy kuchēpoot kilēē cheeroos nyoo kiikii-iil kichō kutuuyō ākōō saanteenyiin.
66021003	Kyaateer kuut nyoo ōōw nyoo kiichōōnēē ngʼacharaa pāyuunāt kumwoorēy kilē, "Aroo kee, mii :Kōpō Iriin kwēēnuu piich. Māngʼiisyēy :Iriin ākōō akwaaneek, akilēku piichiich.
66021004	Puukēy :Iriin lōōk tōkōl nkōō koonyiipō pichoochēē. Amaakumii meerat ntā ku kaa-iim ntā ku riirat ntā ku ngʼwoonin, āmu kiikusiirtō tukun choo kiipō taay."
66021005	Kimwooru :chiich nyoo kiitēpēē ngʼacharaa pāyuunāt kilē, "Aroo kee! Āmii ā-irēy kir aka tōkōl kurēēliit," akuureer kumwooru kilē, "Sira ngʼaleechu, āmu pō man, aku ngʼal choo /kiirānēy."
66021006	Kumwoorwoon :chiichoonēē kilē, "Kaakuuwoonyō. Aneen Alpa ākōō Omeeka, ātoowuuy ākoowoontooy. Chiich nyoo āmēy :maral, ātēnii pēr choo mā-ālēy choo pkoonēē koongʼ pō pērēēpō sopoon.
66021007	Nyōōruuy :chiich nyoo kēēpēliisyō tukuuchoochēē tōkōl aku ālēkuuy Iriintēēnyiin akilēku :inyeentee laakweenyuun.
66021008	Aku piich choo wāriisyēy, choo mēērānēy, kipngʼōōkiis, rum ākōō choo irēy takal, kipaniis ākōō choo kutunchinii kāānoomoon, ntā ku ngʼuur tōkōl, /kuwiirchinii pichoochēē tōkōl araaraypō ma ākōō korin choo larsōōt. Meeraa ārēēny :nyēēnyi."
66021009	Kuchō :malaykayaantee aka nkōō chu kii tisap chu kiitingʼēy kētupoon tisap choo kiinyir kōōrōōytiinā tisap chēpō lēt. Kimwoorwoon kilē, "Chōōnō, āngʼuutuun cheeroosyee nyoo lēkuuy cheepyoosoo Waawaa keecha."
66021010	Kyoopān :malaykayaantaanoonēē nkōō kaamuukaa Toomirmiir nyoo Tiliil ākōy tul nyoo ōōw aku koor kitya. Kingʼuutwoon kōōroonoonēē tiliil pō Chēērusālēēm, kurēkunēē kipsēnkwēt wōloo mii :Iriin.
66021011	Kiipkāngʼēy :kōōroonoonēē nkōō lēpooyinpō Iriin. Kiilēē lēpooyintanyiin nyoo pō korin choo ryālsōōt /ākēē-ālēē rōōpiyō chaa chaangʼ akuupkāngʼēy kilēē kiiyōōy.
66021012	Kiitingʼēy :kōōroonoonēē karwa nyoo ōōw aku koor kitya nyoo /kiikuteeka korin akiitingʼēy koopoortiin choo pārooyēēn taman nkōō ārēēny ākōō malaykeen taman nkōō ārēēny choo kiimii koopoortiinēchoochēē. /Kikusirchi koopoortiinēchoochēē kaariin taman nkōō ārēēny chēpō oortineepō piipō Israayeel.
66021013	Kiimii :koopoortiinēk sōmōk kamaspō koongʼasiis, sōmōk kamaspō ēēruu taay, sōmōk kamaspō ēēruu lēt ākōō sōmōk kamaspō cheeronkō.
66021014	/Kiikusisinō karwaanoonēē korin taman nkōō ārēēny /ākiikusirchi koriichoochēē kaariin taman nkōō ārēēny chēpō kāāyooytooyiipō Waawaa keecha.
66021015	Kiitingʼēy :malayka nyoo kingʼāloolwoon kaaryaa kōōlti nyoo /kiikuupiimanēē kōōroonoonēē, koopoortiinēchiich ākōō karweenyiin.
66021016	Kii karkeey :kāmoosik tōkōl chēpō kōōroonoonēē. Kiipiimana :malaykayaantaanoonēē kaaryaanoonēē kōōroonoonēē. Kiilēku kōōroonoonēē kiilomiiteen 2,220 nkōō koorin, tāpēēsin ākōō mpō tōrōōrin.
66021017	Kiipiiman mpō :malaykayaantaanoonēē karwaa kōōroonoonēē, nyoo kii-it miiteen 65. Kiituup malaykayaantee kilēē wōloo piimāntooy :piich.
66021018	/Kiikuteeka karwaanoonēē korin choo ryālsōōt choo ku-ālēē rōōpiyō chaa chaangʼ, /keeteeka kooriipō kōōroonoonēē kōōlti nyoo tiliil nyoo kiiryālēy kilēē kiyōōy.
66021019	/Kiikunaap korin choo /kiikusisinō karwaa kōōroonoonēē nkōō korin choo ngʼuloongʼulēy choo /ku-ālēē rōōpiyō chaa chaangʼ. Nyēpō taay ku Chasipi, ku nyēpō ārēēny /kēēkuurēē sapire, nyēpō sōmōk /kēēkuurēy kālkēētōōn, nyēpō angʼwan sumaraktō
66021020	aku nyēpō muut ku sārtōōnuksō, nyēpō lo ku sartiiyōōn, nyēpō tisap ku kiriisōliitō, nyēpō sisiit pēruulō, nyēpō sokool topaasyō, nyēpō taman kirusopiraaso, nyēpō taman nkōō ākoongʼo ku u-akiinto, nyēpō taman nkōō ārēēny āmētuustō.
66021021	/Kiiku-ira koopoortiinēchoochēē kii taman nkōō ārēēny kāriin choo ēēchēēn kitya. /Kiku-ira koopoor aka tōkōl karin ākoongʼo. /Kiikuteeka aree nyoo ōōw kōōlti nyoo tiliil nyoo lēē kiiyōōy.
66021022	Maaroo Kōpō Iriin nkōō kōōroonoonēē, āmu māngʼēy wōloonēē :Kiptaayaan Iriin nyoo pō kaamuuka tōkōl ākōō Waawaa keecha.
66021023	Māmārēy kōōroonoonēē kuulopoochi :asiis ntā ku araawa, āmu pkāngʼēy :lēpooyinpō Iriin, aku taayitiinyiin :Waawaa keecha.
66021024	Pēērootēērēē :piich lēpooyintonoonēē aku āpēy :pāytooyiipō ngʼwēny tōrōōrin wōloonēē.
66021025	Yootootēēn :koopoortiinēpō kōōroonoonēē pērēētuu aka tōkōl /amakukārēy, āmu moomii :tuurin wōloonēē.
66021026	/Ku-āpēy ōōwin ākōō tōrōōrin nyēpō kōōrootin kiwō kōōroonoonēē.
66021027	Māchuutēy :kir nyoo mā tiliil kōōroonoonēē, ntā ku chiich nyoo irēy kir nyoo /kisāsēy, ntā ku ngʼuuriin. Piich choo chuutēy kōōroonoonēē ku choo /kiikeesirchi kaariikwaak kiitapuu sopoon nyēpō Waawaa keecha kipaat.
66022001	Akiingʼuutwoon :malayka ēēmpō sopoon nyoo lēē kiiyōōy nyoo /kiimuukēy /keemararee keey. Kiirōōtuunō :pērēēchoochēē ngʼacharaa pāyuunāt nyēpō :Iriin nkōō Waawaa keecha,
66022002	akuuweer aree nyoo ōōw nyēpō kōōroonoonēē. Kiipiita :keetiipō sopoon kāmōōs tōkōl chēpō ēēnoonēē choo yyēy lokor taman nkōō ārēēny. Kiiyyēy lokor kilēē paani lēē araawa aka tōkōl, akiikiisoopēē :sākēēchiich piich.
66022003	Maakumii :pana wōloonēē, āmu mii ngʼacharaa pāyuunāt nyēpō Iriin ākōō Waawaa keecha aku kutunchinii :kipāyitiinēchiich.
66022004	Rōōtēy :pichoochēē Iriin tokoch, /akēēsirchinii kaarineenyiin tōkōōchikwaak.
66022005	Amaakumii :tuurin wōloonēē. /Maakēēmārēy taayitiis ntā ku asiis, āmu :Kiptaayaan Iriin ākityōōn nyoo lēē lēpooyintangʼwaangʼ, aku pāytooy :pichoochēē ākōy nkōō ākōy.
66022006	Kimwoorwoon :malayka kilē, "Pō man :ngʼaleechu /ākēērānēy. Kiptaayaan Iriin nyoo kiimwoochinii ōōrkooyichiich ngʼal choo mwoorēy nyoo kiiyookwoon aneen malaykayaanteenyiin āchoongʼuuti kipāyitiinēchiich kiyoo irēē kilēēkit.
66022007	Mwoorēy :Yēēsu kilē 'Ateera kee! Āchōōnēy kilēēkit. Pēēruurootēēn :piich choo riipēy ngʼoongʼuutēchu mii kiitapuuni.' "
66022008	Aneen :nyēēnyi Chowaana nyoo kyaaroo akaateer ngʼaleechu. Kii nēē aroo akaateer ngʼalēēchoochēē, āputi taayuu kēēlyēēpō malaykayaantaanoonēē kiingʼuutwoon ngʼalēēchoochēē kilē ākutunchi.
66022009	Aku, kimwoorwoon :malaykayaantaanoonēē kilē, "Amee-ir kilēē nyoonēē! Āchō kipāyityoontoo Iriin kilēē inyēēn ākōō mpō choo ātuupchō, ōōrkooyichiich ākōō piich tōkōl choo riipēy ngʼaleepō kiitapuuni. Kutunchii Iriin ākityōōn!"
66022010	Kumwoorwoon kilē, "Mee-ungʼ ngʼoongʼuut choo mii kiitapuuni, āmu kiikuriiku :pērēētuus.
66022011	Chiich nyoo irēy ngʼal chaa raacheen, kitas taay nkōō rāyiityō, ku nyoo irēy ngʼōōki, kitas taay nkōō ngʼōōki. Ku chiich nyoo irēy ngʼal chēpō man, kitas taay nkōō man, ku nyoo tiliil, kitas taay kutililiit.
66022012	Mwoorēy :Yēēsu kilē, 'Āchōōnēy āchookuuy! Ākootingʼoonuuy mālāk. Ātēnii chiich aka tōkōl kutuup keey ākōō kiyoo kii-ir.
66022013	Aneen Alpa ākōō Omeeka, aneen nyēpō taay ākōō nyēpō lēt, ātoowuuy ākoowoongʼuuy.'
66022014	Pēēruurootēēn :piich choo kēē-uun keey kilēku choo tiliilēēn, āmu michinii kwaam lokoreepō keetpō sopoon, aku chuutēy kōōroonoonēē kupuntēērēē koopoortiinēchoochēē.
66022015	Ngʼātuunēē saangʼ :piich choo lēē sukoyēy ākōō kipaniis, ākōō kiptakaliis, ākōō choo rumiisyēy, ākōō choo kutunchinii kāānoomoon ākōō tōkōl choo chāmēy akumwoorēy ngʼuurnan."
66022016	Mwoorēy :Yēēsu kilē, "Kooyooku malaykayaanteenyuun kumwoochi kaaniiseen tōkōl ngʼaleechu. Kyaasiluuna Tāwuti ākoochō kaapooriinteenyiin ākoochō kookeelyaantaa kitokwoorō nyoo lārēy kitya."
66022017	Mwoorēy :Toomirmiir nyoo Tiliil ākōō cheeroosyaanoonēē kilē, "Chōōnō!" Ku chiich aka tōkōl nyoo tēērēy ngʼaleechu kumwa kilē "Chōōnō!" Ku nyoo āmēy maral, kuchō. Ku nēē mārēy :chiich, kura pērēēpō sopoon choo /kuutētooy kilēēn.
66022018	Āmwoochinii chiich aka tōkōl nyoo tēērēy ngʼoongʼuutēchu pō kiitapuuni kilē chiich nyoo kātāsi ngʼaleechiich ngʼoongʼuutēchu, kutāsinii :Iriin inyeentee kōōrōōytiinēchu /kiikumwa mu kiitapuuni.
66022019	Ku chiich nyoo kangʼusu ngʼoongʼuut aka tōkōl nkōō kiitapuuni, kusārēē :Iriin chiichoonēē lokoreepō keetpō sopoon, amāwēētii kōōroonoonēē tiliil, nyoo /kiikungʼuutu mu kiitapuuni.
66022020	Mwoorēy :chiichi kiimwoorēy ngʼaleechu tōkōl kilē, "Ēē, āchōōnēy āchookuuy." Lēē nyoonēē! Chōōnō, Kiptaayaan Yēēsu.
66022021	Kuupēēruurook akwaan tōkōl :Kiptaayaan Yēēsu. Lēē nyoonēē.
