40001001	อ อี้ง นอ เก กแช่ เยซู คริ้ อ ไท้ะ อ บ้อง พี่ อ เก จ๊าวแพเดง ดาเว อ ชื้อ อ ชะ. จ๊าวแพเดง ดาเว นอ เก อาบราฮาง อ ชื้อ อ ชะ.
40001002	อาบราฮาง เก อี้งซฮ้ะ อ แพ่. อี้งซฮ้ะ เก ยาคุ้ อ แพ่. ยาคุ้ เก ยูดา ดี๊ อ พื่ง แคว๊ ซีง อ แพ่.
40001003	ยูดา เก เปเร ดี๊ เซรา อ แพ่. อ มู่ อ เม้ง น่าง ทามา. เปเร เก เฮโรง อ แพ่. เฮโรง เก ราง อ แพ่.
40001004	ราง เก อางมีนาด้ะ อ แพ่. อางมีนาด้ะ เก นาโซง อ แพ่. นาโซง เก ซาโมง อ แพ่.
40001005	ซาโมง เก โบอ้ะ อ แพ่. อ มู่ อ เม้ง น่าง ราฮ้ะ. โบอ้ะ เก โอเบ อ แพ่. อ มู่ อ เม้ง น่าง รุ้. โอเบ เก เยซี อ แพ่.
40001006	เยซี เก จ๊าวแพเดง ดาเว อ แพ่. ดาเว เก ซาโลโม อ แพ่ (ซาโลโม อ มู่ นอ ลู่ง อ ซ๊างคู นอ เก อูรียา อ แม๊).
40001007	ซาโลโม เก เรโฮโบอาง อ แพ่. เรโฮโบอาง เก อาบียา อ แพ่. อาบียา เก อาซา อ แพ่.
40001008	อาซา เก เยโฮชาฟ้ะ อ แพ่. เยโฮชาฟ้ะ เก โยราง อ แพ่. โยราง เก อูซียา อ แพ่.
40001009	อูซียา เก โยทาง อ แพ่. โยทาง เก อาฮ้ะ อ แพ่. อาฮ้ะ เก เฮเซคียา อ แพ่.
40001010	เฮเซคียา เก มน้ะเซ อ แพ่. มน้ะเซ เก อาโม อ แพ่. อาโม เก โยซียา อ แพ่.
40001011	โยซียา เก เยโคนียา ดี๊ อ พื่ง แคว๊ ซีง อ แพ่. ล ว๊าง แย๊ พี่ โพล้ง อี้งซลาเอง แบ ลี้ เก โพล้ง บาบีโลง อ ฆ่อง.
40001012	ท๊อง ท อ แค๊ พี่ โพล้ง อี้งซลาเอง แบ ลี้ เก โพล้ง บาบีโลง อ ฆ่อง นอ      โพล้ง ล แพ นอ อ เม้ง โอ บี่ อี้ง      เยโคนียา เก เชอางทีเอง อ แพ่. เชอางทีเอง เก เซรูบาเบง อ แพ่.
40001013	เซรูบาเบง เก อาบียุ้ อ แพ่. อาบียุ้ เก เอลียาคีง อ แพ่. เอลียาคีง เก อาโซ อ แพ่.
40001014	อาโซ เก ซาโด อ แพ่. ซาโด เก อาคีง อ แพ่. อาคีง เก เอลีอุ้ อ แพ่.
40001015	เอลีอุ้ เก เอเลอาซา อ แพ่. เอเลอาซา เก ม้ะทาง อ แพ่. ม้ะทาง เก ยาคุ้ อ แพ่.
40001016	ยาคุ้ เก โยซิ้ อ แพ่. โยซิ้ เก น่าง มารียา อ แว้. น่าง มารียา นอ เก กแช่ เยซู อ มู่      เยซู พี่ อ กุ้ เว๊ คริ้ ล แฌ้ นอ.
40001017	อ นอ ดว้ะ ท๊อง อาบราฮาง ท้อง ลู่ง จ๊าวแพเดง ดาเว โอ ล ชี๊ง ลี่ง ชู้. ดี๊ ดว้ะ ท๊อง จ๊าวแพเดง ดาเว ลี้ ท้อง ลู่ง ท อ แค๊ พี่ แบ ลี้ เก โพล้ง บาบีโลง อ ฆ่อง โอ ล ชี๊ง ลี่ง ชู้. ดี๊ ดว้ะ ท๊อง ล พ๊า แย๊ นอ ท้อง ลู่ง กแช่ เยซู คริ้ กึ ทาง นอ โอ เว๊ ล ชี๊ง ลี่ง ชู้ เด้าะ นอ ล้อ.
40001018	พี่ กแช่ เยซู คริ้ กึ ทาง นอ ท แม้ อ ซ้ะ บี่ อี้ง      กแช่ เยซู อ มู่ เมะ เว๊ น่าง มารียา อางด้าง โละ อ ซ้ะ ดี๊ โยซิ้. ล คลึ้ ลู่ง อ มี๊ง ฆึ โอ ฆึ ได้ะ แบ นอ อ เฌ้า อ ซ้ะ โอ ทาง เว๊ ดี๊ วีง ฌี้ แล้ แอว้ อ ซยื๊ง อ ซย้อง.
40001019	โยซิ้ เมะ โพล้ง โต้ โพล้ง ล้อง      ล แบ อ ซ้ะ แม้ ฌางแช้ น่าง มารียา ลู่ง โพล้ง อ เมะแซ พ้า แบ. ท บี่ นอ นอ ช๊องมอง เว๊ ลู่ง อ ม นย๊อง ไฆวะ กโช้ น่าง มารียา ล้อ.
40001020	พี่ ล พ๊า แย๊ โยซิ้ ช๊องมอง เท่อ บี่ อี้ง ได้ะ นอ กแช่ แยว้ อ มุ้คู พู ล แฌ้ เฌ๊ ล้าง เนโพล ทาง อ ซ้ะ ลู่ง โยซิ้ อ ท อางมี๊งม่าง พ้า      ไจ้ะ เว๊ แด      "โยซิ้ ดาเว อ พูแคว๊-เอ้อ      แบคู่ แบโฌ้ เท่อ ล ฌี้ พี่ น ม แม้ นี่ น่าง มารียา แม้ เก น แม๊ นอ      อ ไฌ่ บี่ อี้ง โพล้ง พี่ น่าง มารียา โอ ทะ เว๊ นอ เก ทาง ซี ดี๊ กแช่ แยว้ อ วีง ฌี้ แล้ แอว้ อ ซยื๊ง อ ซย้อง ล้อ.
40001021	อ เว๊ อ พู ม โอ อ แคว๊ ฌ้อง น แบ กุ้ อ เม้ง เยซู      อ ไฌ่ บี่ อี้ง อ เว๊ แด ม แม้ พ้อง แม้ พลิ้ อ พู อ ลี้ง ลู่ง อ ท เด้บ้ะ อ เตา อ แต๊ นอ ล้อ".
40001022	ท กุ้ อ เม้ง อี้ง เก ทาง พี่ ม แม้ ชิ้เทา ไฆวะ กแช่ แยว้ อ ท ไคล้ พี่ โม ไคล้ คิ้-อ้ะ ล แฌ้ นอ
40001023	ไจ้ะ เว้ เว๊ "แคว่ แฆว่ โคะ      โพล้ง มืงน้าง ล แฌ้ นอ ม ด้า ทาง. อ พู ม โอ อ แคว๊ ล แฌ้. โพล้ง ม กุ้ เว๊ อ เม้ง เอมานุ้เอง" (อุ้ เว๊ อ โค๊ "กแช่ แยว้ โอ ลู่ง ก ซุ้").
40001024	ท่อง โยซิ้ นาง ทาง อ ซ้ะ นอ อ เว๊ แม้ เว๊ แด บี่ ซุ้ กแช่ แยว้ อ มุ้คู พู โล้ แบ-อ้ะ      ฌ้อง ฮะ นี่ น่าง มารียา แม้ เก ก้ะ อ แม๊ นอ ล้อ.
40001025	แบ เด้าะ ล มี๊ง ฆึ โอ ฆึ โละ อ ซ้ะ ได้ะ แบ ท่อง ท๊อง อ พูแคว๊ โอ ไฆวะ. ฌ้อง โยซิ้ ยื่ง นี่ เว๊ อ เม้ง ลู่ง เยซู ล้อ.
40002001	กแช่ เยซู กึ ทาง ลู่ง เฌง เบเลเฮง ลู่ง ยูเด้ง อ ค่าง พ้า. ท อ แค๊ ล ว๊าง แย๊ จ๊าวแพเดง เฮรุ้ ยู่แคว่ เท่อ. พี่ กแช่ เยซู กึ ทาง ฌ้อง เย้า นอ โพล้ง เก โม แคว่ แซย ซี ล มู๊ง นอ โอ ลู่ง มืง ทาง ล โค๊ เฌ๊ ลู่ง เว่ง เยรูซเลง พ้า
40002002	อางจ้ะ เท่อ ไจ้ะ เว๊ แด      "พืงแซ พี่ อ กึ ทาง ม เก โพล้ง ยู อ จ๊าวแพเดง โคะ ล แฌ้ นอ โอ พี่ จอง เล้. ก แด อ เว๊ อ แซย เนโพล ทาง อ ซ้ะ. ก เว๊ ก ม เฌ๊ โบง ทาง แบ้ ทาง-อ้ะ นอ ล้อ".
40002003	ท่อง จ๊าวแพเดง เฮรุ้ แน่ฌ๊า เว๊ บี่ นอ ท อึ้เซิง ก้ะซ้ะ แบ-อ้ะ. กเย่ โพล้ง โอ เว่ง เยรูซเลง ล แพ นอ แอ ลู่ง ท อึ้เซิง ก้ะซ้ะ โพะ เว๊ อ ไค๊ โย๊ ปะ.
40002004	อ เว๊ กุ้ ซยอง กแช่ แยว้ อ คู ดู ซีง ดี๊ คู ซีง ซอง เท่อ เซ๊งพ้า ท้างพ้า ล แพ นอ กุ้ อ แฌ้ ฌ้อง อางจ้ะ เว๊      "โพล้ง เก คริ้ นอ ม กึ ทาง พี่ จอง เล้".
40002005	อ ซื๊ง เว๊ ซีง ล แพ นอ ไคล้ ช๊า เว๊ บี่ อี้ง ไจ้ะ เว๊ แด      "ลู่ง เฌง เบเลเฮง ยูเด้ง อ ค่าง พ้า. โม ไคล้ คิ้ กแช่ แยว้ ล แฌ้ กวิ้ เว้ เว๊ บี่ อี้ง
40002006	'เบเลเฮง ลู่ง ยูเด้ง อ ค่าง พ้า-เอ้อ น เก เฌง ล้างเปิ่ง ดู ลู่ง โพล้ง ดู โพล้ง แซย่ กเย่ อ โอ ยูเด้ง อ ค่าง พ้า ล แพ นอ อ เมะแซ พ้า อ ไฌ่ บี่ อี้ง โพล้ง เก ท อ ดู อ แซย่ ล แฌ้ ม กึ ทาง ลู่ง น พ้า. อ เว๊ ม ยู่แคว่ กแช่ แยว้ อ พู อ ลี้ง อี้งซลาเอง พู ล มู๊ง นอ ล้อ' ".
40002007	ท่อง อ ช๊าง เฮรุ้ กุ้ นี่ คุ้ซูง โพล้ง เก โม ล แพ นอ อางจ้ะ เว๊ อ เท่อ แบฆ้ะ ดี๊ ท อ แค๊ ลู่ง แซย โพล ทาง อ ไฌ่ นอ เมา~ๆ น่าง~ๆ.
40002008	ฌ้อง อ เว๊ ดึ้ เกม๊า โพล้ง เก โม ล แพ นอ ลี้ ลู่ง เบเลเฮง ไจ้ะ เว๊ แด      "ลี้ อางฆื๊ง แคว่ แฆว่ พืงแซ ล แฌ้ นอ แด เทา. น เมะ แด-อ้ะ ฌ้อง เย้า นอ เฌ๊ ไท้ โล้ เอะ แย้ ไช้ะ. แย้ จ ม ลี้ โบง ทาง แบ้ ทาง-อ้ะ ปะ ล้อ".
40002009	จ๊าวแพเดง โล้ เท่อ บี่ นอ ฌ้อง อ ซื๊ง เว๊ ซีง ล แพ นอ แค๊ ล้าง ทาง อ คาง ลี้ เว๊. แซย พี่ อ ซื๊ง เว๊ แด เว๊ อ เท่อ เนโพล ทาง อ ซ้ะ ดี๊-อ้ะ เด้าะ นอ อ เท่อ ลี้ วี่ง-อ้ะ ท่อง ท๊อง อ ลี้ โอ โท๊ ฆ้าง ดี๊ พืงแซ อ ล่าง โอ.
40002010	พี่ อ แด แบ แซย นอ อ ซื๊ง เว๊ ซ้ะอวีง ซ้ะโทะ เว๊ ดู มะ ล้อ.
40002011	อ ซื๊ง เว๊ ซีง ลี้ ท้อง นึ ฆ้าง เด้า พ้า      แด แบ พืงแซ ดี๊ อ มู่ เมะ เว๊ น่าง มารียา. อ ซื๊ง เว๊ ไคล้ะ ล้าง อ คาง แบ้ ทาง พืงแซ      แม้ นี่ อ ท๊อง ดี๊ เตียงเทา ดี๊ ท น๊าม๊า ลู่ง อ ฆวี้ แค้~ๆ นอ      เทว๊ เอะ พืงแซ นอ ล้อ.
40002012	ท่อง อ ช๊าง โม ล แพ นอ มี๊ง อางมี๊งม่าง เท่อ. กแช่ แยว้ โล้ แบ-อ้ะ ลู่ง อ ท อางมี๊งม่าง พ้า นอ ไจ้ะ เว๊ แด      "ไท้ ฌู เฮรุ้ ล้า ล ฌี้". อ ซื๊ง เว๊ ซีง ไท้~ๆ อ กแช่ อ ค่าง ลู่ง เกล้ อ แฌ้แพ ล บ้อง นอ ล้อ.
40002013	ท่อง โม ล แพ ไท้ เย้า นอ กแช่ แยว้ อ มุ้คู พู ล แฌ้ เฌ๊ ล้าง เนโพล ทาง อ ซ้ะ ดี๊ โยซิ้ ลู่ง อ ท อางมี๊งม่าง พ้า      โล้ เอะ เว๊ อ เท่อ ไจ้ะ เว๊ แด      "เฮรุ้ เฌาโละ อางฆื๊ง พืงแซ ม แม้ ซี๊ง ไฆวะ เว๊. นี๊ แด เฌ้เทิง ทาง ลี้ ฌ้า ไฆวะ พืงแซ ดี๊ อ มู่ ลู่ง อี้งไย้ะ อ ค่าง พ้า อู้. โอ คุ้แท๊ พี่ นอ ท้อง จ โล้ แบ แน้ โคะ".
40002014	ท่อง อ ช๊าง นอ ลู่ง มแน้ แค๊ ล แน้ แย๊ นอ โยซิ้ เฌ้เทิง ทาง ลี้ ฌ้า ไฆวะ พืงแซ ดี๊ อ มู่ ลู่ง อี้งไย้ะ อ ค่าง พ้า ไวะ.
40002015	ฌ้อง โอ เว๊ พี่ พ นอ ท้อง เฮรุ้ ซี๊ง ไฆวะ. ท แม้ อ ซ้ะ บี่ อี้ง บี่ ซุ้ แม้ ชิ้เทา ไฆวะ กแช่ แยว้ อ ท ไคล้ พี่ โม ไคล้ คิ้ กแช่ แยว้ ล แฌ้ นอ ไจ้ะ เว้ เว๊       % "จ กุ้ นี่ ไท้ จ พูแคว๊ ลู่ง อี้งไย้ะ อ ค่าง พ้า".
40002016	ท่อง เฮรุ้ ซีงแฌ๊ เว๊ โม ล แพ นอ อางโล๊-อ้ะ อ เว๊ อ ซ้ะทาง พ้ะดู ดี๊ เจ่ ทาง โพล้ง เกม๊า เว๊ อ ลี้ แม้ ซี๊ง พืงแซ กเย่ อ แคว๊ ล แพ นอ ลู่ง เฌง เบเลเฮง ดี๊ เฌง ฆู เฌง ฆ้อง ล แพ นอ กุ้ อ แฌ้ เมาะ เว๊ อ โนยะ ล แอ นี่ คี๊ง เนง แบ      อ นอ ล ว๊าง ฆ่าง ดี๊ โม โล้ แบ-อ้ะ แซย โพล ทาง อ แค๊ อู้ นอ ล้อ.
40002017	ล พ๊า แย๊ นอ เยเรมี โม ไคล้ คิ้ กแช่ แยว้ ล แฌ้ นอ อ ท ไคล้ ชิ้เทา ไฆวะ เว๊ พี่ อ ไจ้ะ เว้ เว๊ แด
40002018	"แน่ฌ๊า โพล้ง อ ลู่ง ฌางล้าง ย้าล้าง น้ะ มะ ลู่ง เฌง รามา พ้า เมะ เว๊ แด น่าง ราเฆง ฌางล้าง ย้าล้าง ลู่ง อ พู อ กย้อง. โพล้ง ไคล้ ชอง ทาง อ ซ้ะ ฌี้      อ เว๊ ช๊องแน เว๊ ล้า เอะ อ ไฌ่ บี่ อี้ง อ พู อ ลี้ง ซีง นอ ล โอ น่าง แฌ้ ล้า แบ".
40002019	ท่อง เฮรุ้ ซี๊ง ไฆวะ ฌ้อง เย้า นอ โยซิ้ โอ ลู่ง อี้งไย้ะ อ ค่าง พ้า ได้ะ. ฌ้อง กแช่ แยว้ อ มุ้คู พู ล แฌ้ เฌ๊ ล้าง เนโพล ทาง อ ซ้ะ ดี๊ โยซิ้ ลู่ง อ ท อางมี๊งม่าง พ้า ไจ้ะ เว๊ แด
40002020	"เฌ้เทิง ทาง ไท้ ฌ้า ไท้ พืงแซ ดี๊ อ มู่ นอ ลู่ง อี้งซลาเอง อ ค่าง พ้า แด เทา      อ ไฌ่ บี่ อี้ง โพล้ง พี่ อ เฌาโละ แม้ ซี๊ง พืงแซ ล แฌ้ นอ ซี๊ง ไฆวะ ลี่ง".
40002021	โยซิ้ เฌ้เทิง ทาง ไท้ ฌ้า ไท้ พืงแซ ดี๊ อ มู่ นอ ลู่ง อี้งซลาเอง อ ค่าง พ้า ไวะ.
40002022	แบ เด้าะ โยซิ้ แน่ฌ๊า แบ เว๊ อาเฆโล ยู่แคว่ ก้ะ เท่อ ยูเด้ง อ ค่าง พ้า ลู่ง อ แพ่ เฮรุ้ อ ล่าง      ม ไท้ พี่ นอ ซ้ะเม ชี่. ฌ้อง นอ อ เว๊ ซีงแฌ๊ แบ ท อางแม้เลา ลู่ง อ ท อางมี๊งม่าง พ้า. อ เว๊ ลี้ โย๊ เว๊ ลู่ง กาเลลี้ อ ค่าง พ้า ไวะ
40002023	ลี้ โอ ก้ะ ลู่ง เฌง ล โพลง อ เม้ง นาซาริ้ บี่ ซุ้ อ ชิ้เทา ไฆวะ เว๊ พี่ โม ไคล้ คิ้ กแช่ แยว้ ล แพ นอ โล้ เว้ เว๊ บี่ อี้ง      "โพล้ง ม กุ้ เว๊ อ เม้ง โพล้ง นาซาริ้ นอ ล้อ".
40003001	ล ว๊าง แย๊ นอ โยฮาง พี่ อ แม้ ท ไฌ่ จูง ที๊ง ล แฌ้ นอ เฌ๊ โล้ ล้าง ละ ล้าง เท่อ ลู่ง แพะคู ตเค แกล้ ยูเด้ง อ ค่าง พ้า ไจ้ะ เว๊ แด
40003002	"เปลง ไท้ น ซื๊ง ซ้ะ อ ซ๊าง ไช้ะ      อ ไฌ่ บี่ อี้ง กแช่ แยว้ อ มื่ง อ บ้าง เฌ๊ เบ้า ทาง ลี่ง".
40003003	โยฮาง ล แฌ้ แย๊ อี้ง ล้อ พี่ โม อี้งซายา ไจ้ะ เว้ เว๊ "โพล้ง โอ ลู่ง แพะคู ตเค แกล้ ล แฌ้ อ ลู่ง ซ๊อง ทาง ซ๊อง ล้าง ไจ้ะ เว๊ แด แด้ เว้ เอะ กแช่ ดู อ เกล้ เกล้ ไก นอ แม้ ล้อง โย๊-อ้ะ ไช้ะ".
40003004	โยฮาง แม้ อ ไช๊ อ ช้าง ดี๊ เอ้า อ ชอง      แม้ อ ย่างเด้ง พลี้ง ดี๊ ท ไพ้ะ. อ ท อาง นอ เมะ เว๊ แด ทวี่ ดี๊ นี๊จ้าง กวี้จ้าง.
40003005	ล ว๊าง แย๊ อู้ นอ โพล้ง เว่ง เยรูซเลง ดี๊ โพล้ง กเย่ อ โอ ยูเด้ง อ ค่าง พ้า ดี๊ โพล้ง ที๊ง มี่โจเด้ง อ ฆู อ ฆ้อง ล แพ นอ ไจ ทาง อ เฌง ลี้ โอ โยฮาง
40003006	โล้ ล้าง อ ท เด้บ้ะ ฌ้อง โยฮาง แม้ เอะ อ ไฌ่ จูง ที๊ง ลู่ง มี่โจเด้ง กล้อง.
40003007	โยฮาง แด โพล้ง ฟารีซี ดี๊ โพล้ง ซาดูซี เฌ๊ โอ ฌ้อง      ม เฌ๊ จูง ที๊ง ดี๊-อ้ะ. โยฮาง ไจ้ะ แบ โพล้ง ล มู๊ง นอ      "น ซื๊ง ท อ้า ท ซ๊าง พู-เอ้อ      น อ้า บี่ ซุ้ ฌู่ง อ จืง. โพล้ง เล้ โล้ เอะ น ซื๊ง น ม ไจ พ้อง ไฆวะ ดี๊ กแช่ แยว้ อ ท แม้ เตา แม้ แต๊ ซี พี่ อ ม เฌ๊ โคะ.
40003008	แม้ น ซ้ะ พี่ อ เนโพล ทาง เว๊ น ล แม้ ท อ้า ท ซ๊าง ล้า แบ.
40003009	โล้ ล้าง เอะ น กแช่ ล ฌี้ พี่ อาบราฮาง เก น พู๊งชู้. จ โล้ เอะ น ซื๊ง บี่ อี้ง      กแช่ แยว้ ม แม้ นี่ โล่ง ล แพ อี้ง เกม๊า เก ทาง อาบราฮาง อ พู อ ลี้ง ซี ปะ ล้อ.
40003010	ค๊องเนง อี้ง แกว้ ช๊าง ล้าง เว้ อ ซ้ะ ลู่ง เซง คางไท้ะ เย้า. เซง กุ้ อ เทิง อ แซ เมะ ล ฌี้ แบ ม แบ ท เคา ล้าง ไฆวะ-อ้ะ      ฌ้อง ไควะ ล้าง-อ้ะ มี อ้า พ้า.
40003011	แย้ จ เกม๊า น ซื๊ง จูง ล้าง ซ้ะ ลู่ง ที๊ง แกล้ นอ เก ท แม้ไน น เปลง ไท้ ซ้ะ อ ซ๊าง เย้า. แบ เด้าะ โพล้ง เฌ๊ ลู่ง จ ล่างไค๊ ล แฌ้ นอ อ ดู้ง อ ยาง โอ แอ นี่ แย้ ได้ะ. ทึ เมะ อ คางไพ้ะ ฌี้ จ โชะ เอะ-อ้ะ ล เกิ้ง แบ. อ เว๊ นอ ม จูง ล้าง น ซื๊ง ดี๊ วีง ฌี้ แล้ แอว้ ดี๊ มี.
40003012	อ เว๊ โชะ ดี๊ เคล้ พี่ ม ฆะ ไฆวะ บืง      ฌ้อง บืง ลู่ง อ ช้ะ นอ ม อางกี ซยอง เว๊ ลู่ง พ๊าง พ้า. แบ เด้าะ เมะ บืง ซู นอ ม เช้า ไฆวะ เว๊ ดี๊ มี พี่ อ ล ล้างไพะ น่าง พ๊า แบ ล้อ".
40003013	ท่อง อ ช๊าง นอ กแช่ เยซู ไจ ทาง แด กาเลลี้ อ ค่าง      เฌ๊ ฌู โยฮาง ลู่ง ที๊ง มี่โจเด้ง กล้อง ม จูง ที๊ง เว๊ ดี๊-อ้ะ.
40003014	แบ เด้าะ โยฮาง ล เอ เว๊ แบ ไจ้ะ เว๊ แด      "ลู่ง แย้ ล โค๊-เอ้อ      เกิ้ง เว๊ จ จูง ที๊ง ดี๊ แน้. ม เกิ้ง ชี่-ว้า ลู่ง แน้ น เฌ๊ ฌู แย้ ล โค๊ ก้ะ เด้าะ".
40003015	แบ เด้าะ กแช่ เยซู ไคล้ ช๊า โยฮาง ไจ้ะ เว๊ แด      "ล พ๊า แย๊ อี้ง นย่อง แด เทา      อ ไฌ่ บี่ อี้ง เกิ้ง ดี๊ เฆ้อ ก แม้ กุ้ อ เม้ง พี่ อ แบ กแช่ แยว้ อ ซ้ะ". ฌ้อง นอ โยฮาง นย่อง แม้ เอะ เว๊ ล้อ.
40003016	พี่ กแช่ เยซู จูง ที๊ง ฌ้อง นอ อ เว๊ ไจ ทาง ไฆวะ ที๊ง กล้อง พ้า. ท มุ้คู อุ้พ้ะ ทาง อ ซ้ะ      ดี๊ อ เว๊ แด แบ กแช่ แยว้ อ วีง ฌี้ แล้ แอว้ เฌ๊ ช่อง ล้าง อ ล้อง แบ ด้อง ทูลี่ง ล เบง
40003017	ฌ้อง ท อ ลู่ง โอ ลู่ง มุ้คู ซ๊อง ล้าง ไจ้ะ เว๊ แด      "โพล้ง ล แฌ้ โย้ เก จ พูแคว๊ ลู่ง จ เอ-อ้ะ ฌี้ ทึ. จ เฆว๊ จ ซ้ะ ดี๊-อ้ะ ดู มะ ล้อ".
40004001	ท่อง อ ช๊าง นอ วีง ฌี้ แล้ แอว้ ลี้ ฌ้า กแช่ เยซู ลู่ง แพะคู ตเค แกล้       โอ พี่ นอ บี่ ซุ้ ม้างโค้ไล่ ม เฌา โก้ไละ นี่-อ้ะ.
40004002	กแช่ เยซู โก้ง อาง มี้ นี่ ลี่ง ชี๊ง นี้ง ลี่ง ชี๊ง ซ๊าง ฌ้อง ลู่ง ไค๊ อ เว๊ ซู๊ อาง ซ้ะ มี้.
40004003	ม้างโค้ไล่ เฌ๊ ฌู กแช่ เยซู ไจ้ะ เว๊ แด      "น เมะ เก แยว้ อ พูแคว๊ นอ อางแม้เลา โล่ง ล แพ อี้ง เกม๊า อ เก ทาง กู เซ้อ".
40004004	แบ เด้าะ กแช่ เยซู ไคล้ ช๊า เว๊      "ไละ ฌี้ ไละ แอว้ ไจ้ะ เว๊ แด       % 'กโพล้ง อ ท โอ ม๊า นอ ม เปิ่ง ที่ ท อาง ท โอ้ ล เม้ง ล ซี แบ      แบ เด้าะ แบ เปิ่ง กแช่ แยว้ อ ท ไคล้ กุ้ อ ทีง นอ ล้อ' ".
40004005	ท่อง อ ช๊าง ม้างโค้ไล่ ลี้ ฌ้า กแช่ เยซู ลู่ง เว่ง ฌี้ เว่ง แอว้ เยรูซเลง พ้า      ดึ้ เกม๊า กแช่ เยซู ชี๊เทิง ลู่ง เว่งฮ๊าง อ คู จอง คู
40004006	ฌ้อง ไจ้ะ เอะ เว๊      "น เมะ เก แยว้ อ พูแคว๊ นอ พื๊ง ล้าง ไฆวะ เซ้อ. ไละ ฌี้ ไละ แอว้ ไจ้ะ เว๊ แด 'กแช่ แยว้ ม อางแม้เลา อ มุ้คู พู เกม๊า อ แม้ช้า แน้. ท มุ้คู พู ม ดุ้ ทะ เว้ อ จูง ล เกม๊า น คาง ชิ้ท๊า ดี๊ โล่ง แบ' ".
40004007	กแช่ เยซู ไคล้ ช๊า เว๊      "ไละ ฌี้ ไละ แอว้ โอ ล ทีง ได้ะ ไจ้ะ เว๊ แด       % 'ลองดุ้ น กแช่ แยว้ ล ฌี้' ".
40004008	ลู่ง ไค๊ นอ ม้างโค้ไล่ ลี้ ทาง ฌ้า กแช่ เยซู ลู่ง ท ลู่ง พ้ะโท๊ คู      เกม๊า อ แคว่ ดุ้ กเย่ อ ที๊ง อ ค่าง อ มื่ง อ บ้าง ลู่ง ฌางคู โคล๊ง คู ดี๊ ท อ ฆี๊ง อ แล้ กุ้ อ เม้ง
40004009	ฌ้อง ไจ้ะ เอะ กแช่ เยซู      "น เมะ ไคล้ะ ล้าง น คาง แบ้ ทาง แย้ นอ ท ล แพ อี้ง จ ม เกล๊าง แน้ กุ้ อ เม้ง ล้อ".
40004010	กแช่ เยซู ไคล้ ช๊า ไท้-อ้ะ      "ม้างโค้ไล่ ไจ แด แย้ ไช้ะ. ไละ ฌี้ ไละ แอว้ ไจ้ะ เว๊ แด       % 'โบง ทาง แบ้ ทาง ที่ กแช่ แยว้ พี่ อ เก น กแช่ นอ ล แฌ้ ล้อ. โบง ทาง แบ้ ทาง ท อ ฌื๊ง อ แฌ้ ล ฌี้' ".
40004011	ท่อง อ ช๊าง ม้างโค้ไล่ ไจ แด ไฆวะ กแช่ เยซู      ฌ้อง ท มุ้คู พู ล มู๊ง เฌ๊ แม้ช้า อางช้า กแช่ เยซู นอ ล้อ.
40004012	พี่ กแช่ เยซู แน่ฌ๊า เว๊ แด โยฮาง แบซุ้ เย้า นอ อ เว๊ ไท้~ๆ ลู่ง กาเลลี้ อ ค่าง พ้า
40004013	ฌ้อง แนย่ ไฆวะ อ เฌง นาซาริ้ ลี้ โอ ก้ะ ลู่ง เฌง คาฟานาโอง ปางเล กาเลลี้ อ พ้าไท้ะ ลู่ง โพล้ง เซบูโลง ดี๊ นาทาลี อ ค่าง.
40004014	ท แม้ อ ซ้ะ บี่ อี้ง บี่ ซุ้ แม้ ชิ้เทา ไฆวะ อี้งซายา โม ไคล้ คิ้ กแช่ แยว้ ล แฌ้ อ ท ไคล้ พี่ อ ไจ้ะ เว๊
40004015	"โพล้ง เซบูโลง ดี๊ นาทาลี อ ค่าง พ้า โอ ลู่ง เกล้ พี่ อ ลี้ ลู่ง ปางเล ลู่ง ที๊ง มี่โจเด้ง แว่ โค๊ แพ้ อู้ พี่ กาเลลี้ นอ เก โพล้ง ตบลึ้ ชื้อ ตบลึ้ ชะ อ ที๊ง อ ค่าง.
40004016	โพล้ง พี่ อ โอ ท ไค้ะ แกล้ ม แด แบ ท พ้าง ลู่ง อ ดู อ เล่. โพล้ง พี่ อ โอ ลู่ง ท ซี๊ง อ กดื้ง แล้ พ้า นอ ท พ้าง ล้าง แบ-อ้ะ ลี่ง".
40004017	ท่อง อ ช๊าง นอ กแช่ เยซู แม้ ล้าง ซ๊าง เท่อ ลี้ โล้ ล้าง ละ ล้าง เท่อ ไจ้ะ เว๊ แด      "เปลง ไท้ น ซื๊ง ซ้ะ อ ซ๊าง ไช้ะ. อ ไฌ่ บี่ อี้ง กแช่ แยว้ อ มื่ง อ บ้าง เฌ๊ เบ้า ทาง เย้า".
40004018	ล ว๊าง แย๊ พี่ กแช่ เยซู ไจ ลู่ง ปางเล กาเลลี้ อ พ้าไท้ะ นอ แด แบ โพล้ง ด๊างพื่งวี่ แคว๊ คี๊ง แฌ้      เมะ เว๊ แด ซีโมง พี่ กุ้ เว๊ เปโต นอ ดี๊ อ พื่ง แคว๊ อางตรู           ไควะ ซยะ ลู่ง ปางเล พ้า. อ ซื๊ง เว๊ ซีง เก โพล้ง แม้ อาง แยพู.
40004019	กแช่ เยซู กุ้ นี่ อ ซื๊ง เว๊ แด ไจ้ะ เว๊      "เฌ๊ โพะ ก้ะ จ ไค๊ แด เทา. จ ม เกม๊า น ซื๊ง อางฆื๊ง นี่ โพล้ง บี่ ซุ้ อางฆื๊ง แยพู นอ ล้อ".
40004020	ล ทีง ฆ่าง นอ อ ซื๊ง เว๊ ซีง คี๊ง แฌ้ คลุ้ ล้าง ไฆวะ อ ซยะ ลี้ โพะ ก้ะ เว๊ อ ไค๊ ไวะ.
40004021	กแช่ เยซู ลี้ พ้อง ไฆวะ พี่ นอ ฌ้อง แด ด๊างพื่งวี่ คี๊ง แฌ้ เด้าะ อ เม้ง ยาเก้า ดี๊ โยฮาง พี่ อ เก เซเบดี อ พูแคว๊      ช้ะ ฌี้ ไท้ อ ซยะ ลู่ง คลี๊ง พ้า ดี๊ อ แพ่. กแช่ เยซู กุ้ นี่ อ ซื๊ง เว๊ ซีง คี๊ง แฌ้.
40004022	ล ทีง ฆ่าง นอ อ ซื๊ง เว๊ คี๊ง แฌ้ ไจ แด ไฆวะ อ แพ่ ดี๊ อ คลี๊ง      โพะ ก้ะ กแช่ เยซู อ ไค๊ ไวะ.
40004023	กแช่ เยซู ลี้ ไจ เฆ้ง กาเลลี้ อ ค่าง พ้า ซอง เท่อ ซ๊าง เท่อ ลู่ง ท แพโซง อ ล่าง พ้า      โล้ ล้าง ท ฌี้ อ ไฌ่ แบฆ้ะ ดี๊ กแช่ แยว้ อ มื่ง อ บ้าง      ดี๊ แม้ แบล เอะ โพล้ง อ ท เจ้า ท แช๊ กุ้ อ เม้ง.
40004024	กแช่ เยซู อ เม้ง ลื้อ แซ ท้อง เฆ้ง ซีรียา อ ค่าง พ้า      ฌ้อง โพล้ง เฌ๊ โซ๊ง โพล้ง ล เก ล โก้ แบ กุ้ อ แฌ้      เมะ แบ เจ้า แบ แช๊ ฌี้      เมะ ท มื้งแฆ่ ทาง อ ล้อง ฌี้      พลื่ง ทุ้ ฌี้      โพล้ง ไจ ล ซี แบ ล แพ นอ ฌี้      เฌ๊ ฌู กแช่ เยซู      ฌ้อง อ เว๊ แม้ แบล-อ้ะ ล้อ.
40004025	โพล้ง ล ไฆ่ ล ว้าง แย๊ นอ เมะ อ โอ ลู่ง กาเลลี้-อ้า      ลู่ง ค่าง ล จอง พี่ โพล้ง กุ้ เว๊ เฌง อ โพลง ล ชี๊ง -อ้า      ลู่ง เว่ง เยรูซเลง-อ้า      ยูเด้ง อ ค่าง พ้า-อ้า      ลู่ง ที๊ง มี่โจเด้ง แว่ โค๊ แพ้ นอ-อ้า      เฌ๊ ฌู กแช่ เยซู อึ้~ๆ      ฌ้อง โพะ โย๊ เว๊ อ ไค๊ ล้อ.
40005001	พี่ กแช่ เยซู แด โพล้ง แอ ฌ้อง ล มู๊ง      อ เว๊ แด ลี้ ทาง ลู่ง ท ลู่ง คู ชี๊น้าง พี่ นอ. อ พู อ ลี้ง เฌ๊ ฌู-อ้ะ
40005002	ฌ้อง กแช่ เยซู ซอง เอะ ซ๊าง เอะ เว๊ อ เท่อ บี่ อี้ง ไจ้ะ เว๊ แด
40005003	"โพล้ง พี่ อ ซีงแฌ๊ ล้าง ซ้ะ แบ เปิ่ง ที่ กแช่ แยว้ ล แฌ้ ล้อ นอ โอ ดี๊ ท มึ ท พ้า เมะ เว๊ กแช่ แยว้ อ มืง อ บ้าง เก อ ซื๊ง เว๊ แด เย้า.
40005004	โพล้ง พี่ อ แบ มอง แบ ม้ะ เท่อ นอ โอ ดี๊ ท มึ ท พ้า เมะ เว๊ กแช่ แยว้ ม แม้ มึ ทาง เอะ อ เซิง อ ซ้ะ ล้อ.
40005005	โพล้ง พี่ อ ชาง ล้าง อ ซ้ะ นอ โอ ดี๊ ท มึ ท พ้า เมะ เว๊ อ ซื๊ง เว๊ ม นี่ แบ เท่อ พี่ กแช่ แยว้ โล้ เว้ เว๊ นอ เก อ คอง อ แซย้.
40005006	โพล้ง พี่ อ แบ ซ้ะ แม้ กแช่ แยว้ อ ซ้ะ แอ นี่ ท อ แฌ้แพ นอ โอ ดี๊ ท มึ ท พ้า เมะ เว๊ กแช่ แยว้ ม เกม๊า ท เฆว๊ แบ อ ซ้ะ นอ ล้อ.
40005007	โพล้ง พี่ อ ย๊างเซิง ย๊างซ้ะ แบ โพล้ง อ แฌ้แพ นอ โอ ดี๊ ท มึ ท พ้า เมะ เว๊ กแช่ แยว้ ม ย๊างเซิง ย๊างซ้ะ ช๊า ไท้-อ้ะ.
40005008	โพล้ง พี่ อ ซ้ะ โต้ ดี๊ กแช่ แยว้ นอ โอ ดี๊ ท มึ ท พ้า เมะ เว๊ อ ซื๊ง เว๊ ม แด แบ กแช่ แยว้.
40005009	โพล้ง พี่ อ แม้ ท ฆู๊ง ท พุ้ ลู่ง กโพล้ง อ แกล้ นอ โอ ดี๊ ท มึ ท พ้า เมะ เว๊ กแช่ แยว้ ม กุ้ เว๊ เก อ พู นอ ล้อ.
40005010	โพล้ง พี่ อ แบ ท น้ะ ท โน๊ง ลู่ง อ แม้ กแช่ แยว้ อ ซ้ะ นอ โอ ดี๊ ท มึ ท พ้า เมะ เว๊ กแช่ แยว้ อ มื่ง อ บ้าง เก อ ซื๊ง เว๊ เย้า.
40005011	ทึ เมะ โพล้ง ดึ้เดว ทื่งแช้ น ซื๊ง ฌี้~ๆ      แม้ น้ะ แม้ โน๊ง ชางบ้า เอน้า น ซื๊ง เม้ง ฌี้ เม้ง ฌี้ พี่ น ซื๊ง เก จ พู จ ลี้ง นอ น ซื๊ง โอ ดี๊ ท มึ ท พ้า ล้อ.
40005012	ซ้ะอวีง ซ้ะโทะ-อ้ะ เมะ ดู      อ ไฌ่ บี่ อี้ง กแช่ แยว้ อางกี เว้ เอะ น ซื๊ง อ บลึ้ อ บลาง ล๊า~ๆ ฆวี้~ๆ ลู่ง มุ้คู เย้า. ลู่ง อ ไยะ แค๊ อู้ นอ โม ไคล้ คิ้ กแช่ แยว้ ล แพ นอ แบ ท แม้ น้ะ แม้ โน๊ง บี่ อี้ง ปะ ล้อ.
40005013	น ซื๊ง ซีง แบ ด้อง ที๊งแล ลู่ง โพล้ง ฌางคู คู เจ่ อาง เว๊. ที๊งแล อ ฌ๊าง เมะ ล้างแบล้ ไฆวะ นอ ม แม้ ฌ๊าง ไท้-อ้ะ เด้าะ ซี บี่ จะ เล้. ล ล้างเปิ่ง ล้างเอ้ง ท น่าง เม้ง ล้า แบ      โอ ก้ะ นย๊อง ไฆวะ-อ้ะ ฌ้อง โพล้ง ไย่เละ ค๊างพะ เว๊ นอ ล้อ.
40005014	น ซื๊ง แบ ด้อง ท พ้าง ลู่ง อ พ้าง ล้าง แบ โพล้ง ฌางคู คู กุ้ จอง นอ ล้อ. เว่ง โอ ลู่ง ท ลู่ง คู ล โพลง นอ คลึไบ้ะ ทะ-อ้ะ ล ไบ้ะ แบ.
40005015	โพล้ง เช้า ทาง มีโด้ง ฌ้อง คลึไบ้ะ ทะ เว๊ ดี๊ ท่าง นอ โอ เอะ. ม อางกี ทาง เว๊ ลู่ง มีโด้ง อ ล่าง คู เกม๊า อ พ้าง แบ โพล้ง ลู่ง อ โอ เด้า พ้า กุ้ อ แฌ้ ล้อ.
40005016	บี่ ซุ้ ดี๊ นอ เกม๊า น ซื๊ง พ้าง ล้าง แบ กโพล้ง. ท บี่ นอ โพล้ง เมะ แด ท อ ฌี้ ลู่ง น แม้-อ้ะ นอ ม อางปฆ้า ทาง แบ น ซื๊ง แพ่ ลู่ง อ โอ มุ้คู ล แฌ้ นอ ล้อ.
40005017	ช๊องมอง แบ-อ้ะ ลู่ง จ เฌ๊ แม้ ล้างแม่ ไฆวะ เซ๊งพ้า ท้างพ้า ดี๊ โม ไคล้ คิ้ กแช่ แยว้ อ ท ซอง ท ซ๊าง นอ ล ฌี้. จ ล เฌ๊ แม้ ไฆวะ แบ      แบ เด้าะ จ เฌ๊ แม้ ชิ้เทา-อ้ะ ล โค๊ ล้อ.
40005018	จ โล้ เอะ น ซื๊ง โต้~ๆ ล้อ      มุ้คู ดี๊ ฌางคู โอ ได้ะ อ แค๊ อี้ง นอ เซ๊งพ้า ท้างพ้า อ ไละเมะ ล ปี๊ ล คี่ ล แจ้ะ ล ล้างแม่ ไฆวะ ฌ้อง แบ      ม โอ ท้อง อ ชิ้เทา ไฆวะ ท กุ้ อ เม้ง โคะ นอ ล้อ.
40005019	ท บี่ นอ โพล้ง พี่ ล แฌ้ เล้ เมะ แม้ ล้างแม่ ไฆวะ ท อางแม้เลา ลู่ง อ ปี๊ ทึ ล ช๊า นอ ฌี้~ๆ      ดี๊ เมะ ซอง โย๊ เอะ โพล้ง อ แฌ้แพ เกม๊า อ แม้ บี่ นอ      โพล้ง ล แฌ้ นอ ม นี่ แบ อ เม้ง อ แซ เก โพล้ง ปี๊ ทึ ลู่ง กแช่ แยว้ อ มื่ง อ บ้าง. โพล้ง พี่ ล แฌ้ เล้ เมะ แม้ โพะ เว๊ อ ไค๊ ดี๊ ซอง โย๊ เอะ โพล้ง นอ โพล้ง ล แฌ้ นอ ม นี่ แบ อ เม้ง อ แซ เก ท อ ดู ลู่ง กแช่ แยว้ อ มื่ง อ บ้าง.
40005020	จ โล้ เอะ น ซื๊ง ซีง      น ซื๊ง เมะ ล แม้ กแช่ แยว้ อ ซ้ะ ฌี้ นี่ คู ซีง ซอง เท่อ เซ๊งพ้า ท้างพ้า ดี๊ โพล้ง ฟารีซี แม้ เว๊ แบ นอ น ซื๊ง ล นึ ฆ้าง แบ กแช่ แยว้ อ มื่ง อ บ้าง แบ ล้อ.
40005021	น ซื๊ง แน่ฌ๊า แบ เย้า ท ซอง ท ซ๊าง ลู่ง ก พี๊ง ก พู๊ง อ ชู้ แค๊ อู้ ไจ้ะ เว๊ แด       % 'แม้ ซี๊ง โพล้ง ล ฌี้. โพล้ง พี่ อ แม้ ซี๊ง โพล้ง นอ ม แบ ท แม้ เตา แม้ แต๊-อ้ะ'.
40005022	เมะ ยี๊ แด จ โล้ เอะ น ซื๊ง ซีง      โพล้ง พี่ อ ซ้ะทาง ดี๊ อ ด๊างพื่งวี่       โพล้ง ล แฌ้ นอ ม แบ ท แม้ เตา แม้ แต๊-อ้ะ      ดี๊ โพล้ง พี่ ล แฌ้ เล้ พี่ อ ไจ้ะ อ ด๊างพื่งวี่ อ เฌ๊ฌ้อง ซี๊ง      โพล้ง ล แฌ้ นอ ม แบ ลี้ ลู่ง โพล้ง ต้ะเซ๊ง เท่อ ล มู๊ง นอ อ เมะแซ พ้า. ดี๊ โพล้ง พี่ ล แฌ้ เล้ พี่ อ ไจ้ะ เอะ อ ด๊างพื่งวี่ อ พลื่ง ซี๊ง      โพล้ง ล แฌ้ นอ ม แบ ท ลี้ โซ๊ง-อ้ะ ลู่ง มี มแนโฮะ พ้า.
40005023	ท บี่ นอ น เมะ เฌ๊ โชะ เอะ กแช่ แยว้ อ ท โบง ท แบ้ ท้อง ลู่ง อ ล่าง เย้า      เมะ ลู่ง น นาง แบ ไท้-อ้ะ น ด๊างพื่งวี่ อ ซ้ะ ล มึ ดี๊ แน้ แบ โอ ล เม้ง~ๆ ได้ะ นอ
40005024	อางกี ล้าง ไฆวะ น ท โบง ท แบ้ ลู่ง ท แบ้ ทาง อ ล่าง อ เมะแซ พ้า นอ ไท้ ไคล้ มึ ไคล้ พ้า ไท้ ดี๊ น ด๊างพื่งวี่ ท้อง อ ฌ้อง แบ~ๆ      ฌ้อง เฌ๊ ไท้ เทว๊ น ท โบง ท แบ้ ลู่ง ไค๊.
40005025	โพล้ง เมะ แม้ แน้ ลู่ง บ้า ลู่ง คว่าง ล แฌ้~ๆ นอ ม โซ๊ง แน้ ลู่ง ท อ ดู อ แซย่ อ โอ      ล ทีง ฆ่าง นอ แม้ แบ โละ ไท้ ก้ะ น ซ้ะ ดี๊-อ้ะ ลู่ง อ คลึ้ ได้ะ พี่ น ล ท้อง ท อ ดู อ แซย่ โอ ได้ะ แบ นอ. ท่อง น ลี้ ท้อง ท อ ดู อ แซย่ โอ เย้า นอ โพล้ง ลู่ง อ แม้ แน้ ลู่ง บ้า ลู่ง คว่าง ล แฌ้~ๆ นอ ม เกม๊า โพล้ง ต้ะเซ๊ง แน้ ท้อง อ ฌ้อง. โพล้ง ต้ะเซ๊ง เท่อ ล แฌ้ นอ ม เกม๊า แยแซ๊ พอง ชวี๊ง ล้าง แน้ ลู่ง พ้อง พ้า ล้อ.
40005026	จ โล้ แน้ โต้~ๆ ล้อ      น ไจ ทาง ล ซี แบ ท้อง น ลุ้ ไท้ น แม่ ลู่ง ไค๊ ทึ ล ไซะ.
40005027	น ซื๊ง ซีง แน่ฌ๊า แบ เย้า ท ซอง ท ซ๊าง ไจ้ะ เว๊ แด       % 'เอโบ้ง แม๊ เอโบ้ง แว้ ล ฌี้'.
40005028	เมะ ยี๊ แด จ โล้ เอะ น ซื๊ง บี่ อี้ง      โพล้ง พี่ ล แฌ้ เล้ แคว่ กมืง ฌ้อง ล๊องก้อง เว๊      โพล้ง ล แฌ้ นอ เอโบ้ง เท่อ ลู่ง อ ซ้ะ พ้า ดี๊ กมืง ล แฌ้ นอ เย้า.
40005029	น เมะคลี๊ง เมะ ดึ้ เกม๊า น แม้ ท เด้บ้ะ นอ โอ้ง ทาง นย๊อง ไฆวะ-อ้ะ บะจือ ล โค๊. น ไพ้ะ น แย เฌ๊ฌ้อง ไฆวะ ล เม้ง นอ ฌี้ นี่ น กแช่ ด๊าง แฌ้ ม แบ ท จึ้ ล้าง ลู่ง มแนโฮะ พ้า ได้ะ.
40005030	น จูง เมะ ดึ้ เกม๊า น แม้ ท เด้บ้ะ นอ กล้างเทะ นย๊อง ไฆวะ-อ้ะ บะจือ ล โค๊. น ไพ้ะ น แย เฌ๊ฌ้อง ไฆวะ ล เม้ง นอ ฌี้ นี่ น กแช่ ด๊าง แฌ้ ล้าง มแนโฮะ พ้า.
40005031	ท ซอง ท ซ๊าง โอ ได้ะ ไจ้ะ เว๊ บี่ อี้ง      % 'โพล้ง พี่ ล แฌ้ เล้ เมะ นย๊อง ไฆวะ อ แม๊ นอ แบ เกล๊าง เอะ อ ไละ ท นย๊อง ไฆวะ แม๊ อ ไฌ่ ล เบง นอ'.
40005032	เมะ ยี๊ แด จ โล้ เอะ น ซื๊ง ซีง บี่ อี้ง      โพล้ง พี่ ล แฌ้ เล้ เมะ นย๊อง ไฆวะ อ แม๊ ลู่ง ท อ ไฌ่ อ แฌ้แพ อ กย้อง พี่ ล เมะ ท เอโบ้ง เอพะ แบ นอ      อ นอ ที๊ ซุ้~ๆ ดี๊ โพล้ง ล แฌ้ นอ ดึ้ เกม๊า กมืง ล แฌ้ นอ เอโบ้ง เท่อ เมะ แม้ ไท้ อ แว้ อ ซ๊าง. ดี๊ โพล้ง พี่ ล แฌ้ เล้ เมะ แม้ ก้ะ ดี๊ กมืง พี่ อ แบ ท นย๊อง ไฆวะ เย้า นอ โพล้ง ล แฌ้ นอ เอโบ้ง เอพะ เท่อ ปะ ล้อ.
40005033	น ซื๊ง ซีง แน่ฌ๊า แบ ปะ เย้า ท ซอง ท ซ๊าง ลู่ง ก พี๊ง ก พู๊ง อ ชู้ แค๊ อู้ ไจ้ะ เว๊ แด       % 'แม้ เฌ๊ฌ้อง น ท อืงล้าง ล ฌี้. พี่ น อืงล้าง เท่อ ดี๊ กแช่ แยว้ นอ แม้-อ้ะ เมาน่าง ล้อ'.
40005034	เมะ ยี๊ แด จ โล้ เอะ น ซื๊ง ซีง บี่ อี้ง      พี่ น อืงล้าง เท่อ ล เม้ง~ๆ นอ ชู ล้าง เว้ โย๊ น ซ้ะ ล ฌี้. เฆว้ง แบ ดี๊ มุ้คู ล ฌี้      อ ไฌ่ บี่ อี้ง ท มุ้คู เก กแช่ แยว้ อ ล่าง ชี๊น้าง ยู่แคว่ เท่อ.
40005035	ดี๊ ฌางคู ฌี้~ๆ เฆว้ง แบ อ เม้ง ล ฌี้      อ ไฌ่ บี่ อี้ง ฌางคู โคล๊ง คู เก กแช่ แยว้ อ คาง ไย่ ล่าง. ดี๊ เว่ง เยรูซเลง ฌี้~ๆ      เฆว้ง แบ อ เม้ง ล ฌี้      อ ไฌ่ บี่ อี้ง เว่ง เยรูซเลง นอ เมะ กแช่ แยว้ จ๊าวแพเดง ดู ทึ ล แฌ้ นอ อ เท่อ ล้อ.
40005036	ดี๊ น คูฆีง ฌี้~ๆ      เฆว้ง แบ-อ้ะ ล ฌี้      อ ไฌ่ บี่ อี้ง น ม ดึ้ เกม๊า น คูซู๊ง แอว้-อ้า ซ๊า-อ้า ล บ้อง ล ซี แบ.
40005037	'เมะ' นอ      ไจ้ะ-อ้ะ 'เมะ'. 'ล เมะ แบ' นอ      ไจ้ะ-อ้ะ 'ล เมะ แบ'. ไคล้-อ้ะ ฆวี๊ นอ แบ เย้า. ท ไคล้ แอ นี่ ล เอ้า แย๊ อี้ง นอ กึ ทาง นี่ ดี๊ ท อ้า ท ซ๊าง อ กแช่ ม้างโค้ไล่ นอ ล้อ.
40005038	น ซื๊ง แน่ฌ๊า แบ เย้า ท ซอง ท ซ๊าง ไจ้ะ เว๊ แด       % 'โพล้ง เมะ ชิ้ โบล น เมะ ล แพ้      ชิ้ โบล แก ไท้ โพล้ง อ เมะ ล แพ้. โพล้ง เมะ ดู โพะ น แซว๊ ล เบง      ดู โพะ แก ไท้ โพล้ง อ แซว๊ ล เบง'.
40005039	เมะ ยี๊ แด จ โล้ เอะ น ซื๊ง ซีง บี่ อี้ง      แม้ แก ไท้ โพล้ง พี่ อ แม้ ไพ้ะ แน้ ล ฌี้. โพล้ง เมะ เด้ น บุ้แพ้ อ ฆุ้ ล โค๊ นอ แกย ฆ้าง โย๊-อ้ะ อ จี ล โค๊ เด้าะ ปะ.
40005040	โพล้ง เมะ ฟ่อง นี่ น ไช๊ แย๊ โค๊ ล เบง นอ ลู่ง ซ่าง พ้า      เกล๊าง ฆึ โย๊-อ้ะ ดี๊ น ไช๊ ค๊อง โค๊ ล เบง ปะ.
40005041	ซึ้พู โรมา เมะ แคแน น ลี้ อวีง เอะ อ เท่อ อ ไย้ อ เบ้า เมาะ ล กีโล เกล้ นอ ลี้ โย๊-อ้ะ คี๊ง กีโล.
40005042	โพล้ง เมะ อางท่าง นี่ น เท่อ ล เม้ง~ๆ นอ เกล๊าง-อ้ะ เฆาะ. วีง แซย ไฆวะ น ซ้ะ ดี๊ โพล้ง พี่ อ แบ ซ้ะ อางล่อง นี่ น เท่อ ล แพ นอ ล ฌี้.
40005043	น ซื๊ง ซีง แน่ฌ๊า แบ เย้า ท ซอง ท ซ๊าง ไจ้ะ เว๊ แด       % 'น แบ เอ น ฌุ้เม้ง ฌุ้พาง      แช๊เมะ ไฌ๊ซ้ะ ดี๊ โพล้ง พี่ อ แช๊เมะ ไฌ๊ซ้ะ ดี๊ แน้'.
40005044	เมะ ยี๊ แด จ โล้ เอะ น ซื๊ง ซีง บี่ อี้ง      เอ โพล้ง พี่ อ แช๊เมะ ไฌ๊ซ้ะ ดี๊ น ซื๊ง      ชูแพ เท่อ ลู่ง โพล้ง พี่ อ แม้ น้ะ แม้ โน๊ง น ซื๊ง ล แพ นอ อ ฌ่าง.
40005045	น ซื๊ง แม้-อ้ะ บี่ อี้ง ฌ้อง นอ น ซื๊ง ม เก น แพ่ ลู่ง อ โอ มุ้คู ล แฌ้ นอ อ พู. อ ไฌ่ บี่ อี้ง น แพ่ แยว้ ดึ้ เกม๊า ท คู่ ล้าง แบ โพล้ง ฌี้ โพล้ง แอว้ ดี๊ โพล้ง อ้า โพล้ง ซ๊าง ที๊ ซุ้~ๆ ปะ ล้อ      ดี๊ ดึ้ เกม๊า ท เฌ๊ช้า ล้าง แบ โพล้ง โต้ โพล้ง ล้อง ดี๊ โพล้ง กไบล้ะ กแบล ล แพ นอ ที๊ ซุ้~ๆ ปะ ล้อ.
40005046	น ซื๊ง เมะ เอ ที่ โพล้ง พี่ อ เอ น ซื๊ง ล แพ นอ น ม นี่ แบ อ บลึ้ อ บลาง ซี บี่ จะ เล้. ทึ เมะ โพล้ง กิ้ นี่ ท อ ค๊อง แม้ เว๊ บี่ นอ ปะ ล้อ      เมะ เอะ-อ้า.
40005047	น ซื๊ง เมะ ไคล้เดิง โละ น ซ้ะ ที่ น ฌุ้เม้ง ฌุ้พาง ล แพ นอ น แม้ เท่อ ฌี้ นี่ โพล้ง อ แฌ้แพ ชี่-อ้า. ทึ เมะ โพล้ง ล แบ้ แยว้ แบ แม้ เว๊ บี่ นอ ปะ      เมะ เอะ-อ้า.
40005048	ท บี่ นอ น แบ เอ โพล้ง เลา เซิง เลา ซ้ะ บี่ ซุ้ น แพ่ แยว้ พี่ อ โอ ลู่ง มุ้คู เอ เว๊ นอ ล้อ.
40006001	พี่ น ซื๊ง แม้ โพะ ท ไฌะ ท ไฌ่ ล เม้ง~ๆ อ ไค๊ ลู่ง น แบ้ แยว้ อ กย้อง นอ แม้ ลู่ง โพล้ง อ เมะแซ พ้า บี่ ซุ้ โพล้ง ม แด แบ น ซื๊ง ล ฌี้. น ซื๊ง เมะ แม้ เท่อ บี่ นอ น ล นี่ แบ น แพ่ แยว้ ลู่ง อ โอ มุ้คู ล แฌ้ นอ อ บลึ้ อ บลาง แบ.
40006002	ท บี่ นอ ลู่ง น เกล๊าง โพล้ง พี่ ท น้ะ แบ-อ้ะ อ เท่อ ล เม้ง~ๆ อ โท้ นอ ทู เซ๊ เว้ น นุ้ บี่ ซุ้ โพล้ง เมะ โต้ ซ้ะ ไก ล แพ นอ แม้ เว๊ ล ฌี้. อ ซื๊ง เว๊ นอ แม้ เว๊ ลู่ง ท แพโซง อ ล่าง พ้า ดี๊ ลู่ง โพล้ง อ เกล้ เด้า เช้า พ้า บี่ ซุ้ โพล้ง ม อางปฆ้า แบ-อ้ะ. ยี๊ แด จ โล้ เอะ น ซื๊ง โต้~ๆ ล้อ      อ ซื๊ง เว๊ แด ล แพ นอ นี่ แบ ท อ บลึ้ อ บลาง ฆวี๊ นอ ล้อ.
40006003	นี๊ แด พี่ น เกล๊าง โพล้ง พี่ ท น้ะ แบ-อ้ะ อ เท่อ ล เม้ง~ๆ นอ      น ฌุ้พาง เท่ง~ๆ ดี๊ แน้ ฌี้~ๆ      เกม๊า อ ซีงแฌ๊ ฌู แน้ ล ฌี้.
40006004	เกล๊าง กโช้-อ้ะ เฆาะ. พี่ น แม้ กโช้ เท่อ ล เม้ง~ๆ นอ น แพ่ แยว้ แด เว๊ ฌ้อง ม เกม๊า แน้ ท อ บลึ้ อ บลาง นอ ล้อ.
40006005	พี่ น ซื๊ง ชูแพ เท่อ นอ แม้ แบ-อ้ะ บี่ ซุ้ โพล้ง เมะ โต้ ซ้ะ ไก ล แพ นอ ล ฌี้. อ ไฌ่ บี่ อี้ง อ ซื๊ง เว๊ เอ ดุ้ เว๊ ชี๊เทิง ชูแพ เท่อ ลู่ง ท แพโซง อ ล่าง พ้า ดี๊ ลู่ง เกล้ แท่ พี่ โพล้ง ไล่ล้อง แอ~ๆ บี่ ซุ้ โพล้ง ด๊าง มู๊ง ม แด แบ-อ้ะ. ยี๊ จ โล้ เอะ น ซื๊ง โต้~ๆ ล้อ      อ ซื๊ง เว๊ แด ล แพ นอ นี่ แบ ท อ บลึ้ อ บลาง แด อ กแช่ เว๊ เย้า.
40006006	พี่ น ชูแพ เท่อ นอ ไท้ นึ ฆ้าง ลู่ง เด้า พ้า แย๊ โค๊ อู้ ล แฌ้ ล้อ      ฌ้อง กาไบ้ะ เกล้ พ้าแย๊ ชูแพ เท่อ ดี๊ น แพ่ แยว้ พี่ โพล้ง ล แด-อ้ะ แบ นอ. พี่ น แม้ กโช้ เท่อ ล เม้ง~ๆ นอ น แพ่ แยว้ แด เว๊ ฌ้อง ม เกล๊าง แน้ ท อ บลึ้ อ บลาง นอ ล้อ.
40006007	พี่ น ซื๊ง ชูแพ เท่อ นอ ไคล้ เท่อ ล้างละ เป้าะแป้ะ บี่ ซุ้ ดี๊ โพล้ง ล แบ้ แยว้ แบ ล แพ นอ แม้ เว๊ ล ฌี้      อ ไฌ่ บี่ อี้ง อ ซื๊ง เว๊ ช๊องมอง เว๊ ไคล้ เท่อ แอ~ๆ นอ เท่อ ม ช๊องแน-อ้ะ นอ.
40006008	แม้ บี่ ซุ้ อ ซื๊ง เว๊ ล ฌี้ อ ไฌ่ บี่ อี้ง ท เม้ง เล้ พี่ อ เกิ้ง ดี๊ น แบ นี่ แบ-อ้ะ นอ น แพ่ แยว้ ซีงแฌ๊ วี่ง เว๊ ลู่ง น ล อางท่าง ได้ะ แบ เย้า.
40006009	น ซื๊ง ซีง เมะ ชูแพ เท่อ นอ ชูแพ-อ้ะ บี่ อี้ง      ก แพ่ โอ ลู่ง มุ้คู-เอ้อ เกม๊า เต้ โพล้ง โบง ทาง แบ้ ทาง แน้ กุ้ อ แฌ้ ล้อ.
40006010	เกม๊า เต้ น เฌ๊ ยู่แคว่ ฌางคู โคล๊ง คู ท้อง อ เลา. ท มุ้คู พู ชู่ง แน้ บี่ จะ เล้ นอ เกม๊า เต้ โพล้ง ฌางคู คู ชู่ง แน้ บี่ นอ ปะ ล้อ.
40006011	เกม๊า เต้ ก โอ ดี๊ ท อาง ท โอ้ กู้ง กุ้ อ นี้ง นอ ล้อ.
40006012	พี่ ก แม้ ไพ้ะ แบ แน้ นอ ทื๊ง นี่ นะ นี่-อ้ะ ล ฌี้. บี่ ซุ้ ดี๊ โพล้ง แม้ ไพ้ะ แบ เฆ้อ นอ ก ล ทื๊ง นี่ นะ นี่ แบ ปะ ล้อ.
40006013	เกม๊า เต้ ก แบ ท ลองดุ้ น้ะ ล ฌี้ แบ เด้าะ เกม๊า เต้ ก พ้อง ไฆวะ ดี๊ ท อ้า ท ซ๊าง อ กแช่ ม้างโค้ไล่ นอ ล้อ.
40006014	โพล้ง เมะ แม้ ไพ้ะ แม้ แม แบ น ซื๊ง นอ      น ซื๊ง เมะ ล ทื๊ง นี่ นะ นี่ อ ท ไพ้ะ ท แม แบ นอ      น แพ่ แยว้ พี่ อ โอ ลู่ง มุ้คู ล ทื๊ง นี่ นะ นี่ น ท ไพ้ะ ท แม แบ ปะ ล้อ.
40006015	แบ เด้าะ น เมะ ทื๊ง นี่ นะ นี่ โพล้ง อ ท ไพ้ะ ท แม นอ น แพ่ แยว้ พี่ อ โอ ลู่ง มุ้คู ม ทื๊ง นี่ นะ นี่ น ท ไพ้ะ ท แม ปะ ล้อ.
40006016	พี่ น ซื๊ง โก้ง อาง มี้ อ แค๊ นอ แม้ น เมะอึ้ แน๊ฆึ บี่ ซุ้ โพล้ง เมะ โต้ ซ้ะ ไก ล แพ นอ แม้ เว๊ ล ฌี้. อ ซื๊ง เว๊ แม้ ดุ้ อ เมะ บี่ ซุ้ อ ล้างบย้ะ ดี๊ มี้ บี่ ซุ้ โพล้ง ม ซีงแฌ๊ เว๊ อ โก้ง อาง มี้. ยี๊ จ โล้ เอะ น ซื๊ง โต้~ๆ ล้อ      อ ซื๊ง เว๊ ซีง ล แพ นอ นี่ แบ ท อ บลึ้ อ บลาง แด อ กแช่ เว๊ เย้า.
40006017	ลู่ง น โก้ง อาง มี้ นอ ควี๊ง ทาง น คู      แพล่ ทาง น เมะ
40006018	บี่ ซุ้ โพล้ง อ แฌ้แพ ล ซีงแฌ๊ ฌู แน้ น่าง แฌ้ แบ พี่ น โก้ง อาง เท่อ นอ. น แพ่ แยว้ พี่ โพล้ง แด-อ้ะ ล ซี แบ ล แฌ้ ล้อ ซีงแฌ๊ ฌู แน้. พี่ น แม้ กโช้ เท่อ ล เม้ง~ๆ นอ น แพ่ แยว้ แด เว๊ ฌ้อง ม เกล๊าง แน้ ท อ บลึ้ อ บลาง นอ ล้อ.
40006019	อางกี ซยอง น คอง น แซย้ ลู่ง น กแช่ อ ฌ่าง นอ ลู่ง ฌางคู โคล๊ง คู โย้ ล ฌี้      พี่ อ ม ทาง อี ซี ได้ะ      อ แฆ่ อาง ซี ได้ะ      ดี๊ ลู่ง เด้า พ้า โพล้ง ทาง อางฌูง นี่ ซี ได้ะ.
40006020	แบ เด้าะ อางกี ซยอง น คอง น แซย้ ลู่ง มุ้คู พี่ อ แฆ่ อาง ล ซี แบ      ทาง อี ล ซี แบ      ดี๊ โพล้ง อางฌูง ล ซี แบ นอ ล โค๊.
40006021	อ ไฌ่ บี่ อี้ง น คอง น แซย้ โอ พี่ จอง เล้ นอ น เซิง น ซ้ะ ม โอ พี่ นอ ปะ ล้อ.
40006022	เมะคลี๊ง นอ เก ล้องย่าง อ ท พ้าง. น เมะคลี๊ง เมะ ฌี้ นอ น กแช่ ด๊าง แฌ้ โอ ฆวี้ ดี๊ ท พ้าง.
40006023	แบ เด้าะ น เมะคลี๊ง เมะ ล ฌี้ แบ นอ น กแช่ ด๊าง แฌ้ ม โอ ลู่ง ท ไค้ะ แกล้. ท บี่ นอ ท พ้าง พี่ อ เกิ้ง โอ น ซ้ะ พ้า เมะ ไค้ะ ซ๊า ไฆวะ      ท ไค้ะ นอ ม ไค้ะ ชี่ ไค้ะ เล้.
40006024	โพล้ง ล โอ น่าง แฌ้ แบ พี่ ม แม้ เอะ เซงคู คี๊ง แฌ้ อ เท่อ ล พ๊า ฆ่าง นอ ซี      อ ไฌ่ บี่ อี้ง ม แช๊เมะ ดี๊-อ้ะ ล แฌ้ ม เอ เว๊ ล แฌ้      ม ทื๊ง แบ นะ แบ เว๊ ล แฌ้ ม ดึ้เดว เว๊ ล แฌ้. น เก กแช่ แยว้ อ เพล่ ดี๊ เก กลู เก จี้ อ เพล่ ล พ๊า ฆ่าง ล ซี แบ.
40006025	ท บี่ นอ จ โล้ เอะ น ซื๊ง ซีง บี่ อี้ง      แบคู่ แบโฌ้ เท่อ ลู่ง น ม อาง น ม โอ้ ล นี้ง แบ ล นี้ง อ ฌ่าง ล ฌี้      ดี๊ แบคู่ แบโฌ้ ลู่ง ไช๊ช้าง พี่ น ม ซุ้-อ้ะ นอ ล ฌี้. ท ม๊า นอ ล้างเปิ่ง ดู นี่ ท อาง ท โอ้ ได้ะ เมะ เอะ-อ้า. ล้องย่าง นอ ล้างเปิ่ง ดู นี่ ไช๊ช้าง ได้ะ      เมะ เอะ-อ้า.
40006026	น แคว่ แฆว่ ทู นอ      ล เซิง อาง เก้า อาง เท่อ แบ      ล อางกี ซยอง อางกี กวี้ง เว๊ ลู่ง พ๊าง พ้า แบ      แบ เด้าะ น ซื๊ง แพ่ แยว้ ลู่ง อ โอ มุ้คู ลื่ง อาง-อ้ะ. น ซื๊ง นอ อ ลื่ง ดู ฆวี้ ดู นี่ ทู นอ ได้ะ      เมะ เอะ-อ้า.
40006027	ลู่ง น ซื๊ง แกล้ โพล้ง โอ ล แฌ้~ๆ ชี่-อ้า พี่ ม แม้ แอ ทาง อ เนง ล โมง เด้าะ ซี      ทึ เมะ แบคู่ แบโฌ้ เท่อ ฌี้~ๆ.
40006028	น ซื๊ง แบคู่ แบโฌ้ เท่อ ลู่ง ท ซุ้ ท ก้อง นอ อ ฌ่าง แม้ เล้. แคว่ ดุ้ ท โพ๊ ลู่ง มแล แกล้ นอ โท๊ ทาง บี่ จะ เล้. ล แม้ เท่อ ล ช้ะ ซุ้ ไช๊ช้าง แบ.
40006029	แบ เด้าะ จ โล้ เอะ น ซื๊ง บี่ อี้ง      ทึ เมะ จ๊าวแพเดง ซาโลโม อ ท โอ ท ช๊อง ฌี้~ๆ ไต้ อ ซ้ะ ฌี้ บี่ ซุ้ ท โพ๊ ล แพ อี้ง ล ซี แบ.
40006030	ทึ เมะ นาง นอ กแช่ แยว้ แม้ ฌี้ เว๊ พี่ อ เก ได้ะ ล นี้ง แย๊ อี้ง. เมะ ลู่ง โฌ้ โคะ ม แบ ท ไควะ ล้าง ไฆวะ-อ้ะ มี อ้า พ้า ล้อ. น ซื๊ง ท ชู่ง ท นะ ปี๊ น้ะ เล้. กแช่ แยว้ ม ไต้ ฌี้ น ซื๊ง ลือ นี่ นอ ได้ะ      เมะ เอะ-อ้า.
40006031	ท บี่ นอ แบคู่ แบโฌ้ เท่อ ล ฌี้ พี่ น ม อาง ท เล้ โอ้ ท เล้ ดี๊ น ม ซุ้ ม ก้อง ท เล้.
40006032	อ ไฌ่ บี่ อี้ง โพล้ง ล แบ้ แยว้ แบ ล แพ นอ อางฆื๊ง นี่ ท ล เอ้า แย๊ อี้ง. แบ เด้าะ น แพ่ โอ ลู่ง มุ้คู ซีงแฌ๊ เว๊ เย้า น ซื๊ง เกิ้ง นี่ แบ-อ้ะ กุ้ อ เม้ง.
40006033	แบ เด้าะ อางฆื๊ง นี่ ก้ะ กแช่ แยว้ อ มื่ง อ บ้าง ดี๊ ท แม้ ลู่ง อ แบ อ ซ้ะ นอ ท้อง อ ฌ้อง แบ~ๆ      ฌ้อง น ม นี่ แบ ก้ะ ท ล เอ้า แย๊ อี้ง กุ้ อ เม้ง.
40006034	ท บี่ นอ แบคู่ แบโฌ้ เว้ เท่อ ลู่ง โฌ้ ล นี้ง อ ฌ่าง ล ฌี้. ท้อง ลู่ง โฌ้ ล นี้ง นอ ท แบคู่ แบโฌ้ โอ แอ เย้า. มื่ง กุ้ อ นี้ง นอ ท แก ท เฌ้ โอ แอ เย้า      แม้ แอ ทาง-อ้ะ ล ฌี้.
40007001	ต้ะเซ๊ง โพล้ง ล ฌี้      ฌ้อง กแช่ แยว้ ล ต้ะเซ๊ง น ซื๊ง แบ ปะ.
40007002	อ ไฌ่ บี่ อี้ง น ต้ะเซ๊ง แบ โพล้ง บี่ จะ เล้ นอ กแช่ แยว้ ม ต้ะเซ๊ง น ซื๊ง บี่ นอ ล้อ. น ซื๊ง แม้ เอะ โพล้ง บี่ เล้ นอ กแช่ แยว้ ม แม้ เอะ น ซื๊ง บี่ นอ ล้อ.
40007003	แบ ท เล้ น แคว่ เซง มูง ลู่ง น ด๊างพื่งวี่ อ เมะคลี๊ง พ้า      แบ เด้าะ เซง ด๊าง กึ้ โอ ลู่ง น เมะคลี๊ง พ้า นอ น ล แด แบ.
40007004	แบ ท เล้ น ไคล้ ดี๊ น ด๊างพื่งวี่ ซี บี่ อี้ง      'เกม๊า จ ควิ้ ทาง ไฆวะ เซง มูง ลู่ง น เมะคลี๊ง พ้า นอ'. เต้~ๆ ล พ๊า ฆ่าง นอ เซง ด๊าง กึ้ โอ น เมะคลี๊ง พ้า.
40007005	โพล้ง เมะ โต้ ซ้ะ ไก-เอ้อ      แม้ ไฆวะ เซง ด๊าง กึ้ ลู่ง น เมะคลี๊ง พ้า นอ แบ~ๆ      ฌ้อง น ม แด เท่อ ล้างที๊ง พี่ น ม ควิ้ ทาง ไฆวะ เซง มูง ลู่ง น ด๊างพื่งวี่ อ เมะคลี๊ง พ้า ซี ล้อ.
40007006	ท ฌี้ ท แอว้ นอ ไควะ ล้าง เอะ ทวีง ล ฌี้           แบ ซีง ลู่ง ม แกย ไท้ อ ซ้ะ ไอ แน้. โล่ง โกย นอ ไควะ ล้าง เอะ ทุ้ ล ฌี้      แบ ซีง ลู่ง ม ไย่เละ ค๊างพะ เว๊ นอ ล้อ.
40007007	อางท่าง ฌ้อง น ม นี่. อางฆื๊ง ฌ้อง น ม แด. ดู เซ๊ ฌ้อง ม อุ้พ้ะ ทาง เอะ น ซื๊ง.
40007008	อ ไฌ่ บี่ อี้ง โพล้ง กุ้ อ แฌ้ พี่ อ อางท่าง เท่อ นอ ม นี่ แบ เว๊. กุ้ อ แฌ้ พี่ อ อางฆื๊ง เท่อ นอ ม แด แบ เว๊. ดี๊ กุ้ อ แฌ้ พี่ อ ดู เซ๊ เท่อ นอ ม อุ้พ้ะ ทาง เอะ-อ้ะ.
40007009	โพล้ง เล้ ลู่ง น ซื๊ง แกล้ พี่ อ เก ท อ แพ่ นอ      อ พู เมะ อางท่าง อาง มี้ ดี๊-อ้ะ      เกม๊า เว๊ อ อาง โล่ง โบ่.
40007010	เมะ ล เมะ แบ โค๊ อ พู เมะ อางท่าง อาง แยพู นอ เกม๊า เว๊ อ อาง ฌู่ง โบ่.
40007011	ทึ เมะ น ซื๊ง เก โพล้ง ท เด้บ้ะ ฌี้~ๆ      ซีงแฌ๊ เกม๊า เอะ น ซื๊ง พู ท อ ฌี้. ลือ นี่ อ นอ เมาะ ท เล้ น แพ่ แยว้ พี่ อ โอ ลู่ง มุ้คู ม เกล๊าง ท อ ฌี้ เอะ โพล้ง พี่ อ อางท่าง ดี๊-อ้ะ นอ ล้อ.
40007012	แม้ เอะ โพล้ง อ แฌ้แพ บี่ ซุ้ น แบ ซ้ะ เกม๊า โพล้ง อ แฌ้แพ แม้ เอะ น ซื๊ง. อ ไฌ่ บี่ อี้ง เซ๊งพ้า ท้างพ้า ดี๊ โม ไคล้ คิ้ กแช่ แยว้ ล แพ ซอง เว๊ บี่ นอ.
40007013	เกล้ โอ ล บ้อง อ ป้ะตู๊ง พ้ะเล่. โพล้ง พี่ อ โพะ เกล้ ล บ้อง นอ โอ แอ มะ      แบ เด้าะ เกล้ ล บ้อง นอ ลี้ ลู่ง มแนโฮะ พ้า. เกล้ แก อ ป้ะตู๊ง เอง โอ ปะ      โพล้ง พี่ อ อางฆื๊ง เว๊ ฌ้อง แด แบ เกล้ ล บ้อง นอ โอ แซย้ มะ      แบ เด้าะ เกล้ ล บ้อง นอ ลี้ ลู่ง ท ม๊า ล้างชู้ ล้างแกย. น แบ นึ ฆ้าง เกล้ ล บ้อง แย๊ นอ.
40007015	ปโล่ ล้าง น ซื๊ง ซ้ะ ดี๊ โม กไบล้ะ กแบล พี่ อ เฌ๊ ฌู น ซื๊ง. น แคว่-อ้ะ ลู่ง ค๊อง นอ แม้ อ ซ้ะ ฌี้~ๆ แบ ด้อง แกะ      แบ เด้าะ ลู่ง อ ซ้ะ พ้า แย๊ โค๊ นอ~ดู้ง แบ ด้อง ทวีง เม้ง.
40007016	น ม ซีงแฌ๊-อ้ะ ดี๊ อ ท แม้. โพล้ง ล ดิ้ นี่ ซไบ้ะ แซ ลู่ง ท ชูง ท เม ล้อง แบ. กูงเย้ แซ นอ โพล้ง ล ดิ้ นี่ เว๊ ลู่ง ไละ ซูงมีง ล้อง แบ.
40007017	เซง มื่งเทิง ฌี้ นอ อ แซ ฌี้ ล้อ. เซง มื่งเทิง ล ฌี้ แบ นอ อ แซ ล ฌี้ แบ ล้อ.
40007018	เซง มื่งเทิง ฌี้ อ แซ ล ฌี้ แบ นอ ซี เอะ. เซง มื่งเทิง ล ฌี้ แบ อ แซ ฌี้ นอ ซี เอะ.
40007019	เซง กุ้ อ เทิง พี่ อ แซ เมะ เก ทาง ล ฌี้ แบ นอ ม แบ ท เคา ล้าง ไฆวะ ไควะ ล้าง-อ้ะ มี อ้า พ้า.
40007020	ท~บี่ นอ โพล้ง เก โม กไบล้ะ กแบล ล แพ นอ น ม ซีงแฌ๊-อ้ะ ซี ดี๊ อ ท แม้ อ แซ นอ ล้อ.
40007021	โพล้ง พี่ อ เฆว้ง แบ แย้ ไจ้ะ เว๊      'กแช่-เอ้อ กแช่-เอ้อ' ล แพ นอ ม นึ ฆ้าง แบ กแช่ แยว้ อ มื่ง อ บ้าง ล ซี กุ้ อ แฌ้ แบ      แบ เด้าะ โพล้ง พี่ อ แม้ จ แพ่ ลู่ง อ โอ มุ้คู อ ซ้ะ ล แพ นอ ล้อ ม นึ ฆ้าง เว๊ ซี.
40007022	ลู่ง อ ท้อง มื่ง ล นี้ง พี่ กแช่ แยว้ ม ต้ะเซ๊ง เท่อ โคะ      โพล้ง แอ ฌ้อง ม ไคล้ ดี๊ แย้ ไจ้ะ เว๊      'กแช่-เอ้อ กแช่-เอ้อ      ก โล้ ล้าง กแช่ แยว้ อ ลู่ง อ แท๊ ลู่ง น เม้ง น แซ      ดี๊ ก โฌ๊ ไจ ทาง ไฆวะ ท มื้งแฆ่ ลู่ง น เม้ง น แซ      ดี๊ ก แม้ ท ล้ะ ท เล่ ลู่ง น เม้ง น แซ แอ ฌ้อง      เมะ เอะ-อ้า'.
40007023	ล พ๊า แย๊ นอ โคะ แย้ จ ม ไจ้ะ เอะ-อ้ะ บี่ อี้ง      'น ซื๊ง ล เก จ พู จ ลี้ง แบ เฆาะ ล้อ. โพล้ง แม้ ท อ้า ท ซ๊าง ซีง-เอ้อ      ไจ ไฆวะ ไวะ'.
40007024	ท บี่ นอ โพล้ง เล้ พี่ อ แน่ฌ๊า แบ จ ท ไคล้ ล แพ อี้ง ดี๊ แม้ โพะ เว๊ อ ไค๊      อ เว๊ นอ อางเพ๊ง ล้าง ดี๊ โพล้ง ลู่ง อ ไพ่ อ แซย๊ พี่ อ ไต้ ทาง อ เด้า เคิง ล้าง เฌงเทิง ท้อง ล้าง ลู่ง โล่ง แกล้.
40007025	ท เฌ๊ช้า ล้าง      ที๊ง ดู ล้าง      ท แม้ อ้า พ้ะดู อ ซ้ะ แบ เด้า. เด้า นอ ล ล้างฆ่อง แบ      อ ไฌ่ บี่ อี้ง เคิง ล้าง เฌงเทิง ท้อง ล้าง ลู่ง โล่ง แกล้. โอ เฌิ่ง โอ ค๊า นอ ล้อ.
40007026	แบ เด้าะ โพล้ง พี่ อ แน่ฌ๊า แบ จ ท ไคล้ ล แพ อี้ง ฌ้อง ล แม้ โพะ เว๊ อ ไค๊ แบ      อ เว๊ นอ อางเพ๊ง ล้าง ดี๊ โพล้ง เฌ๊ฌ้อง แม้ อ เด้า เคิง ล้าง เว๊ อ เทิง มิ้ คู.
40007027	ท เฌ๊ช้า ล้าง      ที๊ง ดู ล้าง      ท แม้ อ้า พ้ะดู อ ซ้ะ แบ เด้า. เด้า นอ ล้างฆ่อง เลา ปะ. เท่อ พี่ อ ล้างฆ่อง นอ ร้ะ มะ ล้อ".
40007028	พี่ กแช่ เยซู ซอง เท่อ บี่ อี้ง ทึ เย้า นอ โพล้ง ด๊าง มู๊ง ล้ะ เซิง ล้ะ ซ้ะ ดี๊ อ ท ซอง ท ซ๊าง.
40007029	อ ไฌ่ บี่ อี้ง กแช่ เยซู ซอง เท่อ ดี๊ อ ดู้ง อ ยาง       ล บี่ ซุ้ คู ซอง เท่อ เซ๊งพ้า ท้างพ้า ล แพ นอ ซอง เว๊ แบ.
40008001	พี่ กแช่ เยซู โอ ท ลู่ง คู เฌ๊ ไท้ ล้าง นอ โพล้ง แอ ฌ้อง โพะ เว๊ อ ไค๊.
40008002	ท่อง อ ช๊าง นอ โพล้ง แบ คีงเตา ล แฌ้ เฌ๊ ไคล้ะ ล้าง อ คาง ลู่ง กแช่ เยซู อ เมะแซ พ้า ไจ้ะ เว๊      "กแช่-เอ้อ น เมะ แบ ซ้ะ แม้ เช๊ง แย้ นอ น แม้ ซี ล้อ".
40008003	กแช่ เยซู เยา ฆ้าง อ จูง ทุ้ แบ โพล้ง ล แฌ้ นอ ฌ้อง ไจ้ะ เว๊ แด      "แบ ซ้ะ เว๊ เซ้อ. แบล แด เทา". ล ทีง ฆ่าง โพล้ง แบ คีงเตา ล แฌ้ นอ แบล โย๊ เว๊ เช๊ง เกล้งเน้ง นอ ล้อ.
40008004	ฌ้อง กแช่ เยซู ไจ้ะ เอะ-อ้ะ      "โล้ เอะ โพล้ง น่าง แฌ้ ล ฌี้. แบ เด้าะ ลี้ ฌู แยว้ อ คู อู้ เกม๊า อ กว้ะ แคว่ แน้ ฌ้อง เทว๊ ท โบง ท แบ้ พี่ โมเซ อางแม้เลา เว้ เว๊ บี่ ซุ้ เก ท แม้ไน เอะ โพล้ง กุ้ อ แฌ้ พี่ น แบล เย้า".
40008005	พี่ กแช่ เยซู ลี้ นึ ฆ้าง ลู่ง เฌง คาฟานาโอง พ้า นอ ซึ้คู โรมา ล แฌ้ เฌ๊ ฆ้าง อวีงซ้ะชู้ กแช่ เยซู ไจ้ะ เว๊ แด
40008006	"กแช่-เอ้อ จ เพล่ โอ ลู่ง เด้า พ้า ล แฌ้      ล เก แบ น้ะ มะ ล้อ      ว้ะ ล เก น่าง เม้ง ล้า แบ      แช๊ น้ะ".
40008007	กแช่ เยซู ไคล้ ช๊า-อ้ะ ไจ้ะ เว๊ แด      "จ ม ลี้ แม้ แบล-อ้ะ".
40008008	ซึ้คู ล แฌ้ นอ ไคล้ ช๊า กแช่ เยซู ไจ้ะ เว๊ แด      "กแช่-เอ้อ ล เมะ จ เก โพล้ง พี่ น เกิ้ง ลี้ จ เด้า พ้า แบ. แบ เด้าะ เกม๊า น อางแม้เลา ล ทีง      แบ เย้า. จ เพล่ อ ท แช๊ ม แบล ล้อ.
40008009	ยี๊ แด ปะ จ โอ ลู่ง ซึ้คู ดู อ พ๊างละ      แบ เด้าะ ซึ้พู โอ ได้ะ พี่ อ โอ ลู่ง จ พ๊างละ. จ เมะ โล้ เอะ โพล้ง ล แฌ้ อี้ง      'ลี้'      อ เว๊ ม ลี้. โล้ เอะ ล แฌ้ เด้าะ      'เฌ๊'      อ เว๊ ม เฌ๊. โล้ เอะ จ เพล่      'แม้ ท ล แพ อี้ง'      อ เว๊ แม้ ล้อ".
40008010	ท่อง กแช่ เยซู แน่ฌ๊า แบ เว๊ บี่ นอ ฌ้อง ล้ะ เซิง ล้ะ ซ้ะ เต้~ๆ      ไคล้ ดี๊ โพล้ง พี่ อ โพะ เว๊ อ ไค๊ ล แพ นอ ไจ้ะ เว๊ แด      "จ โล้ เอะ น ซื๊ง โต้~ๆ ล้อ      จ ล แด โพล้ง อ ท ชู่ง ท นะ เฌิ่ง ค๊า บี่ อี้ง น่าง พ๊า ได้ะ แบ. ทึ เมะ ลู่ง โพล้ง อี้งซลาเอง อ แกล้ ฌี้~ๆ      จ ล แด แบ ปะ ล้อ.
40008011	ยี๊ จ โล้ เอะ น ซื๊ง ซีง บี่ อี้ง      โพล้ง แอ ฌ้อง โอ ลู่ง มื่ง ทาง มื่ง นึ ล โค๊ ม เฌ๊ อาง ซกุ้ โอ้ ซกุ้ เท่อ ดี๊ อาบราฮาง ดี๊ อี้งซฮ้ะ ดี๊ ยาคุ้ ลู่ง กแช่ แยว้ อ มื่ง อ บ้าง นอ ล้อ.
40008012	แบ เด้าะ โพล้ง พี่ อ เกิ้ง โอ แบ มื่ง บ้าง ล กล้ะ แย๊ นอ ม แบ ท โฌ๊ ไจ ทาง ไฆวะ-อ้ะ ลู่ง ค๊อง โค๊ ท ไค้ะ ซ๊า แกล้. ท ล กล้ะ แย๊ นอ โพล้ง ม ฌางล้าง ย้าล้าง เอ้ง เม ช่อง แซว๊ น้ะ มะ ล้อ".
40008013	ฌ้อง กแช่ เยซู ไจ้ะ เอะ ซึ้คู ล แฌ้ นอ ไจ้ะ เว๊ แด      "ไท้ น เด้า แด เทา. ท กุ้ อ เม้ง ม เก ทาง โพะ น ท ชู่ง ท นะ อ ไค๊ นอ ล้อ". ซึ้คู อ เพล่ ล แฌ้ นอ แบล โย๊ ล ทีง ฆ่าง เฆาะ ล้อ.
40008014	พี่ กแช่ เยซู นึ ฆ้าง เปโต อ เด้า พ้า นอ แด เปโต อ มื้งแซย่ มืง ชู่งโฌะ.
40008015	กแช่ เยซู พอง เว๊ อ จูง ฌ้อง อ ท ชู่งโฌะ นอ แบล ซวะ ล้อ. ฌ้อง นอ กมืง เฌ้เทิง ลื่ง อาง ลื่ง โอ้ กแช่ เยซู นอ ล้อ.
40008016	ท้อง ลู่ง มื่งแฌ ล้าง ล โค๊ นอ โพล้ง เฌ๊ โซ๊ง โพล้ง แอ แฌ้ พี่ ท มื้งแฆ่ ทาง อ ล้อง ล แพ นอ ลู่ง กแช่ เยซู อ โอ. กแช่ เยซู โฌ๊ ไจ ทาง ไฆวะ ท มื้งแฆ่ ดี๊ อ ท ไคล้. ดี๊ โพล้ง ล เก ล โก้ แบ นอ อ เว๊ แม้ แบล ไท้ เว๊ เลา ปะ ล้อ.
40008017	อ เว๊ แม้ เท่อ อี้ง บี่ ซุ้ แม้ ชิ้เทา ไฆวะ อี้งซายา โม ไคล้ คิ้ กแช่ แยว้ ล แฌ้ อ ท ไคล้ พี่ อ ไจ้ะ เว้ เว๊       % "อ เว๊ นอ ยุ้ ไฆวะ เอะ ก ท โช๊งไก้ มี๊งน้าง ดี๊ โชะ ไฆวะ เอะ ก ท เจ้า ท แช๊ เลา ปะ ล้อ".
40008018	พี่ กแช่ เยซู แด โพล้ง แอ ฌ้อง ล มู๊ง โอ วะ ชวะ อ ฆ้อง นอ อ เว๊ โล้ เอะ อ พู อ ลี้ง เกม๊า เว๊ อ ค๊างฌะ ฆ้าง ปางเล แว่ โค๊ แพ้.
40008019	ล พ๊า แย๊ นอ คู ซอง เท่อ เซ๊งพ้า ท้างพ้า ล แฌ้ เฌ๊ ฌู กแช่ เยซู ไจ้ะ เว๊ แด      "คู-เอ้อ น ลี้ จอง ฌี้ จอง ฌี้ นอ จ ม ลี้ โพะ น ไค๊ กุ้ อ จอง".
40008020	กแช่ เยซู โล้ แบ-อ้ะ ไจ้ะ เว๊      "ทวีงโย่ โอ ดี๊ อ พ้า      ทู โอ ดี๊ อ ซวี๊ง      แบ เด้าะ โพล้ง ฌางคู พู ม อางกี ล้าง อ คู ล่าง ล โอ แบ".
40008021	โอ ล แฌ้ ได้ะ ลู่ง กแช่ เยซู อ พู อ ลี้ง อ แกล้ นอ โล้ เอะ กแช่ เยซู ไจ้ะ เว๊ แด      "กแช่-เอ้อ เกม๊า จ ไท้ เคิง ล้างบ้า ไฆวะ จ แพ่ อ จู แบๆ".
40008022	กแช่ เยซู ไจ้ะ เอะ-อ้ะ      "เฌ๊ โพะ จ ไค๊ แด เทา. เกม๊า โพล้ง ซี๊ง เคิง ล้างบ้า โพล้ง ซี๊ง แด เว๊".
40008023	ท่อง กแช่ เยซู ทาง คลี๊ง คู อ พู อ ลี้ง ล แพ นอ โพะ โย๊ เว๊ อ ไค๊.
40008024	ฌ้อง ท แม้ อ้า พ้ะดู อ ซ้ะ ท่อง ท๊อง ที๊ง อ บู้ง ทาง จึ้ ล้าง แบ คลี๊ง พ้า. แบ เด้าะ นอ กแช่ เยซู มี๊ง.
40008025	อ พู อ ลี้ง ล แพ นอ ลี้ บุ้ เฌ้เทิง กแช่ เยซู ไจ้ะ เว๊      "กแช่-เอ้อ แม้ช้า เฆ้อ ไช้ะ เซ้อ. ก เบ้า ม ล้าง จูง ซี๊ง เย้า".
40008026	กแช่ เยซู ไจ้ะ เอะ-อ้ะ      "แบ ท เล้ น ซื๊ง ซ้ะเม ซ้ะไพล้ เท่อ ย่าง อี้ง. น ท ชู่ง ท นะ ปี๊ น้ะ เล้". กแช่ เยซู เฌ้เทิง ทาง อางแม้เลา ลี้ง ดี๊ ปางเล      ฌ้อง ที๊ง อ บู้ง ดี๊ ลี้ง โอ ก้ะ เฌิ่งเพิ่ง เฆาะ ล้อ.
40008027	โพล้ง ล มู๊ง นอ ล้ะ เซิง ล้ะ ซ้ะ ล้อ      โล้ โละ อ ซ้ะ ไจ้ะ เว๊ แด      "อ เว๊ ล แฌ้ อี้ง บี่ ล จะ เล้. ทึ เมะ ลี้ง ดี๊ ที๊ง บู้ง ซีง ชู่ง เว๊ อ ลู่ง ประ".
40008028	พี่ กแช่ เยซู ค๊างฌะ ฆ้าง ปางเล แว่ โค๊ แพ้ ท้อง ลู่ง เฌง เกราซา อ ก ว้าง พ้า      ฌ้อง โพล้ง แคว๊ คี๊ง แฌ้ โอ ลู่ง ท แซวคู พ้า อ ล่าง ไจ ทาง เฌ๊ แบ จโคะ กแช่ เยซู. โพล้ง คี๊ง แฌ้ นอ ท มื้งแฆ่ ทาง อ ล้อง      ดู้ง เต้~ๆ ท่อง ท๊อง โพล้ง ลี้ เกล้ ไท้ เกล้ ล บ้อง นอ ล เบิง น่าง แฌ้ ล้า แบ.
40008029	ล ทีง ฆ่าง นอ อ ซื๊ง เว๊ แด กุ้ ซย้ะ เท่อ ไจ้ะ เว๊ แด      "กแช่ แยว้ อ พูแคว๊-เอ้อ น เฌ๊ อางฆื๊ง นี่ เท่อ ดี๊ เฆ้อ แม้ ท เล้. น ม เฌ๊ แม้ ปได้ วี่ง เฆ้อ พี่ ล ท้อง อ มื่ง อ แค๊ ได้ะ แบ นอ-อ้า".
40008030	ล เอะ ไย้ ดี๊ พี่ นอ แบ ทุ้ โอ ล มู๊ง แอ เต้~ๆ ไจ อางฆื๊ง อาง เท่อ.
40008031	ท มื้งแฆ่ ล แพ นอ อวีงซ้ะชู้ กแช่ เยซู ไจ้ะ เว๊ แด      "พี่ น ม โฌ๊ ไจ ทาง ไฆวะ เฆ้อ อี้ง      เกม๊า ก ทาง ก้ะ ทุ้ ล แพ นอ อ ล้อง".
40008032	กแช่ เยซู ไคล้ ช๊า ท มื้งแฆ่ ล มู๊ง นอ ไจ้ะ เว๊ แด      "ไจ ไฆวะ ไวะ". ท มื้งแฆ่ ล แพ นอ ไจ ไฆวะ ทาง ก้ะ ทุ้ ล แพ นอ อ ล้อง           ฌ้อง ซยู๊ ด๊าง มู๊ง เฆาะ พื๊ง ล้าง ลู่ง ท แพ้ ล้อง      ล้างเทะ ซี๊ง ลู่ง ปางเล พ้า เลา ปะ ล้อ.
40008033	โพล้ง ลื่ง ทุ้ ล มู๊ง นอ ไท้ ซยู๊ ไท้ ลู่ง เฌง พ้า อางโล๊ไท้ เอะ โพล้ง กุ้ อ เม้ง พี่ อ เก ทาง อ ซ้ะ ดี๊ โพล้ง พี่ ท มื้งแฆ่ ทาง อ ล้อง ล แพ นอ ล้อ.
40008034	โพล้ง ด๊าง เฌง เฌ๊ ฌู กแช่ เยซู. ท่อง อ แด เว๊ ฌ้อง อวีงซ้ะชู้ กแช่ เยซู เกม๊า เว๊ อ ไจ ทาง แด ไฆวะ อ ที๊ง อ ค่าง พ้า นอ ล้อ.
40009001	กแช่ เยซู ทาง คลี๊ง คู ค๊างฌะ ฆ้าง ที๊ง แว่ โค๊ แพ้ ท้อง อ กแช่ อ เฌง.
40009002	ฌ้อง โพล้ง เฌ๊ ยุ้ โพล้ง แคว๊ ซี๊ง ล ไก้ ม๊า ล ไก้ ล แฌ้      มี๊งน้าง ลู่ง อ เชา พ้า บี่ นอ เฌ๊ ฌู กแช่ เยซู. ท่อง กแช่ เยซู แด แบ อ ซื๊ง เว๊ ซีง อ ท ชู่ง ท นะ นอ โล้ เอะ โพล้ง ซี๊ง ล ไก้ ม๊า ล ไก้ ล แฌ้ นอ ไจ้ะ เว๊      "แคว๊ โจ้ -เอ้อ เกม๊า น เซิง มึ ซ้ะ มึ-อ้ะ แด เทา. น ท เด้บ้ะ ล แพ นอ แบ ท แม้ ไฆวะ-อ้ะ เย้า".
40009003	คู ซีง ซอง เท่อ เซ๊งพ้า ท้างพ้า แบ แฌ้~ๆ นอ ช๊องมอง เว๊ ลู่ง อ ซ้ะ พ้า      "โพล้ง ล แฌ้ อี้ง ดึ้เดว ทื่งแช้ กแช่ แยว้ เม้อ".
40009004	แบ เด้าะ กแช่ เยซู ซีงแฌ๊ อ ซื๊ง เว๊ อ ท ช๊องมอง ไจ้ะ เอะ เว๊      "แบ ท เล้ น ช๊องมอง อ้า เท่อ ลู่ง น ซ้ะ พ้า.
40009005	พี่ จ ม ไจ้ะ      'น ท เด้บ้ะ แบ ท แม้ ไฆวะ เลา ปะ เย้า'      ดี๊ ม ไจ้ะ      'เฌ้เทิง ทาง ไจ แด เทา'      ท ไคล้ คี๊ง ทีง อี้ง พี่ ล ทีง เล้ ม โย๊.
40009006	แบ เด้าะ บี่ ซุ้ น ซื๊ง ม ซีงแฌ๊ โย๊-อ้ะ โพล้ง ฌางคู พู โอ ดี๊ อ ดู้ง อ ยาง พี่ ม แม้ พ้อง พลิ้ ไฆวะ ท เด้บ้ะ ซี ลู่ง ฌางคู โคล๊ง คู โย้"      ฌ้อง กแช่ เยซู โล้ แบ โพล้ง ซี๊ง ล ไก้ ม๊า ล ไก้ ล แฌ้ นอ ไจ้ะ เว๊      "เฌ้เทิง ทาง      โชะ ทาง น เชา ไท้ น เด้า แด เทา".
40009007	อ เว๊ แด เฌ้เทิง ทาง ไท้ อ เด้า ไวะ.
40009008	ท่อง โพล้ง ล มู๊ง แด แบ เว๊ บี่ นอ อ ซื๊ง เว๊ ซ้ะเม เว๊      ไจ้ะ บลึ้ อางปฆ้า ทาง กแช่ แยว้ พี่ อ ดึ้ เกล๊าง อ ดู้ง อ ยาง เอะ กโพล้ง บี่~นอ.
40009009	พี่ กแช่ เยซู ไจ แด ไฆวะ พี่ นอ แด โพล้ง กิ้ นี่ ท อ ค๊อง ล แฌ้ อ แคว๊ อ เม้ง ม้ะทู ชี๊น้าง ลู่ง ท กิ้ นี่ ท อ ค๊อง อ ล่าง. กแช่ เยซู โล้ แบ-อ้ะ      "เฌ๊ โพะ จ ไค๊ ไช้ะ". ม้ะทู ชี๊เทิง ทาง ลี้ โพะ ก้ะ เว๊ อ ไค๊ ไวะ.
40009010	ลู่ง ไค๊ นอ กแช่ เยซู อาง มี้ ลู่ง ม้ะทู อ เด้า พ้า. โพล้ง กิ้ นี่ ท อ ค๊อง ดี๊ โพล้ง ท เด้บ้ะ แอ แฌ้ ล มู๊ง เฌ๊ อาง ซยอง มี้ ดี๊ กแช่ เยซู ดี๊ อ พู อ ลี้ง ซีง ล แพ นอ ปะ.
40009011	โพล้ง ฟารีซี ล แพ นอ แด เว๊ ฌ้อง ไจ้ะ เอะ กแช่ เยซู อ พู อ ลี้ง      "แบ ท เล้ น ซื๊ง คู อาง ซยอง มี้ ดี๊ โพล้ง กิ้ นี่ ท อ ค๊อง ดี๊ โพล้ง ท เด้บ้ะ".
40009012	ท่อง กแช่ เยซู แน่ฌ๊า แบ เว๊ บี่ นอ ฌ้อง ไจ้ะ เว๊      "โพล้ง โอ มึ~ๆ ล แพ นอ ล แบ ซ้ะ โม๊ แบ      แบ เด้าะ เมะ โพล้ง ล เก ล โก้ แบ แบ ซ้ะ เว๊ ล้อ.
40009013	เกม๊า น ไฌ่ ไท้ ไละ ฌี้ ไละ แอว้ ล โท้ แย๊ พี่ กแช่ แยว้ ไจ้ะ เว๊       % 'จ แบ ซ้ะ น ย๊างซ้ะ แบ โพล้ง. จ ล แบ ซ้ะ ท ลื่ง ทาง แบ'.       ล เมะ จ เฌ๊ กุ้ นี่ โพล้ง พี่ อ ฌี้ อ แอว้ เย้า ล แพ นอ แบ      แบ เด้าะ จ เฌ๊ กุ้ นี่ โพล้ง ลือ เท่อ แจว เท่อ ล แพ นอ ล้อ".
40009014	ฌ้อง โยฮาง พี่ อ แม้ ท ไฌ่ จูง ที๊ง ล แฌ้ นอ อ พู อ ลี้ง เฌ๊ ฌู กแช่ เยซู ไจ้ะ เว๊ แด      "แบ ท เล้ ก เว๊ ดี๊ โพล้ง ฟารีซี ซีง ก โก้ง อาง มี้      แบ เด้าะ น พู น ลี้ง ซีง ล แพ นอ ล แม้ บี่ นอ แบ".
40009015	กแช่ เยซู ไคล้ ช๊า เว๊ แด      "เม้ากแช่ แคว๊ อ ฌุ้พาง ซีง แบ มอง แบ ม้ะ เท่อ พี่ อ เว๊ โอ ซกุ้ ดี๊ อ ซื๊ง เว๊ ได้ะ นอ โบ่. แบ เด้าะ ม โอ ล นี้ง พี่ เม้ากแช่ แคว๊ ม แบ ท ทึ้ พ้ะ ไฆวะ ดี๊ อ ฌุ้พาง      ฌ้อง อ ซื๊ง เว๊ ซีง ม โก้ง อาง มี้ นอ ล้อ.
40009016	โพล้ง ล โอ น่าง แฌ้ แบ พี่ ม แม้ นี่ ตไก้ยะ อ ซ๊าง ช้ะด้ะ ก้ะ ไช๊แค่ ล่างลี้ง ล้อง. อ ไฌ่ บี่ อี้ง ตไก้ยะ พี่ อ ช้ะด้ะ ทาง เว๊ ล ไก้ นอ ม ไซว้ะ ดี๊ ม แม้ ยะ เล่ ทาง ไช๊แค่ ล่างลี้ง น้ะ เด้าะ.
40009017	โพล้ง ล ควี้ง ล้าง ซไบ้ะ แซ ที๊ง อ ซ๊าง ลู่ง โทง ตไพ้ะ อ ล่างลี้ง พ้า แบ. เมะ แม้ บี่ นอ โทง ตไพ้ะ ม เทะพ้ะ. ซไบ้ะ แซ ที๊ง ม ล้างคึ้ ดี๊ โทง ตไพ้ะ นอ ม เฌ๊ฌ้อง. แบ เด้าะ โพล้ง ควี้ง ล้าง ซไบ้ะ แซ ที๊ง อ ซ๊าง ลู่ง โทง ตไพ้ะ อ ซ๊าง พ้า      ฌ้อง คี๊ง เม้ง ม โอ ฌี้ บี่ ซุ้~ๆ ซี นอ ล้อ".
40009018	พี่ กแช่ เยซู ไคล้ เท่อ ดี๊ โพล้ง ได้ะ นอ โพล้ง ยู่แคว่ เท่อ ล แฌ้ เฌ๊ ฆ้าง ไคล้ะ ล้าง อ คาง ลู่ง กแช่ เยซู อ เมะแซ พ้า ฌ้อง ไจ้ะ เว๊ แด      "จ พูมืง ซี๊ง ค๊องเนง อี้ง ได้ะ ล้อ. แบ เด้าะ เกม๊า น ลี้ อางกี ล้าง น จูง ลู่ง อ ล้อง นอ ไช้ะ. ฌ้อง อ เว๊ ม เฌ้เทิง ม๊า ทาง ไท้ ล้อ".
40009019	กแช่ เยซู เฌ้เทิง ทาง ลี้ โพะ เว๊ อ ไค๊ ไวะ. อ พู อ ลี้ง ล แพ นอ ซีง ลี้ โพะ เว๊ อ ไค๊ ปะ.
40009020	ลู่ง โพล้ง อ แกล้ นอ โพล้ง มืง โอ ล แฌ้ แบ ท แช๊ แด ล้าง ซ้ะ นี่ ล ชี๊ง คี๊ง เนง เย้า      เฌ๊ ชวี๊ง ไพละ อ ซ้ะ ลู่ง กแช่ เยซู อ ล่างไค๊      ฌ้อง ทุ้ แบ กแช่ เยซู อ ไช๊ นวี๊ง.
40009021	อ เว๊ ช๊องมอง เว๊ ลู่ง อ ซ้ะ พ้า      "จ เมะ ทุ้ แบ ที่ อ ไช๊ ฌี้~ๆ นอ จ ท แช๊ ม แบล ล้อ".
40009022	กแช่ เยซู แกย ไท้ อ ซ้ะ แด โย๊ เว๊ ไจ้ะ เว๊ แด      "น่าง มืง-เอ้อ       เกม๊า น เซิง มึ ซ้ะ มึ-อ้ะ แด เทา. ลู่ง น ท ชู่ง ท นะ อ กย้อง นอ น แบล เย้า". ล ทีง ฆ่าง กมืง ล แฌ้ นอ อ ท แช๊ แบล เมาน่าง นอ ล้อ.
40009023	พี่ กแช่ เยซู ลี้ ท้อง ลู่ง โพล้ง ยู่แคว่ เท่อ ล แฌ้ อ เด้า นอ แด โพล้ง อูง ปี้ง ดี๊ โพล้ง เซ๊ ทาง เซ๊ ล้าง ลู่ง โพล้ง ซี๊ง ล แฌ้ นอ อ กย้อง.
40009024	กแช่ เยซู ไคล้ ดี๊ อ ซื๊ง เว๊ ซีง ไจ้ะ เว๊ แด      "ไจ ไฆวะ. พืงแซ มืง ล แฌ้ อี้ง นอ ล ซี๊ง แบ      มี๊ง ล้อ". โพล้ง ล มู๊ง นอ นี่ง แบ พะแล้ กแช่ เยซู.
40009025	แบ เด้าะ ท่อง อ เกม๊า โพล้ง ไจ ทาง ไฆวะ ฌ้อง เย้า นอ กแช่ เยซู ลี้ ฆ้าง พอง พืงแซ มืง ล แฌ้ นอ อ จูง      ฌ้อง อ เว๊ เฌ้เทิง ม๊า ทาง ไท้.
40009026	พี่ กแช่ เยซู แม้ เท่อ บี่ นอ แซ้ แบ โพล้ง อ แน่ เฆ้ง ค่าง ล เบง นอ ล้อ.
40009027	พี่ กแช่ เยซู ไจ แด ไฆวะ พี่ นอ ฌ้อง โพล้ง แคว๊ อ เมะโบล คี๊ง แฌ้ เฌ๊ ช่อง กแช่ เยซู กุ้ ซย้ะ เท่อ ไจ้ะ เว๊ แด      "ดาเว อ พูแคว๊ -เอ้อ ย๊างซ้ะ แบ เฆ้อ ไช้ะ".
40009028	ท่อง กแช่ เยซู นึ ฆ้าง เด้า พ้า ฌ้อง นอ โพล้ง อ เมะโบล คี๊ง แฌ้ นอ เฌ๊ ฆ้าง ฌู-อ้ะ. กแช่ เยซู อางจ้ะ-อ้ะ      "น ซื๊ง นะ เก ชี่ โบ่ พี่ จ แม้ แบล น ซื๊ง ซี นอ". อ ซื๊ง เว๊ ไคล้ ช๊า เว๊      "ก นะ เก เซ้อ กแช่-เอ้อ".
40009029	ฌ้อง กแช่ เยซู ทุ้ แบ อ ซื๊ง เว๊ อ เมะคลี๊ง ไจ้ะ เอะ เว๊      "เกม๊า เก ทาง บี่ ซุ้ น ท ชู่ง ท นะ นอ".
40009030	ฌ้อง อ ซื๊ง เว๊ ซีง อ เมะ แด ไท้ เท่อ ซี. กแช่ เยซู อางแม้เลา-อ้ะ เมาน่าง ไจ้ะ เว๊ แด      "อางโล๊ไท้ เอะ โพล้ง น่าง แฌ้ ล ฌี้-อ้อ พี่ อ แบฆ้ะ ดี๊ แย้".
40009031	แบ เด้าะ ท่อง อ ซื๊ง เว๊ ไจ ทาง แด ไฆวะ พี่ นอ ฌ้อง เกม๊า กแช่ เยซู อ เม้ง ลื้อ แซ ท้อง เฆ้ง ค่าง ล เบง นอ ล้อ.
40009032	พี่ อ ซื๊ง เว๊ ซีง คี๊ง แฌ้ นอ พู่ ไจ ทาง แด ไฆวะ พี่ นอ โพล้ง เฌ๊ ฆ้าง ฌ้า โพล้ง ไคล้ ล ซี แบ ท มื้งแฆ่ ทาง อ ล้อง ล แฌ้ ลู่ง กแช่ เยซู อ โอ.
40009033	ท่อง กแช่ เยซู โฌ๊ ไจ ทาง ไฆวะ ท มื้งแฆ่ ฌ้อง เย้า นอ โพล้ง ล แฌ้ นอ ไคล้ ซี ไท้ ล้อ. โพล้ง ล มู๊ง นอ ล้ะ เซิง ล้ะ ซ้ะ โล้ โละ อ ซ้ะ ไจ้ะ เว๊ แด      "ก ล แด แบ น่าง ชุ้ ได้ะ แบ ท แม้ อ ซ้ะ บี่ อี้ง ลู่ง โพล้ง อี้งซลาเอง อ แกล้ อี้ง".
40009034	แบ เด้าะ โพล้ง ฟารีซี ล แพ นอ ไจ้ะ เว๊      "อ เว๊ ล แฌ้ อี้ง โฌ๊ ไจ ทาง ไฆวะ ท มื้งแฆ่ ซี นอ เมะ เว๊ ท มื้งแฆ่ อ คูแซย่ เกล๊าง อ ดู้ง อ ยาง ล้อ".
40009035	กแช่ เยซู ลี้ ไจ เฌง ดู เฌง พู เฆ้ง กุ้ จอง      ซอง เท่อ ซ๊าง เท่อ ลู่ง ท แพโซง อ ล่าง พ้า      โล้ ล้าง ท ฌี้ อ ไฌ่ แบฆ้ะ ดี๊ กแช่ แยว้ อ มื่ง อ บ้าง      ดี๊ แม้ แบล เอะ โพล้ง อ ท เจ้า ท แช๊ กุ้ อ เม้ง นอ ล้อ.
40009036	พี่ กแช่ เยซู แด โพล้ง ล มู๊ง นอ อ เว๊ ย๊างเซิง ย๊างซ้ะ แบ เว๊      อ ไฌ่ บี่ อี้ง อ ซื๊ง เว๊ ซีง แบคู่ แบโฌ้ เท่อ ดี๊ แม้ช้า ล้าง อ ซ้ะ ล ซี แบ บี่ ซุ้ แกะ ล มู๊ง พี่ โพล้ง ล โอ ลื่ง-อ้ะ แบ.
40009037	กแช่ เยซู ไคล้ ดี๊ อ พู อ ลี้ง ไจ้ะ เว๊ แด      "บืง พี่ แบ เก้า-อ้ะ นอ แอ ฌ้อง      แบ เด้าะ โพล้ง เก้า เท่อ โอ แซย้ น้ะ.
40009038	ท บี่ นอ เกม๊า น ซื๊ง อวีงซ้ะชู้ กแช่ แยว้ พี่ อ เก ฆึ้ อ กแช่ เกม๊า อ โซ๊ง โพล้ง เก้า เท่อ ล แพ นอ ลี้ เก้า เอะ อ บืง นอ ล้อ".
40010001	กแช่ เยซู กุ้ นี่ อ พู อ ลี้ง ล ชี๊ง คี๊ง แฌ้ เฌ๊ ลู่ง อ โอ      ฌ้อง เกม๊า เว๊ โอ ดี๊ อ ดู้ง อ ยาง โฌ๊ ไจ ทาง ไฆวะ ท มื้งแฆ่ ซี ดี๊ แม้ แบล ท เจ้า ท แช๊ กุ้ อ เม้ง ซี.
40010002	อ เพล่ ดู ล ชี๊ง คี๊ง แฌ้ นอ อ เม้ง โอ บี่ อี้ง      อ วี่งคู ล แฌ้ อ เม้ง ซีโมง พี่ อ กุ้ ก้ะ เว๊ เปโต นอ ดี๊ อ พื่ง แคว๊ อางตรู      ยาเก้า ดี๊ อ พื่ง แคว๊ โยฮาง พี่ อ เก เซเบดี อ พู
40010003	ฟีลิ้ ดี๊ บาโทโลมยู      โทม้ะ ดี๊ ม้ะทู พี่ อ เก โพล้ง กิ้ นี่ ท อ ค๊อง      ยาเก้า พี่ อ เก อาฟีโย อ พู      ดี๊ ทาเดโย
40010004	ซีโมง พี่ อ เอ อ ที๊ง อ ค่าง ฌี้ มะ ดี๊ ยูด้ะ คารีโย พี่ อ แม้ช้า โพล้ง พอง นี่ กแช่ เยซู ล แฌ้ นอ.
40010005	โพล้ง ล ชี๊ง คี๊ง แฌ้ อี้ง กแช่ เยซู เจ่-อ้ะ เกม๊า อ ไจ ทาง ดี๊ อางแม้เลา เว๊ ไจ้ะ เว๊      "ลี้ ลู่ง โพล้ง พี่ อ ล เมะ เก โพล้ง ยู แบ อ โอ ล ฌี้      ดี๊ ลี้ นึ ฆ้าง แบ โพล้ง ซมารียา อ เฌง อ ฆ๊าง ล ฌี้.
40010006	แบ เด้าะ ลี้ ลู่ง โพล้ง อี้งซลาเอง พี่ อ แบ ด้อง แกะ เฌ๊ พลุ้ ล แพ นอ อ โอ ม ฌี้ ล โค๊.
40010007	ลี้ โล้ ล้าง ละ ล้าง โย๊ เท่อ พี่ กแช่ แยว้ อ มื่ง อ บ้าง เฌ๊ เบ้า ทาง เย้า.
40010008	แม้ แบล โพล้ง แบ เจ้า แบ แช๊. โพล้ง ซี๊ง เย้า แม้ ม๊า ทาง ไท้-อ้ะ. โพล้ง แบ คีงเตา เกม๊า อ แบล ไท้ เช๊ง เกล้งเน้ง      ดี๊ โฌ๊ ไจ ทาง ไฆวะ ท มื้งแฆ่. น ซื๊ง ซีง นี่ แบ โปล้~ๆ      เกล๊าง โปล้~ๆ.
40010009	ลี้ โชะ ดี๊ น กลู น จี้ น่าง เม้ง ล ฌี้.
40010010	ไช๊ โทง ล ฌี้. โชะ ไช๊ช้าง ล ฌี้. นางเพ๊บ้อง ฌี้      คางไพ้ะ ฌี้~ๆ      โชะ น่าง เม้ง ล ฌี้. อ ไฌ่ บี่ อี้ง โพล้ง แม้เล้ง เท่อ นอ เกิ้ง ม นี่ แบ อ ท อาง ท โอ้ ล้อ.
40010011	ท่อง น ซื๊ง ลี้ ท้อง เฌง ดู ฌี้ เฌง พู ฌี้ อางฆื๊ง อางจ้ะ แคว่ แฆว่-อ้ะ โพล้ง พี่ ล แฌ้ เล้ พี่ ม ตองช้า ฮะช้า น ซื๊ง มึ นอ      ฌ้อง ลี้ เปิ่ง โอ ดี๊ โพล้ง ล แฌ้ แย๊ นอ ท้อง ลู่ง น ม ไจ แด ล กล้ะ แย๊ นอ โคะ.
40010012	พี่ น ซื๊ง ม ทาง เด้า พ้า นอ ชูแพ ไป๊ป้อง เอะ โพล้ง ล เด้า นอ อ เท่อ.
40010013	โพล้ง ล เด้า นอ เมะ ตองช้า ฮะช้า น ซื๊ง เกม๊า อ นี่ แบ ท มึ ท พ้า พี่ น เกล๊าง-อ้ะ นอ. แบ เด้าะ โพล้ง พี่ ล เด้า เล้ เมะ ล ตองช้า ฮะช้า น ซื๊ง แบ นอ ท มึ ท พ้า ม เฌ๊ ไท้ โอ ไท้ ดี๊ น กแช่ นอ ล้อ.
40010014	ลู่ง เฌง พ้า ฌี้ เด้า พ้า ฌี้ โพล้ง เมะ ล ตองช้า ฮะช้า น ซื๊ง แบ ดี๊ ล ช๊องแน น ลู่ง น แท๊ น่าง แฌ้ แบ นอ ไจ ทาง แด ไฆวะ ท ล กล้ะ นอ      ดี๊ ตเทะ ไฆวะ ฌางคู มูง พี่ อ บึ้ น คาง นอ.
40010015	จ โล้ เอะ น ซื๊ง โต้~ๆ ล้อ      ล นี้ง แย๊ พี่ กแช่ แยว้ ม ต้ะเซ๊ง เท่อ โคะ      เฌง โซโดง ดี๊ โกโมรา อ เตา อ แต๊ ม แซย้ นี่ เฌง ล เฌง นอ ล้อ.
40010016	จ เจ่ น ซื๊ง บี่ ซุ้ แกะ ลี้ ลู่ง ทวีง เม้ง อ แกล้. ท บี่ นอ แม้ แซย๊ น ซ้ะ บี่ ซุ้ ดี๊ ฌู่ง ดี๊ เกม๊า น เพา~ๆ เบ้~ๆ บี่ ซุ้ ทูลี่ง.
40010017	ปโล่ ล้าง น ซื๊ง ซ้ะ ดี๊ โพล้ง เมะ ฌี้ ไช้ะ. อ ไฌ่ บี่ อี้ง โพล้ง ม พอง นี่ น ซื๊ง ฌ้อง ม ลี้ ม้อง น ซื๊ง ลู่ง ซ่าง พ้า ดี๊ ม พลี น ซื๊ง ลู่ง ท แพโซง อ ล่าง พ้า
40010018	ม ลี้ ม้อง โซ๊ง น ซื๊ง ลู่ง ท อ ดู ดี๊ จ๊าวแพเดง อ โอ      เมะ เว๊ น ซื๊ง เก จ พู จ ลี้ง อ กย้อง. ท บี่ นอ น ซื๊ง ม เก พีงนยาง โล้ ล้าง ท ฌี้ อ ไฌ่ ลู่ง อ ซื๊ง เว๊ ซีง ดี๊ โพล้ง ล ชื้อ แด อ เมะแซ พ้า.
40010019	พี่ โพล้ง พอง ม้อง ทาง น ซื๊ง โคะ นอ น แบ ไจ้ะ บี่ จะ เล้ แบ ไคล้ บี่ จะ เล้ นอ แบคู่ แบโฌ้ เท่อ ล ฌี้. เมะ ท้อง อ แค๊ ลู่ง น แบ ไคล้ เท่อ นอ น แบ ไคล้ บี่ เล้ นอ กแช่ แยว้ ม ดึ้ เกม๊า น ซีงแฌ๊ ล ทีง ฆ่าง นอ ล้อ.
40010020	ล เมะ น กแช่ อ ท ไคล้ แบ      เมะ เว๊ น แพ่ แยว้ อ วีง ฌี้ แล้ แอว้ อ ท ไคล้ คิ้ น ซื๊ง ล้อ.
40010021	โพล้ง ด๊างพื่งวี่ ม ฟ่อง ซี๊ง โละ อ ซ้ะ      ดี๊ แพ่ ม ฟ่อง ซี๊ง อ พู ปะ ล้อ. พู ม ซ้ะทาง ดี๊ อ มู่ อ แพ่ ดี๊ ม เกม๊า โพล้ง แม้ ซี๊ง เว๊.
40010022	โพล้ง กุ้ อ แฌ้ ม แช๊เมะ ไฌ๊ซ้ะ ดี๊ น ซื๊ง ลู่ง น เก จ พู จ ลี้ง อ กย้อง. แบ เด้าะ โพล้ง พี่ อ โอ โก้ง เท่อ ท้อง อ ทึ นอ ม พ้อง ม พลิ้ ล้อ.
40010023	โพล้ง เมะ แม้ น้ะ แม้ โน๊ง น ซื๊ง ลู่ง เฌง ล จอง      ไจ ไฆวะ ก้ะ ลู่ง เฌง อ แฌ้แพ ล จอง เด้าะ. จ โล้ เอะ น ซื๊ง โต้~ๆ ล้อ      น ลี้ เฆ้ง ลู่ง อี้งซลาเอง พ้า โย้ ล คลึ้ ได้ะ แบ ท้อง โพล้ง ฌางคู พู ม เฌ๊ ไท้.
40010024	โพล้ง ไฌ่ เท่อ นอ ล ดู นี่ อ คู แบ ดี๊ เพล่ ล ดู นี่ อ เซงคู แบ.
40010025	โพล้ง ไฌ่ เท่อ นอ เกิ้ง เฆว๊ อ ซ้ะ เย้า พี่ ม เก แบ บี่ ซุ้ อ คู. ดี๊ เพล่ นอ เกิ้ง เฆว๊ อ ซ้ะ เย้า พี่ ม เก แบ บี่ ซุ้ อ เซงคู. พี่ โพล้ง ไจ้ะ แช๊ เด้า อ กแช่ กุ้ เว๊ บาอางเซบูง นอ ม ไจ้ะ แช๊ ก้ะ เว๊ อ พู อ ลี้ง ลู่ง เด้า พ้า ล โพลง นอ น้ะ นี่ อ นอ ได้ะ.
40010026	ท บี่ นอ ซ้ะเม แบ โพล้ง ล เอ้า แย๊ นอ ล ฌี้. อ ไฌ่ บี่ อี้ง พี่ ท โอ คิ้ซูง ล เม้ง~ๆ นอ ม แบ ท แม้ โพล ทาง-อ้ะ กุ้ อ เม้ง ล้อ      ดี๊ เท่อ พี่ อ แบ ท แม้ ไบ้ะ-อ้ะ ล เม้ง~ๆ นอ ม แบ ท อุ้พ้ะ ทาง-อ้ะ กุ้ อ เม้ง ล้อ.
40010027	พี่ จ โล้ เอะ น ซื๊ง ลู่ง ท ไค้ะ แกล้ นอ เกม๊า น ซื๊ง โล้ ล้าง ก้ะ-อ้ะ ลู่ง ท พ้าง. พี่ จ ไคล้ บีงชวี๊ง เอะ น ซื๊ง นอ เกม๊า น กุ้ ซย้ะ ทาง เว๊ ลู่ง ท้องคู.
40010028	ซ้ะเม โพล้ง ล ฌี้. โพล้ง แม้ ซี๊ง ซี ที่ ล้องย่าง ล้อ      แบ เด้าะ อ ดู้ง อ ยาง พี่ อ ม แม้ ซี๊ง โพล้ง อ วีง อ แล้ นอ ล โอ แบ. ซ้ะเม กแช่ แยว้ ล โค๊. อ เว๊ แม้ ซี๊ง วีง แล้ ดี๊ ล้องย่าง ลู่ง มแนโฮะ พ้า ซี.
40010029	ทูโนะโจะ คี๊ง เบง นอ โพล้ง อางแช๊-อ้ะ อ ฆวี้ แบ      เมะ-อ้า. แบ เด้าะ เมะ ล แบ น แพ่ แยว้ อ ซ้ะ แบ นอ ทู ม ล้างเทะ ซี๊ง ลู่ง ฌางคู คู ล นี่ น่าง เบง แบ.
40010030	น ซื๊ง ซีง ปะ      ทึ เมะ น คูซู๊ง กุ้ อ บ้อง      กแช่ แยว้ ดว้ะ เว้ เว๊ เลา ปะ เย้า.
40010031	ท บี่ นอ ซ้ะเม เท่อ ล ฌี้. น ซื๊ง นอ ลื่ง ดู ฆวี้ ดู นี่ ทูโนะโจะ แอ ฌี่ง แอ ฌ้อง ได้ะ.
40010032	โพล้ง พี่ ล แฌ้ เล้ พี่ อ โล้ ล้าง อ ซ้ะ เก จ พู จ ลี้ง ลู่ง โพล้ง อ เมะแซ พ้า นอ ยี๊ จ ม โล้ ล้าง จ ซ้ะ ซีงแฌ๊ โพล้ง ล แฌ้ นอ ลู่ง จ แพ่ แยว้ พี่ อ โอ มุ้คู ล แฌ้ นอ อ เมะแซ พ้า โคะ ปะ ล้อ.
40010033	แบ เด้าะ โพล้ง พี่ ล แฌ้ เล้ เมะ ซม๊า แย้ ลู่ง โพล้ง อ เมะแซ พ้า ไจ้ะ เว๊ ล เก จ พู จ ลี้ง แบ นอ ยี๊ จ ม ซม๊า โพล้ง ล แฌ้ นอ ลู่ง จ แพ่ พี่ อ โอ มุ้คู ล แฌ้ นอ อ เมะแซ พ้า โคะ ปะ ล้อ.
40010034	ช๊องมอง แบ-อ้ะ ลู่ง จ เฌ๊ เกม๊า โพล้ง ฌางคู คู อี้ง โอ ฆู๊ง โอ พุ้ ล ฌี้      ล เมะ แบ. จ ล เฌ๊ โชะ ท ฆู๊ง ท พุ้ แบ      แบ เด้าะ นอ จ เฌ๊ โชะ น้ะ.
40010035	บี่ ซุ้ จ เฌ๊ เกม๊า พูแคว๊ ที่พ้ะ ที่ล้าง โละ อ ซ้ะ ดี๊ แพ่. พูมืง ที่พ้ะ ที่ล้าง โละ อ ซ้ะ ดี๊ มู่. เด ที่พ้ะ ที่ล้าง โละ อ ซ้ะ ดี๊ อ มื้งแซย่ มืง.
40010036	ทึ เมะ โพล้ง พี่ อ โอ ซยอง เด้า ล โพลง ฆ่าง ม แช๊เมะ ไฌ๊ซ้ะ โละ อ ซ้ะ.
40010037	โพล้ง พี่ ล แฌ้ เล้ เอ อ มู่ อ แพ่ แอ นี่ แย้ นอ ล เกิ้ง เก จ พู จ ลี้ง แบ. โพล้ง พี่ ล แฌ้ เล้ เอ อ พูมืง พูแคว๊ แอ นี่ แย้ นอ ล เกิ้ง เก จ พู จ ลี้ง แบ.
40010038	โพล้ง พี่ ล แฌ้ เล้ เมะ ล ยุ้ อ เซง ป้างกิ้ โพะ จ ไค๊ แบ นอ ล เกิ้ง เก จ พู จ ลี้ง แบ.
40010039	โพล้ง พี่ อ เฌาโละ แม้ พ้อง พลิ้ ล้าง อ ซ้ะ แด เว๊      โพล้ง ล แฌ้ นอ ม ซี๊ง ล โค๊. แบ เด้าะ โพล้ง พี่ อ นย่อง ซี๊ง ล้าง อ ซ้ะ ลู่ง จ ฌ่าง นอ      โพล้ง ล แฌ้ นอ ม นี่ แบ ท ม๊า ล้างชู้ ล้างแกย นอ ล้อ.
40010040	โพล้ง พี่ อ ฮะ นี่ น ซื๊ง นอ อ เว๊ ฮะ นี่ แย้ ปะ ล้อ. โพล้ง พี่ อ ฮะ นี่ แย้ นอ ฮะ นี่ โพล้ง พี่ อ เกม๊า จ เฌ๊ ล้าง ล แฌ้ นอ ปะ ล้อ.
40010041	โพล้ง พี่ อ ฮะ นี่ โม ไคล้ คิ้ กแช่ แยว้ ลู่ง อ ซีงแฌ๊ เว๊ เก โพล้ง ล เอ้า แย๊ นอ ม นี่ แบ ท อ บลึ้ บี่ ซุ้ โม ไคล้ คิ้ กแช่ แยว้ นี่ แบ เว๊. ดี๊ โพล้ง พี่ อ ฮะ นี่ โพล้ง พี่ อ แม้ กแช่ แยว้ อ ซ้ะ ลู่ง อ เว๊ ซีงแฌ๊ เว๊ เก โพล้ง ล เอ้า แย๊ นอ ม นี่ แบ ท อ บลึ้ บี่ ซุ้ โพล้ง พี่ อ แม้ กแช่ แยว้ อ ซ้ะ นี่ แบ เว๊.
40010042	โพล้ง แฌ้ ฌี้ แฌ้ ฌี้ พี่ อ เกม๊า โอ้ เอะ โพล้ง ลู่ง อ ปี๊ ทึ ล แฌ้ อ ที๊ง เคลง ลู่ง อ เว๊ เก จ พู จ ลี้ง อ กย้อง นอ      จ โล้ เอะ น ซื๊ง โต้~ๆ โพล้ง ล แฌ้ นอ ม นี่ แบ ท อ บลึ้ อ บลาง เต้~ๆ ล้อ".
40011001	ท่อง กแช่ เยซู ซอง เอะ อ พู อ ลี้ง ล ชี๊ง คี๊ง แฌ้ ซีง อ เท่อ ทึ เย้า นอ อ เว๊ ไจ แด พี่ นอ      ลี้ ซอง เท่อ ซ๊าง เท่อ ดี๊ โล้ ล้าง ละ ล้าง ก้ะ เท่อ ลู่ง เฌง ล ว้าง แย๊ นอ อ พ้า.
40011002	โยฮาง พี่ อ แม้ ท ไฌ่ จูง ที๊ง ล แฌ้ นอ โอ ลู่ง พ้อง พ้า เย้า. ท่อง แซ้ แบ อ แน่ ลู่ง กแช่ เยซู คริ้ อ ท ไพ้ะ ท แม้      อ เว๊ แด เจ่ ทาง อ พู อ ลี้ง ลี้ ลู่ง กแช่ เยซู อ โอ
40011003	อางจ้ะ กแช่ เยซู ไจ้ะ เว๊ แด      "น เก โพล้ง พี่ ม เฌ๊ ล แฌ้ นอ-อ้า. เมะ ล เมะ แบ นอ ก แบ โอ คุ้แท๊ โพล้ง อ แฌ้แพ ได้ะ-อ้า".
40011004	กแช่ เยซู ไคล้ ช๊า อ ซื๊ง เว๊ ซีง ไจ้ะ เว๊ แด      "ไท้ โล้ เอะ โยฮาง พี่ น ซื๊ง แน่ฌ๊า ดี๊ แด แบ-อ้ะ อี้ง.
40011005	โพล้ง อ เมะโบล แด ไท้ เท่อ. โพล้ง ไจ ล ซี แบ ไจ ซี ไท้. โพล้ง แบ คีงเตา แบล ไท้ เช๊ง เกล้งเน้ง. โพล้ง อ แน่ อ้า แน่ฌ๊า ไท้ เท่อ. โพล้ง ซี๊ง เฌ้เทิง ม๊า ทาง ไท้      ดี๊ โพล้ง ซยาง โพล้ง ยะ แน่ฌ๊า แบ ท ฌี้ อ ไฌ่.
40011006	โพล้ง เล้ อ ซ้ะ ล คู~ๆ ไค๊~ๆ ดี๊ แย้ แบ นอ โอ ดี๊ ท มึ ท พ้า ล้อ".
40011007	ท่อง โยฮาง อ พู อ ลี้ง ไท้ นอ กแช่ เยซู โล้ เอะ โพล้ง ล มู๊ง นอ แบฆ้ะ ดี๊ โยฮาง ไจ้ะ เว๊      "พี่ น ซื๊ง ลี้ ฌู โยฮาง ลู่ง แพะคู ตเค แกล้ นอ น ช๊องมอง น ม แด ท เม้ง เล้. บี่ ซุ้ น ม แด แบ นาง พ้ะโท๊ พี่ ลี้ง อูง ว้ะ-อ้ะ โบ่.
40011008	เมะ ล เมะ บี่ นอ แบ น ซื๊ง ลี้ เท่อ แบ ท เล้. ลี้ แคว่ ดุ้ โพล้ง พี่ อ ไต้ ทาง อ ซ้ะ ฌี้~ๆ โบ่. เต้~ๆ นอ โพล้ง พี่ อ ไต้ ทาง อ ซ้ะ บี่ นอ โอ ลู่ง จ๊าวแพเดง อ เด้า พ้า.
40011009	น ซื๊ง ลี้ เท่อ แบ ท เล้. ลี้ แคว่ โม ไคล้ คิ้ กแช่ แยว้      เมะ-อ้า. เมะ เย้า. จ โล้ เอะ น ซื๊ง บี่ อี้ง      อ เว๊ ดู นี่ โม ไคล้ คิ้ กแช่ แยว้ นอ ได้ะ.
40011010	เมะ เว๊ โยฮาง อี้ง เซ้อ พี่ ไละ ฌี้ ไละ แอว้ โล้ เว้ เว๊ บี่ อี้ง      % 'กแช่ แยว้ ไจ้ะ เว๊ แด      จ ม โซ๊ง ล้าง วี่ง จ เพล่ ล แฌ้ พี่ ม แด้ เว้ เอะ น เกล้'.
40011011	จ โล้ เอะ น ซื๊ง โต้~ๆ ล้อ      โยฮาง พี่ แม้ ท ไฌ่ จูง ที๊ง นอ ดู นี่ โพล้ง พี่ อ โอ เย้า กุ้ อ แฌ้. แบ เด้าะ โพล้ง พี่ อ ปี๊ ทึ ลู่ง กแช่ แยว้ อ มื่ง อ บ้าง ล แฌ้ นอ ดู นี่ โยฮาง ได้ะ.
40011012	ท๊อง ลู่ง โยฮาง แม้ ท ไฌ่ จูง ที๊ง เฌ๊ โล้ ล้าง ละ ล้าง เท่อ ท้อง ค๊องมเนง อี้ง กแช่ แยว้ อ มื่ง อ บ้าง นอ แบ ท ดึ้ซึ้ พ้ะดู. โพล้ง พี่ อ ซ้ะ ดู้ง ล แพ นอ เฌาโละ ลู่ นี่ เว๊ ล้อ.
40011013	ลู่ง โยฮาง ล เฌ๊ โล้ ล้าง เท่อ ได้ะ แบ อู้ เย้า กเย่ โม ไคล้ คิ้ กแช่ แยว้ ล แพ นอ ดี๊ เซ๊งพ้า ท้างพ้า โล้ เว้ เท่อ แบฆ้ะ ดี๊ กแช่ แยว้ อ มื่ง อ บ้าง.
40011014	น ซื๊ง ซีง เมะ นย่อง นะ-อ้ะ นอ เมะ เว๊ แด โยฮาง อี้ง เซ้อ เก เอลียา พี่ อ ม เฌ๊ ไท้ นอ.
40011015	ท บี่ นอ โพล้ง พี่ อ แน่ โอ นอ คุ้ช๊องแน แด เทา.
40011016	จ ม อางเพ๊ง ล้าง โพล้ง ล ชู้ แย๊ อี้ง ดี๊ ท เม้ง เล้. อ ซื๊ง เว๊ เก บี่ ซุ้ พืงแซ ชี๊น้าง โละกวี้ ลู่ง กะ พ้า กุ้ ซย้ะ เอะ อ ฌุ้พาง อ เท่อ บี่ อี้ง
40011017	'ก อูง ปี้ง เอะ น ซื๊ง      น ล เฌ้เทิงลี่ง แบ. ก แม้ แท๊ โพล้ง ซี๊ง      น ล ฌาง แบ'.
40011018	โยฮาง เฌ๊ เย้า. อ เว๊ โก้ง อาง มี้ ดี๊ ล โอ้ ซไบ้ะ แซ ที๊ง แบ. แบ เด้าะ โพล้ง ไจ้ะ-อ้ะ      'ท มื้งแฆ่ ทาง อ ล้อง'.
40011019	โพล้ง ฌางคู พู  นอ เฌ๊. อ เว๊ อาง เท่อ โอ้ เท่อ ดี๊ โพล้ง ไจ้ะ-อ้ะ      'แคว่ เซ้อ. อ เว๊ เก โพล้ง อาง เท่อ น้ะ ม้า เท่อ ชอง      เก ฌุ้พาง ดี๊ โพล้ง กิ้ นี่ ท อ ค๊อง ดี๊ โพล้ง ท เด้บ้ะ อ แฌ้แพ'. แบ เด้าะ พี่ กแช่ แยว้ อ ท โกง ท มอง เก ท อ ที๊ง อ โต้ นอ โพล ทาง อ ซ้ะ ลู่ง อ ซูง อ แซ เก ทาง นอ ล้อ".
40011020	ท่อง อ ช๊าง นอ กแช่ เยซู โละซ้ะ แบ โพล้ง พี่ อ โอ เฌง พ้า ล แพ นอ เว้ง~ๆ พี่ กแช่ เยซู แม้ ท ล้ะ ท เล่ แอ เม้ง ลู่ง อ แกล้      อ ไฌ่ บี่ อี้ง อ ซื๊ง เว๊ ซีง ล เปลง ไท้ ซ้ะ อ ซ๊าง แบ.
40011021	กแช่ เยซู ไจ้ะ เว๊ แด      "เฌง โคราซีง-เอ้อ ท น้ะ ท โน๊ง ม แบ แน้. เฌง เบไซดา-เอ้อ ท น้ะ ท โน๊ง ม แบ แน้. ท ล้ะ ท เล่ พี่ อ กึ ทาง ดี๊ น ซื๊ง นอ เมะ กึ ทาง ลู่ง เฌง ทีโร ดี๊ ซีโดง       โพล้ง คี๊ง เฌง อี้ง ม ซุ้ แบ ก้อง แบ ตไก้ยะ กเซ้าะ      ชี๊น้าง พี๊แคล คู เท้า อ คู ดี๊ พี๊แคล กโย่ เย้า      เก ท แม้ไน พี่ อ ซื๊ง เว๊ เปลง ไท้ ซ้ะ อ ซ๊าง.
40011022	แบ เด้าะ จ โล้ เอะ น ซื๊ง อี้ง      ล นี้ง แย๊ ลู่ง กแช่ แยว้ ม ต้ะเซ๊ง เท่อ โคะ นอ เฌง ทีโร ดี๊ ซีโดง อ เตา อ แต๊ ม แซย้ นี่ น ซื๊ง เว๊ ได้ะ.
40011023	เฌง คาฟานาโอง-เอ้อ น ม แบ ท โชะ ทาง ท้อง ท มุ้คู-อ้า. ล เมะ แบ. น ม แบ ท ชาง ล้าง ลู่ง มแนโฮะ พ้า ล โค๊ ล้อ. ท ล้ะ ท เล่ พี่ อ กึ ทาง ดี๊ น ซื๊ง เมะ กึ ทาง ลู่ง เฌง โซโดง นอ เฌง ล เฌง แย๊ นอ ม โอ ท้อง ค๊องมเนง อี้ง ได้ะ ล้อ.
40011024	แบ เด้าะ จ โล้ เอะ น ซื๊ง อี้ง      ล นี้ง แย๊ พี่ กแช่ แยว้ ม ต้ะเซ๊ง เท่อ โคะ      เฌง โซโดง อ เตา อ แต๊ ม แซย้ นี่ น ซื๊ง ได้ะ".
40011025	ล พ๊า แย๊ นอ กแช่ เยซู ไจ้ะ เว๊ แด      "แพ่ พี่ น เก มุ้คู ฌางละ อ กแช่-เอ้อ      จ ไจ้ะ บลึ้ แน้ พี่ น อางกี ซูง ไฆวะ ท ล แพ อี้ง ลู่ง โพล้ง โอ ดี๊ ท ซีงแฌ๊ แน่ฌ๊า ดี๊ โพล้ง ไพ่ โพล้ง แซย๊      แบ เด้าะ เนโพล ทาง เอะ โพล้ง พี่ อ ท ซีงแฌ๊ แน่ฌ๊า ล โอ แบ.
40011026	เมะ เย้า แพ่-เอ้อ น แบ น ซ้ะ บี่ นอ.
40011027	จ แพ่ เกล๊าง เอะ จ เท่อ กุ้ อ เม้ง. โพล้ง ล ซีงแฌ๊ อ พูแคว๊ น่าง แฌ้ แบ. อ แพ่ ล แฌ้ ล้อ ซีงแฌ๊ เว๊. ดี๊ โพล้ง ล ซีงแฌ๊ อ แพ่ น่าง แฌ้ แบ. อ พูแคว๊ ล แฌ้ ล้อ ซีงแฌ๊ เว๊ ดี๊ โพล้ง พี่ พูแคว๊ แบ ซ้ะ ปล้ะ ล้าง เอะ-อ้ะ.
40011028	โพล้ง พี่ ท ไปว้ะ อ ซ้ะ น้ะ ดี๊ อวีง เท่อ ยุ้ เท่อ ฆ๊า ล แพ นอ ซีง-เอ้อ      เฌ๊ ฌู แย้      จ ม ดึ้ เกม๊า น ซื๊ง ซีง โอ ไปว้ะ โอ แซ ล้อ.
40011029	แม้ นี่ ก้ะ แย้ จ แอะ นอ อวีง ทาง-อ้ะ ฌ้อง แม้ โพะ จ ไค๊. อ ไฌ่ บี่ อี้ง จ เซิง ฌี้ ซ้ะ ช้า ดี๊ จ เก โพล้ง ลู่ง อ ชาง ล้าง ซ้ะ      ฌ้อง ท ไปว้ะ น ซ้ะ นอ ม ล้างแม่ ล้อ.
40011030	แอะ พี่ จ เกล๊าง น ซื๊ง นอ แบ อ เมาะ ดี๊ ท อวีง ท ยุ้ พี่ จ เกล๊าง น ซื๊ง นอ ฆวี๊ง นอ ล้อ".
40012001	ล พ๊า แย๊ นอ กแช่ เยซู ลี้ ฆึ้ แกล้ พ้า ลู่ง มื่ง ดืง เท่อ แบ้ แยว้ ล นี้ง นอ. อ พู อ ลี้ง ซีง ซู๊ อาง ซ้ะ มี้      ดิ้ นี่ บืง เชา ฌ้อง อาง เว๊.
40012002	ท่อง โพล้ง ฟารีซี แด เว๊ ฌ้อง ไจ้ะ เอะ กแช่ เยซู      "แคว่ ดุ้ แฆว่ น พู น ลี้ง แม้ ไพ้ะ เซ๊งพ้า ท้างพ้า. มื่ง ดืง เท่อ แบ้ แยว้ ล นี้ง นอ ล เกิ้ง แม้ เท่อ แบ"
40012003	กแช่ เยซู ไคล้ ช๊า อ ซื๊ง เว๊ ซีง ไจ้ะ เว๊ แด      "จ๊าวแพเดง ดาเว แม้ ท เล้ ลู่ง อ เว๊ ดี๊ อ ซกุ้ ล มู๊ง ซู๊ อาง ซ้ะ เท่อ ล พ๊า อู้ นอ. น ซื๊ง พ้ะ แบ-อ้ะ ลู่ง ไละ ฌี้ ไละ แอว้ พ้า เย้า      เมะ-อ้า.
40012004	อ เว๊ ลี้ นึ ฆ้าง กแช่ แยว้ อ เด้า พ้า ฌ้อง อาง กู พี่ แยว้ อ คู เทว๊ เอะ กแช่ แยว้       ดี๊ เกล๊าง อ ซกุ้ อาง ปะ. กู นอ อ เว๊ ฌี้ อ ซกุ้ ฌี้ เซ๊งพ้า ท้างพ้า ล เกม๊า-อ้ะ อาง เว๊ แบ      เกม๊า ที่ แยว้ อ คู ล มู๊ง ล้อ อาง เว๊ ซี.
40012005	น ซื๊ง ซีง พ้ะ แบ เซ๊งพ้า ท้างพ้า เย้า      เมะ-อ้า      พี่ ไจ้ะ เว๊ แด แยว้ อ คู พี่ อ โอ ลู่ง กแช่ แยว้ อ เว่งฮ๊าง พ้า ซีง ล แพ นอ แม้ เว๊ ล แบ มื่ง ดืง เท่อ อ ไฌ่ แบ ปะ ล้อ       แบ เด้าะ ท ไพ้ะ ล โอ ดี๊-อ้ะ แบ.
40012006	จ โล้ เอะ น ซื๊ง ซีง บี่ อี้ง      พี่ อี้ง เท่อ โอ ล เม้ง เก ท ดู นี่ เว่งฮ๊าง ได้ะ.
40012007	น ซื๊ง เมะ ซีงแฌ๊ ล้างที๊ง ไละ ฌี้ ไละ แอว้ ล ทีง พี่ กแช่ แยว้ ไจ้ะ เว๊       % 'จ แบ ซ้ะ น ย๊างซ้ะ แบ โพล้ง. จ ล แบ ซ้ะ ท ลื่ง ทาง แบ'       อ นอ น ล ไจ้ะ โพล้ง พี่ อ ท ไพ้ะ ท แม ล โอ แบ นอ แบ.
40012008	อ ไฌ่ บี่ อี้ง โพล้ง ฌางคู พู ดู นี่ มื่ง ดืง เท่อ แบ้ แยว้ อ นี้ง นอ ได้ะ ล้อ.
40012009	กแช่ เยซู ไจ แด ไฆวะ พี่ นอ ฌ้อง ลี้ นึ ฆ้าง ท แพโซง อ ล่าง พ้า.
40012010	โพล้ง แคว๊ โอ ล แฌ้ อ จูง ล้างไบล้. โพล้ง แบ ล น้าง~ๆ นอ อางจ้ะ กแช่ เยซู ไจ้ะ เว๊ แด      "ท แม้ แบล ท แช๊ ลู่ง มื่ง ดืง เท่อ อ นี้ง นอ ม ไพ้ะ เซ๊งพ้า ท้างพ้า ชี่-อ้า"      บี่ ซุ้ เมะ อ แม้ แบล เท่อ นอ ม ฟ่อง-อ้ะ ล้อ.
40012011	กแช่ เยซู ไคล้ ช๊า อ ซื๊ง เว๊ ซีง ไจ้ะ เว๊ แด      "โพล้ง ลู่ง น ซื๊ง แกล้ เมะ โอ ล แฌ้ พี่ อ แกะ โอ ล ดื้ง ล้อ      แกะ ล ดื้ง นอ เมะ ล้างเทะ ท พ้า ลู่ง มื่ง ดืง เท่อ ล นี้ง      โพล้ง ล แฌ้ นอ ล ทึ้ ทาง นี่ ไท้ อ แกะ นอ แบ-อ้า.
40012012	กโพล้ง ล แฌ้ โย้ นอ ล้างเปิ่ง ดู นี่ แกะ พ้ะดู แย๊. ท บี่ นอ โพล้ง เมะ แม้ ท อ ฌี้ ลู่ง มื่ง ดืง เท่อ อ นี้ง โย้ นอ ล ไพ้ะ เซ๊งพ้า ท้างพ้า แบ".
40012013	ฌ้อง กแช่ เยซู ไคล้ ดี๊ โพล้ง อ จูง ล้างไบล้ ล แฌ้ นอ ไจ้ะ เว๊      "เยา ฆ้าง น จูง แด เทา". อ เว๊ แด เยา ฆ้าง เว๊ ฌ้อง นอ อ เท่อ แบล ซวะ บี่ ซุ้ ไท้ ดี๊ อ จูง อ เว๊ ล โค๊ นอ ล้อ.
40012014	แบ เด้าะ โพล้ง ฟารีซี ไจ ทาง ไฆวะ ไวะ      ก้างแก้ โละ อ ซ้ะ ม แม้ บี่ จะ เล้ พี่ ม แม้ ซี๊ง กแช่ เยซู ซี นอ.
40012015	ท่อง กแช่ เยซู ซีงแฌ๊ เว๊ ลู่ง โพล้ง ฟารีซี โกง แม้ ซี๊ง-อ้ะ นอ อ เว๊ ไจ ทาง ไฆวะ พี่ นอ. โพล้ง แอ ฌ้อง โพะ เว๊ อ ไค๊. กแช่ เยซู แม้ แบล เว๊ อ ท แช๊ เลา กุ้ อ แฌ้ นอ ล้อ.
40012016	กแช่ เยซู อางแม้เลา-อ้ะ ล เกม๊า อ ลื้อ อ แซ้ น่าง จอง แบ พี่ อ แบฆ้ะ ดี๊ อ เว๊ อ ไฌ่ นอ.
40012017	ท แม้ อ ซ้ะ บี่ อี้ง บี่ ซุ้ แม้ ชิ้เทา ไฆวะ อี้งซายา โม ไคล้ คิ้ กแช่ แยว้ ล แฌ้ อ ท ไคล้ พี่ อ ไจ้ะ เว้ เว๊ แด
40012018	"กแช่ แยว้ ไจ้ะ เว๊      อ อี้ง นอ จ เพล่ พี่ จ ลึ นี่-อ้ะ พี่ จ เอ-อ้ะ ดี๊ จ เฆว๊ จ ซ้ะ ดี๊-อ้ะ. จ ม เกม๊า จ วีง ฌี้ แล้ แอว้ โอ ดี๊-อ้ะ. อ เว๊ ม โล้ ล้าง เอะ โพล้ง กุ้ อ ชื้อ แบฆ้ะ ดี๊ ท อ เกิ้ง อ แบ ลู่ง กแช่ แยว้ เว๊ นอ ล้อ.
40012019	อ เว๊ ล ติ้ โละ ไอ โละ แบ. อ ลู่ง ล เซ๊ ทาง เซ๊ ล้าง แบ. โพล้ง ล แน่ฌ๊า เว๊ อ ลู่ง ลู่ง ท เติ้งต้าง พ้า แบ.
40012020	บี่ ซุ้ ดี๊ พ่อง เบ้า ม แค่เทา เย้า      อ เว๊ ล แม้ เทะ เว๊ แบ ดี๊ มี เบ้า ม ล้างไพะ เย้า อ เว๊ ล แม้ ล้างไพะ เว๊ แบ ท่อง ท๊อง อ เว๊ ม เกม๊า ท เกิ้ง ท แบ น้า เท่อ.
40012021	กเย่ โพล้ง กุ้ อ ชื้อ ม เปิ่ง แบ เอ้ง แบ อ เว๊ นอ ล้อ".
40012022	ท่อง อ ช๊าง นอ โพล้ง เฌ๊ ฌ้า โพล้ง แคว๊ ล แฌ้ ลู่ง กแช่ เยซู อ โอ. โพล้ง ล แฌ้ นอ อ เมะ โบล ดี๊ ไคล้ ล ซี แบ เป๊งนี่ ท มื้งแฆ่ ทาง อ ล้อง. กแช่ เยซู โฌ๊ ไจ ทาง ไฆวะ ท มื้งแฆ่ ฌ้อง โพล้ง ล แฌ้ นอ ไคล้ ซี ไท้ ดี๊ แด ไท้ เท่อ.
40012023	โพล้ง ด๊าง มู๊ง โท๊โย๊ เว๊ เปราะ อางจ้ะ โละ อ ซ้ะ ไจ้ะ เว๊      "โพล้ง ล แฌ้ อี้ง เมะ ม เก ดาเว อ พูแคว๊ ชี่-อ้า".
40012024	แบ เด้าะ โพล้ง ฟารีซี แน่ฌ๊า เว๊ บี่ นอ ฌ้อง ไจ้ะ เว๊ แด      "โพล้ง ล แฌ้ อี้ง โฌ๊ ไจ ทาง ไฆวะ ท มื้งแฆ่ ซี นอ      เมะ เว๊ บาอางเซบูง พี่ อ เก ท มื้งแฆ่ อ คูแซย่ เกล๊าง อ ดู้ง อ ยาง ล้อ".
40012025	กแช่ เยซู นอ ซีงแฌ๊ อ ซื๊ง เว๊ อ ท ช๊องมอง โล้ เอะ โพล้ง ล มู๊ง นอ ไจ้ะ เว๊ แด      "ท อ มื่ง อ บ้าง พี่ ล จอง เล้ เมะ ที่พ้ะ ที่ล้าง โละ ซ้ะ ตบลึ้ มู๊ง นอ ม เฌ๊ฌ้อง ไฆวะ เลา ปะ. โพล้ง พี่ ล เฌง เล้ ดี๊ โพล้ง พี่ ล เด้า เล้ เมะ ที่พ้ะ ที่ล้าง โละ อ ซ้ะ ฌ้อง เก ทาง เท่อ ล ซี ล้า แบ เฆาะ ล้อ.
40012026	ม้างโค้ไล่ ซกุ้ ม้างโค้ไล่ เมะ โฌ๊ ไจ ทาง ไฆวะ โละ ซ้ะ นอ อ เว๊ ม ที่พ้ะ ที่ล้าง โละ ซ้ะ ฌ้อง อ มื่ง อ บ้าง ม โอ เฌิ่ง โอ ค๊า ซี บี่ จะ เล้.
40012027	แย้ จ เมะ โฌ๊ ไจ ทาง ไฆวะ ท มื้งแฆ่ ดี๊ บาอางเซบูง อ ดู้ง อ ยาง นอ น ซื๊ง พู ซื๊ง ลี้ง ล แพ นอ บ่อ      โฌ๊ ไจ ทาง ไฆวะ เว๊ ดี๊ ท เม้ง เล้ อ ดู้ง อ ยาง. น พู น ลี้ง แด เว๊ นอ เซ้อ เกม๊า น แด ล้างที๊ง น ซื๊ง นอ ล้อ น ไพ้ะ.
40012028	แบ เด้าะ จ เมะ โฌ๊ ไจ ทาง ไฆวะ ท มื้งแฆ่ ดี๊ กแช่ แยว้ อ วีง ฌี้ แล้ แอว้ อ ดู้ง อ ยาง      อ นอ เมะ เว๊ กแช่ แยว้ อ มื่ง อ บ้าง เฌ๊ ท้อง ลู่ง น ซื๊ง โอ เย้า.
40012029	โพล้ง ม นึ ตมละ เท่อ ลู่ง โพล้ง อ ไฌ่ ชอง แบ้ ชอง อ เด้า พ้า ม แม้ เว๊ นี่ บี่ จะ เล้. แบ จ้าทะ เว๊ ท้อง อ ฌ้อง แบ~ๆ      ฌ้อง ตมละ นี่ เว๊ อ ฆ้า อ โฆ่ ซี เลา ปะ ล้อ.
40012030	โพล้ง เล้ ล โอ ล แพ้ ฆ่าง ดี๊ แย้ แบ นอ แม้ ไทะทะ แย้ ล้อ      ดี๊ โพล้ง เล้ เมะ ล อางกี ซยอง เท่อ ดี๊ แย้ แบ นอ เก โพล้ง พี่ อ แม้ ที่พ้ะ ที่ล้าง เท่อ ล้อ.
40012031	ท บี่ นอ จ ม โล้ เอะ น ซื๊ง ซีง อี้ง      ท เด้บ้ะ ดี๊ ท ดึ้เดว ทื่งแช้ แบ กแช่ แยว้ กุ้ อ เม้ง      กแช่ แยว้ ล ทื๊ง นี่ นะ นี่-อ้ะ แบ. แบ เด้าะ ท ดึ้เดว ทื่งแช้ วีง ฌี้ แล้ แอว้ นอ กแช่ แยว้ ทื๊ง นี่ นะ นี่-อ้ะ นอ ล้อ.
40012032	โพล้ง พี่ ล แฌ้ เล้ เมะ ไจ้ะ อ้า ไจ้ะ ซ๊าง โพล้ง ฌางคู พู นอ กแช่ แยว้ ล ทื๊ง นี่ นะ นี่-อ้ะ แบ. แบ เด้าะ พี่ ล แฌ้ เล้ เมะ ไจ้ะ อ้า ไจ้ะ ซ๊าง วีง ฌี้ แล้ แอว้ นอ กแช่ แยว้ ม ทื๊ง นี่ นะ นี่-อ้ะ ท่อง อี้ง จู่ง แย๊ นอ ล้อ.
40012033	เซง มื่งเทิง เมะ ฌี้ นอ อ แซ ฌี้. เซง มื่งเทิง เมะ ล ฌี้ แบ นอ อ แซ ล ฌี้ แบ. โพล้ง ม ซีงแฌ๊ เซง มื่งเทิง ซี ดี๊ อ แซ นอ ล้อ.
40012034	น ซื๊ง ท อ้า ท ซ๊าง พู-เอ้อ      น อ้า บี่ ซุ้ ฌู่ง อ จืง. น เก โพล้ง อ้า ฌ้อง น ม ไคล้ ท อ ฌี้ ซี บี่ จะ เล้. อ ไฌ่ บี่ อี้ง น นุ้ ไคล้ เท่อ พี่ อ เฌ๊ ทาง น ซ้ะ พ้า นอ ล้อ.
40012035	โพล้ง ฌี้ นอ เนโพล ทาง ท ฌี้ พี่ อ อางกี ซยอง เว๊ ลู่ง อ ซ้ะ พ้า. โพล้ง อ้า นอ เนโพล ทาง ท อ้า พี่ อ อางกี ซยอง เว๊ ลู่ง อ ซ้ะ พ้า.
40012036	จ โล้ เอะ น ซื๊ง บี่ อี้ง      มื่ง ล นี้ง พี่ กแช่ แยว้ ม ต้ะเซ๊ง เท่อ โคะ นอ      โพล้ง แบ โล้ ล้าง เอะ กแช่ แยว้ กุ้ อ แฌ้ ล้อ พี่ อ น่อง ท๊อง ไคล้ ทาง เท่อ กุ้ อ ทีง ล แพ นอ.
40012037	น เตา โอ ฌี้      ล โอ แบ ฌี้      แคว่ ลู่ง น ท ไจ้ะ ท ไคล้ นอ ล้อ".
40012038	ฌ้อง นอ คู ซอง เท่อ เซ๊งพ้า ท้างพ้า ดี๊ โพล้ง ฟารีซี โอ ล แฌ้~ๆ อางจ้ะ กแช่ เยซู ไจ้ะ เว๊ แด "คู-เอ้อ พี่ กแช่ แยว้ โอ ดี๊ แน้ นอ น ปล้ะ ล้าง แฆว่ น ซยื๊ง น ซย้อง บี่ ซุ้ เก ท แม้ไน เซ้อ. ก ซู๊ แด ซ้ะ เต้~ๆ".
40012039	กแช่ เยซู ไคล้ ช๊า-อ้ะ ไจ้ะ เว๊ แด      "โพล้ง ท อ้า ท ซ๊าง พู ล ชู้ แย๊ อี้ง ล โต้ ดี๊ กแช่ แยว้ แบ. ซู๊ แด ซ้ะ ท แม้ไน      แบ เด้าะ ล เก ทาง น่าง เม้ง แบ. โอ ที่ พี่ อ เก ทาง ดี๊ โม โยนา เย้า.
40012040	พี่ โยนา โอ แยพู พ้ะดู อ โฌ่งโพ๊ง พ้า ซ๊า นี้ง ซ๊า ซ๊าง บี่ จะ เล้ นอ โพล้ง ฌางคู พู ม โอ ฌางคู อ พ้า ซ๊า นี้ง ซ๊า ซ๊าง บี่ นอ ปะ ล้อ.
40012041	ลู่ง มื่ง ล นี้ง พี่ กแช่ แยว้ ม ต้ะเซ๊ง โพล้ง ฌางคู คู โคะ นอ โพล้ง เว่ง นีนาเว ม แบ ท แม้ ม๊า ทาง ไท้ ดี๊ โพล้ง ล ชู้ แย๊ อี้ง      ฌ้อง อ ซื๊ง เว๊ ม ต๊ะเซ๊ง น ซื๊ง      อ ไฌ่ บี่ อี้ง โพล้ง นีนาเว เปลง ไท้ อ ซ้ะ อ ซ๊าง ลู่ง อ แน่ฌ๊า แบ โยนา โล้ ล้าง กแช่ แยว้ อ ลู่ง อ แท๊. จ โล้ เอะ น ซื๊ง เท่อ พี่ อ ดู นี่ โยนา นอ โอ พี่ อี้ง เย้า.
40012042	ลู่ง มื่ง ล นี้ง พี่ กแช่ แยว้ ม ต้ะเซ๊ง โพล้ง ฌางคู คู โคะ นอ จ๊าวแพเดง มืง พี่ อ โอ ลู่ง ค่าง ละ โค๊ แพ้ ล แฌ้ นอ ม แบ ท แม้ ม๊า ทาง ไท้ ดี๊ โพล้ง ล ชู้ แย๊ อี้ง      ฌ้อง อ เว๊ ม ต้ะเซ๊ง น ซื๊ง      อ ไฌ่ บี่ อี้ง อ เว๊ แด นอ โอ ลู่ง ที๊ง ไย้ ค่าง ไย้ เฌ๊ ช๊องแน จ๊าวแพเดง ซาโลโม อ ท ซอง ท ซ๊าง พี่ อ โอ ดี๊ ท โกง ท มอง      แบ เด้าะ เท่อ พี่ อ ดู นี่ ซาโลโม นอ โอ พี่ อี้ง.
40012043	ท่อง ท มื้งแฆ่ ไจ ทาง ไฆวะ โพล้ง อ ล้อง เย้า นอ ไจ ดุ้ ก้ะ ลู่ง ท อ ล่าง ไฆ๊ ท้ะ แกล้ อางฆื๊ง อ ล่าง โอ ไปว้ะ      แบ เด้าะ ล ต้องนอง อ ล่าง โอ แบ.
40012044	ไจ้ะ ล้าง อ ซ้ะ บี่ อี้ง      'ล่า จ ม ไท้~ๆ เด้า พี่ จ โอ-อ้ะ อ ซ๊างคู อู้-แอ้'. ท่อง อ เฌ๊ ไท้ ท้อง แด ไท้ เด้า นอ โอ กู้ กิ้      แบ ท กว้ะ ไฆวะ แม้ เช๊ง แม้ เกล้ง ดี๊ อางกี ฌี้ เท่อ เมาน่าง เย้า.
40012045	อ เว๊ ลี้ อางจ้ะ นี่ ท มื้งแฆ่ อ แฌ้แพ เนว๊ ดื้ง พี่ อ อ้า นี่-อ้ะ      ฌ้อง เฌ๊ ไท้ โอ เว๊. ท บี่ นอ โพล้ง ล แฌ้ นอ น้ะ นี่ อ ล่าง ลู่ง อ ต้องคู อู้ ได้ะ. โพล้ง ท อ้า ท ซ๊าง พู ล ว๊าง แย๊ อี้ง นอ ม แม้ อ ซ้ะ บี่ อี้ง นอ ล้อ".
40012046	พี่ กแช่ เยซู ไคล้ ดี๊ โพล้ง ได้ะ นอ กแช่ เยซู อ มู่ ดี๊ อ พื่ง ล แพ นอ เฌ๊ ชี๊เทิง ลู่ง ค๊อง โค๊      แบ อ ซ้ะ ไคล้ ดี๊-อ้ะ.
40012047	โพล้ง โอ ล แฌ้ โล้ เอะ กแช่ เยซู ไจ้ะ เว๊ แด      "น มู่ ดี๊ น พื่ง ชี๊เทิง ค๊อง โค๊ แบ ซ้ะ ไคล้เดิง แน้".
40012048	แบ เด้าะ กแช่ เยซู ไคล้ ช๊า เว๊ ไจ้ะ เว๊ แด      "โพล้ง เล้ เก จ มู่. โพล้ง เล้ เก  จ พื่ง".
40012049	กแช่ เยซู เตะ อ จูง ลู่ง อ พู อ ลี้ง อ โอ ดี๊ ไจ้ะ เว๊ แด      "อ อี้ง เซ้อ จ มู่ จ พื่ง.
40012050	อ ไฌ่ บี่ อี้ง โพล้ง พี่ ล แฌ้ เล้ แม้ จ แพ่ พี่ อ โอ ลู่ง มุ้คู อ ซ้ะ      โพล้ง ล แฌ้ แย๊ นอ เก จ พื่ง มืง พื่ง แคว๊ ดี๊ เก จ มู่ นอ ล้อ".
40013001	ล นี้ง ฆ่าง นอ กแช่ เยซู ไจ แด ไฆวะ เด้า ฌ้อง ลี้ ชี๊น้าง ก้ะ ลู่ง ปางเล พ้าไท้ะ.
40013002	โพล้ง เฌ๊ โอ กแช่ เยซู แอ ฌ้อง      ฌ้อง อ เว๊ ทาง ชี๊น้าง ก้ะ ลู่ง คลี๊ง คู ล บ้อง. กเย่ โพล้ง ล มู๊ง นอ ชี๊เทิง ลู่ง ที๊ง พ้าไท้ะ.
40013003	ฌ้อง กแช่ เยซู อางด้อง ล้าง เอะ อ ซื๊ง เว๊ อ เท่อ ตบลึ้ เม้ง ไจ้ะ เว๊ บี่ อี้ง      "โพล้ง แคว๊ โอ ล แฌ้ ลี้ ฆวีง ท คลี๊ง.
40013004	พี่ อ ฆวีง ล้าง ท คลี๊ง นอ แบ ล น้าง~ๆ ล้าง แบ ลู่ง เกล้ ลู่ง พ้า      ฌ้อง ทู ซีง ลีง ซีง เฌ๊ จุ้ อาง ไฆวะ เว๊ เลา ปะ.
40013005	แบ ล น้าง~ๆ ล้าง แบ ลู่ง ฌางคู ไบล้ะได้ะ พี่ ไล๊ โอ อ แช๊ละ. เป๊งนี่ ฌางคู ล ตาง แบ นอ เม ทาง เว๊ เพล มะ ล้อ.
40013006	แบ เด้าะ ท่อง มื่ง ทาง ต้อง แบ เว๊ นอ ล้างไย้ะ ล้างไฆ๊ เลา ปะ      เป๊งนี่ เช้ อ ฌี่ง โยะ ล ซี แบ      ล้างซี๊ง ไฆวะ เลา ปะ ล้อ.
40013007	ท คลี๊ง แบ ล น้าง~ๆ ล้าง แบ ลู่ง ท ชูง ท เม อ แกล้. พี่ ท ชูง ท เม เก ทาง นอ เค ไบ้ะ ไฆวะ เว๊.
40013008	ท คลี๊ง แบ ล น้าง~ๆ ล้าง แบ ลู่ง ฌางคู ฌี้      โยะ ทาง พล่อง ทาง แซ ทาง ฌี้ มะ. แบ ล น้าง~ๆ แอ นี่ ไท้ อ ล่าง ล แย้      แบ ล น้าง~ๆ ฆู๊ง ชี๊ง      แบ ล น้าง~ๆ ซ๊า ชี๊ง.
40013009	โพล้ง พี่ อ แน่ โอ นอ คุ้ช๊องแน แด เทา".
40013010	กแช่ เยซู อ พู อ ลี้ง ซีง ล แพ นอ เฌ๊ อางจ้ะ เว๊ ไจ้ะ เว๊ แด      "แบ ท ล้อ น ไคล้ อางด้อง ล้าง เอะ โพล้ง อ เท่อ".
40013011	กแช่ เยซู ไคล้ ช๊า-อ้ะ ไจ้ะ เว๊ แด      "ท ไฌ่ คิ้ซูง คิ้บีง แบฆ้ะ ดี๊ กแช่ แยว้ อ มื่ง อ บ้าง นอ กแช่ แยว้ เกม๊า น ซื๊ง ซีงแฌ๊ เว๊ ซี. แบ เด้าะ เมะ โพล้ง อ แฌ้แพ นอ อ เว๊ ล เกม๊า อ ซีงแฌ๊ เว๊ แบ.
40013012	โพล้ง พี่ อ เท่อ โอ เย้า นอ ม นี่ เว๊ แอ ทาง เด้าะ ท้อง อ โอ ลื๊อ โอ พื๊อ. แบ เด้าะ โพล้ง พี่ อ เท่อ ล โอ แบ นอ      ทึ เมะ ท ล ปี๊ ล คี่ พี่ อ เท่อ โอ นอ ม แบ ท แม้ ไฆวะ-อ้ะ นอ ล้อ.
40013013	ท บี่ นอ จ ไคล้ อางด้อง ล้าง เอะ โพล้ง อ เท่อ นอ      อ ไฌ่ บี่ อี้ง อ ซื๊ง เว๊ แคว่ เท่อ      ล แด เท่อ แบ      ดี๊ คุ้ช๊องแน      ล แน่ฌ๊า เท่อ แบ ดี๊ แน เว๊ ล ซี แบ นอ ล้อ.
40013014	อ ซื๊ง เว๊ นอ บี่ ซุ้ แม้ ชิ้เทา ไฆวะ อี้งซายา โม ไคล้ คิ้ กแช่ แยว้ ล แฌ้ อ ท ไคล้ พี่ อ ไจ้ะ เว๊ 'กแช่ แยว้ ไจ้ะ เว๊ แด      น ซื๊ง ม ช๊องแน ฌ้อง ช๊องแน เด้าะ ฌี้~ๆ      แบ เด้าะ น แน ซี เอะ. น ม แคว่ ฌ้อง แคว่ เด้าะ ฌี้~ๆ      แบ เด้าะ น แด เท่อ เอะ.
40013015	อ ไฌ่ บี่ อี้ง โพล้ง ล ชื้อ โย้ นอ อ ซ้ะ ท่อง นี่ พ้ะ แบ เท่อ ล ซี ล้า แบ อ แน่ ตาง ดี๊ เบง อ เมะ. เมะ ล เมะ บี่ นอ แบ      ม แด แบ เว๊ ดี๊ อ เมะ      ม แน่ฌ๊า แบ เว๊ ดี๊ อ แน่ ดี๊ ม ซีงแฌ๊ แบ เว๊ ลู่ง อ ซ้ะ พ้า ฌ้อง ม เฌ๊ ไท้ ฌู ไท้ แย้ ล้อ ดี๊ จ ม แม้ แบล โย๊-อ้ะ นอ ล้อ'.
40013016	แบ เด้าะ น ซื๊ง โอ ดี๊ ท มึ ท พ้า พี่ น ซื๊ง แด เท่อ ลู่ง น เมะ ดี๊ แน่ฌ๊า แบ เท่อ ลู่ง น แน่ นอ ล้อ.
40013017	จ โล้ เอะ น ซื๊ง โต้~ๆ ล้อ      โม ไคล้ คิ้ กแช่ แยว้ ดี๊ โพล้ง แบ กแช่ แยว้ อ ซ้ะ แอ แฌ้ ซู๊ แด ซ้ะ เท่อ พี่ น ซื๊ง แด แบ-อ้ะ      แบ เด้าะ ล แด เว๊ แบ      ดี๊ แบ อ ซ้ะ แน่ฌ๊า เท่อ พี่ น ซื๊ง แน่ฌ๊า แบ-อ้ะ      แบ เด้าะ ล แน่ฌ๊า เว๊ แบ.
40013018	ท บี่ นอ คุ้ช๊องแน พี่ ท อางด้อง ล้าง โพล้ง ฆวีง เท่อ อ ไฌ่ ซอง เท่อ บี่ จะ เล้ นอ.
40013019	พี่ โพล้ง แน่ฌ๊า แบ ท โล้ ล้าง แบฆ้ะ ดี๊ กแช่ แยว้ อ มื่ง อ บ้าง      แบ เด้าะ แน เว๊ ล ซี แบ นอ      ม้างโค้ไล่ เฌ๊ แม้ ไฆวะ-อ้ะ ลู่ง อ ซ้ะ พ้า ไวะ. อ นอ แม้ อ ซ้ะ บี่ ซุ้ ดี๊ ท คลี๊ง พี่ อ ล้าง แบ เกล้.
40013020	ท คลี๊ง พี่ อ ล้าง แบ ฌางคู พี่ ไล๊ โอ ลู่ง อ แช๊ละ ล เอ้า นอ เมะ เว๊ โพล้ง พี่ อ แน่ฌ๊า แบ กแช่ แยว้ อ ลู่ง อ แท๊ ฌ้อง ฮะ นี่ เว๊ ดี๊ ท เซิง มึ ซ้ะ มึ ล ทีง ฆ่าง ล้อ.
40013021	แบ เด้าะ บี่ ซุ้ ล โอ ดี๊ อ ฌี่ง แบ      นะ เว๊ ล ชู่ ล ล่าง ล้อ. ฌ้อง พี่ อ แบ ท แก ท เฌ้ ท แม้ น้ะ แม้ โน๊ง-อ้ะ ลู่ง กแช่ แยว้ อ ลู่ง อ แท๊ อ กย้อง นอ อ เว๊ ล ชู่ง เท่อ นะ เท่อ ล้า แบ.
40013022	ท คลี๊ง พี่ ล้าง แบ ท ชูง ท เม แกล้ นอ เมะ เว๊ โพล้ง พี่ อ แน่ฌ๊า แบ กแช่ แยว้ อ ลู่ง อ แท๊ ฌ้อง แบคู่ ซ้ะอึ้ เท่อ แบฆ้ะ ดี๊ ล จะ แย๊ อี้ง น้ะ มะ ดี๊ เอ กลู เอ จี้. อ นอ แบ ด้อง เค ไบ้ะ ไฆวะ กแช่ แยว้ อ ลู่ง อ แท๊ คระ      ฌ้อง เก ทาง อ ซูง อ แซ ล ซี แบ ล้อ.
40013023	เมะ ท คลี๊ง พี่ อ ล้าง แบ ฌางคู ฌี้ นอ เมะ เว๊ โพล้ง พี่ อ แน่ฌ๊า แบ กแช่ แยว้ อ ลู่ง อ แท๊ ดี๊ นึ อ ซ้ะ พ้า. โพล้ง ล แฌ้ นอ แซ ทาง แอ นี่ อ ล่าง ล แย้      แบ ล แฌ้~ๆ ฆู๊ง ชี๊ง      แบ ล แฌ้~ๆ ซ๊า ชี๊ง".
40013024	กแช่ เยซู อางด้อง ล้าง เอะ โพล้ง ด๊าง มู๊ง อ เท่อ ล เม้ง เด้าะ ไจ้ะ เว๊ แด      "กแช่ แยว้ อ มื่ง อ บ้าง แม้ อ ซ้ะ บี่ ซุ้ ดี๊ อี้ง      โพล้ง ล แฌ้ ฆวีง ล้าง ท คลี๊ง พี่ อ ฌี้ ลู่ง อ ฆึ้ แกล้ พ้า.
40013025	แบ เด้าะ ท่อง โพล้ง มี๊ง อ แค๊ นอ โพล้ง แช๊เมะ ไฌ๊ซ้ะ ดี๊-อ้ะ ล แฌ้ เฌ๊ ฆวีง ล้าง ฆึ นาง บืง ลู่ง บืง ฌี้ อ แกล้ นอ      ฌ้อง ไจ ไฆวะ เว๊.
40013026	ท่อง บืง โพละ ทาง ฌ้อง นาง บืง โพละ ทาง ฆึ ลู่ง อ ซุ้ ชี่.
40013027	ฆึ้ กแช่ อ เพล่ ล แพ นอ ไท้ โล้ เอะ อ กแช่ ไจ้ะ เว๊ แด      'กแช่-เอ้อ น เซิง ล้าง บืง ที่ อ ฌี้ ลู่ง น ฆึ้ แกล้ พ้า      เมะ-อ้า. เมะ~ๆ บี่ นอ นาง บืง เม ทาง ฆึ ลู่ง อ แกล้ ซี บี่ จะ เล้'.
40013028	อ เว๊ ไคล้ ช๊า ไท้-อ้ะ ไจ้ะ เว๊ แด      'อ อี้ง นอ โพล้ง แช๊เมะ ไฌ๊ซ้ะ ดี๊ แย้ อ ท แม้ นอ ล้อ'. อ ซื๊ง เว๊ อางจ้ะ ไท้-อ้ะ ไจ้ะ เว๊ แด      'น แบ ซ้ะ เกม๊า ก ลี้ ทิ้ ทาง ไฆวะ นาง บืง นอ ชี่-อ้า'.
40013029	ฆึ้ กแช่ ไคล้ ช๊า ไท้ เว๊      'แม้ ล ฌี้      แบ ซีง ลู่ง น ม ทิ้ ทาง นาง บืง นอ ม เฌ๊ ทาง ฆึ แบ ดี๊ บืง ฌี้.
40013030	เกม๊า คี๊ง เม้ง นอ ดู ทาง ฆึ แด เว๊ ท้อง อ แค๊ แบ เก้า โคะ. ล พ๊า แย๊ นอ จ ม อางแม้เลา โพล้ง เก้า ล แพ นอ บี่ อี้ง      เก้า ไฆวะ วี่ง นาง บืง นอ ก้ะ ซยอง-อ้ะ ฌ้อง เช้า ไฆวะ-อ้ะ นอ ไช้ะ. แบ เด้าะ บืง พี่ อ ฌี้ นอ อางกี-อ้ะ ลู่ง จ พ๊าง พ้า นอ ล้อ' ".
40013031	กแช่ เยซู อางด้อง ล้าง เอะ โพล้ง ด๊าง มู๊ง อ เท่อ ล เม้ง เด้าะ ไจ้ะ เว๊ แด      "กแช่ แยว้ อ มื่ง อ บ้าง แม้ อ ซ้ะ บี่ ซุ้ ดี๊ ท คลี๊ง ปี๊~ๆ ล เม้ง พี่ โพล้ง ล แฌ้ ลี้ ฆวีง ล้าง ลู่ง อ ฆึ้ แกล้ พ้า.
40013032	เก ท คลี๊ง พี่ อ ปี๊ นี่ ท คลี๊ง อ แฌ้แพ กุ้ เม้ง      แบ เด้าะ ท่อง อ เม ทาง เย้า นอ ดู นี่ เซง อ แฌ้แพ. ดู ทาง โท๊ ทาง อ มื่งเทิง พ้ะโท๊ โอ ดี๊ อ ได้ อ พ๊าง ท่อง ท๊อง ทู ซีง ลีง ซีง เฌ๊ แม้ อ ซวี๊ง ลู่ง อ ได้ ล้อง นอ ล้อ".
40013033	กแช่ เยซู อางด้อง ล้าง เอะ อ ซื๊ง เว๊ อ เท่อ ล เม้ง เด้าะ ไจ้ะ เว๊ แด      "กแช่ แยว้ อ มื่ง อ บ้าง แม้ อ ซ้ะ บี่ ซุ้ ดี๊ กูมีง อ ซีง พี่ โพล้ง มืง แกย้ ฆึ เว๊ ดี๊ ฌื๊งไน้ะ คี๊ง ท่าง ท้อง ฌื๊งไน้ะ ล ลอง นอ พู๊ ทาง เลา ปะ".
40013034	กเย่ ท ไคล้ ล แพ อี้ง นอ กแช่ เยซู ไคล้ เอะ โพล้ง ด๊าง มู๊ง ลู่ง ท อางด้อง ล้าง. เมะ ล เมะ ท อางด้อง ล้าง แบ นอ กแช่ เยซู ล ซอง เอะ โพล้ง น่าง เม้ง แบ.
40013035	อ อี้ง นอ บี่ ซุ้ แม้ ชิ้เทา ไฆวะ โม ไคล้ คิ้ กแช่ แยว้ ล แฌ้ อ ท ไคล้ พี่ อ ไจ้ะ เว้ เว๊ "กแช่ แยว้ ไจ้ะ เว๊      จ ม ไคล้ ทาง เท่อ ลู่ง ท อางด้อง ล้าง อ ไฌ่ ดี๊ เท่อ พี่ อ อางกี ไบ้ะ อ ซ้ะ ล โค๊ ลู่ง ไต้ ล้าง ฌางคู อ คางไท้ะ ซ๊าง เย้า นอ จ ม ซอง เอะ โพล้ง เกม๊า อ ซีงแฌ๊".
40013036	ฌ้อง กแช่ เยซู ไจ แด โพล้ง ล แพ นอ ลี้ นึ ฆ้าง เด้า พ้า. อ พู อ ลี้ง ล แพ นอ ลี้ ฌู-อ้ะ อางจ้ะ เว๊ อ เท่อ ไจ้ะ เว๊ แด      "เกม๊า น อางโล๊ไท้ ฌ้า เอะ เฆ้อ ท อางด้อง ล้าง แบฆ้ะ ดี๊ นาง บืง นอ ไจ้ะ เว๊ บี่ จะ เล้".
40013037	กแช่ เยซู อางโล๊ไท้ ฌ้า เอะ-อ้ะ ไจ้ะ เว๊ แด      "โพล้ง พี่ อ ฆวีง ล้าง ท คลี๊ง ฌี้ นอ เมะ เว๊ แด โพล้ง ฌางคู พู.
40013038	ฆึ้ นอ เมะ เว๊ แด ฌางคู โคล๊ง คู. ท คลี๊ง พี่ อ ฌี้ นอ เมะ เว๊ แด โพล้ง ลู่ง อ โอ กแช่ แยว้ อ มื่ง อ บ้าง พ้า. นาง บืง นอ เมะ เว๊ แด โพล้ง ลู่ง อ โอ ม้างโค้ไล่ อ ซุ้.
40013039	โพล้ง แช๊เมะ ไฌ๊ซ้ะ ดี๊-อ้ะ ฆวีง ล้าง นาง บืง คลี๊ง ล แฌ้ นอ เมะ เว๊ แด ม้างโค้ไล่. อ แค๊ แบ เก้า โคะ นอ เมะ เว๊ แด ท อ มื่ง อ แค๊ ม ทึ โคะ นอ ล้อ. โพล้ง พี่ อ ม เก้า บืง โคะ นอ เมะ เว๊ ท มุ้คู พู.
40013040	โพล้ง อางกี ซยอง นาง บืง ฌ้อง เช้า ไฆวะ เว๊ บี่ จะ เล้ นอ ท ม แม้ อ ซ้ะ บี่ นอ ปะ ลู่ง ท อ มื่ง อ แค๊ ม ทึ โคะ นอ.
40013041	โพล้ง ฌางคู พู ม โซ๊ง ล้าง อ มุ้คู พู เกม๊า อ อางน้าง พ้ะ ไฆวะ โพล้ง พี่ อ ดึ้ เกม๊า โพล้ง แม้ ท เด้บ้ะ ดี๊ กเย่ โพล้ง พี่ อ แม้ ท อ้า ท ซ๊าง อ แฌ้แพ นอ เกม๊า อ ไจ แด ไฆวะ กแช่ แยว้ อ มื่ง อ บ้าง นอ ล้อ.
40013042	ท มุ้คู พู ม ไควะ ล้าง โพล้ง ล มู๊ง นอ ลู่ง มี อ้า พ้ะดู พ้า. ท ล กล้ะ แย๊ นอ โพล้ง ม ฌางล้าง ย้าล้าง เอ้ง เม ช่อง แซว๊ น้ะ มะ ล้อ.
40013043	ล พ๊า แย๊ นอ โพล้ง พี่ อ แบ กแช่ แยว้ อ ซ้ะ ล แพ นอ ม พ้าง ล้าง ลู่ง อ แพ่ แยว้ อ มื่ง อ บ้าง บี่ ซุ้ มื่ง พ้าง ล้าง นอ ล้อ. โพล้ง พี่ อ แน่ โอ นอ คุ้ช๊องแน แด เทา. %
40013044	กแช่ แยว้ อ มื่ง อ บ้าง แม้ อ ซ้ะ บี่ ซุ้ ดี๊ จี้ พี่ แบ ท อางกี ซูง-อ้ะ ลู่ง ฆึ้ แกล้ พ้า. โพล้ง ล แฌ้ นอ แบ จโคะ เว๊ ฌ้อง แม้ ไบ้ะ ทะ เว๊. อ เว๊ อ ซ้ะ ฆวี๊ง ดู มะ      ฌ้อง กเย่ อ เท่อ โอ ล เม้ง~ๆ นอ อางแช๊ เว๊ เลา ปะ      ฌ้อง ลี้ ฆวี้ นี่ ก้ะ ฆึ้ ล ล่าง นอ.
40013045	กแช่ แยว้ อ มื่ง อ บ้าง แม้ อ ซ้ะ บี่ ซุ้ ดี๊ โพล้ง แม้แค้ อางแช๊ เท่อ ล แฌ้ พี่ อ อางฆื๊ง ฆวี้ โล่ง โกย ล โพลง~ๆ ลู่ง อ ฆวี้ ดู.
40013046	ท่อง อ แด โกย ลู่ง อ ฌี้ ทึ ล โพลง นอ กเย่ อ เว๊ อ เท่อ โอ ล เม้ง~ๆ นอ ไท้ อางแช๊ เว๊ ฌ้อง ลี้ ฆวี้ นี่ ก้ะ โกย ล โพลง นอ ล้อ.
40013047	กแช่ แยว้ อ มื่ง อ บ้าง แม้ อ ซ้ะ บี่ ซุ้ ดี๊ ซยะ พี่ โพล้ง ไควะ ล้าง เว๊ ลู่ง ที๊ง แกล้      แบ แยพู ตบลึ้ เม้ง ฆวี้ ทะ อ ซยะ พ้า.
40013048	โพล้ง แม้ อาง แยพู ล แพ นอ ทึ้ ทาง อ ซยะ ที๊ง คื่อ คู      ชี๊น้าง ลึ ไฆวะ แยพู แม้ นี่ เว๊ กเย่ ลู่ง อ ฌี้ อาง ล แพ นอ      ชวี๊ง ล้าง เว๊ อ โทง พ้า. แยพู พี่ อ ล ฌี้ อาง แบ ล แพ นอ นย๊อง ไฆวะ เว๊ นอ ล้อ.
40013049	ลู่ง ท อ มื่ง อ แค๊ ม ทึ โคะ นอ ม แม้ อ ซ้ะ บี่ ซุ้ นอ ปะ. ท มุ้คู พู ม เฌ๊ อางน้าง พ้ะ ไฆวะ โพล้ง อ้า ล เกม๊า อ โอ ลู่ง โพล้ง พี่ อ แบ กแช่ แยว้ อ ซ้ะ ล แพ นอ อ แกล้ ล้า แบ
40013050	ฌ้อง ม ไควะ ล้าง โพล้ง อ้า ล แพ นอ ลู่ง มี อ้า พ้ะดู พ้า. ท ล กล้ะ แย๊ นอ โพล้ง ม ฌางล้าง ย้าล้าง เอ้ง เม ช่อง แซว๊ น้ะ มะ ล้อ". %
40013051	กแช่ เยซู อางจ้ะ อ พู อ ลี้ง ไจ้ะ เว๊ แด      "ท ไคล้ ล แพ อี้ง น ซื๊ง แน ซี-อ้า". อ ซื๊ง เว๊ ไคล้ ช๊า กแช่ เยซู ไจ้ะ เว๊ แด      "แน ซี".
40013052	กแช่ เยซู ไคล้ ช๊า ไท้-อ้ะ ไจ้ะ เว๊ แด      "ท บี่ นอ คู ซีง ซอง เท่อ เซ๊งพ้า ท้างพ้า แฌ้ ฌี้ แฌ้ ฌี้ พี่ อ ซีงแฌ๊ เว๊ เย้า กแช่ แยว้ อ มื่ง อ บ้าง แม้ อ ซ้ะ บี่ จะ เล้ นอ อ เว๊ แบ ด้อง เด้า กแช่ แม้ นี่ ท อ ล่างลี้ง ดี๊ อ ซ๊าง ลู่ง ท ซนา พ้า นอ      ฌ้อง เฌ๊ ทาง โชะ เว๊".
40013053	พี่ กแช่ เยซู ซอง เท่อ ลู่ง ท อางด้อง ล้าง อ ไฌ่ ล แพ อี้ง ทึ เย้า นอ อ เว๊ ไจ แด ไฆวะ พี่ นอ.
40013054	ไท้~ๆ ลู่ง อ กแช่ อ เฌง ล่างลี้ง       ซอง เท่อ ลู่ง ท แพโซง อ ล่าง พ้า. โพล้ง พี่ อ แน่ฌ๊า แบ กแช่ เยซู ซอง เท่อ ล แฌ้~ๆ นอ ล้ะ เซิง ล้ะ ซ้ะ แบ-อ้ะ      โล้ โละ อ ซ้ะ ไจ้ะ เว๊      "กแคว๊ ล แฌ้ อี้ง เมะ อ นี่ แบ อ ท โกง ท มอง อี้ง นอ พี่ จอง เล้ ดี๊ อ แม้ ท ล้ะ ท เล่ ล แพ อี้ง นอ ซี บี่ จะ เล้.
40013055	อ เว๊ เก ซแล้ อ พู      เมะ-อ้า. อ มู่ อ เม้ง น่าง มารียา      เมะ-อ้า. อ พื่ง แคว๊ อ เม้ง ยาเก้า      โยซิ้      ซีโมง ดี๊ ยูด้ะ      เมะ-อ้า.
40013056	อ พื่ง มืง ซีง โอ เฌง พ้า อี้ง ปะ      เมะ-อ้า. อ เว๊ นี่ แบ อ ท โกง ท มอง ดี๊ อ ดู้ง อ ยาง ล แพ อี้ง พี่ จอง เล้".
40013057	ฌ้อง อ ซื๊ง เว๊ ซีง ไฌ๊ อ ซ้ะ ดี๊ กแช่ เยซู ล้อ. กแช่ เยซู โล้ เอะ อ ซื๊ง เว๊ ไจ้ะ เว๊ แด      "โม ไคล้ คิ้ กแช่ แยว้ ล แฌ้~ๆ นอ โพล้ง กุ้ อ แฌ้ ล้อ ม ทื๊ง แบ นะ แบ-อ้ะ      แบ เด้าะ เมะ โพล้ง ล เฌง ฆ่าง ดี๊-อ้ะ ดี๊ ลู่ง อ กแช่ อ เด้า นอ ล ทื๊ง แบ นะ แบ-อ้ะ แบ ล้อ".
40013058	กแช่ เยซู~แม้~ท ล้ะ ท เล่ พี่ นอ ล แอ พ๊า แบ      เป๊งนี่ อ ซื๊ง เว๊ ซีง ล ชู่ง ล นะ กแช่ เยซู แบ.
40014001	ล ว๊าง แย๊ นอ ท อ ดู เฮรุ้ แน่ฌ๊า แบ กแช่ เยซู อ เม้ง ลื้อ แซ ท้อง นอ
40014002	ฌ้อง ไคล้ ดี๊ อ เพล่ อ บาง ซีง ล แพ นอ ไจ้ะ เว๊ แด      "ล แฌ้ แย๊ อี้ง เก โยฮาง พี่ อ แม้ ท ไฌ่ จูง ที๊ง. อ เว๊ เฌ้เทิง ม๊า ทาง ไท้ เย้า. ท บี่ นอ อ เว๊ แม้ ท ล้ะ ท เล่ บี่ นอ ล้อ".
40014003	พี่ เฮรุ้ ไจ้ะ เว๊ บี่ นอ อ ไฌ่ บี่ อี้ง      ลู่ง อ พ้อง ไฆวะ เย้า นอ อ เว๊ พอง นี่ โยฮาง ชวี๊ง ล้าง เว๊ ลู่ง พ้อง พ้า. พอง นี่ เว๊ ลู่ง น่าง เฮโรดียา อ กย้อง พี่ อ เก อ พื่ง แคว๊ ฟีลิ้ อ แม๊.
40014004	อ ไฌ่ บี่ อี้ง ลู่ง อู้ นอ โยฮาง ไจ้ะ เอะ-อ้ะ ดึ้~ๆ "น แม้ ดี๊ กมืง ล แฌ้ นอ ล ฌี้ แบ      ไพ้ะ เซ๊งพ้า ท้างพ้า ล้อ".
40014005	ท บี่ นอ เฮรุ้ แบ ซ้ะ แม้ ซี๊ง โยฮาง      แบ เด้าะ ซ้ะเม แบ โพล้ง พี่ อ ทื๊ง แบ นะ แบ โยฮาง เก โม ไคล้ คิ้ กแช่ แยว้ ล แฌ้.
40014006	แบ เด้าะ พี่ อ ท้อง มื่ง ล นี้ง ลู่ง เฮรุ้ ม แม้ มึ อาง อวีง ล้าง อ มื่ง กึ ทาง ล นี้ง อ แค๊ นอ      น่าง เฮโรดียา อ พู มืงน้าง เฌ้เทิงลี่ง ลู่ง โพล้ง ด๊าง มู๊ง อ เมะแซ พ้า      เฆว๊ แบ เฮรุ้ อ ซ้ะ ฌี้ มะ.
40014007	ฌ้อง เฮรุ้ โล้ เว๊ ดี๊ ชู ล้าง เว้ อ ซ้ะ บี่ อี้ง      "น เมะ แบ ซ้ะ ท เม้ง ฌี้ เม้ง ฌี้ นอ จ ม เกล๊าง แน้ ล้อ".
40014008	กมืง ล แฌ้ นอ อางท่าง เว๊ บี่ อ มู่ โล้ เอะ-อ้ะ นอ ไจ้ะ เว๊ แด      "จ ม แม้ โยฮาง แม้ ท ไฌ่ จูง ที๊ง ล แฌ้ นอ อ คูฆีง ชวี๊ง ล้าง ค๊างท้ะ พ้า      เฌ๊ โชะ เอะ แย้ ลู่ง อี้ง".
40014009	ท่อง อ แน่ฌ๊า เว๊ บี่ นอ ฌ้อง เฮรุ้ อ ซ้ะ ล มึ แบ น้ะ มะ. แบ เด้าะ เป๊งนี่ โล้ เว๊ ดี๊ ชู ล้าง เว้ อ ซ้ะ ลู่ง โพล้ง ด๊าง มู๊ง อ เมะแซ พ้า เมาน่าง เย้า นอ อ เว๊ อางแม้เลา เกม๊า แม้ บี่ นอ.
40014010	เมะ เว๊ เจ่ อ เพล่ ลี้ กล้างเทะ นี่ โยฮาง อ โคะ ลู่ง พ้อง พ้า.
40014011	ฌ้อง โพล้ง เฌ๊ ไท้ โชะ โยฮาง อ คู ลู่ง ค๊างท้ะ พ้า เกล๊าง กมืง ล แฌ้ นอ. อ เว๊ ไท้ โชะ เกล๊าง เอะ อ มู่.
40014012	โยฮาง อ พู อ ลี้ง แม้ นี่ เว๊ อ จู      ลี้ เคิง ล้างบ้า เว๊ ฌ้อง ลี้ อางโล๊ไท้ เอะ กแช่ เยซู นอ ล้อ.
40014013	ลู่ง กแช่ เยซู แน่ฌ๊า เว๊ โยฮาง ซี๊ง เย้า นอ อ เว๊ แด ทาง คลี๊ง คู ลี้ ลู่ง ท ล่าง เกล้งเน้ง พ้า ล จอง      แบ ซ้ะ โอ ล แฌ้. ท่อง โพล้ง ด๊าง มู๊ง ล แพ นอ แน่ฌ๊า เว๊ บี่ นอ อ ซื๊ง เว๊ ไจ ทาง แด อ เฌง      ลี้ ช่อง กแช่ เยซู ดี๊ คาง.
40014014	ท่อง กแช่ เยซู ไจ ล้าง ไฆวะ คลี๊ง พ้า นอ แด โพล้ง แอ ฌ้อง ล มู๊ง นอ ฌ้อง ย๊างเซิง ย๊างซ้ะ แบ เว๊ เต้~ๆ      ดี๊ แม้ แบล เอะ เว๊ อ ท เจ้า ท แช๊ นอ ล้อ.
40014015	พี่ มื่งแฌ ล้าง ทาง เย้า นอ กแช่ เยซู อ พู อ ลี้ง เฌ๊ ฌู-อ้ะ ไจ้ะ เว๊      "กแช่-เอ้อ มื่งแฌ ล้าง พ้ะ ไย้ เย้า. ท ล กล้ะ อี้ง ไย้ ดี๊ โพล้ง อ เฌง อ ฆ๊าง. เกม๊า โพล้ง ล มู๊ง นอ ลี้ ลู่ง เฌง ล จอง~ๆ อางฆื๊ง ฆวี้ อาง ท อาง ท โอ้ แด อ กแช่ เว๊".
40014016	กแช่ เยซู ไคล้ ช๊า-อ้ะ ไจ้ะ เว๊ แด      "อ ซื๊ง เว๊ ซีง ล แบ ลี้ เว๊ แบ. น ซื๊ง นอ ล้อ ลื่ง อาง-อ้ะ".
40014017	อ ซื๊ง เว๊ ไคล้ ช๊า กแช่ เยซู ไจ้ะ เว๊ แด      "ก เว๊ ก ท อาง โอ ที่ กู เย่ ลอง ดี๊ แยพู คี๊ง เบง ล้อ".
40014018	กแช่ เยซู ไจ้ะ เว๊ แด      "เฌ๊ โชะ เอะ แย้ ลู่ง อี้ง".
40014019	กแช่ เยซู อางแม้เลา โพล้ง ล มู๊ง นอ เกม๊า เว๊ อ ชี๊น้าง นาง คู. ท่อง อ ช๊าง กแช่ เยซู พอง นี่ กู เย่ ลอง ดี๊ แยพู คี๊ง เบง นอ      ฌ้อง แคว่ ทาง เท่อ ลู่ง ท มุ้คู      ไจ้ะ บลึ้ กแช่ แยว้ ฌ้อง บุ้แค่ กู ดี๊ เน ฆ้าง เอะ อ พู อ ลี้ง ซีง เกม๊า อ เจ่ ก้ะ เอะ โพล้ง ล มู๊ง นอ.
40014020	โพล้ง อาง เว๊ กึ้ กุ้ อ แฌ้ ล้อ. ท อาง พี่ อ ล้างลื๊อ ไท้ นอ อ พู อ ลี้ง อางเทิ๊ง นี่ ไท้ เว๊ ฆวี้ ตโฆะ ล ชี๊ง คี๊ง ดื้ง ได้ะ.
40014021	โพล้ง พี่ อ อาง เท่อ ล แพ นอ อ แคว๊ โอ เมาะ อ แฌ้ เย่ ม๊า. โพล้ง มืง ดี๊ พืงแซ นอ ล ดว้ะ-อ้ะ แบ.
40014022	ท่อง อ ช๊าง กแช่ เยซู เกม๊า อ พู อ ลี้ง ทาง คลี๊ง คู ลี้ วี่ง-อ้ะ ค๊างฌะ ฆ้าง ปางเล แว่ โค๊ แพ้. เมะ กแช่ เยซู นอ เกม๊า โพล้ง ล มู๊ง นอ ไท้.
40014023	พี่ อ เกม๊า โพล้ง ไท้ เลา เย้า อ ล่างไค๊ นอ กแช่ เยซู ลี้ ทาง ชูแพ เท่อ ลู่ง ท ลู่ง คู ล แฌ้ ล้อ. เมาะ ท ไค้ะ ล้าง ทาง นอ กแช่ เยซู โอ พี่ นอ ล แฌ้.
40014024	ล พ๊า แย๊ นอ คลี๊ง พี่ อ พู อ ลี้ง โอ เว๊ อ พ้า ล บ้อง นอ ลี้ ท้อง ปางเล ซ้ะ คี่ง พ้า เย้า. ที๊ง อ บู้ง ทาง จึ้ แบ อ คลี๊ง เป๊งนี่ ลี้ง อูง แบ-อ้ะ ชอง เต้~ๆ.
40014025	ฌ้อง เมาะ ช๊าง อ้องอู เบ้า ท ม พ้าง ทาง กแช่ เยซู ไจ ลู่ง ที๊ง คู ลี้ ฌู อ พู อ ลี้ง.
40014026	พี่ อ พู อ ลี้ง ล แพ นอ แด กแช่ เยซู ไจ ที๊ง คู นอ อ ซื๊ง เว๊ ซีง อ ซ้ะ ล้างเคลง ซ้ะเม เว๊ น้ะ มะ      กุ้ ซย้ะ ทาง เท่อ ไจ้ะ เว๊      "ท แจ นอ-แอ้".
40014027	ล ทีง ฆ่าง นอ กแช่ เยซู ไคล้ ดี๊-อ้ะ ไจ้ะ เว๊      "ซ้ะเม เท่อ ล ฌี้. แย้ ล้อ. เกม๊า น เซิง ฆวี๊ง ซ้ะ ฆวี๊ง ทาง แด เทา".
40014028	เปโต ไคล้ ทาง ไจ้ะ เว๊      "กแช่-เอ้อ เมะ ลู่ง อ เมะ แน้ เต้~ๆ ล โค๊ นอ เกม๊า น โล้ เอะ แย้ จ ม ไจ ที๊ง คู ลี้ ฌู แน้".
40014029	กแช่ เยซู ไจ้ะ เว๊      "เฌ๊ เซ้อ". เปโต ไจ ล้าง คลี๊ง พ้า      ไจ ที๊ง คู ลี้ ฌู กแช่ เยซู.
40014030	พี่ อ ลี้ ล คลึ้ ท้อง ได้ะ แบ นอ แด แบ ลี้ง เฌ๊ พ้ะดู      ฌ้อง ซ้ะเม เว๊. อ เว๊ ล้าง จูง ล กึ้ ฌ้อง กุ้ ซย้ะ กแช่ เยซู ไจ้ะ เว๊      "กแช่-เอ้อ แม้ช้า แย้ ไช้ะ เซ้อ".
40014031	ล ทีง ฆ่าง นอ กแช่ เยซู เยา ฆ้าง อ จูง พองทะ-อ้ะ ฌ้อง ไจ้ะ เว๊      "น ท ชู่ง ท นะ ปี๊ น้ะ เล้. แบ เล้ น นะ แย้ ล เก แบ".
40014032	ท่อง กแช่ เยซู ดี๊ เปโต ทาง คลี๊ง คู ฌ้อง นอ ลี้ง ล้างแม่ ประ.
40014033	อ พู อ ลี้ง พี่ อ โอ คลี๊ง พ้า ล แพ นอ เฌ๊ แบ้ ทาง กแช่ เยซู ไจ้ะ เว๊ แด      "แน้ น เก กแช่ แยว้ อ พูแคว๊ เต้~ๆ เย้า".
40014034	กแช่ เยซู ดี๊ อ พู อ ลี้ง ค๊างฌะ ฆ้าง ปางเล ท้อง แว่ โค๊ แพ้ ลู่ง เกเนซาริ้ อ ค่าง พ้า.
40014035	ท่อง โพล้ง ล กล้ะ แย๊ นอ แด กแช่ เยซู ฌ้อง นาง แบ ไท้-อ้ะ      เจ่ โพล้ง ลี้ โล้ แบ โพล้ง ล เก แบ เฆ้ง ค่าง ล กล้ะ แย๊ นอ      ฌ้อง เฌ๊ ฌ้า เว๊ ลู่ง กแช่ เยซู อ โอ
40014036	อวีงซ้ะชู้ เว๊ ม ทุ้ แบ ฆวี๊ กแช่ เยซู อ ไช๊ นวี๊ง ล้อ. กเย่ โพล้ง พี่ อ ทุ้ แบ เว๊ ล แพ นอ แบล ซวะ กุ้ อ แฌ้ ล้อ.
40015001	ลู่ง ไค๊ นอ โพล้ง ฟารีซี ดี๊ คู ซีง ซอง เท่อ เซ๊งพ้า ท้างพ้า โอ ลู่ง เว่ง เยรูซเลง เฌ๊ ฌู กแช่ เยซู อางจ้ะ เว๊ ไจ้ะ เว๊ แด
40015002	"แบ ท เล้ น พู น ลี้ง ซีง ลือ ค๊างพะ พี๊งชู้ พู๊งชู้ อ ท ซอง ท ซ๊าง. พี่ ม อาง มี้ นอ ล อางซฌ้ะ อ จูง แบ".
40015003	กแช่ เยซู ไคล้ ช๊า ไท้-อ้ะ ไจ้ะ เว๊ แด      "แบ ท ล้อ น ซื๊ง ลือ ค๊างพะ กแช่ แยว้ อ ท อางแม้เลา ฌ้อง แม้ โพะ ไท้ ท โล้ ชู้ อ ไฌ่ อ ไค๊ นอ".
40015004	อ ไฌ่ บี่ อี้ง กแช่ แยว้ ไจ้ะ เว๊ แด       % 'ทื๊ง แบ นะ แบ น มู่ น แพ่ นอ ไช้ะ'       ดี๊ % 'โพล้ง พี่ อ ไจ้ะ อ้า ไจ้ะ ซ๊าง อ มู่ อ แพ่ นอ แม้ ซี๊ง ไฆวะ โย๊-อ้ะ เฆาะ'.
40015005	แบ เด้าะ น ซื๊ง ซอง ก้ะ เท่อ บี่ อี้ง      โพล้ง เมะ โล้ เอะ อ มู่ อ แพ่ ไจ้ะ เว๊      'จ คู จ แล่ พี่ น เกิ้ง อาง แบ เว๊ นอ จ เทว๊ เอะ กแช่ แยว้ เย้า'      เมะ บี่ นอ อ เว๊ ล แบ เกล๊าง-อ้ะ ล้า แบ. อ นอ บี่ ซุ้ ดี๊ น ไจ้ะ อ เว๊ นอ ล แบ ทื๊ง แบ นะ แบ อ มู่ อ แพ่ ล้า แบ.
40015006	บี่ ซุ้ ดี๊ นอ น ซื๊ง ซีง ล ช๊องแน กแช่ แยว้ อ ท อางแม้เลา ล้า แบ ลู่ง น แม้ โพะ ท โล้ ชู้ อ ไฌ่ อ ไค๊ อ กย้อง บี่ นอ ล้อ.
40015007	โพล้ง เมะ โต้ ซ้ะ ไก-เอ้อ      พี่ โม อี้งซายา โล้ เว้ เท่อ แบฆ้ะ ดี๊ น ซื๊ง นอ แบ เต้~ๆ เย้า พี่ ไจ้ะ เว๊ บี่ อี้ง
40015008	'กแช่ แยว้ ไจ้ะ เว๊      โพล้ง ล แพ อี้ง ทื๊ง แบ นะ แบ แย้ ที่ อ นุ้ นอ ล้อ แบ เด้าะ อ เซิง อ ซ้ะ โอ ไย้ โยะ ดี๊ แย้.
40015009	อ ซื๊ง เว๊ โบง ทาง แบ้ ทาง แย้ ล ล้างเปิ่ง ล้างเอ้ง น่าง เม้ง แบ. อ ไฌ่ บี่ อี้ง อ ซื๊ง เว๊ ซอง เท่อ ลู่ง กโพล้ง อ ไฌะ อ ไฌ่ ฌ้อง ไจ้ะ เว๊ เก กแช่ แยว้ อ ท อางแม้เลา นอ ล้อ' ".
40015010	ท่อง อ ช๊าง นอ กแช่ เยซู กุ้ ซยอง โพล้ง ล แพ นอ เกม๊า อ เฌ๊ ฆ้าง ฌ้อง ไจ้ะ เว๊      "คุ้ช๊องแน-อ้ะ เมะ ฌี้      ฌ้อง แม้ นี่ อางกี-อ้ะ ลู่ง น ซื๊ง ซ้ะ พ้า เซ้อ.
40015011	พี่ โพล้ง ไซ้ะ ทาง เท่อ ลู่ง อ นุ้ พ้า นอ ล แม้ แบ อ้า แบ ซ๊าง โพล้ง แบ. แบ เด้าะ เท่อ ลู่ง อ โอ อ นุ้ พ้า เฌ๊ ทาง นอ แม้ แบ อ้า แบ ซ๊าง เว๊ ล้อ".
40015012	ฌ้อง กแช่ เยซู อ พู อ ลี้ง เฌ๊ ฆ้าง โล้ เอะ-อ้ะ ไจ้ะ เว๊      "น ซีงแฌ๊ เย้า-อ้า ท่อง โพล้ง ฟารีซี แน่ฌ๊า แบ น ท ไคล้ นอ อ ซ้ะทาง เต้~ๆ".
40015013	กแช่ เยซู ไคล้ ช๊า ไท้-อ้ะ ไจ้ะ เว๊      "ท เซิง กุ้ อ มื่ง พี่ จ แพ่ ลู่ง มุ้คู เมะ ล เซิง เว๊ แบ ล แพ นอ ม แบ ท ทิ้ ทาง ไฆวะ เว๊ นอ ล้อ.
40015014	ฌ้อง เว๊. อ เว๊ เก โพล้ง ลี้ ฌ้า เท่อ ลู่ง อ เมะโบล. โพล้ง เมะโบล เมะ ม้อง โพล้ง เมะโบล นอ ม ล้างเทะ ท พ้า คี๊ง แฌ้ เลา".
40015015	เปโต ไจ้ะ เอะ กแช่ เยซู      "พี่ น อางด้อง ล้าง เท่อ นอ อางโล๊ไท้ ฌ้า เอะ เฆ้อ ไช้ะ".
40015016	กแช่ เยซู ไคล้ ช๊า-อ้ะ ไจ้ะ เว๊ แด      "น ซื๊ง แน ล ซี ได้ะ แบ ปะ ล้อ-อ้า.
40015017	น ซื๊ง ล ซีงแฌ๊ แบ-อ้า      กเย่ ท อาง พี่ อ นึ ล้าง โพล้ง อ นุ้ พ้า นอ ท้อง ล้าง ลู่ง อ โฌ่งโพ๊ง พ้า      ฌ้อง ลี้ อี ลี้ ชีง ไฆวะ เว๊ ล้อ.
40015018	แบ เด้าะ เท่อ พี่ อ โอ นุ้ พ้า ไจ ทาง นอ เฌ๊ ทาง ลู่ง ซ้ะ พ้า. ท ล เม้ง แย๊ นอ แม้ แบ อ้า แบ ซ๊าง โพล้ง ล้อ.
40015019	เมะ เว๊ แด ท ช๊องมอง อ้า      ท แม้ ซี๊ง อางแช๊ โพล้ง      ท เอโบ้ง เอพะ      ท แม้ กแม มืง กแม แคว๊      ท อางฌูง อางแบล เท่อ      ท ไคล้ กไบล้ะ กแบล      ท ไคล้ แช๊คู ดูซ้ะ เท่อ.
40015020	ท ล แพ แย๊ นอ แม้ แบ อ้า โพล้ง ล้อ. แบ เด้าะ พี่ ม อาง มี้ ซฌ้ะ จูง ล แบ อ เค้อะ แบ นอ ล แม้ แบ อ้า แบ ซ๊าง โพล้ง แบ".
40015021	กแช่ เยซู ไจ แด ไฆวะ พี่ นอ ลี้ ก้ะ ลู่ง เฌง ทีโร ดี๊ ซีโดง อ ค่าง.
40015022	ล ว้าง แย๊ นอ โพล้ง คานาอาง มืง ล แฌ้ เฌ๊ ฌู กแช่ เยซู กุ้ เว๊      "กแช่ ลู่ง น เก ดาเว อ พูแคว๊ -เอ้อ ย๊างซ้ะ แบ แย้ ไช้ะ. จ พูมืง โอ ล แฌ้ ท มื้งแฆ่ ทาง อ ล้อง      แบ น้ะ แบ โน๊ง น้ะ มะ ล้อ".
40015023	แบ เด้าะ กแช่ เยซู ล ไคล้ ช๊า-อ้ะ แบ.      อ พู อ ลี้ง ล แพ นอ เฌ๊ ฆ้าง โล้ เอะ กแช่ เยซู ไจ้ะ เว๊ แด           "โฌ๊ ไท้-อ้ะ ไวะ-แอ้      เฌ๊ ช่อง กุ้ ซย้ะ เฆ้อ บี่ อี้ง      ซีงๆ".
40015024	กแช่ เยซู ไคล้ ช๊า-อ้ะ ไจ้ะ เว๊ แด      "กแช่ แยว้ โซ๊ง ล้าง แย้ ลี้ ฌู ฆวี๊ โพล้ง อี้งซลาเอง พี่ ด้อง ซุ้ แกะ ล้างแม่ พลุ้ ล แพ นอ อ โอ".
40015025	แบ เด้าะ กมืง ล แฌ้ นอ เฌ๊ ฆ้าง ไคล้ะ ล้าง อ คาง ลู่ง กแช่ เยซู อ เมะแซ พ้า ไจ้ะ เว๊ แด      "กแช่-เอ้อ แม้ช้า แย้ ไช้ะ".
40015026	กแช่ เยซู ไจ้ะ เว๊ แด      "โพล้ง แม้ นี่ อ พู อ ท อาง ฌ้อง ไควะ ล้าง เอะ ทวีง พู อาง นอ ล เกิ้ง แบ".
40015027	กมืง ล แฌ้ นอ ไจ้ะ เว๊      "เมะ เต้~ๆ เย้า กแช่      แบ เด้าะ ทวีง พู อาง แบ ก้ะ เว๊ อ ล้างฆวีง ล้างมึ เด้าะ".
40015028	กแช่ เยซู ไจ้ะ เว๊ แด      "มืง-เอ้อ น ท ชู่ง ท นะ ฌี้ เต้~ๆ เย้า. พี่ น แบ ซ้ะ เท่อ นอ เกม๊า อ เก ทาง บี่ นอ ล้อ". ล ทีง ฆ่าง นอ กมืง ล แฌ้ นอ อ พู แบล โย๊ นอ ล้อ.
40015029	กแช่ เยซู ไจ แด ไฆวะ พี่ นอ      ลี้ ก้ะ ลู่ง ปางเล กาเลลี้ อ พ้าไท้ะ      ลี้ ทาง ลู่ง ท ลู่ง คู ชี๊น้าง พี่ นอ.
40015030	โพล้ง แอ ฌ้อง เฌ๊ ฌู กแช่ เยซู ดี๊ เฌ๊ ฌ้า โพล้ง อ คาง เฌ๊ฌ้อง      ดี๊ โพล้ง อ จูง ล้างแช่ คาง ล้างบล้ะ      โพล้ง อ เมะโบล      โพล้ง ไคล้ ล ซี แบ      ดี๊ โพล้ง แบ ท แช๊ อ แฌ้แพ แอ แฌ้ เฌ๊. โพล้ง อางกี ล้าง โพล้ง ล แพ อี้ง ลู่ง กแช่ เยซู อ ฌ๊างไท้ะ      ฌ้อง กแช่ เยซู แม้ แบล อ ซื๊ง เว๊ ซีง นอ ล้อ.
40015031	โพล้ง ล แพ นอ ล้ะ เซิง ล้ะ ซ้ะ แบ เว๊ พี่ อ แด โพล้ง ไคล้ ล ซี แบ ไคล้ ซี ไท้      โพล้ง อ จูง ล้างแช่ คาง ล้างบล้ะ แบล ไท้      โพล้ง อ คาง เฌ๊ฌ้อง ไจ ซี ไท้      โพล้ง อ เมะโบล แด ไท้ เท่อ. อ ซื๊ง เว๊ ซีง อางปฆ้า ทาง ซกุ้ กแช่ แยว้ พี่ โพล้ง อี้งซลาเอง โบง ทาง แบ้ ทาง เว๊ ล แฌ้ นอ ล้อ.
40015032	กแช่ เยซู กุ้ อ พู อ ลี้ง เฌ๊ ฌู-อ้ะ ฌ้อง ไจ้ะ เว๊ แด      "จ ย๊างซ้ะ แบ โพล้ง ล มู๊ง นอ      อ ไฌ่ บี่ อี้ง อ ซื๊ง เว๊ ซีง โอ ดี๊ แย้ ซ๊า นี้ง ซ๊า ซ๊าง เย้า      อ ท อาง โอ น่าง เม้ง เอะ. จ ล แบ ซ้ะ เกม๊า อ ไท้ โอ วี่ง โอ เช้ง บี่ อี้ง แบ      แบ ซีง ลู่ง อ ม ล้างบย้ะ ดี๊ มี้ ลู่ง เกล้".
40015033	อ พู อ ลี้ง อางจ้ะ-อ้ะ ไจ้ะ เว๊ แด      "ลู่ง แพะคู ตเค แกล้ บี่ อี้ง นอ ก ม อางฆื๊ง นี่ ท อาง พี่ จอง เล้ ท้อง อ กู้ง อาง โพล้ง แอ ฌ้อง ย่าง ย๊าง อี้ง".
40015034	กแช่ เยซู อางจ้ะ-อ้ะ ไจ้ะ เว๊ แด      "น ซื๊ง กู โอ ฆวี่ ลอง เล้". อ ซื๊ง เว๊ ไคล้ ช๊า เว๊      "เนว๊ ลอง ดี๊ แยพู ปี๊~ๆ คี๊ง เบง ซ๊า เบง นอ ล้อ".
40015035	กแช่ เยซู อางแม้เลา โพล้ง ล มู๊ง นอ เกม๊า เว๊ อ ชี๊น้าง ฌางคู คู.
40015036	แม้ นี่ กู เนว๊ ลอง ดี๊ แยพู นอ ไจ้ะ บลึ้ กแช่ แยว้      ฌ้อง บุ้แค่ เว๊ ดี๊ เน ฆ้าง เอะ อ พู อ ลี้ง. อ พู อ ลี้ง เจ่ ก้ะ เอะ โพล้ง ล มู๊ง นอ ล้อ.
40015037	โพล้ง อาง เว๊ กึ้ กุ้ อ แฌ้ ล้อ. ท อาง พี่ อ ล้างลื๊อ นอ อ พู อ ลี้ง อางเทิ๊ง นี่ ไท้ เว๊ ฆวี้ ตโฆะ เนว๊ ดื้ง.
40015038	โพล้ง พี่ อ อาง เท่อ ล แพ นอ อ แคว๊ โอ อ แฌ้ ลี่ง ม๊า      โพล้ง มืง ดี๊ พืงแซ ล ดว้ะ-อ้ะ แบ.
40015039	ฌ้อง กแช่ เยซู เกม๊า โพล้ง ล มู๊ง นอ ไท้. เมะ อ เว๊ แด นอ ทาง คลี๊ง คู ลี้ ลู่ง มากาดา อ ค่าง นอ ล้อ.
40016001	โพล้ง ฟารีซี ดี๊ โพล้ง ซาดูซี เฌ๊ ฌู กแช่ เยซู ม ลองดุ้ เว๊      ไจ้ะ เว๊      "กแช่ แยว้ เมะ โซ๊ง แน้ เต้~ๆ นอ ปล้ะ ล้าง แฆว่ น ซยื๊ง น ซย้อง บี่ ซุ้ เก ท แม้ไน เซ้อ".
40016002	กแช่ เยซู ไคล้ ช๊า-อ้ะ ไจ้ะ เว๊ แด      "พี่ มื่งแฌ ล้าง ล โค๊ น ซื๊ง ไจ้ะ      'ท มุ้คู โฌ้ ทาง เติ้งต้าง ฌี้ มะ. เมะ~ๆ บี่ นอ ลู่ง โฌ้ ล นี้ง ม มึ-แอ้'.
40016003	เมะ มโฌ้ โค๊ นอ น ซื๊ง ไจ้ะ      'ท มุ้คู โฌ้ ทาง ดี๊ ไค้ะ ซ๊า. เมะ~ๆ บี่ นอ ท ม แม้ อ้า อ ซ้ะ ล นี้ง แย๊ อี้ง'. น ซื๊ง แคว่ ท มุ้คู นอ น พ้ะ-อ้ะ แบ      แบ เด้าะ ท แม้ไน พี่ อ ปล้ะ ล้าง อ ซ้ะ ล ว๊าง แย๊ อี้ง น ซื๊ง พ้ะ-อ้ะ ล ซี แบ เฆาะ.
40016004	โพล้ง ท อ้า ท ซ๊าง พู ล ชู้ แย๊ อี้ง ล โต้ ดี๊ กแช่ แยว้ แบ      อางท่าง ท แม้ไน      แบ เด้าะ ล เก ทาง น่าง เม้ง แบ. โอ ที่ พี่ อ เก ทาง ดี๊ โม โยนา เย้า". ฌ้อง กแช่ เยซู ไจ แด ไฆวะ โพล้ง ล แพ นอ ล้อ.
40016005	พี่ อ พู อ ลี้ง ค๊างฌะ ปางเล แว่ โค๊ แพ้ นอ อ ซื๊ง เว๊ ซ้ะนาง ลี้ โชะ ดี๊ กู.
40016006	กแช่ เยซู โล้ เอะ อ ซื๊ง เว๊ ไจ้ะ เว๊           "ปโล่ ล้าง น ซื๊ง ซ้ะ ดี๊ โพล้ง ฟารีซี ดี๊ โพล้ง ซาดูซี อ กูมีง ซีง เมะ ฌี้ ไช้ะ".
40016007	อ พู อ ลี้ง ล แพ นอ ก้างแก้ โละ อ ซ้ะ ไจ้ะ เว๊      "อ เว๊ ไจ้ะ เว๊ บี่ นอ เป๊งนี่ ก ล เฌ๊ โชะ ดี๊ กู แบ นอ เย้า".
40016008	พี่ อ ซื๊ง เว๊ ก้างแก้ โละ อ ซ้ะ นอ กแช่ เยซู ซีงแฌ๊ เว๊ ฌ้อง ไจ้ะ เว๊      "น ซื๊ง ท ชู่ง ท นะ ปี๊ น้ะ เล้. น ซื๊ง ก้างแก้ โละ ซ้ะ กู ล โอ แบ นอ แบ ท เล้.
40016009	น ซื๊ง ล ซีงแฌ๊ เท่อ ได้ะ แบ-อ้า. น ล นาง แบ ล้า แบ-อ้า พี่ จ ลื่ง อาง โพล้ง อ แฌ้ เย่ ม๊า ดี๊ กู เย่ ลอง อ ซ๊างคู อู้      ฌ้อง น อางเทิ๊ง นี่ ไท้ เท่อ นอ ฆวี้ ตโฆะ ฆวี่ ดื้ง ล้อ.
40016010	ดี๊ โอ ล พ๊า ได้ะ กู เนว๊ ลอง ลื่ง อาง โพล้ง อ แฌ้ ลี่ง ม๊า เด้าะ โบ่. น ซื๊ง อางเทิ๊ง นี่ ไท้ เท่อ นอ ฆวี้ ตโฆะ ฆวี่ ดื้ง ล้อ.
40016011	แบ ท เล้ น ซื๊ง แน ล ซี แบ ล เมะ จ ไคล้ เท่อ แบฆ้ะ ดี๊ กู นอ แบ. แบ เด้าะ จ ไจ้ะ      ปโล่ ล้าง น ซื๊ง ซ้ะ ดี๊ โพล้ง ฟารีซี ดี๊ โพล้ง ซาดูซี อ กูมีง ซีง เมะ ฌี้ ไช้ะ".
40016012	ฌ้อง อ พู อ ลี้ง แน เว๊ ซี      ล เมะ กแช่ เยซู ไคล้ เท่อ เกม๊า ปโล่ ล้าง อ ซ้ะ ดี๊ กูมีง อ ซีง พี่ โพล้ง เจ่ แม้ อาง กู นอ แบ      แบ เด้าะ เกม๊า ปโล่ ล้าง อ ซ้ะ ดี๊ โพล้ง ฟารีซี ดี๊ โพล้ง ซาดูซี อ ท ซอง ท ซ๊าง นอ ล้อ.
40016013	กแช่ เยซู ลี้ ไจ ลู่ง เฌง ซีซารียา ฟีลิ้ปี อ ก ว้าง พ้า. พี่ พ นอ กแช่ เยซู อางจ้ะ อ พู อ ลี้ง ซีง ไจ้ะ เว๊ แด      "โพล้ง ก้างแก้ โละ อ ซ้ะ ไจ้ะ เว๊ แด โพล้ง ฌางคู พู นอ เก โพล้ง เล้".
40016014	อ ซื๊ง เว๊ ไคล้ ช๊า เว๊      "แบ ล แฌ้~ๆ ไจ้ะ เว๊ เก โยฮาง พี่ อ แม้ ท ไฌ่ จูง ที๊ง ล แฌ้ นอ. แบ ล แฌ้~ๆ นอ ไจ้ะ เว๊ เก โม เอลียา. แบ ล แฌ้~ๆ นอ ไจ้ะ เว๊ เก โม เยเรมี. เมะ ล เมะ แบ เก โม ไคล้ คิ้ กแช่ แยว้ อ แฌ้แพ".
40016015	กแช่ เยซู อางจ้ะ อ ซื๊ง เว๊ เด้าะ      "น ซื๊ง บ่อ. น ไจ้ะ จ เก โพล้ง ล้อ".
40016016	ซีโมง เปโต ไคล้ ช๊า-อ้ะ ไจ้ะ เว๊ แด      "แน้ น เก คริ้       กแช่ แยว้ ลู่ง อ โอ ม๊า ล แฌ้ นอ อ พูแคว๊ ล้อ".
40016017	กแช่ เยซู ไคล้ ช๊า ไท้-อ้ะ ไจ้ะ เว๊ แด      "ซีโมง โยฮาง อ พูแคว๊-เอ้อ      ท มึ ท พ้า โอ ดี๊ แน้ เต้~ๆ เย้า. พี่ น ซีงแฌ๊ เท่อ อี้ง นอ ล เมะ โพล้ง ดึ้ ซีงแฌ๊ แน้ แบ      แบ เด้าะ จ แพ่ ลู่ง อ โอ มุ้คู ล แฌ้ นอ ล้อ โล้ แบ แน้.
40016018	เมะ ยี๊ จ โล้ แน้ บี่ อี้ง      น เม้ง เปโต นอ บี่ ซุ้ น เก ไล๊. ลู่ง ไล๊ คู อี้ง ล้อ จ ม ไต้ ทาง โพล้ง ทื๊ง ซยอง เท่อ ล มู๊ง ลู่ง จ กแช่ เว๊. ทึ เมะ ท ซี๊ง ฌี้~ๆ แม้ น้า-อ้ะ ล นี่ น่าง ชุ้ แบ.
40016019	จ ม เกล๊าง แน้ กเจ่ ควิ้ ลู่ง อ นึ เกล้ กแช่ แยว้ อ มื่ง อ บ้าง. ท เม้ง ฌี้ เม้ง ฌี้ พี่ น จ้าทะ-อ้ะ ลู่ง ฌางคู โคล๊ง คู อี้ง นอ กแช่ แยว้ ม จ้าทะ เว๊ ปะ ล้อ. ดี๊ ท เม้ง ฌี้ เม้ง ฌี้ พี่ น กูแพล่-อ้ะ ลู่ง ฌางคู โคล๊ง คู อี้ง นอ กแช่ แยว้ ม กูแพล่ เว๊ ปะ ล้อ".
40016020	ท่อง อ ช๊าง นอ กแช่ เยซู อางแม้เลา อ พู อ ลี้ง เมาน่าง ล เกม๊า เว๊ อ โล้ แบ โพล้ง น่าง แฌ้ แบ พี่ อ เว๊ เก คริ้ นอ.
40016021	ท๊อง ล พ๊า แย๊ นอ กแช่ เยซู อางโล๊ไท้ ทาง เอะ อ พู อ ลี้ง ซีง อ เท่อ ไจ้ะ เว๊      "ยี๊ แด จ แบ ลี้ ลู่ง เว่ง เยรูซเลง      ฌ้อง โพล้ง เม้ง โพล้ง แซย่ ดี๊ แยว้ อ คู ดู ซีง ดี๊ คู ซีง ซอง เท่อ เซ๊งพ้า ท้างพ้า ล แพ นอ ม ดึ้ เกม๊า จ โท่ง ท น้ะ ท โน๊ง แอ เม้ง      ฌ้อง ม เกม๊า โพล้ง แม้ ซี๊ง แย้ ล้อ. แบ เด้าะ ซ๊า นี้ง ล นี้ง นอ กแช่ แยว้ ม แม้ ม๊า ทาง ไท้ แย้ นอ ล้อ".
40016022	ท่อง อ ช๊าง นอ เปโต กุ้ ฆ้าง กแช่ เยซู ฌ้อง ไจ้ะ-อ้ะ      "เอ๊ กแช่      ท ม แม้ อ ซ้ะ บี่ นอ เก ทาง เว๊ ดี๊ แน้ น่าง ชุ้ ล ฌี้-แอ้".
40016023	กแช่ เยซู แกย ไท้ อ ซ้ะ ไจ้ะ เอะ เปโต      "ม้างโค้ไล่-เอ้อ ไจ แด แย้ ไวะ. น โอ นุ้ทะ จ เกล้ เม่อ. อ ไฌ่ บี่ อี้ง น ล ช๊องมอง บี่ ซุ้ กแช่ แยว้ แบ. น ช๊องมอง เท่อ บี่ ซุ้ โพล้ง ฌางคู คู นอ ล้อ".
40016024	กแช่ เยซู โล้ เอะ อ พู อ ลี้ง อ เท่อ ไจ้ะ เว๊ แด      "โพล้ง พี่ ล แฌ้ เล้ เมะ แบ ซ้ะ โพะ จ ไค๊ นอ อ เว๊ แบ แม้ น้า ล้าง อ ซ้ะ      ฌ้อง ยุ้ ทาง นี่ อ เซง ป้างกิ้ โพะ ก้ะ จ ไค๊.
40016025	อ ไฌ่ บี่ อี้ง โพล้ง พี่ อ แบ ซ้ะ แม้ พ้อง พลิ้ ล้าง อ ซ้ะ แด เว๊ นอ อ เว๊ ม ซี๊ง ล โค๊ ล้อ. แบ เด้าะ โพล้ง พี่ อ นย่อง ซี๊ง ลู่ง จ ฌ่าง นอ อ เว๊ ม นี่ แบ ท ม๊า ล้างชู้ ล้างแกย นอ ล้อ.
40016026	โพล้ง ล แฌ้~ๆ เมะ นี่ แบ ท กุ้ อ เม้ง ลู่ง ฌางคู โคล๊ง คู อี้ง      แบ เด้าะ อ กแช่ แบ ซี๊ง นอ      อ นอ ม ล้างเปิ่ง ลู่ง อ ฌ่าง บี่ จะ เล้. โพล้ง ม แม้ เท่อ ซี ล เม้ง~ๆ ชี่-อ้า พี่ ม แม้ ม๊า ทาง ไท้ อ ซ้ะ เด้าะ.
40016027	พี่ จ โล้ เท่อ อี้ง นอ อ ไฌ่ บี่ อี้ง โม่โคะ เด้าะ โพล้ง ฌางคู พู ม เฌ๊ ไท้ ดี๊ อ แพ่ อ ฆี๊ง อ แล้ อ โฌ่ง อ พ้าง ดี๊ อ มุ้คู พู. ล พ๊า แย๊ นอ โคะ อ เว๊ ม เกล๊าง เอะ โพล้ง กุ้ อ แฌ้ อ บลึ้ อ บลาง-อ้า อ เตา อ แต๊-อ้า ฆวี๊ อ เกิ้ง ดี๊ ล แฌ้~ๆ อ ท แม้ นอ ล้อ.
40016028	จ โล้ เอะ น ซื๊ง ซีง โต้~ๆ ล้อ      โพล้ง โอ พี่ อี้ง ล น้าง ล คลึ้ ซี๊ง ได้ะ แบ ท้อง ม แด แบ โพล้ง ฌางคู พู เฌ๊ ไท้ เก จ๊าวแพเดง นอ ล้อ".
40017001	พ้อง ไฆวะ ฆู๊ง นี้ง นอ กแช่ เยซู กุ้ นี่ เปโต ดี๊ ยาเก้า ดี๊ ยาเก้า อ พื่ง แคว๊ โยฮาง      ลี้ ทาง ฌ้า เว๊ ลู่ง ท ลู่ง พ้ะโท๊ คู ลี่ง แฌ้ ล้อ.
40017002	กแช่ เยซู อ เค่ง อ ฌ้าง เปลง ไฆวะ อ ซ้ะ ลู่ง อ ซื๊ง เว๊ ซีง อ เมะแซ พ้า. อ เมะ พ้าง ทาง ด้อง ซุ้ มื่ง พ้าง. อ ไช๊ อ ช้าง แอว้ ทาง ด้อง ซุ้ ท โฌ่ง ท พ้าง.
40017003	ล ทีง ฆ่าง นอ อ ซื๊ง เว๊ ซ๊า แฌ้ แด โมเซ ดี๊ โม เอลียา เนโพล ทาง อ ซ้ะ ไคล้เดิง โละ อ ซ้ะ ดี๊ กแช่ เยซู ล้อ.
40017004	เปโต ไคล้ ดี๊ กแช่ เยซู ไจ้ะ เว๊ แด      "กแช่-เอ้อ พี่ ก เฌ๊ โอ พี่ อี้ง แบ อ เมาะ ฌี้ ทึ. เมะ ลู่ง อ แบ น ซ้ะ นอ จ ม ไต้ ทาง เด้ ซ๊า โพลง ลู่ง อี้ง      แน้ น ฌ่าง ล โพลง      โมเซ อ ฌ่าง ล โพลง      ดี๊ เอลียา อ ฌ่าง ล โพลง".
40017005	พี่ อ เว๊ ไคล้ ล คลึ้ ทึ ได้ะ แบ นอ ท เอิง ล ลอง พ้าง ทาง เฌ๊ คลึ ไบ้ะ อ ซื๊ง เว๊      ฌ้อง ท อ ลู่ง เซ๊ ทาง ลู่ง ท เอิง แกล้ นอ ไจ้ะ เว๊ แด      "ล แฌ้ อี้ง เก จ พูแคว๊ ลู่ง จ เอ-อ้ะ ฌี้ ทึ. จ เฆว๊ จ ซ้ะ ดี๊-อ้ะ ฌี้ มะ ล้อ. ชู่ง ลู่ง เน้ แท๊ แบ-อ้ะ ไช้ะ".
40017006	ท่อง อ พู อ ลี้ง ซีง แน่ฌ๊า แบ ท อ ลู่ง นอ ซ้ะเม เว๊ น้ะ มะ      ฌ้อง คะด้ะ ล้าง อ ซ้ะ ฌางคู คู.
40017007	แบ เด้าะ กแช่ เยซู เฌ๊ ทุ้ แบ-อ้ะ ดี๊ ไจ้ะ เอะ เว๊      "เฌ้เทิง เซ้อ. ซ้ะเม ล ฌี้".
40017008	อ ซื๊ง เว๊ ซีง บุ้ ทาง อ คู แด ที่ กแช่ เยซู ล แฌ้ ล้อ.
40017009	พี่ อ ซื๊ง เว๊ ซีง ลี่ง แฌ้ โอ ลู่ง ท ลู่ง คู เฌ๊ ไท้ ล้าง นอ กแช่ เยซู อางแม้เลา-อ้ะ ไจ้ะ เว๊      "พี่ น ซื๊ง แด ท ทาง แพล้ อี้ง นอ อางโล๊ไท้ แบ โพล้ง น่าง แฌ้ ได้ะ ล ฌี้. โอ คุ้ ท้อง โพล้ง ฌางคู พู แบ ท แม้ ม๊า ทาง ไท้-อ้ะ โคะ แบ~ๆ".
40017010	ฌ้อง อ พู อ ลี้ง ซ๊า แฌ้ อางจ้ะ กแช่ เยซู ไจ้ะ เว๊ แด      "แบ ท เล้ คู ซีง ซอง เท่อ เซ๊งพ้า ท้างพ้า ไจ้ะ เว๊ เอลียา แบ เฌ๊ วี่ง แบ~ๆ".
40017011	กแช่ เยซู ไคล้ ช๊า เว๊      "เอลียา แบ เฌ๊ นอ เมะ เซ้อ. แบ เฌ๊ แม้ ฌี้ ทาง ไท้ ท กุ้ อ เม้ง เกม๊า อ แบ ไท้ อ ล่าง.
40017012	ยี๊ แด นอ จ โล้ เอะ น ซื๊ง บี่ อี้ง      เอลียา เฌ๊ ท้อง เย้า. โพล้ง ล ซีงแฌ๊-อ้ะ แบ. อ ซื๊ง เว๊ แบ ซ้ะ แม้ เอะ-อ้ะ บี่ จะ เล้ นอ แม้ เอะ เว๊ ฌ้อง เย้า. บี่ ซุ้ ดี๊ นอ อ ซื๊ง เว๊ ม แม้ น้ะ แม้ โน๊ง โพล้ง ฌางคู พู ปะ ล้อ".
40017013	ฌ้อง อ พู อ ลี้ง ซีง แน เว๊ ซี พี่ กแช่ เยซู ไคล้ เท่อ แบฆ้ะ ดี๊ เอลียา นอ เมะ เว๊ โยฮาง พี่ อ แม้ ท ไฌ่ จูง ที๊ง ล แฌ้ นอ ล้อ.
40017014	พี่ อ ซื๊ง เว๊ ซีง ไท้ ท้อง ลู่ง โพล้ง ล มู๊ง นอ อ โอ ฌ้อง      โพล้ง แคว๊ โอ ล แฌ้ เฌ๊ ฌู กแช่ เยซู ไคล้ะ ล้าง อ คาง ลู่ง อ เมะแซ พ้า ไจ้ะ เอะ เว๊
40017015	"กแช่-เอ้อ ย๊างซ้ะ แบ จ พูแคว๊ ไช้ะ เซ้อ. อ เว๊ แบ ท แช๊ พลื่ง ทุ้      ล้างเทะ ที๊ง พ้า มี อ้า พ้า ดึ้~ๆ      แบ ท น้ะ ท โน๊ง เต้~ๆ.
40017016	จ เฌ๊ ฌ้า-อ้ะ ลู่ง น พู น ลี้ง อ โอ      แบ เด้าะ อ เว๊ แม้ แบล-อ้ะ ล ซี แบ".
40017017	กแช่ เยซู ไจ้ะ เอะ-อ้ะ      "โพล้ง ล ชู้ แย๊ อี้ง ล กลุ้ แบ ย๊าง บี่ เล้      ล ชู่ง ล นะ เท่อ แบ. จ แบ โอ ดี๊ น ซื๊ง ชี่ ไยะ เล้. จ แบ เอ้า ซ้ะ ดี๊ น ซื๊ง ชี่ ไยะ เล้. พืงแซ นอ เฌ๊ ฌ้า-อ้ะ ลู่ง จ โอ พี่ อี้ง เซ้อ".
40017018	ฌ้อง นอ กแช่ เยซู โละซ้ะ ท มื้งแฆ่      อ เท่อ ไจ ทาง ไฆวะ พืงแซ อ ล้อง ไวะ. ล ทีง ฆ่าง พืงแซ ล แฌ้ นอ แบล เว๊ ล้อ.
40017019	ลู่ง ไค๊ พี่ กแช่ เยซู โอ ล แฌ้ ล้อ นอ อ พู อ ลี้ง ซีง เฌ๊ ฌู-อ้ะ อางจ้ะ เว๊      "แบ ท เล้ ก เว๊ แด ก โฌ๊ ไจ ทาง ไฆวะ ท มื้งแฆ่ ล ดื้ง นอ ล นี่ แบ".
40017020	กแช่ เยซู ไคล้ ช๊า-อ้ะ ไจ้ะ เว๊ แด      "เป๊งนี่ น ซื๊ง ท ชู่ง ท นะ โอ ปี๊ น้ะ กชุ้ นอ เซ้อ. จ โล้ เอะ น ซื๊ง โต้~ๆ ล้อ      ท ชู่ง ท นะ เมะ โอ      ทึ เมะ ปี๊ บี่ ซุ้ แบดุ้ คลี๊ง ล โพลง ฌี้~ๆ นอ น ม อางแม้เลา ท ลู่ง ด๊าง โพลง อี้ง เกม๊า อ ซึ้ ไฆวะ อ ซ้ะ ฌ้อง ลี้ ช๊าง ล้าง ก้ะ อ ซ้ะ ลู่ง อู้      ม ซึ้ ไฆวะ อ ซ้ะ นอ ล้อ. ท เม้ง ฌี้ เม้ง ฌี้ น แม้-อ้ะ ซี กุ้ เม้ง ล้อ.
40017021	แบ เด้าะ น ซื๊ง เมะ ล ชูแพ เท่อ ดี๊ โก้ง อาง มี้ แบ นอ น โฌ๊ ไจ ทาง ไฆวะ ท มื้งแฆ่ ล เอ้า อี้ง ล นี่ แบ ล้อ. อ แฌ้แพ ล โอ น่าง เม้ง แบ".
40017022	พี่ กแช่ เยซู ดี๊ อ พู อ ลี้ง ซีง เฌ๊ โอ ซยอง กาเลลี้ อ ค่าง พ้า นอ กแช่ เยซู โล้ เอะ อ ซื๊ง เว๊ ไจ้ะ เว๊ แด      "โม่โคะ เด้าะ โพล้ง ม พอง นี่ โพล้ง ฌางคู พู ฌ้อง ม อ้ะล้าง เอะ โพล้ง พี่ อ โอ ดี๊ อ ดู้ง อ ยาง.
40017023	อ ซื๊ง เว๊ ม แม้ ซี๊ง-อ้ะ นอ ล้อ. ท่อง อ ท้อง บ้ะ มื่ง ซ๊า นี้ง นอ กแช่ แยว้ ม แม้ ม๊า ทาง ไท้-อ้ะ ล้อ". อ พู อ ลี้ง ซีง อ ซ้ะ ล มึ แบ น้ะ มะ ล้อ.
40017024	พี่ กแช่ เยซู ดี๊ อ พู อ ลี้ง เฌ๊ ท้อง เฌง คาฟานาโอง นอ โพล้ง กิ้ นี่ เว่งฮ๊าง อ ค๊อง นอ เฌ๊ ฆ้าง ฌู เปโต อางจ้ะ เว๊ ไจ้ะ เว๊      "น คู นอ ลุ้ เว่งฮ๊าง อ ค๊อง ชี่-อ้า".
40017025	เปโต ไจ้ะ เว๊      "ลุ้ เซ้อ". ท่อง เปโต นึ ฆ้าง เด้า พ้า กแช่ เยซู ไคล้ ทาง วี่ง โย๊ เฆาะ ไจ้ะ เว๊      "ซีโมง-เอ้อ นี๊ น ช๊องมอง บี่ จะ เล้. ท อ ค๊อง นอ โพล้ง เล้ แบ ลุ้ เอะ จ๊าวแพเดง      โพล้ง ค่าง พ้า-อ้า      โพล้ง ค่าง อ แฌ้แพ ล จอง นอ-อ้า".
40017026	เปโต ไคล้ ช๊า เว๊      "โพล้ง ค่าง อ แฌ้แพ". กแช่ เยซู ไจ้ะ เว๊      "เมะ บี่ นอ โพล้ง ค่าง พ้า ล แบ ลุ้ ท อ ค๊อง แบ      เมะ-อ้า.
40017027	แบ เด้าะ เมะ ยี๊ จ ล แบ ซ้ะ แม้ ทาง โพล้ง อ ซ้ะ แบ. ท บี่ นอ ลี้ เช้ ล้าง ควี๊ นอ ลู่ง ปางเล พ้า อู้. แยพู พี่ น นี่ วี่ง-อ้ะ ล เบง นอ น ม แด จี้ ล แทะ ลู่ง อ นุ้ พ้า      แบ เมาะ ดี๊ เว่งฮ๊าง อ ค๊อง นอ ล้อ      กู้ง ทาง ดี๊ จ ฌ่าง ดี๊ น ฌ่าง ปะ. แม้ นี่ จี้ นอ ลี้ ลุ้ เว่งฮ๊าง อ ค๊อง อู้ ดี๊-อ้ะ".
40018001	ล พ๊า แย๊ นอ กแช่ เยซู อ พู อ ลี้ง เฌ๊ ฌู-อ้ะ อางจ้ะ เว๊ อ เท่อ ไจ้ะ เว๊ แด      "โพล้ง เล้ ม เก ท อ ดู ทึ ลู่ง กแช่ แยว้ อ มื่ง อ บ้าง".
40018002	กแช่ เยซู กุ้ นี่ พืงแซ ล แฌ้ เกม๊า เว๊ อ เฌ๊ ชี๊เทิง ลู่ง อ ซ้ะ แกล้
40018003	ฌ้อง ไจ้ะ เว๊      "จ โล้ เอะ น ซื๊ง โต้~ๆ ล้อ      น ซื๊ง เมะ ล เปลง ไท้ น ซ้ะ แบ ด้อง ซุ้ พืงแซ อี้ง แบ นอ น ล นี่ นึ ฆ้าง กแช่ แยว้ อ มื่ง อ บ้าง น่าง ชุ้ แบ เฆาะ.
40018004	ท บี่ นอ โพล้ง แฌ้ ฌี้ แฌ้ ฌี้ พี่ อ ชาง ล้าง อ ซ้ะ บี่ ซุ้ ดี๊ พืงแซ ล แฌ้ อี้ง      โพล้ง ล แฌ้ นอ ม ดู ทึ ลู่ง กแช่ แยว้ อ มื่ง อ บ้าง นอ ล้อ.
40018005	ดี๊ โพล้ง แฌ้ ฌี้ แฌ้ ฌี้ พี่ อ ฮะ นี่ พืงแซ บี่ โย้ ล แฌ้ ลู่ง จ เม้ง จ แซ นอ บี่ ซุ้ อ ฮะ นี่ แย้ ปะ ล้อ.
40018006	โพล้ง แฌ้ ฌี้ แฌ้ ฌี้ เมะ ดึ้ เกม๊า โพล้ง ปี๊ ล แพ อี้ง ล แฌ้ ลู่ง อ ชู่ง แย้ นะ แย้ แม้ ท เด้บ้ะ นอ      เกิ้ง แม้ นี่ โล่ง พ้ะดู จ้าทะ อ โคะ ฌ้อง ล้าง จูง ซี๊ง ลู่ง ปางเล โยะคิ้ พ้า บะจือ ล โค๊.
40018007	ลู่ง ฌางคู โคล๊ง คู อี้ง ท ม น้ะ ม โน๊ง น้ะ มะ เป๊งนี่ ท โอ ล เม้ง~ๆ พี่ อ ดึ้ เกม๊า โพล้ง แม้ ท เด้บ้ะ. ท ล เม้ง แย๊ นอ ม โอ ครึ~ๆ      แบ เด้าะ โพล้ง พี่ อ แม้ เก ทาง เว๊ นอ ม แบ น้ะ แบ โน๊ง น้ะ มะ.
40018008	น จูง ฌี้ น คาง ฌี้ เมะ ดึ้ เกม๊า น แม้ ท เด้บ้ะ นอ กล้างเทะ นย๊อง ไฆวะ-อ้ะ บะจือ ล โค๊. น จูง น คาง ล โอ แบ ฌี้~ๆ แบ เด้าะ น ม โอ ดี๊ ท ม๊า ล้างชู้ ล้างแกย      อ นอ ฌี้ นี่ น จูง น คาง โอ กู้ง      แบ เด้าะ น ม แบ ท จึ้ ล้าง ลู่ง มี มแนโฮะ พ้า พี่ อ ล้างไพะ ล ซี แบ.
40018009	น เมะคลี๊ง เมะ ดึ้ เกม๊า น แม้ ท เด้บ้ะ นอ โอ้ง ทาง นย๊อง ไฆวะ-อ้ะ บะจือ ล โค๊. น เมะคลี๊ง โอ ก้ะ ล แพ้ ฌี้~ๆ แบ เด้าะ น ม โอ ดี๊ ท ม๊า ล้างชู้ ล้างแกย      อ นอ ฌี้ นี่ น เมะคลี๊ง โอ คี๊ง แพ้      แบ เด้าะ น ม แบ ท จึ้ ล้าง ลู่ง มี มแนโฮะ พ้า นอ ล้อ.
40018010	ดึ้เดว แบ โพล้ง ปี๊ ลู่ง อ ทื๊ง แย้ ล เอ้า อี้ง น่าง แฌ้ ล ฌี้. จ โล้ เอะ น ซื๊ง ซีง      ท มุ้คู พู พี่ อ โอ แคว่ โพล้ง ล เอ้า อี้ง นอ ลี้ โอ จ แพ่ แยว้ ลู่ง อ โอ มุ้คู นอ อ เมะแซ พ้า ครึ~ๆ ล้อ.
40018011	อ ไฌ่ บี่ อี้ง โพล้ง ฌางคู พู เฌ๊ แม้ พ้อง พลิ้ โพล้ง พี่ อ เฌ๊ พลุ้ นอ ล้อ.
40018012	น ซื๊ง ช๊องมอง บี่ จะ เล้. โพล้ง ล แฌ้ อ แกะ เมะ โอ อ ดื้ง ล แย้      อ เท่อ ล้างแม่ ไฆวะ ล ดื้ง. อ เว๊ ม แม้ บี่ จะ เล้. อ เว๊ ม อางกี โท่ ไฆวะ อ แกะ ควี๊ง ชี๊ง ควี๊ง ดื้ง ลู่ง ท ลู่ง คู      ฌ้อง ม ลี้ อางฆื๊ง ช่อง นี่ ไท้ แกะ พี่ อ ล้างแม่ ไฆวะ ล ดื้ง นอ ล้อ.
40018013	จ โล้ เอะ น ซื๊ง โต้~ๆ ล้อ      ท่อง อ แด ไท้ เว๊ ฌ้อง เย้า นอ ม ซ้ะอวีง ซ้ะโทะ แกะ พี่ อ ล้างแม่ ล ดื้ง นอ แอ นี่ พี่ อ โอ ไท้ ควี๊ง ชี๊ง ควี๊ง ดื้ง นอ ได้ะ.
40018014	บี่ ซุ้ ดี๊ นอ น แพ่ แยว้ ลู่ง อ โอ มุ้คู ล แบ ซ้ะ เกม๊า โพล้ง ปี๊ ล เอ้า อี้ง ล้างแม่ พลุ้ แด-อ้ะ น่าง แฌ้ แบ นอ ล้อ.
40018015	น ด๊างพื่งวี่ ล แฌ้ เมะ แม้ ไพ้ะ แบ แน้ นอ น แบ ลี้ โล้ เอะ-อ้ะ พี่ อ เว๊ อ ท ไพ้ะ นอ แฌ้ โต้ แฌ้ นอ ล้อ. อ เว๊ เมะ ช๊องแน แน้ นอ น ม แบ โละ ไท้ ดี๊-อ้ะ นอ ได้ะ.
40018016	แบ เด้าะ เมะ ล นย่อง ช๊องแน แน้ แบ นอ ลี้ อางจ้ะ นี่ โพล้ง เมาะ ล แฌ้ คี๊ง แฌ้ เกม๊า อ เก พีงนยาง      บี่ ซุ้ ไละ ฌี้ ไละ แอว้ อ ท โล้ เว๊ % 'น เมะ ด้อง โพล้ง ล เม้ง~ๆ นอ อ พีงนยาง แบ โอ คี๊ง แฌ้ ซ๊า แฌ้ บี่ ซุ้ ม นะ ซี'.       อ นอ เก ท อ เค้อะ ลู่ง ไละ ฌี้ ไละ แอว้ โล้ เว๊ นอ ล้อ.
40018017	เมะ ล นย่อง ช๊องแน อ ซื๊ง เว๊ นอ แบ      น แบ ลี้ โล้ ล้าง ดี๊ โพล้ง ทื๊ง ซยอง เท่อ ล มู๊ง นอ. ทึ เมะ โพล้ง ทื๊ง ซยอง เท่อ ล มู๊ง นอ เมะ ล ช๊องแน เว๊ ได้ะ แบ      เกม๊า น ทื๊ง โย๊-อ้ะ อ เว๊ ล แฌ้ นอ เก บี่ ซุ้ โพล้ง ล แบ้ แยว้ แบ ดี๊ บี่ ซุ้ โพล้ง กิ้ นี่ ท อ ค๊อง นอ ล้อ.
40018018	จ โล้ เอะ น ซื๊ง โต้~ๆ ล้อ      ท เม้ง ฌี้ เม้ง ฌี้ พี่ น ซื๊ง จ้าทะ-อ้ะ ลู่ง ฌางคู โคล๊ง คู อี้ง นอ กแช่ แยว้ ม จ้าทะ เว๊ ปะ ล้อ. ดี๊ ท เม้ง ฌี้ เม้ง ฌี้ พี่ น ซื๊ง กูแพล่-อ้ะ ลู่ง ฌางคู โคล๊ง คู อี้ง นอ กแช่ แยว้ ม กูแพล่ เว๊ ปะ ล้อ.
40018019	จ โล้ เอะ น ซื๊ง ล เม้ง ได้ะ. น ซื๊ง คี๊ง แฌ้ เมะ ซ้ะ ล้าง ฆึ โละ อ ซ้ะ อางท่าง เท่อ ล เม้ง ฌี้ เม้ง ฌี้ นอ จ แพ่ แยว้ พี่ อ โอ ลู่ง มุ้คู ม แม้ เอะ น ซื๊ง นอ ล้อ.
40018020	โพล้ง คี๊ง แฌ้ ซ๊า แฌ้ เมะ โอ ซยอง จอง ฌี้ จอง ฌี้ ลู่ง จ เม้ง จ แซ นอ จ ม โอ ดี๊-อ้ะ พี่ นอ ปะ ล้อ".
40018021	ฌ้อง เปโต เฌ๊ ฆ้าง ฌู กแช่ เยซู อางจ้ะ เว๊ ไจ้ะ เว๊ แด      "กแช่-เอ้อ จ ด๊างพื่งวี่ เมะ แม้ ไพ้ะ แบ แย้ ดึ้~ๆ นอ จ ล แบ ทื๊ง นี่ นะ นี่-อ้ะ แบ ฆวี่ พ๊า เล้. เมาะ เนว๊ พ๊า นอ ม แอ-อ้า".
40018022	กแช่ เยซู ไจ้ะ เว๊      "ล แอ ได้ะ แบ. ล เมะ เนว๊ พ๊า แบ      แบ เด้าะ เนว๊ พ๊า ท้อง อ ชิ้ทาง เนว๊ ชี๊ง เนว๊ พ๊า.
40018023	อ ไฌ่ บี่ อี้ง กแช่ แยว้ อ มื่ง อ บ้าง นอ แม้ อ ซ้ะ บี่ ซุ้ ดี๊ จ๊าวแพเดง ล แฌ้ พี่ อ แบ ซ้ะ ไคะ ดุ้ อ แม่ ดี๊ อ เพล่.
40018024	พี่ อ แม้ ล้าง ทาง เท่อ บี่ นอ โพล้ง เฌ๊ โซ๊ง โพล้ง พี่ อ โอ แม่ ดี๊-อ้ะ จี้ ฆวี้ พ๊าง ล โพลง ล แฌ้ ลู่ง อ โอ.
40018025	อ เว๊ ลุ้ ไท้ อ แม่ ล ซี แบ ฌ้อง จ๊าวแพเดง อางแม้เลา เว๊ เกม๊า อ อางแช๊ ล้าง อ กแช่ ดี๊ อ พู อ แม๊ เก ก้ะ ท อ ฆ่อง      ดี๊ ท กุ้ อ เม้ง ฆวี๊ อ ท โอ นอ ลุ้ ไท้ อ แม่ นอ ล้อ.
40018026	อ เพล่ ล แฌ้ นอ ไคล้ะ ล้าง อ คาง ดี๊ อวีงซ้ะชู้ เว๊ ไจ้ะ เว๊ แด      'เกม๊า น โอ คุ้แท๊ แฆว่ แย้ แบ~ๆ      ฌ้อง นอ จ ม ลุ้ ไท้ เอะ แน้ ท้อง อ เลา นอ ล้อ'.
40018027	จ๊าวแพเดง ล แฌ้ นอ ย๊างซ้ะ แบ เว๊      แม้ ไท้ เว๊ น่าง เม้ง ล้า เอะ พี่ อ เท่อ โอ แม่ ดี๊-อ้ะ      ฌ้อง กูแพล่ เว๊ ไวะ นอ ล้อ.
40018028	แบ เด้าะ ท อ เพล่ ล แฌ้ นอ ไจ ทาง ไฆวะ พี่ นอ ฌ้อง โต้งนอง อ ฌุ้พาง ล แฌ้ เก ท อ เพล่ ซกุ้ ดี๊-อ้ะ ปะ. อ เท่อ โอ แม่ ดี๊-อ้ะ แซย้ โคะ ล้อ. พอง นี่ โพล้ง ล แฌ้ นอ ไบ้ะ เว๊ อ โคะบ้อง ไจ้ะ เว๊      'ลุ้ ไท้ น แม่ ดี๊ แย้'.
40018029	อ ฌุ้พาง ล แฌ้ นอ ไคล้ะ ล้าง อ คาง ดี๊ อวีงซ้ะชู้ เว๊ ไจ้ะ เว๊ แด      'เกม๊า น โอ คุ้แท๊ แฆว่ แย้ แบ~ๆ      ฌ้อง นอ จ ม ลุ้ ไท้ เอะ แน้'.
40018030	แบ เด้าะ อ เว๊ ล นย่อง เว๊ แบ. ฌ้อง ลี้ โซ๊ง เว๊ ลู่ง พ้อง พ้า      แบ โอ ท่อง ท๊อง อ เท่อ ม ลุ้ ไท้ เอะ อ แม่ นอ ล้อ.
40018031	ท่อง อ ฌุ้พาง พี่ อ เก ท อ เพล่ ซกุ้ ดี๊-อ้ะ ล แพ นอ แด แบ เว๊      อ ซ้ะทาง พ้ะดู ฌ้อง ลี้ อางโล๊ไท้ เอะ จ๊าวแพเดง เลา ปะ.
40018032	ท่อง อ ช๊าง จ๊าวแพเดง กุ้ นี่ อ เพล่ ล แฌ้ นอ เฌ๊ ฌู-อ้ะ ฌ้อง ไจ้ะ เอะ เว๊      'น ล กลุ้ ล จ้ะ แบ. พี่ น โอ แม่ ดี๊ แย้ นอ น อวีงซ้ะชู้ แย้ ฌ้อง จ ล แม้ น เท่อ น่าง เม้ง ล้า แบ.
40018033	นี๊ น ฌุ้พาง พี่ อ เก ท อ เพล่ ซกุ้ ดี๊ แน้ นอ เกิ้ง เว๊ น ย๊างซ้ะ แบ-อ้ะ บี่ ซุ้ ดี๊ จ ย๊างซ้ะ แบ แน้ เมะ-อ้า'.
40018034	จ๊าวแพเดง ล แฌ้ นอ อ ซ้ะทาง พ้ะดู      ฌ้อง เกม๊า โพล้ง ลี้ โซ๊ง อ เพล่ ล แฌ้ นอ ซุ้ เว๊ ลู่ง พ้อง พ้า      ม แบ ท น้ะ ท โน๊ง ท่อง ท๊อง อ ลุ้ ไท้ อ แม่ กู้ง ทาง นอ ล้อ.
40018035	น ซื๊ง ซีง เกิ้ง ล ทื๊ง นี่ นะ นี่ โพล้ง ล้า แบ เลา เซิง เลา ซ้ะ. น เมะ ล แม้ บี่ นอ แบ นอ น แพ่ แยว้ ลู่ง อ โอ มุ้คู ม แม้ เว๊ ดี๊ น ซื๊ง บี่ ซุ้ ดี๊ จ๊าวแพเดง ล แฌ้ แย๊ นอ แม้ ดี๊ อ เพล่ ปะ ล้อ".
40019001	ท่อง กแช่ เยซู ซอง เท่อ บี่ นอ ทึ เย้า นอ ไจ แด กาเลลี้ อ ค่าง      ลี้ ก้ะ ลู่ง ยูเด้ง อ ค่าง พ้า ลู่ง ที๊ง มี่โจเด้ง แว่ โค๊ แพ้ นอ ล้อ.
40019002	โพล้ง แอ ฌ้อง ล มู๊ง นอ โพะ โย๊ เว๊ อ ไค๊. กแช่ เยซู แม้ แบล เอะ เว๊ อ ท เจ้า ท แช๊ พี่ พ นอ ล้อ.
40019003	โพล้ง ฟารีซี ล แพ นอ เฌ๊ ลองดุ้ กแช่ เยซู ไจ้ะ เว๊      "โพล้ง นย๊อง ไฆวะ อ แม๊ ลู่ง ท อ ไฌ่ เม้ง ฌี้ เม้ง ฌี้ นอ เมะ อ ไพ้ะ เซ๊งพ้า ท้างพ้า ชี่-อ้า".
40019004	กแช่ เยซู ไคล้ ช๊า ไท้-อ้ะ ไจ้ะ เว๊ แด      "น ซื๊ง นอ พ้ะ แบ ไละ ฌี้ ไละ แอว้ เย้า      เมะ-อ้า      พี่ อ ไจ้ะ เว๊       ลู่ง อ คางไท้ะ คางพ๊าง อู้ นอ กแช่ แยว้ % 'ไต้ ล้าง โพล้ง เก อ มืง ดี๊ อ แคว๊'
40019005	ฌ้อง ไจ้ะ เว๊      % 'อ กย้อง บี่ นอ กแคว๊ แบ ไจ แด อ มู่ อ แพ่ ลี้ โอ ฆึ ก้ะ ดี๊ อ แม๊ บี่ นอ ล้อ. อ ซื๊ง เว๊ คี๊ง แฌ้ นอ ม เก ทาง ก้ะ ท ล แฌ้ ฆ่าง ล้อ'.
40019006	อ ซื๊ง เว๊ ล เก โพล้ง คี๊ง แฌ้ ล้า แบ      เก ท ล แฌ้ ฆ่าง ล้อ. ท บี่ นอ เท่อ ลู่ง กแช่ แยว้ อางกี ฆึ เว๊ นอ เกม๊า โพล้ง ทึ้ ล้างแซย ล้างพ้ะ ล ฌี้".
40019007	อ ซื๊ง เว๊ ซีง อางจ้ะ ไท้ กแช่ เยซู เด้าะ ไจ้ะ เว๊ แด      "เมะ~ๆ บี่ นอ แม้ ท ล้อ โมเซ อางแม้เลา เท่อ บี่ อี้ง เมะ ลู่ง โพล้ง แคว๊ ม นย๊อง ไฆวะ อ แม๊ นอ แบ เกล๊าง เอะ อ แม๊ อ ไละ ท นย๊อง ไฆวะ แม๊ อ ไฌ่ ล เบง      ฌ้อง นย๊อง ไฆวะ อ แม๊ ซี ล้อ".
40019008	กแช่ เยซู ไคล้ ช๊า ไท้-อ้ะ ไจ้ะ เว๊ แด      "โมเซ นย่อง เกม๊า น ซื๊ง นย๊อง ไฆวะ แม๊ ซี นอ เป๊งนี่ น ซื๊ง โน้ง ตาง แน่ ตาง. แบ เด้าะ ลู่ง กแช่ แยว้ ไต้ ล้าง เท่อ อ ซ๊างคู อู้ ล แม้ อ ซ้ะ บี่ ซุ้ ดี๊ นอ แบ เฆาะ ล้อ.
40019009	ท บี่ นอ จ โล้ เอะ น ซื๊ง ซีง      กแคว๊ ลู่ง อ นย๊อง ไฆวะ อ แม๊ ลู่ง ท อ ไฌ่ อ แฌ้แพ อ กย้อง พี่ ล เมะ ท เอโบ้ง เอพะ แบ      ฌ้อง แม้ ก้ะ ดี๊ กมืง อ แฌ้แพ นอ อ เว๊ เอโบ้ง อ แม๊ ล่างลี้ง บี่ นอ ล้อ".
40019010	อ พู อ ลี้ง ซีง ล แพ นอ โล้ เอะ กแช่ เยซู ไจ้ะ เว๊ แด      "โพล้ง ด๊างแม๊ ด๊างแว้ เมะ แม้ อ ซ้ะ บี่ อี้ง นอ ล แม้ แม๊ แม้ แว้ แบ บะจือ ล โค๊-เอ้อ".
40019011	กแช่ เยซู ไคล้ ช๊า ไท้-อ้ะ ไจ้ะ เว๊ แด      "ท ซอง อี้ง นอ โพล้ง กุ้ แฌ้ ทื๊ง เว๊ ล นี่ แบ      แบ เด้าะ โพล้ง พี่ กแช่ แยว้ เกม๊า นี่-อ้ะ ล แพ นอ ล้อ ทื๊ง เว๊ นี่.
40019012	ท โอ ตบลึ้ เม้ง พี่ ดึ้ เกม๊า กโพล้ง เอ แม๊ เอ แว้ โละ อ ซ้ะ ล ซี แบ นอ. แบ ล แฌ้~ๆ พี่ อ แม้ อ แม๊ ล ซี แบ เฌ๊ นี่ ลู่ง อ กึ ทาง แบ เว๊ บี่ นอ. แบ ล แฌ้~ๆ โพล้ง แม้ เอะ-อ้ะ ล จะ แย๊ นอ. แบ ล แฌ้~ๆ แบ ซ้ะ แม้ เอะ กแช่ แยว้ อ เท่อ      ท บี่ นอ อ เว๊ ล เอ แม๊ เอ แว้ แบ. เกม๊า โพล้ง ลู่ง อ ทื๊ง เว๊ นี่ นอ ทื๊ง-อ้ะ แด เทา".
40019013	โพล้ง แบ ล น้าง~ๆ เฌ๊ ฌ้า พืงแซ ลู่ง กแช่ เยซู อ โอ      แบ ซ้ะ เกม๊า เว๊ อางกี ล้าง อ จูง ลู่ง พืงแซ อ ล้อง ดี๊ ชูแพ ไป๊ป้อง เอะ เว๊ อ เท่อ. แบ เด้าะ อ พู อ ลี้ง ซีง ล แพ นอ ไจ้ะ แบ โพล้ง ล แพ นอ.
40019014	ฌ้อง กแช่ เยซู ไจ้ะ เว๊ แด      "เกม๊า พืงแซ ล แพ นอ เฌ๊ โอ แย้. แม้ ไทะทะ-อ้ะ ล ฌี้. อ ไฌ่ บี่ อี้ง โพล้ง พี่ แม้ อ ซ้ะ ด้อง ซุ้ พืงแซ ล เอ้า นอ ม โอ แบ ลู่ง กแช่ แยว้ อ มื่ง อ บ้าง นอ ล้อ".
40019015	ฌ้อง กแช่ เยซู อางกี ล้าง อ จูง ลู่ง พืงแซ อ ล้อง ดี๊ ชูแพ ไป๊ป้อง เอะ เว๊ อ เท่อ      ฌ้อง ไจ แด ไฆวะ พี่ นอ ล้อ.
40019016	โอ ล พ๊า นอ กแคว๊ ล แฌ้ เฌ๊ ฆ้าง ฌู กแช่ เยซู อางจ้ะ เว๊ บี่ อี้ง ไจ้ะ เว๊ แด      "คู-เอ้อ จ แบ แม้ ท อ ฌี้ บี่ ล มยู๊ เล้ พี่ จ ม นี่ แบ ท ม๊า ล้างชู้ ล้างแกย".
40019017	กแช่ เยซู ไคล้ ช๊า-อ้ะ ไจ้ะ เว๊ แด      "แบ ท ล้อ น เฌ๊ อางจ้ะ แย้ แบฆ้ะ ดี๊ ท อ ฌี้. โพล้ง พี่ อ ฌี้ นอ โอ ล แฌ้ ล้อ. น เมะ แบ ซ้ะ ท โอ ม๊า ล จะ แย๊ นอ น แบ แม้ โพะ ท อางแม้เลา ลู่ง เซ๊งพ้า ท้างพ้า ล เอ้า นอ อ ไค๊ เซ้อ".
40019018	กแคว๊ ล แฌ้ นอ อางจ้ะ ไท้ เว๊ ไจ้ะ เว๊ แด      "เมะ เซ๊งพ้า ท้างพ้า พี่ ล ช๊า เล้". กแช่ เยซู ไคล้ ช๊า-อ้ะ ไจ้ะ เว๊ แด      "ล ช๊า แย๊ พี่ อ ไจ้ะ เว๊       % 'แม้ ซี๊ง โพล้ง ล ฌี้. เอโบ้ง แม๊ เอโบ้ง แว้ ล ฌี้. อางฌูง เท่อ ล ฌี้. เก พีงนยาง กไบล้ะ กแบล ล ฌี้.
40019019	ทื๊ง แบ นะ แบ น มู่ น แพ่ นอ ไช้ะ. ดี๊ น แบ เอ ฌุ้เม้ง ฌุ้พาง บี่ ซุ้ น เอ ล้าง น กแช่ อ ซ้ะ นอ ล้อ' ".
40019020	กแคว๊ น่างพล้อง ล แฌ้ นอ ไจ้ะ เว๊      "เซ๊งพ้า ท้างพ้า ล แพ นอ จ แม้ โพะ อ ไค๊ เลา กุ้ อ เม้ง เย้า. จ แบ แม้ ก้ะ ท ล้อ เด้าะ".
40019021	กแช่ เยซู ไจ้ะ เอะ-อ้ะ      "น เมะ แบ ซ้ะ เก โพล้ง ฌี้ โพล้ง แอว้ ที๊ ซุ้ ดี๊ กแช่ แยว้ เกม๊า น เก นอ ไท้ อางแช๊ กเย่ น ท โอ ท ช๊อง ล แพ นอ ท้อง อ เลา      ฌ้อง น จี้ นอ เจ่ ก้ะ เอะ โพล้ง ซยาง โพล้ง ยะ. อ นอ น คอง น แซย้ ม โอ ลู่ง มุ้คู นอ ล้อ. เมะ ฌ้อง นอ เฌ๊ โพะ ก้ะ จ ไค๊ แด เทา".
40019022	ท่อง กแคว๊ น่างพล้อง ล แฌ้ นอ แน่ฌ๊า เว๊ บี่ นอ ไท้ เว๊ ไวะ. อ เซิง อ ซ้ะ ล มึ ล้า แบ      เป๊งนี่ อ เว๊ อ คอง อ แซย้ โอ แอ มะ ล้อ.
40019023	กแช่ เยซู โล้ เอะ อ พู อ ลี้ง ซีง ไจ้ะ เว๊ แด      "จ โล้ เอะ น ซื๊ง โต้~ๆ ล้อ      โพล้ง ท โอ ท ช๊อง นอ ม นึ ฆ้าง แบ กแช่ แยว้ อ มื่ง อ บ้าง แก มะ ล้อ.
40019024	จ โล้ เอะ น ซื๊ง ซีง ล พ๊า เด้าะ      เอ้า ล ดื้ง ม นึ ล้าง ท้ะ มี่ไค๊ พ้า นอ โย๊ นี่ โพล้ง ท โอ ท ช๊อง ม นึ ฆ้าง กแช่ แยว้ อ มื่ง อ บ้าง พ้า ได้ะ".
40019025	ท่อง อ พู อ ลี้ง ซีง แน่ฌ๊า เว๊ บี่ นอ โท๊โย๊ เฆาะ ไจ้ะ เว๊      "เมะ~ๆ บี่ นอ โพล้ง เล้ ม พ้อง ม พลิ้ ซี".
40019026	กแช่ เยซู แคว่ ทาง อ พู อ ลี้ง ซีง ล มู๊ง นอ ฌ้อง ไจ้ะ เว๊ แด      "เมะ กโพล้ง นอ แม้ เว๊ ล ซี แบ เฆาะ. แบ เด้าะ กแช่ แยว้ แม้ เว๊ ซี กุ้ อ เม้ง นอ ล้อ".
40019027	เปโต โล้ เอะ กแช่ เยซู ไจ้ะ เว๊      "ก เว๊ ก ไจ แด ไฆวะ ก ท กุ้ อ เม้ง โพะ ก้ะ น ไค๊. ก ม นี่ แบ ท เม้ง เล้".
40019028	กแช่ เยซู ไคล้ ช๊า-อ้ะ ไจ้ะ เว๊ แด      "จ โล้ เอะ น ซื๊ง โต้~ๆ ล้อ      เมะ ท้อง ลู่ง ฌางคู โคล๊ง คู อ ซ๊าง โคะ นอ โพล้ง ฌางคู พู ม ชี๊น้าง ลู่ง อ ล่าง ยู่แคว่ เท่อ พี่ อ โอ ดี๊ อ ฆี๊ง อ แล้ อ โฌ่ง อ พ้าง. น ซื๊ง พี่ อ เฌ๊ โพะ จ ไค๊ อี้ง นอ ม นี่ ชี๊น้าง ลู่ง ท ล่าง ยู่แคว่ เท่อ ล ชี๊ง คี๊ง ช๊อง อ คู ปะ ม ต้ะเซ๊ง โพล้ง อี้งซลาเอง ล ชี๊ง คี๊ง ดอง.
40019029	โพล้ง กุ้ อ แฌ้ ลู่ง อ ไจ แด อ เด้า อ ล่าง      อ พื่ง อ วี่      อ มู่ อ แพ่      อ พู อ ลี้ง      อ ฆีง อ ฆึ้ ลู่ง จ กย้อง นอ      อ เว๊ นอ ม นี่ แบ ก้ะ เว๊ แอ นี่ อ ล่าง ล แย้ ดี๊ ม นี่ แบ ท ม๊า ล้างชู้ ล้างแกย ล้อ.
40019030	แบ เด้าะ โพล้ง แอ แฌ้ ลู่ง อ ล้างเปิ่ง ดู ทึ ค๊องเนง อี้ง ม เก แบ ก้ะ โพล้ง ลู่ง อ ปี๊ ทึ      ดี๊ โพล้ง ลู่ง อ ปี๊ ทึ ค๊องเนง อี้ง ม เก แบ ก้ะ โพล้ง ล้างเปิ่ง ดู ทึ นอ ล้อ.
40020001	กแช่ แยว้ อ มื่ง อ บ้าง แม้ อ ซ้ะ บี่ ซุ้ ดี๊ อี้ง. ลู่ง โฌ้ ล คึ โซ๊ง กแช่ ล แฌ้ ไจ อางฆื๊ง โพล้ง เฌ๊ แม้เล้ง เท่อ ลู่ง อ ซไบ้ะ โซ๊ง พ้า.
40020002	โล้ เว๊ แด ม เกม๊า เว๊ อ คางเล้ง ที๊ ซุ้ โพล้ง อางเล้ง ลี้ง เว๊ ล นี้ง จี้ ล แทะ นอ ล้อ. ฌ้อง เกม๊า โพล้ง ล แพ นอ ลี้ แม้ เท่อ ลู่ง อ โซ๊ง พ้า ไวะ.
40020003	เมาะ ควี๊ง โมง มโฌ้ โค๊ โซ๊ง กแช่ ลี้ อางฆื๊ง โพล้ง ล พ๊า เด้าะ      แด โพล้ง โอ กะ พ้า ล แม้ ท น่าง เม้ง แบ.
40020004	อ เว๊ โล้ เอะ โพล้ง ล แพ นอ ไจ้ะ เว๊ แด      'น ซื๊ง ซีง-เอ้อ ลี้ แม้ เท่อ ลู่ง จ ซไบ้ะ โซ๊ง พ้า อู้. จ ม อางเล้ง น ซื๊ง ท้อง อ เกิ้ง ล เม้ง ปะ ล้อ'. ฌ้อง โพล้ง ล แพ นอ ลี้ เว๊ นอ ล้อ.
40020005	เมาะ มื่งเทิง ล พ๊า ดี๊ ซ๊า โมง มื่งไฆ่ ล้าง โค๊ ล พ๊า โซ๊ง กแช่ แม้ ไท้ เท่อ บี่ อ ล่าง นอ เด้าะ.
40020006	เมาะ เย่ โมง มื่งแฌ ล้าง โค๊ ลี้ ก้ะ ล พ๊า เด้าะ      แด โพล้ง ล มู๊ง แด เด้าะ โอ กะ พ้า นอ โล้ เอะ อ ซื๊ง เว๊ ซีง ไจ้ะ เว๊ แด      'น ซื๊ง ซีง โอ มะ พี่ อี้ง โปล้~ๆ เซ๊งนี้งคล้อง บ เล้ โบ่'.
40020007	อ ซื๊ง เว๊ ซีง ไคล้ ช๊า เว๊ ไจ้ะ เว๊ แด      'อ๊า โพล้ง ล โอ อางเล้ง เฆ้อ แบ-แอ้'. โซ๊ง กแช่ โล้ เอะ-อ้ะ ไจ้ะ เว๊ แด      'เมะ บี่ นอ น ซื๊ง ซีง ลี้ แม้ เท่อ จ ซไบ้ะ โซ๊ง พ้า อู้ ปะ'.
40020008	เมาะ มื่งแฌ ล้าง ทาง โซ๊ง กแช่ โล้ แบ อ เพล่ ดู ไจ้ะ เว๊ แด      'ลี้ กุ้ นี่ โพล้ง แม้เล้ง เท่อ ล แพ นอ ฌ้อง เกล๊าง เอะ อ คางเล้ง. เกล๊าง วี่ง โพล้ง พี่ อ เฌ๊ ลู่ง ไค๊ ทึ ล แพ นอ ท้อง อ ฌ้อง      ฌ้อง เกล๊าง ก้ะ โพล้ง อ แฌ้แพ. โพล้ง พี่ อ เฌ๊ วี่ง ล แพ นอ เกล๊าง ก้ะ ลู่ง อ ไค๊ ทึ'.
40020009	โพล้ง พี่ อ เฌ๊ ลู่ง เย่ โมง มแฌ ล้าง โค๊ ล แพ นอ นี่ แบ อ คางเล้ง ล แฌ้ แทะ แฌ้ แทะ.
40020010	ท่อง โพล้ง แม้เล้ง เท่อ พี่ อ เฌ๊ วี่ง ล แพ นอ เฌ๊ แม้ นี่ อ คางเล้ง นอ ช๊องมอง เว๊ ม นี่ แบ อ คางเล้ง แอ นี่ โพล้ง อ แฌ้แพ. แบ เด้าะ นี่ แบ เว๊ ล แฌ้ แทะ แฌ้ แทะ ปะ.
40020011	อ ซื๊ง เว๊ ซีง แม้ นี่ จี้ ฌ้อง ไจ้ะ เอะ โซ๊ง กแช่ ล แฌ้ นอ ไจ้ะ เว๊ แด
40020012	'โพล้ง พี่ อ เฌ๊ แม้ เท่อ ลู่ง ไค๊ ทึ ล แพ นอ แม้ แบ เท่อ ล โมง ล้อ. ก เว๊ ล โค๊ ก แม้ เท่อ ท คู่ แกล้ เซ๊งนี้งคล้อง. น เกล๊าง อ คางเล้ง ที๊ ซุ้~ๆ ดี๊ น เกล๊าง เฆ้อ ปะ บ เล้ เด้าะ'.
40020013	โซ๊ง กแช่ ไคล้ ช๊า ไท้ โพล้ง ล แฌ้ ลู่ง อ ซื๊ง เว๊ อ แกล้ ไจ้ะ เว๊ แด      'ฌุ้พาง-เอ้อ อ อี้ง นอ ล เมะ จ โกง น ซื๊ง แบ. น เอิ้งล้าง น ซ้ะ ฌ้อง เย้า พี่ น แม้ เท่อ ล นี้ง อ คางเล้ง ล แทะ นอ เมะ-อ้า.
40020014	แม้ นี่ น คางเล้ง โย้ ฌ้อง นอ ไท้ ไวะ. จ แบ จ ซ้ะ เกล๊าง โพล้ง พี่ อ แม้ เท่อ ลู่ง อ ล่างไค๊ ทึ ล แพ นอ อ คางเล้ง ที๊ ซุ้~ๆ ดี๊ น ซื๊ง.
40020015	จี้ ลู่ง จ กแช่ เว๊ จ เจ่-อ้ะ ซี กุ้ อ เม้ง ล้อ      เมะ เอะ-อ้า. พี่ น แด จ ซ้ะ ฌี้ บี่ อี้ง นอ น ไคว๊ เท่อ โนย้ง เท่อ แม้ ท ล้อ".
40020016	ฌ้อง กแช่ เยซู โล้ ก้ะ เท่อ ไจ้ะ เว๊ แด      "บี่ ซุ้ ดี๊ นอ โพล้ง ลู่ง อ ปี๊ ทึ ค๊องเนง อี้ง ม เก แบ ก้ะ โพล้ง ลู่ง อ ล้างเปิ่ง ดู ทึ. ดี๊ โพล้ง ลู่ง อ ล้างเปิ่ง ดู ทึ ค๊องเนง อี้ง ม เก แบ ก้ะ โพล้ง ปี๊ ทึ นอ ล้อ".
40020017	พี่ กแช่ เยซู ลี้ โพะ เกล้ ทาง เว่ง พ้ะดู เยรูซเลง ล บ้อง นอ อ เว๊ เกม๊า อ พู อ ลี้ง ล ชี๊ง คี๊ง แฌ้ ไจ ไย้ ทาง ไฆวะ ดี๊ โพล้ง อ แฌ้แพ ล ปี๊ ฌ้อง โล้ เอะ เว๊ ไจ้ะ เว๊ แด
40020018	"ก ม ลี้ ทาง ลู่ง เว่ง เยรูซเลง พ้า. โพล้ง ฌางคู พู ม แบ ท อ้ะล้าง เอะ แยว้ อ คู ดู ซีง ดี๊ คู ซีง ซอง เท่อ เซ๊งพ้า ท้างพ้า ล แพ นอ. อ ซื๊ง เว๊ ม โล้ ล้าง อ เตา อ แต๊ แบ ซี๊ง ล้อ.
40020019	ฌ้อง ม เกม๊า โพล้ง ล ชื้อ แด พอง ก้ะ เว๊. โพล้ง ล แพ นอ ม แม้ ไฌ๊ซ้ะ เว๊      ม พลี เว๊ ท่าง เว๊      ฌ้อง ม แพล้ ทาง ซี๊ง เว๊ เซง ป้างกิ้ อ ล้อง. ท่อง อ ท้อง บ้ะ มื่ง ซ๊า นี้ง ล นี้ง นอ กแช่ แยว้ ม แม้ ม๊า ทาง ไท้-อ้ะ นอ ล้อ".
40020020	เซเบดี อ แม๊ เฌ๊ ฌ้า อ พูแคว๊ คี๊ง แฌ้ ลู่ง กแช่ เยซู อ โอ      ไคล้ะ ล้าง อ คาง ลู่ง กแช่ เยซู อ เมะแซ พ้า อางท่าง เว๊ อ เท่อ ล เม้ง.
40020021	กแช่ เยซู อางจ้ะ กมืง ล แฌ้ นอ ไจ้ะ เว๊ แด      "น แบ ซ้ะ ท เม้ง เล้". กมืง ล แฌ้ นอ ไคล้ ช๊า-อ้ะ ไจ้ะ เว๊ แด      "ลู่ง น เก แบ จ๊าวแพเดง โคะ นอ เกม๊า จ พูแคว๊ คี๊ง แฌ้ อี้ง ชี๊น้าง ลู่ง น จูง จี ล แฌ้      น จูง ฆุ้ ล แฌ้".
40020022	กแช่ เยซู ไคล้ ดี๊ โพล้ง ด๊างพื่งวี่ คี๊ง แฌ้ นอ ไจ้ะ เว๊      "พี่ น ซื๊ง อางท่าง เท่อ บี่ อี้ง นอ น ล ซีงแฌ๊-อ้ะ แบ. ที๊ง พี่ อ โอ โล๊ง พ้า ลู่ง จ ม โอ้-อ้ะ ล เบง นอ เมะ น ซื๊ง ม โอ้ เก ชี่-อ้า". อ ซื๊ง เว๊ ซีง คี๊ง แฌ้ นอ ไจ้ะ เว๊ แด      "เก เว๊ เซ้อ".
40020023	กแช่ เยซู ไจ้ะ เอะ-อ้ะ      "ที๊ง พี่ อ โอ จ โล๊ง พ้า นอ น ซื๊ง ม โอ้ เว๊ ปะ ล้อ. แบ เด้าะ ท ชี๊น้าง ลู่ง จ จูง จี ล แฌ้ จ จูง ฆุ้ ล แฌ้ นอ ล เมะ แย้ แบ พี่ อ ม โล้ นี่ เอะ น ซื๊ง. ท ล่าง ชี๊น้าง ล แพ อี้ง นอ แพ่ แยว้ พี่ อ แด้ เว้ เว๊ ล แฌ้ นอ ล้อ ม เกล๊าง เอะ โพล้ง".
40020024	ท่อง อ พู อ ลี้ง อ แฌ้ ล ชี๊ง แน่ฌ๊า แบ เว๊ ฌ้อง อ ซ้ะทาง ดี๊ โพล้ง ด๊างพื่งวี่ คี๊ง แฌ้ นอ.
40020025	กแช่ เยซู กุ้ ซยอง อ พู อ ลี้ง นอ ลู่ง อ โอ      ฌ้อง ไจ้ะ เว๊      "น ซื๊ง ซีงแฌ๊ เว๊ เย้า โพล้ง พี่ อ ยู่แคว่ โพล้ง ล ชื้อ แด นอ เจ่ อ ดู้ง อ ยาง แคแน เว๊ ล้อ. โพล้ง ดู โพล้ง แซย่ ล แพ นอ เจ่ อ ดู้ง อ ยาง แคแน เท่อ บี่ ซุ้ อ แคแน อ ฆ่อง ล้อ.
40020026	ลู่ง น ซื๊ง แกล้ นอ แม้ น ซ้ะ บี่ นอ ล ฌี้. โพล้ง เมะ แบ ซ้ะ เก ท อ ดู อ แซย่ ล แฌ้~ๆ นอ อ เว๊ แบ เก เอะ น ซื๊ง เพล่ นอ ล้อ.
40020027	โพล้ง ลู่ง น ซื๊ง แกล้ เมะ แบ ซ้ะ เก ท อ ดู ทึ ล แฌ้~ๆ นอ แบ เก เอะ น ซื๊ง ฆ่อง นอ ล้อ.
40020028	บี่ ซุ้ ดี๊ โพล้ง ฌางคู พู ล เมะ อ เฌ๊ เกม๊า โพล้ง แม้ช้า อางช้า-อ้ะ แบ      แบ เด้าะ เฌ๊ แม้ช้า อางช้า โพล้ง ล โค๊ ล้อ      นย่อง ซี๊ง คิ้ โพล้ง ดี๊ แม้ พ้อง พลิ้ โพล้ง แอ ฌ้อง นอ ล้อ".
40020029	พี่ กแช่ เยซู ดี๊ อ พู อ ลี้ง ไจ ทาง ไฆวะ เฌง เยรีโค นอ โพล้ง แอ ฌ้อง ลี้ โพะ เว๊ อ ไค๊.
40020030	โพล้ง แคว๊ อ เมะโบล คี๊ง แฌ้ ชี๊น้าง ลู่ง เกล้ พ้าไท้ะ. ท่อง อ แน่ฌ๊า เว๊ กแช่ เยซู เฌ๊ โพะ เกล้ ล บ้อง แย๊ นอ อ ซื๊ง เว๊ คี๊ง แฌ้ กุ้ ซย้ะ ทาง เท่อ ไจ้ะ เว๊ แด      "ดาเว อ พูแคว๊ -เอ้อ      ย๊างซ้ะ แบ เฆ้อ ไช้ะ".
40020031	โพล้ง ล มู๊ง นอ ไจ้ะ-อ้ะ      "เซ๊ ล้า ล ฌี้". แบ เด้าะ อ ซื๊ง เว๊ กุ้ ซย้ะ ทาง เท่อ ดู นี่ อ ล่าง ได้ะ ไจ้ะ เว๊      "กแช่      ดาเว อ พูแคว๊-เอ้อ      ย๊างซ้ะ แบ เฆ้อ ไช้ะ".
40020032	กแช่ เยซู โอ โท๊ กุ้ เว๊ เกม๊า อ เฌ๊ ฆ้าง ฌ้อง อางจ้ะ เว๊ ไจ้ะ เว๊      "น แบ ซ้ะ เกม๊า จ แม้ เอะ น ซื๊ง บี่ จะ เล้".
40020033	อ~ซื๊ง เว๊ ไคล้ ช๊า กแช่ เยซู ไจ้ะ เว๊ แด      "กแช่-เอ้อ เกม๊า ก เมะ แด ไท้ เท่อ ไช้ะ".
40020034	กแช่ เยซู ย๊างซ้ะ แบ-อ้ะ      ทุ้ แบ เว๊ อ เมะ. ล ทีง ฆ่าง นอ อ ซื๊ง เว๊ แด ไท้ เท่อ ล้อ      ฌ้อง ลี้ โพะ ก้ะ กแช่ เยซู อ ไค๊ ไวะ นอ ล้อ.
40021001	พี่ กแช่ เยซู ดี๊ อ พู อ ลี้ง ซีง เฌ๊ เบ้า ดี๊ เว่ง เยรูซเลง นอ      ท้อง เฌง เบฟายี ลู่ง ท ลู่ง มเกาะไท้ะ      ฌ้อง กแช่ เยซู เจ่ อ พู อ ลี้ง คี๊ง แฌ้
40021002	อางแม้เลา เว๊ ไจ้ะ บี่ อี้ง      "ลี้ นึ ฆ้าง ลู่ง เฌง พี่ อ โอ น เมะแซ พ้า อู้. ฌ้อง น ม แด แลว้ ด๊างพูมู่ คี๊ง ดื้ง โพล้ง จ้าทะ เว๊. แกว ล้าง-อ้ะ      เฌ๊ ไท้ ม้อง เอะ แย้ แด เทา.
40021003	โพล้ง เมะ อางจ้ะ น ซื๊ง ท ล เม้ง~ๆ นอ โล้ แบ-อ้ะ 'กแช่ แบ ซ้ะ เทา เว๊ อ คู'      ฌ้อง โพล้ง ม เกล๊าง เอะ น ซื๊ง ล ทีง ฆ่าง นอ ล้อ".
40021004	ท แม้ อ ซ้ะ บี่ นอ บี่ ซุ้ แม้ ชิ้เทา ไฆวะ โม ไคล้ คิ้ กแช่ แยว้ ล แฌ้ นอ อ ท ไคล้ พี่ อ ไจ้ะ เว้ เว๊
40021005	"โล้ แบ โพล้ง เว่ง ซีโยง นอ น ซื๊ง จ๊าวแพเดง เฌ๊ ฌู น ซื๊ง แม้ อ ซ้ะ ลู่ง อ ชาง ล้าง อ ซ้ะ เทา แลว้ คู      เทา แลว้ พู อ คู นอ ล้อ".
40021006	อ พู อ ลี้ง คี๊ง แฌ้ ลี้ แม้ เว๊ บี่ ซุ้ กแช่ เยซู โล้ เอะ-อ้ะ
40021007	ฌ้อง ม้อง นี่ แลว้ อ มื้งแซย่ นอ ดี๊ อ พู เฌ๊ ไท้. แม้ นี่ อ ไช๊แค่ แด้ ล้าง เว๊ ลู่ง แลว้ คู      ฌ้อง กแช่ เยซู เทา แลว้ คู.
40021008	โพล้ง แอ ฌ้อง แม้ นี่ อ ไช๊แค่ แด้ ล้าง เว๊ ลู่ง เกล้ ลู่ง พ้า. แบ ล แฌ้~ๆ กล้าง นี่ เซง ได้ แด้ ล้าง เว๊ ลู่ง เกล้ นอ ล้อ.
40021009	โพล้ง แอ ฌ้อง พี่ อ ลี้ วี่ง กแช่ เยซู ดี๊ โพล้ง พี่ อ เฌ๊ ลู่ง อ ล่างไค๊ ล แพ นอ ซองลี้ ไจ้ะ เว๊      "อางปฆ้า ดาเว อ พูแคว๊. % 'เกม๊า โพล้ง พี่ อ เฌ๊ ลู่ง กแช่ แยว้ อ เม้ง อ แซ ล แฌ้ นอ โอ มึ ช๊อง พ้า'. อางปฆ้า กแช่ แยว้ เต้~ๆ".
40021010	ท่อง กแช่ เยซู นึ ฆ้าง เว่ง เยรูซเลง พ้า      โพล้ง เว่ง พ้า กุ้ อ แฌ้ นอ เซ๊ ทาง เซ๊ ล้าง อางจ้ะ เว๊ ไจ้ะ เว๊ แด      "เมะ โพล้ง เล้ ล แฌ้ นอ".
40021011	โพล้ง ด๊าง มู๊ง ซีง ล แพ นอ ไคล้ ช๊า-อ้ะ ไจ้ะ เว๊      "อ เว๊ ล แฌ้ อี้ง นอ เก เยซู โม ไคล้ คิ้ กแช่ แยว้ ล แฌ้ พี่ อ โอ ลู่ง เฌง นาซาริ้ กาเลลี้ อ ค่าง พ้า เฌ๊ นอ ล้อ".
40021012	กแช่ เยซู ลี้ นึ ฆ้าง ลู่ง เว่งฮ๊าง คว้าง พ้า ฌ้อง โฌ๊ ไจ ไฆวะ กเย่ โพล้ง พี่ อ อางแช๊ เท่อ ดี๊ ฆวี้ เท่อ เว่งฮ๊าง อ คว้าง พ้า ล แพ นอ      เคลิ่ง ล้าง ไฆวะ โพล้ง อางเล๊ จี้ อ คะ      ดี๊ โพล้ง อางแช๊ ทูลี่ง อ คะ ชี๊น้าง นอ เลา ปะ ล้อ.
40021013	กแช่ เยซู ไจ้ะ เอะ-อ้ะ "ท กวิ้ ล้าง เว้ เว๊ ลู่ง ไละ ฌี้ ไละ แอว้ พ้า       กแช่ แยว้ ไจ้ะ เว๊ แด บี่ อี้ง      'จ เด้า ล โพลง โย้ นอ โพล้ง ม เจ่ เว๊ เก ท ล่าง ชูแพ เท่อ นอ ล้อ'. แบ เด้าะ น ซื๊ง แม้ เก ทาง ก้ะ ลู่ง โพล้ง ตมละ เท่อ อ ล่าง โอ คิ้ซูง.
40021014	โพล้ง อ เมะโบล ดี๊ โพล้ง อ คาง เฌ๊ฌ้อง ล แพ นอ เฌ๊ ฌู กแช่ เยซู ลู่ง เว่งฮ๊าง คว้าง พ้า. กแช่ เยซู แม้ แบล เอะ-อ้ะ นอ ล้อ.
40021015	แบ เด้าะ แยว้ อ คู ดู ซีง ดี๊ คู ซีง ซอง เท่อ เซ๊งพ้า ท้างพ้า แด แบ ท ล้ะ ท เล่ พี่ กแช่ เยซู แม้ เว๊      ดี๊ แน่ฌ๊า แบ พืงแซ ซองลี้ ลู่ง เว่งฮ๊าง พ้า พี่ อ ไจ้ะ เว๊      "อางปฆ้า ดาเว อ พูแคว๊". ฌ้อง อ ซื๊ง เว๊ ซีง อ ซ้ะทาง นอ ล้อ
40021016	ไจ้ะ แบ กแช่ เยซู ไจ้ะ เว๊ แด      "พี่ พืงแซ ซองลี้ นอ น ล แน่ฌ๊า แบ-อ้า". กแช่ เยซู ไคล้ ช๊า-อ้ะ ไจ้ะ เว๊      "แน่ฌ๊า เว๊ เย้า. น ซื๊ง ซีง ล พ้ะ แบ ไละ ฌี้ ไละ แอว้ น่าง ชุ้ ได้ะ แบ-อ้า พี่ อ ไจ้ะ เว๊       % 'กแช่ แยว้ ดึ้ เกม๊า พืงแซ พี่ อ ล แพล่ นู่ง ได้ะ แบ ดี๊ พืงแซ อ แฌ้แพ อางปฆ้า ทาง-อ้ะ เมาน่าง นอ ล้อ' ".
40021017	ฌ้อง กแช่ เยซู ไจ แด อ ซื๊ง เว๊      ไจ ทาง แด ไฆวะ เว่ง พ้า      ลี้ มี๊ง ก้ะ เฌง เบทานี นอ ล ซ๊าง.
40021018	ลู่ง โฌ้ โค๊ ล นี้ง เด้าะ พี่ กแช่ เยซู ไท้ ลู่ง เว่ง พ้า นอ อ เว๊ ซู๊ อาง ซ้ะ มี้.
40021019	อ เว๊ แด กูงเย้ ล เทิง โอ เกล้ พ้าไท้ะ      ฌ้อง ลี้ ฆ้าง ฌู เว๊      แด เว๊ อ แซ ล โอ แบ      โอ ที่ อ แล ล้อ. อ เว๊ ไจ้ะ แบ กูงเย้ ล เทิง นอ ไจ้ะ เว๊      "น แซ ทาง เว๊ น่าง ชุ้ ล้า ล ฌี้". ล ทีง ฆ่าง นอ กูงเย้ ล เทิง นอ ล้างไย้ะ ล้างไฆ๊ นอ ล้อ.
40021020	พี่ อ พู อ ลี้ง ซีง แด แบ เว๊ นอ โท๊โย๊ เว๊ เฆาะ      ฌ้อง ไจ้ะ เว๊ แด      "แม้ อ ซ้ะ บี่ จะ เล้ โบ่. กูงเย้ ล้างไย้ะ ล้างไฆ๊ มะ ล ทีง ฆ่าง".
40021021	กแช่ เยซู ไคล้ ช๊า ไท้ อ ซื๊ง เว๊ ไจ้ะ เว๊      "จ โล้ เอะ น ซื๊ง โต้~ๆ ล้อ      น ท ชู่ง ท นะ เมะ โอ      ดี๊ น ซ้ะ เมะ ล โอ คู~ๆ ไค๊~ๆ แบ นอ      น ม แม้ บี่ ซุ้ จ แม้ เอะ กูงเย้ อี้ง ซี. แอ นี่ นอ ได้ะ      ทึ เมะ น ม อางแม้เลา ท ลู่ง อี้ง ไจ้ะ เอะ-อ้ะ      'ซึ้ ล้าง น ซ้ะ ลู่ง ปางเล พ้า นอ ไช้ะ'      อ นอ ม เก ทาง อ ซ้ะ บี่ นอ ล้อ.
40021022	พี่ น ซื๊ง ชูแพ อางท่าง ท ล เม้ง~ๆ นอ      น ท ชู่ง ท นะ เมะ โอ นอ น ม นี่ แบ-อ้ะ เต้~ๆ ล้อ".
40021023	ฌ้อง กแช่ เยซู นึ ฆ้าง ไท้ เว่งฮ๊าง อ คว้าง พ้า. พี่ อ ซอง เท่อ อ โท้ นอ แยว้ อ คู ดู ซีง ดี๊ โพล้ง เม้ง โพล้ง แซย่ ล มู๊ง เฌ๊ ฌู-อ้ะ อางจ้ะ เว๊ ไจ้ะ เว๊      "น ฌ้อง น เก น ดู้ง น ยาง โอ บี่ จะ เล้ พี่ น แม้ เท่อ บี่ อี้ง นอ. โพล้ง เล้ เกล๊าง น ดู้ง น ยาง".
40021024	กแช่ เยซู ไคล้ ช๊า-อ้ะ ไจ้ะ เว๊      "จ ม อางจ้ะ น ซื๊ง ล เม้ง ปะ. น ไคล้ ช๊า แย้ เมะ ซี นอ จ ม โล้ เอะ น ซื๊ง ปะ ล้อ      พี่ จ แม้ เท่อ บี่ อี้ง นอ โพล้ง เล้ เกล๊าง แย้ ท อ ฌ้อง อ เก อ ดู้ง อ ยาง.
40021025	พี่ โยฮาง แม้ เอะ โพล้ง อ ไฌ่ จูง ที๊ง นอ นี่ อ ดู้ง อ ยาง ดี๊ โพล้ง ล้อ      ดี๊ กแช่ แยว้-อ้า      ดี๊ โพล้ง ฌางคู คู-อ้า". อ ซื๊ง เว๊ ซีง ก้างแก้ โละ อ ซ้ะ ไจ้ะ เว๊      "ก เมะ ไจ้ะ      'อ เว๊ นี่ อ ดู้ง อ ยาง ดี๊ กแช่ แยว้'      อ เว๊ แด ม ไจ้ะ ก้ะ เฆ้อ      'เมะ บี่ นอ แบ ท ล้อ น ซื๊ง ล นะ โยฮาง แบ'.
40021026	แบ เด้าะ ก เมะ ไจ้ะ      'นี่ เว๊ ดี๊ โพล้ง ฌางคู คู'      ก ซ้ะเม แบ โพล้ง ด๊าง มู๊ง      อ ไฌ่ บี่ อี้ง โพล้ง ด๊าง มู๊ง นอ ทื๊ง เว๊ โยฮาง เก โม ไคล้ คิ้ กแช่ แยว้ ล แฌ้".
40021027	ท บี่ นอ อ ซื๊ง เว๊ ซีง ไคล้ ช๊า กแช่ เยซู ไจ้ะ เว๊ แด      "ก ล ซีงแฌ๊ แบ". กแช่ เยซู โล้ แบ อ ซื๊ง เว๊      "เมะ บี่ นอ จ ล โล้ เอะ น ซื๊ง แบ ปะ      จ แม้ เท่อ อี้ง ดี๊ โพล้ง เล้ อ ฌ้อง อ เก อ ดู้ง อ ยาง".
40021028	กแช่ เยซู ไจ้ะ เอะ แยว้ อ คู ดู ซีง ดี๊ โพล้ง เม้ง โพล้ง แซย่ ล แพ นอ ไจ้ะ เว๊      "น ซื๊ง ช๊องมอง บี่ จะ เล้. โพล้ง ล แฌ้ อ พูแคว๊ โอ คี๊ง แฌ้. อ เว๊ ลี้ ฌู อ พู อ วี่ ล แฌ้ อางแม้เลา เว๊      'พูแคว๊-เอ้อ ล นี้ง แย๊ อี้ง ลี้ แม้ เท่อ ลู่ง ซไบ้ะ โซ๊ง พ้า อู้-อ้อ'.
40021029	อ พู ไคล้ ช๊า-อ้ะ      'จ ล ลี้ แบ'      แบ เด้าะ ลู่ง ไค๊ เปลง ไท้ อ ซ้ะ ฌ้อง ลี้ เว๊.
40021030	แพ่ ล แฌ้ นอ ลี้ ฌู ก้ะ อ พู ล แฌ้ แด เด้าะ โล้ เอะ เว๊ บี่ ซุ้ ดี๊ อ โล้ เอะ อ วี่ ล แฌ้ นอ ปะ. อ พู ล แฌ้ นอ ไจ้ะ เว๊      'ลี้ เซ้อ'      แบ เด้าะ ล ลี้ เว๊ แบ.
40021031	พูแคว๊ คี๊ง แฌ้ อี้ง นอ พี่ ล แฌ้ ล้อ แม้ เท่อ แบ อ แพ่ อ ซ้ะ". โพล้ง ล แพ นอ ไคล้ ช๊า เว๊ แด      "พู อ วี่ ล แฌ้ นอ เซ้อ". กแช่ เยซู ไคล้ ช๊า อ ซื๊ง เว๊ ซีง ไจ้ะ เว๊      "จ โล้ เอะ น ซื๊ง โต้~ๆ ล้อ      โพล้ง กิ้ นี่ ท อ ค๊อง ดี๊ เค๊เซ๊มืง นอ นึ ฆ้าง แบ กแช่ แยว้ อ มื่ง อ บ้าง โย๊ นี่ น ซื๊ง ได้ะ.
40021032	โยฮาง พี่ อ แม้ ท ไฌ่ จูง ที๊ง เฌ๊ ฌู น ซื๊ง กุ้ อ แฌ้ พี่ อ เก อี้งซลาเอง พู      โล้ เอะ น ซื๊ง เท่อ แบฆ้ะ ดี๊ น แบ แม้ บี่ เล้ พี่ อ แบ กแช่ แยว้ อ ซ้ะ นอ. น ซื๊ง ล นะ-อ้ะ แบ. แบ เด้าะ โพล้ง กิ้ นี่ ท อ ค๊อง ดี๊ เค๊เซ๊มืง นะ เว๊. ทึ เมะ น ซื๊ง แด แบ-อ้ะ เย้า ฌี้~ๆ      ลู่ง ไค๊ น ล เปลง ไท้ น ซ้ะ นะ โยฮาง น่าง พ๊า แบ".
40021033	กแช่ เยซู ไจ้ะ เว๊      "ช๊องแน ท อางด้อง ล้าง ล ไฌ่ เด้าะ. โซ๊ง กแช่ โอ ล แฌ้ พิ้ นี่ อ โซ๊ง      เซิง ล้าง ซไบ้ะ มื่ง ลู่ง อ โซ๊ง พ้า      ร้อง ทะ เว๊ วะ ชวะ      เคิง นี่ ท พ้า พี่ อ ม ไย่ ซไบ้ะ แซ นอ อ ล่าง      ฌ้อง แม้ ทาง ท ล่าง คุ้แคว่ เท่อ พ้ะโท๊ ล โพลง. ท่อง อ ช๊าง เกม๊า โพล้ง แม้แพ อ โซ๊ง. ฌ้อง นอ อ กแช่ ลี้ ลู่ง ที๊ง ไย้ ค่าง ไย้ นอ ล้อ.
40021034	ท้อง อ มื่ง อ แค๊ แบ อาง ดิ้ ซไบ้ะ แซ เย้า นอ เจ่ ทาง อ เพล่ ลี้ ฌู โพล้ง แม้แพ โซ๊ง ม แม้ นี่ ท แซ นอ.
40021035	แบ เด้าะ โพล้ง แม้แพ โซ๊ง ล แพ นอ พอง นี่ โซ๊ง กแช่ อ เพล่ ซีง      ฌึ้ เว๊ ท่าง เว๊ ล แฌ้      แม้ ซี๊ง เว๊ ล แฌ้      ไควะ เว๊ ดี๊ โล่ง ล แฌ้.
40021036	โซ๊ง อ กแช่ เจ่ ทาง อ เพล่ อ แฌ้แพ ลี้ แอ นี่ อ ล่าง เด้าะ. แบ เด้าะ โพล้ง แม้แพ โซ๊ง ล แพ นอ แม้ เอะ เว๊ บี่ นอ เด้าะ.
40021037	ลู่ง ไค๊ ทึ ล พ๊า นอ เจ่ ทาง ก้ะ อ พูแคว๊ เกม๊า อ ลี้ ดี๊ ไจ้ะ เว๊      'โพล้ง ล มู๊ง นอ ม ดู้ง แบ ยาง แบ จ พูแคว๊ นอ ล้อ'.
40021038	แบ เด้าะ ท่อง โพล้ง แม้แพ โซ๊ง ล แพ นอ แด โซ๊ง กแช่ อ พูแคว๊ นอ ก้างแก้ โละ อ ซ้ะ ไจ้ะ เว๊ แด      'ล แฌ้ แย๊ อี้ง ล้อ พี่ ม นี่ แบ ก้ะ อ แพ่ อ จูงล่าง คางคู. เกม๊า ก แม้ ซี๊ง-อ้ะ ฌ้อง ก ม นี่ ก้ะ อ คอง อ แซย้'.
40021039	อ ซื๊ง เว๊ ซีง พอง นี่ โซ๊ง กแช่ อ พูแคว๊      ฌ้อง ชาง ทาง ไฆวะ เว๊ ลู่ง โซ๊ง ฆ้อง      แม้ ซี๊ง เว๊ นอ ล้อ".
40021040	ฌ้อง กแช่ เยซู อางจ้ะ โพล้ง ล มู๊ง นอ ไจ้ะ เว๊      "โซ๊ง กแช่ เมะ เฌ๊ นอ ม แม้ ท เม้ง เล้ ดี๊ โพล้ง แม้แพ โซ๊ง ล แพ นอ".
40021041	โพล้ง ล มู๊ง นอ ไคล้ ช๊า เว๊      "ม แม้ ซี๊ง โพล้ง อ้า โพล้ง ซ๊าง ล แพ นอ เกม๊า อ ซี๊ง น้ะ ซี๊ง โน๊ง นอ ล้อ. ฌ้อง อ โซ๊ง นอ ม เกม๊า แม้แพ ก้ะ โพล้ง ล มู๊ง แด เด้าะ ลู่ง อ ม เกล๊าง ไท้ เอะ-อ้ะ อ ซูง อ แซ แบ อ เมาะ ท๊อง ท อ แค๊ ก้ะ เด้าะ ล้อ".
40021042	กแช่ เยซู ไจ้ะ เอะ อ ซื๊ง เว๊ ซีง ไจ้ะ เว๊ แด      "น ซื๊ง ซีง ล พ้ะ ไละ ฌี้ ไละ แอว้ น่าง ชุ้ ได้ะ แบ-อ้า พี่ อ ไจ้ะ เว๊       'โล่ง พี่ โพล้ง ไต้ ทาง เท่อ นย๊อง ไฆวะ เว๊ นอ เก ทาง ก้ะ โล่ง ลู่ง อ ล้างเปิ่ง ทึ ล โพลง นอ. อ อี้ง เก ทาง ลู่ง กแช่ แยว้ แม้ เว๊ แด ล้อ ก แด แบ-อ้ะ ฌ้อง โท๊มี๊ง โท๊แม ดู มะ ล้อ' ".
40021043	กแช่ เยซู โล้ เว๊ เด้าะ ไจ้ะ เว๊      "จ โล้ เอะ น ซื๊ง      กแช่ แยว้ ล เกม๊า น โอ อ มื่ง อ บ้าง ล้า แบ      ม เกม๊า โพล้ง ล ชื้อ พี่ อ แม้ เท่อ เก ทาง อ ซูง อ แซ เกิ้ง ดี๊ กแช่ แยว้ อ มื่ง อ บ้าง ล แพ นอ โอ แบ ก้ะ เว๊ นอ ล้อ.
40021044	โพล้ง พี่ ล แฌ้ เล้ ล้างเทะเค้า แบ โล่ง ล โพลง อี้ง      โพล้ง ล แฌ้ นอ ม แค่เทา แค่ไช้ะ. ดี๊ โพล้ง พี่ ล แฌ้ เล้ โล่ง ล้างเทะ แบ-อ้ะ นอ โพล้ง ล แฌ้ นอ ม ล้างบลิ้ ล้างเนา นอ ล้อ".
40021045	ท่อง แยว้ อ คู ดู ซีง ดี๊ โพล้ง ฟารีซี แน่ฌ๊า แบ กแช่ เยซู อ ท อางด้อง ล้าง บี่ อี้ง นอ ซีงแฌ๊ เว๊ กแช่ เยซู ไคล้ เท่อ แบฆ้ะ ดี๊-อ้ะ.
40021046	อ ซื๊ง เว๊ แบ ซ้ะ พอง นี่ กแช่ เยซู      แบ เด้าะ ซ้ะเม โพล้ง โอ ซยอง แอ ล มู๊ง นอ      อ ไฌ่ บี่ อี้ง โพล้ง ด๊าง มู๊ง นอ ทื๊ง แบ นะ แบ กแช่ เยซู เก โม ไคล้ คิ้ กแช่ แยว้ ล แฌ้ นอ ล้อ.
40022001	กแช่ เยซู อางด้อง ล้าง เท่อ ดี๊ อ ซื๊ง เว๊ ล ไฌ่ เด้าะ ไจ้ะ เว๊
40022002	"กแช่ แยว้ อ มื่ง อ บ้าง แม้ อ ซ้ะ บี่ ซุ้ ดี๊ อี้ง. จ๊าวแพเดง ล แฌ้ แด้ เว้ อ ซ้ะ ม ลื่ง อาง โพล้ง ลู่ง อ เว๊ ม ไต้ อ พูแคว๊.
40022003	ฌ้อง เจ่ ทาง อ เพล่ อ บาง ลี้ โล้ แบ โพล้ง เฌ๊ อางเม้า อางแร่      แบ เด้าะ โพล้ง ล แบ ซ้ะ เฌ๊ แบ.
40022004	อ เว๊ เจ่ ทาง อ เพล่ อ บาง อ แฌ้แพ ลี้ เด้าะ      อางแม้เลา เว๊ ไจ้ะ เว๊ แด      ลี้ โล้ แบ โพล้ง นอ โล้-อ้ะ      'ก แม้ ซี๊ง เว้ งู้ ลู่ง อ ฌี้ ดี๊ งู้ พู ลู่ง อ บอง ฌ้อง ปะ เย้า. ก แม้ อาง แม้ โอ้ เว้ ฌ้อง เย้า. เฌ๊ เซ้อ. เฌ๊ อางเม้า อางแร่'.
40022005	แบ เด้าะ โพล้ง ล แพ นอ ล ดุ้ อ แน่ แบ. ล แฌ้ ลี้ ลู่ง อ ฆึ้. ล แฌ้ เด้าะ ลี้ อางแช๊ เท่อ.
40022006	อ โอ ก้ะ ล แพ นอ พอง นี่ โพล้ง พี่ อ ลี้ โล้ แบ เท่อ นอ ฌ้อง แม้ น้ะ แม้ โน๊ง แบ เว๊ ดี๊ แม้ ซี๊ง โย๊ เว๊.
40022007	จ๊าวแพเดง อ ซ้ะทาง ดู มะ      เจ่ ทาง อ ซึ้พู ลี้ แม้ ซี๊ง โพล้ง พี่ อ แม้ ซี๊ง เท่อ ล แพ นอ      ฌ้อง เช้า ไฆวะ เว๊ อ เว่ง อ ทะ นอ ล้อ.
40022008	ฌ้อง อ เว๊ กุ้ นี่ อ เพล่ อ บาง อ แฌ้แพ เด้าะ      อางแม้เลา เว๊ ไจ้ะ เว๊ แด      'ท อางเม้า อางแร่ อ ไฌ่ ก แด้ เว้ ฌ้อง เมาน่าง เย้า. แบ เด้าะ โพล้ง พี่ ก โล้ แบ-อ้ะ ล แพ นอ ล เกิ้ง เฌ๊ อาง เว๊ แบ.
40022009	ท บี่ นอ น ซื๊ง ซีง ลี้ ท้อง อ เฆ้ง เว่ง พ้า อู้      แด โพล้ง แฌ้ ฌี้ แฌ้ ฌี้ โล้ แบ-อ้ะ      เกม๊า อ เฌ๊ อางเม้า อางแร่'.
40022010	อ เพล่ อ บาง ล แพ นอ ลี้ กุ้ นี่ โพล้ง ลู่ง เว่ง พ้า นอ ทึ~ๆ ฆวี๊ อ แด เว๊ นอ      เกม๊า อ เฌ๊ เลา ดี๊ โพล้ง ฌี้ โพล้ง อ้า ฆวี้ ทะ ท อ ล่าง ล จอง นอ ล้อ.
40022011	แบ เด้าะ จ๊าวแพเดง ล แฌ้ นอ ไจ ทาง ฌู โพล้ง กเย่ พี่ อ เฌ๊ นอ      แด โพล้ง โอ ล แฌ้ ล ซุ้ ไช๊ ลู่ง ท อางเม้า อางแร่ อ ไฌ่ อ ฌ่าง นอ แบ.
40022012	อางจ้ะ เว๊ ไจ้ะ เว๊      'ฌุ้พาง-เอ้อ แบ ท ล้อ พี่ น เฌ๊ พี่ อี้ง นอ น ล ซุ้ ไช๊ ลู่ง ท อางเม้า อางแร่ อ ไฌ่ อ ฌ่าง นอ แบ'. โพล้ง ล แฌ้ นอ โอ ไก้ไม่ ไคล้ ล ทาง แบ.
40022013	จ๊าวแพเดง ล แฌ้ นอ อางแม้เลา อ เพล่ อ บาง ไจ้ะ เว๊ แด      'พอง นี่ โพล้ง ล แฌ้ นอ จ้าทะ อ จูง อ คาง      ฌ้อง ลี้ ไควะ ไฆวะ-อ้ะ ลู่ง ค๊อง โค๊ ท ไค้ะ ซ๊า แกล้. ท ล กล้ะ แย๊ นอ โพล้ง ม ฌางล้าง ย้าล้าง เอ้ง เม ช่อง แซว๊ น้ะ มะ ล้อ'.
40022014	บี่ ซุ้ ดี๊ นอ โพล้ง พี่ กแช่ แยว้ กุ้ นี่-อ้ะ นอ แอ ฌ้อง      แบ เด้าะ ลึ นี่ เว๊ นอ โอ แซย้ โคะ แฌ้ ล้อ".
40022015	ล พ๊า แย๊ นอ โพล้ง ฟารีซี ไจ ทาง ก้างแก้ โละ อ ซ้ะ ม อางจ้ะ ดุ้ กแช่ เยซู      ฌ้อง ม อาง โกง นี่ เว๊ อ ท ไคล้ ท้อง อ นี่.
40022016	เจ่ ทาง อ พู อ ลี้ง ล น้าง ดี๊ โพล้ง เฮรุ้ พู ล น้าง      เกม๊า เว๊ อ ลี้ ฌู กแช่ เยซู. โพล้ง ล แพ นอ โกง อางจ้ะ ดุ้ เว๊ ไจ้ะ เว๊      "คู-เอ้อ ก ซีงแฌ๊ ลู่ง น เก โพล้ง โต้ โพล้ง ล้อง. น ซอง กแช่ แยว้ อ ไฌะ อ ไฌ่ เต้~ๆ ล้อ. โพล้ง ม ช๊องมอง บี่ จะ เล้ นอ ล นุ้ น ซ้ะ แบ      อ ไฌ่ บี่ อี้ง น อางกี เมะ อางกี แน๊ โพล้ง น่าง แฌ้ เอะ.
40022017	ท บี่ นอ โล้ แบ เฆ้อ ไช้ะ      น ช๊องมอง บี่ จะ เล้      ลุ้ ท อ ค๊อง เอะ ซีซา นอ ไพ้ะ เซ๊งพ้า ท้างพ้า-อ้า      ล ไพ้ะ แบ-อ้า".
40022018	แบ เด้าะ กแช่ เยซู ซีงแฌ๊ อ ซื๊ง เว๊ อ ท โกง ท โมง ลู่ง อ อ้า อ ซ๊าง ล เอ้า นอ เย้า      ไจ้ะ เอะ เว๊      "โพล้ง เมะ โต้ ซ้ะ ไก-เอ้อ      น ซื๊ง เฌ๊ อางจ้ะ ดุ้ แย้ แม้ ท เล้.
40022019	เกม๊า จ แคว่ ดุ้ จี้ ล แทะ พี่ น ม ลุ้ ท อ ค๊อง นอ". อ ซื๊ง เว๊ ซีง เกล๊าง เอะ กแช่ เยซู อ จี้ ล แทะ.
40022020	ฌ้อง กแช่ เยซู อางจ้ะ-อ้ะ ไจ้ะ เว๊      "เมะ โพล้ง เล้ อ ฌ้าง ดี๊ อ เม้ง ลู่ง จี้ อ ล้อง อี้ง นอ".
40022021	อ ซื๊ง เว๊ ไคล้ ช๊า เว๊ ไจ้ะ เว๊      "ซีซา เว๊ ล้อ". กแช่ เยซู ไจ้ะ เอะ-อ้ะ      "ท บี่ นอ เมะ ซีซา เว๊ เกล๊าง ไท้ เอะ ซีซา. เมะ กแช่ แยว้ เว๊ เกล๊าง ไท้ เอะ กแช่ แยว้".
40022022	พี่ อ ซื๊ง เว๊ ซีง แน่ฌ๊า แบ กแช่ เยซู อ ท ไคล้ นอ อ ซื๊ง เว๊ โท๊โย๊ เว๊ เฆาะ ล้อ. ฌ้อง ไจ แด ไฆวะ กแช่ เยซู ไวะ นอ ล้อ.
40022023	ล นี้ง ฆ่าง นอ โพล้ง ซาดูซี แบ แฌ้~ๆ เฌ๊ ฌู กแช่ เยซู. โพล้ง ซาดูซี นอ ทื๊ง เว๊ ท ซี๊ง ม๊า ทาง ไท้ ล โอ แบ.
40022024	อ ซื๊ง เว๊ ซีง อางจ้ะ กแช่ เยซู ไจ้ะ เว๊      "คู-เอ้อ โมเซ ไจ้ะ เว๊ แด       % 'โพล้ง พี่ ล แฌ้ เล้ เมะ ซี๊ง แด อ แม๊ ลู่ง อ พู ล โอ น่าง แฌ้ ได้ะ แบ นอ      อ พื่ง แคว๊ แบ แม้ นี่ ก้ะ อ โจ้ อ แม๊ นอ เก ก้ะ อ แม๊      บี่ ซุ้ อ พู ม โอ พี่ โพล้ง ม แคว่ เว๊ เก อ โจ้ อ คลี๊ง อ แซ'.
40022025	ลู่ง ก แกล้ พ้า อี้ง นอ ด๊างพื่งวี่ แคว๊ โอ เนว๊ แฌ้. อ วี่แซย่ ล แฌ้ นอ แม้ อ แม๊ ฌ้อง ซี๊ง แด อ แม๊      อ พู ล โอ น่าง แฌ้ ได้ะ แบ. ฌ้อง อ พื่ง ไป้ะ แม้ ก้ะ ดี๊ อ โจ้ อ แม๊.
40022026	แม้ อ ซ้ะ ล จะ แย๊ นอ ดี๊ อ พื่ง ลู่ง ไค๊ แฌ้ ไค๊ แฌ้ ท้อง อ เลา เนว๊ แฌ้ นอ ล้อ.
40022027	ลู่ง ไค๊ ทึ กมืง ล แฌ้ นอ ซี๊ง ไฆวะ เว๊.
40022028	ท บี่ นอ ลู่ง ท ม๊า ทาง ไท้ ล นี้ง โคะ กมืง ล แฌ้ นอ ม เก โพล้ง พี่ ล แฌ้ ล้อ อ แม๊. เมะ เว๊ กุ้ อ แฌ้ แม้ อ แม๊ ดี๊ กมืง ล แฌ้ นอ เย้า".
40022029	กแช่ เยซู ไคล้ ช๊า-อ้ะ ไจ้ะ เว๊ แด      "น ซื๊ง ช๊องมอง เท่อ ล แบ แบ เป๊งนี่ น ซื๊ง ล ซีงแฌ๊ ท กวิ้ ล้าง เว้ เว๊ ลู่ง ไละ ฌี้ ไละ แอว้ อ พ้า แบ      ดี๊ ล ซีงแฌ๊ กแช่ แยว้ อ ซยื๊ง อ ซย้อง แบ.
40022030	ลู่ง ท ซี๊ง ม๊า ทาง ไท้ โคะ นอ โพล้ง ล เอ แม๊ เอ แว้ โละ อ ซ้ะ ล้า แบ      แบ เด้าะ ม แบ ด้อง ซุ้ ท มุ้คู พู นอ ล้อ.
40022031	แบ เด้าะ ท อ ไฌ่ ลู่ง โพล้ง ซี๊ง ม๊า ทาง ไท้ นอ น ซื๊ง ซีง ล พ้ะ แบ ได้ะ แบ-อ้า      พี่ กแช่ แยว้ ไจ้ะ เว๊
40022032	% 'แย้ โย้ จ เก อาบราฮาง อ กแช่ แยว้      ดี๊ อี้งซฮ้ะ อ กแช่ แยว้      ดี๊ ยาคุ้ อ กแช่ แยว้ นอ ล้อ'.       กแช่ แยว้ ล เมะ โพล้ง ซี๊ง อ กแช่ แยว้ แบ      แบ เด้าะ เก โพล้ง ม๊า อ กแช่ แยว้ ล้อ".
40022033	โพล้ง ล มู๊ง นอ ท่อง อ แน่ฌ๊า แบ กแช่ เยซู อ ท ซอง ท ซ๊าง อี้ง นอ โท๊โย๊ เว๊ นอ ล้อ.
40022034	ท่อง โพล้ง ฟารีซี ซีงแฌ๊ เว๊ กแช่ เยซู ไคล้ ช๊า โพล้ง ซาดูซี ท้อง อ ซื๊ง เว๊ ไคล้ ล ซี ล้า แบ นอ อ ซื๊ง เว๊ เฌ๊ โอ ซยอง ฌ้อง ลี้ ฌู กแช่ เยซู.
40022035	โอ ล แฌ้ ลู่ง อ ซื๊ง เว๊ อ แกล้ พี่ อ เก คู ซอง เท่อ เซ๊งพ้า ท้างพ้า นอ      อางจ้ะ ดุ้ กแช่ เยซู ไจ้ะ เว๊
40022036	"คู-เอ้อ ลู่ง เซ๊งพ้า ท้างพ้า พี่ โมเซ กวิ้ เว๊ นอ ท อางแม้เลา พี่ ล ทีง เล้ ลู่ง อ ล้างเปิ่ง ทึ นอ".
40022037	กแช่ เยซู ไคล้ ช๊า-อ้ะ ไจ้ะ เว๊      % " 'น แบ เอ น กแช่ แยว้ เลา เซิง เลา ซ้ะ ดี๊ เลา ท ช๊องมอง ช๊องม้ะ'.
40022038	อ นอ ล้อ เก ท อางแม้เลา ลู่ง อ ล้างเปิ่ง ดู ทึ.
40022039	อ คี๊ง ช๊า ล ทีง นอ ล้างเปิ่ง บี่ ซุ้ นอ เมะ เว๊ แด       'น แบ เอ น ฌุ้เม้ง ฌุ้พาง บี่ ซุ้ น เอ ล้าง น กแช่ อ ซ้ะ นอ ล้อ'.
40022040	เซ๊งพ้า ท้างพ้า ดี๊ โม ไคล้ คิ้ กแช่ แยว้ อ ท ซอง ท ซ๊าง กุ้ อ เม้ง นอ เจ่ ท อางแม้เลา คี๊ง ทีง อี้ง ล้อ เก ท อ คางไท้ะ คางพ๊าง".
40022041	ลู่ง โพล้ง ฟารีซี โอ ซยอง ได้ะ นอ กแช่ เยซู อางจ้ะ เว๊
40022042	"น ซื๊ง ซีง ช๊องมอง บี่ จะ เล้ ลู่ง คริ้ ม เก โพล้ง เล้ อ ชื้อ อ ชะ". อ ซื๊ง เว๊ ไคล้ ช๊า เว๊ ไจ้ะ เว๊      "เก จ๊าวแพเดง ดาเว อ ชื้อ อ ชะ".
40022043	กแช่ เยซู อางจ้ะ อ ซื๊ง เว๊ เด้าะ ไจ้ะ เว๊      "เมะ บี่ นอ แบ ล้อ วีง ฌี้ แล้ แอว้ บุ้ แบ ดาเว อ ซ้ะ เกม๊า อ กุ้ โพล้ง ล แฌ้ นอ 'กแช่'. อ ไฌ่ บี่ อี้ง ดาเว ไจ้ะ เว๊
40022044	'กแช่ แยว้ โล้ เอะ จ กแช่ ดู ชี๊น้าง ลู่ง จ จูง ฆุ้ ล โค๊ อี้ง ท้อง ลู่ง จ แม้ น้า โพล้ง พี่ อ แช๊เมะ ไฌ๊ซ้ะ ดี๊ แน้ ล แพ นอ เกม๊า อ โอ ลู่ง น คาง พ๊างละ'.
40022045	ดาเว เมะ กุ้-อ้ะ 'กแช่ ดู' นอ อ เว๊ เก ดาเว อ ชื้อ อ ชะ ซี บี่ จะ เล้".
40022046	โพล้ง ไคล้ ช๊า กแช่ เยซู ซี น่าง แฌ้ เอะ. ท๊อง ล นี้ง แย๊ นอ โพล้ง อางจ้ะ ดุ้ กแช่ เยซู ล เบิง น่าง แฌ้ ล้า แบ นอ ล้อ.
40023001	กแช่ เยซู โล้ เอะ โพล้ง ล มู๊ง นอ ดี๊ อ พู อ ลี้ง ซีง ไจ้ะ เว๊
40023002	"คู ซีง ซอง เท่อ เซ๊งพ้า ท้างพ้า ดี๊ โพล้ง ฟารีซี ซีง นอ อ ดู้ง อ ยาง โอ ดี๊-อ้ะ ลู่ง อ ซอง เซ๊งพ้า ท้างพ้า พี่ โมเซ กวิ้ เว๊.
40023003	ท บี่ นอ กุ้ อ เม้ง พี่ อ ซอง เอะ ซ๊าง เอะ น ซื๊ง เท่อ นอ ชู่ง-อ้ะ ดี๊ แม้ โพะ อ ไค๊ ไช้ะ. แบ เด้าะ แคว่ ลู นี่ อ ด้อง ลู่ง อ ซื๊ง เว๊ อ ท แม้ นอ ล ฌี้      อ ไฌ่ บี่ อี้ง พี่ อ ซื๊ง เว๊ ซอง เท่อ นอ อ กแช่ ล แม้ โพะ เว๊ อ ไค๊ แบ เฆาะ.~
40023004	อ ซื๊ง เว๊ แม้ นี่ ท อวีง ท ยุ้ ลู่ง อ ฆ๊า ฌ้อง อางกี ล้าง ก้ะ เว๊ โพล้ง อ จื๊งแป ล้อง.      อ ซื๊ง เว๊ ล โค๊ นอ ที๊ จูง ดิ้ คี๊ง ล โชะ ช้า ดุ้ เว๊ แบ เฆาะ.
40023005	อ ซื๊ง เว๊ แม้ ท กุ้ อ เม้ง นอ บี่ ซุ้ โพล้ง อ แฌ้แพ ม แด แบ-อ้ะ. น แคว่ ลู่ง อ เมะเทิ่งคู ดี๊ อ จูง ล้อง นอ ก้ะ ทาง ไละ ฌี้ ไละ แอว้ เล่ นี่ โพล้ง อ แฌ้แพ. น แคว่ ดุ้ ลู่ง อ ไช๊แค่ อ นวี๊ง ล้างเช้ พ้ะโท๊.
40023006	โพล้ง ล แพ อี้ง นอ เอ ดุ้ ชี๊น้าง ลู่ง ท เมะแย๊ ท ลื่ง อาง อ แค๊ ฌี้      ดี๊ ท แพโซง อ ล่าง พ้า นอ ฌี้~ๆ.
40023007	เอ ดุ้ เว๊ โพล้ง แบ้ ทาง-อ้ะ ลู่ง กะ พ้า ดี๊ กุ้-อ้ะ 'คู'.
40023008	เมะ น ซื๊ง เว๊ นอ เกม๊า โพล้ง กุ้ น ซื๊ง 'คู' นอ ล ฌี้      อ ไฌ่ บี่ อี้ง น ซื๊ง กุ้ อ แฌ้ เก ด๊างพื่งวี่ โละ ซ้ะ. เมะ น คู นอ โอ ล แฌ้ ล้อ.
40023009	ดี๊ กุ้ โพล้ง เก น แพ่ น่าง แฌ้ ล ฌี้      อ ไฌ่ บี่ อี้ง น แพ่ โอ ล แฌ้ ล้อ พี่ อ โอ ลู่ง มุ้คู นอ ล้อ.
40023010	ดี๊ เกม๊า โพล้ง กุ้ น ซื๊ง 'กแช่' น่าง แฌ้ ล ฌี้. อ ไฌ่ บี่ อี้ง น กแช่ โอ ล แฌ้ ล้อ      เมะ เว๊ แด คริ้ ล แฌ้ นอ ล้อ.
40023011	โพล้ง พี่ ล แฌ้ เล้ พี่ อ เก ท อ ดู ทึ ลู่ง น ซื๊ง แกล้ นอ อ เว๊ แบ เก เอะ น ซื๊ง เพล่ นอ.
40023012	โพล้ง พี่ ล แฌ้ เล้ พี่ อ โชะ ทาง อ ซ้ะ นอ ม แบ ท ชาง ล้าง-อ้ะ. โพล้ง พี่ ล แฌ้ เล้ พี่ อ ชาง ล้าง อ ซ้ะ นอ ม แบ ท โชะ ทาง-อ้ะ นอ ล้อ.
40023013	คู ซีง ซอง เท่อ เซ๊งพ้า ท้างพ้า ดี๊ โพล้ง ฟารีซี-เอ้อ      น ซื๊ง เมะ โต้ ซ้ะ ไก. ท น้ะ ท โน๊ง ม แบ น ซื๊ง      อ ไฌ่ บี่ อี้ง พี่ โพล้ง ม ลี้ นึ กแช่ แยว้ อ มื่ง อ บ้าง นอ น ซื๊ง กาไบ้ะ ทะ อ เกล้. น ซื๊ง ล โค๊ ล ลี้ นึ แบ      ดี๊ พี่ โพล้ง อ แฌ้แพ ม นึ ฆ้าง เว๊ นอ น ซื๊ง โอ นุ้ทะ อ เกล้.
40023014	คู ซีง ซอง เท่อ เซ๊งพ้า ท้างพ้า ดี๊ โพล้ง ฟารีซี-เอ้อ      น ซื๊ง เมะ โต้ ซ้ะ ไก. ท น้ะ ท โน๊ง ม แบ น ซื๊ง      อ ไฌ่ บี่ อี้ง น ซื๊ง โกง อาง โพล้ง มืงเม๊ อ เท่อ ท้อง อ เลา กุ้ อ เม้ง      ดี๊ น ชูแพ ดุ้ เท่อ พ้ะโท๊ บี่ ซุ้ โพล้ง ม อางปฆ้า แบ น ซื๊ง. ท บี่ นอ น ซื๊ง เตา ซื๊ง แต๊ ม น้ะ นี่ โพล้ง อ แฌ้แพ นอ ล้อ.
40023015	คู ซีง ซอง เท่อ เซ๊งพ้า ท้างพ้า ดี๊ โพล้ง ฟารีซี-เอ้อ      น ซื๊ง เมะ โต้ ซ้ะ ไก. ท น้ะ ท โน๊ง ม แบ น ซื๊ง      อ ไฌ่ บี่ อี้ง พี่ น ซื๊ง ลี้ เท่อ พะ ที๊ง พะ ค่าง นอ บี่ ซีง เล้ น ม นี่ แบ โพล้ง ล แฌ้ พี่ อ ม ทื๊ง น ไฌ่. ท่อง น นี่ แบ-อ้ะ เย้า นอ บี่ ซุ้ ดี๊ น เกม๊า โพล้ง ล แฌ้ นอ เกิ้ง ล้าง มแนโฮะ พ้า แอ นี่ น กแช่ ม แบ ล้าง นอ คี๊ง โทะ นอ ล้อ.
40023016	โพล้ง แม้ ฌ้า เท่อ ลู่ง อ เมะโบล-เอ้อ      ท น้ะ ท โน๊ง ม แบ น ซื๊ง. น ซื๊ง ซอง เท่อ น ไจ้ะ      'โพล้ง เล้ เมะ แม้ ท ล เม้ง~ๆ ชู ล้าง อ ซ้ะ เฆว้ง แบ เว่งฮ๊าง นอ      อ นอ ล แบ แม้ โพะ อ ไค๊ แบ. แบ เด้าะ โพล้ง เล้ ชู ล้าง อ ซ้ะ เฆว้ง แบ ท๊อง ลู่ง เว่งฮ๊าง พ้า นอ      โพล้ง ล แฌ้ นอ แบ แม้ โพะ เว๊ อ ไค๊ นอ ล้อ'.
40023017	โพล้ง เฌ๊ฌ้อง โบล เมะ-เอ้อ      พี่ ล เม้ง เล้ ลู่ง อ ล้างเปิ่ง นอ      ท๊อง-อ้า      เว่งฮ๊าง-อ้า. เมะ เว๊ แด เว่งฮ๊าง นอ ล้อ พี่ อ เกม๊า ท๊อง ล้างเปิ่ง นอ.
40023018	ดี๊ น ซอง ล เม้ง เด้าะ พี่ น ไจ้ะ      'โพล้ง พี่ ล แฌ้ เล้ เมะ แม้ ท ล เม้ง~ๆ ชู ล้าง อ ซ้ะ เฆว้ง แบ ท โบง ท แบ้ อ ล่าง นอ      อ นอ ล แบ แม้ โพะ อ ไค๊ แบ. แบ เด้าะ โพล้ง พี่ ล แฌ้ เล้ ชู ล้าง อ ซ้ะ เฆว้ง แบ ท โบง ท แบ้ พี่ โพล้ง เทว๊ เอะ กแช่ แยว้ ลู่ง อ โอ อ ล่าง เย้า นอ      โพล้ง ล แฌ้ นอ แบ แม้ โพะ เว๊ อ ไค๊'.
40023019	น ซื๊ง ซีง เมะโบล ย๊าง บี่ ล้อ. พี่ ล เม้ง เล้ ลู่ง อ ล้างเปิ่ง นอ      ท โบง ท แบ้-อ้า      อ ล่าง-อ้า. เมะ เว๊ แด ท โบง ท แบ้ อ ล่าง นอ ล้อ พี่ อ เกม๊า ท โบง ท แบ้ ล้างเปิ่ง นอ.
40023020	ท บี่ นอ พี่ โพล้ง ม ชู ล้าง อ ซ้ะ เฆว้ง แบ ท โบง ท แบ้ อ ล่าง นอ      อ เว๊ เฆว้ง แบ ท โบง ท แบ้ อ ล่าง ดี๊ ท กุ้ อ เม้ง พี่ อ โอ อ ล่าง นอ เย้า.
40023021	ดี๊ โพล้ง พี่ อ ชู ล้าง อ ซ้ะ เฆว้ง แบ เว่งฮ๊าง นอ อ เว๊ เฆว้ง แบ เว่งฮ๊าง ดี๊ กแช่ แยว้ พี่ อ โอ เว่งฮ๊าง พ้า นอ เย้า.
40023022	ดี๊ โพล้ง พี่ อ ชู ล้าง อ ซ้ะ เฆว้ง แบ มุ้คู นอ      อ เว๊ เฆว้ง แบ กแช่ แยว้ อ ล่าง ชี๊น้าง ยู่แคว่ เท่อ ดี๊ เฆว้ง แบ กแช่ แยว้ พี่ อ ชี๊น้าง พี่ นอ ปะ ล้อ.
40023023	คู ซีง ซอง เท่อ เซ๊งพ้า ท้างพ้า ดี๊ โพล้ง ฟารีซี-เอ้อ      น ซื๊ง เมะ โต้ ซ้ะ ไก. ท น้ะ ท โน๊ง ม แบ น ซื๊ง      อ ไฌ่ บี่ อี้ง ทึ เมะ ท น๊าม๊า โพ๊ไชะโน้ง ฌี้      ฮ๊องปอง ฌี้      ว้างดุ้ ฌี้      น ซื๊ง เท่อ โอ ล ชี๊ง นอ น เทว๊ เอะ กแช่ แยว้ ล โป้ง. แบ เด้าะ เมะ ท อ ล้างเปิ่ง ล ทีง~ๆ ลู่ง เซ๊งพ้า ท้างพ้า นอ น ล แม้ โพะ อ ไค๊ แบ      เมะ เว๊ ท อ เกิ้ง อ แบ      ท ย๊างเซิง ย๊างซ้ะ      ท อ โต้ อ ล้อง. ท ล แพ อี้ง เกิ้ง น ซื๊ง แม้-อ้ะ เย้า      ดี๊ ท อ แฌ้แพ เกิ้ง แม้-อ้ะ ปะ.
40023024	โพล้ง แม้ ฌ้า เท่อ ลู่ง อ เมะโบล-เอ้อ      น ซื๊ง คะจ้าง ไฆวะ ท พูแฆ่ ลู่ง ที๊ง พ้า พี่ น ม โอ้-อ้ะ      แบ เด้าะ น อาง ยู่ง ล้าง ก้ะ เอ้า ล ดื้ง นอ ล้อ.
40023025	คู ซีง ซอง เท่อ เซ๊งพ้า ท้างพ้า ดี๊ โพล้ง ฟารีซี-เอ้อ      น ซื๊ง เมะ โต้ ซ้ะ ไก. ท น้ะ ท โน๊ง ม แบ น ซื๊ง      อ ไฌ่ บี่ อี้ง น อางซฌ้ะ เจเล ทู๊กีง ฆวี๊ อ โคล๊ง โค๊ ล้อ. แบ เด้าะ ลู่ง อ พ้า ล โค๊ นอ โอ ฆวี้ ทะ ดี๊ ท แน่แฌ่ แน่ท้า ดี๊ ท อาง ท โอ้ พี่ น ลู่ นี่-อ้ะ ดี๊ ท แคแน แคตี้ นอ ล้อ.
40023026	โพล้ง ฟารีซี โบล เมะ-เอ้อ      อางซฌ้ะ ไฆวะ เจเล ทู๊กีง ลู่ง อ พ้า ล โค๊ ท้อง อ เช๊ง แบ~ๆ      ฌ้อง ม เช๊ง ฆึ ดี๊ อ โคล๊ง โค๊ ปะ ล้อ.
40023027	คู ซีง ซอง เท่อ เซ๊งพ้า ท้างพ้า ดี๊ โพล้ง ฟารีซี-เอ้อ      น ซื๊ง เมะ โต้ ซ้ะ ไก. ท น้ะ ท โน๊ง ม แบ น ซื๊ง      อ ไฌ่ บี่ อี้ง น แบ ด้อง ซุ้ แซวคู พ้า พี่ โพล้ง เท้า เว๊ แอว้ โพ๊โล๊. แคว่ อ โคล๊ง โค๊ นอ ฌี้ มะ      แบ เด้าะ ลู่ง อ พ้า แย๊ โค๊ นอ โอ ที่ โพล้ง อ อืง อ แกล อ ฆีง อ ฆ๊อง ฆวี้ ทะ นอ ล้อ.
40023028	น ซื๊ง แม้ อ ซ้ะ บี่ ซุ้ ดี๊ นอ ล้อ. ลู่ง ค๊อง โค๊ นอ แคว่-อ้ะ แบ ด้อง โพล้ง ลู่ง อ แบ กแช่ แยว้ อ ซ้ะ. แบ เด้าะ ลู่ง น ซ้ะ พ้า นอ โอ ที่ ท กไบล้ะ กแบล ดี๊ ท อ้า ท ซ๊าง ตาง มึรึ นอ ล้อ.
40023029	คู ซีง ซอง เท่อ เซ๊งพ้า ท้างพ้า ดี๊ โพล้ง ฟารีซี-เอ้อ      น ซื๊ง เมะ โต้ ซ้ะ ไก. ท น้ะ ท โน๊ง ม แบ น ซื๊ง      อ ไฌ่ บี่ อี้ง น ซื๊ง ไต้ ทาง เอะ โม ไคล้ คิ้ กแช่ แยว้ ล แพ นอ อ แซวคู ดี๊ น แม้ ฌี้ แม้ แอว้ เอะ โพล้ง พี่ อ แบ กแช่ แยว้ อ ซ้ะ อ แซวคู ลู่ง อ ฌี้
40023030	ฌ้อง น ไจ้ะ      'ก เมะ กึ ทาง ล พ๊า ฆ่าง ดี๊ ก พี๊งชู้ พู๊งชู้ แค๊ อู้ นอ      พี่ อ ซื๊ง เว๊ แม้ ซี๊ง โม ไคล้ คิ้ กแช่ แยว้ ล แพ นอ      เฆ้อ ก ล แม้ แบ'.
40023031	อ อี้ง นอ น ซื๊ง นย่อง ล้าง น ซ้ะ เย้า น ซื๊ง เก โพล้ง พี่ อ แม้ ซี๊ง แบ โม ไคล้ คิ้ กแช่ แยว้ นอ อ ชื้อ อ ชะ นอ ล้อ.
40023032	น ซื๊ง แม้ โพะ ก้ะ อ ล่าง บี่ ซุ้ น พี๊งชู้ พู๊งชู้ แม้ เว๊ อู้ ท้อง อ กู้ง ทาง แด เทา.
40023033	โพล้ง อ้า โพล้ง ซ๊าง พู-เอ้อ      น อ้า บี่ ซุ้ ฌู่ง อ จืง. กแช่ แยว้ ม แม้ เตา แม้ แต๊ ล้าง น ซื๊ง ลู่ง มแนโฮะ พ้า. น ม พ้อง ไฆวะ ดี๊ น เตา น แต๊ นอ ซี บี่ จะ เล้.
40023034	ท บี่ นอ จ โล้ เอะ น ซื๊ง ซีง      จ ม เจ่ โม ไคล้ คิ้ กแช่ แยว้ ดี๊ โพล้ง ลู่ง อ ท โกง ท มอง โอ      ดี๊ คู ซอง กแช่ แยว้ อ ไฌ่ ล แพ นอ เฌ๊ ฌู น ซื๊ง. น ซื๊ง ม แม้ ซี๊ง-อ้ะ ล น้าง      แพล้ ทาง-อ้ะ เซง ป้างกิ้ ล้อง ล น้าง. น ม พลี-อ้ะ ท่าง-อ้ะ ลู่ง ท แพโซง อ ล่าง พ้า ล น้าง. น ม แม้ น้ะ แม้ โน๊ง-อ้ะ เฌง พ้า ล จอง ลี้ ก้ะ ลู่ง เฌง อู้ ล จอง ล น้าง.
40023035	ท บี่ นอ น ซื๊ง แบ นย่อง ฮะ นี่ ท ไพ้ะ ท แม พี่ น พี๊งชู้ พู๊ชู้ แม้ ซี๊ง โพล้ง ฌี้ โพล้ง แอว้ ล แพ นอ กุ้ อ แฌ้      เมะ เว๊ ล โค๊ ลู่ง ท แม้ ซี๊ง อาเบง โพล้ง ฌี้ โพล้ง แอว้ ท่อง อ ท้อง ท แม้ ซี๊ง เซคารียา พี่ อ เก บาราคียา อ พู พี่ อ แบ ท แม้ ซี๊ง-อ้ะ ลู่ง เว่งฮ๊าง ดี๊ ท ลื่ง ทาง ล่าง อ เบ้าช้า พ้า นอ.
40023036	จ โล้ เอะ น ซื๊ง โต้~ๆ ล้อ      โพล้ง ล ชู้ แย๊ อี้ง ม แบ ท แม้ เตา แม้ แต๊-อ้ะ ลู่ง โพล้ง ล แพ นอ อ กย้อง นอ ล้อ.
40023037	โอ๊ เว่ง เยรูซเลง      เยรูซเลง-เอ้อ      น แม้ ซี๊ง โม ไคล้ คิ้ กแช่ แยว้      ดี๊ น แม้ นี่ โล่ง ไควะ ซี๊ง โพล้ง พี่ กแช่ แยว้ เจ่ เว๊ อ เฌ๊ ฌู แน้. โอ ตบลึ้ พ๊า พี่ จ แบ ซ้ะ พุ้โฌ๊ง น พู น ลี้ง บี่ ซุ้ ช๊าง มื้งแซย่ พุ้ไบ้ะ อ พู ดี๊ อ ได้ะ      แบ เด้าะ น ล นย่อง เกม๊า จ แม้ แบ.
40023038	ท บี่ นอ ลู่ง น เด้า น ล่าง โพล้ง ล โอ น่าง แฌ้ ล้า แบ      โอ ก้ะ กูกิ้.
40023039	จ โล้ เอะ น ซื๊ง บี่ อี้ง. น ล แด แย้ ล้า แบ ท้อง ลู่ง น ม ไจ้ะ บี่ อี้ง      'เกม๊า โพล้ง พี่ อ เฌ๊ ลู่ง กแช่ แยว้ อ เม้ง อ แซ ล แฌ้ นอ โอ มึ ช๊อง พ้า นอ ล้อ' ".
40024001	พี่ กแช่ เยซู ไจ ทาง ไฆวะ เว่งฮ๊าง พ้า นอ อ พู อ ลี้ง เฌ๊ ฆ้าง ฌู-อ้ะ      เกม๊า อ แคว่ ดุ้ กตึ้ ล โพลง~ๆ ลู่ง เว่งฮ๊าง คว้าง พ้า.
40024002	กแช่ เยซู ไจ้ะ เว๊      "เมะ เต้~ๆ เย้า      แคว่ ดุ้ กตึ้ ล แพ อี้ง เมะ ฌี้. จ โล้ เอะ น ซื๊ง โต้~ๆ ล้อ      โล่ง พี่ อ โดพือท๊า โละ อ ซ้ะ พี่ อี้ง นอ ล โอ อ ล่าง โคะ น่าง โพลง ล้า แบ      ม แบ ท กูง ล้าง ไฆวะ-อ้ะ เลา ปะ ล้อ".
40024003	พี่ กแช่ เยซู ชี๊น้าง ลู่ง ท ลู่ง มเกาะไท้ะ คู นอ อ พู อ ลี้ง เฌ๊ ฌู-อ้ะ ลู่ง โพล้ง อ แฌ้แพ ล โอ น่าง แฌ้ แบ      อางจ้ะ เว๊ ไจ้ะ เว๊      "พี่ น โล้ แบ เฆ้อ มโคะ นอ ม เก ทาง อ ซ้ะ โคะ ตแค๊ เล้. ท เม้ง เล้ ม เก ท แม้ไน พี่ ม เกม๊า ก ซีงแฌ๊-อ้ะ น ม เฌ๊ ไท้ โคะ      ดี๊ ท อ มื่ง อ แค๊ ม ทึ โคะ นอ".
40024004	กแช่ เยซู โล้ เอะ-อ้ะ ไจ้ะ เว๊      "ปโล่ ล้าง น ซื๊ง ซ้ะ เมะ ฌี้ ไช้ะ. เกม๊า โพล้ง อางโล๊ นี่ น ซื๊ง น่าง แฌ้ ล ฌี้.
40024005	อ ไฌ่ บี่ อี้ง โพล้ง แอ แฌ้ ม เฌ๊ เจ่ จ เม้ง จ แซ ไจ้ะ เว๊      'แย๊ โย้ จ เก คริ้'. อ ซื๊ง เว๊ ม อางโล๊ นี่ โพล้ง แอ แฌ้ ล้อ.
40024006	น ซื๊ง ซีง ม แน่ฌ๊า แบ ท ดึ้ซี่ง ดึ้ซึ้ ลู่ง อ เบ้า ฌี้ อ ไย้ ฌี้. แบคู่ แบโฌ้ ล ฌี้. ท ล แพ นอ แบ เก ทาง      แบ เด้าะ ล ท้อง ท อ มื่ง อ แค๊ ลู่ง ท ไค๊ ทึ ได้ะ แบ.
40024007	โพล้ง ล ชื้อ ม ดึ้ โละ ซ้ะ ดี๊ โพล้ง ล ชื้อ แด เด้าะ. ค่าง ล ค่าง ม ดึ้ โละ ซ้ะ ดี๊ ล ค่าง แด เด้าะ. ท ซ้ะวี่ง ล้างดุ้ ม โอ ทาง ล จอง~ๆ      ดี๊ ฌางคู ม ว้ะ ล จอง~ๆ.
40024008	ท กุ้ อ เม้ง ล แพ อี้ง นอ ม เก ท น้ะ ท โน๊ง อ คางไท้ะ      ไยะ ทาง น้ะ ทาง ครึ~ๆ บี่ นอ ล้อ.
40024009	ล พ๊า แย๊ นอ โคะ โพล้ง ม พอง นี่ แม้ น้ะ แม้ โน๊ง ดี๊ แม้ ซี๊ง น ซื๊ง. โพล้ง กุ้ ชื้อ ม แช๊เมะ ไฌ๊ซ้ะ ดี๊ น ซื๊ง ลู่ง น เก จ พู จ ลี้ง อ กย้อง.
40024010	โพล้ง แอ แฌ้ ม ไจ แด แย้      ม แช๊เมะ ไฌ๊ซ้ะ โละ อ ซ้ะ. โพล้ง ม โกง เกม๊า ท พอง นี่ โพล้ง ล แพ นอ.
40024011	โม กไบล้ะ กแบล ม โอ ทาง แอ แฌ้      ม โกง นี่ โพล้ง แอ ฌ้อง.
40024012	โพล้ง แอ แฌ้ อ ท เอ ท กวี้ง ม ล้างปี๊ ไฆวะ เป๊งนี่ ลู่ง โพล้ง แม้ ท อ้า ท ซ๊าง แอ ทาง เล่ ทาง.
40024013	แบ เด้าะ โพล้ง พี่ อ โอ โก้ง เท่อ ท้อง อ ทึ นอ ม พ้อง ม พลิ้ นอ ล้อ.
40024014	ท ฌี้ อ ไฌ่ แบฆ้ะ ดี๊ กแช่ แยว้ อ มื่ง อ บ้าง นอ โพล้ง ม โล้ ล้าง เว๊ ท้อง อ เฆ้ง ฌางคู โคล๊ง คู      บี่ ซุ้ โพล้ง กุ้ ชื้อ กุ้ ชะ ม ซีงแฌ๊ แบ เว๊. ฌ้อง ท อ มื่ง อ แค๊ ม ทึ นอ ล้อ.
40024015	ท่อง น ซื๊ง แด แบ ท อ้า ทึ ล เม้ง พี่ อ แม้ เฌ๊ฌ้อง เท่อ ลู่ง อ ฌี้ อ แอว้ นอ ชี๊เทิง ลู่ง ท อ ล่าง ฌี้ ล่าง แอว้ เว่งฮ๊าง พ้า นอ. ดานีเอง โม ไคล้ คิ้ กแช่ แยว้ โล้ เว้ เว๊. (โพล้ง พี่ อ พ้ะ ไละ อี้ง นอ เกม๊า อ แน ซี ล้อ).
40024016	ล พ๊า แย๊ นอ โพล้ง พี่ อ โอ ยูเด้ง อ ค่าง พ้า ล แพ นอ แบ ปชื่ง ลี้ โอ ก้ะ ลู่ง ท ลู่ง คู.
40024017	โพล้ง พี่ อ โอ ลู่ง เด้า คู นอ เกม๊า อ ไจ ล้าง แม้ นี่ อ ฆ้า อ โฆ่ ลู่ง อ เด้า พ้า นอ ล ฌี้.
40024018	โพล้ง พี่ อ โอ ลู่ง ไชะ พ้า ฆึ้ พ้า นอ เกม๊า อ ไท้ แม้ นี่ อ ไช๊แค่ ล ฌี้.
40024019	โพล้ง มืง พี่ อ ด้า ดี๊ โพล้ง ลู่ง อ พู ปี๊ อาง นู่ง ได้ะ ล แพ นอ ม แบ ท น้ะ ท โน๊ง เต้~ๆ ล พ๊า แย๊ นอ.
40024020	ท บี่ นอ อางโฆ อางแย๊ กแช่ แยว้ ไช้ะ บี่ ซุ้ น ซื๊ง ลี้ เท่อ นอ ล แบ ท ฌ่อง แค๊ แบ ดี๊ มื่ง ดืง เท่อ อ นี้ง นอ แบ.
40024021	ล พ๊า แย๊ นอ ท น้ะ ท โน๊ง พ้ะดู ม โอ ทาง      บี่ ซุ้ ดี๊ ล โอ น่าง พ๊า ได้ะ แบ ล โค๊ ลู่ง กแช่ แยว้ ไต้ ล้าง เท่อ อ ซ๊างคู ท้อง ค๊องมเนง โย้      ฌ้อง ท๊อง อี้ง จู่ง แย๊ ล โค๊ นอ ล โอ น่าง ชุ้ ล้า แบ ล้อ.
40024022	ล พ๊า แย๊ นอ กแช่ แยว้ เมะ ล แม้ ล้างแซย้ มื่ง อ นี้ง แบ นอ โพล้ง ม ซี๊ง เลา เกล้งเน้ง ล้อ. แบ เด้าะ ลู่ง โพล้ง พี่ กแช่ แยว้ อางลึ นี่ เว๊ ล แพ อ ฌ่าง นอ กแช่ แยว้ ม แม้ ล้างแซย้ มื่ง น้ะ มื่ง โน๊ง ล แพ นอ ล้อ.
40024023	ล พ๊า แย๊ นอ โพล้ง เมะ โล้ เอะ น ซื๊ง ไจ้ะ เว๊ แด      'คริ้ โอ ลู่ง อี้ง      คริ้ โอ ลู่ง อู้'      อ นอ นะ-อ้ะ ล ฌี้.
40024024	อ ไฌ่ บี่ อี้ง คริ้ กไบล้ะ กแบล ดี๊ โม กไบล้ะ กแบล ม โอ ทาง เว๊ แอ แฌ้      ม ปล้ะ ล้าง อ ซยื๊ง อ ซย้อง บี่ ซุ้ เก ท แม้ไน พ้ะดู      ดี๊ ม แม้ ท ล้ะ ท เล่ บี่ ซุ้ เมะ ซี นอ แบ อ ซ้ะ อางโล๊ นี่ โพล้ง พี่ กแช่ แยว้ อางลึ นี่ เว๊ เย้า ล แพ นอ ล้อ.
40024025	ช๊องแน-อ้ะ เมะ ฌี้      จ โล้ เว้ เอะ น ซื๊ง เย้า.
40024026	ท บี่ นอ โพล้ง เมะ โล้ เอะ น ซื๊ง      'อ เว๊ ล แฌ้ นอ โอ ลู่ง แพะคู ตเค แกล้'      อ นอ ลี้ ฌู ล ฌี้. เมะ ไจ้ะ เว๊      'อ เว๊ โอ คิ้ซูง ลู่ง อี้ง'      อ นอ นะ ล ฌี้.
40024027	อ ไฌ่ บี่ อี้ง ล๊าง แว่ได้ะ พ้าง แบ มุ้คู ด๊าง เบง แย๊ บี่ เล้ นอ เท่อ ลู่ง โพล้ง ฌางคู พู ม เฌ๊ ไท้ นอ ม แม้ อ ซ้ะ บี่ นอ ปะ ล้อ.
40024028	บี่ ซุ้ ดี๊ นอ ตจู โอ พี่ จอง เล้ นอ ล๊างกะทะ ม เฌ๊ โอ ซยอง โละ อ ซ้ะ พี่ นอ ล้อ.
40024029	เมาะ มื่ง นี้ง ลู่ง ท น้ะ ท โน๊ง ล แพ นอ พ้อง ไฆวะ เย้า      มื่ง ม ไค้ะ      แล้ ล พ้าง ล้าง ล้า แบ      แซย โอ ลู่ง มุ้คู ม ล้างเทะ ไฆวะ เว๊ ล้อ. เท่อ พี่ อ โอ ดี๊ อ ดู้ง อ ยาง ลู่ง ท พุ้พ๊าง ล แพ นอ ม ตทูง ตพล้าง นอ ล้อ.
40024030	ฌ้อง นอ ท แม้ไน ลู่ง โพล้ง ฌางคู พู เว๊ นอ ม เนโพล ทาง อ ซ้ะ ลู่ง มุ้คู. กโพล้ง กุ้ อ ชื้อ เฆ้ง ฌางคู โคล๊ง คู ม แบ มอง แบ ม้ะ เท่อ      ฌ้อง ม แด แบ โพล้ง ฌางคู พู เฌ๊ ลู่ง ท เอิง แกล้      โอ ดี๊ อ ดู้ง อ ยาง ดี๊ อ ฆี๊ง อ แล้ อ โฌ่ง อ พ้าง แอ มะ ล้อ.
40024031	ท่อง อ ช๊าง นอ ท มุ้คู พู ม อูง ควี้ ล โพลง เซ๊ พ้ะดู พ้ะเล่. ฌ้อง โพล้ง ฌางคู พู ม เจ่ อ มุ้คู พู ล แพ นอ ลี้ ลู่ง ฌางคู โคล๊ง คู ลี่ง แพ้ เลา      ลี้ กุ้ ซยอง โพล้ง พี่ กแช่ แยว้ อางลึ นี่ เว๊ ล มู๊ง นอ เฆ้ง ฌางคู โคล๊ง คู กุ้ จอง กุ้ ไจ้ นอ ล้อ.
40024032	ไฌ่ ลู-อ้ะ ดี๊ กูงเย้ ล เทิง นอ. ท่อง อ ได้ อ พ๊าง ชู๊ง ทาง ไท้      ดี๊ อ ดุ้ อ แล ดุ้ ทาง แล๊แค๊ นอ น ซื๊ง ซีงแฌ๊ โย๊-อ้ะ เบ้า ม ท้อง ท ช้า แค๊ เย้า.
40024033	บี่ ซุ้ ดี๊ นอ ท่อง น ซื๊ง แด แบ กเย่ ท ล แพ อี้ง เก ทาง นอ น ม ซีงแฌ๊-อ้ะ เบ้า ม ท้อง ท อ มื่ง อ แค๊ เย้า.
40024034	จ โล้ เอะ น ซื๊ง โต้~ๆ ล้อ      โพล้ง ล ชู้ แย๊ อี้ง ล คลึ้ ซี๊ง กุ้ อ แฌ้ ได้ะ แบ นอ พี่ ท ล แพ อี้ง ม เก ทาง ท้อง อ เลา ล้อ.
40024035	มุ้คู ดี๊ ฌางคู ม ล้างแม่ ไฆวะ เว๊ ล้อ      แบ เด้าะ จ ลู่ง จ แท๊ ล แพ นอ ล ล้างแม่ ไฆวะ น่าง พ๊า แบ นอ ล้อ.
40024036	แบ เด้าะ ท ม เก ทาง อ ซ้ะ มื่ง พี่ ล นี้ง พี่ ล แน้ เล้ นอ โพล้ง ล ซีงแฌ๊ น่าง แฌ้ แบ. ทึ เมะ ท มุ้คู พู ฌี้      กแช่ แยว้ อ พูแคว๊ ฌี้      ซีงแฌ๊ เว๊ เอะ. แพ่ แยว้ ล แฌ้ ล้อ ซีงแฌ๊ เว๊.
40024037	ลู่ง โนฮา อ ชู้ แค๊ อู้ แม้ อ ซ้ะ บี่ จะ เล้ นอ โพล้ง ฌางคู พู ม เฌ๊ ไท้ นอ ม แม้ อ ซ้ะ บี่ นอ ปะ ล้อ.
40024038	ลู่ง ที๊ง ล ทาง ได้ะ แบ อ แค๊ อู้ นอ โพล้ง ล แพ นอ อาง มี้ โอ้ ที๊ง. โพล้ง มืง โพล้ง แคว๊ เอ แม๊ เอ แว้ โละ อ ซ้ะ บี่ อ ล่าง ท่อง อ ท้อง มื่ง ล นี้ง พี่ โนฮา นึ ฆ้าง กบ้าง ที๊ง พ้า.
40024039	แบ เด้าะ อ ซื๊ง เว๊ ล ซีงแฌ๊ ล้าง อ ซ้ะ น่าง เม้ง ได้ะ แบ ท่อง ท๊อง ที๊ง ทาง กว้ะ ล้าง อ ซื๊ง เว๊ เลา ปะ. ลู่ง โพล้ง ฌางคู พู ม เฌ๊ ไท้ โคะ ม แม้ อ ซ้ะ บี่ นอ ปะ ล้อ.
40024040	ล พ๊า แย๊ นอ โพล้ง แคว๊ คี๊ง แฌ้ ม โอ ลู่ง ฆึ้ แกล้ พ้า. ม แบ ท ฮะ นี่-อ้ะ ล แฌ้      โอ ไท้ ล แฌ้.
40024041	โพล้ง มืง คี๊ง แฌ้ ม อางชื๊ง ซกุ้ ฌื๊งไน้ะ. ม แบ ท ฮะ นี่-อ้ะ ล แฌ้      โอ ไท้ ล แฌ้.
40024042	ท บี่ นอ โอ คุ้แคว่ เท่อ เมะ ฌี้ ไช้ะ. อ ไฌ่ บี่ อี้ง น กแช่ ม เฌ๊ ไท้ พี่ ล นี้ง เล้ นอ น ซื๊ง ล ซีงแฌ๊ แบ.
40024043	ท่อง นี่-อ้ะ ไช้ะ. เด้า กแช่ เมะ ซีงแฌ๊ เว้ เว๊ โพล้ง ม เฌ๊ อางฌูง เท่อ ลู่ง มแน้ แค๊ พี่ ล โท้ เล้ นอ อ เว๊ ม โอ คุ้แคว่ เท่อ คระ      ล เกม๊า อ นึ ฆ้าง อ เด้า พ้า แบ เฆาะ.
40024044	ท บี่ นอ น ซื๊ง ซีง ปะ แบ แด้ เว้ น ซ้ะ กู้ง กุ้ อ เม้ง ครึ~ๆ      อ ไฌ่ บี่ อี้ง โพล้ง ฌางคู พู ม เฌ๊ ไท้ พี่ อ ช๊า อ โท่ น ซื๊ง ล คลึ้ ช๊องมอง แบ.
40024045	ช๊องมอง ดุ้ แฆว่      เพล่ พี่ อ โต้ อ ล้อง อ ไพ่ อ แซย๊ พี่ อ กแช่ อางกี ล้าง เว๊ ยู่แคว่ อ เด้า ดี๊ เจ่ เอะ อ เพล่ อ ท อาง ท โอ้ แบ อ ช๊า อ โท่.
40024046	เพล่ ล แฌ้ นอ ม โอ ดี๊ ท มึ ท พ้า เมาะ ท เล้      อ กแช่ เมะ เฌ๊ ไท้ เด้า แด เว๊ อ แม้ เท่อ บี่ นอ.
40024047	จ โล้ เอะ น ซื๊ง โต้~ๆ ล้อ      อ กแช่ ม อางกี ล้าง-อ้ะ ยู่แคว่ เอะ อ กลู อ จี้ อ คอง อ แซย้ ท้อง อ เลา ล้อ.
40024048	แบ เด้าะ อ เพล่ ล แฌ้ นอ เมะ ล กลุ้ แบ ม ไจ้ะ เว๊ ลู่ง อ ซ้ะ พ้า      'พ้ะไยะ ได้ะ จ กแช่ ม เฌ๊ ไท้'.
40024049	ฌ้อง อ เว๊ ม ท่าง อ ฌุ้พาง พี่ อ เก ท อ เพล่ ซกุ้ ดี๊-อ้ะ ล แพ นอ      ฌ้อง ลี้ อาง ลี้ โอ้ ซกุ้ เท่อ ดี๊ โพล้ง ม้า เท่อ ล แพ นอ.
40024050	เมะ บี่ นอ อ กแช่ ม เฌ๊ ไท้ พี่ ล นี้ง แย๊ อ เว๊ ล คลึ้ ช๊องมอง เว๊ แบ นอ      ดี๊ พี่ ล โมง แย๊ อ เว๊ ล ซีงแฌ๊ เว๊ แบ.
40024051	อ กแช่ ม แม้ เตา แม้ แต๊ เว๊ น้ะ มะ      ฌ้อง ม โฌ๊ ไจ ทาง ไฆวะ เว๊ เกม๊า อ ลี้ โอ ก้ะ ดี๊ โพล้ง เมะ โต้ ซ้ะ ไก ล แพ นอ. ท ล กล้ะ แย๊ นอ โพล้ง ม ฌางล้าง ย้าล้าง เอ้ง เม ช่อง แซว๊ น้ะ มะ ล้อ.
40025001	ล พ๊า แย๊ นอ กแช่ แยว้ อ มื่ง อ บ้าง นอ ม แม้ อ ซ้ะ บี่ ซุ้ ดี๊ อี้ง. โพล้ง มืงน้าง อ แฌ้ ล ชี๊ง โชะ ดี๊ มีโด้ง ลี้ โอ คุ้แท๊ เม้ากแช่ แคว๊ อ เกล้.
40025002	อ มืง เย่ แฌ้ ล กลุ้ แบ. อ มืง เย่ แฌ้ แซย๊.
40025003	ล กลุ้ แบ ล แพ นอ ลี้ โชะ ดี๊ มีโด้ง      แบ เด้าะ ล ลี้ โชะ ฆึ เว้ ดี๊ ตซู แบ.
40025004	อ แซย๊ เย่ แฌ้ นอ ชวี๊ง ล้าง ตซู ท โด้ง พ้า ลี้ โชะ ฆึ เว้ เว๊ ดี๊ อ มีโด้ง.
40025005	พี่ อ ซื๊ง เว๊ โอ คุ้แท๊ เม้ากแช่ ไยะ~ๆ นอ อ ซื๊ง เว๊ ซู๊ มี๊ง ซ้ะ ฌ้อง มี๊ง เว๊.
40025006	เมาะ พุ้พ๊าง มื่ง ท อ ลู่ง ซ๊อง ทาง ไจ้ะ เว๊ แด      'เม้ากแช่ แคว๊ เฌ๊ ท้อง ลี่ง      เฌ๊ ตองช้า ฮะช้า-อ้ะ เซ้อ'.
40025007	โพล้ง มืงน้าง ล แพ นอ เฌ้เทิง แม้ ฌี้ อ มีโด้ง.
40025008	ล กลุ้ แบ ล แพ นอ โล้ เอะ อ แซย๊ ล แพ นอ ไจ้ะ เว๊      'อางน้าง เอะ เฆ้อ น ตซู นอ ล ปี๊ เซ้อ. ก เว๊ ก มีโด้ง เบ้า ม ล้างไพะ เย้า'.
40025009	อ ซื๊ง เว๊ ไคล้ ช๊า เว๊ ไจ้ะ เว๊ แด      'ล ซี แบ. ก ตซู ล้างลื๊อ ก้ะ อี้ง นอ      ล กู้ง ทาง ลู่ง ก ม อางน้าง เอะ น ซื๊ง แบ. ลี้ อางฆื๊ง ฆวี้ นี่ แด น กแช่ นอ บะจือ'.
40025010	พี่ อ ซื๊ง เว๊ ลี้ ฆวี้ เท่อ อ ล่างไค๊ นอ เม้ากแช่ แคว๊ เฌ๊ ท้อง. อ มืง เย่ แฌ้ พี่ อ แด้ เว้ อ ซ้ะ ฌ้อง เย้า ล แพ นอ ลี้ ฆ้าง แบ ดี๊ เม้ากแช่ แคว๊ ลู่ง ท อ ล่าง อางเม้า อางแร่ นอ ล้อ. ฌ้อง โพล้ง กาไบ้ะ เกล้ พ้าแย๊.
40025011	ฌ้อง ลู่ง ไค๊ โพล้ง มืงน้าง เย่ แฌ้ นอ เฌ๊ ไท้ ท้อง      กุ้ เท่อ ไจ้ะ เว๊ แด      'กแช่-เอ้อ กแช่-เอ้อ      เกม๊า ก ลี้ ฆ้าง ไช้ะ'.
40025012	แบ เด้าะ เม้ากแช่ แคว๊ ไคล้ ช๊า-อ้ะ ไจ้ะ เว๊      'จ โล้ เอ น ซื๊ง โต้~ๆ ล้อ      จ ล ซีงแฌ๊ น ซื๊ง แบ' ".
40025013	ฌ้อง กแช่ เยซู ไจ้ะ เว๊ แด      "ท บี่ นอ โอ คุ้แคว่ ครึ~ๆ      อ ไฌ่ บี่ อี้ง น ซื๊ง ล ซีงแฌ๊ แบ พี่ ล นี้ง เล้ พี่ ล โท้ เล้ พี่ โพล้ง ฌางคู พู ม เฌ๊ นอ ล้อ.
40025014	ล พ๊า แย๊ นอ กแช่ แยว้ อ มื่ง อ บ้าง นอ ม แม้ อ ซ้ะ บี่ ซุ้ ดี๊ อี้ง. โพล้ง แคว๊ ล แฌ้ ม ลี้ เท่อ      กุ้ นี่ อ เพล่ ล แพ นอ เกม๊า เว๊ อ แคว่ เอะ อ ฆ้า อ โฆ่ อ กลู อ จี้.
40025015	เกล๊าง เว๊ ล แฌ้~ๆ พี่ อ ม เกิ้ง ดี๊-อ้ะ. เกล๊าง เว๊ อ จี้ เย่ แทะ ล แฌ้      คี๊ง แทะ ล แฌ้      ล แทะ ล แฌ้. ฌ้อง อ กแช่ ลี้ เท่อ.
40025016	อ เพล่ พี่ อ โชะ จี้ เย่ แทะ ล แฌ้ นอ ลี้ แม้แค้ เท่อ ล ทีง ฆ่าง ฌ้อง อาง แบ ก้ะ เว๊ อ ทาง เย่ แทะ เด้าะ ที๊ ซุ้ ไท้ ดี๊ อ เติ้ง.
40025017	อ เพล่ พี่ อ โชะ จี้ คี๊ง แทะ ล แฌ้ นอ แม้ เว๊ บี่ นอ ปะ. อาง แบ ก้ะ เว๊ อ ทาง คี๊ง แทะ เด้าะ ที๊ ซุ้ ไท้ ดี๊ อ เติ้ง นอ ปะ.
40025018	แบ เด้าะ อ เพล่ พี่ อ โชะ จี้ ล แทะ ล แฌ้ นอ อ เว๊ ลี้ เคิง ล้างบ้า อ กแช่ อ จี้ นอ ลู่ง ฌางคู พ้า.
40025019	ฌ้อง พ้อง ไฆวะ กโย่ ทาง ลู่ง ไค๊ นอ อ กแช่ ล แฌ้ นอ เฌ๊ ไท้      ไคะ ดุ้ อ จี้ ดี๊ อ เพล่ ล แพ นอ.
40025020	อ เพล่ พี่ อ โชะ จี้ เย่ แทะ ล แฌ้ นอ เฌ๊ ฆ้าง      โชะ ก้ะ เว๊ ดี๊ อ ทาง เย่ แทะ เด้าะ ฌ้อง ไจ้ะ เอะ อ กแช่      'กแช่-เอ้อ น เกล๊าง แย้ เย่ แทะ นอ น แคว่ แฆว่ อี้ง      จ นี่ แบ ไท้ ดี๊ อ ทาง เย่ แทะ เด้าะ'.
40025021	อ กแช่ อางปฆ้า แบ-อ้ะ ไจ้ะ เว๊      'อ่า น แม้ เท่อ ซี เต้~ๆ เย้า. น เก เพล่ ลู่ง อ โต้ อ ล้อง ฌี้ มะ. จี้ ล ปี๊ ล คี่ ล แพ อี้ง น เจ่-อ้ะ โต้~ๆ ล้อง~ๆ. ท บี่ นอ จ ม เกม๊า น แคว่ ก้ะ จี้ พ้ะดู ล โป้ง. เฌ๊ ซ้ะอวีง ซ้ะโทะ ดี๊ แย้ เซ้อ'.
40025022	ฌ้อง อ เพล่ พี่ อ โชะ จี้ คี๊ง แทะ ล แฌ้ นอ เฌ๊ ฆ้าง ไจ้ะ เว๊ แด      'กแช่-เอ้อ น เกล๊าง แย้ คี๊ง แทะ นอ น แคว่ แฆว่ อี้ง จ นี่ แบ ไท้ คี๊ง แทะ เด้าะ'.
40025023	อ กแช่ อางปฆ้า แบ-อ้ะ ไจ้ะ เว๊      'อ่า น แม้ เท่อ ซี เต้~ๆ เย้า. น เก เพล่ ลู่ง อ โต้ อ ล้อง ฌี้ มะ. จี้ ล ปี๊ ล คี่ ล แพ อี้ง น เจ่-อ้ะ โต้~ๆ ล้อง~ๆ. ท บี่ นอ จ ม เกม๊า น แคว่ ก้ะ จี้ พ้ะดู ล โป้ง. เฌ๊ ซ้ะอวีง ซ้ะโทะ ดี๊ แย้ เซ้อ'.
40025024	ฌ้อง อ เพล่ พี่ อ โชะ จี้ ล แทะ ล แฌ้ นอ เฌ๊ ฆ้าง ไจ้ะ เว๊ แด      'กแช่-เอ้อ จ ซีงแฌ๊ แน้ น เก โพล้ง ลู่ง อ ซ้ะ ชอง. น แม้ นี่ ท อ ซูง อ แซ ลู่ง ล เมะ น เซิง ล้าง-อ้ะ แบ.
40025025	จ ซ้ะเม เท่อ. น จี้ นอ จ ลี้ เคิง ล้างบ้า-อ้ะ เฆาะ. น แคว่ แฆว่ อี้ง โย้ น จี้'.
40025026	อ กแช่ ไคล้ ช๊า-อ้ะ ไจ้ะ เว๊ แด      'ท เกิง ดู ลู่ง อ อ้า ซี๊ง-เอ้อ      น ซีงแฌ๊ เย้า จ แม้ นี่ ท อ ซูง อ แซ ลู่ง ล เมะ จ เซิง ล้าง-อ้ะ แบ.
40025027	จ จี้ นอ เกิ้ง เว๊ น ม อางกี-อ้ะ ลู่ง จี้ พ๊าง พ้า. พี่ จ เฌ๊ ไท้ นอ จ ม นี่ ไท้ จ จี้ ดี๊ อ โพ๊ ได้ะ.
40025028	แม้ นี่ อ จี้ ล แทะ นอ เกล๊าง ก้ะ โพล้ง พี่ อ จี้ โอ อ แทะ ล ชี๊ง ล แฌ้ นอ.
40025029	อ ไฌ่ บี่ อี้ง โพล้ง กุ้ อ แฌ้ พี่ อ เท่อ โอ เย้า นอ ม นี่ เว๊ แอ ทาง เด้าะ ท้อง อ โอ ลื๊อ โอ พื๊อ. แบ เด้าะ โพล้ง พี่ อ เท่อ ล โอ แบ นอ ทึ เมะ ล ปี๊ ล คี่ พี่ อ เท่อ โอ นอ ม แบ ท แม้ ไฆวะ-อ้ะ นอ ล้อ.
40025030	เพล่ ล กลุ้ แบ ล แฌ้ อี้ง พอง นี่-อ้ะ ไควะ ล้าง ไฆวะ-อ้ะ ลู่ง ค๊อง โค๊ ท ไค้ะ ซ๊า แกล้'. ท ล กล้ะ แย๊ นอ ม โอ ดี๊ ท ฌางล้าง ย้าล้าง เอ้ง เม ช่อง แซว๊ นอ ล้อ.
40025031	ลู่ง โพล้ง ฌางคู พู เฌ๊ ไท้ ดี๊ อ ฆี๊ง อ แล้ อ โฌ่ง อ พ้าง ดี๊ ท มุ้คู พู กุ้ อ แฌ้ โคะ นอ      ล พ๊า แย๊ นอ อ เว๊ ม ชี๊น้าง ลู่ง อ ล่าง ชี๊น้าง ยู่แคว่ เท่อ.
40025032	กเย่ โพล้ง ฌางคู คู กุ้ ชื้อ ม เฌ๊ โอ ซยอง โละ อ ซ้ะ ลู่ง โพล้ง ฌางคู พู อ เมะแซ พ้า. ฌ้อง อ เว๊ ม อางน้าง พ้ะ โพล้ง ล แพ นอ คี๊ง มู๊ง      บี่ ซุ้ ดี๊ โพล้ง ลื่ง แกะ พี่ อ อางน้าง พ้ะ อ แกะ ลู่ง แมะ อ แกล้.
40025033	ม เกม๊า โพล้ง พี่ อ แบ กแช่ แยว้ อ ซ้ะ ล แพ นอ โอ ลู่ง อ จูง ฆุ้ ล โค๊. เกม๊า โพล้ง อ แฌ้แพ ล แพ นอ โอ ลู่ง อ จูง จี ล โค๊.
40025034	ฌ้อง โพล้ง ฌางคู พู พี่ อ เก จ๊าวแพเดง นอ ม ไจ้ะ เอะ โพล้ง พี่ อ โอ อ จูง ฆุ้ ล โค๊ นอ ไจ้ะ เว๊      'น ซื๊ง ซีง เก โพล้ง ลู่ง จ แพ่ ชูแพ ไป๊ป้อง เว๊. เฌ๊ แด เทา. เฌ๊ แม้ นี่ ท อ ฌี้ พี่ อ โอ ลู่ง กแช่ แยว้ อ มื่ง อ บ้าง พี่ อางกี เว้ เอะ น ซื๊ง ฌ่าง ล โค๊ ลู่ง ท ไต้ ล้าง ซ๊าง ฌางคู โคล๊ง คู อู้ เย้า.
40025035	อ ไฌ่ บี่ อี้ง พี่ จ ซู๊ อาง ซ้ะ เท่อ      น ซื๊ง ลื่ง อาง แย้. พี่ จ ซู๊ โอ้ ซ้ะ ที๊ง      น ซื๊ง เกม๊า โอ้ แย้. พี่ จ เก โพล้ง กมวี้ง      น ซื๊ง เกม๊า จ โอ น เด้า พ้า.
40025036	พี่ จ ไช๊ จ ช้าง ล โอ แบ      น เกล๊าง เอะ แย้. พี่ จ แบ เจ้า แบ แช๊      น ซื๊ง ยู่ แย้ แคว่ แย้. พี่ จ แบซุ้ พ้อง พ้า      น ซื๊ง เฌ๊ ไจ ลู่ง จ โอ'.
40025037	ฌ้อง โพล้ง กเย่ อ แบ กแช่ แยว้ อ ซ้ะ ล แพ นอ ม ไจ้ะ เว๊      'กแช่-เอ้อ ก เว๊ พี่ ก แด น ซู๊ อาง ซ้ะ เท่อ      ซู๊ โอ้ ซ้ะ ที๊ง      ฌ้อง ก เกม๊า อาง เกม๊า โอ้ แน้      อ นอ ก แม้ ตแค๊ เล้.
40025038	พี่ ก แด แน้ น เก โพล้ง กมวี้ง ฌ้อง ก เกม๊า น โอ ก เด้า พ้า      น ไช๊ น ช้าง ล โอ แบ ฌ้อง ก เกล๊าง เอะ แน้      อ นอ ก แม้ ตแค๊ เล้.
40025039	พี่ ก แด น แบ เจ้า แบ แช๊ ดี๊ น แบซุ้ นอ ก ลี้ ไจ น โอ      อ นอ ก แม้ ตแค๊ เล้'.
40025040	ฌ้อง จ๊าวแพเดง ล แฌ้ นอ ม ไจ้ะ เอะ เว๊      'จ โล้ เอะ น ซื๊ง โต้~ๆ ล้อ      พี่ น แม้ เอะ โพล้ง ปี๊ ทึ ลู่ง จ ด๊างพื่งวี่ อ แกล้ อี้ง นอ ที๊ ซุ้~ๆ ดี๊ น แม้ แบ เอะ แย้'.
40025041	ฌ้อง อ เว๊ ม ไจ้ะ เอะ โพล้ง ลู่ง อ โอ อ จูง จี ล โค๊ นอ ไจ้ะ เว๊      'ไจ ทาง ไฆวะ. กแช่ แยว้ ชู อ้า น ซื๊ง เย้า. ลี้ ลู่ง มี อ้า พ้า พี่ อ ล้างไพะ ล ซี แบ พี่ แด้ เว้ เอะ ม้างโค้ไล่ ดี๊ อ เพล่ อ บาง ซีง อ ล่าง.
40025042	อ ไฌ่ บี่ อี้ง พี่ จ ซู๊ อาง ซ้ะ เท่อ      น ซื๊ง ล ลื่ง อาง แย้ แบ. จ ซู๊ โอ้ ซ้ะ ที๊ง      น ซื๊ง ล เกม๊า โอ้ แย้ แบ.
40025043	จ เก โพล้ง กมวี้ง      น ซื๊ง ล เกม๊า จ โอ น เด้า พ้า แบ. พี่ จ ไช๊ จ ช้าง ล โอ แบ      น ซื๊ง ล เกล๊าง เอะ แย้ แบ. จ แบ เจ้า แบ แช๊ ดี๊ จ แบซุ้ พ้อง พ้า      น ซื๊ง ล ลี้ ไจ ลู่ง จ โอ แบ'.
40025044	ฌ้อง อ ซื๊ง เว๊ ม ไจ้ะ เว๊      'กแช่-เอ้อ พี่ น ซู๊ อาง ซ้ะ เท่อ น ซู๊ โอ้ ซ้ะ ที๊ง      พี่ น เก โพล้ง กมวี้ง      น ไช๊ น ช้าง ล โอ แบ      น แบ เจ้า แบ แช๊      น แบซุ้ พ้อง พ้า      ท ล แพ อี้ง นอ ก ล แม้ช้า แน้ แบ ตแค๊ เล้'.
40025045	ล พ๊า แย๊ นอ จ๊าวแพเดง ม ไจ้ะ เอะ-อ้ะ      'จ โล้ เอะ น ซื๊ง โต้~ๆ ล้อ      พี่ น ล แม้ เอะ โพล้ง ปี๊ ทึ ล แพ อี้ง น่าง เม้ง แบ นอ ที๊ ซุ้~ๆ ดี๊ น ล แม้ เอะ แย้ แบ นอ ล้อ'.
40025046	โพล้ง ล แพ อี้ง นอ ม ลี้ แบ ลู่ง ท แม้ เตา แม้ แต๊ ล้างชู้ ล้างแกย อ ล่าง. แบ เด้าะ โพล้ง พี่ อ แบ กแช่ แยว้ อ ซ้ะ ล แพ นอ ม นี่ แบ ท ม๊า ล้างชู้ ล้างแกย นอ ล้อ".
40026001	พี่ กแช่ เยซู ซอง ท ล แพ อี้ง กุ้ อ เม้ง ทึ เย้า นอ โล้ เอะ อ พู อ ลี้ง ซีง ไจ้ะ เว๊ แด
40026002	"น ซื๊ง ซีงแฌ๊ เย้า โอ ก้ะ คี๊ง นี้ง เด้าะ โพล้ง ยู ม แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ. ล โท้ แย๊ นอ โพล้ง ฌางคู พู ม แบ ท พอง นี่ ลี้ โซ๊ง-อ้ะ เกม๊า โพล้ง แพล้ ทาง-อ้ะ เซง ป้างกิ้ อ ล้อง".
40026003	ล พ๊า แย๊ นอ แยว้ อ คู ดู ซีง ดี๊ โพล้ง ยู อ เม้ง อ แซย่ ล แพ นอ เฌ๊ โอ ซยอง ลู่ง แยว้ อ คู ดู ทึ พี่ อ เม้ง คายาฟา ล แฌ้ นอ อ เด้า พ้า.
40026004	อ ซื๊ง เว๊ ก้างแก้ โละ อ ซ้ะ ม พอง นี่ กโช้ กแช่ เยซู บี่ ซุ้ ม แม้ ซี๊ง เว๊ ล้อ.
40026005	อ ซื๊ง เว๊ ไจ้ะ เว๊      "พอง-อ้ะ ลู่ง โพล้ง แม้ มึ อาง อวีง อ แค๊ ล ฌี้. แบ ซีง ลู่ง โพล้ง แอ ล มู๊ง นอ ม เติ้งทาง เติ้งล้าง".
40026006	กแช่ เยซู โอ ลู่ง เฌง เบทานี ลู่ง ซีโมง โพล้ง แบ คีงเตา แบล เย้า ล แฌ้ นอ อ เด้า พ้า.
40026007	พี่ อ ชี๊น้าง อาง ซกุ้ มี้ นอ โพล้ง มืง โอ ล แฌ้ เฌ๊ ฌู-อ้ะ      โชะ ดี๊ ตซู น๊าม๊า ลู่ง อ ฆวี้ แค้~ๆ ล ก้อง ฌ้อง ลู๊ง ล้าง ตซู นอ ลู่ง กแช่ เยซู อ คู ล้อง.
40026008	พี่ อ พู อ ลี้ง แด แบ เว๊ บี่ นอ อ ซ้ะทาง ไจ้ะ เว๊      "แบ ท เล้ แม้ เลา ฌ้อง เท่อ โปล้~ๆ ล้อ.
40026009	ตซู น๊าม๊า โย๊ เมะ อางแช๊-อ้ะ ม นี่ จี้ แอ ฌ้อง      ฌ้อง จี้ ล โป้ง นอ เจ่ ก้ะ เอะ โพล้ง ซยาง โพล้ง ยะ บะจือ ล โค๊".
40026010	อ ซื๊ง เว๊ ไคล้ เท่อ นอ กแช่ เยซู ซีงแฌ๊ เว๊      ฌ้อง ไจ้ะ เอะ อ ซื๊ง เว๊ ซีง      "แบ ท เล้ น ซื๊ง แม้ ไทะทะ โพล้ง มืง ล แฌ้ นอ. อ เว๊ แม้ ท อ ฌี้ ลู่ง จ ฌ่าง เย้า.
40026011	โพล้ง ซยาง โพล้ง ยะ ล แพ นอ โอ ลู่ง น ซื๊ง แกล้ ครึ~ๆ ล้อ      แบ เด้าะ ยี๊ แด จ ล โอ ดี๊ น ซื๊ง ครึ~ๆ แบ.
40026012	พี่ กมืง อี้ง ลู๊ง ล้าง ตซู น๊าม๊า ลู่ง จ ล้อง อี้ง นอ เก ท แด้ เว้ เท่อ ล เม้ง ลู่ง โพล้ง ม เคิง ล้างบ้า จ จู โคะ นอ ล้อ.
40026013	จ โล้ เอะ น ซื๊ง โต้~ๆ ล้อ      พี่ โพล้ง โล้ ล้าง ท ฌี้ อ ไฌ่ อี้ง ลู่ง ฌางคู โคล๊ง คู จอง ฌี้ กล้ะ ฌี้ นอ โพล้ง มืง ล แฌ้ อี้ง แม้ เอะ แย้ บี่ จะ เล้ นอ โพล้ง ม อางโล๊ไท้ เว๊ กุ้ อ เม้ง บี่ ซุ้ โพล้ง ม นาง แบ อ เว๊ แด ล้อ".
40026014	ท่อง อ ช๊าง ยูด้ะ คารีโย พี่ อ เก กแช่ เยซู อ พู อ ลี้ง ล แฌ้ ลู่ง ล ชี๊ง คี๊ง แฌ้ นอ อ แกล้ ลี้ ลู่ง แยว้ อ คู ดู ซีง อ โอ
40026015	อางจ้ะ เว๊ ไจ้ะ เว๊      "จ เมะ แม้ช้า ท พอง นี่ กแช่ เยซู เอะ น ซื๊ง นอ น ม อางเล้ง แย้ ชี่ ดู ล้อ". อ ซื๊ง เว๊ ซีง เกล๊าง ยูด้ะ อ จี้ ซ๊า ชี๊ง แทะ.
40026016	ท๊อง ล พ๊า แย๊ นอ ยูด้ะ อางฆื๊ง ท อ ช๊า อ โท่ ลู่ง ม แม้ช้า โพล้ง พอง นี่ กแช่ เยซู นอ ล้อ.
40026017	พี่ โพล้ง ยู แม้ มึ อาง อวีง อาง กู ล แบ ดี๊ กูมีง อ ซีง แบ อ คางไท้ะ ล นี้ง นอ กแช่ เยซู อ พู อ ลี้ง ล แพ นอ เฌ๊ อางจ้ะ-อ้ะ ไจ้ะ เว๊ แด      "น แบ ซ้ะ เกม๊า ก แด้ เว้ ท อ ล่าง อาง ซยอง เท่อ นาง แบ มื่ง นี้ง กแช่ แยว้ แม้ พ้อง พลิ้ เท่อ นอ พี่ จอง เล้".
40026018	กแช่ เยซู ไจ้ะ เว๊      "ลี้ ฆ้าง ฌู โพล้ง แคว๊ ล แฌ้ ลู่ง เว่ง พ้า อู้ โล้ เอะ-อ้ะ      'คู ไจ้ะ เว๊      ท้อง อ มื่ง อ แค๊ เย้า. แย้ ดี๊ จ พู จ ลี้ง ซีง ม อาง ซยอง เท่อ นาง แบ มื่ง นี้ง กแช่ แยว้ แม้ พ้อง พลิ้ เท่อ ลู่ง น เด้า พ้า' ".
40026019	อ พู อ ลี้ง ล แพ นอ แม้ เว๊ บี่ ซุ้ กแช่ เยซู โล้ เอะ-อ้ะ. ฌ้อง แด้ เว้ ท อาง ท โอ้ เมาน่าง ลู่ง ม อาง ซยอง เว๊ นาง แบ มื่ง นี้ง กแช่ แยว้ แม้ พ้อง พลิ้ เท่อ นอ ล้อ.
40026020	ท่อง มื่งแฌ ล้าง นอ กแช่ เยซู ดี๊ อ พู อ ลี้ง ล ชี๊ง คี๊ง แฌ้ นอ ชี๊น้าง อาง ซยอง มี้.
40026021	พี่ อ ชี๊น้าง อาง ซยอง เท่อ อ โท้ นอ กแช่ เยซู ไจ้ะ เว๊      "จ โล้ เอะ น ซื๊ง โต้~ๆ ล้อ      โพล้ง โอ น ซื๊ง แกล้ ล แฌ้ ม แม้ช้า โพล้ง พอง นี่ แย้ ล้อ".
40026022	อ พู อ ลี้ง ซีง ล แพ นอ อึ้เซิง อึ้ซ้ะ น้ะ มะ      อางจ้ะ ทาง กแช่ เยซู ล แฌ้ ล โท้ ล แฌ้ ล โท้ ไจ้ะ เว๊ แด      "กแช่-เอ้อ ล เมะ แย้ แบ      เมะ-อ้า".
40026023	กแช่ เยซู ไคล้ ช๊า-อ้ะ ไจ้ะ เว๊ แด      "โพล้ง ล แฌ้ แย๊ พี่ อ ชี่งทุ้ อาง ซ๊า ล เบง ฆ่าง ดี๊ แย้      โพล้ง ล แฌ้ แย๊ นอ เซ้อ พี่ อ ม แม้ช้า ท พอง นี่ แย้ นอ.
40026024	โพล้ง ฌางคู พู แบ ซี๊ง บี่ ซุ้ ไละ ฌี้ ไละ แอว้ โล้ เว้ เว๊ นอ ล้อ. แบ เด้าะ โพล้ง พี่ อ แม้ช้า ท พอง นี่ โพล้ง ฌางคู พู นอ ม แบ น้ะ แบ โน๊ง เต้~ๆ. อ เว๊ เมะ ล กึ ทาง แบ นอ บะจือ ล โค๊".
40026025	ยูด้ะ พี่ อ แม้ช้า ท พอง นี่ กแช่ เยซู นอ ไคล้ ทาง ไจ้ะ เว๊ แด      "คู-เอ้อ ล เมะ แย้ แบ      เมะ-อ้า". กแช่ เยซู ไคล้ ช๊า-อ้ะ ไจ้ะ เว๊ แด      "น ไจ้ะ บี่ นอ".
40026026	พี่ อ ซื๊ง เว๊ ซีง อาง เท่อ ได้ะ นอ กแช่ เยซู พอง นี่ กู ล ลอง      ไจ้ะ บลึ้ ทาง กแช่ แยว้      ฌ้อง บุ้แค่ เว๊ เน ฆ้าง เอะ อ พู อ ลี้ง ล มู๊ง นอ แฌ้ ไก้ แฌ้ ไก้ ไจ้ะ เว๊      "พอง นี่ อาง-อ้ะ แด เทา. อ อี้ง นอ เก จ ล้อง จ ย่าง ล้อ".
40026027	ท่อง อ ช๊าง นอ กแช่ เยซู พอง นี่ โล๊ง ล เบง      ไจ้ะ บลึ้ กแช่ แยว้      ฌ้อง เน ฆ้าง เอะ อ พู อ ลี้ง ไจ้ะ เว๊      "พอง นี่ โอ้-อ้ะ กุ้ อ แฌ้ แด เทา.
40026028	อ อี้ง นอ เก จ ซวีง จ ที๊ง พี่ อ ม แยว้ ล้าง ลู่ง โพล้ง แอ ฌ้อง อ ฌ่าง บี่ ซุ้ กแช่ แยว้ ล ทื๊ง นี่ นะ นี่ อ ท ไพ้ะ ท แม ล้า แบ. จ ซวีง จ ที๊ง โย้ นอ เก ท แม้ไน แบฆ้ะ ดี๊ กแช่ แยว้ อ ท เอิ้งล้าง นอ ล้อ.
40026029	จ โล้ เอะ น ซื๊ง จ ล โอ้ ซไบ้ะ แซ ที๊ง อี้ง ล้า แบ ท่อง อ ท้อง มื่ง นี้ง ลู่ง จ ม โอ้ ไท้ อ ซ๊าง ดี๊ น ซื๊ง ลู่ง จ แพ่ อ มื่ง อ บ้าง โคะ นอ ล้อ".
40026030	ท่อง อ ช๊าง นอ อ ซื๊ง เว๊ ซีง ซ้ะอวีง ทาง แท๊ ล โพลง      ฌ้อง ลี้ ทาง ลู่ง ท ลู่ง มเกาะไท้ะ นอ ล้อ.
40026031	กแช่ เยซู โล้ เอะ อ พู อ ลี้ง ซีง ล มู๊ง นอ ไจ้ะ เว๊      "ล แน้ แย๊ อี้ง ล้อ พี่ ท ม เก ทาง ดี๊ แย้ นอ น ซื๊ง ซีง กุ้ อ แฌ้ ม ซยู๊ แด แย้      ด้อง ซุ้ ท กวิ้ ล้าง เว้ เว๊ ลู่ง ไละ ฌี้ ไละ แอว้ พ้า พี่ กแช่ แยว้ ไจ้ะ เว๊ แด % 'จ ม แม้ ซี๊ง โพล้ง ลื่ง แกะ ล แฌ้. แกะ ล มู๊ง นอ ม เติ้ง ที่พ้ะ ที่ล้าง เลา ปะ ล้อ'.
40026032	แบ เด้าะ ลู่ง จ แบ ท แม้ ม๊า ทาง ไท้ ฌ้อง เย้า นอ จ ม ลี้ วี่ง น ซื๊ง ลู่ง กาเลลี้ อ ค่าง พ้า นอ ล้อ".
40026033	เปโต โล้ เอะ กแช่ เยซู ไจ้ะ เว๊      "ทึ เมะ อ ซื๊ง เว๊ ซีง ไจ แด แน้ กุ้ อ แฌ้ ฌี้~ๆ      ยี๊ แด จ ล ไจ แด แน้ น่าง พ๊า แบ ล้อ".
40026034	กแช่ เยซู โล้ เอะ เปโต ไจ้ะ เว๊ แด      "จ โล้ เอะ แน้ โต้~ๆ ล้อ      เก๊ มแน้ โคะ ลู่ง ช๊าง ล คลึ้ อ้องอู ได้ะ แบ นอ น ม ซม๊า แย้ ชิ้ทาง ซ๊า พ๊า นอ ล้อ".
40026035	เปโต ไคล้ ช๊า กแช่ เยซู ไจ้ะ เว๊ แด      "ทึ เมะ จ ม แบ ซี๊ง ฆึ ดี๊ แน้ ฌี้~ๆ      จ ล ซม๊า แน้ แบ เฆาะ ล้อ". อ พู อ ลี้ง กุ้ อ แฌ้ ไจ้ะ เว๊ บี่ นอ ปะ ล้อ.
40026036	กแช่ เยซู ลี้ ดี๊ อ พู อ ลี้ง ลู่ง ท ล่าง ล จอง พี่ อ กุ้ เว๊ เกเซมานี โล้ เอะ อ พู อ ลี้ง ซีง ล แพ นอ ไจ้ะ เว๊      "ชี๊น้าง โอ พี่ อี้ง. จ ม ลี้ ชูแพ เท่อ ลู่ง อู้".
40026037	กแช่ เยซู เกม๊า เปโต ดี๊ เซเบดี อ พูแคว๊ คี๊ง แฌ้ ลี้ ดี๊-อ้ะ. อ ซ้ะ ล มึ แบ น้ะ มะ. ท อึ้เซิง ก้ะซ้ะ แบ กแช่ เยซู เต้~ๆ ล้อ
40026038	โล้ เอะ อ ซื๊ง เว๊ ซ๊า แฌ้ นอ ไจ้ะ เว๊      "ท อึ้เซิง ก้ะซ้ะ แบ แย้ เบ้า จ ม ซี๊ง เย้า. โอ คุ้ เท่อ ดี๊ แย้ พี่ อี้ง ไช้ะ".
40026039	กแช่ เยซู ลี้ ลู่ง แย๊ ล ปี๊ เด้าะ      คะด้ะ ล้าง อ ซ้ะ ท้อง ล้าง ลู่ง ฌางคู คู      ชูแพ เท่อ ไจ้ะ เว๊      "จ แพ่-เอ้อ เมะ ลู่ง อ ซี นอ เกม๊า จ พ้อง ไฆวะ ดี๊ โล๊ง ล เบง อี้ง พี่ อ โอ ดี๊ ท น้ะ ท โน๊ง. แบ เด้าะ แคว่ จ ซ้ะ ล ฌี้. แคว่ ท๊อง น กแช่ อ ซ้ะ นอ ล้อ".
40026040	ท่อง อ ช๊าง กแช่ เยซู ไท้~ๆ ลู่ง อ พู อ ลี้ง ซ๊า แฌ้ โอ. แด เว๊ อ เท่อ มี๊ง ล้อ      โล้ เอะ เปโต ไจ้ะ เว๊ แด      "น ซื๊ง โอ คุ้ เท่อ ดี๊ แย้ ล โมง ล้อ ล เก แบ-อ้า.
40026041	โอ คุ้ เท่อ นอ. ชูแพ อางท่าง เท่อ บี่ ซุ้ น ซื๊ง ล แบ ม้างโค้ไล่ อ ท โก้ไละ แบ. น อางกี ล้าง น เซิง น ซ้ะ เมาน่าง เย้า ฌี้~ๆ      แบ เด้าะ น ล้อง น ยาง ล้างป้ะ ล้างเป้ นอ ล้อ".
40026042	กแช่ เยซู ลี้ ชูแพ ไท้ เท่อ ล พ๊า เด้าะ ไจ้ะ เว๊      "จ แพ่-เอ้อ โล๊ง ล เบง อี้ง พี่ อ โอ ดี๊ ท น้ะ ท โน๊ง เมะ พ้อง ไฆวะ ดี๊ แย้ ล ซี แบ      จ เมะ แบ โอ้-อ้ะ ล โค๊ นอ แคว่ ลู่ง น ซ้ะ นอ ล้อ".
40026043	ฌ้อง เฌ๊ ไท้ แด อ พู อ ลี้ง ซีง มี๊ง ก้ะ เด้าะ      จาง ทาง อ เมะ ล เก ล้า แบ.
40026044	กแช่ เยซู ไจ แด ไท้ อ ซื๊ง เว๊ ลี้ ชูแพ เท่อ ล พ๊า เด้าะ บี่ ซุ้~ๆ ดี๊ อ ล่าง
40026045	ฌ้อง เฌ๊ ไท้ ลู่ง อ พู อ ลี้ง โอ      โล้ เอะ อ ซื๊ง เว๊ ซีง ไจ้ะ เว๊      "น ซื๊ง มี๊ง โอ ไปว้ะ ได้ะ-อ้า โบ่. อ ช๊า อ โท่ เฌ๊ ท้อง ลี่ง พี่ โพล้ง ฌางคู พู ม แบ ท อ้ะล้าง ลู่ง โพล้ง ท เด้บ้ะ อ จูง พ้า ล้อ.
40026046	เฌ้เทิง ทาง เซ้อ      ก ม ลี้. แคว่ แฆว่ โพล้ง พี่ อ แม้ช้า ท พอง นี่ แย้ ล แฌ้ นอ เฌ๊ ท้อง ลี่ง".
40026047	พี่ กแช่ เยซู ไคล้ เท่อ ล คลึ้ ทึ ได้ะ แบ นอ ยูด้ะ พี่ อ เก อ พู อ ลี้ง ล แฌ้ ลู่ง ล ชี๊ง คี๊ง แฌ้ อ แกล้ นอ เฌ๊ ท้อง. โพล้ง เฌ๊ โพะ อ ไค๊ แอ ฌ้อง      โชะ ดี๊ เฆะ ดี๊ น้ะ ดี๊ นางคืง นางท่าง. โพล้ง ล แพ นอ แยว้ อ คู ดู ซีง ดี๊ โพล้ง เม้ง โพล้ง แซย่ ล มู๊ง นอ เกม๊า อ เฌ๊.
40026048	โพล้ง พี่ อ แม้ช้า ท พอง กแช่ เยซู ล แฌ้ นอ แม้ไน เอะ โพล้ง ล มู๊ง นอ อ เท่อ ลู่ง แย๊ เย้า บี่ อี้ง ไจ้ะ เว๊      "โพล้ง พี่ จ น๊าม๊า อ บุ้แพ้ ล แฌ้ นอ เมะ เยซู ล้อ. พอง นี่-อ้ะ เซ้อ".
40026049	ท่อง อ ช๊าง ยูด้ะ เฌ๊ ฆ้าง ฌู กแช่ เยซู ไวะ ไจ้ะ เว๊      "คู-เอ้อ เกม๊า น โอ มึ ช๊อง พ้า"      ฌ้อง น๊าม๊า เว๊ อ บุ้แพ้ เฆาะ.
40026050	กแช่ เยซู ไจ้ะ เอะ-อ้ะ      "ฌุ้พาง-เอ้อ น เฌ๊ แม้ ท เล้". ฌ้อง โพล้ง ล แพ นอ เฌ๊ ฆ้าง พอง นี่ กแช่ เยซู คระ ล้อ.
40026051	กแช่ เยซู อ พู อ ลี้ง ล แฌ้ ทึ้ ทาง อ น้ะ ล เบง ฌ้อง กล้าง แยว้ อ คู ดู ทึ อ ฆ่อง ล แฌ้ นอ แบ อ แน่      เทะ พระ ล แพ้.
40026052	กแช่ เยซู ไจ้ะ เอะ-อ้ะ. "ลอง ล้าง ไท้ น น้ะ อ กยุ้ พ้า นอ      อ ไฌ่ บี่ อี้ง กุ้ อ แฌ้ พี่ อ เจ่ น้ะ นอ ม แบ ซี๊ง ไท้ ดี๊ น้ะ ปะ ล้อ.
40026053	น ล ซีงแฌ๊ แบ-อ้า      จ เมะ อางท่าง ดี๊ จ แพ่ เกม๊า อ แม้ช้า แย้ นอ อ เว๊ ม เจ่ ท มุ้คู พู แอ นี่ ล ซี๊ง คี๊ง โป้ง ล ทีง ฆ่าง เฌ๊ แม้ช้า แย้ ซี ปะ ล้อ.
40026054	แบ เด้าะ เมะ แม้ อ ซ้ะ บี่ นอ ไละ ฌี้ ไละ แอว้ ม ชิ้เทา ซี บี่ จะ เล้ พี่ อ ไจ้ะ เว๊ แบ เก ทาง อ ซ้ะ บี่ นอ".
40026055	ฌ้อง กแช่ เยซู โล้ เอะ โพล้ง ล แพ นอ ไจ้ะ เว๊ แด      "แบ ท เล้ น ซื๊ง เฌ๊ พอง นี่ แย้ ดี๊ เฆะ ดี๊ น้ะ ดี๊ นางคืง นางท่าง บี่ ซุ้ ดี๊ จ เก โพล้ง ตเช ตมละ เท่อ. จ ชี๊น้าง ซอง เท่อ ซ๊าง เท่อ เว่งฮ๊าง พ้า กุ้ นี้ง เดะ. น ซื๊ง ล พอง นี่ แย้ แบ.
40026056	แบ เด้าะ พี่ ท เก ทาง กุ้ อ เม้ง อี้ง นอ บี่ ซุ้ แม้ ชิ้เทา ไฆวะ โม ไคล้ คิ้ กแช่ แยว้ ล แพ นอ อ ท โล้ เว้ พี่ อ กวิ้ ล้าง เว้ เว๊ ไละ ฌี้ ไละ แอว้ พ้า นอ ล้อ". ท่อง อ ช๊าง นอ อ พู อ ลี้ง ซยู๊ ไวะ      ไจ แด ไฆวะ-อ้ะ กุ้ อ แฌ้ ล้อ.
40026057	โพล้ง พี่ อ พอง นี่ กแช่ เยซู ล แพ นอ ลี้ ม้อง เว๊ ลู่ง คายาฟา พี่ อ เก แยว้ อ คู ดู ทึ ล แฌ้ นอ อ เด้า. คู ซีง ซอง เท่อ เซ๊งพ้า ท้างพ้า ดี๊ โพล้ง เม้ง โพล้ง แซย่ เฌ๊ โอ ซยอง พี่ นอ.
40026058	เปโต ลี้ ด้องดู เว๊ ท้อง ลู่ง แยว้ อ คู ดู ทึ ล แฌ้ นอ อ เด้า คว้าง พ้า      ลี้ ฆ้าง ชี๊น้าง ดี๊ แยแซ๊ คุ้ เว่งฮ๊าง ล มู๊ง นอ      ม แคว่ ดุ้ เว๊ เมะ ท ม แม้ อ ซ้ะ บี่ จะ เล้.
40026059	แยว้ อ คู ดู ซีง ดี๊ กเย่ โพล้ง ต้ะเซ๊ง เท่อ ล มู๊ง นอ อางฆื๊ง โพล้ง เก พีงนยาง เกม๊า อ ไคล้ คีงอูง เท่อ      เฌาโละ ฟ่อง กแช่ เยซู ท้อง ลู่ง อ แบ ซี๊ง.
40026060	แบ เด้าะ ทึ เมะ พีงนยาง ตบลึ้ แฌ้ โล้ ล้าง เท่อ นอ เก ท อ ล้างที๊ง ล้างช้ะ น่าง เม้ง เอะ. ฌ้อง ลู่ง ไค๊ นอ โพล้ง คี๊ง แฌ้ เฌ๊ ฆ้าง โล้ ล้าง เว๊
40026061	ไจ้ะ เว๊      "โพล้ง ล แฌ้ อี้ง ไจ้ะ เว๊ แด อ เว๊ ม แม้ ล้างฆ่อง กแช่ แยว้ อ เว่งฮ๊าง ฌ้อง ซ๊า นี้ง ม ไต้ ทาง ไท้ เว๊ ซี".
40026062	แยว้ อ คู ดู ทึ ล แฌ้ นอ ชี๊เทิง ทาง อางจ้ะ กแช่ เยซู ไจ้ะ เว๊      "พี่ โพล้ง ฟ่อง แน้ นอ น ล ไคล้ ช๊า น่าง ทีง แบ ล้อ-อ้า".
40026063	แบ เด้าะ กแช่ เยซู โอ ไก้ไม่. แยว้ อ คู ดู ทึ ไจ้ะ เว๊ แด      "ลู่ง กแช่ แยว้ พี่ อ โอ ม๊า ได้ะ อ เม้ง อ แซ นอ เกม๊า น ชู ล้าง น ซ้ะ      ดี๊ โล้ แบ เฆ้อ ลู่ง น เก คริ้ นอ กแช่ แยว้ อ พูแคว๊      เมะ-อ้า      ล เมะ แบ-อ้า".
40026064	กแช่ เยซู ไคล้ ช๊า-อ้ะ ไจ้ะ เว๊ แด      "น ไจ้ะ บี่ นอ. แบ เด้าะ จ โล้ เอะ น ซื๊ง      ท๊อง อี้ง จู่ง แย๊ นอ น ม แด แบ โพล้ง ฌางคู พู ชี๊น้าง ลู่ง กแช่ แยว้ พี่ อ โอ ดี๊ อ ดู้ง อ ยาง ดู ทึ ล แฌ้ นอ อ จูง ฆุ้ ล โค๊ ล้อ. น ม แด แบ อ เว๊ โอ ลู่ง มุ้คู เฌ๊ ล้าง ลู่ง ท เอิง แกล้ นอ ล้อ".
40026065	แยว้ อ คู ดู ทึ ล แฌ้ นอ ซย๊าง ยะ อ ไช๊ พ้ะโท๊ ไจ้ะ เว๊      "อ เว๊ ไคล้ ดึ้เดว ทื่งแช้ แบ กแช่ แยว้ เม่อ. ก อางฆื๊ง พีงนยาง แม้ ก้ะ ท เล้. ก ล แบ แม้ ล้า แบ. น ซื๊ง แน่ฌ๊า เย้า อ เว๊ ดึ้เดว ทื่งแช้ กแช่ แยว้.
40026066	น ซื๊ง ช๊องมอง บี่ จะ เล้". โพล้ง ด๊าง มู๊ง นอ ไคล้ ช๊า-อ้ะ ไจ้ะ เว๊      "เกิ้ง ลู่ง อ เตา แบ ซี๊ง เซ้อ".
40026067	ฌ้อง โพล้ง ล แพ นอ ทูพลี้ กแช่ เยซู อ เมะ      ท่าง เว๊ ดี๊ เด้ เว๊
40026068	ไจ้ะ เว๊      "แน้ พี่ น เก คริ้ นอ น โล้ แฆว่ เอะ เฆ้อ      โพล้ง ล้อ ท่าง แน้ โย้".
40026069	ล พ๊า แย๊ นอ เปโต ชี๊น้าง ลู่ง เด้า คว้าง พ้า. ท อ เพล่ มืง โอ ล แฌ้ เฌ๊ ฆ้าง ไคล้ ดี๊-อ้ะ ไจ้ะ เว๊      "แน้ โย้ น โอ ดี๊ เยซู โพล้ง กาเลลี้ ล แฌ้ นอ ปะ ล้อ-แอ้".
40026070	แบ เด้าะ เปโต ซม๊า เว๊ ลู่ง โพล้ง ด๊าง มู๊ง อ เมะแซ พ้า ไจ้ะ เว๊ แด      "พี่ น ไจ้ะ นอ ยี๊ จ ล ซีงแฌ๊ แบ เฆาะ ล้อ".
40026071	ท่อง เปโต ไจ ทาง ท้อง เกล้ พ้าแย๊ ไท้ะ นอ ท อ เพล่ มืง ล แฌ้ แด เด้าะ แด-อ้ะ โล้ แบ โพล้ง ลู่ง อ ชี๊เทิง โอ เบ้า-อ้ะ ล มู๊ง นอ ไจ้ะ เว๊ แด      "ล แฌ้ แย๊ อี้ง นอ โอ ซกุ้ แบ ดี๊ เยซู โพล้ง นาซาริ้ ปะ ล้อ".
40026072	เปโต ซม๊า เว๊ ล พ๊า เด้าะ ดี๊ ชู ล้าง อ ซ้ะ ไจ้ะ เว๊ แด      "โพล้ง ล แฌ้ อี้ง นอ จ ล ซีงแฌ๊ แบ".
40026073	โอ ล ทีง เด้าะ โพล้ง พี่ อ ชี๊เทิง โอ เบ้า-อ้ะ ล มู๊ง นอ เฌ๊ ฆ้าง โล้ เอะ เปโต ไจ้ะ เว๊ แด      "เมะ เต้~ๆ เย้า      แน้ น เก โพล้ง ล แฌ้ ลู่ง อ ซื๊ง เว๊ อ แกล้. น ลู่ง นอ ก ซีงแฌ๊ โย๊-อ้ะ น เก โพล้ง กาเลลี้".
40026074	เปโต ชู ล้าง ทื๊ง ล้าง อ ซ้ะ ไจ้ะ เว๊ แด      "ยี๊ จ ล ซีงแฌ๊-อ้ะ แบ โพล้ง ล แฌ้ นอ". ล ทีง ฆ่าง นอ ช๊าง อ้องอู ทาง.
40026075	เปโต นาง แบ ไท้ กแช่ เยซู อ ท ไคล้ พี่ อ ไจ้ะ เว๊      "ลู่ง ช๊าง ล คลึ้ อ้องอู ได้ะ แบ นอ น ม ซม๊า แย้ ชิ้ทาง ซ๊า พ๊า". ฌ้อง เปโต ไจ ทาง ไฆวะ ค๊อง โค๊      ฌาง แบ มอง แบ ม้ะ เท่อ น้ะ มะ ล้อ.
40027001	ลู่ง ท พ้าง ทาง โฌ้ โค๊ นอ แยว้ อ คู ดู ซีง กุ้ อ แฌ้ ดี๊ โพล้ง เม้ง โพล้ง แซย่ ล แพ นอ ก้างแก้ โละ อ ซ้ะ ลู่ง ม แม้ ซี๊ง ไฆวะ กแช่ เยซู.
40027002	อ ซื๊ง เว๊ จ้าทะ กแช่ เยซู ลี้ ม้อง เว๊ ไวะ ท้อง ท อ ดู ปีล้ะ อ โอ      อ้ะล้าง กแช่ เยซู ดี๊-อ้ะ นอ ล้อ.
40027003	ท่อง ยูด้ะ พี่ อ แม้ช้า โพล้ง พอง นี่ กแช่ เยซู ล แฌ้ นอ แด เว๊ โพล้ง ต้ะเซ๊ง กแช่ เยซู ท้อง ลู่ง อ เตา แบ ซี๊ง นอ อ เว๊ เปลง ไท้ อ ซ้ะ      แม้ นี่ จี้ ซ๊า ชี๊ง แทะ นอ ลี้ โชะ ไท้ เอะ แยว้ อ คู ดู ดี๊ โพล้ง เม้ง โพล้ง แซย่ ล แพ นอ ล้อ.
40027004	ฌ้อง ไจ้ะ เว๊      "จ แม้ เด้บ้ะ แบ เท่อ พี่ จ แม้ช้า ท พอง นี่ โพล้ง ลู่ง อ ท ไพ้ะ ท แม ล โอ แบ ล แฌ้ นอ ท้อง ลู่ง อ แบ ซี๊ง". โพล้ง ล แพ นอ ไจ้ะ เว๊      "เอ๊ อ นอ ล แบฆ้ะ ดี๊ เฆ้อ แบ      แน้ น ท แม้ ล แฌ้ นอ ล้อ".
40027005	ยูด้ะ ไควะ ล้าง ไฆวะ จี้ เว่งฮ๊าง พ้า ฌ้อง นอ ไจ ทาง โยะ ซี๊ง ล้าง อ ซ้ะ นอ ล้อ.
40027006	แยว้ อ คู ดู ล แพ นอ พอง นี่ จี้ นอ ฌ้อง ไจ้ะ เว๊      "อ อี้ง เก ท อ ฆวี้ ซี๊ง เม่อ. ก เมะ อางกี ซยอง ดี๊ จี้ เว่งฮ๊าง พ้า อี้ง นอ ไพ้ะ เซ๊งพ้า ท้างพ้า".
40027007	ท่อง อ ก้างแก้ โละ อ ซ้ะ ฌ้อง เย้า นอ อ ซื๊ง เว๊ แม้ นี่ จี้ นอ ลี้ ฆวี้ โพล้ง ก้า พ้า ล แฌ้ นอ อ ฌางคู ล่าง ล จอง      ม อางกี แม้ ก้ะ โพล้ง ล ชื้อ แด อ แซวคู พ้า.
40027008	ท บี่ นอ โพล้ง กุ้ ก้ะ ฌางคู ล่าง ล จอง นอ อ เม้ง ไชะ ท ซวีง ท้อง ค๊องมเนง อี้ง นอ ล้อ.
40027009	ล พ๊า แย๊ นอ เยเรมี โม ไคล้ คิ้ กแช่ แยว้ ล แฌ้ นอ อ ท ไคล้ ชิ้เทา ไฆวะ เว๊ พี่ อ ไจ้ะ เว้ เว๊       % "อ เว๊ แม้ นี่ จี้ ซ๊า ชี๊ง แทะ นอ เก โพล้ง ล แฌ้ อ ฆวี้ พี่ โพล้ง อี้งซลาเอง อืงล้าง โละ อ ซ้ะ ม เกล๊าง-อ้ะ
40027010	ฌ้อง ลี้ ฆวี้ ก้ะ โพล้ง ก้า พ้า ล แฌ้ นอ อ ฌางคู ล่าง. อ อี้ง นอ บี่ ซุ้ ดี๊ กแช่ แยว้ อางแม้เลา เอะ แย้ นอ ล้อ".
40027011	พี่ กแช่ เยซู ชี๊เทิง ลู่ง ท อ ดู ปีล้ะ อ เมะแซ พ้า นอ อ เท่อ อางจ้ะ-อ้ะ ไจ้ะ เว๊ แด      "แน้ โย้ นอ เมะ น เก โพล้ง ยู อ จ๊าวแพเดง-อ้า". กแช่ เยซู ไคล้ ช๊า-อ้ะ ไจ้ะ เว๊ แด      "น ไจ้ะ บี่ นอ".
40027012	แบ เด้าะ ท่อง แยว้ อ คู ดู ซีง ดี๊ โพล้ง เม้ง โพล้ง แซย่ ล แพ นอ ฟ่อง กแช่ เยซู นอ อ เว๊ ไคล้ ท น่าง เม้ง เอะ.
40027013	ฌ้อง ปีล้ะ โล้ เอะ กแช่ เยซู ไจ้ะ เว๊ แด      "พี่ โพล้ง ฟ่อง แน้ ตบลึ้ เม้ง โย้ นอ น ล แน่ฌ๊า แบ-อ้า".
40027014	แบ เด้าะ กแช่ เยซู ล ไคล้ ช๊า เท่อ น่าง ทีง แบ. ปีล้ะ โท๊โย๊ เว๊ เฆาะ ล้อ.
40027015	พี่ โพล้ง ยู แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ อ แค๊ นอ ท อ ดู กูแพล่ ลี้ง โพล้ง แบซุ้ ล แฌ้ ท๊อง โพล้ง ด๊าง มู๊ง อางท่าง นี่ เว๊.
40027016	ล พ๊า แย๊ นอ โพล้ง แบซุ้ โอ ล แฌ้ อ เม้ง บาร้ะบา พี่ โพล้ง ซีงแฌ๊ ลี้ง-อ้ะ.
40027017	ท่อง โพล้ง ด๊าง มู๊ง ซีง เฌ๊ โอ ซยอง เย้า นอ ปีล้ะ อางจ้ะ อ ซื๊ง เว๊ ไจ้ะ เว๊ แด      "น ซื๊ง ซีง แบ ซ้ะ เกม๊า จ กูแพล่ โพล้ง ล้อ      กูแพล่ บาร้ะบา-อ้า      กูแพล่ เยซู พี่ อ กุ้ เว๊ คริ้ ล แฌ้ นอ-อ้า".
40027018	อ ไฌ่ บี่ อี้ง ปีล้ะ ซีงแฌ๊ เว๊ เย้า พี่ โพล้ง พอง นี่ กแช่ เยซู เฌ๊ อ้ะล้าง ดี๊-อ้ะ นอ เป๊งนี่ อ ซื๊ง เว๊ ไคว๊ เว๊ โนย้ง เว๊ นอ ล้อ.
40027019	พี่ ปีล้ะ ชี๊น้าง ไคล้คว่าง ได้ะ นอ อ แม๊ เจ่ ทาง โพล้ง เกม๊า อ เฌ๊ โล้ แบ-อ้ะ ไจ้ะ เว๊      "แม้ แบ โพล้ง โต้ โพล้ง ล้อง ล แฌ้ นอ น่าง เม้ง ล ฌี้. อ ไฌ่ บี่ อี้ง มแน้ นอ จ อางมี๊งม่าง แบ-อ้ะ      ฌ้อง จ ซ้ะ ล มึ แบ น้ะ มะ ล้อ".
40027020	เมะ แยว้ อ คู ดู ซีง ดี๊ โพล้ง เม้ง โพล้ง แซย่ ล แพ นอ ดึ้ เกม๊า โพล้ง ด๊าง มู๊ง อางท่าง กูแพล่ เอะ-อ้ะ บาร้ะบา ดี๊ เกม๊า แม้ ซี๊ง กแช่ เยซู นอ ล้อ.
40027021	ท อ ดู อางจ้ะ อ ซื๊ง เว๊ ซีง ไจ้ะ เว๊      "ท คี๊ง แฌ้ อี้ง นอ น ซื๊ง แบ ซ้ะ เกม๊า จ กูแพล่ พี่ ล แฌ้ ล้อ". อ ซื๊ง เว๊ ไจ้ะ เว๊      "บาร้ะบา".
40027022	ปีล้ะ อางจ้ะ เว๊ ไจ้ะ เว๊ แด      "เมะ บี่ นอ เยซู พี่ อ กุ้ เว๊ คริ้ นอ จ ม แม้ เอะ-อ้ะ บี่ จะ เล้". อ ซื๊ง เว๊ กุ้ อ แฌ้ ไจ้ะ เว๊ แด      "เกม๊า แพล้ ทาง-อ้ะ ลู่ง เซง ป้างกิ้ อ ล้อง นอ เซ้อ".
40027023	ปีล้ะ อางจ้ะ เว๊      "แพล้ ทาง-อ้ะ แม้ ท ล้อ. อ เว๊ แม้ ไพ้ะ แบ ท เม้ง เล้". แบ เด้าะ โพล้ง ด๊าง มู๊ง ล แพ นอ กุ้ ซย้ะ เท่อ ดู เด้าะ ไจ้ะ เว๊ แด      "เกม๊า แพล้ ทาง-อ้ะ ลู่ง เซง ป้างกิ้ อ ล้อง".
40027024	ท่อง ปีล้ะ แด เว๊ เก ทาง เท่อ ล ซี แบ      โอ ที่ โพล้ง ม เติ้งทาง เติ้งล้าง ล โค๊ อู้ ล้อ      อ เว๊ แม้ นี่ ที๊ง อางซฌ้ะ ไฆวะ อ จูง ลู่ง โพล้ง ด๊าง มู๊ง นอ อ เมะแซ พ้า ฌ้อง ไจ้ะ เว๊      "ลู่ง โพล้ง ล แฌ้ อี้ง ซี๊ง อ กย้อง นอ ล แบฆ้ะ แย้ แบ. เก น ซื๊ง อ ท แม้ นอ ล้อ".
40027025	กเย่ โพล้ง ด๊าง มู๊ง ล แพ นอ โล้ เอะ-อ้ะ ไจ้ะ เว๊      "ลู่ง อ เว๊ ซี๊ง ทาง อี้ง นอ แบฆ้ะ ดี๊ เฆ้อ ดี๊ ก พู ก ลี้ง ซีง เว๊ นอ ล้อ".
40027026	ฌ้อง นอ ปีล้ะ กูแพล่ บาร้ะบา เอะ อ ซื๊ง เว๊. เมะ กแช่ เยซู นอ เกม๊า โพล้ง พลี เว๊ ท่าง เว๊ ฌ้อง ลี้ แพล้ ทาง เว๊ ลู่ง เซง ป้างกิ้ อ ล้อง นอ ล้อ.
40027027	ท่อง อ ช๊าง นอ ท อ ดู อ ซึ้พู ล แพ นอ ลี้ ม้อง กแช่ เยซู ลู่ง ท อ ดู อ เด้า พ้า       ฌ้อง กุ้ ซยอง ซึ้พู อ แฌ้แพ ด๊าง โป้ง ล แพ นอ เฌ๊ ฆ้าง โอ วะ ชวะ กแช่ เยซู.
40027028	อ ซื๊ง เว๊ ซีง เบ้าะ ล้าง ไฆวะ กแช่ เยซู อ ไช๊ อ ช้าง ดึ้ ซุ้ ทาง ก้ะ เว๊ อ ไช๊แค่ โฌ้ จีลี ล เบง
40027029	คว้าง นี่ คูคล้าง ดี๊ ท ชูง ท ได้ ฌ้อง คล้าง ทาง เอะ เว๊ อ คู ล้อง. อ ซื๊ง เว๊ แม้ นี่ เซง ล กึ้ เกม๊า กแช่ เยซู โชะ ลู่ง อ จูง ฆุ้ ล โค๊      ฌ้อง นอ ไคล้ะ ล้าง อ คาง ไคล้ ไฌ๊ซ้ะ กแช่ เยซู ไจ้ะ เว๊ แด      "โพล้ง ยู อ จ๊าวแพเดง-เอ้อ      โอ มึ ช๊อง พ้า"
40027030	ฌ้อง นอ ทูพลี้ กแช่ เยซู อ ล้อง ดี๊ แม้ นี่ เซง ล กึ้ นอ ดู เว๊ อ คู.
40027031	ท่อง อ ไคล้ ไฌ๊ซ้ะ เว๊ ฌ้อง เย้า นอ เบ้าะ ล้าง ไฆวะ เว๊ อ ไช๊แค่      ดึ้ ซุ้ ดึ้ ก้อง ทาง ไท้ เว๊ อ กแช่ อ ไช๊ อ ช้าง ล้อ. ฌ้อง อ ซื๊ง เว๊ ลี้ ม้อง ทาง ไฆวะ เว๊ ไวะ      ม ลี้ แพล้ ทาง เว๊ ลู่ง เซง ป้างกิ้ อ ล้อง นอ ล้อ.
40027032	พี่ อ ซื๊ง เว๊ ไจ ทาง ไฆวะ นอ ต้องนอง โพล้ง แคว๊ ล แฌ้ อ เม้ง ซีโมง เก โพล้ง ไซเรง      แคแน เว๊ เกม๊า อ ลี้ ยุ้ คิ้ กแช่ เยซู อ เซง ป้างกิ้.
40027033	ท่อง อ เฌ๊ ท้อง ท ล่าง ล จอง อ เม้ง โกลาโกทา      อุ้ เว๊ อ โค๊ ท คูฆีง อ ล่าง.
40027034	ซึ้พู ดึ้ โอ้ กแช่ เยซู อ ซไบ้ะ แซ ที๊ง พี่ อ เล้ ฆึ เว๊ ดี๊ ท แค ล ปี๊. ท่อง อ เว๊ ไช่ ดุ้ เว๊ ฌ้อง โอ้ เว๊ น่าง เม้ง เอะ.
40027035	ท่อง อ ช๊าง นอ อ ซื๊ง เว๊ ซีง แพล้ ทาง กแช่ เยซู ลู่ง เซง ป้างกิ้ อ ล้อง      ฌ้อง ตาง โละ อ ซ้ะ พี่ ม อางน้าง พ้ะ กแช่ เยซู อ ไช๊ อ ช้าง.
40027036	ฌ้อง นอ อ ซื๊ง เว๊ ชี๊น้าง โอ คุ้แคว่ กแช่ เยซู พี่ นอ.
40027037	โพล้ง กวิ้ ล้าง ท ไคล้ ฟ่อง เว๊ ลู่ง ไป๊ ล้อง เจ้ ทาง เว๊ ลู่ง กแช่ เยซู อ คู ด้าง ไจ้ะ เว๊      "โพล้ง ล แฌ้ อี้ง นอ เก เยซู      โพล้ง ยู อ จ๊าวแพเดง".
40027038	ซึ้พู แพล้ ทาง ก้ะ โพล้ง ตมละ เท่อ คี๊ง แฌ้ ลู่ง เซง ป้างกิ้ อ ล้อง ปะ ล้อ      ลู่ง กแช่ เยซู อ ฌ๊างไท้ะ      อ จูง จี ล แฌ้      อ จูง ฆุ้ ล แฌ้.
40027039	โพล้ง ไล่ล้อง ลู่ง เกล้ ล แพ นอ เว่งว๊าง อ คู ไคล้ ไฌ๊ซ้ะ กแช่ เยซู น้ะ มะ
40027040	ไจ้ะ เว๊      "แน้ พี่ น ม แม้ ล้างฆ่อง เว่งฮ๊าง ฌ้อง ซ๊า นี้ง น ม ไต้ ทาง ไท้ อ ซ๊าง      แม้ พ้อง พลิ้ ล้าง น ซ้ะ เซ้อ. น เมะ เก กแช่ แยว้ อ พูแคว๊ นอ ไจ ล้าง ไฆวะ เซง ป้างกิ้ อ ล้อง เซ้อ".
40027041	แยว้ อ คู ดู ดี๊ คู ซีง ซอง เท่อ เซ๊งพ้า ท้างพ้า ดี๊ โพล้ง เม้ง โพล้ง แซย่ ล แพ นอ ไคล้ ไฌ๊ซ้ะ กแช่ เยซู บี่ ซุ้ ดี๊ นอ ปะ ล้อ ไจ้ะ เว๊ แด
40027042	"อ เว๊ แม้ พ้อง พลิ้ โพล้ง อ แฌ้แพ ซี      แบ เด้าะ แม้ พ้อง พลิ้ อ กแช่ อ ซ้ะ ซี เอะ. อ เว๊ เมะ เก โพล้ง อี้งซลาเอง อ จ๊าวแพเดง เต้~ๆ นอ เกม๊า อ ไจ ล้าง ไฆวะ เซง ป้างกิ้ ล้อง ค๊องเนง อี้ง      ฌ้อง ก ม ชู่ง ม นะ-อ้ะ ล้อ.
40027043	อ เว๊ อางกี ล้าง อ ซ้ะ ดี๊ กแช่ แยว้      ไจ้ะ ล้าง อ ซ้ะ เก กแช่ แยว้ อ พูแคว๊. ก ม แคว่ ดุ้ แฆว่ เมะ กแช่ แยว้ ม แม้ช้า-อ้ะ ค๊องเนง อี้ง ชี่-อ้า".
40027044	ทึ เมะ โพล้ง ตมละ เท่อ พี่ อ แบ ท แพล้ ทาง เซง ป้างกิ้ อ ล้อง ลู่ง กแช่ เยซู อ ฌ๊างไท้ะ นอ ไคล้ ไฌ๊ซ้ะ แบ อ เว๊ ปะ ล้อ.
40027045	พี่ มื่งเทิง นอ ท ไค้ะ ล้าง เฆ้ง ค่าง ล เบง นอ ท้อง ซ๊า โมง มื่งไฆ่ ล้าง โค๊.
40027046	เมาะ ท้อง ซ๊า โมง มื่งไฆ่ ล้าง โค๊ นอ กแช่ เยซู กุ้ ซย้ะ ทาง เท่อ อ ลู่ง ซ๊อง ทาง ไจ้ะ เว๊      % "เอลี      เอลี      ลามา ซบะทานี"       อุ้ เว๊ อ โค๊ "จ กแช่ แยว้-เอ้อ      จ กแช่ แยว้-เอ้อ      แบ ท ล้อ น ไจ แด แย้".
40027047	แบ ล แฌ้~ๆ พี่ อ ชี๊เทิง เบ้า พี่ นอ ท่อง อ แน่ฌ๊า เว๊ นอ ไจ้ะ เว๊ แด      "อ เว๊ ล แฌ้ อี้ง กุ้ โม เอลียา".
40027048	ล ทีง ฆ่าง นอ โพล้ง ล แฌ้ ลู่ง อ ซื๊ง เว๊ อ แกล้ ลี้ ซยู๊ แม้ นี่ ตกู้ ซอง ล ลอง      จูง ล้าง โจ เว๊ ดี๊ ซไบ้ะ แซ ที๊ง ไช      ชิ้ ทาง เว๊ ลู่ง พ่อง ล บ้อง อ คี๊งทุ้      เยา ทาง เว๊ ม เฌา ดึ้ โอ้ กแช่ เยซู ล้อ.
40027049	แบ เด้าะ โพล้ง อ แฌ้แพ ไจ้ะ เว๊      "แม้ ได้ะ ล ฌี้. ก ม แคว่ ดุ้ แฆว่-อ้ะ เมะ เอลียา ม เฌ๊ แม้ช้า-อ้ะ ชี่-อ้า".
40027050	กแช่ เยซู กุ้ ซย้ะ เท่อ เซ๊ พ้ะดู ล พ๊า เด้าะ ฌ้อง ซี๊ง เว๊ ล้อ.
40027051	ล ทีง ฆ่าง นอ ตไก้ยะ พี่ อ กางทะ เท่อ เว่งฮ๊าง พ้า ล เบง นอ ยะ ล โค๊ ลู่ง อ คูไท้ะ ท้อง ล้าง ลู่ง อ คางไท้ะ เก ทาง ก้ะ คี๊ง กึ้ นอ ล้อ. ฌางคู ว้ะ. ไล๊ เท่พ้ะ ไฆวะ.
40027052	ท แซวคู พ้า อุ้พ้ะ ทาง อ ซ้ะ. กแช่ แยว้ อ พู อ ลี้ง ตบลึ้ แฌ้ พี่ อ ซี๊ง ไฆวะ เย้า เฌ้เทิง ม๊า ทาง ไท้
40027053	โอ แซวคู พ้า ไจ ทาง. ท่อง กแช่ เยซู เฌ้เทิง ม๊า ทาง ไท้ ฌ้อง เย้า นอ อ ซื๊ง เว๊ ซีง นึ ฆ้าง ลู่ง เว่ง ฌี้ เว่ง แอว้ เยรูซเลง พ้า. ท แม้ อ ซ้ะ บี่ อี้ง นอ โพล้ง แด แอ ฌ้อง.
40027054	ท่อง ซึ้คู ล แฌ้ ดี๊ ซึ้พู พี่ อ โอ คุ้แคว่ กแช่ เยซู ล แพ นอ แด แบ ฌางคู ว้ะ ดี๊ แด ท กุ้ อ เม้ง พี่ อ เก ทาง นอ      อ ซื๊ง เว๊ ซ้ะเม เว๊ เต้~ๆ ไจ้ะ เว๊ แด      "ล แฌ้ แย๊ อี้ง นอ เมะ แยว้ อ พูแคว๊ เต้~ๆ ล้อ".
40027055	โพล้ง มืง โอ พี่ พ นอ แอ แฌ้      โอ ช้างชื้ง แคว่ ฌูง จู้ เว๊. โพล้ง ล แพ อี้ง นอ โอ ลู่ง กาเลลี้ อ ค่าง เฌ๊ โพะ กแช่ เยซู อ ไค๊ แม้ช้า เว๊.
40027056	ลู่ง อ ซื๊ง เว๊ อ แกล้ นอ เมะ เว๊ น่าง มารียา โพล้ง ม้ะดาลา ล แฌ้      น่าง มารียา ยาเก้า ดี๊ โยซิ้ อ มู่ ล แฌ้      ดี๊ เซเบดี อ แม๊ ล แฌ้.
40027057	ท่อง อ ท้อง มื่งแฌ ล้าง ล โค๊ ซที๊ง โอ ล แฌ้ เฌ๊      อ เม้ง โยซิ้. อ เว๊ เก โพล้ง อารีมาเท      เก กแช่ เยซู อ พู อ ลี้ง ปะ.
40027058	อ เว๊ ลี้ ลู่ง ท อ ดู ปีล้ะ อ โอ      อางท่าง นี่ กแช่ เยซู อ จู ล้อ. ปีล้ะ อางแม้เลา โพล้ง เกล๊าง-อ้ะ นอ ล้อ.
40027059	โยซิ้ โชะ ล้าง ไฆวะ กแช่ เยซู อ จู      แม้ นี่ ตไก้ยะ ลู่ง อ ฌี้ ล เบง บอง เว๊.
40027060	ฌ้อง อ เว๊ ลี้ อางกี ล้าง เว๊ ลู่ง ท แซวคู พ้า อ ซ๊าง พี่ อ เก อ เว๊ แด อ เท่อ พี่ โพล้ง เคิง นี่ เว้ เว๊ ลู่ง ไล๊ พ้า. เคลิ่ง ไบ้ะ ทะ เว๊ อ พ้า คูทุ้ นอ ดี๊ โล่ง พ้ะดู ล โพลง      ฌ้อง นอ ไท้ เว๊ ไวะ.
40027061	น่าง มารียา โพล้ง ม้ะดาลา ดี๊ น่าง มารียา ล แฌ้ แด เด้าะ นอ ชี๊น้าง พี่ พ นอ ฆ้าง ดี๊ ท แซวคู อ พ้า คูทุ้ นอ ล้อ.
40027062	ท พ้าง ทาง เมะ เว๊ มื่ง ดืง เท่อ แบ้ แยว้ ล นี้ง นอ แยว้ อ คู ดู ซีง ดี๊ โพล้ง ฟารีซี ซีง ล แพ นอ ลี้ ฌู ปีล้ะ
40027063	โล้ เว๊ แด ไจ้ะ เว๊      "ท อ ดู-เอ้อ ก เว๊ แด ซีง ก นาง แบ ไท้-อ้ะ ลู่ง โพล้ง ไคล้ คีงอูง เท่อ ล แฌ้ นอ โอ ม๊า ได้ะ แค๊ อู้ นอ ไจ้ะ เว๊ แด      'ลู่ง ซี๊ง อ ล่างไค๊ ซ๊า นี้ง นอ จ ม เฌ้เทิง ม๊า ทาง ไท้'.
40027064	ท บี่ นอ เกม๊า น อางแม้เลา โพล้ง ลี้ โอ คุ้ ท แซวคู พ้า นอ เมะ ฌี้ ท้อง อ ชิ้ทาง มื่ง ซ๊า นี้ง ล นี้ง นอ. แบ ซีง ลู่ง อ พู อ ลี้ง ซีง ล แพ นอ ม ลี้ อางฌูง นี่ เว๊ อ จู      ฌ้อง ไจ โล้ ก้ะ เอะ โพล้ง กแช่ เยซู ม๊า ทาง ไท้ ลี่ง. ท ไคล้ คีงอูง เท่อ ล พ๊า แย๊ อี้ง นอ ม ดู นี่ อ วี่งคู ล พ๊า ได้ะ นอ ล้อ".
40027065	ปีล้ะ โล้ เอะ-อ้ะ ไจ้ะ เว๊      "แม้ นี่ ซึ้พู ล แพ นอ เกม๊า อ ลี้ โอ คุ้ ท แซวคู พ้า นอ เมะ ฌี้ ท๊อง น ม แม้ ซี นอ ล้อ".
40027066	อ ซื๊ง เว๊ ซีง ไท้ เกม๊า โพล้ง คุ้แคว่ ท แซวคู พ้า เมะ ฌี้ ดี๊ แม้ไน เท่อ ลู่ง โล่ง ล้อง นอ ล้อ.
40028001	พี่ มื่ง ดืง เท่อ แบ้ แยว้ ล นี้ง พ้อง ไฆวะ เย้า นอ ฌ้อง ท พ้าง ทาง ลู่ง ว้างไตะ ล นี้ง      น่าง มารียา โพล้ง ม้ะดาลา ดี๊ น่าง มารียา ล แฌ้ แด เด้าะ นอ เฌ๊ แคว่ ท แซวคู พ้า.
40028002	ล ทีง ฆ่าง นอ ฌางคู ว้ะ พ้ะดู. กแช่ แยว้ อ มุ้คู พู ล แฌ้ โอ ลู่ง มุ้คู เฌ๊ ล้าง เคลิ่ง ไฆวะ โล่ง ลู่ง ท แซวคู พ้า ฌ้อง ชี๊น้าง โอ เว๊ อ คู.
40028003	ท มุ้คู พู ล แฌ้ นอ อ มยู๊ แม้ อ ซ้ะ พ้าง แบ ด้อง ล๊าง พล้ะ เท่อ. อ ไช๊แค่ แอว้ ด้อง เบ้ ไบล้ะ.
40028004	โพล้ง พี่ อ โอ คุ้ เท่อ ล แพ นอ ซ้ะเม ท มุ้คู พู ล แฌ้ นอ      ว้ะโทะ โย๊ เฆาะ      แม้ อ ซ้ะ แบ ด้อง โพล้ง ซี๊ง นอ ล้อ.
40028005	ท มุ้คู พู ล แฌ้ นอ ไจ้ะ เอะ โพล้ง มืง ล แพ นอ ไจ้ะ เว๊ แด      "ซ้ะเม ล ฌี้. จ ซีงแฌ๊ เย้า น ซื๊ง อางฆื๊ง กแช่ เยซู พี่ อ แบ ท แพล้ ทาง-อ้ะ เซง ป้างกิ้ อ ล้อง.
40028006	อ เว๊ ล โอ พี่ อี้ง ล้า แบ      ม๊า ทาง ไท้ เย้า บี่ ซุ้ อ กแช่ โล้ เว้ เว๊ นอ. เฌ๊ แคว่ ลู่ง อ ล่าง เซ้อ.
40028007	ฌ้อง นอ ปชื่ง ไท้ โล้ เอะ อ พู อ ลี้ง นอ ไจ้ะ-อ้ะ      'กแช่ เยซู ม๊า ทาง ไท้ ลี่ง. อ เว๊ ม ลี้ วี่ง น ซื๊ง ลู่ง กาเลลี้ อ ค่าง พ้า. น ซื๊ง ม แด แบ เว๊ พี่ นอ ล้อ'. อ อี้ง นอ จ โล้ เอะ น ซื๊ง เย้า".
40028008	โพล้ง มืง ล แพ นอ ปชื่ง ไจ แด ไฆวะ ท แซวคู พ้า      ซ้ะเม เว๊ ดี๊ ซ้ะอวีง ซ้ะโทะ เว๊ พ้ะดู. อ ซื๊ง เว๊ ไท้ ซยู๊ โล้ เอะ กแช่ เยซู อ พู อ ลี้ง.
40028009	ล ทีง ฆ่าง นอ กแช่ เยซู เฌ๊ ต้องนอง-อ้ะ ไจ้ะ เอะ เว๊      "โอ มึ ช๊อง พ้า". กมืง ล แพ นอ เฌ๊ ฆ้าง พอง ฌ๊อง เว๊ อ คาง      โบง ทาง แบ้ ทาง เว๊ นอ ล้อ.
40028010	กแช่ เยซู ไจ้ะ เอะ-อ้ะ      "ซ้ะเม ล ฌี้. ไท้ โล้ เอะ จ พื่ง จ วี่ เกม๊า อ ลี้ ลู่ง กาเลลี้      ม แด แย้ พี่ พ นอ". %
40028011	พี่ กมืง คี๊ง แฌ้ ไท้ นอ ซึ้พู พี่ อ โอ คุ้ ท แซวคู พ้า แบ ล แฌ้~ๆ นอ ไท้ ลู่ง เว่ง พ้า      โล้ เอะ แยว้ อ คู ดู ซีง ท กุ้ อ เม้ง พี่ เก ทาง อ ซ้ะ ล แพ นอ.
40028012	ท่อง แยว้ อ คู ดู ซีง เฌ๊ โอ ซยอง ก้างแก้ โละ อ ซ้ะ ดี๊ โพล้ง เม้ง โพล้ง แซย่ ฌ้อง เย้า นอ เกล๊าง เอะ ซึ้พู ล แพ นอ อ จี้ แอ ฌ้อง
40028013	ดี๊ อางแม้เลา เว๊ ไจ้ะ เว๊      "น ซื๊ง โล้ โพล้ง บี่ อี้ง ไจ้ะ-อ้ะ      'อ พู อ ลี้ง ซีง เฌ๊ อางฌูง นี่ เว๊ อ จู ลู่ง มแน้ แค๊ พี่ ก มี๊ง อ ล่างไค๊'.
40028014	เมะ ลู่ง ท้อง ท อ ดู อ แน่ นอ เฆ้อ ก ม โล้ เอะ-อ้ะ. น ซื๊ง นอ แบคู่ เท่อ ล ฌี้".
40028015	ท่อง ซึ้พู ล แพ นอ นี่ แบ จี้ เย้า นอ แม้ เว๊ บี่ ซุ้ ดี๊ ท อางแม้เลา-อ้ะ นอ ล้อ. ท อ ไฌ่ อี้ง นอ แซ้ แบ ลู่ง กเย่ โพล้ง ยู อ แกล้ ท้อง ค๊องมเนง อี้ง นอ ล้อ.
40028016	อ พู อ ลี้ง ชี๊ง ล แฌ้ นอ ลี้ ลู่ง กาเลลี้ อ ค่าง ท้อง ลู่ง ท ลู่ง ล จอง พี่ กแช่ เยซู โล้ แบ เว๊.
40028017	ท่อง อ แด กแช่ เยซู นอ โบง ทาง แบ้ ทาง เว๊. แบ เด้าะ แบ ล แฌ้~ๆ นอ นะ เว๊ ล เอ เก ได้ะ แบ.
40028018	กแช่ เยซู ลี้ ฆ้าง เบ้า-อ้ะ ฌ้อง ไจ้ะ เอะ เว๊      "ท อ ดู้ง อ ยาง กุ้ อ เม้ง ลู่ง ท มุ้คู ฌี้      ลู่ง ฌางคู โคล๊ง คู ฌี้      กแช่ แยว้ อางกี ล้าง เอะ แย้ เย้า.
40028019	ท บี่ นอ น ซื๊ง ซีง ลี้ เกม๊า โพล้ง กุ้ ชื้อ กุ้ ชะ เก จ พู จ ลี้ง ดี๊ เกม๊า อ จูง ที๊ง ลู่ง แพ่ แยว้ อ เม้ง      อ พูแคว๊ อ เม้ง      ดี๊ วีง ฌี้ แล้ แอว้ อ เม้ง.
40028020	ซอง-อ้ะ เกม๊า อ แม้ โพะ อ ไค๊ กุ้ อ เม้ง พี่ จ อางแม้เลา เอะ น ซื๊ง. ฌ้อง จ ม โอ ดี๊ น ซื๊ง ซีง ครึ~ๆ ท้อง ท อ มื่ง อ แค๊ ม ทึ โคะ นอ ล้อ".
41001001	ท อางโล๊ไท้ ท ฌี้ อ ไฌ่ แบฆ้ะ ดี๊ กแช่ แยว้ อ พูแคว๊ กแช่ เยซู คริ้ อ ไฌะ อ ไฌ่ อ ดีง อ ด้อง ลู่ง ท คางไท้ะ คางพ๊าง นอ แม้ อ ซ้ะ บี่ อี้ง.
41001002	โม ไคลิ้ คิ้ กแช่ แยว้ ล แฌ้ อ เม้ง อี้งซายา กวิ้ ล้าง เว้ เว๊ ลู่ง อ ไยะ อ เช้ บี่ อี้ง "กแช่ แยว้ ไจ้ะ เว๊ แด      'จ ม โซ๊ง ล้าง วี่ง จ เพล่ ล แฌ้ พี่ ม แด้ เว้ เอะ น เกล้'.
41001003	โพล้ง โอ ลู่ง แพะคู ตเค แกล้ ล แฌ้ อ ลู่ง ซ๊อง ทาง ซ๊อง ล้าง ไจ้ะ เว๊ แด 'แด้ เว้ เอะ กแช่ ดู อ เกล้ เกล้ ไก นอ แม้ ล้อง โย๊-อ้ะ ไช้ะ' ".
41001004	โยฮาง โอ แพะคู ตเค แกล้ แม้ เอะ โพล้ง อ ไฌ่ จูง ที๊ง      โล้ ล้าง ละ ล้าง เท่อ เกม๊า โพล้ง เปลง ไท้ ซ้ะ อ ซ๊าง ดี๊ แม้ ท ไฌ่ จูง ที๊ง      บี่ ซุ้ กแช่ แยว้ ล ทื๊ง นี่ นะ นี่ อ ท เด้บ้ะ แบ.
41001005	กเย่ โพล้ง ลู่ง ยูเด้ง อ ค่าง พ้า ดี๊ โพล้ง ลู่ง เว่ง พ้ะดู เยรูซเลง พ้า ลี้ โอ โยฮาง เลา ปะ      โล้ ล้าง อ ท เด้บ้ะ      ฌ้อง โยฮาง แม้ เอะ อ ไฌ่ จูง ที๊ง ลู่ง มี่โจเด้ง กล้อง.
41001006	โยฮาง แม้ อ ไช๊ อ ช้าง ดี๊ เอ้า อ ชอง      แม้ อ ย่างเด้ง พลี้ง ดี๊ ตไพ้ะ      อาง แบ ทวี่ ดี๊ นี๊จ้าง กวี้จ้าง.
41001007	อ เว๊ โล้ ล้าง ละ ล้าง เท่อ ไจ้ะ เว๊ แด      "โพล้ง เฌ๊ ลู่ง จ ล่างไค๊ ล แฌ้ อ ดู้ง อ ยาง โอ แอ นี่ แย้ ได้ะ. ทึ เมะ อ คางไพ้ะ พลี้ง ฌี้      จ ซย๊อง ล้าง จ ซ้ะ แกว ล้าง เอะ-อ้ะ ล เกิ้ง แบ.
41001008	ยี๊ แด นอ จ เกม๊า น ซื๊ง จูง ล้าง ซ้ะ ลู่ง ที๊ง แกล้. เมะ~ๆ อ เว๊ แด นอ ม จูง ล้าง น ซื๊ง ดี๊ วีง ฌี้ แล้ แอว้".
41001009	ล ว๊าง แย๊ นอ กแช่ เยซู ไจ ทาง แด อ เฌง นาซาริ้ พี่ อ โอ กาเลลี้ อ ค่าง พ้า      เฌ๊ โอ โยฮาง. โยฮาง แม้ เอะ อ ไฌ่ จูง ที๊ง ลู่ง มี่โจเด้ง อ กล้อง.
41001010	พี่ อ เว๊ ไจ ทาง แด ไฆวะ ที๊ง พ้า นอ แด แบ มุ้คู อุ้พ้ะ ทาง อ ซ้ะ. วีง ฌี้ แล้ แอว้ นอ เฌ๊ แบ ด้อง ทูลี่ง ล เบง ช่อง ล้าง ลู่ง กแช่ เยซู อ ล้อง
41001011	ฌ้อง ท อ ลู่ง โอ ลู่ง มุ้คู ซ๊อง ล้าง ไจ้ะ เว๊ แด      "แน้ โย้ เมะ จ พูแคว๊ ลู่ง จ เอ-อ้ะ ฌี้ ทึ. จ เฆว๊ จ ซ้ะ ดี๊ แน้ ดู มะ ล้อ".
41001012	ท่อง อ ช๊าง นอ วีง ฌี้ แล้ แอว้ ดึ้ เกม๊า กแช่ เยซู ลี้ โอ ลู่ง แพะคู ตเค แกล้ ล้อ
41001013	โอ เว๊ พี่ นอ นี่ อ ซ๊าง ลี่ง ชี๊ง      แบ ม้างโค้ไล่ อ ท เฌา โก้ไละ นี่-อ้ะ. กแช่ เยซู โอ เว๊ ดี๊ ท พูแฆ่ เม้ง. ท มุ้คู พู ซีง เฌ๊ ล้าง แม้ช้า อางช้า เว๊ ล้อ.
41001014	โยฮาง แบซุ้ อ ล่างไค๊ นอ กแช่ เยซู ไท้ ทาง ไท้ ลู่ง กาเลลี้ อ ค่าง พ้า      ไท้ อางโล๊ไท้ ท ฌี้ อ ไฌ่ แบฆ้ะ ดี๊ กแช่ แยว้
41001015	ไจ้ะ เว๊ บี่ อี้ง      "ท้อง อ ช๊า อ โท่ เย้า      กแช่ แยว้ อ มื่ง อ บ้าง เฌ๊ เบ้า ทาง ม ท้อง เย้า. เปลง ไท้ น ซื๊ง ซ้ะ อ ซ๊าง      ชู่ง ไท้ นะ ไท้ ท ฌี้ อ ไฌ่ นอ ไช้ะ".
41001016	พี่ กแช่ เยซู ลี้ ไจ ปางเล กาเลลี้ อ พ้าไท้ะ นอ แด แบ โพล้ง ด๊างพื่งวี่ คี๊ง แฌ้ อ เม้ง ซีโมง ดี๊ อางตรู ไควะ ซยะ ลู่ง ปางเล พ้า. อ ซื๊ง เว๊ ซีง เก โพล้ง แม้ อาง แยพู.
41001017	กแช่ เยซู กุ้ นี่ โพล้ง คี๊ง แฌ้ นอ ไจ้ะ เว๊      "เฌ๊ โพะ ก้ะ จ ไค๊ แด เทา. จ ม เกม๊า น ซื๊ง อางฆื๊ง นี่ โพล้ง บี่ ซุ้ อางฆื๊ง แยพู นอ ล้อ".
41001018	ล ทีง ฆ่าง นอ อ ซื๊ง เว๊ ซีง คี๊ง แฌ้ คลุ้ ล้าง ไฆวะ อ ซยะ ลี้ โพะ ก้ะ เว๊ อ ไค๊ ไวะ.
41001019	อ เว๊ แด ลี้ พ้อง ไฆวะ พี่ นอ ล ปี๊ เด้าะ      แด ก้ะ ม้าง เซเบดี อ พูแคว๊ เมะ เว๊ ยาเก้า ดี๊ โยฮาง. ด๊างพื่งวี่ คี๊ง แฌ้ นอ โอ ลู่ง คลี๊ง พ้า      ช้ะ ฌี้ ไท้ อ ซยะ.
41001020	ล ทีง ฆ่าง นอ กแช่ เยซู กุ้ นี่ อ ซื๊ง เว๊ ซีง คี๊ง แฌ้. อ ซื๊ง เว๊ ซีง คี๊ง แฌ้ นอ ไจ แด ไฆวะ อ แพ่ ลี้ โพะ ทาง ก้ะ กแช่ เยซู อ ไค๊ ไวะ. อ แพ่ เซเบดี โอ ก้ะ ลู่ง คลี๊ง พ้า ดี๊ โพล้ง แม้เล้ง เท่อ ล แพ นอ ล้อ.
41001021	ท่อง อ ช๊าง กแช่ เยซู ดี๊ อ พู อ ลี้ง ลี้ นึ เว๊ ลู่ง เฌง คาฟานาโอง พ้า. พี่ อ ท้อง มื่ง ดืง เท่อ แบ้ แยว้ ล นี้ง นอ กแช่ เยซู ลี้ ทาง ท แพโซง อ ล่าง พ้า      ซอง เท่อ ซ๊าง เท่อ.
41001022	โพล้ง ล มู๊ง นอ ล้ะ เซิง ล้ะ ซ้ะ ดี๊ อ ท ซอง ท ซ๊าง      อ ไฌ่ บี่ โย้ อ เว๊ ซอง เท่อ ดี๊ อ ดู้ง อ ยาง      ล บี่ ซุ้ คู ซอง เท่อ เซ๊งพ้า ท้างพ้า ล แพ นอ ซอง เว๊ แบ.
41001023	ล พ๊า ฆ่าง โพล้ง แคว๊ ล แฌ้ พี่ ท มื้งแฆ่ ทาง อ ล้อง นอ โอ ลู่ง ท แพโซง อ ล่าง พ้า      กุ้ ซย้ะ ทาง เท่อ
41001024	ไจ้ะ เว๊ แด      "เยซู โพล้ง นาซาริ้-เอ้อ      แบ เล้ น เฌ๊ อางฆื๊ง นี่ เท่อ ดี๊ เฆ้อ. น เฌ๊ แม้ เฌ๊ฌ้อง เฆ้อ โบ่. จ ซีงแฌ๊ น เก โพล้ง เล้      น เก โพล้ง ฌี้ โพล้ง แอว้ ล แฌ้ พี่ กแช่ แยว้ โซ๊ง ล้าง เว๊".
41001025	กแช่ เยซู ไจ้ะ-อ้ะ      "เซ๊ ล้า ล ฌี้. ไจ ทาง ไฆวะ-อ้ะ เซ้อ".
41001026	ท มื้งแฆ่ นอ ทู ตรื้ง ทาง อ ซ้ะ ลู่ง โพล้ง ล แฌ้ นอ อ ล้อง      กุ้ ซย้ะ ทาง เท่อ พ้ะดู      ฌ้อง ไจ ทาง ไฆวะ เว๊ อ ล้อง ไวะ.
41001027	โพล้ง ล มู๊ง นอ ล้ะ เซิง ล้ะ ซ้ะ น้ะ มะ      อางจ้ะ โละ อ ซ้ะ ไจ้ะ เว๊      "อ อี้ง เมะ ท เล้      ม เก ท ซอง ท ซ๊าง อ ซ๊าง ล้อ. ล แฌ้ อี้ง อางแม้เลา ท มื้งแฆ่ ดี๊ อ ดู้ง อ ยาง      ท มื้งแฆ่ ชู่ง อ ลู่ง      ฌ้อง อ เท่อ ไจ ทาง ไวะ".
41001028	ท่อง อ ช๊าง นอ กแช่ เยซู อ เม้ง ลื้อ แซ ท้อง เฆ้ง กาเลลี้ อ ค่าง พ้า กุ้ จอง กุ้ ไจ้ นอ ล้อ.
41001029	ท่อง อ ช๊าง นอ กแช่ เยซู ดี๊ อ พู อ ลี้ง ไจ ทาง ท แพโซง อ ล่าง ลี้ ไวะ      นึ ฆ้าง ลู่ง ซีโมง ดี๊ อางตรู อ เด้า พ้า. ยาเก้า ดี๊ โยฮาง ลี้ ดี๊-อ้ะ ปะ.
41001030	พี่ กแช่ เยซู ลี้ ท้อง นอ โพล้ง โล้ แบ-อ้ะ ลู่ง ซีโมง อ มื้งแซย่ มืง ชู่งโฌะ.
41001031	อ เว๊ แด ลี้ ฆ้าง แคว่ เว๊      พอง เว๊ อ จูง บุ้ เฌ้เทิง ทาง เว๊      ฌ้อง อ ท ชู่งโฌะ แบล ซวะ. ท่อง อ ช๊าง กมืง นอ ลื่ง อาง ลื่ง โอ้ อ ซื๊ง เว๊ ซีง ล้อ.
41001032	ลู่ง มื่งแฌ ล้าง ล โค๊ ท เบ้า ม ไค้ะ เย้า นอ กเย่ โพล้ง ล เก ล โก้ แบ ดี๊ โพล้ง พี่ ท มื้งแฆ่ ทาง อ ล้อง ล แพ นอ      โพล้ง เฌ๊ โชะ โซ๊ง-อ้ะ ลู่ง กแช่ เยซู อ โอ.
41001033	โพล้ง ด๊าง เฌง ด๊าง ฆ๊าง เฌ๊ โอ ซยอง แอ ฌ้อง      ฆวี้ ทะ เด้า อ เมะแซ พ้า.
41001034	โพล้ง ล เก ล โก้ แบ แอ แฌ้ โอ ดี๊ ท เจ้า ท แช๊ ตบลึ้ เม้ง. อ เว๊ แม้ แบล ไท้ เว๊ ล้อ. โพล้ง พี่ ท มื้งแฆ่ ทาง อ ล้อง ล แพ นอ อ เว๊ โฌ๊ ไจ ทาง ไฆวะ เอะ เว๊ ไวะ. กแช่ เยซู เมะ โพล้ง เล้ นอ ท มื้งแฆ่ ซีงแฌ๊ เว๊ เย้า. ท บี่ นอ ล เกม๊า ท มื้งแฆ่ ไคล้ เท่อ แบ ล้อ.
41001035	ลู่ง โฌ้ ล โค๊ เมาะ ซแกว มื่ง นอ กแช่ เยซู เฌ้เทิง ไจ ทาง แด อ เฌง      ลี้ ลู่ง ท ยื่งเย้ง พ้า      ชูแพ เท่อ พี่ นอ.
41001036	ท่อง อ ช๊าง ซีโมง ดี๊ อ ซกุ้ ล แพ นอ ลี้ ช่อง-อ้ะ.
41001037	ท่อง~อ~แด เว๊ ฌ้อง อ ซื๊ง เว๊ ซีง โล้ แบ-อ้ะ ไจ้ะ เว๊      "โพล้ง อางฆื๊ง แน้ กุ้ อ  แฌ้ ล้อ".
41001038	อ เว๊ แด ไจ้ะ ช๊า อ ซื๊ง เว๊ ซีง      "ก แบ ลี้ ลู่ง แย๊ ได้ะ      ลู่ง เฌง อ เบ้า อ เท่ง แบ~ๆ. จ แบ ลี้ โล้ ล้าง ละ ล้าง เท่อ ลู่ง อู้ ปะ ล้อ. อ กย้อง นอ จ เฌ๊ ลู่ง อี้ง ล้อ".
41001039	ท บี่ นอ อ เว๊ แด ไจ เฆ้ง กาเลลี้ อ ค่าง พ้า      ลี้ โล้ ล้าง ละ ล้าง เท่อ ลู่ง ท แพโซง อ ล่าง พ้า ล จอง~ๆ      ดี๊ โฌ๊ ไจ ทาง ไฆวะ ท มื้งแฆ่ พี่ อ ทาง โพล้ง อ ล้อง ล แพ นอ ล้อ.
41001040	โพล้ง แบ คีงเตา ล แฌ้ เฌ๊ โอ กแช่ เยซู      ไคล้ะ ล้าง อ คาง อวีงซ้ะชู้ เว๊ ไจ้ะ เว๊ แด      "น เมะ แบ ซ้ะ แม้ เช๊ง แย้ นอ น แม้ ซี ล้อ".
41001041	กแช่ เยซู ย๊างเซิง ย๊างซ้ะ เว๊      เยา ฆ้าง อ จูง ทุ้ แบ-อ้ะ ฌ้อง ไจ้ะ เว๊ แด      "แบ ซ้ะ เว๊ เซ้อ      แบล แด เทา".
41001042	ล ทีง ฆ่าง นอ อ คีงเตา แบล ซวะ เลา เกล้งเน้ง เฆาะ.
41001043	กแช่ เยซู เกม๊า อ ไท้~ๆ ไวะ      ดี๊ โล้ เว๊ เมาน่าง ไจ้ะ เว๊ แด
41001044	"โล้ เอะ โพล้ง น่าง แฌ้ ล ฌี้      แบ เด้าะ ลี้ ฌู แยว้ อ คู อู้ เกม๊า อ กว้ะ แคว่ แน้      ฌ้อง เทว๊ ท โบง ท แบ้ พี่ โมเซ อางแม้เลา เว้ เว๊ ลู่ง คีงเตา แบล ไท้ อ ฌ่าง ล แพ นอ      บี่ ซุ้ เก ท แม้ไน เอะ โพล้ง กุ้ อ แฌ้ พี่ น แบล เย้า".
41001045	แบ เด้าะ อ เว๊ ไท้ อางโล๊ไท้ ทาง เอะ โพล้ง อ เท่อ ทึ~ๆ ล้อ      แซ้ แบ โพล้ง พี่ โค๊ พี่ เล้ อ แน่. ลู่ง ไค๊ นอ กแช่ เยซู ลี้ นึ ฆ้าง โพล้ง อ เฌง ล เบิง ล้า แบ      ไจ ทาง โอ ลู่ง เฌง ฆ้อง. โพล้ง พี่ โค๊ พี่ เล้ กุ้ จอง กุ้ ไจ้ ลี้ โอ กแช่ เยซู อึ~ๆ ล้อ.
41002001	พ้อง ไฆวะ แอ นี้ง นอ กแช่ เยซู เฌ๊ ไท้ โอ ไท้ ลู่ง เฌง คาฟานาโอง พ้า. แซ้ แบ โพล้ง พี่ โค๊ พี่ เล้ อ แน่ ลู่ง อ เว๊ โอ เฌง ล้อ.
41002002	โพล้ง เฌ๊ โอ โย๊-อ้ะ อึ~ๆ      เด้า พ้า ฆวี้ ทะ      เกล้ ป้ะตู๊ง ฆวี้ ทะ      ท้อง อ ล่าง โปล้ ล โอ ล้า แบ. กแช่ เยซู โล้ ล้าง ละ ล้าง เอะ อ เท่อ.
41002003	โพล้ง ลี่ง แฌ้ เฌ๊ ยุ้ โพล้ง ซี๊ง ล ไก้ ม๊า ล ไก้ ล แฌ้ ลู่ง กแช่ เยซู อ โอ.
41002004	โพล้ง โอ ฆวี้ ทะ. ท บี่ นอ อ ซื๊ง เว๊ ซีง ชวี๊งไพละ อ ซ้ะ โชะ ฆ้าง โพล้ง ซี๊ง ล ไก้ ม๊า ล ไก้ ล แฌ้ นอ ล ซี แบ. ท่อง อ ช๊าง อ ซื๊ง เว๊ ซีง อุ้พ้ะ พล๊อง เด้า คู ฆ้าง ดี๊ กแช่ เยซู อ คู ด้าง      ฌ้อง เช้ ล้าง โพล้ง ซี๊ง ล ไก้ ม๊า ล ไก้ มี๊งน้าง อ เชา พ้า ล แฌ้ นอ เฆาะ.
41002005	ลู่ง กแช่ เยซู แด แบ อ ซื๊ง เว๊ ซีง อ ท ชู่ง ท นะ นอ อ เว๊ โล้ เอะ โพล้ง ซี๊ง ล ไก้ ม๊า ล ไก้ ล แฌ้ นอ ไจ้ะ เว๊      "แคว๊ โจ้ -เอ้อ น ท เด้บ้ะ นอ แบ ท แม้ ไฆวะ-อ้ะ เย้า".
41002006	คู ซีง ซอง เท่อ เซ๊งพ้า ท้างพ้า ชี๊น้าง คุ้ช๊องแน เท่อ โอ พี่ นอ ล น้าง~ๆ ปะ. อ ซื๊ง เว๊ ซีง ช๊องมอง เว๊ อ ซ้ะ พ้า
41002007	"เอ๊      แบ ท เล้ อ เว๊ ไคล้ เท่อ บี่ อี้ง      เมะ ท ไคล้ ดึ้เดว ทื่งแช้ กแช่ แยว้ เม้อ. โพล้ง แม้ ไฆวะ โพล้ง อ ท เด้บ้ะ ล ซี น่าง แฌ้ แบ      ซี ที่ กแช่ แยว้ ล แฌ้ ล้อ".
41002008	อ ซื๊ง เว๊ ซีง ช๊องมอง ท เม้ง เล้ อ ซ้ะ พ้า นอ กแช่ เยซู ซีงแฌ๊ เว๊ เฆาะ      ไจ้ะ เอะ อ ซื๊ง เว๊ ซีง      "แบ ท เล้ น ซื๊ง ช๊องมอง เท่อ น ซ้ะ พ้า บี่ นอ.
41002009	พี่ ม โล้ แบ โพล้ง ซี๊ง ล ไก้ ม๊า ล ไก้ ล แฌ้ นอ 'น ท เด้บ้ะ แบ ท แม้ ไฆวะ เลา ปะ เย้า'      ดี๊ โล้ แบ อ เว๊ 'เฌ้เทิง โชะ ทาง ดี๊ น เชา ไจ แด เทา'      ท ไคล้ คี๊ง ทีง อี้ง พี่ ล ทีง เล้ ม โย๊.
41002010	บี่ ซุ้ น ซื๊ง ม ซีงแฌ๊ โย๊-อ้ะ โพล้ง ฌางคู พู โอ ดี๊ อ ดู้ง อ ยาง พี่ ม แม้ พ้อง พลิ้ ไฆวะ ท เด้บ้ะ ซี ลู่ง ฌางคู โคล๊ง คู โย้"      อ เว๊ แด โล้ แบ โพล้ง ซี๊ง ล ไก้ ม๊า ล ไก้ ล แฌ้ นอ ไจ้ะ เว๊
41002011	"จ โล้ แบ แน้ เฌ้เทิง ทาง      โชะ ทาง น เชา ไท้ น เด้า แด เทา".
41002012	ล ทีง ฆ่าง อ เว๊ แด เฌ้เทิง ทาง ลู่ง กเย่ โพล้ง อ เมะแซ พ้า      โชะ ทาง ดี๊ อ เชา ไท้ ไวะ. โพล้ง กุ้ อ แฌ้ โท๊โย๊ เว๊ เฆาะ      ไจ้ะ บลึ้ อางปฆ้า ทาง กแช่ แยว้ ไจ้ะ เว๊ แด      "ล๊า เต้ ล้อ      ท บี่ อี้ง ซีง ก ล แด น่าง ชุ้ ชี่-เอ้อ".
41002013	กแช่ เยซู ไจ ทาง ไฆวะ พี่ นอ ไท้~ๆ ลู่ง ปางเล กาเลลี้ อ พ้าไท้ะ ล พ๊า เด้าะ. โพล้ง เฌ๊ โอ-อ้ะ อึ~ๆ. อ เว๊ ซอง เอะ โพล้ง อ เท่อ.
41002014	ซอง เท่อ ซ๊าง เท่อ ฌ้อง อ เว๊ แด ลี้ ลู่ง แย๊      แด แบ ก้ะ โพล้ง กิ้ นี่ ท อ ค๊อง ล แฌ้ อ เม้ง เลวี เก อาฟีโย อ พู      ชี๊น้าง ลู่ง ท กิ้ นี่ ท อ ค๊อง อ ล่าง. กแช่ เยซู โล้ แบ-อ้ะ      "เฌ๊ โพะ จ ไค๊ ไช้ะ". เลวี ชี๊เทิง ทาง ลี้ โพะ ก้ะ เว๊ อ ไค๊ ไวะ.
41002015	ลู่ง ไค๊ นอ กแช่ เยซู อาง ซกุ้ มี้ ลู่ง เลวี อ เด้า. โพล้ง กิ้ นี่ ท อ ค๊อง ดี๊ โพล้ง ท เด้บ้ะ แอ แฌ้ ล มู๊ง นอ อาง ซกุ้ มี้ ดี๊ กแช่ เยซู ดี๊ อ พู อ ลี้ง ซีง      อ ไฌ่ บี่ อี้ง โพล้ง โพะ กแช่ เยซู อ ไค๊ แอ มะ.
41002016	คู ซีง ซอง เท่อ เซ๊งพ้า ท้างพ้า พี่ อ เก โพล้ง ฟารีซี ล มู๊ง นอ      ท่อง อ แด แบ กแช่ เยซู อาง ซกุ้ มี้ ดี๊ โพล้ง ท เด้บ้ะ ดี๊ โพล้ง กิ้ นี่ ท อ ค๊อง ล แพ นอ ไจ้ะ เอะ กแช่ เยซู อ พู อ ลี้ง ซีง บี่ อี้ง      "แบ ท เล้ น คู อาง ซกุ้ มี้ ดี๊ โพล้ง กิ้ นี่ ท อ ค๊อง ดี๊ โพล้ง ท เด้บ้ะ นอ".
41002017	ท่อง กแช่ เยซู แน่ฌ๊า โย๊ เว๊ นอ ไจ้ะ เอะ อ ซื๊ง เว๊ ซีง      "โพล้ง โอ มึ~ๆ ล แพ นอ ล แบ ซ้ะ โม๊ แบ      แบ เด้าะ เมะ โพล้ง ล เก ล โก้ แบ แบ ซ้ะ เว๊ ล้อ. ล เมะ จ เฌ๊ กุ้ นี่ โพล้ง ลู่ง อ ฌี้ อ แอว้ เย้า ล แพ นอ แบ      แบ เด้าะ จ เฌ๊ กุ้ นี่ โพล้ง ลือ เท่อ แจว เท่อ ล แพ นอ ล้อ".
41002018	ล พ๊า แย๊ นอ โยฮาง พี่ อ แม้ ท ไฌ่ จูง ที๊ง ล แฌ้ นอ อ พู อ ลี้ง ซีง ดี๊ โพล้ง ฟารีซี ซีง โก้ง อาง มี้. โพล้ง แบ ล น้าง~ๆ เฌ๊ อางจ้ะ กแช่ เยซู ไจ้ะ เว๊      "โยฮาง อ พู อ ลี้ง ซีง ดี๊ โพล้ง ฟารีซี ล มู๊ง นอ โก้ง อาง มี้      แบ เด้าะ น พู น ลี้ง ซีง ล แพ นอ ล แม้ บี่ นอ แบ".
41002019	กแช่ เยซู ไคล้ ช๊า เว๊ แด      "เม้ากแช่ แคว๊ อ ฌุ้พาง ซีง โก้ง อาง มี้ พี่ อ โอ ซกุ้ ดี๊ อ ซื๊ง เว๊ อ แค๊ นอ โบ่. เมะ โอ ซกุ้ เม้ากแช่ แคว๊ นอ ล โก้ง อาง มี้ แบ      ม อาง เว๊ แด กึ้~ๆ ล้อ.
41002020	แบ เด้าะ ม โอ ล นี้ง พี่ เม้ากแช่ แคว๊ ม แบ ท ทึ้พ้ะ ไฆวะ ดี๊ อ ฌุ้พาง. ล นี้ง แย๊ นอ อ ซื๊ง เว๊ ซีง ม โก้ง อาง มี้ นอ ล้อ.
41002021	โพล้ง ล โอ น่าง แฌ้ แบ พี่ ม แม้ นี่ ตไก้ยะ อ ซ๊าง ช้ะด้ะ ก้ะ ไช๊แค่ ล่างลี้ง ล้อง. เมะ ช้ะด้ะ เว๊ ดี๊ อ ซ๊าง นอ อ เท่อ ม ไซว้ะ ดี๊ ม ยะ เล่ ทาง ไช๊แค่ ล่างลี้ง น้ะ เด้าะ.
41002022	โพล้ง ล โอ น่าง แฌ้ แบ ม แม้ นี่ ซไบ้ะ แซ ที๊ง อ ซ๊าง ควี้ง ล้าง ลู่ง โทง ตไพ้ะ อ ล่างลี้ง พ้า. เมะ แม้ บี่ นอ ซไบ้ะ แซ ที๊ง ม ซเด้าะ ทาง      ม แม้ เทะพ้ะ โทง ตไพ้ะ      ซไบ้ะ แซ ที๊ง ดี๊ อ โทง นอ ม เฌ๊ฌ้อง เลา ปะ ล้อ. แบ ควี้ง ล้าง ซไบ้ะ แซ ที๊ง อ ซ๊าง ลู่ง โทง ตไพ้ะ อ ซ๊าง พ้า นอ ล้อ".
41002023	ลู่ง มื่ง ดืง เท่อ แบ้ แยว้ ล นี้ง นอ กแช่ เยซู ดี๊ อ พู อ ลี้ง ลี้ ลู่ง ฆึ้ แกล้ พ้า. พี่ อ ลี้ เท่อ นอ อ พู อ ลี้ง ดิ้ อาง บืง ล เชา~ๆ.
41002024	ฌ้อง โพล้ง ฟารีซี ล มู๊ง นอ ไจ้ะ เอะ กแช่ เยซู      "แคว่ ดุ้ แฆว่      น พู น ลี้ง นอ แบ ท เล้ แม้ ไพ้ะ เซ๊งพ้า ท้างพ้า. มื่ง ดืง เท่อ แบ้ แยว้ ล นี้ง นอ ล เกิ้ง แม้ เท่อ แบ".
41002025	กแช่ เยซู ไคล้ ช๊า เอะ-อ้ะ ไจ้ะ เว๊      "จ๊าวแพเดง ดาเว แม้ ท เล้ ลู่ง อ เว๊ แด ดี๊ อ~ซกุ้~ล~มู๊ง ซู๊ อาง ซ้ะ มี้ น้ะ ล พ๊า อู้ นอ น ซื๊ง ล พ้ะ แบ-อ้ะ ลู่ง ไละ ฌี้ ไละ แอว้ พ้า น่าง ชุ้ แบ-อ้า.
41002026	อ เว๊ แด นอ นึ ฆ้าง กแช่ แยว้ อ เด้า พ้า      ฌ้อง อาง กู พี่ แยว้ อ คู เทว๊ เอะ กแช่ แยว้ ดี๊ เกล๊าง อ ซกุ้ อาง ปะ. ล ว๊าง แย๊ นอ อาบียาทา เก แยว้ อ คู ดู ทึ ล แฌ้. กู นอ เซ๊งพ้า ท้างพ้า ล เกม๊า โพล้ง อาง น่าง แฌ้ แบ      เกม๊า ที่ แยว้ อ คู ล มู๊ง ล้อ อาง เว๊ ซี".
41002027	ท่อง อ ช๊าง นอ กแช่ เยซู โล้ แบ-อ้ะ ล ทีง เด้าะ ไจ้ะ เว๊      "พี่ มื่ง ดืง เท่อ แบ้ แยว้ อ นี้ง นอ กแช่ แยว้ อางกี ล้าง เอะ โพล้ง อ ฌ่าง ล้อ. ล เมะ กแช่ แยว้ ไต้ ล้าง โพล้ง ลู่ง มื่ง ดืง เท่อ ล นี้ง นอ อ ฌ่าง แบ.
41002028	ท บี่ นอ โพล้ง ฌางคู พู ดู นี่ มื่ง ดืง เท่อ แบ้ แยว้ อ นี้ง นอ ได้ะ ล้อ".
41003001	ลู่ง ไค๊ นอ กแช่ เยซู ลี้ นึ ฆ้าง ท แพโซง อ ล่าง พ้า เด้าะ. โพล้ง แคว๊ อ จูง ล้างไบล้ โอ พี่ นอ ล แฌ้.
41003002	พี่ มื่ง ดืง เท่อ แบ้ แยว้ ล นี้ง นอ โพล้ง แคว่ ฌูง กแช่ เยซู เมะ ม แม้ แบล เท่อ ลู่ง มื่ง ดืง เท่อ อ นี้ง นอ ชี่-อ้า      บี่ ซุ้ เมะ อ แม้ แบล เท่อ นอ ม ฟ่อง-อ้ะ ล้อ.
41003003	กแช่ เยซู โล้ เอะ กแคว๊ อ จูง ล้างไบล้ ล แฌ้ นอ ไจ้ะ เว๊      "เฌ๊ ฆ้าง พี่ อี้ง เซ้อ".
41003004	ท่อง อ ช๊าง นอ กแช่ เยซู อางจ้ะ แบ โพล้ง ล แพ นอ ไจ้ะ เว๊      "เซ๊งพ้า ท้างพ้า โล้ เว๊ บี่ จะ เล้      ลู่ง มื่ง ดืง เท่อ แบ้ แยว้ อ นี้ง นอ เมะ อ เกิ้ง แม้ ท ฌี้-อ้า      แม้ ท อ้า-อ้า      ม เกิ้ง แม้ พ้อง พลิ้ โพล้ง-อ้า      แม้ ซี๊ง โพล้ง-อ้า".      แบ เด้าะ โพล้ง ไคล้ ท น่าง เม้ง เอะ      โอ ไก้ไม่.
41003005	กแช่ เยซู แคว่ เท่อ วะ~ๆ      อ ซ้ะทาง ดี๊ โพล้ง ล แพ นอ      ดี๊ อ ซ้ะ เฌ๊ฌ้อง เต้~ๆ ลู่ง อ ซื๊ง เว๊ ล ย๊างเซิง ย๊างซ้ะ เท่อ แบ. ฌ้อง อ เว๊ โล้ เอะ กแคว๊ พี่ อ จูง ล้างไบล้ ล แฌ้ นอ ไจ้ะ เว๊      "เยา ฆ้าง น จูง แด เทา". อ เว๊ แด เยา ฆ้าง เว๊ ฌ้อง อ จูง แบล เว๊ ล้อ.
41003006	โพล้ง ฟารีซี ล มู๊ง นอ ไจ ทาง ไฆวะ ไวะ      ลี้ ก้างแก้ เท่อ ดี๊ โพล้ง เฮรุ้ พู ล มู๊ง นอ      ม แม้ บี่ จะ เล้ พี่ ม แม้ ซี๊ง กแช่ เยซู ซี.
41003007	กแช่ เยซู ดี๊ อ พู อ ลี้ง ล มู๊ง นอ ไจ ทาง ลี้ ลู่ง ปางเล กาเลลี้ อ พ้าไท้ะ. โพล้ง ลี้ ช่อง อ เว๊ อึ~ๆ ล้อ. โพล้ง พี่ โค๊ พี่ เล้      โพล้ง กาเลลี้ อ ค่าง พ้า      โพล้ง ยูเด้ง อ ค่าง พ้า
41003008	โพล้ง เว่ง พ้ะดู เยรูซเลง อ พ้า      โพล้ง อี้งดูมี อ ค่าง พ้า      โพล้ง โอ ลู่ง ที๊ง มี่โจเด้ง แว่ โค๊ แพ้ อ พ้า      โพล้ง โอ เบ้า ดี๊ เฌง ทีโร ดี๊ เฌง ซีโดง เฌ๊ ช่อง เว๊ อึ~ๆ กแช่ เยซู แม้ บี่ เล้ นอ แซ้ แบ โพล้ง อ แน่. ท บี่ นอ โพล้ง ลี้ ช่อง-อ้ะ ล้อ.
41003009	กแช่ เยซู โล้ แบ อ พู อ ลี้ง ไจ้ะ เว๊      "ทวี่ง นี่ เบ้า ทาง คลี๊ง ล บ้อง เป๊งนี่ ลู่ง โพล้ง ม ชวี๊งไพละ อ ซ้ะ ดี๊ แย้ น้ะ กชุ้".
41003010	ลู่ง อ เว๊ แม้ แบล โพล้ง แอ แฌ้ อ กย้อง นอ กเย่ โพล้ง แบ ท เจ้า ท แช๊ ล แพ นอ เฌ๊ แบ ไท้ะ แบ ท่อง โละ อ ซ้ะ เฌา ลี้ ฆ้าง ทุ้ แบ กแช่ เยซู ล้อ.
41003011	ท่อง ท มื้งแฆ่ ล แพ นอ แด แบ เว๊ ฌ้อง คะด้ะ ล้าง อ ซ้ะ กแช่ เยซู อ คางไท้ะ ประ      กุ้ ซย้ะ ทาง เท่อ ไจ้ะ เว๊ แด      "แน้ โย้ น เก แยว้ อ พูแคว๊ ล้อ".
41003012	กแช่ เยซู อางแม้เลา ท มื้งแฆ่ ล แพ นอ เมาน่าง ไจ้ะ เว๊      "โล้ ล้า ล ฌี้ จ เก โพล้ง เล้".
41003013	ท่อง อ ช๊าง นอ กแช่ เยซู ลี้ ทาง ลู่ง ท ลู่ง คู. อ เว๊ กุ้ นี่ กแคว๊ ลู่ง อ เว๊ แบ อ ซ้ะ ล มู๊ง นอ เฌ๊ โอ-อ้ะ. อ ซื๊ง เว๊ ซีง ล มู๊ง นอ ลี้ โอ เว๊.
41003014	ฌ้อง นอ กแช่ เยซู อางลึ นี่ โพล้ง แคว๊ ล ชี๊ง คี๊ง แฌ้      กุ้ เว๊ อ เพล่ ดู. อ เว๊ แด โล้ เอะ-อ้ะ      "จ อางลึ นี่ น ซื๊ง เกม๊า น โอ ดี๊ แย้. จ ม เกม๊า น ซื๊ง ลี้ โล้ ล้าง ละ ล้าง เท่อ
41003015	ม เกม๊า น ซื๊ง โอ ดี๊ กแช่ แยว้ อ ดู้ง อ ยาง โฌ๊ ไจ ท มื้งแฆ่ ซี".
41003016	โพล้ง ล ชี๊ง คี๊ง แฌ้ นอ      เมะ เว๊ ซีโมง (ล แฌ้ นอ พี่ กแช่ เยซู กุ้ นี่ อ เม้ง อ ซ๊าง เปโต)
41003017	ยาเก้า ดี๊ อ พื่ง โยฮาง พี่ อ เก เซเบดี อ พู      (ด๊างพื่งวี่ คี๊ง แฌ้ นอ กแช่ เยซู กุ้ เว๊ อ เม้ง โบอาเนเก      อุ้ เว๊ อ โค๊ โพล้ง แบ ด้อง ล๊าง เซ๊)
41003018	อางตรู      ฟีลิ้      บาโทโลมยู      ม้ะทู      โทม้ะ      ยาเก้า พี่ อ เก อาฟีโย อ พู      ทาเดโย      ซีโมง พี่ อ เอ อ ที๊ง อ ค่าง ฌี้ มะ
41003019	ยูด้ะ คารีโย พี่ อ แม้ช้า โพล้ง พอง นี่ กแช่ เยซู ล แฌ้ นอ.
41003020	ท่อง อ ช๊าง นอ กแช่ เยซู ไท้ ลู่ง อ เด้า. โพล้ง ลี้ โอ ซยอง พี่ นอ อึ~ๆ ท๊อง กแช่ เยซู ดี๊ อ พู อ ลี้ง ซีง อาง มี้ ล คลึ้ ล้า แบ.
41003021	โพล้ง พี่ ด๊าง เบ้า ด๊าง เท่ง ดี๊ กแช่ เยซู แน่ฌ๊า เว๊ ท แม้ อ ซ้ะ บี่ นอ ลี้ ช่อง นี่ ไท้ เว๊ ไวะ      เป๊งนี่ โพล้ง ไจ้ะ เว๊ อ พลื่ง ทาง เย้า.
41003022	คู ซีง ซอง เท่อ เซ๊งพ้า ท้างพ้า โอ ลู่ง เว่ง พ้ะดู เยรูซเลง พ้า เฌ๊ ล้าง ไจ้ะ เว๊ แด      "เมะ บาอางเซบูง ทาง โอ เยซู อ ล้อง ล้อ. พี่ อ โฌ๊ ไจ ทาง ไฆวะ ท มื้งแฆ่ ซี นอ ม เมะ ลู่ง ท มื้งแฆ่ อ คูแซย่ ล ดื้ง นอ เกล๊าง อ ดู้ง อ ยาง นอ ล้อ".
41003023	กแช่ เยซู กุ้ ซยอง โพล้ง ล มู๊ง นอ ลู่ง อ โอ      ฌ้อง อางด้อง ล้าง เอะ เว๊ อ เท่อ ไจ้ะ เว๊ แด      "ม้างโค้ไล่ ม โฌ๊ ไจ ทาง ไฆวะ ล้าง ไท้ อ ซ้ะ ซี บี่ จะ เล้      ล ซี แบ.
41003024	ท อ มื่ง อ บ้าง เมะ ที่พ้ะ ที่ล้าง โละ ซ้ะ ตบลึ้ มู๊ง นอ เก ทาง อ มื่ง อ บ้าง ล ซี ล้า แบ ล้อ.
41003025	โพล้ง ล เด้า เมะ ที่พ้ะ ที่ล้าง โละ อ ซ้ะ นอ เก ทาง เด้า ล ซี ล้า แบ ล้อ.
41003026	ม้างโค้ไล่ เมะ แช๊เมะ ล้าง อ ซ้ะ      ดี๊ อ มื่ง อ บ้าง เมะ ที่พ้ะ ที่ล้าง นอ ล เก ทาง ท น่าง เม้ง ล้า แบ. อ ดู้ง อ ยาง ม ทึ เว๊ ล้อ.
41003027	โพล้ง ม นึ ตมละ เท่อ ลู่ง โพล้ง อ ไฌ่ ชอง แบ้ ชอง อ เด้า พ้า นอ นี่ เอะ      แบ พอง จ้าทะ เว๊ ท้อง อ ฌ้อง แบ~ๆ      ฌ้อง ตมละ นี่ เว๊ อ ฆ้า อ โฆ่ ซี เลา ปะ ล้อ.
41003028	จ โล้ เอะ น ซื๊ง โต้~ๆ ล้อ      กเย่ ท เด้บ้ะ ดี๊ กเย่ ท ดึ้เดว ทื่งแช้ ลู่ง โพล้ง ไคล้ เว๊ นอ กแช่ แยว้ ล ทื๊ง นี่ นะ นี่-อ้ะ แบ.
41003029	แบ เด้าะ โพล้ง พี่ อ ดึ้เดว ทื่งแช้ แบ กแช่ แยว้ อ วีง ฌี้ แล้ แอว้ นอ กแช่ แยว้ ม ทื๊ง นี่ นะ นี่-อ้ะ ครึ~ๆ ล้อ. อ เตา อ แต๊ ม โอ ดี๊-อ้ะ ครึ~ๆ ล้อ".
41003030	(กแช่ เยซู ไคล้ เท่อ บี่ อี้ง นอ เป๊งนี่ อ ซื๊ง เว๊ ซีง ไจ้ะ-อ้ะ ท มื้งแฆ่ ทาง โอ อ เว๊ อ ล้อง).
41003031	ท่อง อ ช๊าง นอ กแช่ เยซู อ มู่ ดี๊ อ พื่ง แคว๊ ซีง เฌ๊ ท้อง ชี๊เทิง ลู่ง ค๊อง โค๊      เจ่ โพล้ง ลี้ กุ้ นี่ กแช่ เยซู.
41003032	โพล้ง แอ แฌ้ ชี๊น้าง คุ้ กแช่ เยซู วะ ชวะ. อ ซื๊ง เว๊ ซีง โล้ แบ-อ้ะ ไจ้ะ เว๊      "น มู่ น พื่ง โอ ลู่ง ค๊อง โค๊      กุ้ ทาง แน้".
41003033	กแช่ เยซู ไคล้ ช๊า เว๊ แด      "โพล้ง เล้ เก จ มู่ จ พื่ง".
41003034	ท่อง อ ช๊าง นอ กแช่ เยซู แกย อ ซ้ะ วะ~ๆ แคว่ โพล้ง ชี๊น้าง ล มู๊ง นอ ฌ้อง โล้ แบ-อ้ะ      "อ อี้ง เซ้อ จ มู่ จ พื่ง.
41003035	โพล้ง พี่ ล แฌ้ เล้ แม้ แบ กแช่ แยว้ อ ซ้ะ ล แฌ้~ๆ นอ เก จ พื่ง มืง จ พื่ง แคว๊ ดี๊ เก จ มู่ นอ ล้อ".
41004001	โอ ล พ๊า กแช่ เยซู ซอง ทาง ซ๊าง ทาง โพล้ง อ เท่อ ลู่ง ปางเล กาเลลี้ อ พ้าไท้ะ. โพล้ง เฌ๊ โอ กแช่ เยซู แอ ฌ้อง เต้~ๆ      ฌ้อง อ เว๊ ทาง ชี๊น้าง ก้ะ ลู่ง คลี๊ง คู ลู่ง ปางเล พ้า. โพล้ง แอ ฌ้อง ล มู๊ง นอ โอ ลู่ง ปางเล พ้าไท้ะ ตคื่ง คู นอ.
41004002	อ เว๊ แด อางด้อง ล้าง เอะ อ ซื๊ง เว๊ อ เท่อ ตบลึ้ เม้ง      ซอง เท่อ บี่ อี้ง
41004003	"ดุ้ น ซื๊ง แน่ เมะ ฌี้ ไช้ะ. โพล้ง แคว๊ โอ ล แฌ้ ลี้ ฆวีง ท คลี๊ง.
41004004	พี่ อ ฆวีง ล้าง ท คลี๊ง นอ แบ ล น้าง~ๆ ล้าง แบ ลู่ง เกล้ ลู่ง พ้า      ฌ้อง ทู ซีง ลีง ซีง เฌ๊ จุ้ อาง ไฆวะ เว๊ เลา ปะ.
41004005	แบ ล น้าง~ๆ ล้าง แบ ลู่ง ฌางคู ไบล้ะได้ะ คู พี่ ไล๊ โอ อ แช๊ละ. เป๊งนี่ ฌางคู ล ตาง แบ นอ เม ทาง เว๊ เพล มะ ล้อ.
41004006	ท่อง มื่ง ทาง ต้อง แบ เว๊ นอ ล้างไย้ะ ล้างไฆ๊ เลา ปะ. เป๊งนี่ เช้ อ ฌี่ง โยะ ล ซี แบ      ล้างซี๊ง ไฆวะ เลา ปะ ล้อ.
41004007	ท คลี๊ง แบ ล น้าง~ๆ ล้าง แบ ลู่ง ท ชูง ท เม อ แกล้. พี่ ท ชูง ท เม เก ทาง นอ เค ไบ้ะ ไฆวะ เว๊      แซ ทาง ล ซี แบ ล้อ.
41004008	ท คลี๊ง แบ ล น้าง~ๆ ล้าง แบ ลู่ง ฌางคู ฌี้      โยะ ทาง พล่อง ทาง แซ ทาง ฌี้ มะ. แบ ล น้าง~ๆ แอ นี่ ไท้ อ ล่าง ซ๊า ชี๊ง      แบ ล น้าง~ๆ ฆู๊ง ชี๊ง      แบ ล น้าง~ๆ ล แย้".
41004009	กแช่ เยซู ไจ้ะ เว๊ แด      "โพล้ง พี่ อ แน่ โอ นอ คุ้ช๊องแน แด เทา".
41004010	ท่อง อ ช๊าง พี่ กแช่ เยซู โอ ก้ะ เว๊ ล แฌ้ นอ โพล้ง แบ ล น้าง~ๆ ลู่ง อ แน่ฌ๊า แบ เว๊ นอ เฌ๊ โอ ซกุ้ ดี๊ กแช่ เยซู อ พู อ ลี้ง ล ชี๊ง คี๊ง แฌ้ นอ      เฌ๊ อางจ้ะ ล้างที๊ง ล้างช้ะ เว๊ พี่ อ แบฆ้ะ ดี๊ ท อางด้อง ล้าง นอ อ ไฌ่.
41004011	กแช่ เยซู โล้ แบ โพล้ง ล มู๊ง นอ ไจ้ะ เว๊ แด      "ท ไฌ่ คิ้ซูง คิ้บีง แบฆ้ะ ดี๊ กแช่ แยว้ อ มื่ง อ บ้าง นอ กแช่ แยว้ เกม๊า น ซื๊ง ซีงแฌ๊ ซี. เมะ โพล้ง อ แฌ้แพ นอ จ อางด้อง ล้าง เท่อ ดี๊-อ้ะ กุ้ อ เม้ง ล้อ
41004012	บี่ ซุ้ 'อ ซื๊ง เว๊ ซีง ม แคว่ เท่อ      ล แด เท่อ แบ ม คุ้ช๊องแน เท่อ      ล ซีงแฌ๊ แน่ฌ๊า เท่อ แบ. เมะ ล เมะ บี่ นอ แบ อ ซื๊ง เว๊ ซีง ม เปลง ไท้ อ ซ้ะ ฌ้อง กแช่ แยว้ ล ทื๊ง นี่ นะ นี่ อ ท เด้บ้ะ ล้า แบ ล้อ'.
41004013	กแช่ เยซู อางจ้ะ โพล้ง ล มู๊ง นอ ไจ้ะ เว๊      "พี่ จ อางด้อง ล้าง เอะ น ซื๊ง เท่อ มโคะ นอ เมะ น ซื๊ง แน ล ซี แบ-อ้า. เมะ~ๆ บี่ นอ ท อางด้อง ล้าง อ แฌ้แพ น ซื๊ง ม แน ซี บี่ จะ เล้.
41004014	กแคว๊ ลู่ง อ ฆวีง ล้าง ท คลี๊ง นอ อางด้อง ล้าง-อ้ะ ดี๊ โพล้ง โล้ ล้าง ละ ล้าง กแช่ แยว้ อ ลู่ง อ แท๊ ล้อ.
41004015	โพล้ง แบ ล แฌ้~ๆ แม้ อ ซ้ะ แบ ด้อง ท คลี๊ง พี่ อ ล้าง แบ ลู่ง เกล้ นอ. ท่อง อ แน่ฌ๊า ท อ ลู่ง อ แท๊ ฌ้อง ม้างโค้ไล่ เฌ๊ แม้ ไฆวะ อ เท่อ ล ทีง ฆ่าง.
41004016	โพล้ง อ แฌ้แพ ม บี่ ซุ้ ท คลี๊ง พี่ อ ล้าง แบ ฌางคู พี่ ไล๊ โอ ลู่ง อ แช๊ละ. ท่อง อ แน่ฌ๊า แบ ท อ ลู่ง อ แท๊ ฌ้อง ฮะ นี่ เว๊ ดี๊ ท เซิง มึ ซ้ะ มึ ล ทีง ฆ่าง ล้อ.
41004017	แบ เด้าะ บี่ ซุ้ ล โอ ดี๊ อ ฌี่ง แบ      นะ เว๊ ล ชู่ ล ล่าง ล้อ. ท่อง อ แบ ท แก ท เฌ้ ท แม้ น้ะ แม้ โน๊ง-อ้ะ ลู่ง กแช่ แยว้ อ ลู่ง อ แท๊ อ กย้อง นอ ล ชู่ง เท่อ นะ เท่อ ล้า แบ.
41004018	โพล้ง อ แฌ้แพ อางด้อง ล้าง บี่ ซุ้ ท คลี๊ง พี่ อ ล้าง แบ ท ชูง ท เม อ แกล้      อ นอ เมะ เว๊ โพล้ง ลู่ง อ แน่ฌ๊า แบ ท อ ลู่ง อ แท๊ เย้า
41004019	แบ เด้าะ แบคู่ ซ้ะอึ้ เท่อ แบฆ้ะ ดี๊ ล จะ แย๊ อี้ง น้ะ มะ. อ เว๊ เอ กลู เอ จี้      ซ้ะกวี้ง ล๊องก้อง ท โอ ท ช๊อง      อ นอ แบ ด้อง เค ไบ้ะ ทะ กแช่ แยว้ อ ลู่ง อ แท๊ คระ      ฌ้อง เก ทาง อ ซูง อ แซ ล ซี แบ ล้อ.
41004020	โพล้ง ลู่ง อ แบ ด้อง ท คลี๊ง พี่ อ ล้าง แบ ฌางคู ฌี้ นอ แม้ อ ซ้ะ บี่ อี้ง      ท่อง อ แน่ฌ๊า แบ กแช่ แยว้ อ ลู่ง อ แท๊ นอ ดุ้ อ แน่ ฌี้ มะ      เก ทาง ท ฌี้      แบ ล แฌ้~ๆ แซ ทาง แอ นี่ อ ล่าง ซ๊า ชี๊ง      แบ ล แฌ้~ๆ ฆู๊ง ชี๊ง      แบ ล แฌ้~ๆ ล แย้ ล้อ".
41004021	กแช่ เยซู อางจ้ะ โพล้ง ล มู๊ง นอ ไจ้ะ เว๊      "โพล้ง เฌ๊ โชะ มีโด้ง ฌ้อง คลึไบ้ะ ทะ เว๊ ดี๊ ท่าง ประ เล้      อางกี เว๊ ลู่ง คะ พ๊างละ ประ เล้      ม อางกี ทาง เว๊ ลู่ง มีโด้ง อ ล่าง คู นอ ล้อ.
41004022	พี่ ท โอ คิ้ซูง ล เม้ง~ๆ นอ ม แบ ท แม้ โพล ทาง-อ้ะ กุ้ อ เม้ง ล้อ. พี่ อ แบ ท แม้ ไบ้ะ-อ้ะ ล เม้ง~ๆ นอ ม แบ ท อุ้พ้ะ ทาง-อ้ะ กุ้ อ เม้ง ล้อ.
41004023	โพล้ง เล้ อ แน่ โอ นอ คุ้ช๊องแน แด เทา".
41004024	กแช่ เยซู โล้ ก้ะ โพล้ง ล มู๊ง นอ ไจ้ะ เว๊      "ดุ้ น ซื๊ง แน่ เมะ ฌี้ ไช้ะ. น ซื๊ง แม้ เอะ โพล้ง บี่ เล้ นอ กแช่ แยว้ ม แม้ เอะ น ซื๊ง บี่ นอ ล้อ      ดี๊ ม เกล๊าง แอ ทาง เอะ น ซื๊ง เท่อ ได้ะ.
41004025	อ ไฌ่ บี่ อี้ง โพล้ง พี่ อ เท่อ โอ เย้า นอ ม นี่ แอ ทาง. แบ เด้าะ โพล้ง พี่ อ เท่อ ล โอ แบ นอ      ทึ เมะ ล ปี๊ ล คี่ พี่ อ เท่อ โอ นอ ม แบ ท แม้ ไฆวะ-อ้ะ นอ ล้อ".
41004026	กแช่ เยซู โล้ ก้ะ เอะ อ เท่อ ไจ้ะ เว๊ แด      "กแช่ แยว้ อ มื่ง อ บ้าง นอ แม้ อ ซ้ะ บี่ ซุ้ กแคว๊ ล แฌ้ ลี้ ฆวีง ท คลี๊ง ลู่ง อ ฆึ้ แกล้ พ้า
41004027	ฌ้อง ไท้ มี๊ง ลู่ง มแน้      เฌ้เทิง แม้ เท่อ ลู่ง มแช๊ กุ้ อ นี้ง ครึ~ๆ. ท คลี๊ง นอ เก ทาง ฌ้อง ดู ทาง โท๊ ทาง ครึ~ๆ ล้อ. อ เท่อ ดู ทาง บี่ จะ เล้ นอ อ เว๊ แด ล ซีงแฌ๊ เว๊ น่าง เม้ง แบ.
41004028	ฌางคู เกม๊า อ ดู ทาง แซ ทาง แด เว๊ ล้อ. อ ซ๊างคู นอ เก ทาง อ เทิง      ลู่ง ไค๊ นอ เก ทาง อ เชา อ เฆว๊      ฌ้อง อ แซ ช้ะ ทาง อ ซ้ะ      อ เชา ล้อง เฆว๊ ล้อง ฆวี้ ทะ ล้อ.
41004029	พี่ อ แซ แซย่ ทาง โฌ้ ทาง เย้า นอ อ เว๊ นอ โชะ ทาง ท้ะเฌะ      ปชื่ง ลี้ เก้า เว๊ แด ล ทีง ฆ่าง      เมะ เว๊ ท้อง อ มื่ง แบ เก้า เย้า นอ ล้อ".
41004030	กแช่ เยซู อางจ้ะ เท่อ บี่ อี้ง      "กแช่ แยว้ อ มื่ง อ บ้าง นอ แบ ด้อง ท เม้ง เล้. ก ม อางด้อง ล้าง-อ้ะ ดี๊ ท เม้ง เล้.
41004031	อางด้อง ล้าง-อ้ะ ดี๊ ท คลี๊ง ปี๊~ๆ ล เม้ง พี่ โพล้ง ฆวีง ล้าง เว๊ ลู่ง ฌางคู คู      เก ท คลี๊ง พี่ อ ปี๊ ทึ ลู่ง ฌางคู โคล๊ง คู.
41004032	แบ เด้าะ พี่ โพล้ง ฆวีง ล้าง เว๊ ฌ้อง นอ อ เท่อ เม ทาง ท้อง อ ดู นี่ เซง อ แฌ้แพ. อ ได้ โอ พี่ ทู ซีง ลีง ซีง โอ ซยืง แม้ อ ซวี๊ง ลู่ง อ ล้อง ซี".
41004033	กแช่ เยซู โล้ ล้าง ละ ล้าง เอะ โพล้ง อ เท่อ ลู่ง ท อางด้อง ล้าง แอ เม้ง แอ มยู๊ บี่ นอ ท๊อง โพล้ง แน เว๊ ซี นอ ล้อ
41004034	โล้ ท อ แฌ้แพ น่าง เม้ง เอะ      โล้ ล้าง ละ ล้าง เอะ โพล้ง ลู่ง ท อางด้อง ล้าง ล เม้ง ล้อ. ท่อง โพล้ง อ แฌ้แพ ไท้ เลา นอ โอ ก้ะ อ พู อ ลี้ง ซีง ล มู๊ง นอ กแช่ เยซู ปเล๊ เอะ เว๊ กเย่ อ ท อางด้อง ล้าง เกม๊า อ ซีงแฌ๊ ท้อง อ เลา ล้อ.
41004035	ลู่ง มื่งแฌ ล้าง ล นี้ง แย๊ นอ กแช่ เยซู โล้ เอะ อ พู อ ลี้ง ไจ้ะ เว๊           "เกม๊า ก ค๊างฌะ ปางเล      ลี้ ลู่ง แว่ โค๊ แพ้".
41004036	ฌ้อง อ ซื๊ง เว๊ ซีง ไจ แด โพล้ง แอ~ๆ ล มู๊ง นอ ไวะ      ลี้ ทาง โอ ซกุ้ ดี๊ กแช่ เยซู ลู่ง คลี๊ง คู      ฌ้อง ลี้ โพะ เว๊ อ ไค๊ ไวะ. คลี๊ง อ แฌ้แพ ลี้ เว๊ ปะ ล้อ.
41004037	ท่อง อ ช๊าง นอ ท แม้ อ้า พ้ะดู อ ซ้ะ. ที๊ง อ บู้ง ทาง จึ้ แบ คลี๊ง. ที๊ง เบ้า ทาง ม ฆวี้ คลี๊ง พ้า.
41004038	เมะ กแช่ เยซู นอ โอ ลู่ง คลี๊ง ไค๊      มี๊งเคิง คูเคิง ล โพลง นอ. อ พู อ ลี้ง ซีง ลี้ บุ้ เฌ้เทิง-อ้ะ ไจ้ะ เว๊ แด      "คู-เอ้อ ก เบ้า ม ล้าง จูง ซี๊ง เย้า. น แบคู่ ซ้ะอึ้ เอะ ก ฌ่าง น่าง เม้ง เอะ-อ้า".
41004039	กแช่ เยซู เฌ้เทิง ทาง อางแม้เลา ลี้ง ไจ้ะ เว๊      "เฌ๊ ล้า ล ฌี้"      ดี๊ โล้ แบ ที๊ง อ บู้ง ไจ้ะ เว๊      "โอ-อ้ะ เฌิ่งเพิ่ง". ต้ะ ลี้ง เฌ๊ ล้า เอะ. ที๊ง โอ ก้ะ เฌิ่งเพิ่ง เฆาะ ล้อ.
41004040	ท่อง อ ช๊าง กแช่ เยซู ไจ้ะ เอะ อ พู อ ลี้ง ซีง ล มู๊ง นอ      "แบ ท เล้ น ซื๊ง ซ้ะเม ซ้ะไพล้ เท่อ ย่าง อี้ง. เมะ น ท ชู่ง ท นะ ล โอ แบ-อ้า".
41004041	อ พู อ ลี้ง ซีง ล มู๊ง นอ โท๊โย๊ ประ      อางจ้ะ โละ อ ซ้ะ ไจ้ะ เว๊      "เอ๊      ก ล แฌ้ อี้ง เมะ อ เก โพล้ง เล้. ทึ เมะ ลี้ง ดี๊ ที๊ง บู้ง ซีง ชู่ง เว๊ อ ลู่ง ประ".
41005001	กแช่ เยซู ดี๊ อ พู อ ลี้ง ซีง ล มู๊ง นอ ค๊างฌะ ฆ้าง ปางเล แว่ โค๊ แพ้ ท้อง ลู่ง เกราซา อ ก ว้าง พ้า.
41005002	ท่อง กแช่ เยซู ไจ ล้าง ไฆวะ อ คลี๊ง พ้า นอ โพล้ง แคว๊ ล แฌ้ พี่ อ โอ ลู่ง ท แซวคู พ้า อ ล่าง เฌ๊ ฆ้าง. ท มื้งแฆ่ ทาง โอ กแคว๊ อ ล้อง น้ะ มะ.
41005003	อ เว๊ โอ ลี้ง ลู่ง ท แซวคู พ้า. โพล้ง จ้าทะ-อ้ะ ค๊า น่าง แฌ้ ล้า เอะ      ทึ เมะ เจ่ พลี้งท้ะ ฌี้~ๆ
41005004	จ้า เว๊ อ จูง อ คาง แอ พ๊า เย้า. พลี้งท้ะ อ จูง ล้อง ไวะเทะ เว๊      อ คาง ล้อง ท่างเทะ เว๊ กุ้ อ พ๊า. อ เว๊ ชอง น้ะ กชุ้. โพล้ง พอง-อ้ะ ค๊า น่าง แฌ้ ล้า เอะ.
41005005	เลา มแน้ เลา มแช๊ อ เว๊ ไจ ท แซวคู พ้า      ไจ ลู่ง เฌง คู เฌง ฆ้อง ลู่ง ท ลู่ง ท จ้อง      ดี๊ กุ้ ซย้ะ เท่อ      เก้า ล้าง อ ล้อง อ ย่าง ดี๊ โล่ง ดี๊ ไล๊.
41005006	กแคว๊ ล แฌ้ นอ แด จู้ กแช่ เยซู ลู่ง อ ช้องชื้ง ไย้ ล ปี๊      ฌ้อง ซยู๊ ฆ้าง ไวะ      ทวี้ ล้าง อ ซ้ะ กแช่ เยซู อ เมะแซ พ้า
41005007	กุ้ ซย้ะ ทาง เท่อ พ้ะดู ไจ้ะ เว๊      "เยซู กแช่ แยว้ ดู ทึ อ พูแคว๊-เอ้อ      น เฌ๊ อางฆื๊ง นี่ เท่อ ดี๊ แย้ แม้ เล้. จ อวีงซ้ะชู้ ลู่ง แยว้ อ เม้ง      แม้ ปได้ แย้ ล ฌี้".
41005008	อ เว๊ ไคล้ บี่ อี้ง นอ เป๊งนี่ กแช่ เยซู โล้ เอะ-อ้ะ เย้า ไจ้ะ เว๊      "ท มื้งแฆ่-เอ้อ ไจ ทาง ไฆวะ โพล้ง ล แฌ้ นอ ไวะ".
41005009	ท่อง อ ช๊าง นอ กแช่ เยซู อางจ้ะ ก้ะ-อ้ะ      "น เม้ง บี่ เล้".      อ เว๊ แด ไคล้ ช๊า เว๊      "แย้ จ เม้ง ท โอ ซยอง แอ ฌ้อง      อ จะ ก โอ ซยอง แอ ดื้ง บี่ นอ ล้อ".
41005010	ท มื้งแฆ่ ล แพ นอ อวีงซ้ะชู้ กแช่ เยซู      เซ๊ อึ~ๆ ไจ้ะ เว๊      "เกม๊า เฆ้อ ก ลี้ พ้อง ไฆวะ ค่าง ล เบง แย๊ อี้ง ล ฌี้".
41005011	ทุ้ โอ เบ้า พี่ นอ ล มู๊ง แอ เต้~ๆ      อางฆื๊ง อาง เท่อ ลู่ง ท แพ้ ล้อง.
41005012	ท มื้งแฆ่ ล มู๊ง นอ อวีงซ้ะชู้ กแช่ เยซู ไจ้ะ เว๊      "เกม๊า ก ลี้ ทาง โอ ก้ะ ทุ้ ล แพ นอ อ ล้อง".
41005013	กแช่ เยซู เกม๊า เว๊ อ ทาง ล้อ. ท มื้งแฆ่ ล มู๊ง นอ ไจ แด กแคว๊ ล แฌ้ นอ ไวะ      ทาง ก้ะ ลู่ง ทุ้ อ ล้อง. ฌ้อง ทุ้ ล มู๊ง นอ ซยู๊ พื๊ง ล้าง ลู่ง ท แพ้ ล้อง ล้างเทะ ซี๊ง ที๊ง แกล้ ลู่ง ปางเล พ้า. ทุ้ ล มู๊ง นอ ม โอ เมาะ เว๊ อ ดื้ง คี๊ง ม๊า.
41005014	โพล้ง ลื่ง ทุ้ ล มู๊ง นอ ไท้ ซยู๊      ไท้ อางโล๊ไท้ เอะ โพล้ง เฌง พ้า ดี๊ เฌง คู ฆ๊าง พ้า      ฌ้อง ท แม้ อ ซ้ะ บี่ เล้ นอ โพล้ง ลี้ แคว่ ดุ้ เว๊ ล้อ.
41005015	โพล้ง เฌ๊ ท้อง กแช่ เยซู อ โอ      แด แบ กแคว๊ ล แฌ้ นอ ลู่ง อ ซ๊างคู ท~มื้งแฆ่ ทาง ลี้ง อ ล้อง โอ ซยอง แอ ฌ้อง. กแคว๊ ล แฌ้ นอ ชี๊น้าง พี่ นอ ซุ้ ไช๊ ก้อง ช้าง      อ เซิง อ ซ้ะ ฌี้ บี่ อ ล่าง~ๆ เย้า. โพล้ง ซ้ะเม ซ้ะไพล้ เท่อ น้ะ มะ ล้อ.
41005016	โพล้ง ลู่ง อ แด แบ กแคว๊ พี่ ท มื้งแฆ่ ไจ แด ไฆวะ-อ้ะ      ฌ้อง ทาง โอ ก้ะ ทุ้ อ ล้อง นอ อางโล๊ไท้ เอะ อ ฌุ้พาง กุ้ อ เม้ง ล้อ.
41005017	ฌ้อง โพล้ง ล แพ นอ อวีงซ้ะชู้ กแช่ เยซู เกม๊า อ ไจ ทาง ไฆวะ อ ที๊ง อ ค่าง พ้า ไวะ.
41005018	พี่ กแช่ เยซู ม ทาง คลี๊ง คู นอ กแคว๊ พี่ ท มื้งแฆ่ ไจ แด ไฆวะ เว๊ เย้า ล แฌ้ นอ อวีงซ้ะชู้ กแช่ เยซู ไจ้ะ เว๊      "เกม๊า จ ลี้ โพะ น ไค๊ เซ้อ".
41005019	แบ เด้าะ กแช่ เยซู ล เกม๊า อ ลี้ แบ      ไจ้ะ ก้ะ เว๊ แด      "ไท้ แด เทา ลู่ง น เฌง พ้า อู้      ไท้ โล้ เอะ โพล้ง น เด้า พ้า ลู่ง กแช่ แยว้ แม้ เอะ แน้ บี่ จะ เล้      ดี๊ ย๊างเซิง ย๊างซ้ะ แน้ บี่ จะ เล้".
41005020	อ เว๊ ไท้ ไวะ      ไจ อางโล๊ไท้ เว๊ เฆ้ง ท ล ไฆ่ ล ว้าง พี่ โพล้ง กุ้ เว๊ เฌง อ โพลง ล ชี๊ง      อางโล๊ไท้ เอะ โพล้ง แบฆ้ะ ดี๊ กแช่ เยซู แม้ เอะ-อ้ะ บี่ จะ เล้. โพล้ง แน่ฌ๊า เว๊ ฌ้อง โท๊โย๊ เว๊ เฆาะ กุ้ อ แฌ้ ล้อ.
41005021	กแช่ เยซู ค๊างฌะ ไท้ ดี๊ คลี๊ง ท้อง ลู่ง ปางเล แว่ โค๊ แพ้ ล พ๊า เด้าะ      ฌ้อง โพล้ง แอ ฌ้อง ลี้ ซร้อง-อ้ะ ลู่ง ปางเล พ้าไท้ะ พี่ อ โอ เว๊.
41005022	ท่อง อ ช๊าง โพล้ง ยู่แคว่ ท แพโซง อ ล่าง ล แฌ้ นอ อ เม้ง ไยโร เฌ๊ โอ พี่ นอ. ท่อง อ แด แบ กแช่ เยซู นอ อ เว๊ คะด้ะ ล้าง อ ซ้ะ ลู่ง อ เมะแซ พ้า
41005023	อวีงซ้ะชู้ เว๊ ไจ้ะ เว๊ แด      "จ พูมืง ล แฌ้ ช๊องไก้ เบ้า ม ซี๊ง เย้า. ลี้ โพะ จ ไค๊ ไช้ะ      ลี้ อางกี ล้าง น จูง ลู่ง จ พู อ ล้อง      แม้ แบล-อ้ะ ไช้ะ".
41005024	กแช่ เยซู ลี้ โพะ เว๊ อ ไค๊ ไวะ. โพล้ง แอ ฌ้อง ล มู๊ง นอ ลี้ เว๊ ปะ      ต้ะ แบ ไท้ะ แบ ท่อง โละ อ ซ้ะ ดี๊ กแช่ เยซู น้ะ มะ.
41005025	ลู่ง โพล้ง อ แกล้ นอ กมืง โอ ล แฌ้ แบ ท แช๊ แด ล้าง อ ซ้ะ นี่ ล ชี๊ง คี๊ง เนง เย้า
41005026	ลี้ โอ โม๊ แอ แฌ้ เย้า      เลา อ กลู อ จี้ แอ มะ      ล ก้องแย่ น่าง เม้ง แบ. อ เท่อ น้ะ ทาง ล โค๊ ล้อ.
41005027	พี่ กแช่ เยซู แม้ แบล โพล้ง ซี นอ แซ้ แบ โพล้ง มืง ล แฌ้ นอ อ แน่. อ เว๊ เฌ๊ โอ เว๊ ไวะ      โอ โพล้ง อ แกล้      เฌ๊ ชวี๊งไพละ อ ซ้ะ ลู่ง กแช่ เยซู อ ล่างไค๊ ฌ้อง ทุ้ แบ เว๊ อ ไช๊.
41005028	กมืง นอ ช๊องมอง เว๊      "จ เมะ ทุ้ แบ ที่ อ ไช๊ ฌี้~ๆ นอ จ ท แช๊ ม แบล ล้อ".
41005029	อ เว๊ แด ทุ้ อ จูง ดี๊ กแช่ เยซู อ ไช๊ ฌ้อง อ ซวีง ทะ คระ. กมืง นอ ซีงแฌ๊ ล้าง อ ซ้ะ อ ท แช๊ แบล ซวะ.
41005030	กแช่ เยซู ซีงแฌ๊ ล้าง อ ซ้ะ ล ทีง ฆ่าง พี่ อ ซยื๊ง อ ซย้อง ไช่ ทาง อ ล้อง      ฌ้อง แกย ไท้ อ ซ้ะ ลู่ง โพล้ง ล มู๊ง นอ อ ฆ้อง อางจ้ะ เว๊ แด      "โพล้ง เล้ ทุ้ แบ จ ไช๊".
41005031	อ พู อ ลี้ง ซีง ล มู๊ง นอ ไคล้ ช๊า เว๊      "น แด เอะ-อ้า      โพล้ง โอ แอ ฌ้อง แบ ไท้ะ แบ ท่อง แน้ กุ้ อ แฌ้. แม้ เล้ น อางจ้ะ โพล้ง เล้ ทุ้ แบ แน้".
41005032	กแช่ เยซู แคว่ เว้งว้าง เท่อ      อางฆื๊ง โพล้ง ทุ้ แบ-อ้ะ ล แฌ้ นอ.
41005033	ท่อง กมืง ล แฌ้ ซีงแฌ๊ ล้าง อ ซ้ะ แบล เย้า นอ เฌ๊ โอ กแช่ เยซู ไวะ      ซ้ะเม ซ้ะไพล้ เท่อ น้ะ มะ      ว้ะโทะ ว้ะติ้      คะด้ะ ล้าง อ ซ้ะ ลู่ง กแช่ เยซู อ คางไท้ะ      ฌ้อง โล้ ล้างที๊ง ล้างช้ะ เอะ กแช่ เยซู กุ้ อ เม้ง ล้อ.
41005034	กแช่ เยซู โล้ แบ-อ้ะ ไจ้ะ เว๊      "น่าง มืง-เอ้อ ลู่ง น ท ชู่ง ท นะ อ กย้อง นอ น แบล เย้า. ไท้ ดี๊ ท มึ ท พ้า แด เทา. น ท แช๊ แบล ซวะ เย้า".
41005035	พี่ กแช่ เยซู ไคล้ เท่อ ล คลึ้ ทึ ได้ะ แบ นอ โพล้ง แบ ล น้าง~ๆ โอ ลู่ง ไยโร อ เด้า เฌ๊ โล้ แบ-อ้ะ ไจ้ะ เว๊      "น พูมืง นอ ซี๊ง เย้า      เกม๊า คู ลี้ โพะ น ไค๊ แม้ ท ล้อ".
41005036	อ เท่อ ไจ้ะ เว๊ บี่ นอ กแช่ เยซู แน่ฌ๊า เว๊      ช๊องแน ท น่าง เม้ง เอะ      โล้ แบ ไยโร ไจ้ะ เว๊      "ซ้ะเม เท่อ ล ฌี้      นะ เท่อ แด เทา".
41005037	ท่อง อ ช๊าง นอ กแช่ เยซู เกม๊า โพล้ง อ แฌ้แพ ลี้ โพะ อ ไค๊ น่าง แฌ้ ล้า เอะ      เกม๊า ที่ เปโต      ยาเก้า ดี๊ โยฮาง พี่ อ เก ยาเก้า อ พื่ง      ลี้ โพะ อ ไค๊ ซ๊า แฌ้ นอ ล้อ.
41005038	ท่อง อ ซื๊ง เว๊ ซีง ลี้ ท้อง ไยโร อ เด้า นอ แน่ฌ๊า โพล้ง เซ๊ ตทูง เฆาะ ดี๊ ฌางล้าง ย้าล้าง.
41005039	กแช่ เยซู ลี้ นึ ฆ้าง เด้า พ้า      อางจ้ะ โพล้ง ล มู๊ง นอ ไจ้ะ เว๊      "น ซื๊ง ฌางล้าง ย้าล้าง เซ๊ ตทูง เฆาะ แบ ท เล้. พืงแซ ล แฌ้ นอ ล ซี๊ง แบ      มี๊ง ล้อ".
41005040	โพล้ง ล มู๊ง นอ นี่ง แบ พะแล้ เว๊. แบ เด้าะ กแช่ เยซู เกม๊า โพล้ง ไจ ทาง ไฆวะ เลา ปะ      ฌ้อง กุ้ นี่ พืงแซ อ มู่ อ แพ่ ดี๊ อ กแช่ อ ซกุ้ นอ      ลี้ นึ ฆ้าง อ ล่าง มี๊ง ล เช้า นอ ไวะ ท้อง พืงแซ อ ฌ๊างไท้ะ นอ
41005041	ลี้ ท้อง พอง เว๊ อ จูง เฆาะ      โล้ แบ เว๊ ลู่ง อ กแช่ อ คว่าง บี่ อี้ง      "ตาลีทา กูมิ้"      อุ้ เว๊ อ โค๊      "น่าง มืง พู-เอ้อ จ โล้ แบ แน้ เฌ้เทิง ไวะ".
41005042	ท่อง อ ไจ้ะ เว๊ บี่ นอ ฌ้อง พืงแซ มืง เฌ้เทิง ล ทีง ฆ่าง      ไจ ทาง ไจ ล้าง ไวะ. พืงแซ ล แฌ้ นอ อ โนยะ โอ ล ชี๊ง คี๊ง เนง เย้า. ท แม้ อ ซ้ะ บี่ นอ โพล้ง แด แบ เว๊ ฌ้อง โท๊โย๊ เว๊ เฆาะ.
41005043	กแช่ เยซู อางแม้เลา อ ซื๊ง เว๊ ซีง เมาน่าง ไจ้ะ เว๊ แด      "โล้ แบ โพล้ง น่าง แฌ้ ล ฌี้"      ฌ้อง โล้ แบ อ ซื๊ง เว๊ เกม๊า พืงแซ ล แฌ้ นอ อาง มี้.
41006001	ท่อง อ ช๊าง นอ กแช่ เยซู ไจ ทาง ไฆวะ เว๊ พี่ นอ ไท้ ลู่ง อ กแช่ อ เฌง ล่างลี้ง ไวะ. อ พู อ ลี้ง ซีง ล มู๊ง นอ โพะ เว๊ อ ไค๊.
41006002	ท่อง อ ท้อง มื่ง ดืง เท่อ แบ้ แยว้ ล นี้ง นอ อ เว๊ แด ซอง เอะ โพล้ง อ เท่อ ลู่ง ท แพโซง อ ล่าง พ้า. โพล้ง แน่ฌ๊า เว๊ แอ แฌ้ ฌ้อง โท๊โย๊ ประ      ไจ้ะ เว๊ แด      "กแคว๊ ล แฌ้ อี้ง นี่ แบ ท ล แพ นอ โค๊ เล้      ซีงแฌ๊ แน่ฌ๊า เท่อ ฌี้ มะ      แม้ ท ล้ะ ท เล่ ซี เต้~ๆ.
41006003	เอ๊      อ เว๊ เก ซแล้ แม้ เด้า      เมะ-อ้า      เก น่าง มารียา อ พูแคว๊      เก ยาเก้า      โยซิ้      ยูด้ะ ดี๊ ซีโมง อ วี่โจ้ ล้อ. อ พื่ง มืง โอ ซกุ้ ล เฌง ฆ่าง ดี๊ เฆ้อ พี่ อี้ง ปะ      เมะ-อ้า". ฌ้อง โพล้ง เฌง คู ฆ๊าง พ้า ไฌ๊ อ ซ้ะ ดี๊-อ้ะ ล้อ.
41006004	กแช่ เยซู โล้ แบ อ ซื๊ง เว๊ ซีง ไจ้ะ เว๊      "โม ไคล้ คิ้ กแช่ แยว้ ล แฌ้~ๆ นอ โพล้ง ม ทื๊ง แบ นะ แบ-อ้ะ กุ้ อ แฌ้ ล้อ. แบ เด้าะ เมะ โพล้ง ล เฌง ฆ่าง ดี๊-อ้ะ อ เบ้า อ เท่ง อ พื่ง อ วี่ ลู่ง อ กแช่ อ เด้า นอ ล ทื๊ง แบ นะ แบ-อ้ะ แบ".
41006005	กแช่ เยซู แม้ ท ล้ะ ท เล่ พี่ นอ ซี น่าง เม้ง เอะ      อางกี ล้าง อ จูง ลู่ง โพล้ง แบ ท เจ้า ท แช๊ อ ล้อง แม้ แบล เว๊ แซย้ โคะ แฌ้ ล้อ.
41006006	อ เว๊ แด โท๊โย๊ เฆาะ ลู่ง โพล้ง ล ชู่ง ล นะ-อ้ะ แบ นอ. กแช่ เยซู ไจ ซอง เท่อ ซ๊าง เท่อ ลู่ง โพล้ง อ เฌง พี่ อ โอ เบ้า~ๆ นอ.
41006007	อ เว๊ แด กุ้ นี่ อ พู อ ลี้ง ล ชี๊ง คี๊ง แฌ้ เฌ๊ ลู่ง อ โอ      เกม๊า เว๊ อ ลี้ เท่อ ล จอง คี๊ง แฌ้ ล จอง คี๊ง แฌ้      เกม๊า เว๊ โอ ดี๊ อ ดู้ง อ ยาง โฌ๊ ไจ ทาง ไฆวะ ท มื้งแฆ่ ซี
41006008	อางแม้เลา เว๊ บี่ อี้ง      "พี่ น ซื๊ง ลี้ เกล้ นอ โชะ ดี๊ ท น่าง เม้ง ล ฌี้      เมะ กู      เมะ โทง      เมะ จี้      โชะ ล ฌี้      โชะ ที่ นางเพ๊บ้อง ล เม้ง ล้อ.
41006009	ไย่ คางไพ้ะ ล กู่ง ดี๊ ซุ้ ไช๊ช้าง ล โจ้ง ล้อ".
41006010	กแช่ เยซู โล้ เว๊ เด้าะ ไจ้ะ เว๊      "น ซื๊ง เมะ ทาง โพล้ง อ เฌง นอ ทาง มี๊ง โพล้ง อ เด้า ล โพลง. โอ พี่ นอ ท้อง น ไจ โพล้ง อ เฌง อ แฌ้แพ ล้อ.
41006011	โพล้ง แบ ล เฌง~ๆ เมะ ล ตองช้า ฮะช้า น ซื๊ง แบ      ดี๊ ล คุ้ช๊องแน น ซื๊ง แบ นอ ไจ ทาง ไฆวะ-อ้ะ ไวะ. พี่ ฌางคู มูง บึ้ น คาง ล้อง นอ ตเทะ ไฆวะ-อ้ะ เฆาะ บี่ ซุ้ โพล้ง เฌง พ้า นอ ม ซีงแฌ๊ ล้าง อ ซ้ะ แม้ เท่อ ล แบ แบ".
41006012	ท่อง อ ช๊าง อ ซื๊ง เว๊ ซีง ล ชี๊ง คี๊ง แฌ้ นอ ลี้ เว๊      โล้ ล้าง ละ ล้าง เอะ โพล้ง อ เท่อ      เกม๊า เปลง ไท้ ซ้ะ อ ซ๊าง ล้อ.
41006013	อ ซื๊ง เว๊ ซีง โฌ๊ ไจ ทาง ไฆวะ โพล้ง อ ท มื้งแฆ่ แอ ดื้ง      เท้า แบ โพล้ง แบ ท เจ้า ท แช๊ ดี๊ ตซู แอ แฌ้ นอ แม้ แบล ไท้ อ ซื๊ง เว๊ นอ ล้อ.
41006014	กแช่ เยซู อ เม้ง ลื้อ อ แซ ท้อง กุ้ จอง กุ้ ไจ้      แซ้ แบ จ๊าวแพเดง เฮรุ้ อ แน่ ปะ ล้อ. โพล้ง แบ ล น้าง~ๆ ไจ้ะ เว๊ แด      "กแช่ เยซู ม เมะ โยฮาง ลู่ง อ แม้ ท ไฌ่ จูง ที๊ง ล แฌ้ นอ เฌ้เทิง ม๊า ทาง ไท้ เย้า. ท บี่ นอ แม้ ท ล้ะ ท เล่ บี่ นอ ล้อ".
41006015	โพล้ง อ แฌ้แพ ล น้าง~ๆ ไจ้ะ เว๊ แด      "เยซู ม เมะ โม เอลียา".      แบ ล น้าง~ๆ ไจ้ะ เว๊ แด      "ม เมะ โม ไคล้ คิ้ กแช่ แยว้ ล แฌ้ บี่ ซุ้ เท่อ โอ อ ไยะ อ เช้ นอ ล้อ".
41006016	เมะ~ๆ จ๊าวแพเดง เฮรุ้ ล โค๊ นอ ท่อง อ แน่ฌ๊า กแช่ เยซู อ ไฌ่ นอ ไจ้ะ เว๊ แด      "ม เมะ โยฮาง พี่ จ เกม๊า โพล้ง กล้างเทะ อ โคะ ล แฌ้ นอ เฌ้เทิง ม๊า ทาง ไท้ ล้อ".
41006017	อ ไฌ่ บี่ อี้ง เมะ ลู่ง อ พื่ง ฟีลิ้ อ แม๊ น่าง เฮโรดียา เฌ๊ โอ ฆึ ดี๊-อ้ะ อ กย้อง นอ จ๊าวแพเดง เฮรุ้ เกม๊า โพล้ง พอง นี่ โยฮาง ซุ้ เว๊ พ้อง พ้า เฆาะ.
41006018	อ ไฌ่ บี่ อี้ง โยฮาง โล้ แบ จ๊าวแพเดง เฮรุ้ เย้า บี่ อี้ง      "แม้ ดี๊ น พื่ง อ แม๊ ล ฌี้ แบ. ไพ้ะ เซ๊งพ้า ท้างพ้า ล้อ".
41006019	ท บี่ นอ น่าง เฮโรดียา แช๊เมะ ไฌ๊ซ้ะ ดี๊ โยฮาง น้ะ มะ      แบ ซ้ะ แม้ ซี๊ง เว๊      แบ เด้าะ แม้ ซี๊ง เว๊ ล ซี แบ
41006020	เมะ เว๊ จ๊าวแพเดง เฮรุ้ ดู้ง แบ ยาง แบ โยฮาง ฌี้ มะ      ซีงแฌ๊ เว๊ เย้า โยฮาง เก โพล้ง ที๊ง โพล้ง โต้ โพล้ง ฌี้ โพล้ง แอว้. ท บี่ นอ จ๊าวแพเดง แฌแซ เว๊ ฌี้ ทึ. อ เว๊ คุ้ช๊องแน โยฮาง อ ลู่ง อ แท๊ มึ เต้~ๆ      แบ เด้าะ ชิ้ แบ อ ซ้ะ ล ปี๊.
41006021	ท่อง แบ อ ช๊า อ โท่ ฌี้      เมะ เว๊ จ๊าวแพเดง เฮรุ้ แม้ มึ อาง อวีง ล้าง อ มื่ง กึ ทาง ล นี้ง อ แค๊ นอ      แม้ ท ลื่ง อาง ซกุ้ โพล้ง ดู โพล้ง แซย่ ล มู๊ง ดี๊ โพล้ง ซึ้คู ดู ล มู๊ง นอ      ดี๊ โพล้ง อ เม้ง ดู แซ ดู ลู่ง กาเลลี้ อ ค่าง พ้า ล มู๊ง นอ เปราะ.
41006022	น่าง เฮโรดียา อ พู มืงน้าง เฌ๊ นึ ฆ้าง เว๊      ฌ้อง เฌ้เทิงลี่ง เฆว๊ แบ จ๊าวแพเดง ดี๊ โพล้ง ชี๊น้าง โอ ซยอง ดี๊-อ้ะ ล แพ นอ อ ซ้ะ ฌี้ มะ ล้อ. ท บี่ นอ จ๊าวแพเดง โล้ แบ กมืง นอ ไจ้ะ เว๊      "พี่ น แบ ซ้ะ ท ล เม้ง~ๆ นอ อางท่าง ดี๊ แย้. จ ม เกล๊าง เอะ แน้ กุ้ อ เม้ง ล้อ".
41006023	ชู ล้าง อ ซ้ะ ดี๊ อ เว๊ นอ ไจ้ะ เว๊ แด      "น อางท่าง เท่อ ดี๊ แย้ ล เม้ง~ๆ นอ จ ม เกล๊าง แน้      ทึ เมะ จ มื่ง จ บ้าง ฌี้~ๆ จ ม เกล๊าง แน้ พุ้พ๊าง ปะ ล้อ".
41006024	กมืง นอ ไจ ทาง เว๊      อางจ้ะ อ มู่ ไจ้ะ เว๊ แด      "เมะ จ แบ อางท่าง ท เม้ง เล้ นอ". อ มู่ โล้ แบ เว๊      "อางท่าง นี่ โยฮาง อ คูฆีง นอ ไช้ะ".
41006025	กมืง ล แฌ้ นอ ปชื่ง ลี้ ไท้ ลู่ง จ๊าวแพเดง อ โอ ล ทีง ฆ่าง      ฌ้อง อางท่าง ดี๊-อ้ะ ไจ้ะ เว๊ แด      "จ แบ ซ้ะ โยฮาง พี่ อ แม้ ท ไฌ่ จูง ที๊ง ล แฌ้ นอ อ คูฆีง. เฌ๊ โชะ เอะ แย้ ลู่ง ค๊างท้ะ พ้า ค๊องเนง อี้ง".
41006026	จ๊าวแพเดง นอ อ ซ้ะ ล มึ แบ ดู มะ ล้อ      แบ เด้าะ เป๊งนี่ โล้ เว๊ ดี๊ ชู ล้าง เว้ อ ซ้ะ ลู่ง โพล้ง ด๊าง มู๊ง อ เมะแซ พ้า เมาน่าง เย้า นอ อ เว๊ ไคล้ คู ไค๊ ดี๊ กมืง ล มึ แบ ล้อ.
41006027	จ๊าวแพเดง อางแม้เลา ซึ้พู โอ คุ้ เท่อ ล แฌ้ นอ เกม๊า อ ลี้ แม้ นี่ โยฮาง อ คูฆีง เฌ๊ ไท้ โชะ ไวะ. อ เว๊ ลี้ กล้างเทะ เว๊ อ โคะ ลู่ง พ้อง พ้า พระ
41006028	เฌ๊ ไท้ โชะ เว๊ อ คูฆีง ลู่ง ค๊างท้ะ พ้า ไวะ      ฌ้อง เกล๊าง กมืง ล แฌ้ นอ เฆาะ. อ เว๊ นอ ไท้ โชะ เกล๊าง เอะ อ มู่ นอ ล้อ.
41006029	ท่อง โยฮาง อ พู อ ลี้ง ซีง แน่ฌ๊า เว๊ นอ แม้ นี่ ไท้ อ จู      ไท้ เคิง ล้างบ้า เว๊ ลู่ง ท แซวคู พ้า ล้อ.
41006030	กแช่ เยซู อ เพล่ ดู ล มู๊ง นอ เฌ๊ ไท้ โอ ซยอง ไท้ ลู่ง กแช่ เยซู อ โอ. พี่ อ แม้ เท่อ ซอง เท่อ ล แพ นอ โล้ แบ เว๊ ท้อง อ เลา ล้อ.
41006031	โพล้ง ลี้~ๆ ไท้~ๆ แอ มะ ท้อง อ ซื๊ง เว๊ ซีง อาง มี้ ล คลึ้ ล้า แบ. ฌ้อง กแช่ เยซู โล้ เอะ อ เพล่ ดู ซีง ไจ้ะ เว๊      "ลี้ โอ ไปว้ะ ลู่ง ท ยื่งเย้ง อ ล่าง ล ทีง บ่อ".
41006032	อ ซื๊ง เว๊ ซีง ทาง คลี๊ง คู      ลี้ อางฆื๊ง ท ล่าง เกล้งเน้ง ล จอง      ม ลี้ โอ ซยอง ที่ อ ซื๊ง เว๊ แด ล้อ.
41006033	แบ เด้าะ โพล้ง แอ ฌ้อง แด แบ เว๊ ไจ ทาง ล มู๊ง นอ ซีงแฌ๊ เว๊ ม ลี้ โค๊ เล้      ฌ้อง โพล้ง กุ้ อ เฌง ลี้ ช่อง เว๊ ดี๊ อ คาง เปราะ      ลี้ ท้อง วี่ง กแช่ เยซู ดี๊ อ พู อ ลี้ง ซีง พี่ นอ.
41006034	ท่อง กแช่ เยซู ไจ ล้าง ไฆวะ คลี๊ง พ้า นอ แด โพล้ง แอ ฌ้อง ล มู๊ง นอ      ฌ้อง ย๊างเซิง ย๊างซ้ะ เว๊ เต้~ๆ ล้อ      แคว่ เว๊ แบ ด้อง แกะ ล มู๊ง พี่ โพล้ง ล โอ ลื่ง-อ้ะ แบ. อ เว๊ แด ซอง ทาง ซ๊าง ทาง เอะ เว๊ อ เท่อ ตบลึ้ เม้ง ล้อ.
41006035	เบ้า ทาง ท ม ไค้ะ ล้าง เย้า นอ อ พู อ ลี้ง ซีง เฌ๊ โล้ แบ กแช่ เยซู ไจ้ะ เว๊ แด      "ท ม ไค้ะ เย้า-เอ้อ      ท ล กล้ะ อี้ง ไย้ ดี๊ โพล้ง อ เฌง อ ฆ๊าง.
41006036	เกม๊า อ ซื๊ง เว๊ ซีง ล มู๊ง นอ ลี้ ลู่ง เฌง ลู่ง ฆ๊าง อ เบ้า~ๆ นอ      ลี้ ฆวี้ อาง ท อาง ท โอ้ แด อ กแช่ เว๊".
41006037	กแช่ เยซู ไคล้ ช๊า อ พู อ ลี้ง ซีง ล มู๊ง นอ ไจ้ะ เว๊      "น ซื๊ง นอ ล้อ ลื่ง อาง-อ้ะ". อ ซื๊ง เว๊ ซีง ไคล้ ช๊า กแช่ เยซู ไจ้ะ เว๊      "เมะ~ๆ บี่ นอ ก แบ ลี้ ฆวี้ เอะ-อ้ะ ท อาง ม เลา จี้ เดนารี คี๊ง พ่าง แย๊-เอ้อ".
41006038	กแช่ เยซู อางจ้ะ ช๊า-อ้ะ      "น ซื๊ง กู โอ ฆวี่ ลอง เล้      ไท้ แคว่ ดุ้ แฆว่ ไช้ะ".      อ ซื๊ง เว๊ ซีง ไท้ แคว่ เว๊ ไวะ ฌ้อง เฌ๊ ไท้ โล้ แบ-อ้ะ      "กู โอ เย่ ลอง ดี๊ แยพู โอ คี๊ง เบง ล้อ".
41006039	ท่อง อ ช๊าง นอ กแช่ เยซู อางแม้เลา โพล้ง ล มู๊ง นอ เกม๊า เว๊ อ ชี๊น้าง ลู่ง นาง คู ล มู๊ง ล มู๊ง.
41006040	อ ซื๊ง เว๊ ซีง ชี๊น้าง เว๊ แด ล มู๊ง ล มู๊ง ล้อ. แบ ล มู๊ง~ๆ นอ โอ อ แฌ้ เย่ ชี๊ง      แบ ล มู๊ง~ๆ นอ อ แฌ้ ล แย้.
41006041	ท่อง อ ช๊าง กแช่ เยซู พอง นี่ กู เย่ ลอง      ดี๊ แยพู คี๊ง เบง นอ      ฌ้อง แคว่ ทาง เท่อ ลู่ง ท มุ้คู ไจ้ะ บลึ้ กแช่ แยว้      ฌ้อง บุ้แค่ กู เน ฆ้าง เอะ อ พู อ ลี้ง ซีง เกม๊า~อ เจ่ ก้ะ เอะ โพล้ง      แยพู คี๊ง เบง นอ อ เว๊ อางน้าง พ้ะ เอะ โพล้ง กุ้ อ แฌ้ ปะ ล้อ.
41006042	โพล้ง อาง เว๊ กึ้ กุ้ อ แฌ้ ล้อ.
41006043	กู ดี๊ แยพู พี่ อ อาง เว๊ ล เลา แบ นอ อางเทิ๊ง นี่ ไท้ เว๊ ฆวี้ ตโฆะ ล ชี๊ง คี๊ง ดื้ง ได้ะ ล้อ.
41006044	โพล้ง พี่ อ อาง เท่อ ล มู๊ง นอ อ แคว๊ โอ อ แฌ้ เย่ ม๊า ล้อ.
41006045	ท่อง อ ช๊าง กแช่ เยซู เกม๊า อ พู อ ลี้ง ซีง ลี้ ทาง คลี๊ง คู เปราะ      เกม๊า ลี้ วี่ง-อ้ะ ค๊างฌะ ฆ้าง ปางเล แว่ โค๊ แพ้      ลี้ ลู่ง เฌง เบไซดา. เมะ กแช่ เยซู นอ เกม๊า โพล้ง ล มู๊ง นอ ไท้ เลา ปะ ล้อ.
41006046	ท่อง กแช่ เยซู ไจ พ้ะ โละ อ ซ้ะ ดี๊ โพล้ง ล มู๊ง นอ ฌ้อง อ เว๊ ลี้ ทาง ชูแพ เท่อ ลู่ง ท ลู่ง คู ไวะ.
41006047	ท่อง ท ไค้ะ ล้าง เย้า นอ อ พู อ ลี้ง อ คลี๊ง ลี้ ท้อง ลู่ง ปางเล อ ซ้ะเคิง พ้า. เมะ กแช่ เยซู นอ โอ ลู่ง ค๊องซู๊ง คู ล แฌ้ ล้อ.
41006048	อ เว๊ แด นอ แด อ พู อ ลี้ง ซีง เพ่ คลี๊ง ชอง มะ      เป๊งนี่ ลี้ง อูง แบ-อ้ะ ชอง เต้~ๆ. ลู่ง มื่ง เมาะ ช๊าง อ้องอู เบ้า ท ม พ้าง ทาง นอ กแช่ เยซู ไจ ลู่ง ที๊ง คู ลี้ ฌู อ พู อ ลี้ง      ม ลี้ พะ ไฆวะ เว๊ ล โค๊ นอ.
41006049	พี่ อ ซื๊ง เว๊ ซีง แด แบ เว๊ ไจ ที๊ง คู นอ ช๊องมอง เว๊ ท แจ ล้อ      ต้ะ กุ้ ซย้ะ ทาง เท่อ.
41006050	อ ไฌ่ บี่ อี้ง อ ซื๊ง เว๊ กุ้ อ แฌ้ แด แบ เว๊ ฌ้อง ซ้ะ ล้างเคลง      ซ้ะเม เว๊ น้ะ มะ ล้อ. ล ทีง ฆ่าง นอ กแช่ เยซู ไคล้ ดี๊-อ้ะ ไจ้ะ เว๊      "ซ้ะเม เท่อ ล ฌี้      แย้ ล้อ. เกม๊า น เซิง ฆวี๊ง ซ้ะ ฆวี๊ง ทาง แด เทา".
41006051	ท่อง อ ช๊าง นอ กแช่ เยซู ทาง โอ ดี๊ อ ซื๊ง เว๊ ลู่ง คลี๊ง คู เฆาะ      ต้ะ ลี้ง ล้างแม่ ประ. อ ซื๊ง เว๊ ซีง โท๊โย๊ เฆาะ.
41006052	อ ไฌ่ บี่ อี้ง พี่ กแช่ เยซู ลื่ง อาง โพล้ง อ แฌ้ เย่ ม๊า ล พ๊า อู้ นอ อ ซื๊ง เว๊ แน ล ซี แบ      เป๊งนี่ ล นึ อ ซ้ะ พ้า ได้ะ แบ เฆาะ.
41006053	กแช่ เยซู ดี๊ อ พู อ ลี้ง ซีง ค๊างฌะ ฆ้าง ปางเล ท้อง แว่ โค๊ แพ้ ลู่ง เกเนซาริ้ อ ค่าง พ้า      จ้าทะ อ คลี๊ง ที๊ง พ้าไท้ะ พี่ นอ.
41006054	ท่อง อ ไจ แด ไฆวะ อ คลี๊ง นอ โพล้ง โอ พี่ นอ แด กแช่ เยซู ฌ้อง นาง แบ ไท้-อ้ะ ล ทีง ฆ่าง
41006055	ฌ้อง ปชื่ง โล้ โละ ซ้ะ ล ฆ๊าง ล ฆ๊าง เฆ้ง กุ้ จอง. พี่ อ ซื๊ง เว๊ ซีงแฌ๊ เว๊ กแช่ เยซู โอ พี่ จอง เล้ นอ ชวี๊ง ล้าง โพล้ง ล เก ล โก้ แบ ล แพ นอ ลู่ง อ เชา พ้า เฌ๊ ยุ้ เว๊ ลู่ง อ โอ ล้อ.
41006056	กเย่ กแช่ เยซู ลี้ เท่อ ล จอง~ๆ นอ      เมะ เฌง ดู เฌง ปี๊ ฌี้      ลู่ง เว่ง พ้า ฌี้      เว่ง โคล๊ง ฌี้      โพล้ง ลี้ โชะ อางกี ล้าง โพล้ง แบ ท เจ้า ท แช๊ ล แพ นอ ลู่ง เกล้ พ้าไท้ะ      อวีงซ้ะชู้ เว๊ ม ทุ้ แบ ฆวี๊ กแช่ เยซู อ ไช๊ นวี๊ง ล้อ. กเย่ โพล้ง พี่ อ ทุ้ แบ เว๊ ล แพ นอ แบล ซวะ กุ้ อ แฌ้ ล้อ.
41007001	โพล้ง ฟารีซี ล มู๊ง ดี๊ คู ซีง ซอง เท่อ เซ๊งพ้า ท้างพ้า โอ ลู่ง เว่ง พ้ะดู เยรูซเลง เฌ๊ ล น้าง~ๆ      ลี้ โอ กแช่ เยซู โอ ซยอง เว๊ ล มู๊ง
41007002	แด แบ กแช่ เยซู อ พู อ ลี้ง ซีง ล มู๊ง นอ อาง มี้ ล อางซฌ้ะ อ จูง บี่ ซุ้ โพล้ง ฟารีซี อ ท ซอง ท ซ๊าง นอ แบ.
41007003	เมะ กเย่ โพล้ง ฟารีซี ฌี้ ดี๊ โพล้ง ยู อ แฌ้แพ ฌี้ ท่อง นี่ พี๊งชู้ พู๊งชู้ อ ท ซอง ท ซ๊าง กุ้ อ แฌ้ ล้อ      เมะ อางซฌ้ะ ไฆวะ อ จูง ล แบ อ เค้อะ แบ นอ ล อาง มี้ แบ.
41007004	กเย่ อ ฆวี้ เท่อ กะ พ้า นอ เมะ ล อางซฌ้ะ เว๊ ท้อง อ ฌ้อง แบ นอ ล อาง เว๊ แบ. ท ซอง ท ซ๊าง อ ไฌ่ โอ แอ เม้ง ได้ะ พี่ อ ซื๊ง เว๊ ซีง ทื๊ง เว๊ นอ      เมะ เว๊ ทู๊กีง เจเล พ้าท่อง พ้าท้ะ แบ อางซฌ้ะ เมะ เช๊ง เมะ เกล้ง เลา ปะ ล้อ.
41007005	โพล้ง ฟารีซี ซีง ดี๊ คู ซีง ซอง เท่อ เซ๊งพ้า ท้างพ้า ล มู๊ง นอ อางจ้ะ แบ กแช่ เยซู ไจ้ะ เว๊      "แบ ท เล้ น พู น ลี้ง ซีง นอ ล ทื๊ง แบ พี๊งชู้ พู๊งชู้ อ ท ซอง ท ซ๊าง นอ แบ      แบ เด้าะ พี่ ม อาง มี้ นอ ล อางซฌ้ะ อ จูง แบ".
41007006	กแช่ เยซู ไคล้ ช๊า อ ซื๊ง เว๊ แด ไจ้ะ เว๊      "โม อี้งซายา โล้ เว้ เท่อ แบฆ้ะ ดี๊ น ซื๊ง แบ เต้~ๆ เย้า      ลู่ง น ซื๊ง เก โพล้ง อ เมะ โต้ ซ้ะ ไก นอ ล้อ. ท กวิ้ เว้ เว๊ บี่ อี้ง 'กแช่ แยว้ ไจ้ะ เว๊ แด โพล้ง ล แพ อี้ง ทื๊ง แบ นะ แบ แย้ ที่ อ นุ้ นอ ล้อ แบ เด้าะ อ เซิง อ ซ้ะ โอ ไย้ โยะ ดี๊ แย้.
41007007	อ ซื๊ง เว๊ โบง ทาง แบ้ ทาง แย้ ล ล้างเปิ่ง ล้างเอ้ง น่าง เม้ง แบ อ ไฌ่ บี่ อี้ง อ ซื๊ง เว๊ ซอง เท่อ ลู่ง กโพล้ง อ ไฌะ อ ไฌ่ ฌ้อง ไจ้ะ เว๊ เก กแช่ แยว้ อ ท อางแม้เลา นอ ล้อ' ".
41007008	กแช่ เยซู ไจ้ะ เอะ-อ้ะ      "น ซื๊ง เว๊ แด นย๊อง ไฆวะ กแช่ แยว้ อ ท อางแม้เลา ฌ้อง ท่อง นี่ ก้ะ กโพล้ง อ ท โล้ ชู้ นอ ล้อ.
41007009	น ซื๊ง แซย๊ ฌี้ ทึ. น ซื๊ง นย๊อง ไฆวะ กแช่ แยว้ อ ท อางแม้เลา บี่ ซุ้ ม ท่อง นี่ ก้ะ ท โล้ ชู้ อ ไฌ่.
41007010	พู๊ง โมเซ โล้ เว๊ แด       'ทื๊ง แบ นะ แบ น มู่ น แพ่ นอ ไช้ะ'       ดี๊ 'โพล้ง พี่ อ ไจ้ะ อ้า ไจ้ะ ซ๊าง อ มู่ อ แพ่ นอ แม้ ซี๊ง ไฆวะ โย๊-อ้ะ เฆาะ'.
41007011	แบ เด้าะ น ซื๊ง ซอง ก้ะ เท่อ บี่ อี้ง      โพล้ง เมะ โล้ เอะ อ มู่ อ แพ่ ไจ้ะ เว๊      'จ คู จ แล่ พี่ น เกิ้ง อาง แบ เว๊ นอ เก โกราบาง'      (อุ้ เว๊ อ โค๊ เทว๊ เอะ กแช่ แยว้ ฌ้อง เย้า)      อ เว๊ ล แบ เกล๊าง อ มู่ อ แพ่ ล้า แบ ล้อ.
41007012	ท บี่ นอ น ซื๊ง เกม๊า โพล้ง ไคล้ พ้อง ล้าง อ ซ้ะ ล แม้ช้า อ มู่ อ แพ่ แบ นอ ล้อ.
41007013	ท โล้ ชู้ พี่ น ซื๊ง ซอง โละ น ซ้ะ บี่ นอ      น ซื๊ง ล ช๊องแน กแช่ แยว้ อ ลู่ง อ แท๊ ล้า แบ ล้อ. น ซื๊ง แม้ ไพ้ะ ท อ ฌื๊ง อ แฌ้ แอ เม้ง ได้ะ ล้อ".
41007014	ท่อง อ ช๊าง นอ กแช่ เยซู กุ้ ซยอง โพล้ง เกม๊า อ เฌ๊ ฆ้าง ล พ๊า เด้าะ      ฌ้อง โล้ แบ เว๊ บี่ อี้ง      "คุ้ช๊องแน แย้ เมะ ฌี้      ฌ้อง แม้ นี่ อางกี-อ้ะ ลู่ง น ซื๊ง ซ้ะ พ้า กุ้ อ แฌ้ เซ้อ.
41007015	กเย่ เท่อ พี่ โพล้ง อาง เว๊ นอ แม้ แบ อ้า แบ ซ๊าง โพล้ง ล ซี น่าง เม้ง แบ      แบ เด้าะ เท่อ พี่ อ โอ ซ้ะ พ้า เฌ๊ ทาง นอ แม้ แบ อ้า แบ ซ๊าง เว๊ ล้อ.
41007016	โพล้ง เล้ อ แน่ โอ นอ คุ้ช๊องแน แด เทา".
41007017	ท่อง กแช่ เยซู ไจ แด โพล้ง ล มู๊ง นอ ฌ้อง นึ ฆ้าง เด้า พ้า. อ พู อ ลี้ง ซีง ลี้ อางจ้ะ เว๊ แบฆ้ะ ดี๊ ท อางด้อง ล้าง ล ไฌ่ นอ เมะ อุ้ เว๊ อ โค๊ บี่ จะ เล้.
41007018	กแช่ เยซู ไคล้ ช๊า อ ซื๊ง เว๊ แด ไจ้ะ เว๊      "น ซื๊ง แน ล ซี แบ ปะ ล้อ-อ้า      น ซื๊ง ล ซีงแฌ๊ แบ-อ้า. กเย่ ท อาง พี่ อ นึ ล้าง โพล้ง อ นุ้ พ้า นอ ล แม้ แบ อ้า แบ ซ๊าง โพล้ง แบ ล้อ.
41007019	ท นึ เว๊ อ ซ้ะ พ้า น่าง เม้ง เอะ      นึ เว๊ อ โฌ่งโพ๊ง พ้า ล้อ      ฌ้อง ลี้ อี ลี้ ชีง ไฆวะ เว๊ ล้อ". (พี่ กแช่ เยซู ไคล้ บี่ อี้ง นอ เมะ เว๊ ท อาง กุ้ อ เม้ง เก ท อ ฌี้ นอ ล้อ).
41007020	กแช่ เยซู โล้ เว๊ ได้ะ ไจ้ะ เว๊      "เท่อ พี่ โอ โพล้ง อ ซ้ะ พ้า เฌ๊ ทาง นอ แม้ แบ อ้า แบ ซ๊าง โพล้ง ล้อ.
41007021	อ ไฌ่ บี่ โย้      เท่อ พี่ อ โอ ลู่ง โพล้ง อ ซ้ะ พ้า เฌ๊ ทาง นอ      เมะ เว๊ ท ช๊องมอง อ้า      ท แม้ กแม มืง กแม แคว๊      ท อางฌูง อางแบล เท่อ      ท แม้ ซี๊ง อางแช๊ โพล้ง      ท เอโบ้ง เอพะ
41007022	ท ซ้ะกวี้ง ล๊องก้อง โพล้ง อ เท่อ      ท แม้ อ้า แม้ ซ๊าง      ท อางโล๊ อางเว้ง เท่อ      ท แม้ ลู่ง อ ล้างลุ้ ล้างเช้      ท ไคว๊ ท โนย้ง เท่อ      ท ไคล้ แช๊คู ดูซ้ะ เท่อ      ท อางปฆ้า ล้าง อ ซ้ะ      ท ซไล้ะ พะท๊าง ล กลุ้ ล จ้ะ แบ นอ.
41007023	กเย่ ท ล ฌี้ ล แอว้ แบ ล เอ้า แย๊ นอ โอ ลู่ง โพล้ง อ ซ้ะ พ้า โพล ทาง      แม้ แบ อ้า แบ ซ๊าง โพล้ง ล้อ".
41007024	ลู่ง ไค๊ นอ กแช่ เยซู ไจ ทาง พี่ นอ ลี้ ท้อง โพล้ง อ เฌง โอ เบ้า ดี๊ เฌง ทีโร ดี๊ เฌง ซีโดง      ลี้ ทาง โอ โพล้ง อ เด้า พี่ นอ ล โพลง      ล แบ ซ้ะ โพล้ง ซีงแฌ๊-อ้ะ แบ      แบ เด้าะ โอ คิ้ซูง โพล้ง ซี เอะ.
41007025	กมืง โอ พี่ นอ ล แฌ้ ท มื้งแฆ่ ทาง อ พูมืง อ ล้อง. ท่อง อ ซีงแฌ๊ เว๊ กแช่ เยซู โอ พี่ นอ ลี้ โอ เว๊ ไวะ. ลี้ ท้อง คะด้ะ ล้าง อ ซ้ะ ลู่ง กแช่ เยซู อ คางไท้ะ.
41007026	กมืง ล แฌ้ นอ กึ ทาง ลู่ง เฌง ฟีเนเซ ซีรียา อ ค่าง พ้า      เก โพล้ง กรี. อ เว๊ อวีงซ้ะชู้ กแช่ เยซู เกม๊า อ โฌ๊ ไจ ทาง ไฆวะ ท มื้งแฆ่ ลู่ง อ พูมืง อ ล้อง.
41007027	แบ เด้าะ กแช่ เยซู ไคล้ ช๊า เว๊ แด      "เกม๊า พืงแซ ล แพ นอ อาง วี่ง ท้อง อ บลิ้ อาง แบ~ๆ. โพล้ง แม้ นี่ อ พู อ ท อาง ฌ้อง ไควะ ล้าง เอะ ทวีง พู อาง นอ ล เกิ้ง แบ".
41007028	กมืง ล แฌ้ นอ ไคล้ ช๊า-อ้ะ      "เมะ เต้~ๆ เย้า กแช่      แบ เด้าะ ทวีง พู อาง แบ ก้ะ เว๊ อ ล้างฆวีง ล้างมึ เด้าะ".
41007029	กแช่ เยซู แน่ฌ๊า เว๊ ฌ้อง โล้ ก้ะ เว๊ แด      "ลู่ง น ท ไคล้ ล ทีง นอ อ กย้อง น เมะ ไท้~ๆ แด เทา. น พูมืง นอ ท มื้งแฆ่ ไจ ทาง ไฆวะ อ ล้อง เย้า".
41007030	อ เว๊ แด ไท้ ไวะ      ไท้ ท้อง แด แบ อ พูมืง มี๊งน้าง ลู่ง อ ล่างมี๊ง. ท มื้งแฆ่ ไจ แด ไฆวะ-อ้ะ เย้า.
41007031	ลู่ง ไค๊ นอ กแช่ เยซู ไจ แด ไฆวะ เฌง พี่ อ โอ เบ้า ดี๊ เฌง ทีโร      ไท้~ๆ ลู่ง ปางเล กาเลลี้ อ พ้าไท้ะ. พี่ อ ไท้ เกล้ นอ แบ โพล้ง อ เฌง ซีโดง ดี๊ ท ล ไฆ่ ล ว้าง พี่ โพล้ง กุ้ เว๊ เฌง อ โพลง ล ชี๊ง.
41007032	โพล้ง เฌ๊ โซ๊ง กแคว๊ อ แน่ อ้า ไคล้ ล เอะ ซี แบ ล แฌ้ ลู่ง กแช่ เยซู อ ฌ๊างไท้ะ      อวีงซ้ะชู้ เว๊ เกม๊า อางกี ล้าง อ จูง ลู่ง โพล้ง ล แฌ้ นอ อ ล้อง.
41007033	กแช่ เยซู ลี้ ฌ้า กแคว๊ ล แฌ้ นอ ลู่ง ท ช้องชื้ง ไย้ ล ปี๊      ฌ้อง นอ โอ้ง ฆ้าง เว๊ อ แน่ พ้า ดี๊ อ จูงโน้ง      ฌ้อง ทูพลี้ โจ อ จูงโน้ง ดี๊ อ นุ้ ที๊ง      ทุ้ แบ ก้ะ กแคว๊ ล แฌ้ นอ อ พลี้ ล ปี๊ เด้าะ.
41007034	ฌ้อง กแช่ เยซู แคว่ ทาง ลู่ง ท มุ้คู      แซ ซยู ทาง ดี๊ โล้ แบ กแคว๊ ล แฌ้ นอ ไจ้ะ เว๊      "เอะฟาทา"      อุ้ เว๊ อ โค๊ "เกม๊า น แน่ พล๊อง ทาง ไช้ะ".
41007035	อ เว๊ อ แน่ พล๊อง ทาง ล ทีง ฆ่าง. อ พลี้ ล้างท่อง ล้างแกว เว๊ เฆาะ      ฌ้อง นอ ไคล้ ซี ทาง ไท้ ล้างเล๊ เว๊ เฆาะ ล้อ.
41007036	ท่อง อ ช๊าง กแช่ เยซู อางแม้เลา โพล้ง พี่ อ แด แบ-อ้ะ ล แพ นอ ไจ้ะ เว๊      "โล้ แบ โพล้ง น่าง แฌ้ ล ฌี้-อ้อ"      แบ เด้าะ ดี๊ อางแม้เลา เว๊      อ ซื๊ง เว๊ ซีง ดี๊ อางโล๊ไท้ เท่อ แอ นี่ อ ล่าง ได้ะ.
41007037	โพล้ง ล มู๊ง นอ โท๊โย๊ เฆาะ ไจ้ะ เว๊ แด      "อ เว๊ แม้ ท กุ้ อ เม้ง ฌี้ มะ ล้อ. โพล้ง ลู่ง อ แน่ อ้า ล แพ นอ แม้ ฌี้ ทาง เว๊ อ แน่ ซี. โพล้ง พี่ อ ไคล้ ล ซี แบ นอ แม้ ไคล้ ทาง ล้างเล๊ เว๊ ซี ฌี้ มะ ล้อ".
41008001	โอ ล พ๊า นอ โพล้ง เฌ๊ โอ กแช่ เยซู แอ ฌ้อง. อ ท อาง ท โอ้ ล โอ แบ. กแช่ เยซู กุ้ นี่ อ พู อ ลี้ง ซีง ล มู๊ง นอ ฌ้อง โล้ แบ เว๊
41008002	"จ ย๊างซ้ะ แบ โพล้ง ล มู๊ง นอ      อ ไฌ่ บี่ อี้ง อ ซื๊ง เว๊ ซีง โอ ดี๊ แย้ นี่ ซ๊า นี้ง ซ๊า ซ๊าง เย้า. อ ท อาง โอ น่าง เม้ง เอะ.
41008003	ค๊องเนง อี้ง จ เมะ เกม๊า อ ไท้ โอ วี่ง โอ เช้ง บี่ อี้ง นอ ม ล้างบย้ะ ลู่ง เกล้ ล้อ. ล แฌ้~ๆ โอ ลู่ง อ ไย้ อ โยะ เฌ๊ ล้อ".
41008004	อ พู อ ลี้ง ซีง ไคล้ ช๊า เว๊      "อ อี้ง เท่อ ลู่ง แพะคู ตเค แกล้ ล้อ. ก ม แด ท อาง ท โอ้ โค๊ เล้ พี่ ม ลื่ง อาง โพล้ง แอ ย่าง อี้ง ท้อง อ บลิ้ อาง บลิ้ โอ้".
41008005	กแช่ เยซู อางจ้ะ ก้ะ เว๊      "น ซื๊ง กู โอ ฆวี่ ลอง เล้". อ ซื๊ง เว๊ ซีง โล้ เว๊      "โอ เนว๊ ลอง ล้อ".
41008006	กแช่ เยซู อางแม้เลา โพล้ง ล มู๊ง นอ เกม๊า เว๊ อ ชี๊น้าง ฌางคู คู      ฌ้อง นอ แม้ นี่ กู เนว๊ ลอง ไจ้ะ บลึ้ กแช่ แยว้      ฌ้อง บุ้แค่ กู ดี๊ เน ฆ้าง เอะ อ พู อ ลี้ง ซีง      เกม๊า อ เจ่ ก้ะ เอะ โพล้ง กุ้ อ แฌ้ ล้อ. อ ซื๊ง เว๊ ซีง แม้ เว๊ บี่ นอ ล้อ.
41008007	อ ซื๊ง เว๊ ซีง อ แยพู โอ ล น้าง ชี่. กแช่ เยซู ชูแพ ไจ้ะ บลึ้ ทาง กแช่ แยว้ ฌ้อง เกม๊า อ พู อ ลี้ง ซีง เจ่ ก้ะ เอะ โพล้ง อาง กุ้ อ แฌ้ ล้อ.
41008008	โพล้ง ล มู๊ง นอ อาง เว๊ กึ้ นอ ล้อ. ท อาง พี่ อ ล้างลื๊อ นอ อ พู อ ลี้ง อางเทิ๊ง นี่ ไท้ เว๊ ฆวี้ ตโฆะ เนว๊ ดื้ง.
41008009	โพล้ง ล มู๊ง นอ โอ เมาะ เว๊ อ แฌ้ ลี่ง ม๊า. อาง เท่อ ฌ้อง นอ กแช่ เยซู เกม๊า โพล้ง ล มู๊ง นอ ไท้.
41008010	เมะ อ กแช่ นอ ทาง คลี๊ง คู ดี๊ อ พู อ ลี้ง ซีง ล มู๊ง นอ      ลี้ ลู่ง เฌง ดางมานุ้ทา อ ที๊ง อ ค่าง พ้า ไวะ ล้อ.
41008011	โพล้ง ฟารีซี ล แฌ้~ๆ เฌ๊ ฌู กแช่ เยซู      ติ้ ทาง โละ อ ซ้ะ ดี๊-อ้ะ      ไจ้ะ เว๊      "กแช่ แยว้ เมะ โซ๊ง แน้ เต้~ๆ นอ ปล้ะ ล้าง แฆว่ น ซยื๊ง น ซย้อง บี่ ซุ้ เก ท แม้ไน เซ้อ". อ ซื๊ง เว๊ ซีง อางท่าง เท่อ บี่ นอ แบ อ ซ้ะ ลองดุ้ เว๊ อ ซ้ะ ล้อ.
41008012	กแช่ เยซู แซ ซยู ทาง ฌ้อง ไจ้ะ เว๊ แด      "โพล้ง ล ชู้ แย๊ อี้ง แบ ท เล้ อางท่าง ท แม้ไน. จ โล้ แบ น ซื๊ง โต้~ๆ ล้อ      โพล้ง ล ชู้ แย๊ อี้ง ล นี่ แบ ท แม้ไน น่าง เม้ง แบ ล้อ".
41008013	ฌ้อง กแช่ เยซู ไจ แด อ ซื๊ง เว๊ ทาง คลี๊ง คู ลี้ ลู่ง ปางเล แว่ โค๊ แพ้ ไวะ.
41008014	กแช่ เยซู อ พู อ ลี้ง ซีง ล มู๊ง นอ ซ้ะนาง ลี้ โชะ กู. กู โอ ลู่ง คลี๊ง พ้า ล ลอง ล้อ.
41008015	กแช่ เยซู โล้ แบ อ ซื๊ง เว๊ ซีง ล มู๊ง นอ ไจ้ะ เว๊      "ปโล่ ล้าง น ซื๊ง ซ้ะ ดี๊ โพล้ง ฟารีซี อ กูมีง ซีง ดี๊ จ๊าวแพเดง เฮรุ้ อ กูมีง ซีง นอ เมะ ฌี้ ไช้ะ".
41008016	อ ซื๊ง เว๊ ซีง ล มู๊ง นอ ก้างแก้ โละ อ ซ้ะ ไจ้ะ เว๊ แด      "อ เว๊ ไจ้ะ เว๊ บี่ นอ เป๊งนี่ ก กู ล โอ แบ".
41008017	พี่ อ ซื๊ง เว๊ ก้างแก้ โละ ซ้ะ นอ กแช่ เยซู ซีงแฌ๊ เว๊ เย้า นอ ไจ้ะ เอะ อ ซื๊ง เว๊ ซีง      "น ซื๊ง ก้างแก้ โละ ซ้ะ กู ล โอ แบ นอ แบ ท เล้. น ซื๊ง ล ซีงแฌ๊ เท่อ ได้ะ แบ-อ้า      แน ล ซี ได้ะ แบ-อ้า. น ซื๊ง ซ้ะ ล พ้าง ได้ะ แบ-อ้า.
41008018	น ซื๊ง โอ ดี๊ เมะ ดี๊ ซ้ะ ล แด เท่อ แบ-อ้า      โอ ดี๊ โน้ง ดี๊ แน่ ล ฌ๊า เท่อ แบ-อ้า. น ซื๊ง ล นาง แบ ล้า แบ-อ้า
41008019	ลู่ง จ บุ้แค่ กู เย่ ลอง เกม๊า โพล้ง อ แฌ้ เย่ ม๊า อาง เว๊ อู้ นอ น ซื๊ง อางเทิ๊ง นี่ ไท้ อ ล้างลื๊อ ฆวี้ ตโฆะ ฆวี่ ดื้ง เล้". อ ซื๊ง เว๊ ซีง ไจ้ะ ช๊า เว๊      "ล ชี๊ง คี๊ง ดื้ง ล้อ-แอ้".
41008020	กแช่ เยซู อางจ้ะ เว๊ ล พ๊า เด้าะ      "ลู่ง จ บุ้แค่ กู เนว๊ ลอง เกม๊า โพล้ง อ แฌ้ ลี่ง ม๊า อาง เว๊ อู้ นอ เมะ น ซื๊ง อางเทิ๊ง นี่ ไท้ อ ล้างลื๊อ ฆวี้ ตโฆะ ฆวี่ ดื้ง เล้". อ ซื๊ง เว๊ ซีง ไคล้ ช๊า เว๊      "เนว๊ ดื้ง ล้อ-แอ้".
41008021	กแช่ เยซู อางจ้ะ ไท้ เว๊      "เมะ น ซื๊ง แน ล ซี ได้ะ แบ-อ้า".
41008022	กแช่ เยซู ดี๊ อ พู อ ลี้ง ซีง ล มู๊ง นอ ลี้ ท้อง โพล้ง อ เฌง เบไซดา. โพล้ง เฌ๊ ม้อง โพล้ง อ เมะโบล ล แฌ้ ลู่ง กแช่ เยซู อ ฌ๊างไท้ะ ไวะ      อวีงซ้ะชู้ กแช่ เยซู เกม๊า อ ทุ้ แบ เว๊ ดี๊ อ จูง.
41008023	กแช่ เยซู พอง เว๊ อ จูง ลี้ ม้อง เว๊ ลู่ง เฌง ฆ้อง ไวะ      ทูพลี้ เว๊ อ เมะ      ฌ้อง อางกี ล้าง อ จูง ลู่ง โพล้ง เมะโบล ล แฌ้ นอ อ ล้อง อางจ้ะ เว๊ แด      "น แด ท ล เม้ง~ๆ เย้า-อ้า".
41008024	โพล้ง อ เมะโบล ล แฌ้ นอ แคว่ ทาง เท่อ นอ ไจ้ะ เว๊ แด      "เอ้อ จ แด เท่อ ปี๊~ๆ ชี่. จ แด โพล้ง ไจ ด้อง ซุ้ เซง ล เทิง~ๆ นอ".
41008025	ท่อง อ ช๊าง นอ กแช่ เยซู อางกี ไท้ อ จูง ลู่ง อ เว๊ แด อ เมะ ล้อง ล พ๊า เด้าะ      ฌ้อง อ เว๊ แคว่ ไท้ เท่อ      อ เมะ พ้าง ทาง ฌี้ มะ. ล พ๊า แย๊ นอ แด เท่อ ที๊ง ฌี้ เต้~ๆ เย้า.
41008026	ฌ้อง กแช่ เยซู อางแม้เลา-อ้ะ      "ไท้ ลู่ง เฌง พ้า ล้า ล ฌี้. ไท้ ลู่ง น เด้า นอ ไวะ".
41008027	กแช่ เยซู ดี๊ อ พู อ ลี้ง ซีง ล มู๊ง นอ ไจ ทาง เว๊ พี่ นอ      ลี้ ลู่ง เฌง พี่ อ โอ ซีซารียา ฟีลิ้ปี อ ก ว้าง พ้า. พี่ อ ลี้ ลู่ง เกล้ นอ กแช่ เยซู อางจ้ะ อ พู อ ลี้ง ล มู๊ง นอ ไจ้ะ เว๊ แด      "โพล้ง ก้างแก้ โละ อ ซ้ะ ไจ้ะ เว๊ แย้ โย้ จ เก โพล้ง เล้".
41008028	อ ซื๊ง เว๊ ซีง ไคล้ ช๊า เว๊ แด      "โพล้ง แบ ล น้าง~ๆ ไจ้ะ เว๊ น เก โยฮาง พี่ อ แม้ ท ไฌ่ จูง ที๊ง ล แฌ้ นอ. แบ ล น้าง~ๆ ไจ้ะ เว๊ น เก โม เอลียา. แบ ล น้าง~ๆ ไจ้ะ เว๊ แด น เก โม ไคล้ คิ้ กแช่ แยว้ ล แฌ้".
41008029	กแช่ เยซู อางจ้ะ เว๊ ล พ๊า เด้าะ      "น ซื๊ง บ่อ      น ไจ้ะ จ เก โพล้ง เล้". เปโต ไคล้ ช๊า เว๊      "แน้ นอ น เก คริ้".
41008030	กแช่ เยซู อางแม้เลา อ ซื๊ง เว๊ แด      "พี่ จ เก คริ้ นอ โล้ แบ โพล้ง น่าง แฌ้ ล ฌี้".
41008031	ท่อง อ ช๊าง นอ กแช่ เยซู ซอง ทาง ซ๊าง ทาง อ พู อ ลี้ง ซีง ล มู๊ง นอ ไจ้ะ เว๊      "โพล้ง ฌางคู พู ม แบ โท่ง ท น้ะ ท โน๊ง แอ เม้ง. โพล้ง เม้ง โพล้ง แซย่ ดี๊ แยว้ อ คู ดู ซีง      ดี๊ คู ซีง ซอง เท่อ เซ๊งพ้า ท้างพ้า ล แพ นอ ล เอ ล ฮะ เว๊ น่าง แฌ้ แบ      ฌ้อง ม เกม๊า โพล้ง แม้ ซี๊ง เว๊ ล้อ. พ้อง ไฆวะ ซ๊า นี้ง นอ อ เว๊ ม เฌ้เทิง ม๊า ทาง ไท้ ล้อ".
41008032	กแช่ เยซู โล้ เว๊ ล้างที๊ง ฌี้ มะ. ท่อง อ ช๊าง นอ เปโต กุ้ ฆ้าง กแช่ เยซู ฌ้อง ไจ้ะ แบ-อ้ะ      "เอ๊      ไคล้ บี่ นอ ล้า ล ฌี้".
41008033	กแช่ เยซู แกย ไท้ อ ซ้ะ      แคว่ อ พู อ ลี้ง ล มู๊ง นอ ฌ้อง ไจ้ะ แบ เปโต บี่ อี้ง      "ม้างโค้ไล่-เอ้อ ไจ แด แย้ ไวะ. อ ไฌ่ บี่ อี้ง น ล ช๊องมอง บี่ ซุ้ กแช่ แยว้ แบ. น ช๊องมอง เท่อ บี่ ซุ้ โพล้ง ฌางคู คู นอ ล้อ".
41008034	กแช่ เยซู ไคล้ เท่อ บี่ นอ ฌ้อง กุ้ ซยอง อ พู อ ลี้ง ดี๊ โพล้ง ล มู๊ง นอ โล้ แบ อ ซื๊ง เว๊ ซีง บี่ อี้ง      "โพล้ง พี่ ล แฌ้ เล้ เมะ แบ ซ้ะ โพะ จ ไค๊ นอ อ เว๊ แบ แม้ น้า ล้าง อ ซ้ะ ฌ้อง ยุ้ ทาง นี่ อ เซง ป้างกิ้ โพะ ก้ะ จ ไค๊.
41008035	อ ไฌ่ บี่ อี้ง โพล้ง พี่ อ แบ ซ้ะ แม้ พ้อง พลิ้ ล้าง อ ซ้ะ แด เว๊ นอ อ เว๊ ม ซี๊ง ล โค๊ ล้อ      แบ เด้าะ โพล้ง พี่ อ นย่อง ซี๊ง ลู่ง จ ฌ่าง ดี๊ ท อางโล๊ไท้ ท ฌี้ อ ไฌ่ อ ฌ่าง ล แฌ้ นอ ม แม้ พ้อง พลิ้ ล้าง อ กแช่ อ ซ้ะ นอ ล้อ.
41008036	โพล้ง ล แฌ้~ๆ เมะ นี่ แบ ท กุ้ อ เม้ง ลู่ง ฌางคู โคล๊ง คู อี้ง      แบ เด้าะ อ กแช่ แบ ซี๊ง นอ      อ นอ ม ล้างเปิ่ง ลู่ง อ ฌ่าง บี่ จะ เล้.
41008037	โพล้ง ม แม้ เท่อ ซี ล เม้ง~ๆ ชี่-อ้า พี่ ม แม้ ม๊า ทาง ไท้ อ ซ้ะ เด้าะ.
41008038	โพล้ง เล้ เมะ ฌางแช้ ลู่ง จ ท ซอง ท ซ๊าง ดี๊ จ ฌ่าง จ กย้อง ล ชู้ แย๊ อี้ง พี่ อ โอ ฆวี้ ทะ ดี๊ ท อ้า ท ซ๊าง ท ล โต้ ล ล้อง แบ นอ      โพล้ง ฌางคู พู เมะ เฌ๊ ไท้ ดี๊ อ แพ่ อ ฆี๊ง อ แล้ อ โฌ่ง อ พ้าง ดี๊ ท มุ้คู พู ลู่ง อ ฌี้ อ แอว้ ล มู๊ง โคะ นอ อ เว๊ ม ฌางแช้ ลู่ง โพล้ง ล แฌ้ นอ อ กย้อง บี่ นอ ปะ ล้อ".
41009001	กแช่ เยซู โล้ ล้าง เอะ อ พู อ ลี้ง ซีง อ เท่อ เด้าะ ไจ้ะ เว๊ แด      "จ โล้ เอะ น ซื๊ง โต้~ๆ ล้อ. โพล้ง โอ พี่ อี้ง ล น้าง ล คลึ้ ซี๊ง ได้ะ แบ ท้อง ม แด กแช่ แยว้ อ มื่ง อ บ้าง เฌ๊ ดี๊ อ ดู้ง อ ยาง ล้อ".
41009002	พ้อง ไฆวะ ฆู๊ง นี้ง นอ กแช่ เยซู กุ้ นี่ เปโต ดี๊ ยาเก้า ดี๊ โยฮาง      ลี้ ทาง ฌ้า เว๊ ลู่ง ท ลู่ง พ้ะโท๊ คู ลี่ง แฌ้ ล้อ. กแช่ เยซู อ เค่ง อ ฌ้าง เปลง ไฆวะ อ ซ้ะ ลู่ง อ ซื๊ง เว๊ อ เมะแซ พ้า.
41009003	ต้ะ อ ไช๊ อ ช้าง โฌ่ง ทาง พ้าง ทาง แอว้ โพ๊โล๊ เฆาะ      โพล้ง ฌางคู โคล๊ง คู อางชืง เท่อ ม แอว้ บี่ ซุ้ นอ ล ซี น่าง แฌ้ แบ ล้อ.
41009004	อ ซื๊ง เว๊ ซีง ซ๊า แฌ้ นอ แด แบ โม เอลียา ดี๊ โมเซ เนโพล ทาง อ ซ้ะ      ไคล้เดิง โละ อ ซ้ะ ดี๊ กแช่ เยซู ล้อ.
41009005	ท่อง อ ช๊าง นอ เปโต โล้ แบ กแช่ เยซู ไจ้ะ เว๊ แด      "กแช่-เอ้อ ก เฌ๊ โอ พี่ อี้ง แบ อ เมาะ ฌี้ ทึ. ก ม ไต้ ทาง เด้ ซ๊า โพลง      แน้ น ฌ่าง ล โพลง      โมเซ อ ฌ่าง ล โพลง      เอลียา อ ฌ่าง ล โพลง".
41009006	พี่ อ เว๊ ไคล้ เท่อ บี่ อี้ง นอ      เมะ เว๊ ม ไคล้ บี่ จะ เล้ ล ซีงแฌ๊ เว๊ แบ เป๊งนี่ อ ซื๊ง เว๊ ซ้ะเม เท่อ น้ะ กชุ้.
41009007	ท เอิง คลึไบ้ะ อ ซื๊ง เว๊ ซีง ล มู๊ง นอ      ฌ้อง ท อ ลู่ง เซ๊ ทาง ลู่ง ท เอิง แกล้ นอ ไจ้ะ เว๊ แด      "ล แฌ้ อี้ง เก จ พูแคว๊ ลู่ง จ เอ-อ้ะ ฌี้ ทึ. ชู่ง ลู่ง เน้ แท๊-อ้ะ ไช้ะ".
41009008	ล ทีง ฆ่าง อ ซื๊ง เว๊ ซีง ซ๊า แฌ้ นอ แคว่ เว้ง แคว่ ว้าง เท่อ      ฌ้อง แด โพล้ง น่าง แฌ้ เอะ      แด ที่ กแช่ เยซู โอ ซกุ้ ก้ะ-อ้ะ ล แฌ้ ล้อ.
41009009	พี่ อ ซื๊ง เว๊ ซีง ลี่ง แฌ้ โอ ลู่ง ท ลู่ง คู เฌ๊ ไท้ ล้าง นอ กแช่ เยซู อางแม้เลา-อ้ะ ไจ้ะ เว๊      "พี่ น ซื๊ง แด เท่อ นอ      โล้ แบ โพล้ง น่าง แฌ้ ได้ะ ล ฌี้-อ้อ. โอ คุ้ ท้อง โพล้ง ฌางคู พู ซี๊ง เฌ้เทิง ม๊า ทาง ไท้ โคะ แบ~ๆ.
41009010	อ ซื๊ง เว๊ ซีง ชู่ง เว๊ อ ลู่ง เปราะ      ล โล้ แบ โพล้ง อ แฌ้แพ น่าง แฌ้ แบ. แบ เด้าะ อ ซื๊ง เว๊ ซีง อางจ้ะ โละ อ ซ้ะ พี่ อ ไจ้ะ "เฌ้เทิง ม๊า ทาง ไท้" นอ เมะ อุ้ เว๊ อ โค๊ บี่ จะ เล้.
41009011	อ ซื๊ง เว๊ ซีง ซ๊า แฌ้ นอ อางจ้ะ แบ กแช่ เยซู ไจ้ะ เว๊      "แบ ท เล้ คู ซีง ซอง เท่อ เซ๊งพ้า ท้างพ้า ไจ้ะ เว๊ เอลียา แบ เฌ๊ วี่ง แบ~ๆ".
41009012	กแช่ เยซู ไคล้ ช๊า เว๊ แด      "เอลียา แบ เฌ๊ วี่ง นอ เมะ เซ้อ      แบ เฌ๊ แม้ ฌี้ ทาง ไท้ ท กุ้ อ เม้ง เกม๊า อ แบ ไท้ อ ล่าง. แบ เด้าะ แบ ท เล้ ไละ ฌี้ ไละ แอว้ โล้ เว้ เว๊ โพล้ง ฌางคู พู แบ โท่ง ท น้ะ ท โน๊ง แอ เม้ง. โพล้ง ม นย๊อง ไฆวะ พลุ้ ฌ้ะ-อ้ะ.
41009013	ยี๊ แด นอ จ โล้ เอะ น ซื๊ง บี่ อี้ง      "เอลียา เฌ๊ ท้อง เว๊ เย้า. โพล้ง แบ อ ซ้ะ แม้ เอะ-อ้ะ บี่ จะ เล้ นอ แม้ เอะ เว๊ ฌ้อง เย้า      ด้อง ซุ้ ท กวิ้ เว้ เว๊ อ ไฌ่ ลู่ง ไละ ฌี้ ไละ แอว้ พ้า นอ ล้อ".
41009014	ท่อง อ ซื๊ง เว๊ ซีง ไท้ ท้อง ลู่ง กแช่ เยซู อ พู อ ลี้ง อ แฌ้แพ อ โอ นอ แด แบ โพล้ง พ้อง วะ-อ้ะ โอ ฌ้อง. คู ซีง ซอง เท่อ เซ๊งพ้า ท้างพ้า ล มู๊ง นอ ติ้ โละ อ ซ้ะ ดี๊ อ ซื๊ง เว๊ ซีง.
41009015	พี่ โพล้ง ล มู๊ง นอ แด กแช่ เยซู เฌ๊ ไท้ นอ โท๊โย๊ เฆาะ. กุ้ อ แฌ้ เฌ๊ ซยู๊ ฆ้าง ลู่ง อ โอ แบ้ ทาง เว๊ ล้อ.
41009016	กแช่ เยซู อางจ้ะ อ พู อ ลี้ง ซีง ล มู๊ง นอ ไจ้ะ เว๊      "น ซื๊ง ติ้ โละ ไอ โละ ซ้ะ ดี๊ อ ซื๊ง เว๊ ลู่ง ท เม้ง เล้ อ กย้อง".
41009017	โพล้ง แคว๊ พี่ อ โอ โพล้ง แอ ฌ้อง อ แกล้ นอ ไคล้ ทาง ไจ้ะ เว๊ แด      "คู-เอ้อ      จ เฌ๊ โซ๊ง จ พูแคว๊ ลู่ง น โอ. จ พู นอ ท มื้งแฆ่ ทาง อ ล้อง      ไคล้ ล ซี ล้า แบ.
41009018	จ พู โอ จอง ฌี้ จอง ฌี้ พี่ ท มื้งแฆ่ ทาง อ ล้อง นอ แม้ ล้างเทะเค้า-อ้ะ กุ้ อ พ๊า. อ นุ้ ที๊ง ซโบง ซเบว้ ทาง พะ~ๆ ล้อ      ไอ ตไก้ะ อ เม อ แซว๊ ล้อ. อ กแช่ มี๊งน้าง ตเทะเดะ. จ อางท่าง น พู น ลี้ง ล มู๊ง นอ เกม๊า อ โฌ๊ ไจ ทาง ไฆวะ ท มื้งแฆ่      แบ เด้าะ แม้ เว๊ ล ซี น่าง แฌ้ แบ ล้อ".
41009019	กแช่ เยซู โล้ เอะ อ ซื๊ง เว๊      "โพล้ง ล ชู้ แย๊ อี้ง ล ชู่ง ล นะ เท่อ แบ ย๊าง บี่ เล้. จ แบ โอ ดี๊ น ซื๊ง ชี่ ไยะ เล้. จ แบ เอ้า ซ้ะ ดี๊ น ซื๊ง ชี่ ไยะ เล้. พืงแซ นอ เฌ๊ ฌ้า-อ้ะ ลู่ง จ ฌ๊างไท้ะ".
41009020	โพล้ง ลี้ ม้อง-อ้ะ ท้อง อ ฌ๊างไท้ะ เฆาะ. ท่อง ท มื้งแฆ่ แด แบ กแช่ เยซู นอ อ เท่อ เกม๊า พืงแซ ล แฌ้ นอ ชุ้ ด๊าง แฌ้ เฆาะ      ล้างเทะเค้า เว๊ ลู่ง ฌางคู คู เพอะ      เฌ้พลื่ง เฌ้มวี๊ง      อ นุ้ ที๊ง ซโบง ซเบว้ ทาง.
41009021	กแช่ เยซู อางจ้ะ เว๊ อ แพ่      "แม้ อ ซ้ะ บี่ อี้ง ชี่ ไยะ เย้า เล้". อ แพ่ ไคล้ ช๊า เว๊ แด      "ลู่ง อ ซ้ะ พืงแซ ปี๊~ๆ เย้า.
41009022	ท มื้งแฆ่ เฌาโละ แม้ ซี๊ง-อ้ะ แอ พ๊า เย้า. อ เท่อ จึ้ ล้าง เว๊ ลู่ง มี อ้า พ้า พ๊า~ๆ      ลู่ง ที๊ง แกล้ พ๊า~ๆ. อวีงซ้ะชู้ ย๊างเซิง ย๊างซ้ะ เฆ้อ ไช้ะ. น แม้ แบล เมะ ซี      แม้ แบล เอะ เฆ้อ ไช้ะ".
41009023	กแช่ เยซู ไคล้ ช๊า อ เว๊      "แบ เล้ ล ซี. โพล้ง ลู่ง อ นะ เท่อ นอ แม้ ซี กุ้ อ เม้ง ล้อ".
41009024	พืงแซ อ แพ่ นอ โล้ เอะ กแช่ เยซู ล ทีง ฆ่าง ไจ้ะ เว๊      "จ นะ แน้ เย้า. จ นะ เท่อ เมะ ล แอ ได้ะ แบ นอ แม้ แอ ทาง เอะ แย้ ไช้ะ".
41009025	ท่อง กแช่ เยซู แด แบ โพล้ง เฌ๊ ลู่ง อ โอ แอ ทาง แอ ทาง นอ อ เว๊ โละซ้ะ ท มื้งแฆ่ ล ดื้ง นอ ไจ้ะ เว๊      "ท เซ๊กู เฌ๊ฌ้อง โน้ง อ้า แน่ อ้า ล ดื้ง นอ-เอ้อ      จ อางแม้เลา แน้      ไจ ทาง ไฆวะ ลู่ง พืงแซ อ ล้อง นอ ไวะ. ท่อง อี้ง จู่ง แย๊ ล โค๊ นอ เฌ๊ ทาง ไท้ อ ล้อง น่าง ชุ้ น่าง พ๊า ล้า ล ฌี้".
41009026	ต้ะ ท มื้งแฆ่ กุ้ ซย้ะ ทาง เท่อ เกม๊า พืงแซ ชุ้ น้ะ มะ      ฌ้อง ไจ ทาง ไฆวะ ไวะ. พืงแซ แคว๊ ล แฌ้ นอ มี๊งน้าง ตเทะเดะ แบ ด้อง ลู่ง ตจู. โพล้ง ล มู๊ง นอ แอ ลู่ง อ ไจ้ะ เว๊ แด      "ซี๊ง เย้า".
41009027	แบ เด้าะ กแช่ เยซู พอง เว๊ อ จูง บุ้ ทาง เว๊. อ เท่อ เฌ้เทิง ทาง ไท้ ไวะ.
41009028	ท่อง กแช่ เยซู นึ ฆ้าง เด้า พ้า พี่ โพล้ง อ แฌ้แพ ล โอ น่าง แฌ้ แบ ฌ้อง นอ      อ พู อ ลี้ง ซีง ล มู๊ง นอ อางจ้ะ-อ้ะ ไจ้ะ เว๊ แด      "แบ ท เล้ ก เว๊ แด ก โฌ๊ ไจ ทาง ไฆวะ ท มื้งแฆ่ ล ดื้ง นอ ล นี่ แบ".
41009029	กแช่ เยซู ไคล้ ช๊า อ ซื๊ง เว๊ ซีง ไจ้ะ เว๊      "น เมะ ล ชูแพ เท่อ แบ นอ น โฌ๊ ไจ ทาง ไฆวะ ท มื้งแฆ่ ล เอ้า อี้ง ล นี่ แบ ล้อ".
41009030	กแช่ เยซู ดี๊ อ พู อ ลี้ง ไจ ทาง ไฆวะ พี่ นอ ลี้ ค๊างฌะ ไฆวะ กาเลลี้ อ ค่าง พ้า. กแช่ เยซู ล แบ ซ้ะ เกม๊า โพล้ง ซีงแฌ๊-อ้ะ แบ
41009031	แบ อ ซ้ะ ซอง อ พู อ ลี้ง ซีง ล มู๊ง นอ โล้ แบ อ ซื๊ง เว๊ ซีง      "โพล้ง ม พอง นี่ โพล้ง ฌางคู พู ฌ้อง ม อ้ะล้าง เอะ โพล้ง พี่ อ โอ ดี๊ อ ดู้ง อ ยาง. อ ซื๊ง เว๊ ซีง ม แม้ ซี๊ง-อ้ะ ล้อ. ท่อง อ ช๊าง นี่ ซ๊า นี้ง นอ ม เฌ้เทิง ม๊า ทาง ไท้ ล้อ".
41009032	ท ไคล้ ล แพ นอ อ ซื๊ง เว๊ ซีง ล มู๊ง แน เว๊ ล ซี แบ      แบ เด้าะ อางจ้ะ เว๊ ล เบิง น่าง แฌ้ แบ.
41009033	กแช่ เยซู ดี๊ อ พู อ ลี้ง ล มู๊ง นอ ลี้ ท้อง เฌง คาฟานาโอง พ้า      นึ ฆ้าง เด้า พ้า ฌ้อง กแช่ เยซู อางจ้ะ อ พู อ ลี้ง ซีง ไจ้ะ เว๊      "น ซื๊ง เฌ๊ ลู่ง เกล้ นอ น ติ้ โละ ไอ โละ ซ้ะ ลู่ง ท เม้ง เล้ อ ไฌ่".
41009034	อ ซื๊ง เว๊ ซีง ไคล้ ช๊า เว๊ น่าง แฌ้ เอะ      อ ไฌ่ บี่ โย้ พี่ อ ซื๊ง เว๊ เฌ๊ ลู่ง เกล้ นอ ติ้ โละ ไอ โละ อ ซ้ะ ไจ้ะ เว๊      "โพล้ง เล้ เก ท อ ดู ทึ".
41009035	กแช่ เยซู ชี๊น้าง ฌ้อง กุ้ นี่ ซยอง อ พู อ ลี้ง ล ชี๊ง คี๊ง แฌ้ นอ โล้ แบ เว๊      "โพล้ง เมะ แบ ซ้ะ เก ท อ ดู ล แฌ้~ๆ นอ แบ เก ท อ ปี๊ ทึ ลู่ง โพล้ง กุ้ แฌ้ อ แกล้      ดี๊ แบ เก โพล้ง กุ้ แฌ้ อ เพล่ อ บาง ล้อ".
41009036	กแช่ เยซู แม้ นี่ พืงแซ ล แฌ้ เกม๊า เว๊ อ ชี๊เทิง ลู่ง อ ซ้ะ แกล้      ฌ้อง โชะ ทาง เว๊ ลู่ง อ จูง ล้อง      โล้ แบ ก้ะ อ พู อ ลี้ง ซีง ล มู๊ง นอ
41009037	"โพล้ง แฌ้ ฌี้ แฌ้ ฌี้ พี่ อ ฮะ นี่ พืงแซ บี่ โย้ ล แฌ้ ลู่ง จ เม้ง จ แซ นอ บี่ ซุ้ อ ฮะ นี่ แย้ ปะ. โพล้ง แฌ้ ฌี้ แฌ้ ฌี้ ลู่ง อ ฮะ นี่ แย้ นอ ล ฮะ นี่ ที่ แย้ ล แฌ้ แบ      แบ เด้าะ ฮะ นี่ โพล้ง ลู่ง อ เกม๊า จ เฌ๊ ล้าง ล แฌ้ นอ ปะ ล้อ".
41009038	โยฮาง โล้ แบ กแช่ เยซู ไจ้ะ เว๊      "คู-เอ้อ ก แด แบ โพล้ง แคว๊ ล แฌ้ โฌ๊ ไจ ทาง ไฆวะ ท มื้งแฆ่ ลู่ง น เม้ง น แซ ล้อ. ก ไจ้ะ-อ้ะ 'แม้ บี่ นอ ล ฌี้'      เป๊งนี่ อ เว๊ ล โพะ ก ไค๊ แบ      ล เก โพล้ง ล มู๊ง ฆ่าง ดี๊ เฆ้อ แบ".
41009039	กแช่ เยซู โล้ เอะ อ ซื๊ง เว๊      "ไจ้ะ-อ้ะ ล ฌี้. โพล้ง พี่ อ แม้ ท ล้ะ ท เล่ ลู่ง จ เม้ง จ แซ นอ ม ไจ้ะ อ้า โย๊ แย้ โคะ ล ซี น่าง แฌ้ แบ ล้อ.
41009040	โพล้ง พี่ อ ล แม้ ไทะทะ เฆ้อ แบ นอ โอ ล แพ้ ฆ่าง ดี๊ เฆ้อ.
41009041	จ โล้ เอะ น ซื๊ง โต้~ๆ ล้อ      โพล้ง แฌ้ ฌี้ แฌ้ ฌี้ เมะ เกม๊า โอ้ น ที๊ง ลู่ง อ แด เว๊ น เก จ พู จ ลี้ง อ กย้อง นอ      โพล้ง ล แฌ้ นอ ม นี่ แบ ท อ บลึ้ เต้~ๆ ล้อ.
41009042	โพล้ง แฌ้ ฌี้ แฌ้ ฌี้ เมะ ดึ้ เกม๊า โพล้ง ปี๊ ล แพ อี้ง ล แฌ้ ลู่ง อ ชู่ง แย้ นะ แย้ แม้ ท เด้บ้ะ นอ      เกิ้ง แม้ นี่ โล่ง พ้ะดู จ้าทะ โพล้ง ล แฌ้ นอ อ โคะ ฌ้อง ไควะ ล้าง ไฆวะ-อ้ะ ลู่ง ปางเล พ้า บะจือ ล โค๊ ล้อ.
41009043	น จูง เมะ ดึ้ เกม๊า น แม้ ท เด้บ้ะ นอ กล้างเทะ ไฆวะ-อ้ะ บะจือ ล โค๊. น จูง เทา ล แพ้ ฌี้~ๆ      แบ เด้าะ น ม โอ ดี๊ ท ม๊า ล้างชู้ ล้างแกย      อ นอ ฌี้ นี่ น จูง โอ คี๊ง แพ้ เลา      แบ เด้าะ น ม ล้าง แบ มี มแนโฮะ พ้า พี่ อ ล ล้างไพะ แบ.
41009044	(ท อ ล่าง พี่ นอ โลง ล ซี๊ง แบ      มี ล ล้างไพะ แบ ล้อ).
41009045	น คาง เมะ ดึ้ เกม๊า น แม้ ท เด้บ้ะ นอ กล้างเทะ ไฆวะ-อ้ะ บะจือ ล โค๊. น คาง เทา ล แพ้ ฌี้~ๆ      แบ เด้าะ น ม โอ ดี๊ ท ม๊า ล้างชู้ ล้างแกย      อ นอ ฌี้ นี่ น คาง โอ คี๊ง แพ้ เลา      แบ เด้าะ น ม แบ ท จึ้ ล้าง ลู่ง มแนโฮะ พ้า.
41009046	(ท อ ล่าง พี่ นอ โลง ล ซี๊ง แบ      มี ล ล้างไพะ แบ ล้อ)
41009047	น เมะคลี๊ง เมะ ดึ้ เกม๊า น แม้ ท เด้บ้ะ นอ โอ้ง ทาง ไฆวะ-อ้ะ บะจือ ล โค๊. น เมะคลี๊ง โอ ก้ะ ล โพลง ฌี้~ๆ      แบ เด้าะ น ม ลี้ นึ กแช่ แยว้ อ มื่ง อ บ้าง พ้า      อ นอ ฌี้ นี่ น เมะคลี๊ง โอ คี๊ง โพลง ได้ะ      แบ เด้าะ น ม แบ ท จึ้ ล้าง ลู่ง มแนโฮะ พ้า.
41009048	ท อ ล่าง พี่ นอ % 'โลง ล ซี๊ง แบ      มี ล ล้างไพะ แบ ล้อ'.
41009049	โพล้ง กุ้ อ แฌ้ ม แบ ท แม้ เช๊ง แม้ เกล้ง-อ้ะ ดี๊ มี      บี่ ซุ้ ท ลื่ง ทาง พี่ อ แกย้ ฆึ เว๊ ดี๊ ที๊งแล.
41009050	ที๊งแล เก ท อ ฌี้      แบ เด้าะ ที๊งแล อ ฌ๊าง เมะ ล้างแบล้ ไฆวะ นอ ม แม้ ฌ๊าง ไท้-อ้ะ บี่ จะ เล้. น ซื๊ง กุ้ อ แฌ้ แบ โอ ดี๊ อ ฌ๊าง บี่ ซุ้ ที๊งแล      ดี๊ แบ โอ ฆู๊ง โอ พุ้ โละ น ซื๊ง ซ้ะ บี่ นอ ล้อ".
41010001	ท่อง อ ช๊าง กแช่ เยซู ไจ ทาง ไฆวะ พี่ นอ ลี้ ท้อง ลู่ง ยูเด้ง อ ค่าง พ้า      ค๊างฌะ ที๊ง มี่โจเด้ง      ลี้ โอ แว่ โค๊ แพ้ นอ ล้อ. โพล้ง เฌ๊ ฌู-อ้ะ อึ~ๆ. อ เว๊ แด ซอง เว๊ ซ๊าง เว๊ อ เท่อ บี่ อ ล่าง~ๆ ล้อ.
41010002	โพล้ง ฟารีซี ล มู๊ง นอ เฌ๊ ลองดุ้ กแช่ เยซู อางจ้ะ เว๊ แด      "ลู่ง โพล้ง นย๊อง ไฆวะ อ แม๊ นอ เมะ อ ไพ้ะ เซ๊งพ้า ท้างพ้า ชี่-อ้า".
41010003	กแช่ เยซู อางจ้ะ ไท้-อ้ะ      "โมเซ อางแม้เลา น ซื๊ง บี่ จะ เล้".
41010004	อ ซื๊ง เว๊ ซีง ไคล้ ช๊า เว๊ แด      "โมเซ เกม๊า กวิ้ ไละ ท นย๊อง ไฆวะ แม๊ อ ไฌ่ ล เบง      ฌ้อง นย๊อง ไฆวะ อ แม๊ ซี ล้อ".
41010005	กแช่ เยซู โล้ ก้ะ อ ซื๊ง เว๊ ซีง      "พี่ โมเซ กวิ้ ล้าง ท อางแม้เลา ล ทีง นอ เป๊งนี่ น ซื๊ง โน้ง ตาง แน่ ตาง บี่ นอ ล้อ.
41010006	ลู่ง อ คางไท้ะ คางพ๊าง พี่ กแช่ แยว้ ไต้ ล้าง เท่อ อ ซ๊างคู อู้ นอ % 'กแช่ แยว้ ไต้ ล้าง โพล้ง เก อ มืง ดี๊ อ แคว๊ นอ ล้อ. %
41010007	อ กย้อง บี่ นอ กแคว๊ แบ ไจ แด อ มู่ อ แพ่ ลี้ โอ ฆึ ก้ะ ดี๊ อ แม๊ บี่ นอ ล้อ. %
41010008	อ ซื๊ง เว๊ คี๊ง แฌ้ นอ ม เก ทาง ก้ะ ท ล แฌ้ ฆ่าง ล้อ'.       อ ซื๊ง เว๊ ล เก โพล้ง คี๊ง แฌ้ ล้า แบ      เก ท ล แฌ้ ฆ่าง ล้อ.
41010009	ท บี่ นอ เท่อ ลู่ง กแช่ แยว้ อางกี ฆึ เว๊ นอ เกม๊า โพล้ง ทึ้ ล้างแซย ล้างพ้ะ ล ฌี้".
41010010	ท่อง อ ไท้ ฆ้าง เด้า พ้า เย้า นอ กแช่ เยซู อ พู อ ลี้ง ซีง ล มู๊ง นอ อางจ้ะ เว๊ แบฆ้ะ ดี๊ ท ไคล้ ล แพ นอ ก้ะ เด้าะ.
41010011	กแช่ เยซู โล้ แบ อ ซื๊ง เว๊      "กแคว๊ ลู่ง อ นย๊อง ไฆวะ อ แม๊ ฌ้อง แม้ ก้ะ ดี๊ กมืง อ แฌ้แพ นอ อ เว๊ เอโบ้ง อ แม๊ ล่างลี้ง บี่ นอ ล้อ.
41010012	กมืง เมะ นย๊อง ไฆวะ อ แว้      ฌ้อง แม้ ก้ะ ดี๊ กแคว๊ อ แฌ้แพ นอ      อ เว๊ เอโบ้ง อ แว้ ล่างลี้ง ปะ ล้อ".
41010013	โพล้ง เฌ๊ ฌ้า พืงแซ ลู่ง กแช่ เยซู อ โอ      แบ ซ้ะ เกม๊า กแช่ เยซู ทุ้ แบ-อ้ะ. แบ เด้าะ อ พู อ ลี้ง ซีง ล มู๊ง นอ ไจ้ะ แบ เว๊.
41010014	ท่อง กแช่ เยซู แด เว๊ บี่ นอ อ เว๊ อ ซ้ะทาง ฌ้อง ไจ้ะ แบ อ พู อ ลี้ง ซีง ล มู๊ง นอ บี่ อี้ง      "เกม๊า พืงแซ ล แพ นอ เฌ๊ โอ แย้      แม้ ไทะทะ-อ้ะ ล ฌี้      อ ไฌ่ บี่ อี้ง โพล้ง พี่ แม้ อ ซ้ะ ด้อง ซุ้ พืงแซ ล เอ้า นอ ม โอ แบ ลู่ง กแช่ แยว้ อ มื่ง อ บ้าง นอ ล้อ.
41010015	จ โล้ เอะ น ซื๊ง โต้~ๆ ล้อ      โพล้ง พี่ ล นย่อง เกม๊า กแช่ แยว้ ยู่แคว่-อ้ะ บี่ ซุ้ พืงแซ นย่อง เว๊ แบ นอ      อ เว๊ ล นึ ฆ้าง กแช่ แยว้ อ มื่ง อ บ้าง น่าง พ๊า แบ ล้อ".
41010016	ท่อง อ ช๊าง นอ กแช่ เยซู โชะ ทาง พืงแซ      อางกี ล้าง อ จูง ลู่ง พืงแซ อ ล้อง      ชูแพ ไป๊ป้อง เอะ เว๊ อ เท่อ กุ้ อ แฌ้ ล้อ.
41010017	พี่ กแช่ เยซู ไจ ทาง ลี้ ลู่ง เกล้ นอ โพล้ง แคว๊ ล แฌ้ เฌ๊ ซยู๊ ฆ้าง ลู่ง อ โอ      ไคล้ะ ล้าง อ คาง ลู่ง กแช่ เยซู อ เมะแซ พ้า      อางจ้ะ เว๊ แด      "คู ลู่ง อ ฌี้-เอ้อ      จ แบ แม้ ท เม้ง เล้ พี่ จ ม นี่ แบ ท ม๊า ล้างชู้ ล้างแกย".
41010018	กแช่ เยซู อางจ้ะ ไท้-อ้ะ      "น กุ้ แย้ โพล้ง ฌี้ แม้ ท เล้. โพล้ง ฌี้ ล โอ น่าง แฌ้ แบ      โอ ที่ กแช่ แยว้ ล แฌ้ ล้อ.
41010019	น ซีงแฌ๊ ท อางแม้เลา ลู่ง เซ๊งพ้า ท้างพ้า เย้า พี่ อ ไจ้ะ เว๊      % 'แม้ ซี๊ง โพล้ง ล ฌี้. เอโบ้ง แม๊ เอโบ้ง แว้ ล ฌี้. อางฌูง เท่อ ล ฌี้. เก พีงนยาง กไบล้ะ กแบล ล ฌี้. โกง อาง โกง โอ้ โพล้ง อ เท่อ ล ฌี้. ทื๊ง แบ นะ แบ น มู่ น แพ่ นอ ไช้ะ".
41010020	กแคว๊ ล แฌ้ นอ ไคล้ ช๊า เว๊      "คู-เอ้อ เซ๊งพ้า ท้างพ้า ล แพ นอ จ แม้ โพะ อ ไค๊ เลา กุ้ อ เม้ง ลู่ง จ พืงแซ แค๊ เย้า".
41010021	กแช่ เยซู แคว่ อ เว๊ นอ เอ เว๊      โล้ แบ-อ้ะ      "น ล แม้ แบ โอ ล เม้ง. กเย่ น ท โอ ท ช๊อง ล แพ นอ ไท้ อางแช๊ ท้อง อ เลา      ฌ้อง น จี้ นอ เจ่ ก้ะ เอะ โพล้ง ซยาง โพล้ง ยะ. อ นอ น คอง น แซย้ ม โอ ลู่ง มุ้คู นอ ล้อ. เมะ ฌ้อง นอ เฌ๊ โพะ ก้ะ จ ไค๊ แด เทา".
41010022	พี่ อ เว๊ แน่ฌ๊า เว๊ บี่ นอ อ เมะ ล้างแซย เว๊ เฆาะ      ไท้ เว๊ ไวะ      อ เซิง อ ซ้ะ ล มึ ล้า แบ ล้อ      เป๊งนี่ อ เว๊ อ คอง อ แซย้ โอ แอ มะ ล้อ.
41010023	กแช่ เยซู แคว่ โพล้ง ล มู๊ง นอ วะ~ๆ      ฌ้อง โล้ แบ อ พู อ ลี้ง ซีง ล มู๊ง นอ ไจ้ะ เว๊      "โพล้ง ท โอ ท ช๊อง ล แพ นอ ม นึ ฆ้าง แบ กแช่ แยว้ อ มื่ง อ บ้าง แก มะ ล้อ".
41010024	อ พู อ ลี้ง ซีง ล มู๊ง นอ โท๊โย๊ เว๊ เฆาะ ลู่ง ท ไคล้ ล ทีง นอ อ กย้อง. กแช่ เยซู โล้ แบ-อ้ะ เด้าะ      "พู ซีง ลี้ง ซีง-เอ้อ      โพล้ง นึ ฆ้าง แบ กแช่ แยว้ อ มื่ง อ บ้าง ซี แก มะ ล้อ.
41010025	เอ้า ล ดื้ง ม นึ ล้าง ท้ะ มี่ไค๊ พ้า นอ โย๊ นี่ โพล้ง ท โอ ท ช๊อง ม นึ ฆ้าง กแช่ แยว้ อ มื่ง อ บ้าง พ้า ได้ะ".
41010026	อ พู อ ลี้ง ซีง ล มู๊ง นอ โท๊โย๊ เฆาะ      อางจ้ะ โละ อ ซ้ะ      "เมะ~ๆ บี่ นอ โพล้ง เล้ ม พ้อง ม พลิ้ ซี".
41010027	กแช่ เยซู แคว่ ทาง อ พู อ ลี้ง ซีง ล มู๊ง นอ ฌ้อง โล้ แบ เว๊ ไจ้ะ เว๊ แด      "เมะ กโพล้ง นอ แม้ เว๊ ล ซี แบ เฆาะ. กแช่ แยว้ ล แฌ้ ล้อ แม้ เว๊ ซี. อ ไฌ่ บี่ โย้ กแช่ แยว้ นอ แม้ เท่อ ซี กุ้ อ เม้ง ล้อ".
41010028	ท่อง อ ช๊าง นอ เปโต ไคล้ ทาง ไจ้ะ เว๊ แด      "ก เว๊ แด ก ไจ แด ไฆวะ ก ท กุ้ อ เม้ง      โพะ ก้ะ น ไค๊".
41010029	กแช่ เยซู โล้ ก้ะ เว๊ แด      "จ โล้ เอะ น ซื๊ง โต้~ๆ ล้อ      โพล้ง ลู่ง อ ไจ แด อ เด้า อ ล่าง      อ พื่ง อ วี่      อ มู่ อ แพ่      อ พู อ ลี้ง      อ ฆีง อ ฆึ้ ล แพ นอ ลู่ง จ กย้อง ดี๊ ลู่ง ท ฌี้ อ ไฌ่ อ กย้อง นอ.
41010030	ล ชู้ แย๊ โย้ นอ โพล้ง ล แฌ้ นอ ม นี่ แบ ก้ะ เว๊ แอ นี่ อ ล่าง ล แย้      ม นี่ อ เด้า อ ล่าง      อ พื่ง อ วี่      อ มู่ อ ม้าง      อ พู อ ลี้ง      อ ฆีง อ ฆึ้      ดี๊ ม ต้องนอง แบ ท แม้ น้ะ แม้ โน๊ง-อ้ะ ปะ ล้อ. ล ชู้ เด้าะ นอ ม นี่ แบ ท ม๊า ล้างชู้ ล้างแกย ล้อ.
41010031	แบ เด้าะ โพล้ง แอ แฌ้ ลู่ง อ ล้างเปิ่ง ดู ทึ ค๊องเนง อี้ง ม เก แบ ก้ะ โพล้ง ลู่ง อ ปี๊ ทึ      ดี๊ โพล้ง ลู่ง อ ปี๊ ทึ ค๊องเนง อี้ง ม เก แบ      ก้ะ โพล้ง ล้างเปิ่ง ดู ทึ นอ ล้อ".
41010032	ท่อง อ ช๊าง กแช่ เยซู ดี๊ อ พู อ ลี้ง ซีง ล มู๊ง นอ ลี้ โพะ เกล้ ทาง เว่ง พ้ะดู เยรูซเลง ล บ้อง นอ. กแช่ เยซู ลี้ วี่ง      อ พู อ ลี้ง ซีง ล มู๊ง นอ โพะ เว๊ อ ไค๊      โท๊โย๊ เฆาะ. โพล้ง พี่ อ โพะ อ ซื๊ง เว๊ อ ไค๊ ล มู๊ง นอ ซ้ะเม ซ้ะไพล้ เท่อ ล้อ. กแช่ เยซู กุ้ นี่ อ พู อ ลี้ง ล ชี๊ง คี๊ง แฌ้ ล มู๊ง นอ เฌ๊ โอ เบ้า-อ้ะ เด้าะ      โล้ เอะ เว๊ เกม๊า ซีงแฌ๊ แบฆ้ะ ดี๊ เท่อ พี่ ม กึ ทาง ดี๊ อ กแช่ โคะ
41010033	ไจ้ะ เว๊ แด      "ก ม ลี้ ทาง ลู่ง เว่ง เยรูซเลง พ้า. โพล้ง ฌางคู พู ม แบ ท อ้ะล้าง เอะ แยว้ อ คู ดู ซีง ดี๊ คู ซีง ซอง เท่อ เซ๊งพ้า ท้างพ้า ล แพ นอ. อ ซื๊ง เว๊ ซีง ม โล้ ล้าง เว๊ อ เตา อ แต๊ แบ ซี๊ง ล้อ      ฌ้อง ม เกม๊า โพล้ง ล ชื้อ แด พอง ก้ะ เว๊.
41010034	อ ซื๊ง เว๊ ซีง ม แม้ ไฌ๊ซ้ะ-อ้ะ      ม ทูพลี้ ทูพ๊า-อ้ะ      ม พลี ม ท่าง ดี๊ ม แม้ ซี๊ง-อ้ะ. พ้อง ไฆวะ ซ๊า นี้ง นอ อ เว๊ ม เฌ้เทิง ม๊า ทาง ไท้ ล้อ".
41010035	เซเบดี อ พูแคว๊ ยาเก้า ดี๊ โยฮาง คี๊ง แฌ้ นอ เฌ๊ ลู่ง กแช่ เยซู อ โอ      โล้ แบ-อ้ะ      "คู-เอ้อ ก แบ ซ้ะ น แม้ เอะ เฆ้อ บี่ ซุ้ ก อางท่าง อี้ง".
41010036	กแช่ เยซู อางจ้ะ อ ซื๊ง เว๊ แด      "น ซื๊ง แบ ซ้ะ จ แม้ เอะ น ฌ่าง บี่ จะ เล้".
41010037	อ ซื๊ง เว๊ ซีง ไคล้ ช๊า เว๊ แด      "ลู่ง น เก จ๊าวแพเดง ชี๊น้าง ดี๊ น ฆี๊ง น แล้ น โฌ่ง น พ้าง โคะ นอ      เกม๊า ก ชี๊น้าง ลู่ง น จูง จี ล แฌ้      น จูง ฆุ้ ล แฌ้".
41010038	กแช่ เยซู โล้ แบ อ ซื๊ง เว๊ ซีง คี๊ง แฌ้ นอ ไจ้ะ เว๊      "พี่ น ซื๊ง อางท่าง เท่อ บี่ อี้ง นอ น ล ซีงแฌ๊-อ้ะ แบ ล้อ. ที๊ง พี่ อ โอ โล๊ง พ้า ลู่ง จ ม โอ้-อ้ะ ล เบง นอ เมะ น ซื๊ง ม โอ้ เก ชี่-อ้า. ท น้ะ ท โน๊ง พี่ จ ม โท่ง-อ้ะ นอ เมะ น ม โท่ง เก ชี่-อ้า".
41010039	อ ซื๊ง เว๊ ซีง คี๊ง แฌ้ นอ ไคล้ ช๊า เว๊      "เก เว๊ เซ้อ". กแช่ เยซู โล้ ก้ะ เว๊ แด      "ที๊ง พี่ อ โอ โล๊ง พ้า ลู่ง จ ม โอ้-อ้ะ นอ น ซื๊ง ม โอ้ เว๊ ปะ ล้อ. ท น้ะ ท โน๊ง พี่ จ ม โท่ง นี่ นอ น ซื๊ง ม โท่ง นี่ เว๊ ปะ ล้อ.
41010040	แบ เด้าะ ท ชี๊น้าง ลู่ง จ จูง จี ล แฌ้ จ จูง ฆุ้ ล แฌ้ นอ ล เมะ แย้ แบ พี่ อ ม โล้ นี่ เอะ น ซื๊ง. ท ล่าง ชี๊น้าง ล แพ อี้ง นอ กแช่ แยว้ พี่ อ แด้ เว้ เว๊ ล แฌ้ นอ ล้อ ม เกล๊าง เอะ โพล้ง".
41010041	ท่อง อ พู อ ลี้ง อ แฌ้ ล ชี๊ง แน่ฌ๊า แบ เว๊ ฌ้อง      อ ซ้ะทาง ดี๊ ยาเก้า ดี๊ โยฮาง คระ ล้อ.
41010042	กแช่ เยซู กุ้ ซยอง อ พู อ ลี้ง นอ ลู่ง อ โอ      ฌ้อง โล้ แบ-อ้ะ      "น ซื๊ง ซีงแฌ๊ เว๊ เย้า      โพล้ง พี่ อ ยู่แคว่ โพล้ง ล ชื้อ แด นอ เจ่ อ ดู้ง อ ยาง แคแน เว๊ ล้อ. โพล้ง ดู โพล้ง แซย่ ล แพ นอ เจ่ อ ดู้ง อ ยาง แคแน เท่อ บี่ ซุ้ อ แคแน อ ฆ่อง ล้อ.
41010043	แบ เด้าะ ลู่ง น ซื๊ง แกล้ นอ แม้ น ซ้ะ บี่ นอ ล ฌี้. โพล้ง เมะ แบ ซ้ะ เก ท อ ดู อ แซย่ ล แฌ้~ๆ นอ อ เว๊ แบ เก เอะ น ซื๊ง เพล่ นอ ล้อ.
41010044	โพล้ง ลู่ง น ซื๊ง แกล้ เมะ แบ ซ้ะ เก ท อ ดู ทึ ล แฌ้~ๆ นอ อ เว๊ แบ เก เอะ น ซื๊ง กุ้ อ แฌ้ อ ฆ่อง นอ ล้อ.
41010045	พี่ โพล้ง ฌางคู พู เฌ๊ ล้าง นอ ล เมะ อ เฌ๊ เกม๊า โพล้ง แม้ช้า อางช้า-อ้ะ แบ      แบ เด้าะ เฌ๊ แม้ช้า อางช้า โพล้ง ล โค๊ ล้อ      นย่อง ซี๊ง คิ้ โพล้ง ดี๊ แม้ พ้อง พลิ้ โพล้ง แอ ฌ้อง นอ ล้อ".
41010046	กแช่ เยซู ดี๊ อ พู อ ลี้ง ซีง ล มู๊ง นอ ลี้ ท้อง ลู่ง เฌง เยรีโค. ท่อง อ ไจ ทาง ไฆวะ พี่ นอ โพล้ง โพะ ทาง อ ไค๊ อึ~ๆ ล้อ. ทีเม อ พูแคว๊ อ เมะโบล ล แฌ้ อ เม้ง บาทีเม ชี๊น้าง อางท่าง เท่อ ลู่ง เกล้ พ้าไท้ะ.
41010047	ท่อง อ แน่ฌ๊า ทาง เท่อ เมะ กแช่ เยซู โพล้ง นาซาริ้ นอ อ เว๊ กุ้ ซย้ะ ทาง เท่อ ไจ้ะ เว๊ แด      "กแช่ เยซู ดาเว อ พูแคว๊ -เอ้อ      ย๊างซ้ะ แบ แย้ ไช้ะ".
41010048	โพล้ง แอ แฌ้ นอ ไจ้ะ-อ้ะ      "เซ๊ ล้า ล ฌี้"      แบ เด้าะ อ เว๊ กุ้ ซย้ะ ทาง เท่อ ดู นี่ อ ล่าง ได้ะ ไจ้ะ เว๊ แด      "ดาเว อ พูแคว๊-เอ้อ      ย๊างซ้ะ แบ แย้ ไช้ะ".
41010049	กแช่ เยซู โอ โท๊      เกม๊า โพล้ง ลี้ กุ้ นี่-อ้ะ. โพล้ง ล แพ นอ กุ้ จู้ โพล้ง อ เมะโบล ล แฌ้ นอ ไจ้ะ เว๊      "เกม๊า น ซ้ะ ฆวี๊ง ทาง      เฌ้เทิง ทาง เซ้อ. อ เว๊ แด กุ้ นี่ แน้ ล้อ".
41010050	ท่อง อ ช๊าง อ เว๊ นย๊อง ไฆวะ อ แบย ล เบง นอ      เฌ้เทิง ทาง      เฌ๊ ลู่ง กแช่ เยซู อ โอ ไวะ.
41010051	กแช่ เยซู อางจ้ะ-อ้ะ      "น แบ ซ้ะ เกม๊า จ แม้ เอะ แน้ บี่ จะ เล้". โพล้ง อ เมะโบล ล แฌ้ นอ ไคล้ ช๊า เว๊ แด      "กแช่-เอ้อ เกม๊า จ แด ไท้ เท่อ ไช้ะ".
41010052	กแช่ เยซู โล้ แบ-อ้ะ      "ไท้~ๆ แด เทา. ลู่ง น ท ชู่ง ท นะ อ กย้อง นอ น แบล เย้า". ล ทีง ฆ่าง นอ อ เว๊ แด ไท้ เท่อ ล้อ      ฌ้อง ลี้ โพะ ก้ะ กแช่ เยซู อ ไค๊ ลู่ง เกล้ นอ ไวะ.
41011001	พี่ กแช่ เยซู ดี๊ อ พู อ ลี้ง ซีง เฌ๊ เบ้า ดี๊ เว่ง เยรูซเลง นอ ท้อง เฌง เบฟายี ดี๊ เบทานี ลู่ง ท ลู่ง มเกาะไท้ะ อ คางไท้ะ เย้า นอ กแช่ เยซู เจ่ อ พู อ ลี้ง คี๊ง แฌ้
41011002	อางแม้เลา เว๊ ไจ้ะ เว๊      "ลี้ นึ ฆ้าง ลู่ง เฌง พี่ อ โอ น เมะแซ พ้า อู้. พี่ น นึ ฆ้าง เฌง นอ น ม แด แลว้ พู ล ดื้ง โพล้ง จ้าทะ เว๊. โพล้ง ล เทา เว๊ อ คู น่าง พ๊า แบ. แกว ล้าง-อ้ะ เฌ๊ ไท้ ม้อง แด เทา.
41011003	โพล้ง เมะ อางจ้ะ น ซื๊ง      'น แม้ เท่อ บี่ โย้ แม้ ท เล้'      โล้ แบ-อ้ะ      'กแช่ แบ ซ้ะ เทา เว๊ อ คู. เก๊โคะ ม เฌ๊ โซ๊ง ไท้ เอะ แน้ พี่ อี้ง ล้อ' ".
41011004	อ ซื๊ง เว๊ ซีง คี๊ง แฌ้ นอ ลี้ เว๊      แด แบ แลว้ พู โพล้ง จ้า เว๊ เกล้ ป้ะตู๊ง ไท้ะ ลู่ง ค๊อง โค๊ ล ดื้ง      ฌ้อง อ ซื๊ง เว๊ แกว ล้าง เว๊ อ พลี้ง.
41011005	โพล้ง พี่ อ ชี๊เทิง พี่ นอ ล น้าง      อางจ้ะ อ ซื๊ง เว๊ คี๊ง แฌ้ นอ      "น ซื๊ง แกว ล้าง แลว้ พู ล ดื้ง นอ แม้ ท ล้อ".
41011006	อ ซื๊ง เว๊ ไคล้ ช๊า เว๊ บี่ ซุ้ ดี๊ กแช่ เยซู โล้ เว้-อ้ะ นอ ฌ้อง โพล้ง ล มู๊ง นอ เกม๊า อ ไท้ ม้อง เว๊ ล้อ.
41011007	อ ซื๊ง เว๊ คี๊ง แฌ้ นอ ไท้ ม้อง แลว้ พู ท้อง ลู่ง กแช่ เยซู อ โอ      แม้ นี่ อ ไช๊แค่ แด้ ล้าง เว๊ ลู่ง แลว้ คู      ฌ้อง กแช่ เยซู เทา เว๊ อ คู.
41011008	โพล้ง แอ แฌ้ แด้ ล้าง อ ไช๊แค่ ลู่ง เกล้. แบ ล แฌ้~ๆ นอ กล้าง นี่ เซง แล ลู่ง ไชะ พ้าไท้ะ      ฌ้อง เฌ๊ ไท้ แด้ ล้าง เว๊.
41011009	โพล้ง พี่ อ ลี้ วี่ง ดี๊ โพล้ง พี่ อ เฌ๊ ลู่ง อ ล่างไค๊ ล แพ นอ ซองลี้ กุ้ ซย้ะ ทาง เท่อ      ไจ้ะ เว๊ แด      "อางปฆ้า กแช่ แยว้      เกม๊า โพล้ง พี่ อ เฌ๊ ลู่ง กแช่ แยว้ อ เม้ง อ แซ ล แฌ้ นอ โอ มึ ช๊อง พ้า.
41011010	เกม๊า ก พู๊ง ดาเว อ มื่ง อ บ้าง พี่ ม เฌ๊ ช๊างล้าง อ ซ้ะ โคะ โอ ดี๊ ท มึ ท พ้า. อางปฆ้า กแช่ แยว้ เต้~ๆ".
41011011	กแช่ เยซู ลี้ ท้อง เว่ง เยรูซเลง พ้า      ฌ้อง ลี้ ทาง นึ เว่งฮ๊าง พ้า ไวะ      แคว่ เท่อ วะ~ๆ ท้อง อ เลา กุ้ อ เม้ง. มื่งแฌ ล้าง เบ้า ท ม ไค้ะ เย้า. ท บี่ นอ อ เว๊ ไจ ทาง ไฆวะ เว๊ ไวะ      โพะ โละ อ ไค๊ ดี๊ อ พู อ ลี้ง ล ชี๊ง คี๊ง แฌ้ นอ ลี้ ลู่ง เฌง เบทานี ไวะ.
41011012	ลู่ง ไค๊ ล นี้ง พี่ กแช่ เยซู ดี๊ อ พู อ ลี้ง ซีง ไจ ทาง ไฆวะ เฌง เบทานี เฌ๊ ไท้ ลู่ง เกล้ นอ      กแช่ เยซู ซู๊ อาง ซ้ะ มี้.
41011013	อ เว๊ แด จู้ กูงเย้ ล เทิง ดุ้ ทาง ฆวี้ ทะ เย้า. ลี้ เว๊ ไวะ ม อางฆื๊ง อาง เว๊ อ แซ. ลี้ ท้อง อ คางไท้ะ นอ แด เว๊ อ แซ ล โอ แบ      โอ ที่ อ แล ล้อ. ล ท้อง อ มื่ง แซ ได้ะ แบ ล้อ.
41011014	กแช่ เยซู ไจ้ะ แบ กูงเย้ ล เทิง นอ ไจ้ะ เว๊      "ท่อง อี้ง จู่ง แย๊ ล โค๊ โพล้ง ล อาง แบ น แซ น่าง ชุ้ ล้า แบ ล้อ". อ พู อ ลี้ง ซีง ล มู๊ง นอ แน่ฌ๊า เว๊ กุ้ อ แฌ้ ล้อ.
41011015	กแช่ เยซู ดี๊ อ พู อ ลี้ง ซีง ล มู๊ง นอ ลี้ ท้อง เว่ง เยรูซเลง พ้า      ฌ้อง กแช่ เยซู ลี้ นึ ฆ้าง ลู่ง เว่งฮ๊าง อ คว้าง พ้า ไวะ      โฌ๊ ไจ ทาง ไฆวะ โพล้ง ฆวี้ เท่อ อางแช๊ เท่อ เว่งฮ๊าง อ คว้าง พ้า ล มู๊ง นอ      เคลิ่ง ล้าง ไฆวะ โพล้ง อางเล๊ จี้ อ คะ ดี๊ โพล้ง อางแช๊ ทูลี่ง อ คะ ชี๊น้าง นอ เลา ปะ ล้อ
41011016	เกม๊า โพล้ง โชะ ลี้ โชะ ไท้ เท่อ ลู่ง เว่งฮ๊าง อ คว้าง พ้า น่าง แฌ้ เอะ.
41011017	ท่อง อ ช๊าง นอ ซอง ไท้ ซ๊าง ไท้ โพล้ง อ เท่อ ไจ้ะ เว๊ แด      "ท กวิ้ ล้าง เว้ เว๊ ลู่ง ไละ ฌี้ ไละ แอว้ พ้า กแช่ แยว้ ไจ้ะ เว๊ แด บี่ อี้ง % 'จ เด้า ล โพลง โย้ นอ โพล้ง ม เจ่ เว๊ เก ท ล่าง ชูแพ เท่อ กุ้ ชื้อ กุ้ ชะ ล้อ'.       แบ เด้าะ น ซื๊ง แม้ เก ทาง ก้ะ ลู่ง โพล้ง ตมละ เท่อ อ ล่าง โอ คิ้ซูง นอ ล้อ".
41011018	ท่อง แยว้ อ คู ดู ซีง นอ ดี๊ คู ซีง ซอง เท่อ เซ๊งพ้า ท้างพ้า ซีงแฌ๊ เว๊ บี่ นอ ก้างแก้ โละ อ ซ้ะ อางฆื๊ง ทาง อ เกล้ ม แม้ ซี๊ง กแช่ เยซู ล้อ. อ ซื๊ง เว๊ ซ้ะเม ซ้ะไพล้ กแช่ เยซู น้ะ มะ      อ ไฌ่ บี่ อี้ง โพล้ง พี่ อ คุ้ช๊องแน กแช่ เยซู ซอง เท่อ ซ๊าง เท่อ นอ โท๊โย๊ เฆาะ กุ้ อ แฌ้ ล้อ.
41011019	ท่อง มื่งแฌ ล้าง ล โค๊ นอ กแช่ เยซู ดี๊ อ พู อ ลี้ง ล มู๊ง นอ ไจ ทาง ไฆวะ ลู่ง เว่ง พ้ะดู พ้า ไวะ.
41011020	ท พ้าง ทาง ลู่ง โฌ้ ล โค๊ นอ กแช่ เยซู ดี๊ อ พู อ ลี้ง ซีง ไจ ทาง ลู่ง เกล้      แด แบ ก้ะ กูงเย้ ล เทิง นอ ไฆ๊ ท้ะ ท้อง ลู่ง อ ฌี่ง พ้า เลา ปะ.
41011021	เปโต ล แฌ้ นอ นาง แบ กแช่ เยซู อ ท ไคล้ มแฌ อู้ นอ      โล้ แบ กแช่ เยซู ไจ้ะ เว๊ แด      "กแช่-เอ้อ แคว่ ดุ้ แฆว่      พี่ น ชู อ้า กูงเย้ ล เทิง นอ ล้างไย้ะ ล้างไฆ๊ เย้า".
41011022	กแช่ เยซู ไคล้ ช๊า เว๊ แด      "น ซื๊ง แบ ชู่ง แบ นะ กแช่ แยว้.
41011023	จ โล้ เอะ น ซื๊ง โต้~ๆ ล้อ      โพล้ง แฌ้ ฌี้ แฌ้ ฌี้ เมะ ไจ้ะ เอะ ท ลู่ง ล โพลง อี้ง นอ      'ซึ้ ล้าง น ซ้ะ ลู่ง ปางเล พ้า นอ ไช้ะ'      อ ซ้ะ เมะ ล คู~ๆ ไค๊~ๆ แบ นอ      เมะ นะ เว๊ ม แม้ อ ซ้ะ บี่ ซุ้ อ ไจ้ะ เว๊ นอ ม เก ทาง อ ซ้ะ บี่ นอ เต้~ๆ ล้อ.
41011024	ท บี่ นอ จ โล้ แบ น ซื๊ง บี่ อี้ง      พี่ น ซื๊ง ชูแพ อางท่าง เท่อ ล เม้ง~ๆ นอ      นะ-อ้ะ ลู่ง น นี่ แบ-อ้ะ เย้า นอ ฌ้อง น ม นี่ แบ-อ้ะ เต้~ๆ ล้อ.
41011025	พี่ น ซื๊ง ชูแพ เท่อ อ โท้ นอ ทื๊ง นี่ นะ นี่ โพล้ง พี่ อ แม้ ไพ้ะ แบ น ซื๊ง น่าง แฌ้ ล้า ล ฌี้      บี่ ซุ้ น แพ่ โอ ลู่ง มุ้คู นอ ล ทื๊ง นี่ นะ นี่ น ท ไพ้ะ ท แม ล้า แบ ปะ ล้อ".
41011026	แบ เด้าะ น เมะ ทื๊ง นี่ นะ นี่ โพล้ง อ ท ไพ้ะ ท แม นอ น แพ่ แยว้ โอ ลู่ง มุ้คู ม ทื๊ง นี่ นะ นี่ น ท ไพ้ะ ท แม ปะ ล้อ.
41011027	กแช่ เยซู ดี๊ อ พู อ ลี้ง ซีง ล มู๊ง นอ เฌ๊ ไท้ ท้อง เว่ง พ้ะดู เยรูซเลง พ้า ล พ๊า เด้าะ. พี่ กแช่ เยซู ไจ ทาง ไจ ล้าง ลู่ง เว่งฮ๊าง อ คว้าง พ้า นอ แยว้ อ คู ดู ซีง ดี๊ คู ซีง ซอง เท่อ เซ๊งพ้า ท้างพ้า ดี๊ โพล้ง เม้ง โพล้ง แซย่ ล มู๊ง เฌ๊ ฌู กแช่ เยซู
41011028	อางจ้ะ เว๊ แด      "น ฌ้อง น เก น ดู้ง น ยาง โอ บี่ จะ เล้ พี่ น แม้ เท่อ บี่ อี้ง นอ. โพล้ง เล้ เกล๊าง น ดู้ง น ยาง พี่ น แม้ เท่อ นอ".
41011029	กแช่ เยซู ไคล้ ช๊า เว๊      "จ ม อางจ้ะ น ซื๊ง ล เม้ง      โล้ เอะ แย้ ไช้ะ. เมะ ฌ้อง นอ จ ม โล้ เอะ น ซื๊ง พี่ จ แม้ เท่อ บี่ อี้ง นอ โพล้ง เล้ เกล๊าง แย้ ท อ ฌ้อง อ เก อ ดู้ง อ ยาง.
41011030	พี่ โยฮาง แม้ เอะ โพล้ง อ ไฌ่ จูง ที๊ง นอ นี่ อ ดู้ง อ ยาง ดี๊ กแช่ แยว้-อ้า      ดี๊ โพล้ง ฌางคู คู-อ้า      โล้ เอะ แย้ ไช้ะ".
41011031	อ ซื๊ง เว๊ ซีง ล มู๊ง นอ ก้างแก้ โละ อ ซ้ะ ไจ้ะ เว๊      "ก เมะ ไจ้ะ      'อ เว๊ นี่ อ ดู้ง อ ยาง ดี๊ กแช่ แยว้ นอ' อ เว๊ แด ม ไจ้ะ      'เมะ บี่ นอ แบ ท ล้อ น ซื๊ง ล นะ โยฮาง แบ'.
41011032	แบ เด้าะ ก ม ไจ้ะ บี่ อี้ง ชี่-อ้า      'นี่ เว๊ ดี๊ โพล้ง ฌางคู คู ล โค๊ นอ' ". อ ซื๊ง เว๊ ซีง ล มู๊ง นอ ซ้ะเม โพล้ง โอ ซยอง แอ ล มู๊ง      อ ไฌ่ บี่ โย้ โพล้ง ทื๊ง เว๊ โยฮาง เก โม ไคล้ คิ้ กแช่ แยว้ ล แฌ้ เต้~ๆ ล้อ.
41011033	ท บี่ นอ อ ซื๊ง เว๊ ซีง ไคล้ ช๊า กแช่ เยซู ไจ้ะ เว๊ แด      "ก ล ซีงแฌ๊ แบ".      กแช่ เยซู โล้ แบ อ ซื๊ง เว๊ แด      "เมะ บี่ นอ จ ล โล้ เอะ น ซื๊ง แบ ปะ      จ แม้ เท่อ อี้ง ดี๊ โพล้ง เล้ อ ฌ้อง อ เก อ ดู้ง อ ยาง".
41012001	กแช่ เยซู อางด้อง ล้าง เอะ โพล้ง อ เท่อ ไจ้ะ เว๊      "โพล้ง แคว๊ โอ ล แฌ้ พิ้ นี่ อ โซ๊ง      เซิง ล้าง ซไบ้ะ มื่ง ลู่ง อ โซ๊ง พ้า      ร้อง ทะ เว๊ วะ ชวะ      เคิง นี่ ท พ้า พี่ อ ม ไย่ ซไบ้ะ แซ นอ อ ล่าง      ฌ้อง แม้ ทาง ท ล่าง คุ้แคว่ เท่อ พ้ะโท๊ ล โพลง. ท่อง อ ช๊าง เกม๊า โพล้ง แม้แพ อ โซ๊ง. ฌ้อง นอ อ กแช่ ลี้ ลู่ง ที๊ง ไย้ ค่าง ไย้ นอ ล้อ.
41012002	ท้อง อ มื่ง อ แค๊ แบ อาง ดิ้ ซไบ้ะ แซ เย้า นอ เจ่ ทาง อ เพล่ ล แฌ้ ลี้ แม้ นี่ ท แซ ดี๊ โพล้ง แม้แพ โซ๊ง นอ ล น้าง.
41012003	แบ เด้าะ โพล้ง แม้แพ โซ๊ง ล แพ นอ พอง นี่ เว๊ ฌ้อง ฌึ้ เว๊ ท่าง เว๊      โฌ๊ ไท้ เว๊ โปล้~ๆ ล้อ.
41012004	โซ๊ง อ กแช่ เจ่ อ เพล่ ล แฌ้ แด เด้าะ ลี้. โพล้ง แม้แพ โซ๊ง ล มู๊ง นอ ท่าง เว๊ อ คูฆีง เท่พ้ะ      แม้ ฌางแช้ เมะ ฌางแช้ แน๊ เว๊ แอ เม้ง ล้อ.
41012005	โซ๊ง อ กแช่ เกม๊า อ เพล่ ลี้ ล แฌ้ เด้าะ. โพล้ง แม้แพ โซ๊ง แม้ ซี๊ง-อ้ะ ล้อ      ฌ้อง อ เว๊ เจ่ อ เพล่ ลี้ ตบลึ้ แฌ้ เด้าะ. อ ซื๊ง เว๊ พลี เว๊ ท่าง เว๊ ล น้าง~ๆ      แม้ ซี๊ง อางแช๊ เว๊ ล น้าง~ๆ
41012006	โอ ก้ะ โซ๊ง กแช่ อ พูแคว๊ พี่ อ เอ เว๊ ฌี้ ทึ ล แฌ้ ล้อ. ลู่ง ไค๊ ทึ ล พ๊า นอ อ เว๊ เกม๊า อ พูแคว๊ ลี้ ดี๊ ไจ้ะ เว๊ แด      'โพล้ง ล มู๊ง นอ ม ดู้ง แบ ยาง แบ จ พูแคว๊ นอ ล้อ'.
41012007	แบ เด้าะ โพล้ง แม้แพ โซ๊ง ล แพ นอ ก้างแก้ โละ อ ซ้ะ ไจ้ะ เว๊      'ล แฌ้ อี้ง ล้อ พี่ ม นี่ แบ ก้ะ อ แพ่ อ จูงล่าง คางคู. เกม๊า ก แม้ ซี๊ง-อ้ะ      ฌ้อง อ คอง อ แซย้ นอ ม เก ก้ะ ก เว๊'.
41012008	ท่อง อ ช๊าง นอ อ ซื๊ง เว๊ ซีง พองทะ แม้ ซี๊ง เว๊ เปราะ      ฌ้อง จึ้ ล้าง ไฆวะ เว๊ อ จู ลู่ง โซ๊ง ฆ้อง".
41012009	กแช่ เยซู อางจ้ะ ก้ะ อ ซื๊ง เว๊ ซีง ล มู๊ง นอ ไจ้ะ เว๊      "โซ๊ง อ กแช่ ม แม้ ท เล้. อ เว๊ ม เฌ๊ แม้ ซี๊ง โพล้ง แม้แพ โซ๊ง ล มู๊ง นอ เลา ปะ      ฌ้อง ม เกม๊า โพล้ง อ แฌ้แพ แม้แพ ก้ะ โซ๊ง นอ.
41012010	น ซื๊ง ล พ้ะ ไละ ฌี้ ไละ แอว้ ล โท้ อี้ง แบ-อ้า พี่ อ ไจ้ะ เว๊ 'โล่ง พี่ โพล้ง ไต้ ทาง เท่อ นย๊อง ไฆวะ เว๊ นอ เก ทาง ก้ะ โล่ง ลู่ง อ ล้างเปิ่ง ทึ ล โพลง นอ.
41012011	อ อี้ง เก ทาง ลู่ง กแช่ แยว้ แม้ เว๊ แด ล้อ. ก แด แบ-อ้ะ ฌ้อง โท๊มี๊ง โท๊แม ดู มะ ล้อ' ".
41012012	โพล้ง ยู อ ดู อ แซย่ ล มู๊ง นอ แบ ซ้ะ พอง นี่ กแช่ เยซู      เมะ เว๊ ซีงแฌ๊ เว๊ กแช่ เยซู อางด้อง ล้าง เท่อ นอ แบฆ้ะ ดี๊-อ้ะ. แบ เด้าะ อ ซื๊ง เว๊ ซ้ะเม โพล้ง โอ ซยอง แอ ล มู๊ง นอ      ไจ ทาง ไฆวะ เว๊ อ โอ นอ ไท้ แด เว๊ ล้อ.
41012013	โพล้ง ยู อ ดู อ แซย่ ล มู๊ง นอ เกม๊า โพล้ง ฟารีซี ล น้าง ดี๊ โพล้ง เฮรุ้ พู ล น้าง ลี้ ลู่ง กแช่ เยซู อ โอ      เกม๊า อางจ้ะ เว๊ อ เท่อ เฌา โกง นี่-อ้ะ      บี่ ซุ้ ม แคว่ เว๊ แด เมะ ม ไคล้ เท่อ ไพ้ะ ล เม้ง~ๆ ชี่-อ้า.
41012014	อ ซื๊ง เว๊ ซีง ล มู๊ง นอ ลี้ ท้อง กแช่ เยซู อ โอ ฌ้อง โล้ แบ-อ้ะ      "คู-เอ้อ      ก ซีงแฌ๊ ลู่ง น เก โพล้ง โต้ โพล้ง ล้อง. โพล้ง ม ช๊องมอง บี่ จะ เล้ นอ ล นุ้ น ซ้ะ แบ      อ ไฌ่ บี่ อี้ง น อางกี เมะ อางกี แน๊ โพล้ง น่าง แฌ้ เอะ      แบ เด้าะ น ซอง กแช่ แยว้ อ ไฌะ อ ไฌ่ เต้~ๆ ล้อ. ลุ้ ท อ ค๊อง เอะ ซีซา นอ ไพ้ะ เซ๊งพ้า ท้างพ้า-อ้า ล ไพ้ะ แบ-อ้า      เกิ้ง-อ้า ล เกิ้ง แบ-อ้า".
41012015	แบ เด้าะ กแช่ เยซู ซีงแฌ๊ เว๊ อ ซื๊ง เว๊ ซีง เฌา ลองดุ้-อ้ะ      อางจ้ะ เว๊      "น ซื๊ง เฌ๊ อางจ้ะ ดุ้ แย้ แม้ ท เล้. เฌ๊ โชะ จี้ ล แทะ เซ้อ. จ ม แคว่ ดุ้ แฆว่-อ้ะ".
41012016	อ เท่อ เฌ๊ โชะ-อ้ะ จี้ ล แทะ      ฌ้อง อ เว๊ อางจ้ะ เว๊ แด      "เมะ โพล้ง เล้ อ ฌ้าง ดี๊ อ เม้ง ลู่ง จี้ อ ล้อง อี้ง นอ".      อ ซื๊ง เว๊ ซีง ไคล้ ช๊า เว๊ แด      "ซีซา เว๊ ล้อ".
41012017	กแช่ เยซู โล้ ก้ะ-อ้ะ      "เมะ ซีซา เว๊ เกล๊าง ไท้ เอะ ซีซา. เมะ กแช่ แยว้ เว๊ เกล๊าง ไท้ เอะ กแช่ แยว้". อ ซื๊ง เว๊ ซีง โท๊โย๊ เว๊ เฆาะ ล้อ.
41012018	โพล้ง ซาดูซี แบ ล แฌ้~ๆ เฌ๊ ฌู กแช่ เยซู. โพล้ง ซาดูซี นอ ทื๊ง เว๊ ท ซี๊ง ม๊า ทาง ไท้ ล โอ แบ. อ ซื๊ง เว๊ ซีง อางจ้ะ กแช่ เยซู ไจ้ะ เว๊
41012019	"คู-เอ้อ โมเซ กวิ้ เท่อ อางแม้เลา เฆ้อ บี่ อี้ง       'โพล้ง แคว๊ พี่ ล แฌ้ เล้ เมะ ซี๊ง แด อ แม๊ แบ เด้าะ อ พู ล โอ แบ นอ      อ พื่ง แคว๊ แบ แม้ นี่ ก้ะ อ โจ้ อ แม๊ นอ เก ก้ะ อ แม๊ บี่ ซุ้ อ พู ม โอ พี่ โพล้ง ม แคว่ เว๊ เก อ โจ้ อ คลี๊ง อ แซ'.
41012020	โพล้ง ด๊างพื่งวี่ แคว๊ โอ เนว๊ แฌ้. อ วี่แซย่ ล แฌ้ เอ อ แม๊ ฌ้อง ซี๊ง แด อ แม๊ นี่ อ พู น่าง แฌ้ เอะ.
41012021	อ พื่ง ไป้ะ นอ เอ นี่ ก้ะ อ โจ้ อ แม๊ แม้ เก เว๊ อ แม๊ ฌ้อง ซี๊ง เว๊ นี่ อ พู่ น่าง แฌ้ เอะ. อ แกล้ะ แม้ นี่ ก้ะ เว๊ บี่ นอ ปะ ล้อ.
41012022	ด๊างพื่งวี่ เนว๊ แฌ้ อี้ง เอ โพล้ง มืง ล แฌ้ ฆ่าง      แบ เด้าะ นี่ อ พู อ ลี้ง น่าง แฌ้ เอะ. ลู่ง ไค๊ ทึ กมืง ล แฌ้ นอ ซี๊ง ไฆวะ เว๊ ปะ.
41012023	เมะ ท้อง ลู่ง ท ม๊า ทาง ไท้ ล นี้ง โคะ      กมืง ล แฌ้ นอ ม เก พี่ ล แฌ้ เล้ อ แม๊      เมะ เว๊ อ เว๊ เก โพล้ง แคว๊ เนว๊ แฌ้ นอ อ แม๊".
41012024	กแช่ เยซู ไคล้ ช๊า เว๊ แด      "แบ ท เล้ น ซื๊ง ช๊องมอง เท่อ ล แบ~ๆ. เป๊งนี่ น ซื๊ง ล ซีงแฌ๊ ท กวิ้ ล้าง เว้ เว๊ ลู่ง ไละ ฌี้ ไละ แอว้ อ พ้า แบ      ดี๊ ล ซีงแฌ๊ กแช่ แยว้ อ ซยื๊ง อ ซย้อง แบ.
41012025	ท้อง อ มื่ง โพล้ง ซี๊ง เฌ้เทิง ม๊า ทาง ไท้ โคะ นอ โพล้ง ล เอ แม๊ เอ แว้ โละ อ ซ้ะ ล้า แบ      แบ เด้าะ ม แบ ด้อง ซุ้ ท มุ้คู พู นอ ล้อ.
41012026	เท่อ ลู่ง โพล้ง ซี๊ง เฌ้เทิง ม๊า ทาง ไท้ อ ไฌ่ นอ      เมะ น ซื๊ง ล พ้ะ น่าง พ๊า แบ-อ้า ลู่ง โมเซ กวิ้ ล้าง เว้ เว๊ อ ไละ พ้า แบฆ้ะ ดี๊ ล พ๊า อู้ พี่ อ แด มี เค้ ทาง ลู่ง เซง แล แกล้ นอ ดี๊ กแช่ แยว้ โล้ แบ โมเซ ไจ้ะ เว๊ แด      % 'แย้ โย้ จ เก อาบราฮาง อ กแช่ แยว้      ดี๊ อี้งซฮ้ะ อ กแช่ แยว้      ดี๊ ยาคุ้ อ กแช่ แยว้'.
41012027	กแช่ แยว้ ล เมะ โพล้ง ซี๊ง อ กแช่ แยว้ แบ      แบ เด้าะ เก โพล้ง ม๊า อ กแช่ แยว้ ล้อ. น ซื๊ง ช๊องมอง เท่อ ล แบ~ๆ เฆาะ".
41012028	พี่ โพล้ง ซาดูซี ดี๊ กแช่ เยซู ก้างแก้ โละ อ ซ้ะ บี่ นอ คู ซอง เท่อ เซ๊งพ้า ท้างพ้า โอ พี่ นอ ล แฌ้ แน่ฌ๊า เว๊ ปะ      ซีงแฌ๊ เว๊ ลู่ง กแช่ เยซู ไคล้ ช๊า เท่อ ลู่ง อ แบ      ฌ้อง ลี้ เว๊ อ โอ ไวะ      อางจ้ะ เว๊ แด      "กเย่ ท อางแม้เลา ท้อง อ เลา กุ้ อ ทีง นอ พี่ ล ทีง เล้ ลู่ง อ ล้างเปิ่ง ทึ".
41012029	กแช่ เยซู ไคล้ ช๊า เว๊ แด      "ท อางแม้เลา ล้างเปิ่ง ทึ ล ทีง นอ เมะ เว๊      % 'โพล้ง อี้งซลาเอง-เอ้อ      คุ้ช๊องแน เมะ ฌี้ ไช้ะ      กแช่ แยว้ นอ เมะ กแช่ ล แฌ้ ล้อ.
41012030	น แบ เอ น กแช่ แยว้ เลา เซิง เลา ซ้ะ      เลา ท ช๊องมอง ช๊องม้ะ ดี๊ เลา ไฌ่ เลา แบ้ ล้อ'.
41012031	โอ ล ทีง ได้ะ ล้างเปิ่ง ปะ ล้อ      เมะ เว๊ อ อี้ง      % 'น แบ เอ น ฌุ้เม้ง ฌุ้พาง บี่ ซุ้ น เอ ล้าง น กแช่ อ ซ้ะ นอ ล้อ'.       ท อางแม้เลา ล้างเปิ่ง ดู นี่ ท คี๊ง ทีง อี้ง โอ น่าง เม้ง เอะ ล้อ".
41012032	คู ซอง เท่อ เซ๊งพ้า ท้างพ้า ล แฌ้ นอ โล้ แบ กแช่ เยซู ไจ้ะ เว๊ แด      "เมะ เต้~ๆ เย้า คู-เอ้อ      พี่ น ไจ้ะ นอ เมะ ท อ ที๊ง อ โต้ เต้~ๆ เย้า. กแช่ แยว้ เมะ กแช่ ล แฌ้ ล้อ. กแช่ อ ฌื๊ง อ แฌ้ โอ น่าง แฌ้ เอะ.
41012033	โพล้ง แบ เอ กแช่ แยว้ นอ เลา เว๊ อ เซิง อ ซ้ะ อ ท โกง ท มอง อ ไฌ่ อ แบ้ เลา ปะ      ดี๊ แบ เอ อ ฌุ้เม้ง ฌุ้พาง บี่ ซุ้ อ เอ ล้าง อ กแช่ อ ซ้ะ นอ ล้อ. ท คี๊ง ทีง อี้ง นอ ล้างเปิ่ง ดู นี่ ก ม ลื่ง กแช่ แยว้ ดี๊ ท พูแฆ่      แม้ ซี๊ง เช้า ทาง ดี๊ ท ลื่ง ทาง อ แฌ้แพ ได้ะ ล้อ".
41012034	กแช่ เยซู ซีงแฌ๊ เว๊ อ เว๊ นอ ไคล้ เท่อ ดี๊ ท โกง ท มอง ฌี้ มะ      ฌ้อง โล้ แบ อ เว๊ แด      "น เบ้า ดี๊ กแช่ แยว้ อ มื่ง อ บ้าง เย้า".      ลู่ง ไค๊ นอ โพล้ง อางจ้ะ กแช่ เยซู อ เท่อ เบิง น่าง แฌ้ ล้า เอะ ล้อ.
41012035	พี่ กแช่ เยซู ซอง เท่อ ซ๊าง เท่อ ลู่ง กแช่ แยว้ อ เว่งฮ๊าง พ้า นอ อางจ้ะ เท่อ บี่ อี้ง      "คู ซีง ซอง เท่อ เซ๊งพ้า ท้างพ้า ล มู๊ง นอ ไคล้ ซี บี่ จะ เล้ คริ้ เก จ๊าวแพเดง ดาเว อ ชื้อ อ ชะ.
41012036	กแช่ แยว้ อ วีง ฌี้ แล้ แอว้ บุ้ แบ ดาเว อ ซ้ะ เกม๊า อ กแช่ แด เว๊ โล้ ล้าง อ ซ้ะ บี่ อี้ง ไจ้ะ เว๊ 'กแช่ แยว้ โล้ เอะ จ กแช่ ดู ชี๊น้าง ลู่ง จ จูง ฆุ้ ล โค๊ อี้ง ท้อง ลู่ง จ แม้ น้า โพล้ง พี่ อ แช๊เมะ ไฌ๊ซ้ะ ดี๊ แน้ ล แพ นอ เกม๊า อ โอ ลู่ง น คาง พ๊างละ'.
41012037	ดาเว อ กแช่ แด เว๊ กุ้-อ้ะ 'กแช่ ดู'. เมะ บี่ นอ อ เว๊ เก ดาเว อ ชื้อ อ ชะ ซี บี่ จะ เล้". โพล้ง โอ ฌ้อง ล มู๊ง นอ คุ้ช๊องแน กแช่ เยซู มึ มะ.
41012038	พี่ อ ซอง เท่อ ซ๊าง เท่อ ไจ้ะ เว๊ แด      "ปโล่ ล้าง น ซื๊ง ซ้ะ ดี๊ คู ซีง ซอง เท่อ เซ๊งพ้า ท้างพ้า ล มู๊ง นอ ไช้ะ. อ ซื๊ง เว๊ ซีง เอ ดุ้ ซุ้ ไช๊แค่ พ้ะโท๊ ลี้~ๆ ไท้~ๆ      แบ ซ้ะ เกม๊า โพล้ง แบ้ ทาง-อ้ะ ลู่ง กะ พ้า
41012039	เอ ดุ้ ชี๊น้าง ลู่ง ท เมะแย๊ ลู่ง ท แพโซง อ ล่าง พ้า นอ ฌี้      ดี๊ ท ลื่ง อาง อ แค๊ นอ ฌี้~ๆ.
41012040	อ ซื๊ง เว๊ ซีง โกง อาง โพล้ง มืงเม๊ อ เท่อ ท้อง อ เลา กุ้ อ เม้ง      ดี๊ ชูแพ ดุ้ เท่อ พ้ะโท๊ บี่ ซุ้ โพล้ง ม อางปฆ้า แบ-อ้ะ. ท บี่ นอ อ ซื๊ง เว๊ อ เตา อ แต๊ ม น้ะ นี่ โพล้ง อ แฌ้แพ นอ ล้อ".
41012041	กแช่ เยซู ชี๊น้าง เบ้า ดี๊ ไฮะ พี่ โพล้ง เทว๊ จี้ อ ล่าง ลู่ง เว่งฮ๊าง พ้า. โอ~ๆ แคว่ โพล้ง เฌ๊ เทว๊ เอะ กแช่ แยว้ อ จี้ ชวี๊ง ล้าง ลู่ง ไฮะ พ้า. โพล้ง ท โอ ท ช๊อง เฌ๊ แอ แฌ้ ชวี๊ง ล้าง อ จี้ ลู่ง ไฮะ พ้า แอ มะ.
41012042	ท่อง อ ช๊าง นอ โพล้ง มืงเม๊ เก โพล้ง ซยาง โพล้ง ยะ ล แฌ้ เฌ๊ ชวี๊ง ล้าง อ จี้ ลู่ง ไฮะ พ้า คี๊ง เบง ล้างเทะ แบ จี้ เย่ ซยู๊ ล้อ.
41012043	กแช่ เยซู กุ้ ซยอง อ พู อ ลี้ง ซีง ล มู๊ง นอ ฌ้อง โล้ แบ-อ้ะ      "จ โล้ เอะ น ซื๊ง โต้~ๆ ล้อ      โพล้ง มืงเม๊ ซยาง ล แฌ้ แย๊ โย้ นอ เทว๊ อ จี้ แอ นี่ โพล้ง อ แฌ้แพ กุ้ อ แฌ้ ได้ะ.
41012044	อ ไฌ่ บี่ อี้ง โพล้ง อ แฌ้แพ เฌ๊ โชะ อ จี้ อ เบล อ เช่ เฌ๊ เทว๊ เว๊ ล้อ. แบ เด้าะ โพล้ง มืงเม๊ ซยาง ล แฌ้ อี้ง      อ เท่อ ล โอ น่าง ปี๊ แบ      แม้ นี่ อ จี้ พี่ ม แบ ฆวี้ อาง เท่อ นอ เฌ๊ เทว๊ เว๊ เลา ปะ ล้อ".
41013001	พี่ กแช่ เยซู ไจ ทาง ไฆวะ เว่งฮ๊าง พ้า นอ อ พู อ ลี้ง ล แฌ้ ไจ้ะ เว๊ แด      "แคว่ ดุ้ แฆว่ คู-เอ้อ      กแช่ แยว้ อ เว่งฮ๊าง ฌี้ ย่าง บี่ เล้      แม้ ดี๊ โล่ง ดู ไล๊ ต้าง ฌี้ มะ".
41013002	กแช่ เยซู โล้ แบ-อ้ะ      "น ซื๊ง แด กตึ้ พ้ะดู ล โพลง~ๆ นอ ชี่-อ้า. โล่ง พี่ อ โดพือท๊า โละ อ ซ้ะ พี่ อี้ง นอ ล โอ อ ล่าง โคะ น่าง โพลง ล้า แบ      ม แบ ท กูง ล้าง ไฆวะ-อ้ะ เลา ปะ ล้อ".
41013003	ท่อง อ ช๊าง นอ กแช่ เยซู ชี๊น้าง ลู่ง ท ลู่ง มเกาะไท้ะ คู      โอ ฆ้าง โละ อ ซ้ะ ดี๊ กแช่ แยว้ อ เว่งฮ๊าง. เปโต      ยาเก้า      โยฮาง ดี๊ อางตรู ลี่ง แฌ้ เฌ๊ โอ-อ้ะ ลู่ง โพล้ง อ แฌ้แพ ล โอ น่าง แฌ้ แบ.
41013004	อ ซื๊ง เว๊ อางจ้ะ กแช่ เยซู ไจ้ะ เว๊ แด      "พี่ น โล้ แบ เฆ้อ มโคะ นอ ม เก ทาง อ ซ้ะ โคะ ตแค๊ เล้. ท เม้ง เล้ ม เก ท แม้ไน พี่ ม เกม๊า ก ซีงแฌ๊-อ้ะ ท ล แพ อี้ง เบ้า ม เก ทาง อ ซ้ะ เย้า".
41013005	กแช่ เยซู โล้ แบ-อ้ะ ไจ้ะ เว๊      "ปโล่ ล้าง น ซื๊ง ซ้ะ เมะ ฌี้ ไช้ะ. เกม๊า โพล้ง อางโล๊ นี่ น ซื๊ง น่าง แฌ้ ล ฌี้.
41013006	โพล้ง แอ แฌ้ ม เฌ๊ เจ่ จ เม้ง จ แซ ไจ้ะ เว๊ บี่ อี้ง      'แย้ โย้ จ เก คริ้'. อ ซื๊ง เว๊ ม อางโล๊ นี่ โพล้ง แอ แฌ้ ล้อ.
41013007	ท่อง น ซื๊ง แน่ฌ๊า แบ ท ดึ้ซีง ดึ้ซึ้ ลู่ง อ เบ้า ฌี้ อ ไย้ ฌี้      แบคู่ แบโฌ้ ล ฌี้. อ ไฌ่ บี่ โย้ ท ล แพ นอ แบ เก ทาง      แบ เด้าะ ล ท้อง ท อ มื่ง อ แค๊ ลู่ง ท ไค๊ ทึ ได้ะ แบ.
41013008	โพล้ง ล ชื้อ ม ดึ้ โละ ซ้ะ ดี๊ โพล้ง ล ชื้อ แด เด้าะ. ค่าง ล ค่าง ม ดึ้ โละ ซ้ะ ดี๊ ล ค่าง แด เด้าะ      ฌางคู ม ว้ะ ล จอง~ๆ. ท ซ้ะวี่ง ล้างดุ้ ม โอ ทาง ล จอง~ๆ. ท ล แพ นอ ม เก ท น้ะ ท โน๊ง อ คางไท้ะ      ไยะ ทาง น้ะ ทาง ครึ~ๆ บี่ นอ ล้อ.
41013009	เมะ~ๆ น ซื๊ง นอ ปโล่ ล้าง น ซ้ะ เมะ ฌี้ ไช้ะ. โพล้ง ม พอง นี่ น ซื๊ง ฌ้อง ม ลี้ ม้อง น ซื๊ง ลู่ง ซ่าง พ้า. น ซื๊ง ม แบ ท พลี ท ท่าง ลู่ง ท แพโซง อ ล่าง พ้า น้ะ มะ ล้อ. น ซื๊ง ม แบ ชี๊เทิง ลู่ง ท อ ดู ดี๊ จ๊าวแพเดง อ เมะแซ พ้า เมะ เว๊ น ซื๊ง เก จ พู จ ลี้ง อ กย้อง ล้อ. ท บี่ นอ น ซื๊ง ม เก พีงนยาง โล้ ล้าง ท ฌี้ อ ไฌ่.
41013010	ท ฌี้ อ ไฌ่ นอ โพล้ง แบ โล้ ล้าง เอะ โพล้ง กุ้ ชื้อ กุ้ ชะ ท้อง อ ฌ้อง แบ~ๆ.
41013011	พี่ โพล้ง ม พอง ม้อง ทาง น ซื๊ง ลู่ง ซ่าง โคะ นอ เมะ น แบ ไคล้ เว๊ บี่ จะ เล้ นอ แบคู่ แบโฌ้ เว้ เท่อ ล ฌี้. แบ เด้าะ ล พ๊า แย๊ นอ น แบ ไคล้ เท่อ ท๊อง กแช่ แยว้ ม ดึ้ เกม๊า น ไคล้ นอ ล้อ. ล เมะ น กแช่ อ ท ไคล้ แบ      เมะ กแช่ แยว้ อ วีง ฌี้ แล้ แอว้ อ ท ไคล้ ล้อ.
41013012	โพล้ง ด๊างพื่งวี่ ม ฟ่อง ซี๊ง โละ อ ซ้ะ. แพ่ ม ฟ่อง ซี๊ง อ พู ปะ ล้อ. พู ม ซ้ะทาง ดี๊ อ มู่ อ แพ่ ดี๊ ม เกม๊า โพล้ง แม้ ซี๊ง เว๊.
41013013	โพล้ง กุ้ อ แฌ้ ม แช๊เมะ ไฌ๊ซ้ะ ดี๊ น ซื๊ง ลู่ง น เก จ พู จ ลี้ง อ กย้อง. แบ เด้าะ โพล้ง พี่ อ โอ โก้ง เท่อ ท้อง อ ทึ นอ ม พ้อง ม พลิ้ ล้อ.
41013014	ท่อง น ซื๊ง แด แบ ท อ้า ทึ ล เม้ง พี่ อ แม้ เฌ๊ฌ้อง เท่อ ลู่ง อ ฌี้ อ แอว้ นอ ชี๊เทิง ท อ ล่าง พี่ ล เกิ้ง ดี๊-อ้ะ แบ โคะ นอ (โพล้ง พี่ อ พ้ะ ไละ อี้ง นอ เกม๊า อ แน ซี ล้อ). ล พ๊า แย๊ นอ โพล้ง พี่ อ โอ ลู่ง ยูเด้ง อ ค่าง พ้า ล แพ นอ แบ ปชื่ง ลี้ โอ ก้ะ ลู่ง ท ลู่ง คู.
41013015	โพล้ง พี่ อ โอ ลู่ง เด้า คู นอ เกม๊า อ ไจ ล้าง ไท้ นึ แม้ นี่ อ ฆ้า อ โฆ่ อ เด้า พ้า น่าง เม้ง ล ฌี้.
41013016	โพล้ง พี่ อ โอ ลู่ง ไชะ พ้า ฆึ้ พ้า นอ เกม๊า อ ไท้ แม้ นี่ อ ไช๊แค่ ล ฌี้.
41013017	โพล้ง มืง พี่ อ ด้า ดี๊ โพล้ง ลู่ง อ พู ปี๊ อาง นู่ง ได้ะ ล แพ นอ ม แบ ท น้ะ ท โน๊ง เต้~ๆ ล พ๊า แย๊ นอ.
41013018	ท บี่ นอ อางโฆ อางแย๊ กแช่ แยว้ ไช้ะ บี่ ซุ้ ท ล แพ อี้ง นอ ล กึ ทาง ลู่ง ท ฌ่อง แค๊ แบ.
41013019	ลู่ง มื่ง อ นี้ง ล แพ นอ ท น้ะ ท โน๊ง พ้ะดู ม โอ ทาง บี่ ซุ้ ดี๊ ล โอ น่าง พ๊า ได้ะ แบ ล โค๊ ลู่ง กแช่ แยว้ ไต้ ล้าง เท่อ อ ซ๊างคู ท้อง ค๊องมเนง โย้      ฌ้อง ท่อง อี้ง จู่ง แย๊ ล โค๊ นอ ล โอ น่าง ชุ้ ล้า แบ ล้อ.
41013020	ล พ๊า แย๊ นอ กแช่ แยว้ เมะ ล แม้ ล้างแซย้ มื่ง อ นี้ง แบ นอ โพล้ง ม ซี๊ง เลา เกล้งเน้ง ล้อ. แบ เด้าะ ลู่ง โพล้ง พี่ กแช่ แยว้ อางลึ นี่ เว๊ ล แพ อ ฌ่าง นอ กแช่ แยว้ ม แม้ ล้างแซย้ มื่ง น้ะ มื่ง โน๊ง ล แพ นอ ล้อ.
41013021	ล พ๊า แย๊ นอ โพล้ง เมะ โล้ เอะ น ซื๊ง ไจ้ะ เว๊ แด      'แคว่ ดุ้ เซ้อ      คริ้ โอ ลู่ง อี้ง      คริ้ โอ ลู่ง อู้'      อ นอ นะ-อ้ะ ล ฌี้.
41013022	คริ้ กไบล้ะ กแบล ดี๊ โม กไบล้ะ กแบล ม โอ ทาง เว๊ แอ แฌ้      ม ปล้ะ ล้าง อ ซยื๊ง อ ซย้อง บี่ ซุ้ เก ท แม้ไน ดี๊ ม แม้ ท ล้ะ ท เล่. เมะ ซี นอ แบ อ ซ้ะ อางโล๊ นี่ โพล้ง พี่ กแช่ แยว้ อางลึ นี่ เว๊ เย้า ล แพ นอ.
41013023	ปโล่ ล้าง น ซื๊ง ซ้ะ เมะ ฌี้ ไช้ะ. จ โล้ เว้ เอะ น ซื๊ง กุ้ อ เม้ง เย้า นอ ล้อ.
41013024	ท่อง อ ช๊าง ลู่ง มื่ง นี้ง พี่ ท น้ะ ท โน๊ง ล แพ นอ พ้อง ไฆวะ เย้า      มื่ง ม ไค้ะ. แล้ ล พ้าง ล้าง ล้า แบ.
41013025	แซย โอ ลู่ง มุ้คู ม ล้างเทะ ไฆวะ เว๊ ล้อ. เท่อ พี่ อ โอ ดี๊ อ ดู้ง อ ยาง ลู่ง ท พุ้พ๊าง ล แพ นอ ม ตทูง ตพล้าง นอ ล้อ.
41013026	ล พ๊า แย๊ นอ โพล้ง ม แด แบ โพล้ง ฌางคู พู เฌ๊ ลู่ง ท เอิง แกล้ โอ ดี๊ อ ดู้ง อ ยาง ดี๊ อ ฆี๊ง อ แล้ อ โฌ่ง อ พ้าง แอ มะ ล้อ.
41013027	ท่อง อ ช๊าง นอ อ เว๊ ม เจ่ ท มุ้คู พู ล มู๊ง นอ ลี้ ลู่ง ฌางคู โคล๊ง คู ลี่ง แพ้ เลา      ลี้ กุ้ ซยอง โพล้ง พี่ กแช่ แยว้ อางลึ นี่ เว๊ ล มู๊ง นอ เฆ้ง ฌางคู โคล๊ง คู กุ้ จอง กุ้ ไจ้ นอ ล้อ.
41013028	ไฌ่ ลู-อ้ะ ดี๊ กูงเย้ ล เทิง นอ. ท่อง อ ได้ อ พ๊าง ชู๊ง ทาง ไท้      ดี๊ อ ดุ้ อ แล ดุ้ ทาง แล๊แค๊ นอ น ซื๊ง ซีงแฌ๊ โย๊-อ้ะ เบ้า ม ท้อง ท ช้า แค๊ เย้า.
41013029	บี่ ซุ้ ดี๊ นอ ท่อง น ซื๊ง แด แบ ท ล แพ อี้ง เก ทาง นอ น ม ซีงแฌ๊-อ้ะ เบ้า ม ท้อง ท อ มื่ง อ แค๊ เย้า.
41013030	จ โล้ เอะ น ซื๊ง โต้~ๆ ล้อ      โพล้ง ล ชู้ แย๊ อี้ง ล คลึ้ ซี๊ง กุ้ อ แฌ้ ได้ะ แบ นอ พี่ ท ล แพ อี้ง ม เก ทาง ท้อง อ เลา ล้อ.
41013031	มุ้คู ดี๊ ฌางคู ม ล้างแม่ ไฆวะ เว๊ ล้อ      แบ เด้าะ จ ลู่ง จ แท๊ ล แพ นอ ล ล้างแม่ ไฆวะ น่าง พ๊า แบ นอ ล้อ.
41013032	แบ เด้าะ ท ม เก ทาง อ ซ้ะ มื่ง พี่ ล นี้ง พี่ ล แน้ เล้ นอ โพล้ง ล ซีงแฌ๊ น่าง แฌ้ แบ      ทึ เมะ ท มุ้คู พู ฌี้      กแช่ แยว้ อ พูแคว๊ ฌี้      ซีงแฌ๊ เว๊ เอะ      แพ่ แยว้ ล แฌ้ ล้อ ซีงแฌ๊ เว๊.
41013033	ปโล่ ล้าง น ซื๊ง ซ้ะ      โอ คุ้แคว่ เท่อ เมะ ฌี้ ไช้ะ      อ ไฌ่ บี่ อี้ง ม เก ทาง พี่ นี้ง พี่ แน้ เล้ นอ น ซื๊ง ล ซีงแฌ๊ แบ ล้อ.
41013034	ด้อง ซุ้ โพล้ง แคว๊ ล แฌ้ ม ลี้ ลู่ง ที๊ง ไย้ ค่าง ไย้. พี่ ม ไจ ทาง ไฆวะ อ เด้า อ ล่าง อ เฌง อ ฆ๊าง นอ อางแม้เลา อ เพล่ อ บาง ไจ้ะ เว๊      "แฌแซ พ้าไท้ะ เท่อ เมะ ฌี้ ไช้ะ"      ดี๊ โล้ ล้าง เอะ เว๊ ล แฌ้~ๆ ลู่ง อ ท แม้ แด เว๊ ล้อ      อางแม้เลา โพล้ง คุ้ เกล้ ป้ะตู๊ง ล แฌ้ นอ ไจ้ะ เว๊      'คุ้ จ เกล้ ป้ะตู๊ง เมะ ฌี้ ไช้ะ-อ้อ'.
41013035	ท บี่ นอ โอ คุ้แคว่ เท่อ เมะ ฌี้ ไช้ะ. อ ไฌ่ บี่ อี้ง เด้า อ กแช่ ม เฌ๊ ไท้ พี่ ล ช๊า พี่ ล โท่ เล้      ลู่ง มื่งแฌ ล้าง ฌี้      ลู่ง พุ้พ๊าง มื่ง ฌี้      ลู่ง ช๊าง อ้องอู ทาง ฌี้      ลู่ง ท พ้าง แอว้ ทาง ฌี้      น ซื๊ง ล ซีงแฌ๊ น่าง แฌ้ แบ ล้อ.
41013036	อ เว๊ เมะ เฌ๊ ไท้ ซยึ้ นอ เกม๊า อ แด น ซื๊ง มี๊ง ล ฌี้.
41013037	พี่ จ โล้ แบ น ซื๊ง นอ จ โล้ แบ โพล้ง กุ้ อ แฌ้ ล้อ      โอ คุ้แคว่ เท่อ เมะ ฌี้ ไช้ะ".
41014001	โอ ก้ะ คี๊ง นี้ง เด้าะ โพล้ง ยู ม แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ      ม อาง ซยอง กู ล แบ ดี๊ กูมีง อ ซีง แบ. แยว้ อ คู ซีง ล มู๊ง นอ ดี๊ คู ซีง ซอง เท่อ เซ๊งพ้า ท้างพ้า ล มู๊ง นอ ก้างแก้ โละ อ ซ้ะ อางฆื๊ง เกล้ ม พอง นี่ กโช้ กแช่ เยซู บี่ ซุ้ ม แม้ ซี๊ง เว๊ ล้อ.
41014002	อ ซื๊ง เว๊ ซีง ไจ้ะ เว๊ แด      "พอง-อ้ะ ลู่ง โพล้ง แม้ มึ อาง อวีง อ แค๊ ล ฌี้. แบ ซีง ลู่ง โพล้ง แอ ล มู๊ง นอ ม เติ้งทาง เติ้งล้าง".
41014003	กแช่ เยซู โอ ลู่ง เฌง เบทานี ลู่ง ซีโมง โพล้ง แบ คีงเตา แบล เย้า ล แฌ้ นอ อ เด้า พ้า. พี่ อ ชี๊น้าง อาง ซกุ้ มี้ นอ โพล้ง มืง ล แฌ้ เฌ๊ โชะ ตซู น๊าม๊า ลู่ง อ ลื่ง ดู ฆวี้ ดู ล ก้อง       แม้ แค่ เว๊ อ โคะ ฌ้อง ลู๊ง ล้าง ตซู น๊าม๊า ลู่ง กแช่ เยซู อ คู ล้อง.
41014004	โพล้ง โอ พี่ นอ ล น้าง อ ซ้ะทาง ไจ้ะ โละ อ ซ้ะ      "แบ ท ล้อ แม้ เลา ฌ้อง ตซู น๊าม๊า โปล้~ๆ.
41014005	ตซู น๊าม๊า โย้ เมะ อางแช๊-อ้ะ ม นี่ จี้แทะ อ เบง ซ๊า แย้ เบล       ฌ้อง จี้ ล โป้ง นอ เจ่ ก้ะ เอะ โพล้ง ซยาง โพล้ง ยะ บะจือ ล โค๊". อ ซื๊ง เว๊ ซีง ไจ้ะ แบ โพล้ง มืง น้ะ มะ.
41014006	แบ เด้าะ กแช่ เยซู ไจ้ะ เว๊ แด      "แบ ท เล้ น ซื๊ง แม้ ไทะทะ โพล้ง มืง ล แฌ้ นอ      ไจ้ะ-อ้ะ บี่ นอ ล ฌี้. อ เว๊ แม้ ท อ ฌี้ ลู่ง จ ฌ่าง เย้า.
41014007	โพล้ง ซยาง โพล้ง ยะ ล แพ นอ โอ ลู่ง น ซื๊ง แกล้ ครึ~ๆ ล้อ. น ซื๊ง เมะ แบ ซ้ะ แม้ช้า-อ้ะ พ๊า ฌี้ พ๊า ฌี้ แม้ ซี กุ้ อ พ๊า ล้อ. แบ เด้าะ ยี๊ แด จ ล โอ ดี๊ น ซื๊ง ครึ~ๆ แบ.
41014008	กมืง ล แฌ้ โย้      ฆวี๊ อ แม้ เว๊ ซี นอ แม้ เว๊ เย้า. อ เว๊ เฌ๊ ลู๊ง ล้าง ตซู น๊าม๊า ลู่ง จ ล้อง โย้ บี่ ซุ้ แม้ เว้ เท่อ ลู่ง ท เคิง ล้างบ้า จ จู โคะ นอ ล้อ.
41014009	จ โล้ เอะ น ซื๊ง โต้~ๆ ล้อ      พี่ โพล้ง โล้ ล้าง ท ฌี้ อ ไฌ่ ลู่ง ฌางคู โคล๊ง คู จอง ฌี้ กล้ะ ฌี้ นอ โพล้ง มืง ล แฌ้ อี้ง แม้ เอะ แย้ บี่ จะ เล้ นอ      โพล้ง ม อางโล๊ไท้ เว๊ กุ้ อ เม้ง บี่ ซุ้ โพล้ง ม นาง แบ อ เว๊ แด ล้อ". %
41014010	ท่อง อ ช๊าง ยูด้ะ คารีโย พี่ อ เก กแช่ เยซู อ พู อ ลี้ง ล แฌ้ ลู่ง ล ชี๊ง คี๊ง แฌ้ อ แกล้ นอ      ลี้ ลู่ง แยว้ อ คู ดู ซีง อ โอ      บี่ ซุ้ ม แม้ช้า โพล้ง พอง นี่ กแช่ เยซู เอะ อ ซื๊ง เว๊ ซีง.
41014011	อ ซื๊ง เว๊ ซีง ล มู๊ง นอ แน่ฌ๊า เว๊ ฌ้อง ซ้ะโทะ เว๊      อืงล้าง ม เกล๊าง อ จี้. ท๊อง นอ ยูด้ะ อางฆื๊ง ท อ ช๊า อ โท่ ลู่ง ม แม้ช้า โพล้ง พอง นี่ กแช่ เยซู นอ ล้อ.
41014012	ลู่ง โพล้ง แม้ มึ อาง อวีง อาง กู ล แบ ดี๊ กูมีง อ ซีง แบ อ คางไท้ะ ล นี้ง      พี่ โพล้ง แบ แม้ ซี๊ง แกะ พู ล ดื้ง นาง แบ มื่ง นี้ง กแช่ แยว้ แม้ พ้อง พลิ้ เท่อ นอ      กแช่ เยซู อ พู อ ลี้ง ซีง ล มู๊ง อางจ้ะ กแช่ เยซู ไจ้ะ เว๊ แด      "น แบ ซ้ะ เกม๊า ก ลี้ แด้ เว้ ท อ ล่าง อาง ซยอง เท่อ นาง แบ มื่ง นี้ง กแช่ แยว้ แม้ พ้อง พลิ้ เท่อ นอ พี่ จอง เล้".
41014013	อ เว๊ แด เจ่ อ พู อ ลี้ง ลี้ คี๊ง แฌ้      โล้ แบ เว๊      "ลี้ นึ เว่ง พ้า      น ซื๊ง ม แด โพล้ง แคว๊ ล แฌ้ ยุ้ พ้า ที๊ง เฌ๊ แบ จโคะ น ซื๊ง. โพะ โย๊ อ ไค๊ ไวะ.
41014014	อ เว๊ ทาง เด้า พี่ ล โพลง เล้ นอ โล้ แบ เด้า อ กแช่ บี่ อี้ง      'คู อางจ้ะ เว๊      ท อ ล่าง พี่ จ ม อาง ซยอง เท่อ นาง แบ มื่ง นี้ง กแช่ แยว้ แม้ พ้อง พลิ้ เท่อ ดี๊ จ พู จ ลี้ง ล มู๊ง นอ โอ พี่ จอง เล้'.
41014015	เด้า อ กแช่ ม ลี้ ฌ้า น ซื๊ง ลู่ง ท้ะ ล คะ      ม เกม๊า น แคว่ ดุ้ ท อ ล่าง พ้ะเล่ พี่ ท ฆ้า ท โฆ่ โอ เว้ ฌ้อง เย้า นอ. แด้ เว้ เท่อ ลู่ง ก ฌ่าง พี่ นอ ไช้ะ".
41014016	อ ซื๊ง เว๊ ซีง คี๊ง แฌ้ นอ ไจ ทาง ลี้ นึ ลู่ง เว่ง พ้า ไวะ      แด เท่อ ด้อง ซุ้ กแช่ เยซู โล้ เว้ เว๊ กุ้ อ เม้ง. ฌ้อง อ ซื๊ง เว๊ แด้ เว้ ท อาง ท โอ้ เมาน่าง พี่ ม อาง ซยอง เว๊ นาง แบ มื่ง นี้ง กแช่ แยว้ แม้ พ้อง พลิ้ เท่อ นอ ล้อ.
41014017	ท่อง มื่งแฌ ล้าง นอ กแช่ เยซู เฌ๊ ฆ้าง ดี๊ อ พู อ ลี้ง ล ชี๊ง คี๊ง แฌ้.
41014018	พี่ อ ซื๊ง เว๊ ซีง ชี๊น้าง อาง ซยอง เท่อ เด้า พ้า นอ กแช่ เยซู ไจ้ะ เว๊ แด      "จ โล้ เอะ น ซื๊ง โต้~ๆ ล้อ      โพล้ง ลู่ง น ซื๊ง แกล้ พี่ อ อาง ฆึ เท่อ ดี๊ แย้ ล แฌ้ ม แม้ช้า โพล้ง พอง นี่ แย้ ล้อ".
41014019	อ ซื๊ง เว๊ ซีง อึ้เซิง อึ้ซ้ะ ดู มะ      อางจ้ะ กแช่ เยซู ล แฌ้ ล โท้ ล แฌ้ ล โท้ ไจ้ะ เว๊ แด      "ล เมะ แย้ แบ      เมะ-อ้า".
41014020	กแช่ เยซู โล้ ก้ะ เว๊ แด      "ลู่ง น ซื๊ง ล ชี๊ง คี๊ง แฌ้ อ แกล้ พี่ ม แม้ช้า ท พอง นี่ แย้ เมะ เว๊ ล แฌ้ แย๊ พี่ อ ชี่งทุ้ กู ดี๊ ซ๊า ล เบง ฆ่าง ดี๊ แย้ นอ.
41014021	อ ไฌ่ บี่ อี้ง โพล้ง ฌางคู พู แบ ซี๊ง บี่ ซุ้ ไละ ฌี้ ไละ แอว้ โล้ เว้ เว๊ นอ. แบ เด้าะ โพล้ง พี่ อ แม้ช้า ท พอง นี่ โพล้ง ฌางคู พู นอ ม แบ น้ะ แบ โน๊ง เต้~ๆ ล้อ. อ เว๊ เมะ ล กึ ทาง แบ นอ บะจือ ล โค๊".
41014022	พี่ อ ซื๊ง เว๊ ซีง อาง เท่อ ได้ะ นอ กแช่ เยซู พอง นี่ กู ล ลอง      ไจ้ะ บลึ้ ทาง กแช่ แยว้      ฌ้อง บุ้แค่ เว๊ เน ฆ้าง เอะ อ พู อ ลี้ง ล มู๊ง นอ แฌ้ ไก้ แฌ้ ไก้      ไจ้ะ เว๊      "พอง นี่ อาง-อ้ะ แด เทา. อ อี้ง นอ เก จ ล้อง จ ย่าง ล้อ".
41014023	ท่อง อ ช๊าง นอ กแช่ เยซู พอง นี่ โล๊ง ล เบง      ไจ้ะ บลึ้ กแช่ แยว้      ฌ้อง เกม๊า อ ซื๊ง เว๊ ซีง โอ้ เท่อ ลู่ง โล๊ง พ้า แฌ้ ปี๊ แฌ้ ปี๊ กุ้ อ แฌ้ ล้อ
41014024	โล้ เอะ อ ซื๊ง เว๊ ซีง ไจ้ะ เว๊      "อ อี้ง เก จ ซวีง จ ที๊ง พี่ อ ม แยว้ ล้าง ลู่ง โพล้ง แอ ฌ้อง อ ฌ่าง. จ ซวีง จ ที๊ง โย้ นอ เก ท แม้ไน แบฆ้ะ ดี๊ กแช่ แยว้ อ ท เอิ้งล้าง นอ ล้อ.
41014025	จ โล้ เอะ น ซื๊ง โต้~ๆ ล้อ      จ ล โอ้ ซไบ้ะ แซ ที๊ง โย้ ล้า แบ ท่อง อ ท้อง มื่ง นี้ง ลู่ง จ ม โอ้ ไท้ อ ซ๊าง ลู่ง กแช่ แยว้ อ มื่ง อ บ้าง โคะ นอ ล้อ".
41014026	ท่อง อ ช๊าง นอ อ ซื๊ง เว๊ ซีง ซ้ะอวีง ทาง แท๊ ล โพลง      ฌ้อง ลี้ ทาง ลู่ง ท ลู่ง มเกาะไท้ะ นอ ล้อ.
41014027	กแช่ เยซู โล้ เอะ อ พู อ ลี้ง ซีง ล มู๊ง นอ ไจ้ะ เว๊      "น ซื๊ง ม ซยู๊ แด แย้ กุ้ อ แฌ้ ล้อ      ด้อง ซุ้ ท กวิ้ ล้าง เว้ เว๊ ลู่ง ไละ ฌี้ ไละ แอว้ พ้า พี่ กแช่ แยว้ ไจ้ะ เว๊      % 'จ ม แม้ ซี๊ง โพล้ง ลื่ง แกะ ล แฌ้. แกะ ล มู๊ง นอ ม เติ้ง ที่พ้ะ ที่ล้าง เลา ปะ ล้อ'.
41014028	แบ เด้าะ ลู่ง จ แบ ท แม้ ม๊า ทาง ไท้ ฌ้อง เย้า นอ จ ม ลี้ วี่ง น ซื๊ง ลู่ง กาเลลี้ อ ค่าง พ้า นอ ล้อ".
41014029	เปโต โล้ เอะ กแช่ เยซู ไจ้ะ เว๊ แด      "ทึ เมะ อ ซื๊ง เว๊ ซีง ไจ แด แน้ กุ้ อ แฌ้ ฌี้~ๆ      ยี๊ แด จ ล ไจ แด แน้ น่าง พ๊า แบ ล้อ".
41014030	กแช่ เยซู โล้ เอะ-อ้ะ      "จ โล้ เอะ แน้ โต้~ๆ ล้อ      เก๊ มแน้ โคะ ลู่ง ช๊าง ล คลึ้ อ้องอู คี๊ง พ๊า ได้ะ แบ นอ น ม ซม๊า แย้ ชิ้ทาง ซ๊า พ๊า นอ ล้อ".
41014031	แบ เด้าะ เปโต ไคล้ ชอง ทาง ล ปี๊ เด้าะ ไจ้ะ เว๊ แด      "ทึ เมะ จ ม แบ ซี๊ง ฆึ ดี๊ แน้ ฌี้~ๆ      จ ล ซม๊า แน้ แบ เฆาะ ล้อ". อ พู อ ลี้ง อ แฌ้แพ ไจ้ะ บี่ นอ กุ้ อ แฌ้ ปะ ล้อ.
41014032	กแช่ เยซู ดี๊ อ พู อ ลี้ง ซีง ล มู๊ง นอ ลี้ ท้อง ลู่ง ท อ ล่าง ล จอง กุ้ เว๊ เกเซมานี. กแช่ เยซู โล้ แบ อ พู อ ลี้ง ซีง ไจ้ะ เว๊ แด     "ชี๊น้าง โอ พี่ อี้ง      จ ม ลี้ ชูแพ เท่อ".
41014033	กแช่ เยซู เกม๊า เปโต      ยาเก้า      ดี๊ โยฮาง ลี้ ดี๊-อ้ะ. ท น้ะ แบ อ ซ้ะ ดู มะ ล้อ. อ เว๊ อึ้เซิง ก้ะซ้ะ เต้~ๆ
41014034	โล้ แบ อ ซื๊ง เว๊ ซ๊า แฌ้ นอ ไจ้ะ เว๊      "ท อึ้เซิง ก้ะซ้ะ แบ แย้ เบ้า จ ม ซี๊ง เย้า. โอ คุ้ เท่อ พี่ อี้ง ไช้ะ".
41014035	กแช่ เยซู ลี้ ลู่ง แย๊ ล ปี๊ เด้าะ      คะด้ะ ล้าง อ ซ้ะ ลู่ง ฌางคู คู      ฌ้อง ชูแพ อวีงซ้ะชู้ เท่อ แม้ เมะ ซี นอ เกม๊า พ้อง ไฆวะ      ดี๊ ท น้ะ ท โน๊ง อ ช๊า อ โท่ อี้ง นอ ล้อ.
41014036	อ เว๊ ชูแพ เท่อ บี่ อี้ง      "แพ่-เอ้อ      น แม้ เท่อ ซี กุ้ อ เม้ง ล้อ. แม้ ไฆวะ โล๊ง ล เบง อี้ง พี่ อ โอ ดี๊ ท น้ะ ท โน๊ง ไช้ะ      แบ เด้าะ แคว่ จ ซ้ะ ล ฌี้      แคว่ ท๊อง น กแช่ อ ซ้ะ นอ ล้อ".
41014037	ท่อง อ ช๊าง กแช่ เยซู ไท้ แด แบ อ พู อ ลี้ง ซ๊า แฌ้ นอ มี๊ง ไซวะ      อางจ้ะ เปโต ไจ้ะ เว๊      "ซีโมง-เอ้อ      เมะ น มี๊ง-อ้า. น โอ คุ้ เท่อ ล โมง ล้อ ล เก แบ-อ้า.
41014038	โอ คุ้ เท่อ นอ      ชูแพ อางท่าง เท่อ บี่ ซุ้ น ซื๊ง ล แบ ม้างโค้ไล่ อ ท โก้ไละ แบ. น อางกี ล้าง น เซิง น ซ้ะ เมาน่าง เย้า ฌี้~ๆ      แบ เด้าะ น ล้อง น ย่าง ล้างป้ะ ล้างเป้ นอ ล้อ".
41014039	กแช่ เยซู ลี้ ชูแพ ไท้ เท่อ บี่ อ ล่าง ล พ๊า เด้าะ
41014040	ฌ้อง เฌ๊ ไท้ แด ไท้ อ พู อ ลี้ง ซ๊า แฌ้ นอ มี๊ง ก้ะ เด้าะ      จาง ทาง อ เมะ ล เก ล้า แบ      มี๊งเชา มี๊งเค๊ง ล้อ. อ ซื๊ง เว๊ ซีง ซ๊า แฌ้ นอ ม ไคล้ ช๊า เว๊ บี่ จะ เล้ นอ ล ซีงแฌ๊ น่าง เม้ง ล้า แบ ล้อ.
41014041	อ เว๊ ลี้ ชูแพ ไท้ เท่อ ล พ๊า เด้าะ      ฌ้อง เฌ๊ ไท้ โล้ แบ อ ซื๊ง เว๊ ซีง      "น ซื๊ง มี๊ง ได้ะ-อ้า โบ่. แบ เย้า      อ ช๊า อ โท่ เฌ๊ ท้อง ลี่ง. โพล้ง ฌางคู พู ม แบ ท อ้ะล้าง ลู่ง โพล้ง ท เด้บ้ะ อ จูง พ้า ล้อ.
41014042	เฌ้เทิง ทาง เซ้อ      ก ม ลี้. แคว่ แฆว่ โพล้ง พี่ อ แม้ช้า ท พอง นี่ แย้ ล แฌ้ นอ เฌ๊ ท้อง ลี่ง".
41014043	พี่ กแช่ เยซู ไคล้ เท่อ ล คลึ้ ทึ ได้ะ แบ นอ ยูด้ะ พี่ อ เก อ พู อ ลี้ง ล แฌ้ ลู่ง ล ชี๊ง คี๊ง แฌ้ อ แกล้ นอ เฌ๊ ท้อง. โพล้ง เฌ๊ โพะ อ ไค๊ โอ ฌ้อง      โชะ ดี๊ เฆะ ดี๊ น้ะ ดี๊ นางคืง นางท่าง. โพล้ง ล แพ นอ แยว้ อ คู ดู ซีง ดี๊ คู ซีง ซอง เท่อ เซ๊งพ้า ท้างพ้า ดี๊ โพล้ง เม้ง โพล้ง แซย่ ล มู๊ง นอ เกม๊า อ เฌ๊.
41014044	โพล้ง พี่ อ แม้ช้า ท พอง นี่ กแช่ เยซู ล แฌ้ นอ แม้ไน เอะ โพล้ง ล มู๊ง นอ อ เท่อ ลู่ง แย๊ เย้า บี่ อี้ง ไจ้ะ เว๊      "โพล้ง พี่ จ น๊าม๊า อ บุ้แพ้ ล แฌ้ นอ เมะ เยซู ล้อ      พอง นี่-อ้ะ เซ้อ      ไท้ ม้อง-อ้ะ ไวะ".
41014045	พี่ ยูด้ะ เฌ๊ ท้อง นอ ลี้ โอ กแช่ เยซู อ ฌ๊างไท้ะ ไวะ ไจ้ะ เว๊ แด      "คู-เอ้อ"      ฌ้อง น๊าม๊า เว๊ อ บุ้แพ้.
41014046	ฌ้อง โพล้ง พอง นี่ กแช่ เยซู คระ ล้อ.
41014047	โพล้ง ชี๊เทิง พี่ นอ ล แฌ้ ทึ้ ทาง อ น้ะ ล เบง      ฌ้อง กล้าง แยว้ อ คู ดู ทึ อ ฆ่อง ล แฌ้ นอ แบ อ แน่      เทะ พระ ล แพ้.
41014048	ท่อง อ ช๊าง นอ กแช่ เยซู ไคล้ ทาง ไจ้ะ เอะ-อ้ะ      "แบ ท เล้ น ซื๊ง เฌ๊ พอง นี่ แย้ ดี๊ เฆะ ดี๊ น้ะ ดี๊ นางคืง นางท่าง      บี่ ซุ้ ดี๊ จ เก โพล้ง ตเช ตมละ เท่อ.
41014049	จ โอ น ซื๊ง แกล้      จ ซอง เท่อ ซ๊าง เท่อ ลู่ง เว่งฮ๊าง พ้า กุ้ นี้ง เดะ      น ซื๊ง ล พอง นี่ แย้ แบ. แบ เด้าะ ท แม้ อ ซ้ะ บี่ โย้ บี่ ซุ้ ม แม้ ชิ้เทา ไฆวะ ไละ ฌี้ ไละ แอว้ อ ท โล้ เว้ นอ ล้อ".
41014050	ท่อง อ ช๊าง อ พู อ ลี้ง ซยู๊ ไวะ      ไจ แด ไฆวะ-อ้ะ กุ้ อ แฌ้ ล้อ.
41014051	โพล้ง พืงแซ แคว๊ โพะ กแช่ เยซู อ ไค๊ ล แฌ้      ก้อง ที่ ตไก้ยะ แอว้ ล เบง ล้อ. โพล้ง ล มู๊ง นอ เฌา พอง-อ้ะ ปะ
41014052	แบ เด้าะ พอง เว๊ นี่ ที่ อ ตไก้ยะ แอว้ ล เบง นอ. อ กแช่ นอ ซยู๊ โบลงโกง เล๊เก้ ไวะ. %
41014053	ท่อง อ ช๊าง นอ โพล้ง ลี้ ม้อง กแช่ เยซู ท้อง แยว้ อ คู ดู ทึ ล แฌ้ นอ อ เด้า. แยว้ อ คู ดู ซีง ดี๊ โพล้ง เม้ง โพล้ง แซย่ ดี๊ คู ซีง ซอง เท่อ เซ๊งพ้า ท้างพ้า เฌ๊ โอ ซยอง พี่ นอ เปราะ ล้อ.
41014054	เปโต ลี้ ด้องดู เว๊ ท้อง แยว้ อ คู ดู ทึ ล แฌ้ นอ อ เด้า คว้าง พ้า      ชี๊น้าง ลู่ง แยแซ๊ คุ้ เว่งฮ๊าง ล มู๊ง นอ อ ฌ๊างไท้ะ      โอ มี ไท้ะ.
41014055	แยว้ อ คู ดู ซีง ดี๊ กเย่ โพล้ง ต้ะเซ๊ง เท่อ ล มู๊ง นอ อางฆื๊ง โพล้ง เก พีงนยาง ฟ่อง กแช่ เยซู ท้อง ลู่ง อ แบ ซี๊ง ล้อ. แบ เด้าะ พีงนยาง ล แพ อ ท โล้ นอ ล้างที๊ง ล้างช้ะ น่าง เม้ง เอะ.
41014056	อ ซื๊ง เว๊ ไคล้ คีงอูง เท่อ ชาง ล้าง กแช่ เยซู แอ แฌ้      แบ เด้าะ อ ท ไคล้ ล บี่ ซุ้ โละ อ ซ้ะ แบ ล้อ.
41014057	ท่อง อ ช๊าง นอ โพล้ง โอ ล แฌ้~ๆ เฌ้เทิง ทาง ไคล้ คีงอูง เท่อ ฟ่อง กแช่ เยซู
41014058	ไจ้ะ เว๊ แด      "ก แน่ฌ๊า ล แฌ้ อี้ง ไจ้ะ เว๊ ม แม้ ล้างฆ่อง กแช่ แยว้ อ เว่งฮ๊าง พี่ โพล้ง ไต้ เว๊ นอ      ฌ้อง ซ๊า นี้ง ม แม้ ไต้ ทาง ไท้ เว๊ อ ซ๊าง ล โพลง พี่ โพล้ง ล ไต้ เว๊ ดี๊ อ จูง แบ ล้อ".
41014059	แบ เด้าะ โพล้ง ล แพ นอ ไคล้ เท่อ ล บี่ ซุ้ โละ อ ซ้ะ แบ. แอ แฌ้ ไคล้ เท่อ แอ เม้ง ล้อ.
41014060	แยว้ อ คู ดู ทึ ล แฌ้ นอ ชี๊เทิง ทาง ลู่ง โพล้ง ด๊าง มู๊ง อ ซ้ะ แกล้      อางจ้ะ กแช่ เยซู ไจ้ะ เว๊      "พี่ โพล้ง ฟ่อง แน้ นอ น ล ไคล้ ช๊า น่าง ทีง แบ ล้อ-อ้า".
41014061	แบ เด้าะ กแช่ เยซู โอ ไก้ไม่ ล ไคล้ ช๊า น่าง ทีง แบ. แยว้ อ คู ดู ทึ อางจ้ะ เว๊ ล พ๊า เด้าะ      "เมะ น เก คริ้ กแช่ แยว้ อ พูแคว๊ ล แฌ้ นอ-อ้า".
41014062	กแช่ เยซู ไคล้ ช๊า เว๊ แด      "เมะ จ เก. น ซื๊ง เว๊ แด ม แด แบ โพล้ง ฌางคู พู ชี๊น้าง ลู่ง กแช่ แยว้ พี่ อ โอ ดี๊ อ ดู้ง อ ยาง ดู ทึ ล แฌ้ นอ อ จูง ฆุ้ ล โค๊ ล้อ. น ม แด แบ อ เว๊ โอ ลู่ง มุ้คู เฌ๊ ล้าง ลู่ง ท เอิง แกล้ นอ ล้อ".
41014063	แยว้ อ คู ดู ทึ ล แฌ้ ซย๊าง ยะ อ ไช๊ พ้ะโท๊ ไจ้ะ เว๊ แด      "ก อางฆื๊ง พีงนยาง แม้ ก้ะ ท เล้. ก ล แบ แม้ ล้า แบ.
41014064	น ซื๊ง แน่ฌ๊า เย้า อ เว๊ แด ดึ้เดว ทื่งแช้ กแช่ แยว้. น ซื๊ง ช๊องมอง บี่ จะ เล้". โพล้ง กุ้ อ แฌ้ แด เว๊ เกิ้ง แบ เตา แบ แต๊ ท้อง อ ซี๊ง ล้อ.
41014065	โพล้ง แบ ล น้าง~ๆ นอ ทูพลี้ ทูพ๊า แบ กแช่ เยซู      เรา ไบ้ะ เว๊ อ เมะ ฌ้อง พลี เว๊ ท่าง เว๊ ไจ้ะ เอะ เว๊      "โล้ เฆ้อ เซ้อ      พี่ ล แฌ้ เล้ พลี แน้ ท่าง แน้". ฌ้อง แยแซ๊ คุ้ เว่งฮ๊าง ล มู๊ง นอ ฌึ้ เว๊ ท่าง เว๊ ปะ ล้อ.
41014066	เปโต โอ เว๊ ลู่ง เด้า คว้าง พ้า ได้ะ. แยว้ อ คู ดู ทึ อ เพล่ มืง ล แฌ้ เฌ๊ ฆ้าง
41014067	แด เปโต โอ มี ไท้ะ      แคว่ ที๊ง เว๊ ฌ้อง ไจ้ะ เอะ เว๊      "แน้ โย้      น โอ ดี๊ เยซู โพล้ง นาซาริ้ ล แฌ้ นอ ปะ ล้อ".
41014068	แบ เด้าะ เปโต ซม๊า เว๊ ไจ้ะ เว๊ แด      "จ ล ซีงแฌ๊ แบ      น ไคล้ บี่ เล้ นอ จ แน ล ซี แบ ล้อ". ไจ้ะ บี่ นอ ฌ้อง ไจ ทาง ไฆวะ ลี้ ลู่ง เกล้ ป้ะตู๊ง ไวะ. ฌ้อง ช๊าง อ้องอู ทาง เว๊ ล ทีง ฆ่าง ล้อ.
41014069	ท อ เพล่ มืง ล แฌ้ นอ แด เว๊ โอ พี่ นอ      ไคล้ เท่อ ล พ๊า เด้าะ โล้ แบ โพล้ง ลู่ง อ ชี๊เทิง โอ เบ้า-อ้ะ ล มู๊ง นอ ไจ้ะ เว๊      "ล แฌ้ แย๊ อี้ง เก โพล้ง ล มู๊ง ฆ่าง ดี๊ อ ซื๊ง เว๊ ซีง ล้อ".
41014070	แบ เด้าะ เปโต ซม๊า เว๊ ล พ๊า เด้าะ ไจ้ะ เว๊ แด      "เมะ เอะ". โอ~ๆ โพล้ง ลู่ง อ ชี๊เทิง เบ้า-อ้ะ ล มู๊ง นอ ไจ้ะ เอะ เปโต ล พ๊า เด้าะ      "เมะ เต้~ๆ เย้า      แน้ น เก โพล้ง ล แฌ้ ลู่ง อ ซี๊ง เว๊ อ แกล้. น ซม๊า ซี ล้า เอะ      น เก โพล้ง กาเลลี้ เต้~ๆ ปะ ล้อ".
41014071	เปโต ชู ล้าง ทื๊ง ล้าง อ ซ้ะ ไจ้ะ เว๊ แด      "โพล้ง แคว๊ พี่ น ซื๊ง ไจ้ะ ล แฌ้ อี้ง นอ จ ล ซีงแฌ๊-อ้ะ แบ เซ๊ เฆาะ ล้อ".
41014072	ล ทีง ฆ่าง นอ ช๊าง อ้องอู ทาง ล พ๊า เด้าะ. อ เว๊ นาง แบ ไท้ กแช่ เยซู อ ท ไคล้ พี่ อ ไจ้ะ เว๊      "ช๊าง ล คลึ้ อ้องอู ทาง คี๊ง พ๊า ได้ะ แบ นอ น ม ซม๊า แย้ ชิ้ทาง ซ๊า พ๊า"      ฌ้อง เปโต ฌาง แบ มอง แบ ม้ะ เท่อ ล้อ.
41015001	ลู่ง ท พ้าง ทาง โฌ้ โค๊ แยว้ อ คู ดู ซีง ล มู๊ง นอ กุ้ ซยอง โพล้ง เม้ง โพล้ง แซย่ ดี๊ คู ซีง ซอง เท่อ เซ๊งพ้า ท้างพ้า ดี๊ โพล้ง ต้ะเซ๊ง เท่อ อ แฌ้แพ ท้อง อ เลา ล มู๊ง      เฌ๊ โอ ซยอง ก้างแก้ โละ อ ซ้ะ      ฌ้อง จ้าทะ กแช่ เยซู      ลี้ ม้อง เว๊ ไวะ ท้อง ท อ ดู ปีล้ะ อ โอ      อ้ะล้าง กแช่ เยซู ดี๊-อ้ะ.
41015002	ปีล้ะ อางจ้ะ กแช่ เยซู ไจ้ะ เว๊      "แน้ โย้ นอ เมะ น เก โพล้ง ยู อ จ๊าวแพเดง-อ้า". กแช่ เยซู ไคล้ ช๊า เว๊ แด      "น ไจ้ะ บี่ นอ".
41015003	แยว้ อ คู ดู ซีง ล มู๊ง นอ ฟ่อง เว๊ แอ เม้ง ล้อ.
41015004	ฌ้อง เด้าะ นอ ปีล้ะ อางจ้ะ ก้ะ กแช่ เยซู ไจ้ะ เว๊      "น ไคล้ ช๊า ท น่าง เม้ง เอะ-อ้า พี่ โพล้ง ฟ่อง แน้ แอ ย่าง อี้ง".
41015005	แบ เด้าะ กแช่ เยซู ไคล้ ช๊า ท น่าง เม้ง เอะ. ปีล้ะ โท๊โย๊ เว๊ เฆาะ ล้อ.
41015006	พี่ โพล้ง ยู แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ อ แค๊ นอ ปีล้ะ กูแพล่ ลี้ง โพล้ง แบซุ้ ล แฌ้ ท๊อง โพล้ง อางท่าง นี่ เว๊.
41015007	โพล้ง ล แฌ้ อ เม้ง บาร้ะบา โอ ลู่ง พ้อง พ้า ดี๊ อ ฌุ้พาง พี่ อ แม้ เติ้งทาง เติ้งล้าง แม้ ซี๊ง โพล้ง.
41015008	โพล้ง เฌ๊ โอ ซยอง อางท่าง ปีล้ะ เกม๊า อ กูแพล่ โพล้ง แบซุ้ ล แฌ้ บี่ ซุ้ อ แม้ ลี้ง เว๊ นอ.
41015009	ปีล้ะ อางจ้ะ เว๊ แด      "น ซื๊ง แบ ซ้ะ เกม๊า จ ม กูแพล่ เอะ น ซื๊ง โพล้ง ยู อ จ๊าวแพเดง ล แฌ้ อี้ง-อ้า".
41015010	อ ไฌ่ บี่ อี้ง ปีล้ะ ซีงแฌ๊ เว๊ เย้า พี่ แยว้ อ คู ดู ซีง ล มู๊ง นอ เกม๊า โพล้ง พอง นี่ กแช่ เยซู เฌ๊ อ้ะล้าง ดี๊-อ้ะ นอ เป๊งนี่ อ ซื๊ง เว๊ ไคว๊ เว๊ โนย้ง เว๊ นอ ล้อ.
41015011	แบ เด้าะ แยว้ อ คู ดู ซีง ล มู๊ง นอ แม้ ฆวี่ง ทาง โพล้ง โอ ซยอง ล มู๊ง อ ซ้ะ เกม๊า อ อางท่าง ปีล้ะ กูแพล่ บาร้ะบา เอะ อ ซื๊ง เว๊ ซีง ล โค๊ ล้อ.
41015012	ปีล้ะ อางจ้ะ ก้ะ โพล้ง ล มู๊ง นอ ไจ้ะ เว๊      "เมะ~ๆ บี่ นอ โพล้ง ลู่ง น ซื๊ง กุ้-อ้ะ โพล้ง ยู อ จ๊าวแพเดง ล แฌ้ นอ จ ม แม้ เอะ-อ้ะ บี่ จะ เล้".
41015013	โพล้ง กุ้ ซย้ะ ทาง เท่อ ไจ้ะ เว๊ แด      "แพล้ ทาง-อ้ะ ลู่ง เซง ป้างกิ้ อ ล้อง นอ เซ้อ".
41015014	ปีล้ะ อางจ้ะ อ ซื๊ง เว๊ ซีง ไจ้ะ เว๊      "แพล้ ทาง-อ้ะ แม้ ท ล้อ. อ เว๊ แม้ ไพ้ะ แบ ท เม้ง เล้". แบ เด้าะ อ ซื๊ง เว๊ ซีง ล มู๊ง นอ กุ้ ซย้ะ เท่อ ดู เด้าะ      ไจ้ะ เว๊ แด      "แพล้ ทาง-อ้ะ ลู่ง เซง ป้างกิ้ อ ล้อง".
41015015	ปีล้ะ แบ ซ้ะ แม้ แบ โพล้ง ล มู๊ง นอ อ ซ้ะ ล้อ. ท บี่ นอ กูแพล่ บาร้ะบา เอะ อ ซื๊ง เว๊. เมะ กแช่ เยซู นอ เกม๊า โพล้ง พลี เว๊ ท่าง เว๊ ฌ้อง ลี้ แพล้ ทาง เว๊ ลู่ง เซง ป้างกิ้ อ ล้อง นอ ล้อ.
41015016	ซึ้พู ล มู๊ง นอ ม้อง กแช่ เยซู ลู่ง ท อ ดู อ เด้า พ้า นอ พี่ โพล้ง โรมา กุ้ เว๊ บีทูรี. อ ซื๊ง เว๊ ซีง กุ้ ซยอง ซึ้พู อ แฌ้แพ ด๊าง โป้ง แย๊
41015017	ดึ้ ซุ้ ก้ะ กแช่ เยซู อ ไช๊แค่ ลึ้พึ ล เบง      คว้าง นี่ คูคล้าง ดี๊ ท ชูง ท ไค้      ฌ้อง คล้าง ทาง เอะ เว๊ อ คู ล้อง.
41015018	ท่อง อ ช๊าง นอ อ ซื๊ง เว๊ เยา จูง แบ้ คาง ดุ้ เว๊ ล้อ      ดี๊ ไจ้ะ เว๊      "โพล้ง ยู อ จ๊าวแพเดง-เอ้อ      โอ มึ ช๊อง พ้า".
41015019	แบ ล แฌ้~ๆ ดู เว๊ อ คู ดี๊ เซง ล กึ้      ทูพลี้ เว๊ อ ล้อง      ไคล้ะ ล้าง อ คาง ลู่ง อ เมะแซ พ้า      เยา ทาง อ จูง แบ้ ทาง ดุ้ เว๊.
41015020	ท่อง อ ไคล้ ไฌ๊ซ้ะ เว๊ ฌ้อง เย้า นอ เบ้าะ ล้าง ไฆวะ เว๊ อ ไช๊แค่ ลึ้พึ ล เบง นอ ดึ้ ซุ้ ดึ้ ก้อง ทาง ไท้ เว๊ อ กแช่ อ ไช๊ อ ช้าง ล้อ      ฌ้อง ลี้ ม้อง ทาง ไฆวะ เว๊ ไวะ      ม ลี้ แพล้ ทาง เว๊ ลู่ง เซง ป้างกิ้ อ ล้อง นอ ล้อ.
41015021	พี่ ซึ้พู ลี้ ลู่ง เกล้ นอ แบ จโคะ กแคว๊ ล แฌ้ อ เม้ง ซีโมง      โอ ลู่ง ค๊อง เฌ๊ เกล้ ม นึ เว่ง พ้า นอ. ซึ้พู ล มู๊ง นอ แคแน เว๊ ยุ้ ทาง คิ้ กแช่ เยซู อ เซง ป้างกิ้ นอ. (ซีโมง นอ เก โพล้ง ไซเรง      อ พูแคว๊ โอ คี๊ง แฌ้      อ เม้ง อาเลซางโค ดี๊ รูโฟ).
41015022	อ เท่อ ม้อง กแช่ เยซู ท้อง อ ล่าง กุ้ เว๊ โกลาโกทา      อุ้ เว๊ อ โค๊ ท คูฆีง อ ล่าง
41015023	ดึ้ โอ้ เว๊ อ ซไบ้ะ แซ ที๊ง พี่ อ เล้ ฆึ เว๊ ดี๊ ตซีง แค ล ปี๊      แบ เด้าะ อ เว๊ โอ้ เว๊ เอะ.
41015024	ท่อง อ ช๊าง นอ ซึ้พู ล มู๊ง นอ แพล้ ทาง เว๊ ลู่ง เซง ป้างกิ้ อ ล้อง      ฌ้อง ตาง โละ อ ซ้ะ พี่ ม อางน้าง พ้ะ กแช่ เยซู อ ไช๊ อ ช้าง ท๊อง ล แฌ้~ๆ ม ล้างเทะ แบ นี่ พี่ ล เม้ง เล้.
41015025	พี่ ซึ้พู ล มู๊ง แพล้ ทาง กแช่ เยซู ลู่ง เซง ป้างกิ้ อ ล้อง นอ เมาะ ควี๊ง โมง มโฌ้ โค๊.
41015026	โพล้ง กวิ้ ล้าง ท ไคล้ ฟ่อง เว๊ ลู่ง ไป๊ ล้อง บี่ อี้ง      "โพล้ง ยู อ จ๊าวแพเดง".
41015027	ซึ้พู ล มู๊ง นอ แพล้ ทาง ก้ะ โพล้ง ตมละ เท่อ คี๊ง แฌ้ ลู่ง เซง ป้างกิ้ อ ล้อง ปะ ล้อ      ลู่ง กแช่ เยซู อ ฌ๊างไท้ะ      อ จูง จี ล แฌ้      อ จูง ฆุ้ ล แฌ้.
41015028	ท แม้ อ ซ้ะ บี่ อี้ง นอ แม้ ชิ้เทา ไฆวะ ไละ ฌี้ ไละ แอว้ พี่ อ กวิ้ ล้าง เว้ เว๊ บี่ อี้ง      "อ เว๊ แบ ท ดว้ะ ฆึ-อ้ะ ดี๊ โพล้ง อ้า โพล้ง ซ๊าง นอ ล้อ".
41015029	โพล้ง ไล่ล้อง ลู่ง เกล้ ล แพ นอ เว่งว๊าง อ คู      ไคล้ ไฌ๊ซ้ะ กแช่ เยซู น้ะ มะ ไจ้ะ เว๊      "แน้ พี่ น ม แม้ ล้างฆ่อง เว่งฮ๊าง ฌ้อง ซ๊า นี้ง น ม ไต้ ทาง ไท้ อ ซ๊าง.
41015030	แม้ พ้อง พลิ้ ล้าง น ซ้ะ      ไจ ล้าง ไฆวะ เซง ป้างกิ้ อ ล้อง เซ้อ".
41015031	แยว้ อ คู ดู ซีง ดี๊ คู ซอง เท่อ เซ๊งพ้า ท้างพ้า ล แพ นอ ไคล้ ไฌ๊ซ้ะ เว๊ น้ะ มะ ล้อ      ก้างแก้ โละ อ ซ้ะ ไจ้ะ เว๊      "อ เว๊ แด แม้ พ้อง พลิ้ โพล้ง อ แฌ้แพ ซี      แบ เด้าะ แม้ พ้อง พลิ้ อ กแช่ อ ซ้ะ ซี เอะ"
41015032	ดี๊ ไจ้ะ เว๊      "คริ้ พี่ อ เก โพล้ง อี้งซลาเอง อ จ๊าวแพเดง ล แฌ้ นอ เกม๊า อ ไจ ล้าง ไฆวะ เซง ป้างกิ้ อ ล้อง ค๊องเนง อี้ง      ฌ้อง ก ม ชู่ง ม นะ-อ้ะ ล้อ". โพล้ง พี่ อ แบ ท แพล้ ทาง เซง ป้างกิ้ อ ล้อง ลู่ง กแช่ เยซู อ ฌ๊างไท้ะ นอ ไคล้ ไฌ๊ซ้ะ แบ อ เว๊ ปะ ล้อ.
41015033	พี่ มื่งเทิง นอ ท ไค้ะ ล้าง เฆ้ง ค่าง ล เบง นอ ท้อง ซ๊า โมง มื่งไฆ่ ล้าง โค๊.
41015034	ท่อง ซ๊า โมง มื่งไฆ่ ล้าง โค๊ นอ กแช่ เยซู กุ้ ซย้ะ ทาง เท่อ อ ลู่ง ซ๊อง ทาง ไจ้ะ เว๊ แด      % "เอลูอี เอลูอี ลามา ซบะทานี"       อุ้ เว๊ อ โค๊      "จ กแช่ แยว้-เอ้อ จ กแช่ แยว้-เอ้อ      แบ ท ล้อ น ไจ แด แย้".
41015035	แบ ล แฌ้~ๆ พี่ อ ชี๊เทิง เบ้า พี่ นอ ท่อง อ แน่ฌ๊า เว๊ นอ ไจ้ะ เว๊ แด      "คุ้ช๊องแน แฆว่      อ เว๊ กุ้ โม เอลียา".
41015036	โพล้ง ล แฌ้ ลี้ ซยู๊ แม้ นี่ ตกู้ ซอง ล ลอง      จูง ล้าง โจ เว๊ ดี๊ ซไบ้ะ แซ ที๊ง ไช      ชิ้ ทาง เว๊ ลู่ง พ่อง ล บ้อง อ คี๊งทุ้      เยา ทาง เว๊ ม เฌา ดึ้ โอ้ กแช่ เยซู ล้อ      ไจ้ะ เว๊ แด      "ก ม แคว่ ดุ้ แฆว่-อ้ะ เมะ เอลียา ม เฌ๊ โชะ ล้าง ไฆวะ-อ้ะ ชี่-อ้า".
41015037	กแช่ เยซู กุ้ ซย้ะ เท่อ พ้ะดู ล ทีง เด้าะ      ฌ้อง อ ซ้ะ เทะ เว๊ ล้อ.
41015038	ตไก้ยะ พี่ อ กางทะ เท่อ ลู่ง เว่งฮ๊าง พ้า ล เบง นอ ยะ ล โค๊ ลู่ง อ คูไท้ะ ท้อง ล้าง ลู่ง อ คางไท้ะ เก ทาง ก้ะ คี๊ง กึ้ นอ ล้อ.
41015039	ซึ้คู ชี๊เทิง ลู่ง กแช่ เยซู อ เมะแซ พ้า ล แฌ้ แด แบ เว๊ อ ซี๊ง บี่ นอ      ไจ้ะ เว๊ แด      "โพล้ง ล แฌ้ แย๊ โย้ เมะ แยว้ อ พูแคว๊ เต้~ๆ ล้อ".
41015040	โพล้ง มืง โอ พี่ นอ ล น้าง โอ ช้างชื้ง แคว่ ฌูง จู้ เว๊ ล้อ. ลู่ง อ ซื๊ง เว๊ อ แกล้ นอ เมะ เว๊ น่าง มารียา โพล้ง ม้ะดาลา ล แฌ้      น่าง มารียา ยาเก้า ปี๊ ดี๊ โยเซ อ มู่ นอ ล แฌ้      ดี๊ น่าง ซาลูเม ล แฌ้.
41015041	ลู่ง กแช่ เยซู โอ ลู่ง กาเลลี้ อ ค่าง พ้า อู้ นอ อ ซื๊ง เว๊ ซีง ซ๊า แฌ้ อี้ง โพะ กแช่ เยซู อ ไค๊ แม้ช้า เว๊ ล้อ. โพล้ง มืง อ แฌ้แพ ลู่ง อ เฌ๊ โพะ กแช่ เยซู อ ไค๊ ท้อง เว่ง เยรูซเลง พ้า โอ เว๊ พี่ นอ แอ แฌ้ ปะ ล้อ.
41015042	ลู่ง มื่งแฌ ล้าง ล โค๊ แบ มื่ง แด้ เว้ เท่อ ล นี้ง      ล คลึ้ ท้อง มื่ง ดืง เท่อ แบ้ แยว้ ล นี้ง ได้ะ แบ นอ.
41015043	โยซิ้ โพล้ง อารีมาเท เก โพล้ง ต้ะเซ๊ง เท่อ ล แฌ้ พี่ โพล้ง ดู้ง แบ ยาง แบ-อ้ะ กุ้ อ แฌ้. อ เว๊ โอ คุ้แท๊ กแช่ แยว้ อ มื่ง อ บ้าง ปะ. โยซิ้ แม้~อ ซ้ะ ลู่ง อ เบิง ฌ้อง ลี้ ลู่ง ท อ ดู ปีล้ะ อ โอ ไวะ      อางท่าง นี่ กแช่ เยซู อ  จู ล้อ.
41015044	พี่ ปีล้ะ ซีงแฌ๊ เว๊ กแช่ เยซู ซี๊ง เย้า นอ โท๊โย๊ เว๊ เฆาะ      กุ้ นี่ ซึ้คู ล แฌ้ นอ อางจ้ะ เว๊ แด      "เยซู ล แฌ้ นอ ซี๊ง เย้า-อ้า".
41015045	ท่อง ซึ้คู ล แฌ้ นอ โล้ แบ-อ้ะ กแช่ เยซู ซี๊ง เย้า      ปีล้ะ เกม๊า โยซิ้ แม้ นี่ เว๊ อ จู ล้อ.
41015046	โยซิ้ ฆวี้ ตไก้ยะ ลู่ง อ ฌี้ ล เบง      ฌ้อง ลี้ โชะ ล้าง ไฆวะ กแช่ เยซู อ จู      บอง เว๊ ดี๊ ตไก้ยะ ล เบง นอ      อางกี ล้าง เว๊ อ จู ลู่ง ท แซวคู พ้า นอ พี่ โพล้ง เคิง นี่ เว้ เว๊ ลู่ง ไล๊ พ้า      เคลิ่ง ไบ้ะ ทะ เว๊ อ พ้า คูทุ้ นอ ดี๊ โล่ง ล โพลง ล้อ.
41015047	น่าง มารียา โพล้ง ม้ะดาลา ล แฌ้ ดี๊ น่าง มารียา โยเซ อ มู่ ล แฌ้ แคว่ ดุ้ เว๊      อางกี เว๊ อ ล่าง นอ แด แบ เว๊ ล้อ.
41016001	พี่ มื่ง ดืง เท่อ แบ้ แยว้ ล นี้ง พ้อง ไฆวะ เย้า นอ น่าง มารียา โพล้ง ม้ะดาลา ดี๊ น่าง มารียา ยาเก้า อ มู่      ดี๊ น่าง ซาลูเม      ซ๊า แฌ้ นอ ฆวี้ เว้ ตซู น๊าม๊า      ม ลี้ ลู๊ง ดุ้ กแช่ เยซู อ จู นอ ล้อ.
41016002	ลู่ง ท พ้าง ทาง โฌ้ ล โค๊ ว้างไตะ ล นี้ง นอ อ ซื๊ง เว๊ ลี้ ลู่ง ท แซวคู พ้า.
41016003	พี่ อ ลี้ เกล้ นอ โล้ โละ อ ซ้ะ ไจ้ะ เว๊      "โพล้ง เล้ ม เคลิ่ง ไฆวะ โล่ง พี่ อ โอ ท พ้า อ คูทุ้ นอ".
41016004	อ ไฌ่ บี่ โย้ โล่ง ล โพลง นอ ดู มะ ล้อ. ลี้ ท้อง แด เว๊ อ เท่อ แบ ท เคลิ่ง ไฆวะ-อ้ะ เย้า.
41016005	อ ซื๊ง เว๊ ซีง ลี้ นึ ฆ้าง ท พ้า แย๊ โค๊ นอ ไวะ      แด แบ โพล้ง พืงแซ แคว๊ ล แฌ้ ซุ้ ไช๊แค่ แอว้ ชี๊น้าง ลู่ง จูง ฆุ้ ล โค๊. อ ซื๊ง เว๊ ซ้ะเม ซ้ะไพล้ เว๊ ดู มะ ล้อ.
41016006	อ เท่อ ไจ้ะ เอะ-อ้ะ      "ซ้ะเม ซ้ะไพล้ เท่อ ล ฌี้. น ซื๊ง อางฆื๊ง กแช่ เยซู โพล้ง นาซาริ้ ลู่ง อ แบ ท แพล้ ทาง-อ้ะ เซง ป้างกิ้ อ ล้อง. อ เว๊ ม๊า ทาง ไท้ เย้า      ล โอ พี่ อี้ง ล้า แบ. แคว่ แฆว่ อ ล่าง พี่ โพล้ง อางกี ล้าง เว๊ อ จู นอ.
41016007	ไท้ โล้ เอะ อ พู อ ลี้ง อ แฌ้แพ เลา ดี๊ เปโต      โล้-อ้ะ บี่ อี้ง      'กแช่ เยซู ม ลี้ วี่ง น ซื๊ง ลู่ง กาเลลี้ อ ค่าง พ้า. น ซื๊ง ม แด แบ เว๊ พี่ นอ ด้อง ซุ้ อ โล้ เว้ เอะ น ซื๊ง เย้า นอ ล้อ' ".
41016008	อ ซื๊ง เว๊ ซ๊า แฌ้ นอ ไจ ทาง ไฆวะ ไวะ. ปชื่ง ไท้      โท๊โย๊ เฆาะ ว้ะโทะ ว้ะติ้      โล้ แบ โพล้ง น่าง เม้ง เอะ      เป๊งนี่ ซ้ะเม ซ้ะไพล้ เท่อ น้ะ กชุ้.
41016009	พี่ กแช่ เยซู เฌ้เทิง ม๊า ทาง ไท้ ลู่ง โฌ้ ล คึ ว้างไตะ ล นี้ง นอ เนโพล ทาง วี่ง อ ซ้ะ ดี๊ น่าง มารียา โพล้ง ม้ะดาลา พี่ เก โพล้ง ล แฌ้ ฆ่าง ลู่ง กแช่ เยซู โฌ๊ ไจ ทาง ไฆวะ ท มื้งแฆ่ เนว๊ ดื้ง อ ล้อง เย้า นอ.
41016010	น่าง มารียา ไท้ โล้ แบ อ พู อ ลี้ง ล มู๊ง นอ พี่ อ แบ มอง แบ ม้ะ ฌางล้าง ย้าล้าง ได้ะ.
41016011	ท่อง อ แน่ฌ๊า เว๊ น่าง มารียา โล้ เอะ-อ้ะ กแช่ เยซู ม๊า ทาง ไท้ เย้า ดี๊ แด แบ เว๊ เย้า นอ อ ซื๊ง เว๊ ล นะ-อ้ะ แบ ล้อ.
41016012	ลู่ง ไค๊ นอ กแช่ เยซู อ พู อ ลี้ง คี๊ง แฌ้ ไจ ทาง ลี้ ลู่ง เว่ง โคล๊ง ไวะ. กแช่ เยซู เนโพล ทาง อ ซ้ะ ดี๊-อ้ะ ลู่ง อ เค่ง อ ฌ้าง ล เม้ง แด เด้าะ.
41016013	อ ซื๊ง เว๊ ซีง คี๊ง แฌ้ แด เว๊ ฌ้อง ไท้ เว๊ ไวะ      โล้ แบ ก้ะ กแช่ เยซู อ พู อ ลี้ง อ แฌ้แพ นอ. แบ เด้าะ อ ซื๊ง เว๊ ล นะ เว๊ แบ ล้อ.
41016014	ลู่ง ไค๊ นอ กแช่ เยซู เนโพล ทาง อ ซ้ะ ดี๊ อ พู อ ลี้ง ชี๊ง ล แฌ้ นอ พี่ อ อาง มี้ อ โท้. อ เว๊ ไจ้ะ แบ อ ซื๊ง เว๊ เก โพล้ง อ ซ้ะ เล๊เก้      อ โน้ง ตาง แน่ ตาง น้ะ มะ ลู่ง อ ล นย่อง นะ เท่อ แบ พี่ โพล้ง โล้ แบ-อ้ะ อ เว๊ ม๊า ทาง ไท้.
41016015	กแช่ เยซู โล้ แบ อ ซื๊ง เว๊ ซีง ไจ้ะ เว๊ แด      "ลี้ ลู่ง ฌางคู โคล๊ง คู กุ้ จอง กุ้ กล้ะ      โล้ ล้าง ละ ล้าง ท ฌี้ อ ไฌ่ เอะ โพล้ง กุ้ อ แฌ้ ไช้ะ.
41016016	โพล้ง ลู่ง อ ชู่ง ไท้ นะ ไท้ เว๊ ดี๊ แม้ ท ไฌ่ จูง ที๊ง ล แฌ้~ๆ นอ ม นี่ แบ ท พ้อง ท พลิ้ ล้อ. แบ เด้าะ โพล้ง เมะ ล ชู่ง เว๊ นะ เว๊ แบ ล แฌ้~ๆ นอ ม แบ เตา แบ แต๊ ล้อ.
41016017	โพล้ง ลู่ง อ ชู่ง ไท้ นะ ไท้ เว๊ ล แพ นอ ม นี่ แบ ท อ ซยื๊ง อ ซ้ยอง แม้ ท ล้ะ ท เล่ บี่ อี้ง ซี      เมะ เว๊ ม โฌ๊ ไจ ทาง ไฆวะ ท มื้งแฆ่ ลู่ง จ เม้ง จ แซ      ดี๊ ม ไคล้ ท คว่าง ล เม้ง แด ซี ล้อ.
41016018	เมะ พอง ฌู่ง ฌี้      เมะ โอ้ แบ ตซีง พี่ อ ม้า เท่อ นอ ฌี้      ล แบ ท น่าง เม้ง แบ      เมะ อางกี ล้าง อ จูง ลู่ง โพล้ง แบ ท เจ้า ท แช๊ อ ล้อง นอ อ เท่อ ม แบล ล้อ".
41016019	ลู่ง กแช่ เยซู โล้ ล้าง ละ ล้าง เอะ อ พู อ ลี้ง อ เท่อ ฌ้อง เย้า นอ กแช่ แยว้ ดึ้ เกม๊า กแช่ เยซู ไท้ ทาง ลู่ง ท มุ้คู      ชี๊น้าง ลู่ง อ จูง ฆุ้ ล โค๊ ล้อ.
41016020	อ พู อ ลี้ง ซีง ล มู๊ง นอ ไจ โล้ ล้าง ละ ล้าง เท่อ กุ้ จอง กุ้ กล้ะ ล้อ. กแช่ เยซู แม้ ฆึ เท่อ ลู่ง อ ซื๊ง เว๊ ซีง อ ซุ้      เกม๊า อ แม้ ท ล้ะ ท เล่ เก ท แม้ไน พี่ อ ปล้ะ ล้าง เว๊ ท ฌี้ อ ไฌ่ นอ เมะ ท อ ที๊ง อ โต้ นอ ล้อ.
42001001	ท แม้ อ ซ้ะ ลู่ง ก แกล้ บี่ จะ เล้ นอ โพล้ง เฌา กวิ้ ล้าง อางโล๊ไท้ เว๊ ตบลึ้ แฌ้ เย้า.
42001002	อ ซื๊ง เว๊ ซีงแฌ๊ เท่อ ดี๊ โพล้ง พี่ อ แด ท ล แพ อี้ง ดี๊ อ เมะ ลู่ง อ ต้องคู เย้า ฌ้อง โล้ ล้าง เว๊ ดี๊ โล้ เอะ เฆ้อ ปะ.
42001003	ท อ ดู เทโอฟีโล -เอ้อ      ยี๊ แด ปะ จ ช๊องมอง ม ฌี้ พี่ จ ม กวิ้ ท ล ไฌ่ อี้ง เมาน่าง      อ ไฌ่ บี่ อี้ง จ นี่ ไฌ่-อ้ะ ล้างที๊ง ล้างช้ะ เลา ปะ ล โค๊ ลู่ง อ ต้องคู เย้า.
42001004	จ กวิ้ บี่ อี้ง บี่ ซุ้ น ม ซีงแฌ๊ ท เมะ ท โต้ เลา ปะ แบฆ้ะ ดี๊ ท ไฌ่ พี่ โพล้ง โล้ เอะ แน้.
42001005	ลู่ง เฮรุ้ เก จ๊าวแพเดง ยู่แคว่ ค่าง ยูเด้ง เซคารียา อ แม๊ นอ อ เม้ง เอลีซาเบ      เก โพล้ง ล ดอง ฆ่าง ดี๊ อาโรง.
42001006	คี๊ง แฌ้ อี้ง เก โพล้ง แบ กแช่ แยว้ อ ซ้ะ      แม้ โพะ เซ๊งพ้า ท้างพ้า ดี๊ ท อางแม้เลา กุ้ อ เม้ง อ ไค๊ พี่ กแช่ แยว้ อางกี ล้าง เว๊.
42001007	แบ เด้าะ อ ซื๊ง เว๊ อ พู ล โอ แบ      อ ไฌ่ บี่ อี้ง น่าง เอลีซาเบ เก โพล้ง เทา พู      ดี๊ อ ซื๊ง เว๊ คี๊ง แฌ้ นอ อ ซ้ะแซย่ กิ้ เย้า.
42001008	โอ ล นี้ง เซคารียา โอ ลู่ง เว่งฮ๊าง พ้า แม้ เท่อ แบฆ้ะ ดี๊ แยว้ อ คู อ ท แม้ พี่ ล มู๊ง ฆ่าง ดี๊-อ้ะ แบ แม้ เว๊.
42001009	ลู่ง แยว้ อ คู อ ไฌะ อ ไฌ่ นอ โพล้ง พ้ะ เว๊ ล้างเทะ แบ อ เว๊ แบ เช้า ท น๊าม๊า. ท บี่ นอ อ เว๊ นึ ฆ้าง ลู่ง เว่งฮ๊าง พ้า ไวะ.
42001010	พี่ อ เว๊ เช้า ท น๊าม๊า อ แค๊ นอ โพล้ง ล มู๊ง โอ ลู่ง ค๊อง โค๊ ชูแพ เท่อ.
42001011	ล ทีง ฆ่าง นอ กแช่ แยว้ อ ท มุ้คู พู ล แฌ้ เนโพล ทาง อ ซ้ะ      ชี๊เทิง ลู่ง ท เช้า ทาง ท น๊าม๊า อ ล่าง อ ฆุ้ ล โค๊.
42001012	ท่อง เซคารียา แด เว๊ นอ ซยึ้ เว๊ ดี๊ ซ้ะเม ซ้ะไพล้ เท่อ.
42001013	แบ เด้าะ ท มุ้คู พู โล้ แบ-อ้ะ      "เซคารียา-เอ้อ ซ้ะเม เท่อ ล ฌี้. กแช่ แยว้ ช๊องแน น ท อางท่าง เย้า. น แม๊ อ พู ม โอ อ แคว๊. น แบ กุ้ อ เม้ง โยฮาง.
42001014	น เซิง ม มึ ซ้ะ ม มึ ม ซ้ะอวีง ซ้ะโทะ      ดี๊ โพล้ง แอ แฌ้ ม ซ้ะอวีง ซ้ะโทะ พี่ พืงแซ ล แฌ้ อี้ง กึ ทาง.
42001015	อ เว๊ ม เก โพล้ง ล้างเปิ่ง ลู่ง กแช่ แยว้ อ เมะแซ พ้า      ล โอ้ ซไบ้ะ แซ ที๊ง ดี๊ ล โอ้ ไซ้ะ แบ เฆาะ      ม โอ ล๊า โอ ฆวี้ ดี๊ วีง ฌี้ แล้ แอว้ ลู่ง ล กึ ทาง ได้ะ แบ เย้า.
42001016	อ เว๊ ม ดึ้ เกม๊า โพล้ง อี้งซลาเอง แอ แฌ้ ไท้ โอ ไท้ อ กแช่ แยว้.
42001017	อ เว๊ ม ลี้ วี่ง กแช่ แยว้      ม โอ ดี๊ ท เฌิ่ง ท ค๊า ดี๊ อ ดู้ง อ ยาง บี่ ซุ้ เอลียา โม ไคล้ คิ้ กแช่ แยว้. อ เว๊ ม เกม๊า พู ดี๊ แพ่ ฆู๊ง ไท้ โละ ซ้ะ      ดี๊ ม เกม๊า โพล้ง ลือ เท่อ แจว เท่อ เก ก้ะ โพล้ง โอ ดี๊ ท โกง ท มอง บี่ ซุ้ โพล้ง แบ กแช่ แยว้ อ ซ้ะ. อ เว๊ ม แด้ เว้ เอะ กแช่ แยว้ อ พู อ ลี้ง พี่ อ เกิ้ง ดี๊-อ้ะ".
42001018	เซคารียา อางจ้ะ ท มุ้คู พู บี่ อี้ง      "จ ม ซีงแฌ๊ เมาน่าง บี่ จะ เล้ พี่ ท ม เก ทาง เต้~ๆ บี่ ซุ้ น ไจ้ะ. จ ซ้ะแซย่ กิ้ เย้า. จ แม๊ ฌี้ อ โนยะ แซย่ เย้า".
42001019	ท มุ้คู พู ไคล้ ช๊า-อ้ะ      "แย้ จ เก กาบีเอง. จ โอ ลู่ง กแช่ แยว้ อ เมะแซ พ้า. อ เว๊ เกม๊า จ เฌ๊ ก้างแก้ เท่อ ดี๊ แน้ ดี๊ โล้ เอะ น ท ฌี้ อี้ง.
42001020	แบ เด้าะ น ล นะ ท ไคล้ พี่ จ โล้ เอะ แน้ นอ แบ พี่ ม เก ทาง เมาน่าง ลู่ง อ ช๊า อ โท่ แบ โคะ. เป๊งนี่ อ นอ น ไคล้ ล ซี ล้า แบ ท้อง ลู่ง ท ล ไฌ่ อี้ง ม เก ทาง บี่ ซุ้ จ โล้".
42001021	ล พ๊า ฆ่าง โพล้ง โอ คุ้ เซคารียา ล แพ นอ อางจ้ะ โละ อ ซ้ะ      "แบ ท เล้ อ เว๊ โอ เว่งฮ๊าง พ้า ไยะ~ๆ".
42001022	ท่อง อ เว๊ ไจ ทาง นอ ไคล้ ดี๊ โพล้ง ล ซี ล้า แบ. โพล้ง ล แพ นอ ซีงแฌ๊ โย๊ เว๊ อ เว๊ นอ แด ท ทาง แพล้ ลู่ง เว่งฮ๊าง พ้า. อ เว๊ เตะ จูง เตะ คาง ก้ะ ดี๊ โพล้ง      ไคล้ ล ซี น่าง ทีง ล้า แบ.
42001023	ท่อง เซคารียา พ้อง ไฆวะ ดี๊ อ ท แม้ ลู่ง เว่งฮ๊าง พ้า ฌ้อง อ เว๊ ไท้ ลู่ง อ เด้า ไวะ.
42001024	ลู่ง ไค๊ นอ อ แม๊ น่าง เอลีซาเบ ด้า ทาง      ฌ้อง อางกี ซูง ล้าง อ ซ้ะ ลู่ง อ เด้า พ้า นี่ แล้ เย่ เบง. อ เว๊ โล้ ล้าง อ ซ้ะ ไจ้ะ เว๊
42001025	"กแช่ แยว้ เกม๊า ท เก ทาง ดี๊ แย้ บี่ อี้ง. ลู่ง ไค๊ ทึ อ เว๊ ย๊างซ้ะ แบ แย้      ล เกม๊า จ ฌางแช้ ดี๊ โพล้ง ล้า แบ ลู่ง จ พู ล โอ แบ อ กย้อง".
42001026	พี่ น่าง เอลีซาเบ ด้า ทาง นี่ แล้ ฆู๊ง เบง เย้า นอ กแช่ แยว้ เกม๊า ท มุ้คู พู กาบีเอง ลี้ ลู่ง เฌง นาซาริ้ ลู่ง กาเลลี้ อ ค่าง พ้า
42001027	ม ลี้ โอ โพล้ง มืงน้าง ล แฌ้ อ เม้ง น่าง มารียา. อ เว๊ อ ด้าง โอ เย้า อ เม้ง โยซิ้ พี่ อ เก จ๊าวแพเดง ดาเว อ ชื้อ อ ชะ.
42001028	ท มุ้คู พู เฌ๊ โอ น่าง มารียา โล้ แบ-อ้ะ      "โอ มึ ช๊อง พ้า เซ้อ      กแช่ แยว้ โอ ดี๊ แน้      เฆว๊ อ ซ้ะ ดี๊ แน้ ล้อ".
42001029	น่าง มารียา อ เซิงคู่ ซ้ะอึ้ ลู่ง ท ไคล้ อ กย้อง นอ      ช๊องมอง เว๊ อุ้ เว๊ อ โค๊ บี่ จะ เล้.
42001030	ท มุ้คู พู โล้ แบ-อ้ะ      "น่าง มารียา-เอ้อ ซ้ะเม เท่อ ล ฌี้. กแช่ แยว้ เฆว๊ อ ซ้ะ ดี๊ แน้ ล้อ.
42001031	น ม ด้า ทาง. น พู ม โอ อ แคว๊ ฌ้อง น แบ กุ้ อ เม้ง เยซู ล้อ.
42001032	อ เว๊ ม เก ท อ ดู. โพล้ง ม กุ้-อ้ะ กแช่ โท๊ ทึ อ พูแคว๊. กแช่ แยว้ ม เกม๊า อ เก จ๊าวแพเดง บี่ ซุ้ อ พู๊ง ดาเว.
42001033	อ เว๊ ม ยู่แคว่ ยาคุ้ อ พู อ ลี้ง ครึ~ๆ. อ มื่ง อ บ้าง นอ ล ทึ น่าง ชุ้ แบ".
42001034	น่าง มารียา อางจ้ะ ท มุ้คู พู      "ม เก ทาง ซี บี่ จะ เล้. จ มืงน้าง ได้ะ ล้อ".
42001035	ท มุ้คู พู ไคล้ ช๊า-อ้ะ      "วีง ฌี้ แล้ แอว้ ม เฌ๊ ลู่ง น ล้อง      ดี๊ กแช่ แยว้ อ ซยื๊ง อ ซย้อง ม โอ ดี๊ แน้. ท บี่ นอ น พู พี่ ม กึ ทาง ม เก โพล้ง ฌี้ โพล้ง แอว้. โพล้ง ม กุ้ เว๊ กแช่ แยว้ อ พูแคว๊.
42001036	นาง แบ น มืง น แคว๊ น่าง เอลีซาเบ ล แฌ้ นอ      อ ซ้ะแซย่ กิ้ เย้า      เก โพล้ง เทา พู. แบ เด้าะ ค๊องเนง อี้ง อ เว๊ ด้า นี่ แล้ ฆู๊ง เบง เย้า
42001037	เมะ เว๊ ท ล โอ น่าง เม้ง แบ พี่ กแช่ แยว้ แม้ เว๊ ล ซี แบ".
42001038	น่าง มารียา ไจ้ะ เว๊ แด      "แย้ โย้ จ เก กแช่ แยว้ อ เพล่ มืง ล แฌ้. เก ทาง เว๊ บี่ ซุ้ น ไจ้ะ นอ แด เทา". ฌ้อง ท มุ้คู พู ไจ แด ไฆวะ-อ้ะ ไวะ.
42001039	ท่อง อ ช๊าง นอ น่าง มารียา แด้ เว้ อ ซ้ะ      ปชื่ง ลี้ ลู่ง เฌง ล จอง พี่ อ โอ ท ลู่ง คู ลู่ง ยูเด้ง อ ค่าง พ้า.
42001040	อ เว๊ นึ ฆ้าง ลู่ง เซคารียา อ เด้า พ้า      ไคล้เดิง ไคล้ดุ้ โละ ซ้ะ ดี๊ น่าง เอลีซาเบ.
42001041	พี่ น่าง เอลีซาเบ แน่ฌ๊า น่าง มารียา อ ท ไคล้ นอ อ พู ลู่ง อ โฌ่งโพ๊ง พ้า ว้ะ ทาง. ฌ้อง อ เว๊ โอ ล๊า โอ ฆวี้ ดี๊ วีง ฌี้ แล้ แอว้
42001042	กุ้ ทาง เท่อ อ ลู่ง เซ๊ พ้ะดู ไจ้ะ เว๊      "กแช่ แยว้ ไป๊ป้อง แน้ แอ นี่ โพล้ง มืง อ แฌ้แพ กุ้ อ แฌ้      ดี๊ อ เว๊ ไป๊ป้อง น พู พี่ ม กึ ทาง นอ.
42001043	เอ๊ ม ซี บี่ จะ เล้ พี่ จ กแช่ ดู อ มู่ เฌ๊ โอ แย้.
42001044	ท่อง จ แน่ฌ๊า น ท ไคล้ นอ จ พู ลู่ง จ โฌ่งโพ๊ง พ้า ว้ะ ดี๊ ท ซ้ะอวีง ซ้ะโทะ.
42001045	น เซิง มึ ซ้ะ มึ ดู มะ พี่ น นะ-อ้ะ กแช่ แยว้ อ ท โล้ นอ ม เก ทาง เต้~ๆ".
42001046	น่าง มารียา ไจ้ะ เว๊ แด "จ เซิง จ ซ้ะ อางปฆ้า ทาง กแช่ แยว้.
42001047	จ โอ ฆวี้ ดี๊ ท ซ้ะอวีง ซ้ะโทะ ลู่ง กแช่ แยว้ แม้ พ้อง พลิ้ แย้.
42001048	อ เว๊ ย๊างซ้ะ แบ แย้ พี่ จ เก อ เพล่ พือ ทึ. ท่อง อี้ง จู่ง แย๊ โพล้ง กุ้ อ ชู้ ม ไจ้ะ เว๊ จ โอ ดี๊ ท มึ ท พ้า.
42001049	อ ไฌ่ บี่ อี้ง กแช่ แยว้ พี่ โอ ดี๊ อ ซยื๊ง อ ซย้อง แม้ ท อ ดู ลู่ง จ ฌ่าง อ เม้ง อ แซ เก ท ฌี้ ท แอว้ ล้อ.
42001050	อ ท ย๊างเซิง ย๊างซ้ะ โอ ดี๊ โพล้ง ลู่ง อ ดู้ง แบ ยาง แบ-อ้ะ กุ้ ชู้ กุ้ แกย.
42001051	อ เว๊ เยา ทาง อ จูง เนโพล ทาง อ ซยื๊ง อ ซย้อง      เกม๊า โพล้ง พี่ อ อางกี โท๊ อ ซ้ะ ลู่ง อ ท ไพ้ะ ท แม้ ล แพ นอ ที่พ้ะ ที่ล้าง โละ ซ้ะ.
42001052	อ เว๊ แม้ ไฆวะ จ๊าวแพเดง อ ดู้ง อ ยาง ดี๊ โชะ ทาง โพล้ง ลู่ง อ ปี๊.
42001053	อ เว๊ เกม๊า โพล้ง ซ้ะวี่ง ล้างดุ้ นอ โอ ดี๊ ท ฌี้ ดี๊ เกม๊า โพล้ง พี่ อ ท โอ ท ช๊อง นอ ไจ โปล้~ๆ ล้อ.
42001054	อ เว๊ แม้ช้า อ เพล่ อี้งซลาเอง พู อางกี อ ท เอิ้งล้าง ดี๊ ก พี๊งชู้ พู๊งชู้ เมะ เว๊ ม ย๊างเซิง ย๊างซ้ะ แบ อาบราฮาง ดี๊ อ พู อ ลี้ง ล้างชู้ ล้างแกย".
42001056	น่าง มารียา โอ ดี๊ น่าง เอลีซาเบ เมาะ แล้ ซ๊า เบง ฌ้อง ไท้ ก้ะ ลู่ง อ กแช่ อ เด้า. %
42001057	ท่อง อ มื่ง อ แค๊ พี่ น่าง เอลีซาเบ อ พู ม โอ นอ อ เว๊ อ พู โอ อ แคว๊.
42001058	อ มู่ อ ม้าง อ ฌุ้เม้ง ฌุ้พาง แน่ฌ๊า เว๊ กแช่ แยว้ ปล้ะ ล้าง อ ท เอ ท กวี้ง ท ย๊างเซิง ย๊างซ้ะ ดี๊ น่าง เอลีซาเบ. อ ซื๊ง เว๊ ซีง ซ้ะอวีง ซ้ะโทะ ฆึ ดี๊-อ้ะ.
42001059	ท่อง อ เว๊ อ พู กึ ทาง นี่ โฆะ นี้ง นอ อ ซื๊ง เว๊ เฌ๊ แม้ เอะ-อ้ะ ท ไฌ่ ไร้ะ ไฆวะ ไพ้ะ      ดี๊ ม ยื่ง เว๊ อ เม้ง เซคารียา บี่ ซุ้ อ แพ่.
42001060	แบ เด้าะ อ มู่ ไจ้ะ เว๊      "ล เมะ แบ. แบ กุ้ อ เม้ง โยฮาง".
42001061	อ ซื๊ง เว๊ ไคล้ ช๊า เว๊      "ลู่ง น ซื๊ง พื่ง ซื๊ง วี่ อ แกล้ โพล้ง อ เม้ง บี่ นอ ล โอ แบ".
42001062	ฌ้อง โพล้ง เตะ จูง เตะ คาง ดี๊ อ แพ่ อางจ้ะ เว๊      "น แบ ซ้ะ กุ้ น พู อ เม้ง บี่ จะ เล้".
42001063	อ เว๊ อางท่าง นี่ กะดาง ปี๊ ล เบง ฌ้อง กวิ้ เว๊      "จ พู อ เม้ง โยฮาง". โพล้ง กุ้ อ แฌ้ ล้ะ เซิง ล้ะ ซ้ะ ดู มะ.
42001064	ล ทีง ฆ่าง นอ เซคารียา ไคล้ ทาง ซี      ฌ้อง อางปฆ้า ทาง กแช่ แยว้.
42001065	อ ฌุ้เม้ง ฌุ้พาง โอ เบ้า ดี๊-อ้ะ ล แพ นอ ซ้ะเม ซ้ะไพล้ เท่อ      ดี๊ ท ล แพ อี้ง แซ้ เฆ้ง คูล้อง คู กุ้ จอง กุ้ ไจ้ ลู่ง ยูเด้ง อ ค่าง พ้า.
42001066	โพล้ง พี่ อ แน่ฌ๊า แบ เว๊ ล แพ นอ ช๊องมอง เว๊ ลู่ง อ ซ้ะ พ้า ไจ้ะ เว๊      "ท่อง จู่ง แย๊ โค๊ พืงแซ ล แฌ้ นอ ม แม้ อ ซ้ะ บี่ จะ เล้. โพล้ง แด เว๊ ล้างที๊ง เย้า กแช่ แยว้ อ ซยื๊ง อ ซย้อง โอ ดี๊-อ้ะ". %
42001067	โยฮาง อ แพ่ เซคารียา โอ ล๊า โอ ฆวี้ ดี๊ วีง ฌี้ แล้ แอว้ ฌ้อง โล้ เว้ เท่อ บี่ อี้ง
42001068	"อางปฆ้า ทาง อี้งซลาเอง อ กแช่ แยว้ พี่ อ เฌ๊ โอ อ พู อ ลี้ง ดี๊ แม้ พ้อง พลิ้-อ้ะ.
42001069	อ เว๊ โซ๊ง เอะ เฆ้อ โพล้ง แม้ พ้อง พลิ้ เท่อ ล แฌ้ โอ ดี๊ อ ซยื๊ง อ ซย้อง. โพล้ง ล แฌ้ นอ เฌ๊ เว๊ ลู่ง อ เพล่ ดาเว อ ชื้อ อ ชะ.
42001070	อ เว๊ โล้ เว้ เว๊ ลู่ง เอะ อู้ เย้า เจ่ โม ไคล้ คิ้-อ้ะ พี่ อ โอ ดี๊ อ ซยื๊ง อ ซย้อง ไคล้ เท่อ นอ
42001071	เมะ เว๊ ม เกม๊า ก พ้อง พลิ้ ดี๊ โพล้ง แช๊เมะ ไฌ๊ซ้ะ ดี๊ เฆ้อ ดี๊ กเย่ โพล้ง พี่ แช๊เมะ ดี๊ เฆ้อ นอ อ ดู้ง อ ยาง.
42001072	อ เว๊ ปล้ะ ล้าง อ ท ย๊างเซิง ย๊างซ้ะ ดี๊ ก พี๊งชู้ พู๊งชู้ ดี๊ นาง แบ ไท้ อ ท เอิ้งล้าง ลู่ง อ ฌี้ อ แอว้
42001073	เมะ เว๊ ท เอิ้งล้าง พี่ อ อืงล้าง เอะ อาบราฮาง
42001074	พี่ อ เว๊ ม แม้ พ้อง ไฆวะ เฆ้อ ดี๊ โพล้ง แช๊เมะ ไฌ๊ซ้ะ ดี๊ เฆ้อ นอ ดี๊ เกม๊า ก แม้ เอะ อ เท่อ      ล โอ ดี๊ ท ซ้ะเม ซ้ะไพล้ น่าง เม้ง แบ
42001075	บี่ ซุ้ ก ม เก โพล้ง ฌี้ โพล้ง แอว้ ดี๊ แบ อ ซ้ะ ลู่ง อ เมะแซ พ้า เพล้า ก ชู้. %
42001076	จ พู-เอ้อ โพล้ง ม กุ้ แน้ โม ไคล้ คิ้ กแช่ แยว้ ดู ทึ ล แฌ้ เมะ เว๊ น ม ลี้ วี่ง-อ้ะ      ม แด้ เว้ เอะ อ เกล้.
42001077	น ม โล้ เอะ อ พู อ ลี้ง กแช่ แยว้ ล ทื๊ง นี่ นะ นี่ อ ท เด้บ้ะ ล้า แบ เมะ เว๊ อ เว๊ ม แม้ พ้อง พลิ้ อ ซื๊ง เว๊.
42001078	อ ไฌ่ บี่ อี้ง กแช่ แยว้ โอ ดี๊ ท ย๊างเซิง ย๊างซ้ะ ท เซิง ฌี้ ซ้ะ ช้า ม โซ๊ง ล้าง โพล้ง แม้ พ้อง พลิ้ เท่อ ล แฌ้ บี่ ซุ้ ดี๊ มื่ง ทาง
42001079	พ้าง ล้าง แบ โพล้ง โอ ท ไค้ะ พ้า ดี๊ พ้าง ล้าง แบ โพล้ง โอ ลู่ง ท ซี๊ง อ กดื้งแล้. อ เว๊ ม ลี้ ฌ้า เฆ้อ ลู่ง ท มึ ท พ้า อ เกล้". %
42001080	พืงแซ นอ ดู ทาง โท๊ ทาง ดี๊ อ เซิง ชอง ทาง ซ้ะ ชอง ทาง. อ เว๊ โอ ลู่ง แพะคู ตเค แกล้ ท้อง มื่ง ล นี้ง พี่ อ เว๊ เนโพล ทาง อ ซ้ะ ดี๊ โพล้ง อี้งซลาเอง.
42002001	ล ว๊าง แย๊ นอ ซีซา โอกาโต อางแม้เลา เว๊ กเย่ โพล้ง โอ ลู่ง โรมา อ มื่ง อ บ้าง แบ จุ้ ล้าง อ เม้ง.
42002002	อ อี้ง นอ เก อ ต้องคู ล พ๊า พี่ แบ จุ้ ล้าง อ เม้ง พี่ คีเรนี ยู่แคว่ เท่อ ลู่ง ค่าง ซีรียา.
42002003	กเย่ โพล้ง ไท้ จุ้ ล้าง อ เม้ง ลู่ง อ กแช่ อ เฌง พ้า.
42002004	เมะ โยซิ้ นอ โอ ลู่ง เฌง นาซาริ้ ลู่ง กาเลลี้ อ ค่าง พ้า ลี้ ท้อง ดาเว อ เฌง อ เม้ง เบเลเฮง ลู่ง ยูเด้ง อ ค่าง พ้า      อ ไฌ่ บี่ อี้ง โยซิ้ นอ เก ดาเว อ ชื้อ อ ชะ.
42002005	อ เว๊ ลี้ จุ้ ล้าง อ เม้ง ดี๊ อ ด้าง น่าง มารียา. น่าง มารียา ด้า พ้ะดู เย้า.
42002006	พี่ อ ซื๊ง เว๊ คี๊ง แฌ้ โอ พี่ นอ ท้อง อ มื่ง พี่ น่าง มารียา อ พู ม โอ.
42002007	ฌ้อง อ พู โอ เว๊ อ วี่แซย่ อ แคว๊. อ เว๊ พุ้ไบ้ะ เว๊ ดี๊ ตไก้ยะ      อางกี ล้าง เว๊ ลู่ง งู้ อาง แช อ ล่าง      อ ไฌ่ บี่ อี้ง ท ล่าง พี่ ม ฆวี้ มี๊ง เว๊ ล โอ ล้า แบ.
42002008	ล แน้ แย๊ นอ โพล้ง ลื่ง แกะ โอ ล มู๊ง      โอ คุ้ อ แกะ ลู่ง เฌง ฆ้อง ตเกล้งเน้ง พ้า.
42002009	กแช่ แยว้ อ มุ้คู พู ล แฌ้ เฌ๊ ล้าง เนโพล ทาง อ ซ้ะ ดี๊ อ ซื๊ง เว๊. กแช่ แยว้ อ โฌ่ง อ พ้าง พ้าง ล้าง แบ-อ้ะ วะ ชวะ. อ ซื๊ง เว๊ ซ้ะเม เว๊ เต้~ๆ.
42002010	แบ เด้าะ ท มุ้คู พู โล้ แบ-อ้ะ      "ซ้ะเม เท่อ ล ฌี้. จ เฌ๊ โล้ ล้าง ท ฌี้ อ ไฌ่ เอะ น ซื๊ง      เมะ เว๊ ท ซ้ะอวีง ซ้ะโทะ พี่ ม เฌ๊ ท้อง โพล้ง กุ้ อ แฌ้.
42002011	ล แน้ แย๊ โย้ โพล้ง แม้ พ้อง พลิ้ น ซื๊ง กึ ทาง ลู่ง เฌง เบเลเฮง พ้า. อ เว๊ เก คริ้ น กแช่ ดู ล้อ.
42002012	อ อี้ง เก ท แม้ไน เอะ น ซื๊ง. น ม แด พืงแซ นอ พุ้ไบ้ะ เว๊ ดี๊ ตไก้ยะ มี๊งน้าง ลู่ง งู้ อาง แช อ ล่าง".
42002013	ล ทีง ฆ่าง นอ ท มุ้คู พู ล มู๊ง เฌ๊ ล้าง โอ ดี๊ ท มุ้คู พู อ วี่งคู ล แฌ้      ฌ้อง ซ้ะอวีง ทาง แท๊ อางปฆ้า ทาง กแช่ แยว้
42002014	"เกม๊า ท อ ฆี๊ง อ แล้ อ โฌ่ง อ พ้าง โอ เว๊ ดี๊ กแช่ แยว้ พี่ อ โอ ลู่ง มุ้คู โท๊ ทึ. เมะ ลู่ง ฌางคู โคล๊ง คู นอ เกม๊า ท มึ ท พ้า โอ ดี๊ โพล้ง กุ้ อ แฌ้ พี่ กแช่ แยว้ เอ-อ้ะ นอ".
42002015	ท่อง ท มุ้คู พู ล มู๊ง นอ ไท้ ทาง แด ไฆวะ โพล้ง ลื่ง แกะ ล แพ นอ ฌ้อง อ ซื๊ง เว๊ ซีง ไจ้ะ โละ อ ซ้ะ      "ลี้-อ้า      ก ลี้ ลู่ง เฌง เบเลเฮง แคว่ ดุ้ เท่อ พี่ อ กึ ทาง ลู่ง กแช่ แยว้ โล้ แบ เฆ้อ".
42002016	อ ซื๊ง เว๊ ปชื่ง ลี้      ลี้ ท้อง ฌ้อง แด แบ น่าง มารียา ดี๊ โยซิ้      ดี๊ แด แบ พืงแซ มี๊งน้าง ลู่ง งู้ อาง แช อ ล่าง.
42002017	พี่ อ แด แบ พืงแซ ฌ้อง อางโล๊ไท้ เอะ โพล้ง กุ้ อ แฌ้ แบฆ้ะ ดี๊ เท่อ พี่ ท มุ้คู พู โล้ แบ-อ้ะ ลู่ง พืงแซ อ ไฌ่.
42002018	โพล้ง กุ้ อ แฌ้ พี่ อ แน่ฌ๊า แบ เว๊ นอ ล้ะ เซิง ล้ะ ซ้ะ ดู มะ พี่ โพล้ง ลื่ง แกะ โล้ แบ-อ้ะ.
42002019	แบ เด้าะ น่าง มารียา อางกี ท ไคล้ ล แพ นอ ลู่ง อ ซ้ะ พ้า      ฌ้อง ช๊องมอง ไท้ เว๊.
42002020	โพล้ง ลื่ง แกะ ล มู๊ง นอ ไท้ อางปฆ้า ทาง กแช่ แยว้ ลู่ง ท ล แพ อี้ง อ กย้อง พี่ อ แน่ฌ๊า ดี๊ แด แบ เว๊ นอ บี่ ซุ้ ดี๊ ท มุ้คู พู โล้ เว้ เอะ-อ้ะ เย้า.
42002021	ท่อง กแช่ เยซู กึ ทาง นี่ โฆะ นี้ง เย้า นอ ท้อง อ มื่ง แบ แม้ เอะ อ ท ไฌ่ ไร้ะ ไฆวะ ไพ้ะ      ฌ้อง โพล้ง ยื่ง เว๊ อ เม้ง เยซู      เก เม้ง พี่ ท มุ้คู พู กุ้-อ้ะ ลู่ง อ มู่ ล ด้า ทาง ได้ะ แบ เย้า.
42002022	ท่อง ท้อง อ มื่ง แม้ ท ไฌ่ แม้ เช๊ง แม้ เกล้ง ล้าง ซ้ะ บี่ ซุ้ เซ๊งพ้า ท้างพ้า พี่ โมเซ กวิ้ ล้าง เว๊ นอ     ~น่าง มารียา ดี๊ โยซิ้ ลี้ โชะ พืงแซ ลู่ง เว่ง พ้ะดู เยรูซเลง พ้า ม เทว๊ เอะ กแช่ แยว้
42002023	บี่ ซุ้ อ แบ ท กวิ้ ล้าง เว๊ ลู่ง กแช่ แยว้ อ ท อางแม้เลา พ้า บี่ อี้ง % "พูแคว๊ อ วี่งแซย่ กุ้ อ แฌ้ นอ แบ เทว๊ เอะ กแช่ แยว้".
42002024	อ ซื๊ง เว๊ ม เทว๊ ทูลี่ง คี๊ง เบง      เมะ ล เมะ แบ โค๊ โนะก้ะเก่ บาง คี๊ง เบง      เก ท ลื่ง ทาง บี่ ซุ้ กแช่ แยว้ อ ท อางแม้เลา โล้ เว้ เว๊.
42002025	โพล้ง แคว๊ โอ ล แฌ้ อ เม้ง ซีเมโอง โอ ลู่ง เว่ง เยรูซเลง      เก โพล้ง แบ กแช่ แยว้ อ ซ้ะ      ดู้ง แบ ยาง แบ กแช่ แยว้ ฌี้ มะ      ดี๊ คุ้แท๊ กแช่ แยว้ ม แม้ พ้อง พลิ้ โพล้ง อี้งซลาเอง. วีง ฌี้ แล้ แอว้ โอ ดี๊-อ้ะ
42002026	เนโพล ทาง เอะ-อ้ะ บี่ อี้ง      อ เว๊ ล ซี๊ง ได้ะ แบ ท้อง ม แด แบ คริ้ พี่ กแช่ แยว้ เอิ้งล้าง เว้ เว๊.
42002027	วีง ฌี้ แล้ แอว้ ลี้ ฌ้า ซีเมโอง ลู่ง เว่งฮ๊าง พ้า. ท่อง พืงแซ เยซู อ มู่ อ แพ่ ลี้ โชะ-อ้ะ ลู่ง เว่งฮ๊าง พ้า      พี่ ม แม้ เอะ เว๊ บี่ ซุ้ ท อางแม้เลา อ ไฌะ อ ไฌ่ นอ
42002028	ซีเมโอง โชะ ทาง พืงแซ ฌ้อง อางปฆ้า ทาง กแช่ แยว้ บี่ อี้ง
42002029	"กแช่ แยว้-เอ้อ ค๊องเนง อี้ง น เกม๊า น เพล่ ไท้ ดี๊ ท มึ ท พ้า ซี อ ไฌ่ บี่ อี้ง น แม้ บี่ ซุ้ น เอิ้งล้าง-อ้ะ เย้า.
42002030	เมะ เว๊ จ เมะคลี๊ง แด แบ น ท พ้อง ท พลิ้ เย้า
42002031	พี่ น แด้ เว้-อ้ะ เย้า ลู่ง โพล้ง กุ้ ชื้อ กุ้ ชะ อ เมะแซ พ้า
42002032	เก ท โฌ่ง ท พ้าง พี่ อ พ้าง ล้าง แบ โพล้ง ล ชื้อ แด ดี๊ เก ฆี๊ง เก แล้ แบ โพล้ง อี้งซลาเอง".
42002033	เมะ พืงแซ อ มู่ อ แพ่ นอ ล้ะ เซิง ล้ะ ซ้ะ ดู มะ ดี๊ ท ไคล้ พี่ อ เว๊ ไคล้ แบฆ้ะ ดี๊ พืงแซ นอ.
42002034	ฌ้อง ซีเมโอง ไป๊ป้อง เอะ อ ซื๊ง เว๊ อ เท่อ ดี๊ โล้ แบ น่าง มารียา พืงแซ อ มู่ นอ บี่ อี้ง      "พืงแซ อี้ง นอ กแช่ แยว้ อางกี ล้าง เว้ เว๊ ม เกม๊า โพล้ง อี้งซลาเอง แอ แฌ้ ล้าง แบ เตา แบ แต๊ ดี๊ แอ แฌ้ ม นี่ แบ ท พ้อง ท พลิ้ ลู่ง อ กย้อง. อ เว๊ ม เก ท แม้ไน พี่ โพล้ง ล นย่อง ฮะ นี่-อ้ะ แบ.
42002035	ท บี่ นอ อ ซื๊ง เว๊ ม แม้ โพล ทาง อ ท ช๊องมอง ลู่ง อ ซ้ะ พ้า. ทึ เมะ น กแช่ อ ซ้ะ ฌี้ ม แบ ท น้ะ ท โน๊ง ชิ้ แบ-อ้ะ บี่ ซุ้ น้ะ".
42002036	โพล้ง มืง ไคล้ คิ้ กแช่ แยว้ โอ ล แฌ้ อ เม้ง อานา      เก ฟานูเอง อ พู      อาเซ อ ชื้อ อ ชะ. อ เว๊ อ ซ้ะแซย่ กิ้ เย้า. ลู่ง อ บาง แค๊ อ แว้ โอ      โอ ฆึ โละ ซ้ะ นี่ เนว๊ เนง ล้อ
42002037	ฌ้อง โอ เม๊ ก้ะ เว๊. ค๊องเนง อี้ง อ โนยะ นี่ โฆะ ชี๊ง ลี่ง เนง เย้า. อ เว๊ ล ไจ แด ไฆวะ เว่งฮ๊าง พ้า แบ เฆาะ. โอ โบง ทาง แบ้ ทาง กแช่ แยว้      โก้ง อาง มี้ ดี๊ ชูแพ เท่อ เลา มแน้ เลา มแช๊.
42002038	ล ทีง ฆ่าง นอ กมืง ล แฌ้ โย้ เฌ๊ นึ ฆ้าง ไจ้ะ บลึ้ กแช่ แยว้. อ เว๊ ไคล้ แบฆ้ะ ดี๊ พืงแซ เยซู เกม๊า โพล้ง กุ้ อ แฌ้ พี่ อ คุ้แท๊ กแช่ แยว้ ม แม้ พ้อง พลิ้ เว่ง เยรูซเลง นอ ช๊องแน เว๊.
42002039	ท่อง โยซิ้ ดี๊ น่าง มารียา แม้ ท กุ้ อ เม้ง บี่ ซุ้ กแช่ แยว้ อ ท อางแม้เลา ฌ้อง เย้า      ไท้~ๆ ลู่ง อ กแช่ อ เฌง นาซาริ้ ลู่ง ค่าง กาเลลี้.
42002040	พืงแซ นอ ดู ทาง โท๊ ทาง ชอง ทาง ไคล๊ ทาง      โอ ฆวี้ ดี๊ ท โกง ท มอง      ดี๊ กแช่ แยว้ อ โก้ง อ โบ้ง อ บลึ้ อ บลาง โอ ดี๊-อ้ะ นอ ล้อ.
42002041	กุ้ อ เนง กแช่~เยซู~อ~มู่~อ แพ่ นอ ลี้ ทาง ลู่ง เว่ง เยรูซเลง      ม ลี้ แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ.
42002042	ท่อง กแช่ เยซู นี่ ล ชี๊ง คี๊ง เนง      อ ซื๊ง เว๊ ลี้ แม้ มึ อาง อวีง บี่ ซุ้ อ ล่าง~ๆ.
42002043	พี่ โพล้ง แม้ มึ อาง อวีง ฌ้อง เย้า นอ อ มู่ อ แพ่ ไท้      แบ เด้าะ พืงแซ เยซู โอ ก้ะ ลู่ง เว่ง เยรูซเลง พ้า ได้ะ. อ มู่ อ แพ่ ล ซีงแฌ๊ เว๊ แบ
42002044	ช๊องมอง เว๊ พืงแซ เยซู นอ โอ ลู่ง โพล้ง ไท้ ล มู๊ง นอ อ แกล้      ไท้ นี่ ล นี้ง      ฌ้อง อางฆื๊ง แคว่ เว๊ ลู่ง อ มู่ อ ม้าง ดี๊ อ ฌุ้เม้ง ฌุ้พาง ล แพ นอ อ แกล้.
42002045	ท่อง ล แด เว๊ แบ นอ ลี้ อางฆื๊ง ไท้ เว๊ ลู่ง เว่ง เยรูซเลง ล พ๊า เด้าะ.
42002046	อางฆื๊ง เว๊ นี่ ซ๊า นี้ง เย้า แด เว๊ ลู่ง เว่งฮ๊าง พ้า      โอ ดี๊ คู ซอง เท่อ เซ๊งพ้า ท้างพ้า      ช๊องแน ดี๊ อางจ้ะ โพล้ง ล แพ นอ อ เท่อ.
42002047	โพล้ง กุ้ อ แฌ้ พี่ อ แน่ฌ๊า แบ เว๊ นอ ล้ะ เซิง ล้ะ ซ้ะ ดี๊ อ ท โกง ท มอง ดี๊ อ ท ไคล้ ช๊า นอ.
42002048	ท่อง อ มู่ อ แพ่ แด แบ-อ้ะ นอ ล้ะ เซิง ล้ะ ซ้ะ ดี๊-อ้ะ. อ มู่ ไจ้ะ เว๊      "พู-เอ้อ แบ ท ล้อ น แม้ ดี๊ เฆ้อ บี่ อี้ง. มู่ ดี๊ แพ่ อางฆื๊ง แน้ แบคู่ แบโฌ้ เท่อ น้ะ มะ".
42002049	พืงแซ เยซู ไคล้ ช๊า-อ้ะ บี่ อี้ง      "น ซื๊ง อางฆื๊ง แย้ แม้ ท ล้อ. น ล ซีงแฌ๊ แบ-อ้า จ แบ โอ ลู่ง จ แพ่ อ เด้า อ ล่าง นอ ล้อ".
42002050	แบ เด้าะ พี่ อ เว๊ ไคล้ เท่อ นอ อ มู่ อ แพ่ แน เว๊ ล ซี แบ.
42002051	ฌ้อง พืงแซ เยซู ไท้ ดี๊ อ มู่ อ แพ่ ลู่ง เฌง นาซาริ้      ชู่ง ลู่ง เน้ แท๊ อ มู่ อ แพ่. อ มู่ อางกี นี่ ท ไฌ่ กุ้ อ เม้ง นอ ลู่ง อ ซ้ะ พ้า.
42002052	พี่ กแช่ เยซู ดู ทาง โท๊ ทาง นอ อ ท โกง ท มอง แอ ทาง โฌ่ ทาง. กแช่ แยว้ ดี๊ โพล้ง กุ้ อ แฌ้ เอ-อ้ะ กวี้ง-อ้ะ นอ ล้อ.
42003001	ซีซา ตีเบรียา ยู่แคว่ เท่อ ชิ้ทาง ล ชี๊ง เย่ เนง. ปองทีโย ปีล้ะ ยู่แคว่ เท่อ ลู่ง ค่าง ยูเด้ง. เมะ เฮรุ้ นอ ยู่แคว่ เท่อ ลู่ง ค่าง กาเลลี้. เฮรุ้ อ โจ้ ฟีลิ้ นอ ยู่แคว่ เท่อ ลู่ง ค่าง อี้งทูเร ดี๊ ค่าง ตราโคนีที. ลีซานี นอ ยู่แคว่ เท่อ ลู่ง ค่าง อาบีเลเน.
42003002	อางนา ดี๊ คายาฟา เก แยว้ อ คู ดู ทึ. ล ว๊าง แย๊ นอ กแช่ แยว้ อ ลู่ง อ แท๊ เฌ๊ ท้อง โยฮาง พี่ อ เก เซคารียา อ พูแคว๊ ล แฌ้ นอ อ โอ ลู่ง แพะคู ตเค แกล้.
42003003	ฌ้อง โยฮาง ไจ โล้ ล้าง เท่อ เฆ้ง มี่โจเด้ง กล้อง      โล้ ล้าง เท่อ เกม๊า โพล้ง เปลง ไท้ ซ้ะ อ ซ๊าง ดี๊ แม้ ท ไฌ่ จูง ที๊ง บี่ ซุ้ กแช่ แยว้ ล ทื๊ง นี่ นะ นี่ อ ท เด้บ้ะ แบ
42003004	ด้อง ซุ้ อี้งซายา โม ไคล้ คิ้ กแช่ แยว้ กวิ้ ล้าง เว้ เว๊ "โพล้ง โอ ลู่ง แพะคู ตเค แกล้ ล แฌ้ อ ลู่ง ซ๊อง ทาง ซ๊อง ล้าง ไจ้ะ เว๊ แด แด้ เว้ เอะ กแช่ ดู อ เกล้. เกล้ ไก นอ แม้ ล้อง โย๊-อ้ะ ไช้ะ.
42003005	ท ลู่ง อ เช้า พ้า กุ้ จอง ม โท๊ง ล้าง เกม๊า อ ฆวี้ ทาง. ท ลู่ง ดี๊ อ จ้อง คู กุ้ อ จอง ม แม้ ล้างพือ-อ้ะ. เกล้ ไก ม แม้ เก ก้ะ เกล้ ล้อง ดี๊ เกล้ ล้าง ออง ทาง จ้อง ม แม้ พุ้-อ้ะ.
42003006	กโพล้ง กุ้ อ แฌ้ ม แด แบ กแช่ แยว้ อ ท พ้อง ท พลิ้".
42003007	โยฮาง ไจ้ะ แบ โพล้ง พี่ อ เฌ๊ จูง ที๊ง ดี๊-อ้ะ ล แพ นอ      "น ซื๊ง ท อ้า ท ซ๊าง พู-เอ้อ      น อ้า บี่ ซุ้ ฌู่ง อ จืง. โพล้ง เล้ โล้ เอะ น ซื๊ง น ม ไจ พ้อง ไฆวะ ดี๊ กแช่ แยว้ อ ท แม้ เตา แม้ แต๊ ซี พี่ อ เฌ๊ ม ท้อง โคะ.
42003008	แม้ น ซ้ะ พี่ อ เนโพล ทาง เว๊ น ล แม้ ท อ้า ท ซ๊าง ล้า แบ. โล้ ล้าง เอะ น กแช่ ล ฌี้ พี่ อาบราฮาง เก น พู๊งชู้. จ โล้ เอะ น ซื๊ง บี่ อี้ง      กแช่ แยว้ ม แม้ นี่ โล่ง ล แพ อี้ง เกม๊า เก ทาง อาบราฮาง อ พู อ ลี้ง ซี ปะ ล้อ.
42003009	ค๊องเนง อี้ง แกว้ ช๊าง ล้าง เว้ อ ซ้ะ ลู่ง เซง คางไท้ะ เย้า. เซง กุ้ อ เทิง อ แซ เมะ ล ฌี้ แบ นอ ม แบ ท เคา ล้าง ไฆวะ-อ้ะ      ฌ้อง ไควะ ล้าง-อ้ะ มี อ้า พ้า".
42003010	โพล้ง ล มู๊ง นอ อางจ้ะ เว๊ บี่ อี้ง      "เมะ บี่ นอ ก ม แม้ บี่ จะ เล้".
42003011	โยฮาง โล้ เอะ-อ้ะ บี่ อี้ง      "โพล้ง พี่ อ ไช๊ โอ คี๊ง เบง นอ      แบ เกล๊าง โพล้ง ลู่ง อ เท่อ ล โอ แบ นอ ล เบง. โพล้ง พี่ อ ท อาง ท โอ้ โอ นอ แบ อางน้าง เอะ โพล้ง อ แฌ้แพ".
42003012	โพล้ง กิ้ นี่ ท อ ค๊อง เฌ๊ อางท่าง จูง ที๊ง ดี๊ โยฮาง      ดี๊ อางจ้ะ เว๊      "คู-เอ้อ ก ม แม้ บี่ จะ เล้".
42003013	โยฮาง โล้ เอะ-อ้ะ      "กิ้ นี่ ท อ ค๊อง แอ ไฆวะ ล ฌี้".
42003014	ซึ้พู แบ ล แฌ้~ๆ อางจ้ะ โยฮาง บี่ อี้ง ปะ      "ก เว๊ แด บ่อ      น ม เกม๊า ก แม้ บี่ จะ เล้". โยฮาง ไคล้ ช๊า เว๊ บี่ อี้ง      "พลี โพล้ง ท่าง โพล้ง ดี๊ ไคล้ คู่ ไคล้ โฌ้-อ้ะ ลู่ง น ม แม้ นี่ อ จี้ นอ ล ฌี้      แบ เด้าะ เกม๊า น เฆว๊ ซ้ะ ดี๊ น คางเล้ง นอ".
42003015	โพล้ง ล แพ นอ มื้งแล่ ทาง เท่อ ฌ้อง ช๊องมอง ทาง เว๊ ลู่ง อ ซ้ะ พ้า บี่ อี้ง      "โยฮาง เมะ ม เก คริ้ -อ้า".
42003016	ท บี่ นอ โยฮาง โล้ เอะ อ ซื๊ง เว๊ กุ้ อ แฌ้ บี่ อี้ง      "แย้ จ เกม๊า น ซื๊ง จูง ล้าง ซ้ะ ลู่ง ที๊ง แกล้      แบ เด้าะ โพล้ง พี่ อ เฌ๊ ลู่ง จ ล่างไค๊ ล แฌ้ นอ อ ดู้ง อ ยาง โอ แอ นี่ แย้ ได้ะ. ทึ เมะ อ คางไพ้ะ พลี้ง ฌี้ จ แกว ล้าง เอะ-อ้ะ ล เกิ้ง แบ. อ เว๊ นอ ม จูง ล้าง น ซื๊ง ดี๊ วีง ฌี้ แล้ แอว้ ดี๊ มี.
42003017	อ เว๊ โชะ ดี๊ เคล้ พี่ ม ฆะ ไฆวะ บืง      ฌ้อง บืง ลู่ง อ ช้ะ นอ ม อางกี ซยอง เว๊ ลู่ง อ พ๊าง พ้า      แบ เด้าะ เมะ บืง ซู นอ ม เช้า ไฆวะ เว๊ ดี๊ มี พี่ อ ล ล้างไพะ น่าง พ๊า แบ ล้อ".
42003018	โยฮาง โล้ เท่อ แอ เม้ง ได้ะ พี่ อ เว๊ โล้ ล้าง เอะ โพล้ง ท ฌี้ อ ไฌ่.
42003019	แบ เด้าะ โยฮาง ไจ้ะ แบ ท อ ดู เฮรุ้ เป๊งนี่ อ แม้ นี่ อ พื่ง อ แม๊ น่าง เฮโรดียา แม้ เก ก้ะ เว๊ อ แม๊      ดี๊ ไจ้ะ แบ ท อ้า ท ซ๊าง กุ้ อ เม้ง พี่ เฮรุ้ แม้ เว๊
42003020	ฌ้อง เฮรุ้ แม้ ท อ้า ท ซ๊าง น้ะ นี่ อ ล่าง ได้ะ      เมะ เว๊ ชวี๊ง ล้าง โยฮาง ลู่ง พ้อง พ้า นอ.
42003021	ลู่ง โพล้ง กุ้ อ แฌ้ จูง ที๊ง ฌ้อง อ ล่างไค๊ นอ กแช่ เยซู จูง เว๊ ปะ. พี่ อ เว๊ ชูแพ เท่อ อ โท้ นอ ท มุ้คู อุ้พ้ะ ทาง อ ซ้ะ
42003022	ฌ้อง วีง ฌี้ แล้ แอว้ เฌ๊ ล้าง แม้ อ ซ้ะ บี่ ซุ้ ทูลี่ง ช่อง ล้าง ลู่ง กแช่ เยซู อ ล้อง. ท่อง อ ช๊าง นอ ท อ ลู่ง โอ ลู่ง มุ้คู ซ๊อง ล้าง ไจ้ะ เว๊      "แน้ โย้ เมะ จ พูแคว๊ ลู่ง จ เอ-อ้ะ ฌี้ ทึ. จ เฆว๊ จ ซ้ะ ดี๊ แน้ ดู มะ ล้อ".
42003023	ท่อง กแช่ เยซู แม้ ล้าง ซ๊าง เท่อ นอ อ เว๊ อ โนยะ โอ เมาะ เว๊ ซ๊า ชี๊ง เนง. อ เว๊ เก โยซิ้ อ พู. โพล้ง เก้อะเร้อะ เว๊ บี่ นอ. โยซิ้ เก เฮลี อ พู.
42003024	เฮลี เก ม้ะทา อ พู. ม้ะทา เก เลวี อ พู. เลวี เก เมเลคี อ พู. เมเลคี เก ยางเน อ พู. ยางเน เก โยซิ้ อ พู.
42003025	โยซิ้ เก ม้ะตาทีโย อ พู. ม้ะตาทีโย เก อาโม อ พู. อาโม เก นาโฮง อ พู. นาโฮง เก เฮซลี อ พู. เฮซลี เก น้ะไก อ พู.
42003026	น้ะไก เก มาอ้ะ อ พู. มาอ้ะ เก ม้ะตาทีโย อ พู. ม้ะตาทีโย เก เซเมง อ พู. เซเมง เก โยแซะ อ พู. โยแซะ เก โยดา อ พู.
42003027	โยดา เก โยอางนา อ พู. โยอางนา เก เรซา อ พู. เรซา เก เซรูบาเบง อ พู. เซรูบาเบง เก เชอางทีเอง อ พู. เชอางทีเอง เก เนรี อ พู.
42003028	เนรี เก เมเลคี อ พู. เมเลคี เก อ้ะดี อ พู. อ้ะดี เก โคซาง อ พู. โคซาง เก เองมาดาง อ พู. เองมาดาง เก เอง อ พู.
42003029	เอง เก โยชูวา อ พู. โยชูวา เก เอลีเอเซ อ พู. เอลีเอเซ เก โยรีง อ พู. โยรีง เก ม้ะท้ะ อ พู. ม้ะท้ะ เก เลวี อ พู.
42003030	เลวี เก ซีเมโอง อ พู. ซีเมโอง เก ยูดา อ พู. ยูดา เก โยซิ้ อ พู. โยซิ้ เก โยนาง อ พู. โยนาง เก เองยาคีง อ พู.
42003031	เองยาคีง เก เมเล อ พู. เมเล เก เมงนา อ พู. เมงนา เก ม้ะตาทา อ พู. ม้ะตาทา เก นาทาง อ พู. นาทาง เก ดาเว อ พู.
42003032	ดาเว เก เยซี อ พู. เยซี เก โอเบ อ พู. โอเบ เก โบอ้ะ อ พู. โบอ้ะ เก ซาลา อ พู. ซาลา เก นาโซง อ พู.
42003033	นาโซง เก อามีนาด้ะ อ พู. อามีนาด้ะ เก อ้ะมีง อ พู. อ้ะมีง เก อารานี อ พู. อารานี เก เฮซโรง อ พู. เฮซโรง เก เปเร อ พู. เปเร เก ยูดา อ พู.
42003034	ยูดา เก ยาคุ้ อ พู. ยาคุ้ เก อี้งซฮ้ะ อ พู. อี้งซฮ้ะ เก อาบราฮาง อ พู. อาบราฮาง เก เทรา อ พู. เทรา เก นาโฮ อ พู.
42003035	นาโฮ เก เซรุ้ อ พู. เซรุ้ เก เรอู อ พู. เรอู เก เปเล อ พู. เปเล เก เอเบ อ พู. เอเบ เก เชลา อ พู.
42003036	เชลา เก ไกนาง อ พู. ไกนาง เก อาฟาฆา อ พู. อาฟาฆา เก เซง อ พู. เซง เก โนฮา อ พู. โนฮา เก ลาเม อ พู.
42003037	ลาเม เก เมทูเซลา อ พู. เมทูเซลา เก เฮโน อ พู. เฮโน เก ยาเร อ พู. ยาเร เก มาเลเลเอง อ พู. มาเลเลเอง เก ไกนาง อ พู.
42003038	ไกนาง เก เอโน อ พู. เอโน เก แซะ อ พู. แซะ เก อาดาง อ พู. อาดาง เก กแช่ แยว้ อ พู.
42004001	พี่ กแช่ เยซู ไจ ทาง แด ไฆวะ ที๊ง มี่โจเด้ง นอ วีง ฌี้ แล้ แอว้ โอ ดี๊-อ้ะ ล๊า~ๆ ฆวี้~ๆ      ฌ้อง อ เท่อ ลี้ ฌ้า-อ้ะ ลู่ง แพะคู ตเค แกล้
42004002	โอ พี่ นอ นี่ อ ซ๊าง ลี่ง ชี๊ง      แบ ม้างโค้ไล่ อ ท เฌา โก้ไละ นี่-อ้ะ. ล ว๊าง แย๊ นอ กแช่ เยซู ล อาง แบ ท น่าง เม้ง แบ. ลู่ง ไค๊ นอ อ เว๊ ซู๊ อาง ซ้ะ เท่อ.
42004003	ม้างโค้ไล่ โล้ เอะ กแช่ เยซู ไจ้ะ เว๊      "น เมะ เก แยว้ อ พูแคว๊ นอ อางแม้เลา โล่ง ล โพลง อี้ง เกม๊า อ เก ทาง กู เซ้อ".
42004004	กแช่ เยซู ไคล้ ช๊า เว๊ บี่ อี้ง      "ไละ ฌี้ ไละ แอว้ ไจ้ะ เว๊ แด       % 'กโพล้ง อ ท โอ ม๊า นอ ม เปิ่ง ที่ ท อาง ท โอ้ ล เม้ง ล ซี แบ' ".
42004005	ฌ้อง ม้างโค้ไล่ ลี้ ทาง ฌ้า กแช่ เยซู      ล ทีง ฆ่าง นอ เกม๊า อ แคว่ ดุ้ กเย่ อ ที๊ง อ ค่าง อ มื่ง อ บ้าง เฆ้ง ฌางคู โคล๊ง คู
42004006	ไจ้ะ เอะ เว๊      "ท อ ดู้ง อ ยาง ดี๊ ท อ ฆี๊ง อ แล้ ลู่ง มื่ง บ้าง เว๊ ล แพ อี้ง จ ม เกล๊าง แน้. ท ล แพ อี้ง จ นี่ แบ-อ้ะ เย้า. จ เมะ แบ ซ้ะ เกล๊าง โพล้ง เล้ นอ จ เกล๊าง ซี.
42004007	น เมะ แบ้ ทาง แย้ นอ ท ล แพ อี้ง ม เก ก้ะ นี๊ แด เลา ปะ".
42004008	กแช่ เยซู ไคล้ ช๊า ไท้-อ้ะ      "ไละ ฌี้ ไละ แอว้ ไจ้ะ เว๊ แด       % 'โบง ทาง แบ้ ทาง ที่ กแช่ แยว้ พี่ อ เก น กแช่ นอ ล แฌ้ ล้อ. โบง ทาง แบ้ ทาง ท อ ฌื๊ง อ แฌ้ ล ฌี้' ".
42004009	ฌ้อง ม้างโค้ไล่ ลี้ ฌ้า-อ้ะ ลู่ง เว่ง เยรูซเลง      เกม๊า เว๊ อ ชี๊เทิง ลู่ง เว่งฮ๊าง อ คู จอง คู      ไจ้ะ เอะ เว๊      "น เมะ เก แยว้ อ พูแคว๊ นอ พื๊ง ล้าง ไฆวะ เซ้อ.
42004010	ไละ ฌี้ ไละ แอว้ ไจ้ะ เว๊ แด       % 'กแช่ แยว้ ม อางแม้เลา อ มุ้คู พู เกม๊า อ โอ ยู่ โอ แคว่ แน้'
42004011	ดี๊ โล้ เว๊ เด้าะ       % 'ท มุ้คู พู ม ดุ้ ทะ เว้ อ จูง ล เกม๊า น คาง ชิ้ท๊า ดี๊ โล่ง แบ' ".
42004012	แบ เด้าะ กแช่ เยซู ไคล้ ช๊า เว๊ บี่ อี้ง      "ไละ ฌี้ ไละ แอว้ ไจ้ะ เว๊ แด       % 'ลองดุ้ น กแช่ แยว้ ล ฌี้' ".
42004013	ท่อง ม้างโค้ไล่ เฌา โก้ไละ ดุ้-อ้ะ กุ้ อ เม้ง เย้า ฌ้อง ไจ แด ไฆวะ เว๊ ไวะ ล ชู่ ล ล่าง.
42004014	กแช่ เยซู ไท้ ลู่ง กาเลลี้ อ ค่าง      โอ ล๊า โอ ฆวี้ ดี๊ วีง ฌี้ แล้ แอว้ อ ดู้ง อ ยาง. อ เม้ง ลื้อ แซ ท้อง เฆ้ง ล ไฆ่ ล ว้าง แย๊ นอ.
42004015	อ เว๊ ซอง เท่อ ลู่ง ท แพโซง อ ล่าง พ้า ล จอง แบ ล จอง. โพล้ง อางปฆ้า แบ-อ้ะ กุ้ อ แฌ้ ล้อ.
42004016	กแช่ เยซู ลี้ ลู่ง เฌง นาซาริ้      เก เฌง พี่ อ เว๊ ดู ทาง โท๊ ทาง. ลู่ง มื่ง ดืง เท่อ แบ้ แยว้ ล นี้ง นอ อ เว๊ ลี้ ลู่ง ท แพโซง อ ล่าง พ้า บี่ อ ล่าง~ๆ      ฌ้อง ชี๊เทิง ทาง ม พ้ะ ไละ ฌี้ ไละ แอว้.
42004017	โพล้ง เน ฆ้าง เอะ-อ้ะ ไละ อี้งซยา. ท่อง อ เว๊ เคล๊ ทาง ไละ ทื๊ง นอ แด ท ไคล้ พี่ อ กวิ้ ล้าง เว๊ บี่ อี้ง
42004018	"กแช่ แยว้ อ วีง ฌี้ แล้ แอว้ โอ ดี๊ แย้. อ เว๊ อางลึ นี่ แย้      เกม๊า จ โล้ ล้าง ท ฌี้ อ ไฌ่ เอะ โพล้ง ซยาง โพล้ง ยะ. กแช่ แยว้ โซ๊ง แย้ เกม๊า จ โล้ เอะ โพล้ง พี่ อ แบ ท พอง นี่-อ้ะ นอ ม แบ ท กูแพล่ ไฆวะ-อ้ะ เกม๊า จ โล้ เอะ โพล้ง โบล เมะ ม แด ไท้ เท่อ เกม๊า จ แม้ พ้อง พลิ้ โพล้ง พี่ อ แบ ท ชาง ล้าง ล แพ นอ
42004019	เกม๊า จ โล้ ล้าง ท อ ช๊า อ โท่ พี่ กแช่ แยว้ ม แม้ พ้อง พลิ้ อ พู อ ลี้ง นอ ล้อ".
42004020	กแช่ เยซู ทื๊ง ทาง ไท้ ไละ เกล๊าง ไท้ โพล้ง แม้ช้า เท่อ ล แฌ้ นอ ฌ้อง ชี๊น้าง. โพล้ง กุ้ อ แฌ้ ลู่ง ท แพโซง อ ล่าง พ้า แคว่ ท๊าง-อ้ะ.
42004021	อ เว๊ โล้ เอะ โพล้ง ล แพ นอ บี่ อี้ง      "ล นี้ง แย๊ อี้ง ไละ ฌี้ ไละ แอว้ ล โท้ โย้ ชิ้เทา เว๊ พี่ น ซื๊ง แน่ฌ๊า แบ-อ้ะ อ แค๊ อี้ง นอ".
42004022	โพล้ง กุ้ อ แฌ้ อางปฆ้า แบ-อ้ะ      ล้ะ เซิง ล้ะ ซ้ะ ดี๊ อ ท ไคล้ พี่ อ โล้ เว๊ เมะ เว๊ โอ ดี๊ อ บลึ้ อ บลาง อ มึ อ พ้า. โพล้ง ไจ้ะ เว๊      "ล แฌ้ อี้ง เก โยซิ้ อ พูแคว๊      ล เมะ แบ-อ้า".
42004023	อ เว๊ โล้ เอะ อ ซื๊ง เว๊ บี่ อี้ง      "จ ซีงแฌ๊ เย้า น ซื๊ง ม ไคล้ เอะ แย้ ท ล ทีง โย้      'โม๊ แฌแซ ล้าง น ซ้ะ ไช้ะ'      ดี๊ ม ไจ้ะ      'เท่อ พี่ ก แน่ฌ๊า แบ น แม้-อ้ะ ลู่ง เฌง คาฟานาโอง นอ แม้-อ้ะ ลู่ง น กแช่ อ เฌง พ้า ไช้ะ' ".
42004024	กแช่ เยซู โล้ เว๊ เด้าะ      "จ โล้ เอะ น ซื๊ง โต้~ๆ      โม ไคล้ คิ้ กแช่ แยว้ ล โอ น่าง แฌ้ แบ พี่ โพล้ง ลู่ง อ กแช่ อ เฌง พ้า ม ตองช้า ฮะช้า-อ้ะ.
42004025	นะ แย้ แด เทา      ลู่ง อี้งซลาเอง อ ค่าง พ้า นอ โพล้ง มืงเม๊ โอ แอ แฌ้ ลู่ง โม เอลียา อ ชู้ แค๊ อู้ พี่ ท ล เฌ๊ช้า แบ นี่ ซ๊า เนง ฆู๊ง แล้      ดี๊ ท ซ้ะวี่ง ล้างดุ้ กึ ทาง เฆ้ง ค่าง ล เบง นอ กุ้ อ จอง.
42004026	ทึ เมะ โพล้ง มืงเม๊ โอ แอ แฌ้ ฌี้~ๆ      กแช่ แยว้ โซ๊ง เอลียา ลี้ โอ เว๊ ล แฌ้ ล้อ ลู่ง เฌง ซาเรฟ้ะ พี่ อ โอ เบ้า ดี๊ เฌง ซีโดง.
42004027	โพล้ง แบ คีงเตา แอ แฌ้ ลู่ง อี้งซลาเอง อ ค่าง ล ว๊าง แย๊ โม เอลีซา ไคล้ คิ้ กแช่ แยว้ อ ชู้ อู้. แบ เด้าะ โพล้ง แบล ล โอ น่าง แฌ้ แบ      แบล ที่ นามาง ล แฌ้ ล้อ พี่ อ โอ ค่าง ซีรียา เฌ๊".
42004028	โพล้ง พี่ อ โอ ท แพโซง อ ล่าง พ้า นอ ท่อง อ แน่ฌ๊า แบ กแช่ เยซู ไคล้ เท่อ บี่ นอ อ ซ้ะทาง เต้~ๆ
42004029	ฌ้อง ชี๊เทิง ทาง ทวี่ง ไฆวะ เว๊ ลู่ง อ เฌง พ้า. อ เฌง นอ โอ ลู่ง ท ลู่ง คู. อ ซื๊ง เว๊ ลี้ ฌ้า เว๊ ลู่ง ท ลู่ง แพ้ ล้อง ม ชาง ล้างเทะ ไฆวะ เว๊.
42004030	แบ เด้าะ กแช่ เยซู ไจ ลู่ง โพล้ง อ แกล้ ลี้ ไวะ.
42004031	กแช่ เยซู ลี้ ลู่ง เฌง คาฟานาโอง กาเลลี้ อ ค่าง พ้า. อ เว๊ ซอง เอะ โพล้ง อ เท่อ ลู่ง มื่ง ดืง เท่อ แบ้ แยว้ ล นี้ง นอ.
42004032	โพล้ง ล มู๊ง นอ ล้ะ เซิง ล้ะ ซ้ะ ดี๊ อ ท ซอง ท ซ๊าง      อ ไฌ่ บี่ อี้ง อ เว๊ อ ท ไคล้ โอ ดี๊ อ ดู้ง อ ยาง.
42004033	ลู่ง ท แพโซง อ ล่าง พ้า โพล้ง แคว๊ โอ ล แฌ้ ท มื้งแฆ่ อ้า ทาง อ ล้อง กุ้ ซย้ะ ทาง เท่อ พ้ะดู ไจ้ะ เว๊ แด
42004034	"เยซู โพล้ง นาซาริ้-เอ้อ      แบ เล้ น เฌ๊ อางฆื๊ง นี่ เท่อ ดี๊ เฆ้อ. น เฌ๊ แม้ เฌ๊ฌ้อง เฆ้อ โบ่. จ ซีงแฌ๊ น เก โพล้ง เล้. น เก โพล้ง ฌี้ โพล้ง แอว้ พี่ กแช่ แยว้ โซ๊ง ล้าง เว๊".
42004035	กแช่ เยซู ไจ้ะ-อ้ะ "เซ๊ ล้า ล ฌี้      ไจ ทาง ไฆวะ-อ้ะ เซ้อ". ท มื้งแฆ่ แม้ ไร้ะ ไฆวะ โพล้ง แคว๊ ล แฌ้ นอ ลู่ง โพล้ง ล มู๊ง นอ อ แกล้      ฌ้อง ไจ ทาง ไฆวะ เว๊ อ ล้อง ไวะ      ล แม้ แช๊ เว๊ น่าง เม้ง แบ.
42004036	โพล้ง ล มู๊ง นอ ล้ะ เซิง ล้ะ ซ้ะ น้ะ มะ      อางจ้ะ โละ อ ซ้ะ ไจ้ะ เว๊      "ล แฌ้ อี้ง อ ท ไคล้ เมะ ม เก ท เม้ง เล้. อางแม้เลา ท มื้งแฆ่ ดี๊ อ ดู้ง อ ยาง อ ซยื๊ง อ ซย้อง      ฌ้อง อ เท่อ ไจ ทาง ไวะ".
42004037	กแช่ เยซู อ เม้ง ลื้อ แซ ท้อง กุ้ จอง เฆ้ง ล ไฆ่ ล ว้าง แย๊ นอ.
42004038	กแช่ เยซู ไจ ทาง ไฆวะ ท แพโซง อ ล่าง      ลี้ ลู่ง ซีโมง อ เด้า. ซีโมง อ มื้งแซย่ มืง ชู่โฌะ น้ะ มะ. โพล้ง อวีงซ้ะชู้ กแช่ เยซู เกม๊า อ แม้ช้า เว๊.
42004039	กแช่ เยซู ลี้ ชี๊เทิง เว๊ อ ฆ้อง      อางแม้เลา ท แช๊ เกม๊า อ ไจ ทาง ไฆวะ      ฌ้อง ไจ ทาง ไฆวะ เว๊ ล้อ. ล ทีง ฆ่าง นอ ซีโมง อ มื้งแซย่ มืง เฌ้เทิง ทาง ลื่ง อาง ลื่ง โอ้ อ ซื๊ง เว๊.
42004040	เมาะ มื่งแฌ ล้าง กเย่ โพล้ง พี่ อ ฌุ้เม้ง ฌุ้พาง ดี๊ อ มู่ อ ม้าง โอ ดี๊ ท เจ้า ท แช๊ ล แพ นอ เฌ๊ ฌ้า เว๊ ลู่ง กแช่ เยซู อ โอ. ฌ้อง อ เว๊ อางกี ล้าง อ จูง ลู่ง อ ซื๊ง เว๊ อ ล้อง แม้ แบล เว๊ อ ท แช๊ กุ้ อ แฌ้ ล้อ.
42004041	โพล้ง โอ แอ แฌ้ ท มื้งแฆ่ ไจ ทาง แด ไฆวะ อ ล้อง ดี๊ กุ้ ซย้ะ ทาง เท่อ ไจ้ะ เว๊      "แน้ โย้ น เก แยว้ อ พูแคว๊ ล้อ". แบ เด้าะ กแช่ เยซู โละซ้ะ เว๊ ล เกม๊า อ ไคล้ เท่อ แบ      อ ไฌ่ บี่ อี้ง อ ซื๊ง เว๊ ซีงแฌ๊ เว๊ เย้า กแช่ เยซู เก คริ้ พี่ กแช่ แยว้ โซ๊ง ล้าง เว๊.
42004042	ท พ้าง ทาง โฌ้ โค๊ กแช่ เยซู ไจ แด ไฆวะ เฌง พี่ นอ ลี้ ลู่ง ท ยื่งเย้ง พ้า. โพล้ง อางฆื๊ง ช่อง-อ้ะ. ท่อง อ แด เว๊ ฌ้อง เฌา ย้ะ โอ เว๊      ล เกม๊า อ ไจ แด-อ้ะ แบ.
42004043	แบ เด้าะ กแช่ เยซู ไจ้ะ เว๊      "จ แบ โล้ ล้าง ท ฌี้ อ ไฌ่ แบฆ้ะ ดี๊ กแช่ แยว้ อ มื่ง อ บ้าง ลู่ง เฌง อ แฌ้แพ ปะ      เมะ เว๊ กแช่ แยว้ โซ๊ง ล้าง แย้ เกม๊า จ แม้ เท่อ บี่ นอ".
42004044	ท บี่ นอ กแช่ เยซู ไจ โล้ ล้าง เท่อ เฆ้ง ท แพโซง อ ล่าง กุ้ อ จอง ลู่ง ยูเด้ง อ ค่าง พ้า.
42005001	โอ ล นี้ง กแช่ เยซู ชี๊เทิง ลู่ง ปางเล เกเนซาริ้ อ พ้าไท้ะ. โพล้ง แอ ฌี่ง แอ ฌ้อง เฌ๊ ชวี๊งไพละ ชวี๊งได้ะ อ ซ้ะ พี่ ม คุ้ช๊องแน กแช่ เยซู โล้ ล้าง กแช่ แยว้ อ ลู่ง อ แท๊.
42005002	อ เว๊ แด คลี๊ง คี๊ง บ้อง โอ โท๊ ลู่ง ปางเล พ้าไท้ะ      แบ เด้าะ โพล้ง แม้ แยพู นอ ไจ ทาง ไฆวะ คลี๊ง พ้า เย้า      อางซฌ้ะ อ ซยะ.
42005003	กแช่ เยซู ทาง คลี๊ง คู ล บ้อง เก ซีโมง เว๊      เกม๊า อ ฌ้า ไท้ คลี๊ง ลู่ง ที๊ง แกล้ ล ปี๊      ฌ้อง ชี๊น้าง ลู่ง คลี๊ง คู ซอง โพล้ง ล มู๊ง นอ.
42005004	พี่ อ เว๊ ซอง เท่อ ฌ้อง เย้า นอ โล้ เอะ ซีโมง บี่ อี้ง      "ฌ้า ฆ้าง น คลี๊ง ลู่ง ที๊ง โยะ พ้า      ไควะ ล้าง น ซยะ ฌ้อง พอง นี่ แยพู".
42005005	ซีโมง ไคล้ ช๊า เว๊      "กแช่-เอ้อ ก อางฆื๊ง พอง แยพู ซ๊างแน้คล้อง      ก ล นี่ น่าง เบง แบ. แบ เด้าะ น เมะ โล้ บี่ นอ จ ม ไควะ ล้าง ซยะ".
42005006	ซีโมง ดี๊ อ ฌุ้พาง ไควะ ล้าง เว๊      นี่ แยพู แอ ฌ้อง      อ ซยะ เบ้า ม เทะ.
42005007	อ ซื๊ง เว๊ แว่ อ จูง กุ้ อ ฌุ้พาง ลู่ง อ โอ คลี๊ง อ แฌ้แพ ล บ้อง เฌ๊ แม้ช้า-อ้ะ. เฌ๊ เว๊ ฌ้อง ชวี๊ง ล้าง แยพู ฆวี้ คลี๊ง คี๊ง บ้อง. อ คลี๊ง เบ้า ม ล้าง จูง เย้า.
42005008	ท่อง ซีโมง เปโต แด เท่อ กึ ทาง อี้ง      ไคล้ะ ล้าง อ คาง ลู่ง กแช่ เยซู อ เมะแซ พ้า แบ้ ทาง เว๊ ดี๊ โล้ เว๊      "กแช่-เอ้อ ไจ แด แย้ แด เทา. จ เก โพล้ง ท เด้บ้ะ ล้อ".
42005009	ซีโมง ดี๊ โพล้ง อ แฌ้แพ พี่ อ โอ ดี๊-อ้ะ ล แพ นอ ล้ะ เซิง ล้ะ ซ้ะ น้ะ มะ พี่ อ นี่ แยพู แอ บี่ นอ.
42005010	ซีโมง อ ฌุ้พาง พี่ อ อางฆื๊ง ซกุ้ แยพู ดี๊-อ้ะ      อ เม้ง ยาเก้า ดี๊ โยฮาง พี่ อ เก เซเบดี อ พูแคว๊      ล้ะ เซิง ล้ะ ซ้ะ ปะ. กแช่ เยซู โล้ เอะ ซีโมง ไจ้ะ เว๊      "ซ้ะเม เท่อ ล ฌี้. ท่อง อี้ง จู่ง แย๊ น ม พอง นี่ ก้ะ โพล้ง".
42005011	อ ซื๊ง เว๊ เฌ๊ ไท้ อางกี อ คลี๊ง ลู่ง ที๊ง พ้าไท้ะ      ฌ้อง ไจ แด ไฆวะ อ ท กุ้ อ เม้ง      โพะ ก้ะ กแช่ เยซู อ ไค๊ ไวะ.
42005012	พี่ กแช่ เยซู โอ ลู่ง เฌง ล เฌง โพล้ง แคว๊ โอ ล แฌ้ แบ คีงเตา เฆ้ง อ ล้อง      แด กแช่ เยซู ฌ้อง คะด้ะ ล้าง อ ซ้ะ      อวีงซ้ะชู้ เว๊ บี่ อี้ง      "กแช่-เอ้อ น เมะ แบ ซ้ะ แม้ เช๊ง แย้ นอ น แม้ ซี ล้อ".
42005013	กแช่ เยซู เยา ฆ้าง อ จูง ทุ้ แบ-อ้ะ ฌ้อง ไจ้ะ เว๊      "แบ ซ้ะ เว๊ เซ้อ. แบล แด เทา". ล ทีง ฆ่าง นอ อ คีงเตา ล้างแม่ เมาน่าง.
42005014	กแช่ เยซู อางแม้เลา-อ้ะ ไจ้ะ เว๊      "โล้ เอะ โพล้ง น่าง แฌ้ ล ฌี้. แบ เด้าะ ลี้ ฌู แยว้ อ คู อู้ เกม๊า อ กว้ะ แคว่ แน้      ฌ้อง เทว๊ ท โบง ท แบ้ พี่ โมเซ โล้ เว้ เว๊ ลู่ง คีงเตา แบล ไท้ อ ฌ่าง ล แพ นอ       บี่ ซุ้ เก ท แม้ไน เอะ โพล้ง กุ้ อ แฌ้ พี่ น แบล เย้า".
42005015	แบ เด้าะ กแช่ เยซู อ เม้ง ลื้อ แซ ท้อง แอ ทาง แอ ทาง. โพล้ง แอ ฌี่ง แอ ฌ้อง เฌ๊ โอ ซยอง ช๊องแน-อ้ะ      ดี๊ เกม๊า อ แม้ แบล อ ท เจ้า ท แช๊ ล เม้ง แบ ล เม้ง.
42005016	แบ เด้าะ กแช่ เยซู ลี้ ชูแพ เท่อ ลู่ง แพะคู ตเค แกล้ พ๊า~ๆ.
42005017	โอ ล นี้ง พี่ กแช่ เยซู ซอง เท่อ ได้ะ นอ โพล้ง ฟารีซี ดี๊ คู ซีง ซอง เท่อ เซ๊งพ้า ท้างพ้า แบ ล แฌ้~ๆ โอ พี่ นอ      โอ ลู่ง เฌง กุ้ อ จอง ค่าง กาเลลี้ ดี๊ ค่าง ยูเด้ง ดี๊ เว่ง เยรูซเลง เฌ๊. กแช่ แยว้ อ ดู้ง อ ยาง โอ ดี๊ กแช่ เยซู เกม๊า เว๊ แม้ แบล โพล้ง แบ เจ้า แบ แช๊ ซี.
42005018	โพล้ง ตบลึ้ แฌ้ เฌ๊ ยุ้ โพล้ง ซี๊ง ล ไก้ ม๊า ล ไก้ ล แฌ้ ลู่ง เชา พ้า      เฌา ลี้ นึ ลู่ง เด้า พ้า      ม อางกี ล้าง เว๊ ลู่ง กแช่ เยซู อ เมะแซ พ้า.
42005019	แบ เด้าะ โพล้ง แอ น้ะ      นึ ฆ้าง เว๊ ล ซี แบ. ท บี่ นอ อ ซื๊ง เว๊ ยุ้ ทาง เว๊ ลู่ง เด้า คู       แม้ พล๊อง เด้า คู      ฌ้อง เช้ ล้าง เว๊ ดี๊ อ เชา ลู่ง โพล้ง อ แกล้ ฆ้าง ดี๊ กแช่ เยซู อ เมะแซ พ้า เมาะ.
42005020	ท่อง กแช่ เยซู แด แบ อ ซื๊ง เว๊ อ ท ชู่ง ท นะ นอ โล้ เอะ โพล้ง ซี๊ง ล ไก้ ม๊า ล ไก้ ล แฌ้ นอ ไจ้ะ เว๊      "แคว๊ โจ้-เอ้อ น ท เด้บ้ะ ล แพ นอ แบ ท แม้ ไฆวะ-อ้ะ เย้า".
42005021	คู ซีง ซอง เท่อ เซ๊งพ้า ท้างพ้า ดี๊ โพล้ง ฟารีซี ล แพ นอ ช๊องมอง ทาง เท่อ ลู่ง อ ซ้ะ พ้า      "โพล้ง แคว๊ ล แฌ้ อี้ง เก โพล้ง เล้      ไคล้ ดึ้เดว ทื่งแช้ กแช่ แยว้ บี่ อี้ง. โพล้ง แม้ ไฆวะ โพล้ง อ ท เด้บ้ะ ล ซี น่าง แฌ้ แบ      ซี ที่ กแช่ แยว้ ล แฌ้ ล้อ".
42005022	กแช่ เยซู ซีงแฌ๊ อ ซื๊ง เว๊ อ ท ช๊องมอง ฌ้อง โล้ เอะ เว๊      "แบ ท เล้ น ซื๊ง ช๊องมอง เท่อ ลู่ง ซ้ะ พ้า บี่ นอ.
42005023	พี่ ม ไจ้ะ      'น ท เด้บ้ะ แบ ท แม้ ไฆวะ เลา ปะ เย้า'      ดี๊ ม ไจ้ะ      'เฌ้เทิง ไจ แด เทา'      ท ไคล้ คี๊ง ทีง อี้ง พี่ ล ทีง เล้ ม โย๊.
42005024	แบ เด้าะ บี่ ซุ้ น ซื๊ง ม ซีงแฌ๊ โย๊-อ้ะ โพล้ง ฌางคู พู โอ ดี๊ อ ดู้ง อ ยาง พี่ ม แม้ พ้อง พลิ้ ไฆวะ ท เด้บ้ะ ซี ลู่ง ฌางคู โคล๊ง คู โย้"      ฌ้อง กแช่ เยซู โล้ เอะ โพล้ง ซี๊ง ล ไก้ ม๊า ล ไก้ ล แฌ้ นอ ไจ้ะ เว๊      "จ โล้ แบ แน้ เฌ้เทิง ทาง      โชะ ทาง น เชา      ไท้ น เด้า แด เทา".
42005025	ล ทีง ฆ่าง นอ อ เว๊ เฌ้เทิง ทาง ลู่ง โพล้ง ด๊าง มู๊ง อ เมะแซ พ้า      โชะ ทาง ดี๊ อ เชา ไท้ ลู่ง อ กแช่ อ เด้า      ไจ้ะ บลึ้ อางปฆ้า ทาง กแช่ แยว้.
42005026	โพล้ง กุ้ อ แฌ้ ล้ะ เซิง ล้ะ ซ้ะ น้ะ มะ           จ้ะ บลึ้ อางปฆ้า ทาง กแช่ แยว้           ซ้ะเม ซ้ะไพล้ เท่อ      ไจ้ะ เว๊      "ล นี้ง โย้ ก แด ท ล้ะ เมะ ล้ะ แน๊ เต้ๆ".
42005027	ท่อง อ ช๊าง นอ กแช่ เยซู ไจ ทาง ไฆวะ พี่ นอ      แด โพล้ง กิ้ นี่ ท อ ค๊อง ล แฌ้ อ แคว๊ อ เม้ง เลวี ชี๊น้าง ลู่ง ท กิ้ นี่ ท อ ค๊อง อ ล่าง. กแช่ เยซู โล้-อ้ะ      "เฌ๊ โพะ จ ไค๊ ไช้ะ".
42005028	เลวี ชี๊เทิง ทาง ไจ แด ไฆวะ อ ท กุ้ อ เม้ง      ฌ้อง ลี้ โพะ ก้ะ เว๊ อ ไค๊ ไวะ.
42005029	ลู่ง ไค๊ นอ เลวี ลื่ง อาง ลื่ง โอ้ เท่อ พ้ะดู ลู่ง กแช่ เยซู อ ฌ่าง ลู่ง อ เด้า พ้า. โพล้ง กิ้ นี่ ท อ ค๊อง ดี๊ โพล้ง อ แฌ้แพ แอ ฌ้อง โอ พี่ นอ ปะ.
42005030	โพล้ง ฟารีซี ดี๊ คู ซีง ซอง เท่อ เซ๊งพ้า ท้างพ้า พี่ อ เก ฟารีซี พู ปะ ไจ้ะ แบ กแช่ เยซู อ พู อ ลี้ง      "แบ ท เล้ น อาง ฆึ โอ้ ฆึ เท่อ ดี๊ โพล้ง กิ้ นี่ ท อ ค๊อง ดี๊ โพล้ง ท เด้บ้ะ".
42005031	กแช่ เยซู โล้ แบ อ ซื๊ง เว๊      "โพล้ง โอ มึ~ๆ ล แพ นอ ล แบ ซ้ะ โม๊ แบ      แบ เด้าะ เมะ โพล้ง ล เก ล โก้ แบ นอ แบ ซ้ะ เว๊ ล้อ.
42005032	ล เมะ จ เฌ๊ กุ้ นี่ โพล้ง พี่ อ ฌี้ อ แอว้ เย้า ล แพ นอ แบ      แบ เด้าะ จ เฌ๊ กุ้ นี่ โพล้ง ลือ เท่อ แจว เท่อ เกม๊า เปลง ไท้ ซ้ะ อ ซ๊าง".
42005033	โพล้ง แบ แฌ้~ๆ โล้ เอะ กแช่ เยซู ไจ้ะ เว๊      "โยฮาง อ พู อ ลี้ง โก้ง อาง มี้ ดี๊ ชูแพ เท่อ ดึ้~ๆ. โพล้ง ฟารีซี อ พู อ ลี้ง แม้ บี่ นอ ปะ      แบ เด้าะ แน้ น พู น ลี้ง อาง เท่อ โอ้ เท่อ".
42005034	กแช่ เยซู ไคล้ ช๊า เว๊ แด      "น ม เกม๊า เม้ากแช่ แคว๊ อ ฌุ้พาง โก้ง อาง มี้ พี่ อ โอ ซกุ้ ดี๊ อ ซื๊ง เว๊ อ แค๊ นอ โบ่.
42005035	แบ เด้าะ ม โอ ล นี้ง พี่ เม้ากแช่ แคว๊ ม แบ ท ทึ้ พ้ะ ไฆวะ ดี๊ อ ฌุ้พาง. ล นี้ง แย๊ นอ อ ซื๊ง เว๊ ม โก้ง อาง มี้ นอ ล้อ".
42005036	กแช่ เยซู อางด้อง ล้าง เท่อ ดี๊ อ ซื๊ง เว๊ ล เม้ง ปะ ไจ้ะ เว๊      "โพล้ง ล โอ น่าง แฌ้ แบ พี่ ม ซย๊าง นี่ ไช๊แค่ ซ๊าง ล ไก้ ฌ้อง ช้ะด้ะ ทาง เว๊ ลู่ง ไช๊แค่ ล่างลี้ง ล้อง. เมะ แม้ บี่ นอ ไช๊แค่ ซ๊าง ม ยะ ฌ้อง ล้อ      ดี๊ ตไก้ยะ ซ๊าง ล เกิ้ง ดี๊ ไช๊แค่ ล่างลี้ง แบ ปะ.
42005037	โอ ล เม้ง ได้ะ      โพล้ง ล โอ น่าง แฌ้ แบ ม แม้ นี่ ซไบ้ะ แซ ที๊ง อ ซ๊าง ควี้ง ล้าง ลู่ง โทง ตไพ้ะ อ ล่างลี้ง พ้า. เมะ แม้ บี่ นอ ซไบ้ะ แซ ที๊ง อ ซ๊าง ม ซเด้าะ ทาง      ม แม้ เทะพ้ะ โทง ตไพ้ะ ล่างลี้ง. ซไบ้ะ แซ ที๊ง ม ล้างคึ้ ดี๊ โทง ตไพ้ะ ม เฌ๊ฌ้อง ปะ.
42005038	แบ เด้าะ ซไบ้ะ แซ ที๊ง อ ซ๊าง นอ แบ ควี้ง ล้าง ลู่ง โทง ซ๊าง พ้า ล้อ.
42005039	โพล้ง ล โอ น่าง แฌ้ แบ พี่ อ โอ้ ซไบ้ะ แซ ที๊ง ล่างลี้ง เย้า      ฌ้อง แบ ซ้ะ โอ้ ซไบ้ะ แซ ที๊ง อ ซ๊าง. อ เว๊ ม ไจ้ะ เว๊ ท ล่างลี้ง นอ ฌี้ นี่ ท อ ซ๊าง นอ ล้อ".
42006001	ลู่ง มื่ง ดืง เท่อ แบ้ แยว้ ล นี้ง นอ กแช่ เยซู ลี้ ลู่ง ฆึ้ แกล้ พ้า. อ พู อ ลี้ง ล แพ นอ ดิ้ นี่ บืง เชา ไน้ะเน้า อาง เว๊.
42006002	โพล้ง ฟารีซี แบ ล แฌ้~ๆ ไจ้ะ เว๊      "แบ ท เล้ น ซื๊ง แม้ ไพ้ะ เซ๊งพ้า ท้างพ้า. มื่ง ดืง เท่อ แบ้ แยว้ ล นี้ง นอ ล เกิ้ง แม้ เท่อ แบ".
42006003	กแช่ เยซู ไคล้ ช๊า เว๊      "จ๊าวแพเดง ดาเว แม้ ท เล้ ลู่ง อ เว๊ ดี๊ อ ซกุ้ ล มู๊ง ซู๊ อาง ซ้ะ เท่อ ล พ๊า อู้ นอ      น ซื๊ง พ้ะ แบ-อ้ะ ลู่ง ไละ ฌี้ ไละ แอว้ พ้า เย้า เมะ-อ้า.
42006004	อ เว๊ แด นอ นึ ฆ้าง กแช่ แยว้ อ เด้า พ้า      แม้ นี่ กู พี่ แยว้ อ คู เทว๊ เอะ กแช่ แยว้       ฌ้อง อาง เว๊ ดี๊ เกล๊าง อ ซกุ้ อาง ปะ. กู นอ เซ๊งพ้า ท้างพ้า ล เกม๊า โพล้ง อาง น่าง แฌ้ แบ      เกม๊า ที่ แยว้ อ คู ล มู๊ง ล้อ อาง เว๊ ซี".
42006005	กแช่ เยซู โล้ เอะ อ ซื๊ง เว๊ ไจ้ะ เว๊      "โพล้ง ฌางคู พู ดู นี่ มื่ง ดืง เท่อ แบ้ แยว้ อ นี้ง นอ ได้ะ ล้อ".
42006006	ลู่ง มื่ง ดืง เท่อ แบ้ แยว้ ล นี้ง เด้าะ กแช่ เยซู ลี้ ฆ้าง ลู่ง ท แพโซง อ ล่าง พ้า      ซอง เท่อ ซ๊าง เท่อ พี่ นอ. โพล้ง แคว๊ โอ ล แฌ้ อ จูง ฆุ้ ล้างไบล้.
42006007	คู ซอง เท่อ เซ๊งพ้า ท้างพ้า ดี๊ โพล้ง ฟารีซี แคว่ ฌูง กแช่ เยซู      ช๊องมอง เว๊ เมะ ม แม้ แบล เท่อ ลู่ง มื่ง ดืง เท่อ อ นี้ง นอ ชี่-อ้า      อ ไฌ่ บี่ อี้ง อ ซื๊ง เว๊ อางฆื๊ง นี่ ท ไพ้ะ ท แม ล เม้ง พี่ ม ฟ่อง กแช่ เยซู ซี.
42006008	แบ เด้าะ อ เว๊ ซีงแฌ๊ เว๊ อ ท ช๊องมอง      โล้ เอะ โพล้ง อ จูง ล้างไบล้ ล แฌ้ นอ ไจ้ะ เว๊      "เฌ้เทิง ทาง      เฌ๊ ลู่ง จ ฌ๊างไท้ะ เซ้อ". อ เว๊ เฌ้เทิง ทาง ลี้ ลู่ง ท เมะแย๊ ไวะ.
42006009	ฌ้อง กแช่ เยซู โล้ แบ โพล้ง กุ้ อ แฌ้ บี่ อี้ง      "จ อางจ้ะ น ซื๊ง      เซ๊งพ้า ท้างพ้า โล้ เว๊ บี่ จะ เล้. ลู่ง มื่ง ดืง เท่อ แบ้ แยว้ อ นี้ง นอ เมะ อ เกิ้ง แม้ ท ฌี้-อ้า แม้ ท อ้า-อ้า      ม เกิ้ง แม้ พ้อง พลิ้ โพล้ง-อ้า      แม้ ซี๊ง โพล้ง-อ้า".
42006010	กแช่ เยซู แคว่ โพล้ง วะ~ๆ ว๊าง~ๆ      ฌ้อง ไคล้ ดี๊ กแคว๊ ล แฌ้ นอ ไจ้ะ เว๊      "เยา ฆ้าง น จูง แด เทา". อ เว๊ แม้ บี่ นอ      ฌ้อง อ จูง แบล เว๊ ล้อ.
42006011	แบ เด้าะ โพล้ง ฟารีซี ดี๊ คู ซอง เท่อ เซ๊งพ้า ท้างพ้า นอ อ ซ้ะ ทาง เต้~ๆ      ก้างแก้ โละ อ ซ้ะ ม แม้ บี่ จะ เล้ ดี๊ กแช่ เยซู.
42006012	ล ว๊าง แย๊ นอ กแช่ เยซู ลี้ ชูแพ เท่อ ลู่ง ท ลู่ง คู. อ เว๊ ชูแพ เท่อ ดี๊ กแช่ แยว้ ซ๊างแน้คล้อง.
42006013	ท่อง ท พ้าง ทาง ลู่ง โฌ้ โค๊ อ เว๊ กุ้ นี่ อ พู อ ลี้ง เฌ๊ ฌู-อ้ะ      ฌ้อง อางลึ นี่ เว๊ ล ชี๊ง คี๊ง แฌ้      กุ้ เว๊ อ เพล่ ดู. อ เม้ง บี่ อี้ง
42006014	ซีโมง พี่ อ กุ้ ก้ะ เว๊ เปโต      ดี๊ อ พื่ง แคว๊ อางตรู      ยาเก้า ดี๊ โยฮาง      ฟีลิ้ ดี๊ บาโทโลมยู
42006015	ม้ะทู ดี๊ โทม้ะ      ยาเก้า พี่ อ เก อาฟีโย อ พู      ดี๊ ซีโมง พี่ อ เอ อ ที๊ง อ ค่าง ฌี้ มะ
42006016	ยูด้ะ พี่ อ เก ยาเก้า อ พู      ดี๊ ยูด้ะ คารีโย พี่ อ แม้ช้า โพล้ง พอง นี่ กแช่ เยซู ล แฌ้ นอ.
42006017	กแช่ เยซู ดี๊ อ เพล่ ดู โอ ลู่ง ท ลู่ง คู เฌ๊ ไท้ ล้าง      ฌ้อง อ เว๊ ชี๊เทิง ลู่ง ท แด้ คู ล จอง ดี๊ อ พู อ ลี้ง แอ ฌ้อง ล มู๊ง. โพล้ง แอ ฌี่ง แอ ฌ้อง โอ ลู่ง ค่าง ยูเด้ง กุ้ อ จอง ดี๊ ลู่ง เว่ง เยรูซเลง ดี๊ ลู่ง เฌง ทีโร ดี๊ ซีโดง อ ก ว้าง พ้า โอ เบ้า ดี๊ ปางเล พ้าไท้ะ เฌ๊.
42006018	อ ซื๊ง เว๊ เฌ๊ ช๊องแน กแช่ เยซู      ดี๊ เกม๊า เว๊ แม้ แบล อ ท เจ้า ท แช๊. โพล้ง พี่ ท มื้งแฆ่ แม้ ปได้-อ้ะ ล แพ นอ เฌ๊ ปะ      ฌ้อง กแช่ เยซู แม้ แบล-อ้ะ.
42006019	โพล้ง กุ้ อ แฌ้ เฌาโละ ทุ้ แบ กแช่ เยซู      เมะ เว๊ อ ซยื๊ง อ ซย้อง ไช่ ทาง      แม้ แบล อ ซื๊ง เว๊ กุ้ อ แฌ้.
42006020	กแช่ เยซู แคว่ อ พู อ ลี้ง โล้ เอะ เว๊ "น ซื๊ง พี่ เก โพล้ง ซยาง โพล้ง ยะ นอ โอ ดี๊ ท มึ ท พ้า เมะ เว๊ กแช่ แยว้ อ มื่ง อ บ้าง เก น ซื๊ง เว๊ เย้า.
42006021	น ซื๊ง พี่ อ ซู๊ อาง ซู๊ โอ้ ซ้ะ เท่อ ค๊องเนง อี้ง โอ ดี๊ ท มึ ท พ้า เมะ เว๊ น ซื๊ง ม นี่ อาง กึ้ โอ้ ฆวี้. น ซื๊ง พี่ ฌาง ค๊องเนง อี้ง โอ ดี๊ ท มึ ท พ้า เมะ เว๊ น ซื๊ง ม นี่ นี่ง.
42006022	น ซื๊ง โอ ดี๊ ท มึ ท พ้า พี่ โพล้ง แช๊เมะ ไฌ๊ซ้ะ ดี๊ น ซื๊ง      ล ฮะ นี่ น ซื๊ง แบ      ดึ้เดว น ซื๊ง      ดี๊ ไจ้ะ เว๊ น เก โพล้ง อ้า โพล้ง ซ๊าง เมะ ลู่ง น ทื๊ง นะ โพล้ง ฌางคู พู.
42006023	ล พ๊า แย๊ นอ เกม๊า น ซื๊ง เซิง มึ ซ้ะ มึ ดี๊ ซ๊องซูง ยึโย่ ดี๊ ท ซ้ะอวีง ซ้ะโทะ. อ ไฌ่ บี่ อี้ง กแช่ แยว้ อางกี เว้ เอะ น ซื๊ง อ บลึ้ อ บลาง ล๊า~ๆ ฆวี้~ๆ ลู่ง มุ้คู เย้า. ลู่ง อ ไยะ แค๊ อู้ นอ อ ซื๊ง เว๊ อ พี๊งชู้ พู๊งชู้ แม้ เอะ โม ไคล้ คิ้ กแช่ แยว้ บี่ นอ ปะ ล้อ.
42006024	แบ เด้าะ ท น้ะ ท โน๊ง ม แบ น ซื๊ง พี่ อ ท โอ ท ช๊อง น นี่ โอ มึ โอ พ้า เย้า.
42006025	ท น้ะ ท โน๊ง ม แบ น ซื๊ง พี่ อ อาง กึ้ โอ้ ฆวี้ ค๊องเนง อี้ง น ม ซ้ะวี่ง ล้างดุ้. ท น้ะ ท โน๊ง ม แบ น ซื๊ง พี่ อ นี่ง ค๊องเนง อี้ง น ม แบ มอง แบ ม้ะ ฌางล้าง ย้าล้าง.
42006026	ท น้ะ ท โน๊ง ม แบ น ซื๊ง พี่ โพล้ง อางปฆ้า น ซื๊ง ไจ้ะ เว๊ น ฌี้. อ พี๊งชู้ พู๊งชู้ แม้ เอะ โม กไบล้ะ กแบล บี่ นอ เย้า ปะ ล้อ.
42006027	แบ เด้าะ จ โล้ เอะ น ซื๊ง พี่ อ คุ้ช๊องแน แย้ นอ บี่ อี้ง      "น แบ เอ โพล้ง พี่ อ แช๊เมะ ไฌ๊ซ้ะ ดี๊ น ซื๊ง      แบ แม้ ท อ ฌี้ ดี๊ โพล้ง พี่ อ แคว่ น ซื๊ง ล มึ แบ.
42006028	ชูแพ ไป๊ป้อง เอะ โพล้ง พี่ อ ชู อ้า น ซื๊ง. ชูแพ อางท่าง เท่อ ลู่ง โพล้ง แม้ น้ะ แม้ โน๊ง น ซื๊ง อ ฌ่าง.
42006029	โพล้ง เมะ เด้ น บุ้แพ้ ล โค๊ นอ แกย ฆ้าง โย๊-อ้ะ ล โค๊ เด้าะ ปะ. โพล้ง เมะ แม้ นี่ น ไช๊ ค๊อง โค๊ นอ เกล๊าง ฆึ โย๊-อ้ะ ดี๊ น ไช๊ แย๊ โค๊ ล ท๊า นอ ปะ.
42006030	โพล้ง เมะ อางท่าง นี่ น เท่อ ล เม้ง~ๆ นอ เกล๊าง-อ้ะ กุ้ อ แฌ้ เฆาะ. โพล้ง เมะ แม้ นี่ น เท่อ นอ อางท่าง ไท้-อ้ะ ล ฌี้.
42006031	แม้ เอะ โพล้ง อ แฌ้แพ บี่ ซุ้ น ซื๊ง แบ ซ้ะ เกม๊า โพล้ง อ แฌ้แพ แม้ เอะ น ซื๊ง.
42006032	น ซื๊ง เมะ เอ ที่ โพล้ง พี่ อ เอ น ซื๊ง นอ เก บลึ้ เก บลาง ลู่ง น ฌ่าง บี่ จะ เล้. ทึ เมะ โพล้ง ท เด้บ้ะ เอ โพล้ง พี่ อ เอ-อ้ะ ปะ.
42006033	น ซื๊ง เมะ แม้ ท อ ฌี้ ดี๊ โพล้ง พี่ อ แม้ ท อ ฌี้ ดี๊ น ซื๊ง นอ เก บลึ้ เก บลาง ลู่ง น ฌ่าง บี่ จะ เล้. ทึ เมะ โพล้ง ท เด้บ้ะ แม้ เว๊ บี่ นอ ปะ.
42006034	น ซื๊ง เมะ เกม๊า โพล้ง อางล่อง น เท่อ พี่ น ซีงแฌ๊ ม เกล๊าง ไท้ น ซื๊ง นอ เก บลึ้ เก บลาง ลู่ง น ฌ่าง บี่ จะ เล้. ทึ เมะ โพล้ง ท เด้บ้ะ เกม๊า โพล้ง ท เด้บ้ะ อางล่อง อ เท่อ ลู่ง อ ช๊องมอง เว๊ ม นี่ ไท้ ที๊ ซุ้~ๆ.
42006035	แบ เด้าะ เอ โพล้ง พี่ แช๊เมะ ไฌ๊ซ้ะ ดี๊ น ซื๊ง. แม้ ท อ ฌี้. เกม๊า โพล้ง อางล่อง น เท่อ      มื้งแล่ นี่ ไท้-อ้ะ ล ฌี้. ฌ้อง น ซื๊ง ม นี่ แบ ท อ บลึ้ ดู มะ ดี๊ น ม เก แบ กแช่ แยว้ โท๊ ทึ อ พู      เมะ เว๊ กแช่ แยว้ อ เซิง ฌี้ ซ้ะ ช้า ดี๊ โพล้ง อ้า โพล้ง ซ๊าง ดี๊ โพล้ง ล นาง อ เว๊ อ บลึ้ อ บลาง แบ.
42006036	ย๊างซ้ะ แบ โพล้ง กุ้ อ แฌ้ บี่ ซุ้ น แพ่ แยว้ ย๊างซ้ะ แบ เว๊.
42006037	ต้ะเซ๊ง โพล้ง ล ฌี้      ฌ้อง กแช่ แยว้ ล ต้ะเซ๊ง น ซื๊ง แบ ปะ. ไคล้ ล้าง โพล้ง อ เตา อ แต๊ ล ฌี้      ฌ้อง กแช่ แยว้ ล ไคล้ ล้าง น เตา น แต๊ แบ. ทื๊ง นี่ นะ นี่ โพล้ง อ ท ไพ้ะ ท แม ล ฌี้      ฌ้อง กแช่ แยว้ ล ทื๊ง นี่ น ท ไพ้ะ ท แม แบ ปะ.
42006038	เกล๊าง เอะ โพล้ง      ฌ้อง กแช่ แยว้ ม เกล๊าง เอะ น ซื๊ง. น ม นี่ แบ เท่อ ฆวี้ ทะ      บี่ ซุ้ นางโตง พี่ โพล้ง โตง เว๊ ฆวี้ เท้งเน้ง ฌ้อง ฌี้งฌื่ง เว๊ ล้างอวีง ล้างพะ. นางโตง พี่ น โตง เอะ โพล้ง อ แฌ้แพ นอ กแช่ แยว้ ม โตง เอะ น ซื๊ง บี่ นอ ปะ ล้อ".
42006039	กแช่ เยซู อางด้อง ล้าง เอะ โพล้ง อ เท่อ บี่ อี้ง      "โพล้ง เมะโบล ม้อง โพล้ง เมะโบล ล ซี แบ. เมะ ม้อง เว๊ นอ ม ล้างเทะ ท พ้า คี๊ง แฌ้ เลา.
42006040	โพล้ง ไฌ่ เท่อ นอ ล ดู นี่ อ คู แบ      แบ เด้าะ โพล้ง กุ้ อ แฌ้ เมะ ไฌ่ เท่อ ทึ เย้า นอ ม เก บี่ ซุ้ อ คู.
42006041	แบ ท เล้ น แคว่ เซง มูง ลู่ง น ด๊างพื่งวี่ อ เมะคลี๊ง พ้า      แบ เด้าะ เซง ด๊าง กึ้ โอ ลู่ง น เมะคลี๊ง พ้า นอ น ล แด แบ.
42006042	แบ ท เล้ น ไคล้ ดี๊ น ด๊างพื่งวี่ ซี บี่ อี้ง      'ด๊างพื่งวี่-เอ้อ เกม๊า จ ควิ้ ทาง ไฆวะ เซง มูง ลู่ง น เมะคลี๊ง พ้า นอ'      แบ เด้าะ เซง ด๊าง กึ้ โอ ลู่ง น เมะคลี๊ง พ้า นอ น ล แด แบ. โพล้ง เมะ โต้ ซ้ะ ไก-เอ้อ      แม้ ไฆวะ เซง ด๊าง กึ้ ลู่ง น เมะคลี๊ง พ้า นอ แบ~ๆ      ฌ้อง น ม แด เท่อ ล้างที๊ง พี่ น ม ควิ้ ทาง ไฆวะ เซง มูง ลู่ง น ด๊างพื่งวี่ อ เมะคลี๊ง พ้า ซี ล้อ.
42006043	เซง มื่งเทิง ฌี้ นอ อ แซ ล ฌี้ แบ ซี เอะ. เซง มื่งเทิง ล ฌี้ แบ นอ อ แซ ฌี้ ซี เอะ.
42006044	โพล้ง ม ซีงแฌ๊ เซง มื่งเทิง กุ้ อ เทิง ซี ดี๊ อ แซ ล้อ. โพล้ง ล ดิ้ นี่ กูงเย้ แซ ลู่ง ท ชูง ล้อง แบ. ซไบ้ะ แซ นอ โพล้ง ล ดิ้ นี่ เว๊ ลู่ง ท โซยะ แกล้ แบ.
42006045	โพล้ง ฌี้ นอ เนโพล ทาง ท อ ฌี้ พี่ อ อางกี ซยอง เว๊ ลู่ง อ ซ้ะ พ้า. โพล้ง อ้า นอ เนโพล ทาง ท อ้า พี่ อ อางกี ซยอง เว๊ ลู่ง อ ซ้ะ พ้า      เมะ เว๊ โพล้ง ไคล้ เท่อ พี่ อ โอ ฆวี้ ทะ ลู่ง อ ซ้ะ พ้า ไจ ทาง นอ ล้อ.
42006046	แบ ท เล้ น ซื๊ง กุ้ แย้ 'กแช่-เอ้อ กแช่-เอ้อ'      แบ เด้าะ น ล แม้ เท่อ บี่ ซุ้ จ โล้ นอ แบ.
42006047	โพล้ง กุ้ อ แฌ้ พี่ อ เฌ๊ ฌู แย้      ฌ้อง ช๊องแน จ ท ไคล้ ดี๊ แม้ โพะ เว๊ อ ไค๊ นอ จ ม โล้ เอะ น ซื๊ง อ เว๊ อางเพ๊ง ล้าง ดี๊ ท เม้ง เล้
42006048	อางเพ๊ง ล้าง ดี๊ โพล้ง ล แฌ้ ไต้ ทาง อ เด้า      เคิง ล้าง เฌงเทิง พ้า โยะ ท้อง ลู่ง โล่ง แกล้. ท่อง ที๊ง ทาง ฌ้อง ที๊ง ดู ล้าง แบ-อ้ะ นอ      ล เละโละ แบ ล ว้ะ แบ      เมะ เว๊ ไต้ ทาง เว๊ เฌิ่ง~ๆ           ค๊า~ๆ.
42006049	แบ เด้าะ โพล้ง ลู่ง อ แน่ฌ๊า แบ จ ท ไคล้ ฌ้อง ล แม้ โพะ เว๊ อ ไค๊ แบ      อ เว๊ นอ อางเพ๊ง ล้าง ดี๊ โพล้ง ล แฌ้ แม้ อ เด้า      เคิง ล้าง เว๊ อ เทิง ล โยะ แบ. พี่ ที๊ง ดู ล้าง แบ-อ้ะ นอ ล้างฆ่อง ล ทีง ฆ่าง      เฌ๊ฌ้อง เลา ปะ".
42007001	พี่ กแช่ เยซู โล้ เอะ โพล้ง อ เท่อ ล แพ นอ ฌ้อง ลี้ ลู่ง เฌง คาฟานาโอง.
42007002	ซึ้คู โรมา อ เพล่ โอ ล แฌ้ พี่ อ เอ เว๊ ฌี้ เต้~ๆ. อ เท่อ ล เก แบ      เบ้า ม ซี๊ง เย้า.
42007003	พี่ ซึ้คู แน่ฌ๊า แบฆ้ะ ดี๊ กแช่ เยซู อ ไฌ่ นอ เกม๊า โพล้ง ยู อ เม้ง อ แซย่ แบ ล แฌ้~ๆ ลี้ อวีงซ้ะชู้ กแช่ เยซู เกม๊า เฌ๊ แม้ แบล อ เพล่.
42007004	อ ซื๊ง เว๊ เฌ๊ ท้อง กแช่ เยซู อ โอ นอ ฌ้อง อวีงซ้ะชู้ เว๊ เต้~ๆ ไจ้ะ เว๊      "เกิ้ง น ม แม้ช้า ซึ้คู ล แฌ้ อี้ง.
42007005	อ เว๊ เอ โพล้ง ยู ฌี้ เต้~ๆ      ไต้ เอะ เฆ้อ ก ท แพโซง อ ล่าง".
42007006	กแช่ เยซู ลี้ ดี๊-อ้ะ. พี่ อ ลี้ เบ้า ม ท้อง อ เด้า เย้า      ซึ้คู เจ่ อ ฌุ้พาง ลี้ โล้ แบ เว๊ บี่ อี้ง      "กแช่-เอ้อ ล แบ ท น่าง เม้ง แบ      ล เมะ จ เก โพล้ง พี่ น เกิ้ง ลี้ จ เด้า พ้า แบ.
42007007	อ กย้อง บี่ นอ จ ช๊องมอง ล เกิ้ง แบ ปะ พี่ จ ม ลี้ ฌู แน้. แบ เด้าะ เกม๊า น อางแม้เลา ล ทีง      จ เพล่ อ ท แช๊ ม แบล ล้อ.
42007008	ยี๊ แด ปะ จ โอ ลู่ง ซึ้คู ดู อ พ๊างละ. แบ เด้าะ ซึ้พู โอ ได้ะ พี่ อ โอ ลู่ง จ พ๊างละ. จ เมะ โล้ เอะ โพล้ง ล แฌ้ อี้ง      'ลี้'      อ เว๊ ม ลี้. โล้ เอะ ล แฌ้ เด้าะ      'เฌ๊'      อ เว๊ ม เฌ๊. โล้ เอะ จ เพล่      'แม้ ท ล แพ อี้ง'      อ เว๊ แม้ ล้อ".
42007009	ท่อง กแช่ เยซู แน่ฌ๊า เว๊ บี่ นอ ฌ้อง ล้ะ เซิง ล้ะ ซ้ะ เต้~ๆ      แกย ไท้ อ ซ้ะ      ฌ้อง ไคล้ ดี๊ โพล้ง พี่ อ โพะ เว๊ อ ไค๊ ล แพ นอ ไจ้ะ เว๊      "จ โล้ แบ น ซื๊ง      จ ล แด โพล้ง อ ท ชู่ง ท นะ เฌิ่ง ค๊า บี่ อี้ง น่าง พ๊า ได้ะ แบ. ทึ เมะ ลู่ง โพล้ง อี้งซลาเอง อ แกล้ ฌี้~ๆ      จ ล แด แบ ปะ ล้อ".
42007010	ซึ้คู อ ฌุ้พาง ไท้ ลู่ง อ เด้า ฌ้อง แด แบ เว๊ อ เพล่ นอ อ ท แช๊ แบล เย้า.
42007011	ลู่ง ไค๊ นอ กแช่ เยซู ลี้ ลู่ง เฌง นาอีง. อ พู อ ลี้ง ดี๊ โพล้ง ด๊าง มู๊ง ลี้ โพะ อ ไค๊ ปะ.
42007012	พี่ กแช่ เยซู เฌ๊ เบ้า ทาง ม ท้อง เฌง อ เกล้ ป้ะตู๊ง นอ ต้องนอง โละ ซ้ะ ดี๊ โพล้ง ลี้ โซ๊ง ไฆวะ ตจู. โพล้ง ซี๊ง ล แฌ้ นอ เก โพล้ง มืงเม๊ อ พูแคว๊      อ เท่อ โอ ล แฌ้ ล้อ. โพล้ง แอ ฌี่ง แอ ฌ้อง โอ เฌง พ้า เฌ๊ ดี๊ โพล้ง มืงเม๊.
42007013	พี่ กแช่ เยซู แด แบ เว๊ นอ ย๊างซ้ะ แบ เว๊      โล้ เอะ-อ้ะ      "ฌาง ล้า ล ฌี้ เซ้อ".
42007014	ฌ้อง กแช่ เยซู ลี้ พอง เว๊ อ โช่ง. โพล้ง พี่ อ ยุ้ ตจู นอ โอ โท๊ คระ. กแช่ เยซู ไจ้ะ เว๊      "โจ้-เอ้อ จ โล้ แบ แน้ เฌ้เทิง ทาง ไวะ".
42007015	โพล้ง ซี๊ง ล แฌ้ นอ เฌ้เทิง ทาง ฌ้อง ไคล้ ทาง เท่อ. กแช่ เยซู อางกี ล้าง ไท้-อ้ะ ดี๊ อ มู่.
42007016	โพล้ง กุ้ อ แฌ้ ซ้ะเม ซ้ะไพล้ เท่อ      อางปฆ้า ทาง กแช่ แยว้ ไจ้ะ เว๊      "กแช่ แยว้ โซ๊ง ล้าง โม ไคล้ คิ้-อ้ะ ดู ล แฌ้ ลู่ง ก แกล้"      ดี๊ ไจ้ะ เว๊      "กแช่ แยว้ เฌ๊ ล้าง แม้ช้า อ พู อ ลี้ง".
42007017	ท ล ไฌ่ อี้ง เกม๊า กแช่ เยซู อ เม้ง ลื้อ แซ ท้อง เฆ้ง ค่าง ยูเด้ง ดี๊ ค่าง อ เบ้า อ เท่ง.
42007018	โยฮาง อ พู อ ลี้ง อางโล๊ไท้ ท ล ไฌ่ อี้ง เอะ เว๊ เลา ปะ.
42007019	โยฮาง กุ้ นี่ อ พู อ ลี้ง คี๊ง แฌ้ เกม๊า อ ลี้ อางจ้ะ กแช่ เยซู บี่ อี้ง      "น เก โพล้ง พี่ ม เฌ๊ ล แฌ้ นอ-อ้า. เมะ ล เมะ แบ นอ ก แบ โอ คุ้แท๊ โพล้ง อ แฌ้แพ ได้ะ-อ้า".
42007020	คี๊ง แฌ้ อี้ง ลี้ ฌู กแช่ เยซู ฌ้อง อางจ้ะ เว๊      "โยฮาง พี่ แม้ ท ไฌ่ จูง ที๊ง เกม๊า ก เฌ๊ อางจ้ะ แน้      'น เก โพล้ง พี่ ม เฌ๊ ล แฌ้ นอ-อ้า. เมะ ล เมะ แบ นอ ก แบ โอ คุ้แท๊ โพล้ง อ แฌ้แพ ได้ะ-อ้า' ".
42007021	ล พ๊า แย๊ นอ กแช่ เยซู แม้ แบล โพล้ง แอ แฌ้ อ ท เจ้า ท แช๊      ดี๊ โฌ๊ ไจ ไฆวะ โพล้ง อ ท มื้ง ท แฆ่      ดี๊ แม้ แบล โพล้ง อ เมะโบล แอ แฌ้ เกม๊า อ แด ไท้ เท่อ.
42007022	กแช่ เยซู ไคล้ ช๊า โยฮาง อ พู อ ลี้ง ไจ้ะ เว๊      "ไท้ โล้ เอะ โยฮาง พี่ น ซื๊ง แด แบ ดี๊ แน่ฌ๊า แบ      เมะ เว๊ โพล้ง อ เมะโบล แด ไท้ เท่อ      โพล้ง ไจ ล ซี แบ ไจ ซี ไท้      โพล้ง แบ คีงเตา แบล ไท้ เช๊ง เกล้งเน้ง      โพล้ง อ แน่ อ้า แน่ฌ๊า ไท้ เท่อ      โพล้ง ซี๊ง เฌ้เทิง ม๊า ทาง ไท้      ดี๊ โพล้ง ซยาง โพล้ง ยะ แน่ฌ๊า แบ ท ฌี้ อ ไฌ่.
42007023	โพล้ง เล้ อ ซ้ะ ล คู~ๆ ไค๊~ๆ ดี๊ แย้ แบ นอ โอ ดี๊ ท มึ ท พ้า ล้อ".
42007024	ท่อง โยฮาง อ พู อ ลี้ง คี๊ง แฌ้ ไท้ เย้า นอ กแช่ เยซู โล้ เอะ โพล้ง ล มู๊ง นอ แบฆ้ะ ดี๊ โยฮาง ไจ้ะ เว๊      "พี่ น ซื๊ง ลี้ ฌู โยฮาง ลู่ง แพะคู ตเค แกล้ นอ น ช๊องมอง น ม แด ท เม้ง เล้. บี่ ซุ้ น ม แด แบ นาง พ้ะโท๊ พี่ ลี้ง อูง ว้ะ-อ้ะ โบ่.
42007025	เมะ ล เมะ บี่ นอ แบ น ซื๊ง ลี้ แคว่ ท เม้ง เล้. แคว่ ดุ้ โพล้ง พี่ อ ไต้ ทาง อ ซ้ะ ฌี้~ๆ โบ่. เต้~ๆ นอ โพล้ง พี่ อ ไต้ ทาง อ ซ้ะ บี่ นอ ดี๊ โอ ลื๊อ โอ พื๊อ นอ โอ ลู่ง จ๊าวแพเดง อ เด้า พ้า.
42007026	น ลี้ แคว่ ท เม้ง เล้. น ม แด โม ไคล้ คิ้ กแช่ แยว้      เมะ-อ้า. เมะ เย้า. จ โล้ เอะ น ซื๊ง บี่ อี้ง      อ เว๊ ดู นี่ โม ไคล้ คิ้ กแช่ แยว้ ได้ะ
42007027	เมะ เว๊ โยฮาง อี้ง เซ้อ พี่ ไละ ฌี้ ไละ แอว้ โล้ เว้ เว๊ บี่ อี้ง % 'กแช่ แยว้ ไจ้ะ เว๊ แด      จ ม โซ๊ง ล้าง วี่ง จ เพล่ ล แฌ้ พี่ ม แด้ เว้ เอะ น เกล้'.
42007028	จ โล้ เอะ น ซื๊ง บี่ อี้ง      โยฮาง นอ ดู นี่ โพล้ง พี่ อ โอ เย้า กุ้ อ แฌ้. แบ เด้าะ โพล้ง พี่ อ ปี๊ ทึ ลู่ง กแช่ แยว้ อ มื่ง อ บ้าง ล แฌ้ นอ ดู นี่ โยฮาง ได้ะ".
42007029	โพล้ง กุ้ อ แฌ้ พี่ อ คุ้ช๊องแน โยฮาง นอ      โอ ฆึ ดี๊ โพล้ง กิ้ นี่ ท อ ค๊อง ปะ      อ ซื๊ง เว๊ ดุ้ อ แน่ ดี๊ กแช่ แยว้ อ ท อางแม้เลา ดี๊ แม้ ท ไฌ่ จูง ที๊ง ดี๊ โยฮาง เย้า.
42007030	แบ เด้าะ โพล้ง ฟารีซี ซีง ดี๊ คู ซีง ซอง เท่อ เซ๊งพ้า ท้างพ้า ล นย่อง แม้ เท่อ พี่ กแช่ แยว้ เกม๊า อ แม้ นอ แบ      เมะ เว๊ ล แม้ ท ไฌ่ จูง ที๊ง ดี๊ โยฮาง แบ.
42007031	กแช่ เยซู โล้ เท่อ เด้าะ      "จ ม อางเพ๊ง ล้าง โพล้ง ล ชู้ แย๊ อี้ง ดี๊ ท เม้ง เล้. อ ซื๊ง เว๊ เก บี่ ซุ้ ท เม้ง เล้.
42007032	อ ซื๊ง เว๊ เก บี่ ซุ้ พืงแซ ชี๊น้าง ลู่ง กะ พ้า กุ้ ซย้ะ เอะ อ ฌุ้พาง อ เท่อ บี่ อี้ง      'ก อูง ปี้ง เอะ น ซื๊ง      น ล เฌ้เทิงลี่ง แบ. ก แม้ แท๊ โพล้ง ซี๊ง      น ล ฌาง แบ'.
42007033	โยฮาง พี่ อ แม้ ท ไฌ่ จูง ที๊ง ล แฌ้ นอ เฌ๊ เย้า. อ เว๊ โก้ง อาง มี้ ดี๊ ล โอ้ ซไบ้ะ แซ ที๊ง แบ      แบ เด้าะ น ซื๊ง ไจ้ะ-อ้ะ      'ท มื้งแฆ่ ทาง อ ล้อง'.
42007034	โพล้ง ฌางคู พู นอ เฌ๊. อ เว๊ อาง เท่อ โอ้ เท่อ      ดี๊ น ซื๊ง ไจ้ะ-อ้ะ      'แคว่ เซ้อ อ เว๊ เก โพล้ง อาง เท่อ น้ะ ม้า เท่อ ชอง      เก ฌุ้พาง ดี๊ โพล้ง กิ้ นี่ ท อ ค๊อง ดี๊ โพล้ง ท เด้บ้ะ อ แฌ้แพ'.
42007035	แบ เด้าะ โพล้ง กุ้ อ แฌ้ พี่ อ นย่อง ฮะ นี่ กแช่ แยว้ อ ท โกง ท มอง นอ เนโพล ทาง เว๊ เก ท อ ที๊ง อ โต้ ล้อ".
42007036	โพล้ง ฟารีซี ล แฌ้ อางจ้ะ กแช่ เยซู ลี้ อาง มี้ ดี๊-อ้ะ. กแช่ เยซู ลี้ เว๊ ลู่ง อ เด้า      มี๊งน้าง ลู่ง อ ล่าง อาง มี้.
42007037	โพล้ง มืง โอ ล แฌ้ ลู่ง เฌง พ้า นอ เก โพล้ง ท เด้บ้ะ. อ เว๊ แน่ฌ๊า เว๊ กแช่ เยซู ลี้ อาง มี้ ลู่ง โพล้ง ฟารีซี อ เด้า พ้า      ฌ้อง อ เว๊ โชะ นี่ ตซู น๊าม๊า ล ก้อง
42007038	เฌ๊ ชี๊เทิง ลู่ง กแช่ เยซู อ ล่างไค๊      ฌาง อ เมะที๊ง ล้าง แบ กแช่ เยซู อ คาง. ฌ้อง อ เว๊ ไคล้ะ ล้าง อ คาง      เท้า ซู๊ง ไฆวะ เว๊ ดี๊ อ คูซู๊ง      ดี๊ น๊าม๊า เว๊ อ คาง ดี๊ ลู๊ง ล้าง ตซู น๊าม๊า ลู่ง อ คาง ล้อง.
42007039	ท่อง โพล้ง ฟารีซี พี่ อ อางจ้ะ กแช่ เยซู ลี้ อาง มี้ อ เด้า พ้า ล แฌ้ นอ แด เว๊      ช๊องมอง เว๊ ลู่ง อ ซ้ะ พ้า      "โพล้ง ล แฌ้ อี้ง เมะ เก โม ไคล้ คิ้ กแช่ แยว้ เต้~ๆ นอ ม ซีงแฌ๊ เว๊ โพล้ง มืง พี่ พอง อ คาง นอ เก โพล้ง เล้      ม ซีงแฌ๊ เว๊ ล้อ เก โพล้ง ท เด้บ้ะ".
42007040	ท่อง อ ช๊าง นอ กแช่ เยซู ไคล้ ดี๊ โพล้ง ฟารีซี ล แฌ้ นอ ไจ้ะ เว๊      "ซีโมง-เอ้อ จ ม อางโล๊ไท้ ฌ้า เอะ แน้ น เท่อ ล เม้ง". ซีโมง ไคล้ ช๊า เว๊      "ฌี้ เว๊ เซ้อ      คู-เอ้อ อางโล๊ไท้ แด เทา".
42007041	กแช่ เยซู อางโล๊ไท้ ทาง บี่ อี้ง      "โพล้ง แคว๊ คี๊ง แฌ้ โอ แม่ ดี๊ โพล้ง ล แฌ้ พี่ อ เกม๊า โพล้ง อางล่อง อ จี้. ล แฌ้ โอ แม่ ดี๊-อ้ะ ล ไซ      ล แฌ้ เด้าะ โอ แม่ ดี๊-อ้ะ ล ม๊า.
42007042	โพล้ง คี๊ง แฌ้ อี้ง ลุ้ ไท้ อ แม่ ดี๊ ท โอ น่าง เม้ง เอะ. ท บี่ นอ อ เว๊ แคว่ เว๊ อ เท่อ ล โอ แม่ ดี๊-อ้ะ ล้า แบ. โพล้ง คี๊ง แฌ้ อี้ง นอ พี่ ล แฌ้ เล้ ม เอ อ เว๊ ล แฌ้ นอ ดู ทึ".
42007043	ซีโมง ไคล้ ช๊า-อ้ะ ไจ้ะ เว๊      "จ ช๊องมอง พี่ ล แฌ้ แย๊ อ โอ แม่ แอ ล แฌ้ นอ เซ้อ". กแช่ เยซู ไจ้ะ เว๊      "น ไคล้ แบ เย้า"
42007044	ฌ้อง แกย ไท้ อ ซ้ะ แคว่ กมืง ล แฌ้ นอ ดี๊ ไจ้ะ เอะ ซีโมง บี่ อี้ง      "น แด กมืง ล แฌ้ อี้ง ชี่-อ้า. จ เฌ๊ ฆ้าง น เด้า พ้า      น ล เกม๊า แย้ ที๊ง อางซฌ้ะ คาง แบ      แบ เด้าะ กมืง ล แฌ้ อี้ง อางซฌ้ะ จ คาง ดี๊ อ เมะที๊ง      ฌ้อง เท้า ซู๊ง ไฆวะ เว๊ ดี๊ อ คูซู๊ง.
42007045	น ล น๊าม๊า แย้ แบ      แบ เด้าะ กมืง ล แฌ้ อี้ง นอ ท่อง จ เฌ๊ ฆ้าง นอ อ เว๊ น๊าม๊า จ คาง ครึ~ๆ.
42007046	น ล เกม๊า แย้ ตซู เท้า เอะ จ คู แบ. แบ เด้าะ กมืง อี้ง เจ่ ตซู น๊าม๊า เท้า เอะ จ คาง.
42007047	ท บี่ นอ จ โล้ เอะ แน้      พี่ กมืง ล แฌ้ โย้ เนโพล ทาง ท เอ ท กวี้ง แอ บี่ อี้ง นอ เก ท แม้ไน ลู่ง อ ท เด้เทา เด้บ้ะ พี่ อ โอ แอ ฌ้อง นอ แบ ท แม้ ไฆวะ เลา ปะ เย้า. แบ เด้าะ โพล้ง พี่ อ แบ ท แม้ ไฆวะ เอะ อ ท เด้บ้ะ แซย้ นอ อ ท เอ ท กวี้ง แซย้ ล้อ".
42007048	ฌ้อง กแช่ เยซู ไจ้ะ เอะ โพล้ง มืง ล แฌ้ นอ บี่ อี้ง      "น ท เด้บ้ะ แบ ท แม้ ไฆวะ-อ้ะ เย้า".
42007049	โพล้ง อ แฌ้แพ พี่ อาง ซยอง เท่อ นอ ช๊องมอง เท่อ ลู่ง อ ซ้ะ พ้า      "โพล้ง แคว๊ ล แฌ้ อี้ง เมะ เก โพล้ง เล้. ทึ เมะ โพล้ง อ ท เด้บ้ะ ซีง ม แม้ ไฆวะ เว๊ ซี".
42007050	แบ เด้าะ กแช่ เยซู โล้ เอะ โพล้ง มืง ล แฌ้ นอ ไจ้ะ เว๊      "น ท ชู่ง ท นะ แม้ พ้อง พลิ้ แน้ เย้า. ไท้ ดี๊ ท มึ ท พ้า แด เทา".
42008001	ลู่ง ไค๊ นอ กแช่ เยซู ลี้ ล เฌง แบ ล เฌง ล มื่ง แบ ล มื่ง      โล้ ล้าง ท ฌี้ อ ไฌ่ แบฆ้ะ ดี๊ กแช่ แยว้ อ มื่ง อ บ้าง. อ พู อ ลี้ง ล ชี๊ง คี๊ง แฌ้ นอ ลี้ โพะ อ ไค๊ ปะ.
42008002	โพล้ง มืง แบ แฌ้~ๆ พี่ กแช่ เยซู โฌ๊ ไจ ไฆวะ เอะ เว๊ อ ท มื้งแฆ่ ดี๊ แม้ แบล เว๊ อ ท เจ้า ท แช๊      ลี้ โพะ เว๊ อ ไค๊ ปะ      เมะ เว๊ น่าง มารียา พี่ โพล้ง กุ้-อ้ะ ม้ะดาลา พู พี่ กแช่ เยซู โฌ๊ ไจ ทาง ไฆวะ ท มื้งแฆ่ เนว๊ ดื้ง ลู่ง อ ล้อง เย้า
42008003	ดี๊ น่าง โยฮานา คูซา อ แม๊. คูซา ล แฌ้ อี้ง นอ เก ท อ ดู แคว่ จ๊าวแพเดง เฮรุ้ อ เท่อ      ดี๊ ซูซานา ดี๊ กมืง อ แฌ้แพ แอ แฌ้. กมืง ล แพ อี้ง เจ่ อ กแช่ อ จี้ ดี๊ อ ฆ้า อ โฆ่ แด เว๊ แม้ช้า กแช่ เยซู ดี๊ อ พู อ ลี้ง.
42008004	โพล้ง เฌง พู ฆ๊าง พู ล จอง แบ ล จอง เฌ๊ โอ กแช่ เยซู อึ~ๆ. พี่ อ เฌ๊ โอ ซยอง โละ ซ้ะ แอ ฌ้อง ล มู๊ง นอ กแช่ เยซู อางด้อง ล้าง เท่อ ดี๊ อ ซื๊ง เว๊ บี่ อี้ง
42008005	"โพล้ง แคว๊ โอ ล แฌ้ ลี้ ฆวีง ท คลี๊ง. พี่ อ ฆวีง ล้าง ท คลี๊ง นอ      แบ ล น้าง~ๆ ล้าง แบ ลู่ง เกล้ ลู่ง พ้า      แบ ท ไย่เละ ค๊างพะ-อ้ะ      ดี๊ ทู ซีง ลีง ซีง จุ้ อาง ไฆวะ เว๊.
42008006	แบ ล น้าง~ๆ ล้าง แบ ลู่ง โล่ง คู ไล๊ คู. พี่ อ ดู ทาง นอ ล้างไย้ะ ล้างไฆ๊ เป๊งนี่ ฌางคู ล โจ แบ.
42008007	แบ ล น้าง~ๆ ล้าง แบ ลู่ง ท ชูง ท เม อ แกล้. ท ชูง ดู ทาง ฆึ ดี๊-อ้ะ เค ไบ้ะ-อ้ะ เลา ปะ.
42008008	แบ ล น้าง~ๆ ล้าง แบ ลู่ง ฌางคู ฌี้      ดู ทาง โท๊ ทาง อ ซูง อ แซ โอ      นี่ เว๊ แอ นี่ อ ล่าง ล แย้". ท่อง กแช่ เยซู โล้ เท่อ บี่ นอ ฌ้อง กุ้ ทาง เท่อ บี่ อี้ง      "โพล้ง พี่ อ แน่ โอ นอ คุ้ช๊องแน แด เทา".
42008009	อ~พู อ ลี้ง ล มู๊ง นอ อางจ้ะ กแช่ เยซู      "ท อางด้อง ล้าง อี้ง อุ้ เว๊ อ โค๊ บี่ จะ เล้".
42008010	กแช่ เยซู ไคล้ ช๊า เว๊      "ท ไฌ่ คิ้ซูง คิ้บีง แบฆ้ะ ดี๊ กแช่ แยว้ อ มื่ง อ บ้าง นอ กแช่ แยว้ เกม๊า น ซื๊ง ซีงแฌ๊ เว๊ ซี. แบ เด้าะ เมะ โพล้ง อ แฌ้แพ นอ จ อางด้อง ล้าง เท่อ ดี๊-อ้ะ      บี่ ซุ้ อ ซื๊ง เว๊ ม แคว่ เท่อ ล แด เท่อ แบ      ดี๊ คุ้ช๊องแน เท่อ ล ซีงแฌ๊ แน่ฌ๊า เท่อ แบ.
42008011	"ท อางด้อง ล้าง นอ อุ้ เว๊ อ โค๊ บี่ อี้ง. ท คลี๊ง นอ เมะ เว๊ กแช่ แยว้ อ ลู่ง อ แท๊.
42008012	ท คลี๊ง พี่ อ ล้าง แบ เกล้ นอ เมะ เว๊ โพล้ง พี่ อ แน่ฌ๊า แบ กแช่ แยว้ อ ลู่ง อ แท๊      ฌ้อง ม้างโค้ไล่ เฌ๊ แม้ ไฆวะ-อ้ะ ลู่ง อ ซ้ะ พ้า ไวะ      บี่ ซุ้ อ ซื๊ง เว๊ ล นะ เว๊ แบ ดี๊ ล พ้อง พลิ้ แบ.
42008013	ท คลี๊ง พี่ อ ล้าง แบ ลู่ง โล่ง คู ไล๊ คู นอ เมะ เว๊ โพล้ง พี่ อ แน่ฌ๊า แบ ท อ ลู่ง อ แท๊ ฌ้อง ฮะ นี่ เว๊ ดี๊ ท เซิง มึ ซ้ะ มึ      แบ เด้าะ บี่ ซุ้ ล โอ ดี๊ อ ฌี่ง แบ      นะ เว๊ ล ชู่ ล ล่าง ล้อ. ท่อง แบ ท ลองดุ้-อ้ะ นอ ล ชู่ง เท่อ นะ เท่อ ล้า แบ.
42008014	ท คลี๊ง พี่ อ ล้าง แบ ลู่ง ท ชูง ท เม อ แกล้ นอ เมะ เว๊ โพล้ง พี่ อ แน่ฌ๊า แบ กแช่ แยว้ อ ลู่ง อ แท๊      แบ เด้าะ ไยะ ทาง ไยะ ทาง อ ท แบคู่ ซ้ะอึ้      อ ท ฆ้า ท โฆ่ ดี๊ ท มึ ท พ้า ล ชู้ แย๊ อี้ง แม้ ไบ้ะ-อ้ะ. อ ซูง อ แซ ล ดู ทาง โท๊ ทาง แบ.
42008015	ท คลี๊ง พี่ อ ล้าง แบ ลู่ง ฌางคู ฌี้ นอ เมะ เว๊ โพล้ง พี่ อ แน่ฌ๊า แบ กแช่ แยว้ อ ลู่ง อ แท๊      ฌ้อง อางกี เว๊ อ ซ้ะ พ้า ลู่ง อ ฌี้ อ แอว้ อ ที๊ง อ โต้      ดี๊ โอ โก้ง เท่อ ท้อง ลู่ง อ ซูง ทาง แซ ทาง.
42008016	โพล้ง ล โอ น่าง แฌ้ แบ เช้า ทาง มีโด้ง ฌ้อง คลึไบ้ะ ทะ เว๊ ดี๊ ไปะ      เมะ ล เมะ แบ โค๊ อางกี เว๊ คะ พ๊างละ. แบ เด้าะ โพล้ง อางกี เว๊ ลู่ง มีโด้ง อ ล่าง คู      บี่ ซุ้ โพล้ง ลู่ง อ เฌ๊ ฆ้าง นอ ม แด ท พ้าง.
42008017	พี่ ท โอ คิ้ซูง ล เม้ง~ๆ นอ ม แบ ท แม้ โพล ทาง-อ้ะ กุ้ อ เม้ง ล้อ      ดี๊ เท่อ พี่ อ แบ ท แม้ ไบ้ะ-อ้ะ ล เม้ง~ๆ นอ ม แบ ท อุ้พ้ะ ทาง-อ้ะ ลู่ง ท พ้าง พ้า กุ้ อ เม้ง ล้อ.
42008018	ท บี่ นอ ปโล่ ล้าง น ซ้ะ น คุ้ช๊องแน บี่ จะ เล้. อ ไฌ่ บี่ อี้ง โพล้ง พี่ อ เท่อ โอ เย้า นอ ม นี่ แอ ทาง      แบ เด้าะ โพล้ง พี่ อ เท่อ ล โอ แบ นอ      ทึ เมะ ล ปี๊ ล คี่ พี่ อ กแช่ ช๊องมอง เว๊ โอ เย้า นอ ม แบ ท แม้ ไฆวะ-อ้ะ เลา ปะ ล้อ".
42008019	กแช่ เยซู อ มู่ ดี๊ อ พื่ง แคว๊ เฌ๊ ฌู-อ้ะ      แบ เด้าะ ลี้ โอ เว๊ ล ซี แบ เป๊งนี่ โพล้ง แอ น้ะ.
42008020	โพล้ง โล้ แบ กแช่ เยซู      "น มู่ ดี๊ น พื่ง ชี๊เทิง ลู่ง ค๊อง โค๊      แบ ซ้ะ เฌ๊ โอ แน้".
42008021	แบ เด้าะ กแช่ เยซู ไคล้ ช๊า เว๊      "จ มู่ ดี๊ จ พื่ง จ วี่ เมะ เว๊ โพล้ง พี่ อ ช๊องแน กแช่ แยว้ อ ลู่ง อ แท๊ ดี๊ แม้ โพะ เว๊ อ ไค๊ ล แพ นอ".
42008022	โอ ล นี้ง กแช่ เยซู ทาง คลี๊ง คู ดี๊ อ พู อ ลี้ง      โล้ เอะ อ ซื๊ง เว๊ บี่ อี้ง      "เกม๊า ก ค๊างฌะ ปางเล ลี้ ลู่ง แว่ โค๊ แพ้". ฌ้อง ลี้ เว๊ ไวะ.
42008023	พี่ ลี้ เว๊ อ แค๊ นอ กแช่ เยซู มี๊ง. ลี้~ๆ เว๊. ท่อง อ ช๊าง นอ ท แม้ อ้า พ้ะดู อ ซ้ะ. ที๊ง ทาง คลี๊ง พ้า      ล้างซ้ะเม เต้~ๆ.
42008024	กแช่ เยซู อ พู อ ลี้ง ลี้ บุ้ เฌ้เทิง-อ้ะ ไจ้ะ เว๊      "กแช่-เอ้อ กแช่-เอ้อ      ก เบ้า ม ล้าง จูง ซี๊ง เย้า". อ เว๊ เฌ้เทิง ทาง อางแม้เลา ลี้ง ดี๊ ที๊ง บู้ง      ฌ้อง อ เท่อ ล้างแม่ ล ทีง ฆ่าง      โอ ก้ะ เฌิ่งเพิ่ง ล้อ.
42008025	กแช่ เยซู ไจ้ะ เอะ อ พู อ ลี้ง      "น ซื๊ง ท ชู่ง ท นะ โอ พี่ เล้". อ ซื๊ง เว๊ ซ้ะเม เท่อ ดี๊ ล้ะ เซิง ล้ะ ซ้ะ ไจ้ะ โละ อ ซ้ะ      "เอ๊ ก ล แฌ้ อี้ง เมะ อ เก โพล้ง เล้      อางแม้เลา ลี้ง ดี๊ ที๊ง บู้ง ซีง      อ เท่อ ชู่ง เว๊ อ ลู่ง ประ".
42008026	กแช่ เยซู ดี๊ อ พู อ ลี้ง ทาง คลี๊ง คู ลี้ ท้อง เฌง เกราซา อ ก ว้าง พ้า พี่ อ โอ ฆ้าง โละ ซ้ะ ดี๊ กาเลลี้ อ ค่าง.
42008027	ท่อง กแช่ เยซู ไจ ทาง ไฆวะ ลู่ง ท คื่อ คู      โพล้ง แคว๊ ลู่ง เฌง พ้า ล แฌ้ เฌ๊ ต้องนอง โละ ซ้ะ ดี๊ กแช่ เยซู. ท มื้งแฆ่ ทาง อ ล้อง      ล ซุ้ ไช๊ ก้อง ช้าง แบ ไยะ เย้า      ล โอ เด้า โอ ล่าง แบ      แบ เด้าะ โอ ลู่ง ท แซวคู พ้า อ ล่าง.
42008028	ท่อง อ แด กแช่ เยซู นอ กุ้ ซย้ะ ทาง เท่อ      ดี๊ ไคล้ะ ล้าง อ คาง ลู่ง อ เมะแซ พ้า      ไคล้ ดี๊ อ ลู่ง พ้ะดู ไจ้ะ เว๊      "เยซู      กแช่ แยว้ ดู ทึ อ พูแคว๊-เอ้อ      น เฌ๊ อางฆื๊ง นี่ เท่อ ดี๊ แย้ แม้ ท ล้อ. อวีงซ้ะชู้ แน้ แม้ ปได้ แย้ ล ฌี้".
42008029	อ เว๊ ไคล้ บี่ อี้ง เมะ เว๊ กแช่ เยซู อางแม้เลา ท มื้งแฆ่ เกม๊า อ ไจ ทาง ไฆวะ โพล้ง ล แฌ้ นอ อ ล้อง เย้า. ท มื้งแฆ่ ทาง โพล้ง แคว๊ ล แฌ้ โย้ อ ล้อง น้ะ ตคลึ เฆาะ ตบลึ้ พ๊า เย้า. ทึ เมะ โพล้ง เด้าทะ-อ้ะ จ้าทะ-อ้ะ ดี๊ พลี้งท้ะ ฌี้~ๆ      อ เว๊ ทึ้เทะ พลี้งท้ะ      ฌ้อง ท มื้งแฆ่ แคแน-อ้ะ ลี้ ลู่ง ตเค แกล้.
42008030	กแช่ เยซู อางจ้ะ-อ้ะ      "น เม้ง บี่ เล้". อ เว๊ ไคล้ ช๊า เว๊      "จ เม้ง ท โอ ซยอง แอ ฌ้อง"      เมะ เว๊ ท มื้งแฆ่ แอ ดื้ง ทาง โอ อ ล้อง.
42008031	ท มื้งแฆ่ ล มู๊ง นอ อวีงซ้ะชู้ กแช่ เยซู ไจ้ะ เว๊      "โซ๊ง ล้าง เฆ้อ ลู่ง มแนโฮะ พ้า ล ฌี้".
42008032	ทุ้ โอ เบ้า พี่ นอ ล มู๊ง แอ เต้~ๆ      อางฆื๊ง อาง เท่อ ลู่ง ท แพ้ ล้อง. ท มื้งแฆ่ ล มู๊ง นอ อวีงซ้ะชู้ กแช่ เยซู ไจ้ะ เว๊      "เกม๊า ก ทาง โอ ก้ะ ลู่ง ทุ้ ล แพ นอ อ ล้อง". อ เว๊ เกม๊า เว๊ อ ทาง ล้อ.
42008033	ฌ้อง ท มื้งแฆ่ ล แพ นอ ไจ ทาง ไฆวะ ลู่ง โพล้ง แคว๊ ล แฌ้ นอ อ ล้อง ไวะ      ทาง ก้ะ ลู่ง ทุ้ อ ล้อง. ทุ้ ล มู๊ง นอ ซยู๊ พื๊ง ล้าง ลู่ง ท แพ้ ล้อง      ล้างเทะ ซี๊ง ลู่ง ปางเล พ้า เลา ปะ ล้อ.
42008034	ท่อง โพล้ง ลื่ง ทุ้ ล แพ นอ แด แบ ท แม้ อ ซ้ะ บี่ นอ ไท้ ซยู๊ เลา ปะ      ไท้ อางโล๊ไท้ เอะ โพล้ง อ เฌง คู ฆ๊าง พ้า ดี๊ เฌง ล ไฆ่ ล ว้าง แย๊ นอ.
42008035	โพล้ง ลี้ แคว่ ดุ้ เว๊. ท่อง อ เฌ๊ ท้อง กแช่ เยซู อ โอ นอ แด แบ โพล้ง แคว๊ พี่ ท มื้งแฆ่ ไจ ทาง ไฆวะ อ ล้อง ล แฌ้ นอ ซุ้ ไช๊ ก้อง ช้าง      อ เซิง อ ซ้ะ ฌี้ บี่ อ ล่าง~ๆ เย้า      ชี๊น้าง ลู่ง กแช่ เยซู อ คางไท้ะ. โพล้ง ล แพ นอ ซ้ะเม ซ้ะไพล้ เท่อ.
42008036	โพล้ง ลู่ง อ แด แบ เท่อ ล แพ นอ อางโล๊ไท้ เอะ โพล้ง อ แฌ้แพ แบฆ้ะ ดี๊ โพล้ง แคว๊ พี่ ท มื้งแฆ่ ทาง อ ล้อง ล แฌ้ นอ แบล บี่ จะ เล้.
42008037	ท่อง อ ช๊าง นอ โพล้ง เฌง เกราซา ดี๊ โพล้ง ล ไฆ่ ล ว้าง แย๊ นอ กุ้ อ แฌ้ เกม๊า กแช่ เยซู ไจ แด ไฆวะ อ ซื๊ง เว๊      อ ไฌ่ บี่ อี้ง อ ซื๊ง เว๊ ซ้ะเม เท่อ เต้~ๆ. ท บี่ นอ กแช่ เยซู ทาง คลี๊ง คู ไท้ ไวะ.
42008038	โพล้ง แคว๊ พี่ ท มื้งแฆ่ ไจ ทาง แด ไฆวะ-อ้ะ ล แฌ้ นอ อวีงซ้ะชู้ กแช่ เยซู ไจ้ะ เว๊      "เกม๊า จ ลี้ โพะ น ไค๊ เซ้อ". แบ เด้าะ กแช่ เยซู เกม๊า อ ไท้
42008039	ไจ้ะ เว๊      "ไท้ ลู่ง น เด้า น ล่าง อู้      โล้ เอะ โพล้ง แบฆ้ะ ดี๊ เท่อ พี่ กแช่ แยว้ แม้ เอะ แน้". ฌ้อง อ เว๊ ไท้ ไวะ      อางโล๊ไท้ เอะ โพล้ง ด๊าง เฌง พี่ แบฆ้ะ ดี๊ กแช่ เยซู แม้ เอะ-อ้ะ บี่ จะ เล้ นอ.
42008040	พี่ กแช่ เยซู เฌ๊ ไท้ นอ โพล้ง ล มู๊ง ตองช้า ฮะช้า-อ้ะ      อ ไฌ่ บี่ อี้ง อ ซื๊ง เว๊ กุ้ อ แฌ้ คุ้แท๊-อ้ะ.
42008041	ท่อง อ ช๊าง นอ โพล้ง แคว๊ ล แฌ้ อ เม้ง ไยโร เฌ๊      เก โพล้ง ยู่แคว่ ท แพโซง อ ล่าง. อ เว๊ คะด้ะ ล้าง อ ซ้ะ ลู่ง กแช่ เยซู อ เมะแซ พ้า      อวีงซ้ะชู้ เกม๊า เว๊ ลี้ ลู่ง อ เด้า
42008042	อ ไฌ่ บี่ อี้ง อ พูมืง โอ ล แฌ้ ล้อ. อ โนยะ เมาะ เว๊ ล ชี๊ง คี๊ง เนง. อ เท่อ ล เก แบ      เบ้า ม ซี๊ง เย้า. พี่ กแช่ เยซู ลี้ นอ โพล้ง ชวี๊งไพละ อ ซ้ะ ดี๊-อ้ะ.
42008043	ลู่ง โพล้ง อ แกล้ นอ กมืง โอ ล แฌ้ แบ ท แช๊ แด ล้าง ซ้ะ นี่ ล ชี๊ง คี๊ง เนง เย้า. อ เว๊ เจ่ จี้ ลี้ โอ โม๊ ตบลึ้ แฌ้ ท้อง อ จี้ เลา       แบ เด้าะ โพล้ง แม้ แบล-อ้ะ ล ซี น่าง แฌ้ แบ.
42008044	กมืง ล แฌ้ นอ เฌ๊ ชวี๊งไพละ อ ซ้ะ ลู่ง กแช่ เยซู อ ล่างไค๊      ฌ้อง ทุ้ แบ เว๊ อ ไช๊ นวี๊ง. ล ทีง ฆ่าง นอ อ ท แช๊ แบล ซวะ ล้อ.
42008045	กแช่ เยซู อางจ้ะ เท่อ ไจ้ะ เว๊      "โพล้ง เล้ ทุ้ แบ แย้". โพล้ง กุ้ อ แฌ้ ซม๊า เว๊. เปโต ไคล้ ช๊า เว๊      "กแช่-เอ้อ โพล้ง โอ วะ น ฆ้อง      ชวี๊งไพละ อ ซ้ะ ดี๊ แน้ แอ ล้อ".
42008046	แบ เด้าะ กแช่ เยซู ไจ้ะ เว๊      "โพล้ง โอ ล แฌ้ ทุ้ แบ แย้. จ ซีงแฌ๊ จ ซยื๊ง จ ซย้อง ไช่ ทาง แด แย้".
42008047	พี่ โพล้ง มืง ล แฌ้ นอ อางกี ซูง ล้าง อ ซ้ะ ล ซี ล้า แบ อ เว๊ เฌ๊ นึ ฆ้าง ว้ะโทะ ว้ะติ้      คะด้ะ ล้าง อ ซ้ะ ลู่ง กแช่ เยซู อ คางไท้ะ      ฌ้อง โล้ เว๊ ลู่ง โพล้ง กุ้ แฌ้ อ เมะแซ พ้า ทุ้ แบ กแช่ เยซู แบ ท เม้ง เล้      ดี๊ โล้ เว๊ อ ท แช๊ แบล ล ทีง ฆ่าง.
42008048	กแช่ เยซู โล้ เอะ-อ้ะ      "มืง-เอ้อ       ลู่ง น ท ชู่ง ท นะ อ กย้อง นอ น แบล เย้า. ไท้ ดี๊ ท มึ ท พ้า แด เทา".
42008049	พี่ กแช่ เยซู ไคล้ เท่อ ล คลึ้ ทึ ได้ะ แบ นอ โพล้ง โอ ล แฌ้ โอ ลู่ง ไยโร อ เด้า เฌ๊ โล้ แบ เว๊      "น พูมืง ซี๊ง เย้า. เกม๊า คู ลี้ โพะ น ไค๊ ล้า ล ฌี้".
42008050	กแช่ เยซู แน่ฌ๊า เว๊ ฌ้อง โล้ เอะ ไยโร      "ซ้ะเม เท่อ ล ฌี้      นะ เท่อ แด เทา. น พู ม แบล ล้อ".
42008051	พี่ กแช่ เยซู เฌ๊ ท้อง ลู่ง อ เด้า นอ อ เว๊ ล เกม๊า โพล้ง ลี้ นึ ฆ้าง น่าง แฌ้ แบ      เกม๊า ที่ เปโต      โยฮาง      ยาเก้า ดี๊ พืงแซ อ มู่ อ แพ่ นึ ฆ้าง ดี๊-อ้ะ.
42008052	โพล้ง กุ้ อ แฌ้ ฌาง แบ ย้า แบ พืงแซ ล แฌ้ นอ      แบ เด้าะ กแช่ เยซู โล้ แบ-อ้ะ      "ฌาง ล ฌี้. อ เว๊ ล ซี๊ง แบ      มี๊ง ล้อ".
42008053	โพล้ง ล มู๊ง นอ นี่ง แบ พะแล้ กแช่ เยซู. อ ซื๊ง เว๊ ซีงแฌ๊ เว๊ พืงแซ นอ ซี๊ง เย้า.
42008054	แบ เด้าะ กแช่ เยซู พอง เว๊ อ จูง ไจ้ะ เว๊      "พู-เอ้อ เฌ้เทิง ทาง แด เทา".
42008055	ฌ้อง พืงแซ ล แฌ้ นอ ม๊า ทาง ไท้ เฌ้เทิง ทาง ล ทีง ฆ่าง. กแช่ เยซู อางแม้เลา โพล้ง เฌ๊ โชะ เอะ เว๊ อ มี้.
42008056	อ มู่ อ แพ่ นอ ล้ะ เซิง ล้ะ ซ้ะ ดู มะ      แบ เด้าะ กแช่ เยซู อางแม้เลา-อ้ะ      "โล้ แบ โพล้ง น่าง แฌ้ ล ฌี้ พี่ ท ล แพ อี้ง กึ ทาง".
42009001	กแช่ เยซู กุ้ นี่ อ พู อ ลี้ง ล ชี๊ง คี๊ง แฌ้ เฌ๊ โอ ซยอง ล พ๊า ฆ่าง. เกม๊า เว๊ โอ ดี๊ อ ดู้ง อ ยาง อ ซยื๊ง อ ซย้อง พี่ ม โฌ๊ ไจ ทาง ไฆวะ ท มื้งแฆ่ กุ้ อ ดื้ง ซี      ดี๊ แม้ แบล เอะ โพล้ง อ ท เจ้า ท แช๊ ล เม้ง แบ ล เม้ง
42009002	ฌ้อง เกม๊า เว๊ อ ลี้ โล้ ล้าง เท่อ แบฆ้ะ ดี๊ กแช่ แยว้ อ มื่ง อ บ้าง      ดี๊ เกม๊า เว๊ อ แม้ แบล โพล้ง แบ เจ้า แบ แช๊.
42009003	กแช่ เยซู อางแม้เลา อ ซื๊ง เว๊      "พี่ น ซื๊ง ลี้ เกล้ นอ โชะ ดี๊ ท น่าง เม้ง ล ฌี้. นางเพ๊บ้อง ฌี้      โทง ฌี้      ท อาง ฌี้      จี้ ฌี้      ไช๊ช้าง ฌี้      โชะ น่าง เม้ง ล ฌี้.
42009004	น ซื๊ง เมะ ทาง เด้า พี่ ล โพลง เล้ นอ โอ-อ้ะ เด้า ล โพลง นอ ท้อง ลู่ง น ม ลี้.
42009005	พี่ จอง เล้ โพล้ง เมะ ล ตองช้า ฮะช้า น ซื๊ง แบ      ไจ แด ไฆวะ เฌง ล จอง นอ ไวะ      ดี๊ ตเทะ ไฆวะ ฌางคู มูง พี่ อ บึ้ น ซื๊ง คาง นอ บี่ ซุ้ โพล้ง เฌง พ้า นอ ม ซีงแฌ๊ ล้าง อ ซ้ะ แม้ เท่อ ล แบ แบ".
42009006	กแช่ เยซู อ พู อ ลี้ง ลี้ ไวะ      ลี้ ลู่ง เฌง กุ้ จอง โล้ ล้าง ท ฌี้ อ ไฌ่      ดี๊ แม้ แบล โพล้ง เจ้า โพล้ง แช๊ กุ้ อ จอง นอ ล้อ.
42009007	พี่ ท อ ดู เฮรุ้ แน่ฌ๊า แบ ท กุ้ อ เม้ง ลู่ง อ กึ ทาง นอ ท คู~ๆ ไค๊~ๆ แบ อ ซ้ะ      อ ไฌ่ บี่ อี้ง โพล้ง แบ แฌ้~ๆ ไจ้ะ เว๊      "โยฮาง แม้ ท ไฌ่ จูง ที๊ง ล แฌ้ นอ เฌ้เทิง ม๊า ทาง ไท้ ล้อ".
42009008	แบ แฌ้~ๆ ไจ้ะ เว๊      "โม เอลียา เฌ๊ เนโพล ทาง อ ซ้ะ". โพล้ง อ แฌ้แพ ไจ้ะ เว๊      "โม ไคล้ คิ้ กแช่ แยว้ อ ไยะ อ เช้ ล แฌ้ ม๊า ทาง ไท้".
42009009	เฮรุ้ ไจ้ะ เว๊      "โยฮาง นอ จ เกม๊า โพล้ง กล้างเทะ อ โคะ เย้า      แบ เด้าะ โพล้ง ล แฌ้ โย้ พี่ จ แน่ฌ๊า อ แม้ เท่อ บี่ อี้ง เมะ อ เก โพล้ง เล้". อ เว๊ อางฆื๊ง อ ช๊า อ โท่ พี่ ม แด กแช่ เยซู ล้อ.
42009010	กแช่ เยซู อ เพล่ ดู เฌ๊ ไท้ ดี๊ โล้ เอะ เว๊ ท กุ้ อ เม้ง พี่ อ ซื๊ง แม้ เว๊ นอ. ฌ้อง กแช่ เยซู ลี้ ฌ้า-อ้ะ      ลี้ ฆวี๊ อ ซื๊ง เว๊ ล้อ ลู่ง เฌง เบไซดา.
42009011	แบ เด้าะ ท่อง โพล้ง อ แฌ้แพ ซีงแฌ๊ เว๊ นอ ลี้ ช่อง-อ้ะ. กแช่ เยซู ตองช้า ฮะช้า โพล้ง ล แพ นอ ฌ้อง ซอง เว๊ แบฆ้ะ ดี๊ กแช่ แยว้ อ มื่ง อ บ้าง. โพล้ง กุ้ อ แฌ้ พี่ แบ ซ้ะ เกม๊า กแช่ เยซู แม้ แบล-อ้ะ นอ อ เท่อ แม้ แบล เอะ-อ้ะ ล้อ.
42009012	พี่ มื่งแฌ ล้าง ทาง เย้า อ พู อ ลี้ง ล ชี๊ง คี๊ง แฌ้ เฌ๊ โล้ แบ-อ้ะ ไจ้ะ เว๊      "เกม๊า โพล้ง ล มู๊ง นอ ลี้ ลู่ง เฌง ลู่ง ฆ๊าง อ เบ้า~ๆ นอ      อางฆื๊ง ล่าง มี๊ง ล่าง ช๊อง ดี๊ ท อาง ท โอ้. ก โอ พี่ อี้ง นอ ไย้ ดี๊ โพล้ง อ เฌง อ ฆ๊าง".
42009013	แบ เด้าะ กแช่ เยซู ไจ้ะ เอะ-อ้ะ      "น ซื๊ง นอ ล้อ ลื่ง อาง-อ้ะ". อ ซื๊ง เว๊ ไคล้ ช๊า เว๊      "โอ ที่ ก กู เย่ ลอง ดี๊ แยพู คี๊ง เบง ล้อ. น ม เกม๊า ก ลี้ ฆวี้ ท อาง ท โอ้ เอะ โพล้ง ล มู๊ง อี้ง โบ่".
42009014	โพล้ง ล แพ นอ อ แคว๊ โอ เมาะ อ แฌ้ เย่ ม๊า. กแช่ เยซู อางแม้เลา อ พู อ ลี้ง ไจ้ะ เว๊      "เกม๊า โพล้ง ชี๊น้าง ล มู๊ง ล มู๊ง      ล มู๊ง~ๆ นอ เมาะ อ แฌ้ เย่ ชี๊ง".
42009015	อ ซื๊ง เว๊ แม้ บี่ นอ เกม๊า โพล้ง ชี๊น้าง กุ้ อ แฌ้.
42009016	ท่อง อ ช๊าง กแช่ เยซู พอง นี่ กู เย่ ลอง ดี๊ แยพู คี๊ง เบง นอ ฌ้อง แคว่ ทาง เท่อ ลู่ง ท มุ้คู      ไจ้ะ บลึ้ กแช่ แยว้      ฌ้อง บุ้แค่ เว๊ ดี๊ เน ฆ้าง เอะ อ พู อ ลี้ง ซีง เกม๊า อ เจ่ ก้ะ เอะ โพล้ง.
42009017	โพล้ง อาง เว๊ กึ้ กุ้ อ แฌ้ ล้อ. ฌ้อง อ พู อ ลี้ง อางเทิ๊ง นี่ ไท้ ท อาง พี่ อ ล้างลื๊อ นอ ฆวี้ ตโฆะ ล ชี๊ง คี๊ง ดื้ง ได้ะ.
42009018	โอ ล พ๊า พี่ กแช่ เยซู ชูแพ เท่อ ล แฌ้ นอ อ พู อ ลี้ง เฌ๊ โอ-อ้ะ. อ เว๊ อางจ้ะ อ ซื๊ง เว๊      "โพล้ง ก้างแก้ โละ อ ซ้ะ ไจ้ะ เว๊ แย้ โย้ จ เก โพล้ง เล้".
42009019	อ ซื๊ง เว๊ ไคล้ ช๊า เว๊      "แบ ล แฌ้~ๆ ไจ้ะ เว๊ น เก โยฮาง พี่ อ แม้ ท ไฌ่ จูง ที๊ง ล แฌ้ นอ. แบ ล แฌ้~ๆ ไจ้ะ เว๊ น เก โม เอลียา      ดี๊ โพล้ง อ แฌ้แพ ไจ้ะ เว๊ โม ไคล้ คิ้ กแช่ แยว้ ลู่ง เอะ อู้ ล แฌ้ ม๊า ทาง ไท้".
42009020	กแช่ เยซู อางจ้ะ อ ซื๊ง เว๊      "น ซื๊ง บ่อ      น ไจ้ะ จ เก โพล้ง ล้อ". เปโต ไคล้ ช๊า เว๊      "แน้ นอ น เก คริ้ พี่ กแช่ แยว้ โซ๊ง ล้าง เว๊ ล้อ".
42009021	ท่อง อ ช๊าง นอ กแช่ เยซู อางแม้เลา อ พู อ ลี้ง เมาน่าง ล เกม๊า เว๊ อ โล้ แบ โพล้ง น่าง แฌ้ แบ พี่ อ เว๊ เก คริ้ นอ
42009022	ดี๊ ไจ้ะ เว๊      "โพล้ง ฌางคู พู ม แบ โท่ง ท น้ะ ท โน๊ง แอ เม้ง. โพล้ง เม้ง โพล้ง แซย่ ดี๊ แยว้ อ คู ดู ซีง ดี๊ คู ซีง ซอง เท่อ เซ๊งพ้า ท้างพ้า ล แพ นอ ล เอ ล ฮะ เว๊ น่าง แฌ้ แบ. อ ซื๊ง เว๊ ซีง ม เกม๊า โพล้ง แม้ ซี๊ง เว๊      แบ เด้าะ ซ๊า นี้ง ล นี้ง นอ กแช่ แยว้ ม แม้ ม๊า ทาง ไท้ เว๊ ล้อ".
42009023	กแช่ เยซู ไจ้ะ เอะ โพล้ง กุ้ อ แฌ้ บี่ อี้ง      "โพล้ง พี่ ล แฌ้ เล้ เมะ แบ ซ้ะ โพะ จ ไค๊ นอ อ เว๊ แบ แม้ น้า ล้าง อ ซ้ะ      ฌ้อง ยุ้ ทาง นี่ อ เซง ป้างกิ้ กุ้ อ นี้ง โพะ จ ไค๊.
42009024	อ ไฌ่ บี่ อี้ง โพล้ง พี่ อ แบ ซ้ะ แม้ พ้อง พลิ้ ล้าง อ ซ้ะ แด เว๊ นอ อ เว๊ ม ซี๊ง ล โค๊ ล้อ. แบ เด้าะ โพล้ง พี่ อ นย่อง ซี๊ง ลู่ง จ ฌ่าง นอ อ เว๊ ม แม้ พ้อง พลิ้ ล้าง อ กแช่ อ ซ้ะ นอ ล้อ.
42009025	โพล้ง ล แฌ้~ๆ เมะ นี่ แบ ท กุ้ อ เม้ง ลู่ง ฌางคู โคล๊ง คู อี้ง      แบ เด้าะ อ กแช่ แบ ซี๊ง นอ      อ นอ ม ล้างเปิ่ง ลู่ง อ ฌ่าง บี่ จะ เล้.
42009026	โพล้ง เล้ เมะ ฌางแช้ ลู่ง จ ท ซอง ท ซ๊าง ดี๊ จ ฌ่าง จ กย้อง นอ โพล้ง ฌางคู พู เมะ เฌ๊ ไท้ ดี๊ อ ฆี๊ง อ แล้ อ โฌ่ง อ พ้าง ดี๊ อ แพ่ อ ฆี๊ง อ แล้ ดี๊ ท มุ้คู พู อ ฆี๊ง อ แล้ โคะ นอ อ เว๊ ม ฌางแช้ ลู่ง โพล้ง ล แฌ้ นอ อ กย้อง บี่ นอ ปะ ล้อ.
42009027	จ โล้ เอะ น ซื๊ง โต้~ๆ ล้อ      โพล้ง โอ พี่ อี้ง ล น้าง ล คลึ้ ซี๊ง ได้ะ แบ ท้อง ม แด แบ กแช่ แยว้ อ มื่ง อ บ้าง นอ ล้อ".
42009028	พี่ กแช่ เยซู ไคล้ ท ล แพ อี้ง ฌ้อง โอ เมาะ ล เนว๊      อ เว๊ กุ้ นี่ เปโต ดี๊ โยฮาง ดี๊ ยาเก้า ลี้ ทาง ฌ้า เว๊ ลู่ง ท ลู่ง คู ม ชูแพ เท่อ.
42009029	พี่ กแช่ เยซู ชูแพ เท่อ นอ อ เมะ เปลง ไฆวะ อ ซ้ะ      ดี๊ อ ไช๊ อ ช้าง นอ แอว้ โฌ่ง กลี ทาง.
42009030	ล ทีง ฆ่าง นอ โพล้ง แคว๊ คี๊ง แฌ้ ก้างแก้ เท่อ ดี๊-อ้ะ      เมะ เว๊ โมเซ ดี๊ เอลียา.
42009031	คี๊ง แฌ้ อี้ง โอ ดี๊ อ ฆี๊ง อ แล้ บี่ ซุ้ ท มุ้คู พู      ไคล้ แบฆ้ะ ดี๊ เท่อ พี่ กแช่ เยซู ม แม้ ชิ้เทา เว๊ ลู่ง เว่ง เยรูซเลง พ้า      เมะ เว๊ ม แบ ซี๊ง นอ ล้อ.
42009032	เปโต ดี๊ อ ซกุ้ คี๊ง แฌ้ มี๊งเชา มี๊งเค๊ง. แบ เด้าะ ท่อง อ เมะ ไฆว้ ทาง นอ แด แบ กแช่ เยซู อ ฆี๊ง อ แล้ อ โฌ่ง อ พ้าง      ดี๊ แด แบ คี๊ง แฌ้ พี่ อ ชี๊เทิง ดี๊-อ้ะ.
42009033	ท่อง คี๊ง แฌ้ นอ ม ไจ แด ไฆวะ กแช่ เยซู นอ เปโต โล้ เอะ-อ้ะ ไจ้ะ เว๊      "กแช่-เอ้อ ก เฌ๊ โอ พี่ อี้ง แบ อ เมาะ ฌี้ ทึ. ก ม ไต้ ทาง เด้ ซ๊า โพลง      แน้ น ฌ่าง ล โพลง      โมเซ อ ฌ่าง ล โพลง      เอลียา อ ฌ่าง ล โพลง". เปโต ล ซีงแฌ๊ ล้าง อ ซ้ะ แบ เมะ อ ไคล้ ท เม้ง เล้.
42009034	พี่ อ เว๊ ไคล้ ล คลึ้ ทึ ได้ะ แบ นอ ท เอิง เฌ๊ คลึไบ้ะ อ ซื๊ง เว๊. พี่ อ ซื๊ง เว๊ โอ ท เอิง แกล้ นอ ซ้ะเม เท่อ เต้~ๆ.
42009035	ท อ ลู่ง เซ๊ ทาง ลู่ง ท เอิง แกล้ นอ ไจ้ะ เว๊      "ล แฌ้ อี้ง เก จ พูแคว๊ พี่ จ ลึ นี่-อ้ะ. ชู่ง ลู่ง เน้ แท๊ แบ-อ้ะ ไช้ะ".
42009036	ท่อง ท อ ลู่ง ล้างแม่ เย้า กแช่ เยซู โอ ก้ะ ล แฌ้ ล้อ. ล พ๊า แย๊ นอ อ ซื๊ง เว๊ ล โล้ เอะ โพล้ง น่าง แฌ้ ได้ะ แบ พี่ อ แด แบ ท ล แพ นอ.
42009037	ลู่ง ไค๊ ล นี้ง กแช่ เยซู ดี๊ อ พู อ ลี้ง ซ๊า แฌ้ โอ ลู่ง ท ลู่ง คู เฌ๊ ไท้ ล้าง. โพล้ง แอ ฌี่ง แอ ฌ้อง โอ คุ้-อ้ะ.
42009038	โพล้ง แคว๊ ล แฌ้ ลู่ง โพล้ง ด๊าง มู๊ง อ แกล้ นอ กุ้ ซย้ะ ทาง เท่อ ไจ้ะ เว๊      "คู-เอ้อ จ อวีงซ้ะชู้ แน้ เฌ๊ แคว่ จ พูแคว๊ ไช้ะ. จ พู โอ ล แฌ้ ล้อ.
42009039	แบ พ๊า~ๆ ท มื้งแฆ่ ทาง อ ล้อง. อ เว๊ กุ้ ซย้ะ ทาง เท่อ ล ทีง ฆ่าง      ฌ้อง ชุ้ ท้อง อ นุ้ที๊ง ซเบว้ ทาง. ท มื้งแฆ่ แม้ น้ะ แม้ โน๊ง เว๊      ล นย่อง ไจ ทาง ไฆวะ แบ เฆาะ.
42009040	จ อวีงซ้ะชู้ น พู น ลี้ง เกม๊า อ โฌ๊ ไจ ทาง ไฆวะ-อ้ะ      แบ เด้าะ อ ซื๊ง เว๊ แม้ เว๊ ล ซี แบ".
42009041	กแช่ เยซู ไจ้ะ เว๊      "โพล้ง ล ชู้ แย๊ อี้ง ล กลุ้ แบ ย๊าง บี่ เล้      ล ชู่ง ล นะ เท่อ แบ. จ แบ โอ ดี๊ น ซื๊ง ดี๊ แบ เอ้า ซ้ะ ดี๊ น ซื๊ง ชี่ ไยะ เล้. เฌ๊ ฌ้า น พูแคว๊ นอ ลู่ง อี้ง เซ้อ".
42009042	พี่ พืงแซ ล แฌ้ เฌ๊ ฆ้าง นอ ท มื้งแฆ่ แม้ ล้างเทะเค้า-อ้ะ ฌ้อง พืงแซ นอ ชุ้. แบ เด้าะ กแช่ เยซู โละซ้ะ ท มื้งแฆ่      ดี๊ แม้ แบล พืงแซ แคว๊ ล แฌ้ นอ ฌ้อง อางกี ล้าง ไท้ เว๊ ดี๊ อ แพ่.
42009043	โพล้ง กุ้ อ แฌ้ ล้ะ เซิง ล้ะ ซ้ะ ดี๊ กแช่ แยว้ อ ซยื๊ง อ ซย้อง อ ดู้ง อ ยาง น้ะ มะ. พี่ โพล้ง กุ้ อ แฌ้ ล้ะ เซิง ล้ะ ซ้ะ ดี๊ กแช่ เยซู อ ท ไพ้ะ ท แม้ กุ้ อ เม้ง ได้ะ นอ อ เว๊ โล้ เอะ อ พู อ ลี้ง บี่ อี้ง
42009044	"พี่ จ ม โล้ เท่อ อี้ง เกม๊า นึ น ซื๊ง แน่ ไช้ะ      เมะ เว๊ โม่โคะ เด้าะ โพล้ง ม พอง นี่ โพล้ง ฌางคู พู      ฌ้อง ม อ้ะล้าง เอะ โพล้ง พี่ อ โอ ดี๊ อ ดู้ง อ ยาง".
42009045	แบ เด้าะ ท ไคล้ ล แพ นอ อ พู อ ลี้ง แน เว๊ ล ซี แบ. กแช่ แยว้ แม้ ไบ้ะ เว๊ อ เซิง อ ซ้ะ      ล เกม๊า เว๊ อ ซีงแฌ๊ อ ซูง อ แซ แบ      ดี๊ อ ซื๊ง เว๊ อางจ้ะ กแช่ เยซู ล เบิง น่าง แฌ้ แบ.
42009046	กแช่ เยซู อ พู อ ลี้ง ล แพ นอ ติ้ โละ ไอ โละ อ ซ้ะ ไจ้ะ เว๊      "โพล้ง เล้ ดู ทึ ลู่ง ก แกล้ อี้ง".
42009047	กแช่ เยซู ซีงแฌ๊ อ ซื๊ง เว๊ อ ท ช๊องมอง. ท บี่ นอ อ เว๊ แม้ นี่ พืงแซ ล แฌ้ เกม๊า อ ชี๊เทิง ลู่ง อ ฌ๊างไท้ะ
42009048	ฌ้อง ไจ้ะ เอะ อ ซื๊ง เว๊ บี่ อี้ง      "โพล้ง แฌ้ ฌี้ แฌ้ ฌี้ พี่ อ ฮะ นี่ พืงแซ ล แฌ้ อี้ง ลู่ง จ เม้ง จ แซ นอ บี่ ซุ้ อ ฮะ นี่ แย้ ปะ      ดี๊ โพล้ง แฌ้ ฌี้ แฌ้ ฌี้ พี่ อ ฮะ นี่ แย้ นอ บี่ ซุ้ อ ฮะ นี่ กแช่ แยว้ พี่ อ เกม๊า จ เฌ๊ ล้าง ล แฌ้ นอ ปะ. อ ไฌ่ บี่ อี้ง โพล้ง พี่ อ ปี๊ ทึ ลู่ง น ซื๊ง แกล้ นอ เก โพล้ง ดู ทึ ล แฌ้ ล้อ".
42009049	โยฮาง โล้ เอะ กแช่ เยซู บี่ อี้ง      "กแช่-เอ้อ ก แด โพล้ง แคว๊ ล แฌ้ โฌ๊ ไจ ทาง ไฆวะ~ท~มื้งแฆ่ ลู่ง น เม้ง น แซ. ก ไจ้ะ-อ้ะ 'แม้ บี่ นอ ล ฌี้' เป๊งนี่ อ เว๊ ล โพะ ก ไค๊ แบ      ล เก ล มู๊ง ฆ่าง ดี๊ เฆ้อ แบ".
42009050	กแช่ เยซู โล้ เอะ เว๊      "ไจ้ะ-อ้ะ ล ฌี้. อ ไฌ่ บี่ อี้ง โพล้ง พี่ อ ล แม้ ไทะทะ น ซื๊ง แบ      อ เว๊ โอ ล แพ้ ฆ่าง ดี๊ น ซื๊ง".
42009051	อ ช๊า อ โท่ เบ้า ม ท้อง เย้า พี่ กแช่ แยว้ ม เกม๊า กแช่ เยซู ไท้ ทาง ท มุ้คู. ท บี่ นอ กแช่ เยซู อางกี ล้าง อ ซ้ะ เมาน่าง ม ลี้ ลู่ง เว่ง เยรูซเลง
42009052	ฌ้อง อ เว๊ เกม๊า อ พู อ ลี้ง ลี้ วี่ง. อ ซื๊ง เว๊ นึ ฆ้าง ลู่ง เฌง ล จอง ลู่ง ซมารียา อ ค่าง พ้า ม แด้ เว้ เอะ กแช่ เยซู อ เท่อ.
42009053	แบ เด้าะ โพล้ง ล เฌง นอ ล นย่อง ฮะ นี่-อ้ะ แบ       อ ไฌ่ บี่ อี้ง ซีงแฌ๊ เว๊ อ เว๊ ม ลี้ ลู่ง เว่ง เยรูซเลง.
42009054	ท่อง อ พู อ ลี้ง ยาเก้า ดี๊ โยฮาง แด เว๊ บี่ นอ ไจ้ะ เว๊      "กแช่-เอ้อ น แบ ซ้ะ เกม๊า ก กุ้ นี่ มี ลู่ง ท มุ้คู เช้า ไฆวะ โพล้ง ล แพ อี้ง ชี่-อ้า".
42009055	แบ เด้าะ กแช่ เยซู แกย ไท้ อ ซ้ะ โละซ้ะ อ พู อ ลี้ง
42009056	ฌ้อง อ ซื๊ง เว๊ ลี้ ก้ะ ล เฌง แด เด้าะ.
42009057	พี่ กแช่ เยซู ดี๊ อ พู อ ลี้ง ลี้ เท่อ นอ โพล้ง แคว๊ โอ ล แฌ้ โล้ เอะ กแช่ เยซู ไจ้ะ เว๊ แด      "น ลี้ จอง ฌี้ จอง ฌี้ นอ จ ม ลี้ โพะ น ไค๊ กุ้ อ จอง".
42009058	กแช่ เยซู โล้ แบ-อ้ะ ไจ้ะ เว๊      "ทวีงโย่ โอ ดี๊ อ พ้า. ทู โอ ดี๊ อ ซวี๊ง. แบ เด้าะ โพล้ง ฌางคู พู ม อางกี ล้าง อ คู ล่าง ล โอ แบ".
42009059	อ เว๊ ไคล้ ดี๊ โพล้ง ล แฌ้ เด้าะ ไจ้ะ เว๊      "เฌ๊ โพะ จ ไค๊ แด เทา". แบ เด้าะ โพล้ง ล แฌ้ นอ ไคล้ ช๊า-อ้ะ      "กแช่-เอ้อ เกม๊า จ ไท้ เคิง ล้างบ้า จ แพ่ อ จู แบ~ๆ".
42009060	กแช่ เยซู ไจ้ะ เอะ-อ้ะ      "เกม๊า โพล้ง ซี๊ง เคิง ล้างบ้า โพล้ง ซี๊ง แด เว๊. เมะ แน้ นอ ลี้ โล้ ล้าง เท่อ แบฆ้ะ ดี๊ กแช่ แยว้ อ มื่ง อ บ้าง แด เทา".
42009061	โอ ล แฌ้ เด้าะ โล้ เอะ เว๊      "กแช่-เอ้อ จ ม ลี้ โพะ น ไค๊           แบ เด้าะ เกม๊า จ ไท้ โล้ แบ โพล้ง พี่ อ โอ ลู่ง จ เด้า แบ~ๆ".
42009062	กแช่ เยซู ไจ้ะ เอะ-อ้ะ      "โพล้ง พี่ ล แฌ้ เล้ พอง ง่อง      ฌ้อง แคว่ ไท้ อ ล่างไค๊      โพล้ง ล แฌ้ นอ ล เกิ้ง ดี๊ กแช่ แยว้ อ มื่ง อ บ้าง แบ".
42010001	ลู่ง ไค๊ นอ กแช่ เยซู อางลึ นี่ โพล้ง เนว๊ ชี๊ง คี๊ง แฌ้ ได้ะ      ฌ้อง เจ่ เว๊ ลี้ เท่อ ล กู่ง ล กู่ง      เกม๊า อ ลี้ วี่ง-อ้ะ กุ้ อ เฌง ดี๊ กุ้ อ จอง พี่ อ เว๊ ม ลี้ เว๊ นอ.
42010002	กแช่ เยซู โล้ แบ อ ซื๊ง เว๊      "บืง พี่ แบ เก้า-อ้ะ นอ แอ ฌ้อง      แบ เด้าะ โพล้ง เก้า เท่อ โอ แซย้ น้ะ. ท บี่ นอ เกม๊า น ซื๊ง อวีงซ้ะชู้ กแช่ แยว้ พี่ อ เก ฆึ้ อ กแช่ เกม๊า อ โซ๊ง โพล้ง เก้า เท่อ ล แพ นอ ลี้ เก้า เอะ อ บืง นอ ล้อ.
42010003	ลี้ แด เทา. จ เจ่ น ซื๊ง บี่ ซุ้ แกะ พู ลี้ ลู่ง ทวีง เม้ง อ แกล้.
42010004	ลี้ โชะ ดี๊ จี้โด้ง ดี๊ โทง ดี๊ คางไพ้ะ ล ฌี้. ก้างแก้ เท่อ ดี๊ โพล้ง ลู่ง เกล้ ล ฌี้.
42010005	พี่ น ม ทาง โพล้ง อ เด้า นอ ไคล้ วี่ง-อ้ะ บี่ อี้ง      'เกม๊า ท มึ ท พ้า โอ ดี๊ เด้า ล โพลง โย้'.
42010006	โพล้ง พี่ อ เกิ้ง นี่ ท มึ ท พ้า เมะ โอ พี่ นอ ม นี่ แบ ท มึ ท พ้า พี่ น เกล๊าง-อ้ะ นอ. โพล้ง บี่ นอ เมะ ล โอ แบ นอ ท มึ ท พ้า ม เฌ๊ ไท้ โอ ไท้ ดี๊ น ซื๊ง.
42010007	โอ-อ้ะ เด้า ล โพลง นอ      อาง เท่อ โอ้ เท่อ ท๊อง โพล้ง ม เกล๊าง เว๊      เมะ เว๊ โพล้ง แม้เล้ง เท่อ นอ เกิ้ง ม นี่ แบ อ จูงเล้ง คางเล๊. ไจ ลู่ง เด้า อู้ ล โพลง อี้ง ล โพลง ล ฌี้.
42010008	พี่ น ซื๊ง นึ ฆ้าง เฌง ล จอง~ๆ ฌ้อง โพล้ง เมะ ตองช้า ฮะช้า น ซื๊ง นอ น แบ อาง เท่อ พี่ โพล้ง อางกี ล้าง เอะ น ซื๊ง นอ.
42010009	แม้ แบล โพล้ง แบ เจ้า แบ แช๊ ล เฌง นอ ฌ้อง โล้ แบ โพล้ง เฌง พ้า นอ      'กแช่ แยว้ อ มื่ง อ บ้าง เฌ๊ เบ้า ทาง ดี๊ น ซื๊ง เย้า'.
42010010	แบ เด้าะ พี่ น ซื๊ง นึ ฆ้าง เฌง ล จอง~ๆ ฌ้อง โพล้ง เมะ ล ตองช้า ฮะช้า น ซื๊ง แบ นอ      ไจ ทาง ลู่ง เกล้ มื่ง พ้า ดี๊ ไจ้ะ-อ้ะ
42010011	'ทึ เมะ ฌางคู มูง ลู่ง น ซื๊ง เฌง อี้ง บึ้ ดี๊ ก คาง ฌี้~ๆ      ก ม ตเทะ ไฆวะ-อ้ะ ม แบ ไท้ น ซื๊ง. แบ เด้าะ ซีงแฌ๊ ท อ อี้ง เซ้อ      เมะ เว๊ กแช่ แยว้ อ มื่ง อ บ้าง เฌ๊ เบ้า ทาง เย้า'.
42010012	จ โล้ เอะ น ซื๊ง บี่ อี้ง      ล นี้ง แย๊ พี่ กแช่ แยว้ ม ต้ะเซ๊ง เท่อ โคะ      เฌง โซโดง อ เตา อ แต๊ ม แซย้ นี่ เฌง ล เฌง นอ.
42010013	เฌง โคราซีง-เอ้อ ท น้ะ ท โน๊ง ม แบ แน้. เฌง เบไซดา-เอ้อ ท น้ะ ท โน๊ง ม แบ แน้. ท ล้ะ ท เล่ พี่ อ กึ ทาง ดี๊ น ซื๊ง นอ เมะ กึ ทาง ลู่ง เฌง ทีโร ดี๊ ซีโดง       โพล้ง คี๊ง เฌง อี้ง ม ซุ้ แบ ก้อง แบ ตไก้ยะ กเซ้าะ      ชี๊งน้าง พี๊แคล คู เท้า อ คู ดี๊ พี๊แคล กโย่ เย้า      เก ท แม้ไน พี่ อ ซื๊ง เว๊ เปลง ไท้ อ ซ้ะ.
42010014	แบ เด้าะ ล นี้ง แย๊ พี่ กแช่ แยว้ ม ต้ะเซ๊ง เท่อ โคะ      เฌง ทีโร ดี๊ ซีโดง อ เตา อ แต๊ ม แซย้ นี่ น ซื๊ง ได้ะ.
42010015	เฌง คาฟานาโอง-เอ้อ น ม แบ ท โชะ ทาง ท้อง ท มุ้คู-อ้า. ล เมะ แบ. น ม แบ ท ชาง ล้าง ลู่ง มแนโฮะ พ้า ล โค๊ ล้อ".
42010016	กแช่ เยซู โล้ เอะ อ พู อ ลี้ง ล มู๊ง นอ      "โพล้ง พี่ อ ช๊องแน น ซื๊ง นอ ช๊องแน แย้ ปะ. โพล้ง พี่ ล นย่อง ฮะ นี่ น ซื๊ง แบ นอ ล นย่อง ฮะ นี่ แย้ แบ ปะ      ดี๊ โพล้ง พี่ ล ฮะ นี่ แย้ แบ ล ฮะ นี่ โพล้ง พี่ อ เกม๊า จ เฌ๊ ล้าง ล แฌ้ นอ แบ ปะ ล้อ".
42010017	กแช่ เยซู อ พู อ ลี้ง เนว๊ ชี๊ง คี๊ง แฌ้ นอ เฌ๊ ไท้ ดี๊ ท เซิง ฆวี๊ง ซ้ะ โย้      ฌ้อง โล้ เอะ เว๊      "กแช่-เอ้อ ทึ เมะ ท มื้งแฆ่ ฌี้ ชู่ง เฆ้อ พี่ ก อางแม้เลา-อ้ะ ลู่ง น เม้ง น แซ นอ".
42010018	กแช่ เยซู โล้ แบ อ ซื๊ง เว๊      "จ แด แบ ม้างโค้ไล่ โอ ลู่ง มุ้คู ล้างเทะ บี่ ซุ้ ล๊าง แว่ได้ะ.
42010019	เมะ เว๊ เซ้อ      จ เกม๊า น ซื๊ง โอ ดี๊ ดู้ง ยาง พี่ ม ไย่ ฌู่ง ดี๊ ทุ้คลุ้ อ คู ซี      ดี๊ แม้ น้า ม้างโค้ไล่ อ ดู้ง อ ยาง เลา ปะ. ท ล โอ น่าง เม้ง แบ พี่ ม แม้ อ้า แม้ ซ๊าง น ซื๊ง ซี.
42010020	แบ เด้าะ พี่ ท มื้งแฆ่ ชู่ง น ซื๊ง นอ ซ้ะอวีง ซ้ะโทะ-อ้ะ ล ฌี้. ซ้ะอวีง ซ้ะโทะ พี่ น เม้ง แบ ท กวิ้ไน ลู่ง มุ้คู ล โค๊".
42010021	ล พ๊า ฆ่าง นอ วีง ฌี้ แล้ แอว้ เกม๊า กแช่ เยซู โอ ดี๊ ท ซ้ะอวีง ซ้ะโทะ      ไคล้ ทาง เท่อ บี่ อี้ง      "แพ่ พี่ น เก มุ้คู ฌางละ อ กแช่-เอ้อ      จ ไจ้ะ บลึ้ แน้ พี่ น อางกี ซูง ไฆวะ ท ล แพ อี้ง ลู่ง โพล้ง โอ ดี๊ ท ซีงแฌ๊ แน่ฌ๊า ดี๊ โพล้ง ไพ่ โพล้ง แซย๊      แบ เด้าะ เนโพล ทาง เอะ โพล้ง พี่ อ ท ซีงแฌ๊ แน่ฌ๊า ล โอ แบ. เมะ เย้า แพ่-เอ้อ น แบ น ซ้ะ บี่ นอ.
42010022	จ แพ่ เกล๊าง เอะ จ เท่อ กุ้ อ เม้ง. โพล้ง ล ซีงแฌ๊ อ พูแคว๊ น่าง แฌ้ แบ. อ แพ่ ล แฌ้ ล้อ ซีงแฌ๊ เว๊. ดี๊ โพล้ง ล ซีงแฌ๊ อ แพ่ น่าง แฌ้ แบ. อ พูแคว๊ ล แฌ้ ล้อ ซีงแฌ๊ เว๊ ดี๊ โพล้ง พี่ พูแคว๊ แบ ซ้ะ ปล้ะ ล้าง เอะ-อ้ะ".
42010023	ฌ้อง กแช่ เยซู แกย ไท้ อ ซ้ะ โล้ ที่ อ พู อ ลี้ง แด เว๊ ไจ้ะ เว๊      "พี่ น แด ท ล แพ อี้ง น โอ ดี๊ ท มึ ท พ้า เต้~ๆ.
42010024	จ โล้ เอะ น ซื๊ง บี่ อี้ง      โม ไคล้ คิ้ กแช่ แยว้ ดี๊ จ๊าวแพเดง แอ แฌ้ แบ อ ซ้ะ แด แบ เท่อ พี่ น ซื๊ง แด แบ-อ้ะ      แบ เด้าะ ล แด เว๊ แบ      ดี๊ แบ อ ซ้ะ แน่ฌ๊า เท่อ พี่ น ซื๊ง แน่ฌ๊า แบ-อ้ะ      แบ เด้าะ ล แน่ฌ๊า เว๊ แบ".
42010025	คู ซอง เท่อ เซ๊งพ้า ท้างพ้า ล แฌ้ ชี๊เทิง ทาง ม ลองดุ้ กแช่ เยซู อางจ้ะ เว๊      "คู-เอ้อ จ ม แม้ บี่ จะ เล้ พี่ จ ม นี่ แบ ท ม๊า ล้างชู้ ล้างแกย".
42010026	กแช่ เยซู ไคล้ ช๊า-อ้ะ      "เซ๊งพ้า ท้างพ้า โล้ เว๊ บี่ จะ เล้. น พ้ะ-อ้ะ นอ น แน ซี บี่ จะ เล้".
42010027	กแคว๊ ล แฌ้ นอ ไคล้ ช๊า เว๊ บี่ อี้ง      % "น แบ เอ น กแช่ แยว้ เลา เซิง เลา ซ้ะ เลา ไฌ่ เลา แบ้ ดี๊ เลา ท ช๊องมอง ช๊องม้ะ      ดี๊ แบ เอ น ฌุ้เม้ง ฌุ้พาง บี่ ซุ้ น เอ ล้าง น กแช่ อ ซ้ะ นอ ล้อ".
42010028	กแช่ เยซู โล้ เอะ-อ้ะ      "น ไคล้ นอ แบ เย้า. แม้-อ้ะ บี่ นอ ฌ้อง น ม นี่ แบ ท ม๊า".
42010029	แบ เด้าะ คู ซอง เท่อ เซ๊งพ้า ท้างพ้า ล แฌ้ นอ แบ ซ้ะ ไคล้ พ้อง ล้าง อ ซ้ะ. ท บี่ นอ อ เว๊ อางจ้ะ กแช่ เยซู      "โพล้ง เล้ เก จ ฌุ้เม้ง ฌุ้พาง".
42010030	กแช่ เยซู ไคล้ ช๊า เว๊      "โพล้ง แคว๊ ล แฌ้ โอ ลู่ง เว่ง เยรูซเลง ม ลี้ ลู่ง เฌง เยรีโค. โพล้ง ตมละ-อ้ะ ลู่ง เกล้      แม้ นี่ เว๊ อ ไช๊ อ ช้าง ดี๊ ท่าง เว๊      ฌ้อง ลี้ เว๊ ไวะ. อ เว๊ โอ ก้ะ พี่ นอ เบ้า ม ซี๊ง เย้า.
42010031	ล พ๊า แย๊ นอ แบ พี่ แยว้ อ คู ล แฌ้ ลี้ เกล้ พี่ นอ เมาะ      แด เว๊ ฌ้อง เฌ๊ ฆิ้ ไฆวะ เว๊ ไวะ      ลี้ ก้ะ เว๊ ล แพ้ แด เด้าะ.
42010032	โพล้ง เลวี ล แฌ้ แม้ เว๊ บี่ นอ ปะ. พี่ อ เฌ๊ ท้อง พี่ นอ แด โพล้ง ล แฌ้ นอ      อ เว๊ เฌ๊ ฆิ้ เว๊ ไวะ      ลี้ ก้ะ เว๊ ล แพ้ แด เด้าะ.
42010033	แบ เด้าะ โพล้ง ซมารียา ล แฌ้ ลี้ เท่อ ลู่ง เกล้ ล บ้อง นอ      เฌ๊ ท้อง โพล้ง ล แฌ้ นอ อ ฌ๊างไท้ะ. ท่อง อ แด เว๊ ฌ้อง ย๊างเซิง ย๊างซ้ะ แบ เว๊
42010034	ลี้ ฆ้าง ฌู เว๊ แม้ นี่ ตซู ดี๊ ซไบ้ะ แซ ที๊ง ลู๊ง ล้าง เว๊ อ พ้าล่าง ฌ้อง บอง เว๊ ดี๊ ตไก้ยะ      ฌ้อง เกม๊า เว๊ ทาง โอ อ แลว้ คู      ลี้ ฌ้า เว๊ ลู่ง ล่าง มี๊ง ล จอง ดี๊ แฌแซ เว๊.
42010035	ลู่ง ไค๊ ล นี้ง อ เว๊ ทึ้ ทาง อ จี้ คี๊ง แทะ เกล๊าง เอะ ล่าง มี๊ง อ กแช่      โล้ เว๊      'แฌแซ-อ้ะ ไช้ะ. เมะ แบ เลา จี้ แอ นี่ อี้ง นอ จ เมะ เฌ๊ ไท้ โคะ จ ม ลุ้ ไท้ เอะ แน้'.
42010036	ซ๊า แฌ้ อี้ง น ช๊องมอง พี่ ล แฌ้ เล้ เก โพล้ง แบ ท ตมละ ล แฌ้ นอ อ ฌุ้พาง".
42010037	คู ซอง เท่อ เซ๊งพ้า ท้างพ้า ล แฌ้ นอ ไคล้ ช๊า เว๊      "ล แฌ้ แย๊ พี่ อ ย๊างเซิง ย๊างซ้ะ แบ-อ้ะ นอ". กแช่ เยซู โล้-อ้ะ      "ไท้ แม้-อ้ะ บี่ นอ เซ้อ".
42010038	พี่ กแช่ เยซู ดี๊ อ พู อ ลี้ง ลี้ เกล้ นอ อ เว๊ นึ ฆ้าง ลู่ง เฌง พ้า ล เฌง. โพล้ง มืง โอ ล แฌ้ อ เม้ง มาทา ตองช้า ฮะช้า-อ้ะ เกม๊า อ โอ ลู่ง อ เด้า พ้า.
42010039	มาทา อ พื่ง มืง โอ ล แฌ้ อ เม้ง มารียา. อ เว๊ ชี๊น้าง ลู่ง กแช่ เยซู อ คางไท้ะ คุ้ช๊องแน เว๊ อ ท ซอง ท ซ๊าง.
42010040	เมะ มาทา นอ แบคู่ แบโฌ้ ดี๊ อ ท ไพ้ะ ท แม้ ล เม้ง แบ ล เม้ง      เฌ๊ โล้ เอะ กแช่ เยซู บี่ อี้ง      "กแช่-เอ้อ น ล แด แบ-อ้า      จ พื่ง เกม๊า จ แม้ เท่อ ล แฌ้. โล้ เอะ-อ้ะ เซ้อ      เกม๊า อ เฌ๊ แม้ช้า แย้".
42010041	กแช่ เยซู ไคล้ ช๊า-อ้ะ      "มาทา-เอ้อ มาทา-เอ้อ      น แบคู่ ซ้ะอึ้ เท่อ แอ เม้ง.
42010042	แบ เด้าะ โอ ล เม้ง ล้อ พี่ อ ล้างเปิ่ง นอ. มารียา อางลึ นี่ ท อ ฌี้ เย้า. โพล้ง ทึ้ ไฆวะ อ เท่อ ล ซี น่าง แฌ้ แบ".
42011001	โอ ล พ๊า กแช่ เยซู ชูแพ เท่อ ลู่ง ท ล่าง ล จอง. พี่ อ ชูแพ เท่อ ฌ้อง นอ อ พู อ ลี้ง ล แฌ้ โล้ เอะ-อ้ะ      "กแช่-เอ้อ ซอง เฆ้อ ชูแพ เท่อ บี่ ซุ้ โยฮาง ซอง เอะ อ พู อ ลี้ง นอ ไช้ะ".
42011002	กแช่ เยซู โล้ แบ อ ซื๊ง เว๊      "พี่ น ชูแพ เท่อ นอ ไคล้ บี่ อี้ง ก แพ่-เอ้อ เกม๊า เต้ โพล้ง โบง ทาง แบ้ ทาง แน้ กุ้ อ แฌ้ ล้อ เกม๊า เต้ น เฌ๊ ยู่แคว่ ฌางคู โคล๊ง คู ท้อง อ เลา.
42011003	เกม๊า เต้ ก โอ ดี๊ ท อาง ท โอ้ กู้ง กุ้ อ นี้ง ไช้ะ.
42011004	พี่ ก แม้ ไพ้ะ แบ แน้ นอ ทื๊ง นี่ นะ นี่-อ้ะ ล ฌี้ เมะ เว๊ โพล้ง แม้ ไพ้ะ แบ เฆ้อ นอ ก ล ทื๊ง นี่ นะ นี่-อ้ะ น่าง แฌ้ แบ ปะ ล้อ. เกม๊า เต้ ก แบ ท ลองดุ้ น้ะ ล ฌี้"
42011005	กแช่ เยซู ไจ้ะ เอะ อ ซื๊ง เว๊ ซีง      "โพล้ง ล แฌ้ ลู่ง น ซื๊ง แกล้ เมะ ลี้ ลู่ง อ ฌุ้พาง โอ พุ้พ๊าง มื่ง      อวีงซ้ะชู้ เว๊      'ฌุ้พาง-เอ้อ อางล่อง ชู๊ แฆว่ น กู น่าง ซ๊า ลอง.
42011006	จ ฌุ้พาง ล แฌ้ ลี้ เท่อ      เฌ๊ พู่ ท้อง จ เด้า ค๊องเนง อี้ง. จ เกม๊า อ อาง ท ล โอ น่าง เม้ง แบ'.
42011007	น ฌุ้พาง โอ ลู่ง เด้า พ้า เมะ ม ไคล้ ช๊า ไจ้ะ เว๊      'แม้ ไทะทะ แย้ ล ฌี้. จ กาไบ้ะ เกล้ เย้า. จ พู จ ลี้ง ดี๊ จ กแช่ มี๊งน้าง เย้า. จ เฌ้เทิง แม้ นี่ เอะ แน้ ล ซี ล้า แบ'.
42011008	แบ เด้าะ จ โล้ เอะ น ซื๊ง บี่ อี้ง      ทึ เมะ ล เฌ้เทิง แม้ นี่ เอะ แน้ แบ ฌี้~ๆ พี่ น เก ฌุ้พาง โละ ซ้ะ นอ      เท่อ พี่ น แบ ซ้ะ กุ้ อ เม้ง นอ อ เว๊ ม เฌ้เทิง แม้ นี่ เอะ แน้ เป๊งนี่ น อางท่าง อวีงซ้ะชู้-อ้ะ ครึ~ๆ.
42011009	ท บี่ นอ จ โล้ เอะ น ซื๊ง บี่ อี้ง      อางท่าง ฌ้อง น ม นี่. อางฆื๊ง ฌ้อง น ม แด. ดู เซ๊ ฌ้อง ม อุ้พ้ะ ทาง เอะ น ซื๊ง.
42011010	อ ไฌ่ บี่ อี้ง โพล้ง กุ้ อ แฌ้ พี่ อางท่าง เท่อ นอ ม นี่ แบ เว๊. กุ้ อ แฌ้ พี่ อางฆื๊ง เท่อ นอ ม แด แบ เว๊      ดี๊ กุ้ อ แฌ้ พี่ อ ดู เซ๊ เท่อ นอ ม อุ้พ้ะ ทาง เอะ-อ้ะ.
42011011	โพล้ง เล้ ลู่ง น ซื๊ง แกล้ พี่ อ เก ท อ แพ่ นอ      อ พู เมะ อางท่าง อาง แยพู      ม เกม๊า เว๊ อ อาง ฌู่ง.
42011012	เมะ ล เมะ แบ โค๊ อ พู เมะ อางท่าง อาง ช๊างดีง      อ เว๊ เกม๊า อาง เว๊ อ ทุ้คลุ้.
42011013	ทึ เมะ น ซื๊ง เก โพล้ง ท เด้บ้ะ ฌี้~ๆ      ซีงแฌ๊ เกม๊า เอะ น พู ท อ ฌี้. ลือ นี่ อ นอ เมาะ ท เล้ น แพ่ แยว้ พี่ อ โอ ลู่ง มุ้คู ม เกล๊าง อ วีง ฌี้ แล้ แอว้ เอะ โพล้ง พี่ อ อางท่าง ดี๊-อ้ะ นอ ล้อ".
42011014	กแช่ เยซู โฌ๊ ไจ ทาง ไฆวะ ท มื้งแฆ่ ไคล้ ล ซี แบ ลู่ง โพล้ง แคว๊ อ ล้อง. พี่ ท มื้งแฆ่ ไจ ทาง ไฆวะ เย้า นอ โพล้ง ล แฌ้ นอ ไคล้ ทาง ซี เว๊ ล้อ. โพล้ง แอ ฌี่ง แอ ฌ้อง ล มู๊ง นอ ล้ะ เซิง ล้ะ ซ้ะ-อ้ะ น้ะ มะ.
42011015	แบ เด้าะ โพล้ง แบ ล แฌ้~ๆ ลู่ง อ ซื๊ง เว๊ อ แกล้ นอ ไจ้ะ เว๊      "อ เว๊ โฌ๊ ไจ ทาง ไฆวะ ท มื้งแฆ่ ซี นอ เมะ เว๊ เจ่ ท มื้งแฆ่ อ คูแซย่ บาอางเซบูง อ ดู้ง อ ยาง ล้อ".
42011016	โพล้ง อ แฌ้แพ แบ ซ้ะ ลองดุ้ กแช่ เยซู      ไจ้ะ เว๊      "กแช่ แยว้ เมะ โซ๊ง แน้ เต้~ๆ นอ ปล้ะ ล้าง แฆว่ น ซยื๊ง น ซย้อง บี่ ซุ้ เก ท แม้ไน เซ้อ".
42011017	แบ เด้าะ กแช่ เยซู ซีงแฌ๊ อ ซื๊ง เว๊ อ ท ช๊องมอง ไจ้ะ เอะ เว๊      "ท อ มื่ง อ บ้าง พี่ ล จอง เล้ เมะ ที่พ้ะ ที่ล้าง โละ ซ้ะ ตบลึ้ มู๊ง นอ ม เฌ๊ฌ้อง ไฆวะ เลา ปะ. โพล้ง พี่ ล เด้า เล้ เมะ ที่พ้ะ ที่ล้าง โพล้ง ล เด้า นอ ม ล้างแซย่ ล้างพ้ะ.
42011018	ม้างโค้ไล่ ซกุ้ ม้างโค้ไล่ เมะ ดึ้ โละ อ ซ้ะ นอ อ มื่ง อ บ้าง ม โอ เฌิ่ง โอ ค๊า ซี บี่ จะ เล้. น ซื๊ง ไจ้ะ จ โฌ๊ ไจ ทาง ไฆวะ ท มื้งแฆ่ ดี๊ บาอางเซบูง อ ดู้ง อ ยาง.
42011019	แย้ จ เมะ โฌ๊ ไจ ทาง ไฆวะ ท มื้งแฆ่ ดี๊ บาอางเซบูง อ ดู้ง อ ยาง นอ      น พู น ลี้ง นอ บ่อ      โฌ๊ ไจ ทาง ไฆวะ เว๊ ดี๊ ท เม้ง เล้ อ ดู้ง อ ยาง. น พู น ลี้ง แด เว๊ นอ เซ้อ เกม๊า น แด ล้างที๊ง น ซื๊ง นอ ล้อ น ไพ้ะ.
42011020	แบ เด้าะ จ เมะ โฌ๊ ไจ ทาง ไฆวะ ท มื้งแฆ่ ดี๊ กแช่ แยว้ อ ดู้ง อ ยาง      อ นอ เมะ เว๊ กแช่ แยว้ อ มื่ง อ บ้าง เฌ๊ ท้อง ลู่ง น ซื๊ง โอ เย้า.
42011021	พี่ โพล้ง อ ไฌ่ ชอง แบ้ ชอง โชะ ดี๊ เซ๊นะ โอ คุ้ อ เด้า นอ อ ฆ้า อ โฆ่ ล แบ ท น่าง เม้ง แบ.
42011022	แบ เด้าะ พี่ โพล้ง อ ไฌ่ ชอง นี่-อ้ะ เฌ๊ แม้-อ้ะ ดี๊ น้า-อ้ะ นอ อ เว๊ แม้ นี่ เว๊ อ เซ๊นะ พี่ อ กแช่ อางกี ล้าง อ ซ้ะ ดี๊-อ้ะ      ฌ้อง อางน้าง อ ฆ้า อ โฆ่ พี่ อ ตมละ นี่ เว๊ นอ ล้อ.
42011023	โพล้ง เล้ ล โอ ล แพ้ ฆ่าง ดี๊ แย้ แบ นอ แม้ ไทะทะ แย้ ล้อ      ดี๊ โพล้ง เล้ เมะ ล อางกี ซยอง เท่อ ดี๊ แย้ แบ นอ เก โพล้ง พี่ อ แม้ ที่พ้ะ ที่ล้าง เท่อ ล้อ.
42011024	ท่อง ท มื้งแฆ่ ไจ ทาง ไฆวะ โพล้ง อ ล้อง เย้า นอ ไจ ดุ้ ก้ะ ลู่ง ท อ ล่าง ไฆ๊ ท้ะ แกล้ อางฆื๊ง อ ล่าง โอ ไปว้ะ      เมะ ล แด เว๊ แบ นอ ไจ้ะ ล้าง อ ซ้ะ บี่ อี้ง      'ล๊า จ ม ไท้~ๆ เด้า พี่ จ โอ-อ้ะ อ ซ๊างคู อู้-แอ้'.
42011025	ท่อง อ เฌ๊ ไท้ ท้อง แด ไท้ เด้า นอ แบ ท กว้ะ ไฆวะ-อ้ะ แม้ เช๊ง แม้ เกล้ง ดี๊ อางกี ฌี้ เท่อ เมาน่าง เย้า.
42011026	อ เว๊ แด ลี้ อางจ้ะ นี่ ท มื้งแฆ่ อ แฌ้แพ เนว๊ ดื้ง พี่ อ อ้า นี่-อ้ะ ฌ้อง เฌ๊ ไท้ โอ เว๊. ท บี่ นอ โพล้ง ล แฌ้ นอ น้ะ นี่ อ ล่าง ลู่ง อ ต้องคู อู้ ได้ะ".
42011027	กแช่ เยซู ไคล้ เท่อ บี่ อี้ง ฌ้อง โพล้ง มืง โอ ล แฌ้ ลู่ง โพล้ง ด๊าง มู๊ง อ แกล้ กุ้ ทาง กแช่ เยซู ไจ้ะ เว๊ แด      "โพล้ง มืง พี่ น กึ ทาง ดี๊-อ้ะ ดี๊ ลื่ง อาง แน้ ล แฌ้ นอ ท มึ ท พ้า แบ-อ้ะ เมาะ ท เล้".
42011028	แบ เด้าะ กแช่ เยซู ไจ้ะ เว๊ บี่ อี้ง      "โพล้ง พี่ อ แน่ฌ๊า แบ กแช่ แยว้ อ ลู่ง อ แท๊ ฌ้อง แม้ โพะ เว๊ อ ไค๊ นอ เก โพล้ง พี่ อ โอ ดี๊ ท มึ ท พ้า ล โค๊ ล้อ".
42011029	ท่อง โพล้ง เฌ๊ แอ ทาง แอ ทาง กแช่ เยซู ไคล้ ทาง บี่ อี้ง      "โพล้ง ล ชู้ แย๊ อี้ง เก โพล้ง อ้า โพล้ง ซ๊าง      ซู๊ แด ซ้ะ ท ล้ะ ท เล่ เก ท แม้ไน      แบ เด้าะ ล เก ทาง น่าง เม้ง แบ      โอ ที่ พี่ อ เก ทาง ดี๊ โยนา เย้า.
42011030	โยนา เก ท แม้ไน เอะ โพล้ง นีนาเว บี่ จะ เล้ นอ โพล้ง ฌางคู พู ม เก ท แม้ไน เอะ โพล้ง ล ชู้ อี้ง บี่ นอ ปะ ล้อ.
42011031	ลู่ง มื่ง ล นี้ง พี่ กแช่ แยว้ ม ต้ะเซ๊ง โพล้ง ฌางคู คู โคะ นอ จ๊าวแพเดง มืง พี่ อ โอ ลู่ง ค่าง ละ โค๊ แพ้ ล แฌ้ นอ ม แบ ท แม้ ม๊า ทาง ไท้ ดี๊ โพล้ง ล ชู้ แย๊ อี้ง      ฌ้อง อ เว๊ ม ต้ะเซ๊ง น ซื๊ง. อ ไฌ่ บี่ อี้ง อ เว๊ โอ ลู่ง ที๊ง ไย้ ค่าง ไย้ เฌ๊ ช๊องแน จ๊าวแพเดง ซาโลโม อ ท ซอง ท ซ๊าง พี่ อ โอ ดี๊ ท โกง ท มอง. แบ เด้าะ เท่อ ดู นี่ ซาโลโม โอ พี่ อี้ง.
42011032	ลู่ง มื่ง ล นี้ง พี่ กแช่ แยว้ ม ต้ะเซ๊ง โพล้ง ฌางคู คู โคะ นอ โพล้ง เว่ง นีนาเว ม แบ ท แม้ ม๊า ทาง ไท้ ดี๊ โพล้ง ล ชู้ แย๊ อี้ง      ฌ้อง อ ซื๊ง เว๊ ม ต้ะเซ๊ง น ซื๊ง. อ ไฌ่ บี่ อี้ง โพล้ง นีนาเว เปลง ไท้ ซ้ะ อ ซ๊าง ลู่ง อ แน่ฌ๊า แบ โยนา โล้ ล้าง กแช่ แยว้ อ ลู่ง อ แท๊. จ โล้ เอะ น ซื๊ง เท่อ พี่ อ ดู นี่ โยนา โอ พี่ อี้ง เย้า.
42011033	โพล้ง ล โอ น่าง แฌ้ แบ เช้า ทาง มีโด้ง ฌ้อง อางกี กดื้ง เว๊      เมะ ล เมะ แบ โค๊ คลึไบ้ะ ทะ เว๊ ดี๊ ท่าง      แบ เด้าะ ม อางกี เว๊ ลู่ง มีโด้ง อ ล่าง คู บี่ ซุ้ โพล้ง ลู่ง อ เฌ๊ ฆ้าง นอ ม แด ท พ้าง.
42011034	เมะคลี๊ง นอ เก ล้องย่าง อ ท พ้าง. พี่ น เมะคลี๊ง ฌี้ นอ น กแช่ ด๊าง แฌ้ โอ ฆวี้ ดี๊ ท พ้าง. แบ เด้าะ น เมะคลี๊ง เมะ ล ฌี้ แบ นอ น กแช่ ด๊าง แฌ้ โอ ลู่ง ท ไค้ะ แกล้.
42011035	ท บี่ นอ ปโล่ ล้าง น ซ้ะ เมะ ฌี้ พี่ ท พ้าง ลู่ง น ซ้ะ พ้า นอ ล เมะ ท ไค้ะ แบ.
42011036	น กแช่ ด๊าง แฌ้ เมะ โอ ฆวี้ ดี๊ ท พ้าง นอ ท ไค้ะ ล โอ น่าง จอง แบ      ม พ้าง เลา ปะ ล้อ บี่ ซุ้ มีโด้ง พ้าง แบ แน้ นอ".
42011037	พี่ กแช่ เยซู ซอง เท่อ ทึ เย้า นอ โพล้ง ฟารีซี โอ ล แฌ้ อางจ้ะ กแช่ เยซู ลี้ อาง มี้ ลู่ง อ เด้า. กแช่ เยซู ลี้ เว๊.
42011038	โพล้ง ฟารีซี ล แฌ้ นอ ล้ะ เซิง ล้ะ ซ้ะ พี่ แด เว๊ กแช่ เยซู ล อางซฌ้ะ อ จูง แบ พี่ ม อาง มี้ นอ.
42011039	ท บี่ นอ กแช่ เยซู ไจ้ะ เอะ-อ้ะ      "น ซื๊ง พี่ อ เก โพล้ง ฟารีซี นอ น อางซฌ้ะ ทู๊กีง เจเล อ โคล๊ง โค๊ ล้อ. แบ เด้าะ ลู่ง น ซ้ะ พ้า ล โค๊ นอ โอ ฆวี้ ทะ ดี๊ ท อ้า ท ซ๊าง ดี๊ ท อาง ท โอ้ พี่ น ลู่ นี่-อ้ะ ดี๊ ท แคแน แคตี้.
42011040	เอ๊อ      โพล้ง เฌ๊ฌ้อง ซีง-เอ้อ      กแช่ แยว้ พี่ อ ไต้ เท่อ ลู่ง ค๊อง โค๊ ล แฌ้ นอ ไต้ เว๊ ลู่ง แย๊ โค๊ ปะ ล้อ      เมะ เอะ-อ้า.
42011041	เท่อ พี่ อ โอ ลู่ง น ทู๊กีง เจเล พ้า นอ เกล๊าง เอะ โพล้ง ซยาง โพล้ง ยะ      ฌ้อง ท กุ้ อ เม้ง ม เช๊ง ม เกล้ง ลู่ง น ฌ่าง.
42011042	โพล้ง ฟารีซี-เอ้อ ท น้ะ ท โน๊ง ม แบ น ซื๊ง      อ ไฌ่ บี่ อี้ง ทึ เมะ ท น๊าม๊า โพ๊ไชะโน้ง ฌี้      เย๊บ้าง ฌี้ ดี๊ ท ดุ้ ล เม้ง แบ ล เม้ง ฌี้      น ซื๊ง เท่อ โอ ล ชี๊ง นอ น เทว๊ เอะ กแช่ แยว้ ล โป้ง. แบ เด้าะ น ซื๊ง ล แม้ ท อ เกิ้ง อ แบ ดี๊ โพล้ง แบ ดี๊ ล เอ กแช่ แยว้ แบ. ท ล แพ อี้ง เกิ้ง น ซื๊ง แม้-อ้ะ เย้า      ดี๊ ท อ แฌ้แพ เกิ้ง แม้-อ้ะ ปะ.
42011043	โพล้ง ฟารีซี-เอ้อ ท น้ะ ท โน๊ง ม แบ น ซื๊ง      อ ไฌ่ บี่ อี้ง น เอ ดุ้ ชี๊น้าง ลู่ง ท เมะแย๊ พี่ น ลี้ โอ ซยอง ลู่ง ท แพโซง อ ล่าง พ้า      ดี๊ น เอ ดุ้ โพล้ง แบ้ ทาง น ซื๊ง ลู่ง กะ พ้า.
42011044	ท น้ะ ท โน๊ง ม แบ น ซื๊ง      อ ไฌ่ บี่ อี้ง น ซื๊ง บี่ ซุ้ แซวคู พ้า พี่ โพล้ง ล แด เว๊ แบ ดี๊ ไย่ แบ เว๊      ล ซีงแฌ๊ เว๊ แบ ท เม้ง เล้ โอ พี่ นอ".
42011045	คู ซอง เท่อ เซ๊งพ้า ท้างพ้า ล แฌ้ ไจ้ะ เอะ กแช่ เยซู      "คู-เอ้อ พี่ น ไจ้ะ บี่ นอ เมะ เว๊ น ไจ้ะ แบ เฆ้อ ปะ".
42011046	กแช่ เยซู ไคล้ ช๊า เว๊      "คู ซอง เท่อ เซ๊งพ้า ท้างพ้า ซีง-เอ้อ      ท น้ะ ท โน๊ง ม แบ น ซื๊ง ปะ. อ ไฌ่ บี่ อี้ง ท อวีง ท ยุ้ ลู่ง อ ฆ๊า นอ น เกม๊า ก้ะ โพล้ง อ แฌ้แพ ยุ้      แบ เด้าะ น กแช่ นอ ล ควิ้ ดุ้ ดี๊ จูงโน๊ง ล ปี๊ แบ พี่ ม แม้ช้า-อ้ะ นอ.
42011047	ท น้ะ ท โน๊ง ม แบ น ซื๊ง      อ ไฌ่ บี่ อี้ง น ไต้ ทาง เอะ โม ไคล้ คิ้ กแช่ แยว้ ล แพ นอ อ แซวคู พ้า ลู่ง อ ฌี้      แบ เด้าะ น พี๊งชู้ พู๊งชู้ นอ ล้อ แม้ ซี๊ง โม ไคล้ คิ้ กแช่ แยว้ ล แพ นอ.
42011048	ท บี่ นอ น ท ไพ้ะ ท แม้ เนโพล ทาง เว๊ น นย่อง ฮะ นี่ พี่ น พี๊งชู้ พู๊งชู้ แม้ เว๊ นอ. อ ซื๊ง เว๊ แม้ ซี๊ง โม ไคล้ คิ้ กแช่ แยว้      ฌ้อง น ซื๊ง ไต้ ทาง เอะ อ แซวคู.
42011049	อ กย้อง บี่ นอ กแช่ แยว้ อ ท โกง ท มอง ไจ้ะ เว๊      'จ ม เจ่ โม ไคล้ คิ้ แย้ ดี๊ จ เพล่ ล แพ นอ ลี้ ฌู อ ซื๊ง เว๊. อ ซื๊ง เว๊ ม แม้ ซี๊ง-อ้ะ ล น้าง      แม้ น้ะ แม้ โน๊ง-อ้ะ ล น้าง'.
42011050	ท บี่ นอ โพล้ง ล ชู้ แย๊ อี้ง แบ นย่อง ฮะ นี่ ท ไพ้ะ ท แม พี่ อ พี๊งชู้ พู๊งชู้ แม้ ซี๊ง โม ไคล้ คิ้ กแช่ แยว้      ล โค๊ ลู่ง ท ไต้ ล้าง ฌางคู โคล๊ง คู อ ต้องคู เย้า
42011051	เมะ เว๊ ล โค๊ ลู่ง อาเบง แบ ท แม้ ซี๊ง อ แค๊ เฌ๊ ท้อง เซคารียา พี่ อ แบ ท แม้ ซี๊ง-อ้ะ ลู่ง ท ลื่ง ทาง อ ล่าง ดี๊ เว่งฮ๊าง อ เบ้าช้า. จ โล้ เอะ น ซื๊ง โต้~ๆ บี่ อี้ง. โพล้ง ล ชู้ แย๊ อี้ง ม แบ ท แม้ เตา แม้ แต๊-อ้ะ ลู่ง โพล้ง ล แพ นอ อ กย้อง.
42011052	คู ซอง เท่อ เซ๊งพ้า ท้างพ้า ซีง-เอ้อ      ท น้ะ ท โน๊ง ม แบ น ซื๊ง      อ ไฌ่ บี่ อี้ง น ซื๊ง โชะ ดี๊ กเจ่ พี่ ม อุ้พ้ะ เกล้ ลี้ ลู่ง ท ซีงแฌ๊ แน่ฌ๊า โอ. น กแช่ นอ น ล ลี้ นึ เว๊ แบ ดี๊ น แม้ ไทะทะ โพล้ง พี่ อ เฌาโละ ลี้ นึ เว๊".
42011053	พี่ กแช่ เยซู ไจ ทาง ไฆวะ พี่ นอ คู ซอง เท่อ เซ๊งพ้า ท้างพ้า ดี๊ โพล้ง ฟารีซี ล แพ นอ ไจ้ะ แบ-อ้ะ น้ะ มะ      ดี๊ เฌา แคแน เว๊ เกม๊า อ ไคล้ ช๊า อ ท อางจ้ะ แอ เม้ง
42011054	แบ ซ้ะ เกม๊า เว๊ อ ไคล้ ไพ้ะ เท่อ ล เม้ง พี่ ม ไคล้ ล้าง เว๊ อ เตา อ แต๊ ซี.
42012001	พี่ โพล้ง ตบลึ้ ม๊า แฌ้ เฌ๊ โอ ซยอง ท้อง ลู่ง อ ชาง แบ โละ ซ้ะ ไย่ แบ โละ ซ้ะ คาง นอ      กแช่ เยซู โล้ วี่ง อ พู อ ลี้ง ไจ้ะ เว๊      "ปโล่ ล้าง น ซื๊ง ซ้ะ ดี๊ โพล้ง ฟารีซี อ กูมีง ซีง เมะ ฌี้ ไช้ะ      เมะ เว๊ อ ท เมะ โต้ ซ้ะ ไก.
42012002	พี่ ท โอ คิ้ซูง ล เม้ง~ๆ นอ ม แบ ท แม้ โพล ทาง-อ้ะ กุ้ อ เม้ง ล้อ      ดี๊ เท่อ พี่ อ แบ ท แม้ ไบ้ะ-อ้ะ ล เม้ง~ๆ นอ ม แบ ท อุ้พ้ะ ทาง-อ้ะ กุ้ อ เม้ง ล้อ.
42012003	ท บี่ นอ พี่ น ซื๊ง ไคล้ เท่อ ลู่ง ท ไค้ะ แกล้ นอ โพล้ง ม แน่ฌ๊า เว๊ ลู่ง ท พ้าง. ท เม้ง ฌี้ เม้ง ฌี้ พี่ น ไคล้ บีงซวี๊ง-อ้ะ ลู่ง เด้า พ้า แย๊ โค๊ นอ โพล้ง ม กุ้ ซย้ะ ทาง เว๊ ลู่ง ท้องคู.
42012004	จ ฌุ้พาง ซีง-เอ้อ จ โล้ เอะ น ซื๊ง บี่ อี้ง      ซ้ะเม โพล้ง ล ฌี้. โพล้ง แม้ ซี๊ง ซี ที่ ล้องย่าง ล เม้ง ล้อ      แบ เด้าะ แม้ ท น้ะ นี่ อ นอ ล ซี แบ.
42012005	จ ม โล้ เอะ น ซื๊ง เกิ้ง ซ้ะเม โพล้ง เล้. ซ้ะเม กแช่ แยว้ ไช้ะ. อ เว๊ โอ ดี๊ อ ดู้ง อ ยาง แม้ ซี๊ง โพล้ง ฌ้อง ไควะ ล้าง เว๊ มแนโฮะ พ้า. เมะ เย้า      ซ้ะเม-อ้ะ ไช้ะ.
42012006	ทู โนะโจะ เย่ เบง นอ โพล้ง อางแช๊-อ้ะ อ ฆวี้ แบ      เมะ-อ้า. ทึ เมะ บี่ นอ ฌี้~ๆ กแช่ แยว้ ล ซ้ะนาง เว๊ น่าง เบง แบ.
42012007	ทึ เมะ น คูซู๊ง กุ้ อ บ้อง      กแช่ แยว้ ดว้ะ เว้ เว๊ เลา ปะ เย้า. ท บี่ นอ ซ้ะเม เท่อ ล ฌี้. น ซื๊ง นอ ลื่ง ดู ฆวี้ ดู นี่ ทู โนะโจะ แอ ฌี่ง แอ ฌ้อง ได้ะ.
42012008	จ โล้ เอะ น ซื๊ง บี่ อี้ง      โพล้ง กุ้ อ แฌ้ พี่ อ โล้ ล้าง อ ซ้ะ เก จ พู จ ลี้ง ลู่ง โพล้ง อ เมะแซ พ้า นอ โพล้ง ฌางคู พู ม โล้ ล้าง อ ซ้ะ ซีงแฌ๊ โพล้ง ล แฌ้ นอ ลู่ง กแช่ แยว้ อ มุ้คู พู กุ้ แฌ้ อ เมะแซ พ้า ปะ ล้อ.
42012009	แบ เด้าะ โพล้ง พี่ อ ซม๊า แย้ ลู่ง โพล้ง อ เมะแซ พ้า ไจ้ะ เว๊ ล เก จ พู จ ลี้ง แบ      โพล้ง ฌางคู พู ม ซม๊า โพล้ง ล แฌ้ นอ ลู่ง กแช่ แยว้ อ มุ้คู พู กุ้ แฌ้ อ เมะแซ พ้า ปะ ล้อ.
42012010	โพล้ง กุ้ อ แฌ้ พี่ อ ไจ้ะ อ้า ไจ้ะ ซ๊าง โพล้ง ฌางคู พู นอ กแช่ แยว้ ล ทื๊ง นี่ นะ นี่-อ้ะ~แบ. แบ เด้าะ โพล้ง พี่ อ ดึ้เดว ทื่งแช้ วีง ฌี้ แล้ แอว้ นอ กแช่ แยว้ ม ทื๊ง นี่ นะ นี่-อ้ะ นอ ล้อ.
42012011	พี่ โพล้ง ม ลี้ ฌ้า น ซื๊ง ลู่ง ท แพโซง อ ล่าง เมะ ฌี้      ลู่ง ท อ ดู โอ เมะ ฌี้      ลู่ง โพล้ง โอ ดี๊ อ ดู้ง อ ยาง โอ นอ เมะ ฌี้      พี่ ม ต้ะเซ๊ง น ซื๊ง      น แบ ไคล้ ช๊า-อ้ะ บี่ จะ เล้ ดี๊ ไจ้ะ ท เม้ง เล้ นอ แบคู่ แบโฌ้ ล ฌี้.
42012012	อ ไฌ่ บี่ อี้ง ล พ๊า แย๊ นอ วีง ฌี้ แล้ แอว้ ม โล้ เอะ น ซื๊ง น แบ ไคล้ บี่ จะ เล้".
42012013	โพล้ง แคว๊ โอ ล แฌ้ ลู่ง โพล้ง ด๊าง มู๊ง อ แกล้ โล้ เอะ กแช่ เยซู บี่ อี้ง      "คู-เอ้อ โล้ เอะ จ โจ้ ล แฌ้ นอ เกม๊า อ อางน้าง เอะ แย้ ก แพ่ อ จูงล่าง คางคู นอ ไช้ะ".
42012014	แบ เด้าะ กแช่ เยซู ไคล้ ช๊า-อ้ะ ไจ้ะ เว๊      "แคว๊ โจ้-เอ้อ โพล้ง เล้ อางกี ล้าง แย้ เก โพล้ง ต้ะเซ๊ง เท่อ พี่ อ โอ ดี๊ ดู้ง ยาง ม อางน้าง เอะ น เท่อ ซี".
42012015	ฌ้อง อ เว๊ โล้ เอะ โพล้ง กุ้ อ แฌ้ พี่ อ โอ พี่ นอ ไจ้ะ เว๊      "ปโล่ ล้าง น ซื๊ง ซ้ะ ดี๊ ท ซ้ะกวี้ง ล๊องก้อง กุ้ อ เม้ง นอ ไช้ะ. อ ไฌ่ บี่ อี้ง ท ม๊า นอ ล เมะ อ โอ ลู่ง ท ฆ้า ท โฆ่ อ ล้อง แบ      ทึ เมะ อ ฆ้า อ โฆ่ โอ แอ เม้ง ฌี้ เม้ง ฌี้".
42012016	กแช่ เยซู อางด้อง ล้าง เท่อ ดี๊-อ้ะ ล เม้ง ไจ้ะ เว๊      "ซที๊ง โอ ล แฌ้      อ ฌางคู ล่าง โอ ล จอง      เซิง อาง เท่อ อาง แบ โอ้ แบ ฌี้ เต้~ๆ.
42012017	อ เว๊ ช๊องมอง ทาง เว๊ อ ซ้ะ พ้า      'ท ล่าง พี่ จ ม อางกี ท ซูง ท แซ ล โอ น่าง จอง แบ. จ ม แม้ บี่ จะ เล้ โบ่.
42012018	อ๊า จ ม แม้ บี่ อี้ง      จ ม กูง ล้าง ไฆวะ จ พ๊าง      แม้ ทาง ก้ะ อ ซ๊าง ดู นี่ อ ล่าง ได้ะ. จ ม อางกี ก้ะ ท ซูง ท แซ ดี๊ จ ท ฆ้า ท โฆ่ อ แฌ้แพ พี่ นอ.
42012019	ฌ้อง จ ม ไจ้ะ ล้าง จ ซ้ะ บี่ อี้ง      แย้ โย้ จ ฆ้า จ โฆ่ ลู่ง อ ฌี้ โอ แอ ฌ้อง พี่ จ ม เจ่-อ้ะ แอ เนง. จ ม โอ โบ โอ โย๊ อาง มี้ โอ้ ที๊ง โอ มึ โอ พ้า'.
42012020	แบ เด้าะ กแช่ แยว้ ไจ้ะ เอะ-อ้ะ      'โพล้ง เฌ๊ฌ้อง-เอ้อ ล แน้ แย๊ โย้ น ม ซี๊ง ไฆวะ ล้อ.~น~คอง~น แซย้ พี่ น อางกี กอง อางกี กวี้ง เว้-อ้ะ นอ ม เก ก้ะ โพล้ง เล้  เว๊' ".
42012021	ฌ้อง กแช่ เยซู ไคล้ เด้าะ ไจ้ะ เว๊      "โพล้ง พี่ อ อางกี ซยอง เว้ อ คอง อ แซย้ แอ~ๆ นอ      แบ เด้าะ ล เมะ เก ซที๊ง ลู่ง กแช่ แยว้ อ เมะแซ พ้า แบ      แม้ อ ซ้ะ บี่ อี้ง นอ ล้อ".
42012022	กแช่ เยซู โล้ เอะ อ พู อ ลี้ง ซีง ไจ้ะ เว๊     "จ โล้ เอะ น ซื๊ง แบคู่ แบโฌ้ เท่อ ลู่ง น ม อาง น ม โอ้ ล นี้ง แบ ล นี้ง อ ฌ่าง ล ฌี้      ดี๊ แบคู่ แบโฌ้ ลู่ง ไช๊ช้าง พี่ น ม ซุ้-อ้ะ นอ ล ฌี้.
42012023	อ ไฌ่ บี่ อี้ง ท ม๊า นอ ล้างเปิ่ง ดู นี่ ท อาง ท โอ้ ได้ะ. ล้องย่าง นอ ล้างเปิ่ง ดู นี่ ไช๊ช้าง ได้ะ.
42012024	แคว่ แฆว่ กล้ะ นอ      ล เซิง อาง เก้า อาง เท่อ แบ. อ บืง มื่ง บืง พ๊าง ล โอ แบ      แบ เด้าะ กแช่ แยว้ ลื่ง อาง-อ้ะ. น ซื๊ง นอ อ ลื่ง ดู ฆวี้ ดู นี่ ทู แอ เมาะ ท เล้.
42012025	ลู่ง น ซื๊ง แกล้ โพล้ง โอ ล แฌ้~ๆ ชี่-อ้า พี่ ม แม้ แอ ทาง อ เนง ล โมง เด้าะ ซี      ทึ เมะ แบคู่ แบโฌ้ เท่อ ฌี้~ๆ.
42012026	ท ล ปี๊ ล คี่ บี่ อี้ง น ซื๊ง แม้ เมะ ล ซี แบ      น แบคู่ แบโฌ้ ท อ แฌ้แพ แม้ ท เม้ง เล้.
42012027	แคว่ ดุ้ ท โพ๊ ลู่ง มแล แกล้ นอ โพ๊ ทาง บี่ จะ เล้      ล แม้ เท่อ ล ช้ะ ซุ้ ไช๊ช้าง แบ. แบ เด้าะ จ โล้ เอะ น ซื๊ง บี่ อี้ง      ทึ เมะ จ๊าวแพเดง ซาโลโม อ ท โอ ท ช๊อง ฌี้~ๆ      ไต้ อ ซ้ะ ฌี้ บี่ ซุ้ ท โพ๊ ล แพ อี้ง ล ซี แบ.
42012028	ทึ เมะ นาง นอ กแช่ แยว้ แม้ ฌี้ เว๊ พี่ อ เก ได้ะ ล นี้ง แย๊ อี้ง      เมะ ลู่ง โฌ้ โคะ ม แบ ท ไควะ ล้าง ไฆวะ-อ้ะ มี อ้า พ้า. น ซื๊ง ท ชู่ง ท นะ ปี๊ น้ะ เล้. กแช่ แยว้ ม ไต้ ฌี้ น ซื๊ง ลือ นี่ นอ ได้ะ.
42012029	ช๊องมอง ครึ~ๆ ล ฌี้ พี่ น ม อาง น ม โอ้ ท เม้ง เล้. แบคู่ แบโฌ้ เท่อ ล ฌี้.
42012030	อ ไฌ่ บี่ อี้ง โพล้ง พี่ ล แบ้ แยว้ แบ นอ อางฆื๊ง นี่ ท ล แพ อี้ง. แบ เด้าะ น แพ่ แยว้ ซีงแฌ๊ เว๊ เย้า น เกิ้ง นี่ แบ-อ้ะ.
42012031	อางฆื๊ง นี่ ก้ะ กแช่ แยว้ อ มื่ง อ บ้าง ล โค๊      ฌ้อง น ม นี่ แบ ก้ะ ท ล แพ อี้ง นอ ปะ ล้อ.
42012032	พู ซีง ลี้ง ซีง-เอ้อ ซ้ะเมะ เท่อ ล ฌี้. อ ไฌ่ บี่ อี้ง น แพ่ แยว้ อางกี ล้าง อ ซ้ะ ม เกล๊าง เอะ น ซื๊ง อ มื่ง อ บ้าง เย้า.
42012033	แม้ นี่ น ฆ้า น โฆ่ พี่ อ โอ นอ อางแช๊ ไฆวะ-อ้ะ      ฌ้อง เกล๊าง เอะ โพล้ง ซยาง โพล้ง ยะ. แม้ นี่ จี้ โทง พี่ อ ยะ ล ซี แบ. อางกี ซยอง น คอง น แซย้ ลู่ง มุ้คู พี่ ล ล้างแซย้ แบ      โพล้ง อางฌูง เว๊ ล ซี แบ ดี๊ ท แฆ่ อาง เว๊ ล ซี แบ.
42012034	อ ไฌ่ บี่ อี้ง น คอง น แซย้ โอ พี่ จอง เล้ นอ น เซิง น ซ้ะ ม โอ พี่ นอ ปะ ล้อ.
42012035	ไต้ ทาง น ซ้ะ      เรา ทาง ย่างเด้ง พลี้ง ท้อง อ ฌ้อง เมาน่าง ดี๊ เกม๊า น มีโด้ง พ้าง ท๊าง ครึ~ๆ
42012036	บี่ ซุ้ เพล่ พี่ อ คุ้แท๊ อ กแช่ ลี้ อางเม้า อางแร่ เฌ๊ ไท้. พี่ อ เว๊ ดู เซ๊ เกล้ นอ ม อุ้พ้ะ เอะ เว๊ ล ทีง ฆ่าง.
42012037	เพล่ พี่ อ กแช่ เฌ๊ ไท้ แด เว๊ คุ้แท๊ เท่อ นอ ม โอ ดี๊ ท มึ ท พ้า ล้อ. จ โล้ เอะ น ซื๊ง โต้~ๆ      อ กแช่ ล แฌ้ นอ ม แด้ เว้ อ ซ้ะ พี่ ม แม้ เอะ อ เพล่ อ เท่อ เกม๊า อ เพล่ ชี๊น้าง ลู่ง คะ คู      ฌ้อง ม เบลิง ล้าง เอะ เว๊ อ มี้.
42012038	เพล่ ล แพ นอ ม โอ ดี๊ ท มึ ท พ้า อ กแช่ เมะ แด-อ้ะ คุ้แท๊ เท่อ      ทึ เมะ เฌ๊ ไท้ พุ้พ๊าง มื่ง ซแกว มื่ง ฌี้~ๆ.
42012039	ท่อง นี่-อ้ะ ไช้ะ. เด้า กแช่ เมะ ซีงแฌ๊ เว้ เว๊ โพล้ง ม เฌ๊ อางฌูง เท่อ ตแค๊ เล้ นอ      อ เว๊ ล เกม๊า อ นึ ฆ้าง อ เด้า พ้า แบ เฆาะ.
42012040	น ซื๊ง ซีง ปะ แบ แด้ เว้ น ซ้ะ กู้ง กุ้ อ เม้ง ครึ~ๆ      อ ไฌ่ บี่ อี้ง โพล้ง ฌางคู พู ม เฌ๊ ไท้ พี่ อ ช๊า อ โท่ น ซื๊ง ล คลึ้ ช๊องมอง แบ".
42012041	เปโต อางจ้ะ เว๊ บี่ อี้ง      "กแช่-เอ้อ น อางด้อง ล้าง ท ล ไฌ่ อี้ง นอ น อางด้อง ล้าง เอะ เฆ้อ-อ้า      อางด้อง ล้าง เอะ กุ้ อ แฌ้-อ้า".
42012042	กแช่ เยซู ไคล้ ช๊า-อ้ะ      "ช๊องมอง ดุ้ แฆว่ เพล่ พี่ อ โต้ อ ล้อง อ ไพ่ อ แซย๊ พี่ อ กแช่ อางกี ล้าง เว๊ ยู่แคว่ อ เด้า ดี๊ เจ่ เอะ อ เพล่ อ ท อาง ท โอ้ แบ อ ช๊า อ โท่.
42012043	เพล่ ล แฌ้ นอ ม โอ ดี๊ ท มึ ท พ้า เมาะ ท เล้      อ กแช่ เมะ เฌ๊ ไท้ เด้า แด เว๊ อ แม้ เท่อ บี่ นอ.
42012044	จ โล้ เอะ น ซื๊ง โต้~ๆ ล้อ      อ กแช่ ม อางกี ล้าง-อ้ะ ยู่แคว่ เอะ อ กลู อ จี้ อ คอง อ แซย้ ท้อง อ เลา ล้อ.
42012045	แบ เด้าะ เพล่ ล แฌ้ นอ เมะ ช๊องมอง เว๊ ลู่ง อ ซ้ะ พ้า      'พะ ไยะ ได้ะ จ กแช่ ม เฌ๊ ไท้'      ฌ้อง อ เว๊ ม ท่าง เพล่ อ แฌ้แพ      มืง ฌี้      แคว๊ ฌี้      ดี๊ ม อาง มี้ โอ้ ไซ้ะ ท้อง อ ม้า เว๊.
42012046	เมะ บี่ นอ อ กแช่ ม เฌ๊ ไท้ พี่ ล นี้ง แย๊ อ เว๊ ล คลึ้ ช๊องมอง เว๊ แบ ดี๊ พี่ ล โมง แย๊ อ เว๊ ล ซีงแฌ๊ เว๊ แบ. อ กแช่ ม แม้ เตา แม้ แต๊-อ้ะ น้ะ มะ      ฌ้อง ม โฌ๊ ไจ ทาง ไฆวะ เว๊ เกม๊า อ ลี้ โอ ก้ะ ดี๊ โพล้ง ล โต้ ล ล้อง แบ.
42012047	เพล่ พี่ อ ซีงแฌ๊ อ กแช่ อ ซ้ะ ฌ้อง ล แม้ เว๊ แบ ดี๊ ล แด้ เว้ อ ซ้ะ แบ นอ      อ เว๊ ม แบ ท พลี-อ้ะ ท่าง-อ้ะ แอ เต้~ๆ
42012048	แบ เด้าะ เพล่ พี่ ล ซีงแฌ๊ อ กแช่ อ ซ้ะ แบ ดี๊ แม้ เท่อ ลู่ง อ เกิ้ง แบ พลี-อ้ะ นอ      อ เว๊ ม แบ ท พลี-อ้ะ ท่าง-อ้ะ แซย้ โคะ ล้อ. โพล้ง พี่ อ นี่ แบ เท่อ แอ นอ ม แบ ท แม้ นี่ ไท้ อ เท่อ แอ ล้อ. โพล้ง พี่ อ แบ ท อางกี ล้าง เอะ-อ้ะ แอ นอ ม แบ แคว่ เท่อ แอ ล้อ.
42012049	จ เฌ๊ ล้าง แม้ เค้ ทาง มี ลู่ง ฌางคู โคล๊ง คู. ล๊า มี เมะ ม เค้ ทาง เย้า-อ้า.
42012050	ล ไยะ ล้า แบ จ แบ จูง ล้าง ซ้ะ ดี๊ ท น้ะ ท โน๊ง. ล๊า จ น้ะ เซิง น้ะ ซ้ะ ดู มะ ท้อง ลู่ง ท ล แพ อี้ง ม พ้อง ไฆวะ.
42012051	น ซื๊ง ช๊องมอง จ เฌ๊ ล้าง พี่ ม เฌ๊ โชะ ท ฆู๊ง ท พุ้ ลู่ง ฌางคู โคล๊ง คู โบ่. ล เมะ บี่ นอ แบ. แบ เด้าะ จ เฌ๊ โชะ ท ที่พ้ะ ที่ล้าง ล้อ.
42012052	ท่อง อี้ง จู่ง แย๊ เด้า พี่ โพล้ง โอ เว๊ เย่ แฌ้ ม ที่พ้ะ ที่ล้าง โละ ซ้ะ      โอ ก้ะ ซ๊า แฌ้ ล แพ้ คี๊ง แฌ้ ล แพ้.
42012053	แพ่ ม โอ ล แพ้      อ พูแคว๊ ม โอ ล แพ้. มู่ ม โอ ล แพ้      อ พูมืง ม โอ ล แพ้. มื้งแซย่ ม โอ ล แพ้      เด ม โอ ล แพ้".
42012054	กแช่ เยซู ไคล้ ดี๊ โพล้ง ล แพ นอ เด้าะ บี่ อี้ง      "พี่ น ซื๊ง แด ท เอิง ทาง ลู่ง มื่ง นึ ล โค๊ นอ น ไจ้ะ ล ทีง ฆ่าง      'ท ม เฌ๊ช้า'      ฌ้อง ท เฌ๊ช้า เต้~ๆ.
42012055	พี่ น ซื๊ง แด ลี้ง เฌ๊ ลู่ง ละ โค๊ แพ้ นอ น ไจ้ะ      'ท ม คู่ ล้อ'      ฌ้อง ท คู่ เต้~ๆ.
42012056	โพล้ง เมะ โต้ ซ้ะ ไก ซีง-เอ้อ      น ซื๊ง แคว่ มุ้คู ฌางละ นอ น พ้ะ-อ้ะ แบ. แบ ท เล้ ค๊องเนง ล ว๊าง อี้ง นอ น พ้ะ-อ้ะ ล ซี แบ เฆาะ.
42012057	เท่อ ลู่ง อ เกิ้ง อ แบ นอ แบ ท เล้ น ซื๊ง ล ต้ะเซ๊ง-อ้ะ แด เว๊ แบ.
42012058	โพล้ง เมะ ชาง แบ แน้ ฌ้อง ลี้ ฌ้า แน้ ลู่ง ซ่าง พ้า นอ เฌาโละ แม้ มึ แม้ พ้า-อ้ะ พี่ น ลี้ ลู่ง เกล้ นอ. น เมะ ล แม้ บี่ นอ แบ อ เว๊ ม ทวี่ง ทาง แน้ ลู่ง โพล้ง ต้ะเซ๊ง เท่อ อ เมะแซ พ้า      ฌ้อง อ เว๊ ม อ้ะล้าง แน้ ดี๊ แยแซ๊ พี่ ม ชวี๊ง ล้าง แน้ ลู่ง พ้อง พ้า.
42012059	จ โล้ เอะ แน้ บี่ อี้ง      น ไจ ทาง ล ซี แบ ท้อง ลู่ง น ลุ้ ไท้ น แม่ ลู่ง ไค๊ ทึ ล ไซะ".
42013001	ล พ๊า แย๊ นอ โพล้ง โอ พี่ นอ ล น้าง อางโล๊ไท้ เอะ กแช่ เยซู แบฆ้ะ ดี๊ โพล้ง กาเลลี้ พี่ ปีล้ะ อางแม้เลา โพล้ง แม้ ซี๊ง-อ้ะ ล แพ นอ ลู่ง โพล้ง ลื่ง ทาง เท่อ อ แค๊      ฌ้อง แม้ นี่ เว๊ อ ซวีง แกย้ ฆึ เว๊ ดี๊ ท ลื่ง ทาง.
42013002	กแช่ เยซู ไคล้ ช๊า-อ้ะ บี่ อี้ง      "พี่ โพล้ง กาเลลี้ ล แพ ซี๊ง ชอง ซี๊ง โน๊ง บี่ อี้ง นอ น ซื๊ง ช๊องมอง อ ซื๊ง เว๊ เก โพล้ง ท เด้บ้ะ ลือ นี่ โพล้ง กาเลลี้ อ แฌ้แพ กุ้ อ แฌ้-อ้า.
42013003	จ โล้ แบ น ซื๊ง ล เมะ แบ เฆาะ ล้อ. แบ เด้าะ น เมะ ล เปลง ไท้ ซ้ะ อ ซ๊าง แบ      น ซื๊ง ม ซี๊ง ชอง ซี๊ง โน๊ง บี่ นอ ปะ ล้อ.
42013004	ฌ้อง โพล้ง ล ชี๊ง โฆะ แฌ้ พี่ เด้า พ้ะโท๊ ลู่ง ซีโลอาง พ้า ล้างฆ่อง แบ ซี๊ง-อ้ะ นอ น ซื๊ง ช๊องมอง อ ซื๊ง เว๊ เก โพล้ง ท เด้บ้ะ ลือ นี่ โพล้ง อ แฌ้แพ กุ้ อ แฌ้ พี่ อ โอ ลู่ง เว่ง เยรูซเลง พ้า นอ-อ้า.
42013005	จ โล้ แบ น ซื๊ง ล เมะ แบ เฆาะ ล้อ. แบ เด้าะ น เมะ ล เปลง ไท้ ซ้ะ อ ซ๊าง แบ      น ซื๊ง ม ซี๊ง ชอง ซี๊ง โน๊ง บี่ นอ ปะ ล้อ".
42013006	ฌ้อง กแช่ เยซู อางด้อง ล้าง เท่อ บี่ อี้ง      "โพล้ง แคว๊ ล แฌ้ เซิง กูงเย้ ลู่ง อ ซไบ้ะ โซ๊ง พ้า ล เทิง. อ เว๊ ลี้ อางฆื๊ง แคว่ นี่ เว๊ อ แซ      แบ เด้าะ ล แด เว๊ น่าง โพลง แบ.
42013007	อ เว๊ ไคล้ ดี๊ โพล้ง แคว่ โซ๊ง ล แฌ้ นอ บี่ อี้ง      'แคว่ เซ้อ      ซ๊า เนง เย้า พี่ จ โอ คุ้ อาง กูงเย้ ล เทิง อี้ง อ แซ      แบ เด้าะ ล แด อ แซ น่าง โพลง แบ. เคา ล้าง ไฆวะ-อ้ะ เฆาะ      เกม๊า โอ นุ้ทะ เท่อ โปล้~ๆ แม้ เล้'.
42013008	แบ เด้าะ โพล้ง แคว่ โซ๊ง ไจ้ะ เว๊      'โอ เว๊ แบ~ๆ กแช่-เอ้อ      เกม๊า อ โอ ก้ะ ล เนง เด้าะ ล้อ. จ ม ควิ้ โบง ทาง ฌางคู ลู่ง อ คางไท้ะ วะ ชวะ ดี๊ ชวี๊ง ล้าง ปวี่.
42013009	ล เนง เด้าะ แบ ซี ลู่ง อ แซ ม โอ. เมะ ล โอ แบ โค๊ นอ เกม๊า จ เคา ล้าง ไฆวะ-อ้ะ โคะ' ".
42013010	ลู่ง มื่ง ดืง เท่อ แบ้ แยว้ ล นี้ง กแช่ เยซู ซอง เท่อ ลู่ง ท แพโซง อ ล่าง พ้า ล จอง.
42013011	โพล้ง มืง โอ ล แฌ้ พี่ ท มื้งแฆ่ ทาง อ ล้อง. อ เท่อ แม้ แช๊-อ้ะ นี่ ล ชี๊ง โฆะ เนง เย้า. อ โคล๊ง โด้งกู้ง      บุ้ ล้อง เว๊ ล นี่ แบ.
42013012	พี่ กแช่ เยซู แด แบ-อ้ะ นอ กุ้ เว๊ เกม๊า อ เฌ๊ โอ-อ้ะ      ฌ้อง โล้ เอะ เว๊ บี่ อี้ง      "มืง-เอ้อ น พ้อง ไฆวะ ดี๊ น ท เจ้า ท แช๊ เย้า".
42013013	กแช่ เยซู อางกี ล้าง อ จูง ลู่ง กมืง อ ล้อง. ล ทีง ฆ่าง นอ อ เว๊ บุ้ ทาง อ ซ้ะ      อางปฆ้า ทาง กแช่ แยว้.
42013014	โพล้ง ยู่แคว่ ท แพโซง อ ล่าง นอ อ ซ้ะทาง พี่ กแช่ เยซู แม้ แบล โพล้ง ลู่ง มื่ง ดืง เท่อ แบ้ แยว้ อ นี้ง       โล้ เอะ โพล้ง บี่ อี้ง      "โอ ฆู๊ง นี้ง พี่ เกิ้ง แม้ เท่อ นอ      เกม๊า น ซื๊ง เฌ๊ แฌแซ ล้าง ซ้ะ เซ้อ. แบ เด้าะ เมะ มื่ง ดืง เท่อ แบ้ แยว้ อ นี้ง นอ เฌ๊ ล ฌี้".
42013015	กแช่ เยซู ไคล้ ช๊า-อ้ะ บี่ อี้ง      "โพล้ง เมะ โต้ ซ้ะ ไก-เอ้อ      น ซื๊ง กุ้ อ แฌ้ กูแพล่ งู้ กูแพล่ แลว้ เกม๊า อ ลี้ โอ้ ที๊ง ลู่ง มื่ง ดืง เท่อ แบ้ แยว้ อ นี้ง นอ ล เมะ แบ-อ้า.
42013016	อ อี้ง กมืง ล แฌ้ โย้ เก อาบราฮาง อ พู อ ลี้ง. ม้างโค้ไล่ จ้าทะ-อ้ะ นี่ ล ชี๊ง โฆะ เนง เย้า. ล เกิ้ง แบ-อ้า พี่ อ เว๊ ม พ้อง พลิ้ ไฆวะ ดี๊ ท จ้าทะ อี้ง ลู่ง มื่ง ดืง เท่อ แบ้ แยว้ อ นี้ง".
42013017	กแช่ เยซู อ ท ไคล้ ช๊า นอ เกม๊า โพล้ง แม้ ไทะทะ-อ้ะ ล แพ นอ ฌางแช้ ล้าง อ ซ้ะ. แบ เด้าะ โพล้ง ด๊าง มู๊ง ซ้ะอวีง ซ้ะโทะ เว๊ พี่ กแช่ เยซู แม้ ท ล้ะ ท เล่ กุ้ อ เม้ง.
42013018	กแช่ เยซู อางจ้ะ เท่อ บี่ อี้ง      "กแช่ แยว้ อ มื่ง อ บ้าง แม้ อ ซ้ะ บี่ จะ เล้. จ ม อางด้อง ล้าง-อ้ะ ดี๊ ท เม้ง เล้.
42013019	อางด้อง ล้าง ดี๊ ท คลี๊ง ปี๊~ๆ ล เม้ง พี่ โพล้ง ฆวีง ล้าง เว๊ ลู่ง อ โซ๊ง พ้า      ฌ้อง เม ทาง เก ทาง ก้ะ อ มื่งเทิง พ้ะดู. ทู ซีง ลีง ซีง แม้ อ ซวี๊ง ลู่ง อ ได้ ล้อง นอ ล้อ".
42013020	กแช่ เยซู โล้ เว๊ เด้าะ บี่ อี้ง      "จ ม อางด้อง ล้าง กแช่ แยว้ อ มื่ง อ บ้าง ดี๊ ท เม้ง เล้.
42013021	อางด้อง ล้าง-อ้ะ ดี๊ กูมีง อ ซีง พี่ โพล้ง มืง แกย้ ฆึ เว๊ ดี๊ ฌื๊งไน้ะ คี๊ง ท่าง ท้อง ฌื๊งไน้ะ ล ลอง นอ พู๊ ทาง เลา ปะ".
42013022	พี่ กแช่ เยซู ลี้ ลู่ง เว่ง เยรูซเลง อ แค๊      อ เว๊ ลี้ ลู่ง เฌง ดู เฌง ปี๊      ซอง เท่อ ซ๊าง เท่อ กุ้ จอง.
42013023	โพล้ง โอ ล แฌ้ อางจ้ะ กแช่ เยซู บี่ อี้ง      "กแช่-เอ้อ โพล้ง พี่ ม พ้อง ม พลิ้ นอ ม โอ แซย้ โคะ ล้อ-อ้า". กแช่ เยซู โล้ เอะ โพล้ง บี่ อี้ง
42013024	"เฌาโละ นึ ฆ้าง ลู่ง พ้าแย๊ เอง นอ ไช้ะ. เต้~ๆ นอ โพล้ง แอ ฌ้อง พี่ ม เฌา นึ ฆ้าง เว๊      แบ เด้าะ นึ เว๊ ล ซี แบ.
42013025	ม โอ ล นี้ง โคะ เด้า อ กแช่ ม เฌ้เทิง กาไบ้ะ พ้าแย๊. พี่ น ซื๊ง ชี๊เทิง ลู่ง ค๊อง โค๊ นอ น ม ดู เซ๊ พ้าแย๊ กุ้ ทาง เท่อ      'อุ้พ้ะ เอะ ก เกล้ ไช้ะ'. แบ เด้าะ อ เว๊ ม ไคล้ ช๊า น ซื๊ง บี่ อี้ง      'เอ๊ จ ล ซีงแฌ๊ น ซื๊ง แบ. น โอ พี่ เล้ เฌ๊'.
42013026	ฌ้อง น ซื๊ง ม ไคล้ ช๊า บี่ อี้ง      'ก อาง ก โอ้ ซกุ้ เท่อ ดี๊ แน้. น ซอง เท่อ ลู่ง ก เฌง พ้า อ ซ๊างคู อู้'.
42013027	เด้า อ กแช่ ม ไจ้ะ เว๊      'จ ล ซีงแฌ๊ แบ น ซื๊ง โอ พี่ เล้ เฌ๊. โพล้ง แม้ ท อ้า ท ซ๊าง ซีง-เอ้อ      ไจ แด แย้ ไช้ะ'.
42013028	น ซื๊ง ม ฌางล้าง ย้าล้าง เอ้ง เม ช่อง แซว๊ น้ะ เล้ พี่ น แด แบ อาบราฮาง      อี้งซฮ้ะ      ยาคุ้ ดี๊ กเย่ โม ไคล้ คิ้ กแช่ แยว้ นอ โอ ลู่ง กแช่ แยว้ อ มื่ง อ บ้าง      แบ เด้าะ น ซื๊ง กแช่ แด เว๊ แบ ท โฌ๊ ไจ ทาง ไฆวะ ลู่ง ค๊อง โค๊.
42013029	โพล้ง ม โอ ลู่ง มื่ง ทาง      มื่ง นึ      มื่ง เค๊ง      มื่ง แพ้ เฌ๊      ม เฌ๊ อาง ซกุ้ โอ้ ซกุ้ เท่อ ลู่ง กแช่ แยว้ อ มื่ง อ บ้าง.
42013030	โพล้ง ลู่ง อ ปี๊ ทึ ค๊องเนง อี้ง ม เก แบ ก้ะ โพล้ง ลู่ง อ ล้างเปิ่ง ดู ทึ      ดี๊ โพล้ง ลู่ง อ ล้างเปิ่ง ดู ทึ ค๊องเนง อี้ง ม เก แบ ก้ะ โพล้ง ปี๊ ทึ นอ ล้อ".
42013031	ล พ๊า ฆ่าง นอ โพล้ง ฟารีซี แบ แฌ้~ๆ เฌ๊ ฌู กแช่ เยซู โล้ เอะ-อ้ะ บี่ อี้ง      "ไจ แด ไฆวะ พี่ อี้ง แด เทา. ลี้ โอ ก้ะ ลู่ง อ แฌ้แพ แบ~ๆ      อ ไฌ่ บี่ อี้ง จ๊าวแพเดง เฮรุ้ แบ ซ้ะ แม้ ซี๊ง แน้".
42013032	กแช่ เยซู ไคล้ ช๊า-อ้ะ ไจ้ะ เว๊      "ลี้ โล้ แบ ทวีง เม้ง ลู่ง อ แซย๊ ล ดื้ง นอ บี่ อี้ง      'จ โฌ๊ ไจ ทาง ไฆวะ ท มื้งแฆ่      จ แม้ แบล ท เจ้า ท แช๊ ล นี้ง แย๊ โย้ ดี๊ ลู่ง โฌ้ โคะ      ฌ้อง ซ๊า นี้ง ล นี้ง จ ท แม้ ม ชิ้เทา ล้อ'.
42013033	แบ เด้าะ จ แบ ลี้ เท่อ ล นี้ง แย๊ อี้ง ดี๊ ลู่ง โฌ้ โคะ ดี๊ เก๊ ตโฌ้ โคะ. อ ไฌ่ บี่ อี้ง โม ไคล้ คิ้ กแช่ แยว้ ม แบ ท แม้ ซี๊ง-อ้ะ ลู่ง เว่ง เยรูซเลง      ซี๊ง ลู่ง อ แฌ้แพ ล ซี แบ.
42013034	โอ๊ เว่ง เยรูซเลง      เยรูซเลง-เอ้อ      น แม้ ซี๊ง โม ไคล้ คิ้ กแช่ แยว้      ดี๊ น แม้ นี่ โล่ง ไควะ ซี๊ง โพล้ง พี่ กแช่ แยว้ เจ่ เว๊ อ เฌ๊ ฌู แน้. โอ แอ พ๊า พี่ จ แบ ซ้ะ พุ้โฌ๊ง น พู น ลี้ง บี่ ซุ้ ช๊าง มื้งแซย่ พุ้ไบ้ะ อ พู ดี๊ อ ได้ะ. แบ เด้าะ น ล นย่อง เกม๊า จ แม้ แบ.
42013035	ท บี่ นอ ลู่ง น เด้า น ล่าง โพล้ง ล โอ น่าง แฌ้ ล้า แบ. จ โล้ เอะ น ซื๊ง บี่ อี้ง      น ล แด แบ แย้ ล้า แบ ท้อง ลู่ง น ม ไจ้ะ บี่ อี้ง      'เกม๊า โพล้ง พี่ อ เฌ๊ ลู่ง กแช่ แยว้ อ เม้ง อ แซ ล แฌ้ นอ โอ มึ ช๊อง พ้า นอ ล้อ' ".
42014001	ลู่ง มื่ง ดืง เท่อ แบ้ แยว้ ล นี้ง กแช่ เยซู ลี้ อาง เท่อ ลู่ง โพล้ง ฟารีซี อ คู ล แฌ้ อ เด้า. โพล้ง โอ แคว่ ฌูง ดุ้ กแช่ เยซู.
42014002	โพล้ง แคว๊ โอ ล แฌ้ อ จูง ยุ้ คาง ยุ้ เต้~ๆ      เฌ๊ ฌู กแช่ เยซู.
42014003	ฌ้อง กแช่ เยซู อางจ้ะ คู ซีง ซอง เท่อ เซ๊งพ้า ท้างพ้า ดี๊ โพล้ง ฟารีซี บี่ อี้ง      "เซ๊งพ้า ท้างพ้า เกม๊า ก แม้ แบล โพล้ง ลู่ง มื่ง ดืง เท่อ แบ้ แยว้ อ นี้ง นอ ชี่-อ้า      ล เกม๊า แบ-อ้า".
42014004	แบ เด้าะ โพล้ง ล แพ นอ โอ ไก้ไม่. กแช่ เยซู พอง โพล้ง ล แฌ้ นอ แม้ แบล เว๊      ฌ้อง เกม๊า อ ไท้ ไวะ.
42014005	กแช่ เยซู อางจ้ะ โพล้ง ล แพ นอ บี่ อี้ง      "โพล้ง เมะ โอ ล แฌ้ ลู่ง น ซื๊ง แกล้ อ พูแคว๊ ฌี้ อ งู้ ฌี้ เมะ ล้างเทะ ที๊ง น่างโบ้ พ้า      อ เว๊ ล ทึ้ ทาง-อ้ะ ล ทีง ฆ่าง แบ-อ้า      ทึ เมะ เก มื่ง ดืง เท่อ แบ้ แยว้ อ นี้ง ฌี้~ๆ".
42014006	แบ เด้าะ โพล้ง ล แพ นอ ไคล้ ช๊า กแช่ เยซู ล ซี แบ.
42014007	ลู่ง กแช่ เยซู แด โพล้ง ลี้ อาง ซยอง เท่อ ล แพ นอ อางลึ นี่ อ ล่าง ชี๊น้าง ลู่ง ท เมะแย๊      อ เว๊ อางด้อง ล้าง เท่อ ดี๊ อ ซื๊ง เว๊ บี่ อี้ง
42014008	"โพล้ง เมะ โล้ แบ แน้ ลี้ อางเม้า อางแร่ นอ ลี้ ชี๊น้าง ลู่ง ท เมะแย๊ ล ฌี้      แบ ซีง ลู่ง เด้า กแช่ โล้ แบ โพล้ง พี่ อ ดู นี่ แน้ ได้ะ.
42014009	ฌ้อง เด้า กแช่ พี่ อ โล้ แบ น ซื๊ง คี๊ง แฌ้ ม ไคล้ ดี๊ แน้ บี่ อี้ง      'เกม๊า อ เว๊ ล แฌ้ อี้ง ชี๊น้าง ลู่ง น ล่าง'. ฌ้อง น แบ ชี๊น้าง ก้ะ ลู่ง ท ล่างไค๊      อ นอ ม เก ท ฌางแช้ ลู่ง น ฌ่าง.
42014010	ท บี่ นอ โพล้ง เมะ โล้ แบ แน้ ลี้ อางเม้า อางแร่ นอ ลี้ ชี๊น้าง ลู่ง ท ล่างไค๊ บี่ ซุ้ เด้า กแช่ ม ไคล้ ดี๊ แน้ บี่ อี้ง      'ฌุ้พาง-เอ้อ ลี้ ชี๊น้าง ลู่ง ท เมะแย๊'      อ นอ ม เก ท แม้ ฆี๊ง เมะ ฆี๊ง แน๊ แน้ ลู่ง โพล้ง ชี๊น้าง อาง ซยอง เท่อ ด๊าง มู๊ง อ เมะแซ พ้า.
42014011	อ ไฌ่ บี่ อี้ง โพล้ง กุ้ อ แฌ้ พี่ อ โชะ ทาง อ ซ้ะ นอ ม แบ ท ชาง ล้าง-อ้ะ      แบ เด้าะ โพล้ง กุ้ อ แฌ้ พี่ อ ชาง ล้าง อ ซ้ะ นอ ม แบ ท โชะ ทาง-อ้ะ ล้อ".
42014012	กแช่ เยซู ไคล้ ดี๊ เด้า อ กแช่ บี่ อี้ง      "น เมะ ลื่ง อาง เท่อ นอ      มแช๊ โค๊ ฌี้      มแน้ โค๊ ฌี้      โล้ แบ ที่ น ฌุ้เม้ง ฌุ้พาง น พื่ง น วี่ น มู่ น ม้าง ล ฌี้      ดี๊ โล้ แบ ที่ โพล้ง โอ เบ้า ช๊อง เท่ง พี่ อ ท โอ ท ช๊อง ล แพ นอ ล ฌี้. แบ ซี ลู่ง อ ซื๊ง เว๊ ม โล้ แบ แน้ เด้าะ      ฌ้อง น ม ลี้ อาง แบ ไท้ อ เท่อ.
42014013	แบ เด้าะ น เมะ ลื่ง อาง เท่อ นอ โล้ แบ โพล้ง ซยาง โพล้ง ยะ      โพล้ง อ จูง ล้างแช่ คาง ล้างไบล้      โพล้ง ซี๊ง ล ไก้ ม๊า ล ไก้      โพล้ง เมะโบล.
42014014	อ ซื๊ง เว๊ ล แพ นอ เกล๊าง ไท้ น เท่อ ล ซี น่าง เม้ง แบ. แบ เด้าะ กแช่ แยว้ ม ไป๊ป้อง แน้ ดี๊ เกล๊าง ไท้ เอะ น เท่อ พี่ ล นี้ง แย๊ อ เว๊ ม แม้ ม๊า ทาง ไท้ โพล้ง ลู่ง อ แบ อ ซ้ะ".
42014015	พี่ โพล้ง ชี๊น้าง อาง เท่อ ล แฌ้ แน่ฌ๊า ท ไฌ่ อี้ง โล้ เอะ กแช่ เยซู ไจ้ะ เว๊      "โพล้ง พี่ ม อาง ซยอง แบ เท่อ ลู่ง กแช่ แยว้ อ มื่ง อ บ้าง พ้า นอ ม โอ ดี๊ ท มึ ท พ้า ล้อ".
42014016	กแช่ เยซู โล้ แบ-อ้ะ      "โพล้ง โอ ล แฌ้ ลื่ง อาง พ้ะดู เท่อ ดี๊ โล้ แบ โพล้ง แอ ฌ้อง.
42014017	ท่อง อ มื่ง อาง มี้ อ เว๊ เกม๊า อ เพล่ ไจ โล้ แบ โพล้ง พี่ อ โล้ เว้ เว๊ เย้า      'เฌ๊ อาง เซ้อ. ท กุ้ อ เม้ง ก แด้ เว้-อ้ะ ฌ้อง เย้า'.
42014018	โพล้ง ล แพ นอ โล้ เว๊ ลี้ ล คลึ้ แบ. อ ต้องคู ล แฌ้ โล้ เอะ เว๊      'จ ฆวี้ ฆึ้      จ แบ ลี้ แคว่-อ้ะ. อวีงซ้ะชู้ โล้ เอะ น กแช่ จ ลี้ ล คลึ้ แบ'.
42014019	โพล้ง ล แฌ้ เด้าะ ไจ้ะ เว๊      'จ ฆวี้ นี่ งู้ แพ๊ เย่ กู่ง      จ แบ ลี้ ลองดุ้-อ้ะ. อวีงซ้ะชู้ โล้ เอะ น กแช่ จ ลี้ ล คลึ้ แบ'.
42014020	โอ ล แฌ้ เด้าะ ไจ้ะ เว๊      'จ พู่ เอ จ แม๊ ล้อ. ท บี่ นอ จ ลี้ ล ซี แบ'.
42014021	อ เพล่ ไท้ โล้ แบ อ กแช่ เลา ปะ. อ กแช่ ซ้ะทาง เต้~ๆ      อางแม้เลา อ เพล่ ไจ้ะ เว๊      'ลี้ เมะ เพล      ลี้ ลู่ง เกล้ มื่ง ดู เกล้ มื่ง พู      กุ้ นี่ โพล้ง ซยาง โพล้ง ยะ      โพล้ง อ จูง ล้างแช่ อ คาง ล้างไบล้      โพล้ง เมะโบล      โพล้ง ซี๊ง ล ไก้ ม๊า ล ไก้      เกม๊า อ เฌ๊'.
42014022	ล ไยะ แบ อ เพล่ เฌ๊ ไท้ โล้ แบ-อ้ะ      'กแช่-เอ้อ จ แม้ บี่ ซุ้ น อางแม้เลา กุ้ อ เม้ง เย้า      แบ เด้าะ ท อ ล่าง ชี๊น้าง แอ ฌ้อง ได้ะ'.
42014023	อ กแช่ โล้ แบ-อ้ะ      'ลี้ แคว่ ลู่ง เฌง คู เฌง ฆ้อง เกล้ มื่ง ดู เกล้ มื่ง พู. อวีงซ้ะชู้ เกม๊า โพล้ง เฌ๊ บี่ ซุ้ โพล้ง ม โอ ฆวี้ ทะ เด้า พ้า.
42014024	จ โล้ เอะ น ซื๊ง บี่ อี้ง      โพล้ง พี่ ก โล้ วี่ง-อ้ะ ล มู๊ง นอ ล โอ น่าง แฌ้ แบ พี่ ม อาง แบ จ ท อาง' ".
42014025	โอ ล นี้ง โพล้ง แอ ฌ้อง ล มู๊ง ลี้ โพะ กแช่ เยซู อ ไค๊. อ เว๊ แกย ไท้ อ ซ้ะ โล้ แบ อ ซื๊ง เว๊ บี่ อี้ง
42014026	"โพล้ง พี่ อ เฌ๊ ฌู แย้      เมะ ล เอ แย้ ดู นี่ อ มู่ อ แพ่ อ พู อ แม๊ อ ด๊างพื่งวี่ มืง แคว๊ ดี๊ อ กแช่ แด เว๊ แบ นอ เก จ พู จ ลี้ง ล ซี แบ.
42014027	โพล้ง เล้ เมะ ล ยุ้ นี่ อ เซง ป้างกิ้ โพะ จ ไค๊ แบ นอ เก จ พู จ ลี้ง ล ซี แบ.
42014028	ลู่ง น ซื๊ง แกล้ เมะ โอ ล แฌ้ แบ ซ้ะ แม้ เด้า พ้ะโท๊ นอ อ เว๊ ม ชี๊น้าง ช๊องมอง ไคะ ดุ้ เว๊ แบ~ๆ เมะ ม เลา จี้ ชี่ ดู เล้. อ จี้ ม กู้ง ชี่-อ้า พี่ ม แม้ เด้า ท้อง อ ฌ้อง นอ.
42014029	อ จี้ เมะ ล กู้ง แบ ม แม้ อ เด้า ท้อง อ ฌ้อง ล ซี แบ      เคิง ล้าง เว๊ ที่ อ เทิง ล้อ. กเย่ โพล้ง พี่ อ แด แบ เว๊ นอ ม นี่ง แบ ดึ้เดว-อ้ะ
42014030	ไจ้ะ เว๊      'อ เว๊ ล แฌ้ อี้ง เคิง ล้าง โปล้ เว๊ อ เด้า เทิง ล้อ      แม้ เว๊ ท้อง อ ฌ้อง ล ซี แบ'.
42014031	จ๊าวแพเดง ล แฌ้ เมะ ม ลี้ ดึ้ โละ ซ้ะ ดี๊ จ๊าวแพเดง ล แฌ้ แด เด้าะ แบ ชี๊น้าง ช๊องมอง ดุ้ เว๊ ท้อง อ ฌ้อง แบ~ๆ      อ ซึ้พู อ แฌ้ ล ไซ ม ดึ้ โละ ซ้ะ ดี๊ ซึ้พู อ แฌ้ คี๊ง ไซ ซี ชี่-อ้า.
42014032	ดึ้ เมะ ล น้า แบ นอ อ เว๊ ม เจ่ โพล้ง ลี้ ฌู จ๊าวแพเดง ล แฌ้ แด เด้าะ พี่ อ โอ ไย้ โละ อ ซ้ะ ได้ะ      เกม๊า อ อางท่าง โอ ฆู๊ง โอ พุ้ ไท้ โละ ซ้ะ.
42014033	บี่ นอ อ ซุ้ กุ้ อ แฌ้ ลู่ง น ซื๊ง แกล้ เมะ ล ไจ แด ไฆวะ อ เท่อ พี่ อ โอ กุ้ อ เม้ง แบ นอ เก จ พู จ ลี้ง ล ซี แบ.
42014034	ที๊งแล เก ท อ ฌี้      แบ เด้าะ ที๊งแล อ ฌ๊าง เมะ ล้างแบล้ ไฆวะ นอ ม แม้ ฌ๊าง ไท้-อ้ะ เด้าะ ซี บี่ จะ เล้.
42014035	ชวี๊ง ล้าง-อ้ะ ลู่ง ฌางคู คู ล ฌี้ แบ      อางกี ฆึ ดี๊ งู้ อี ปแน่ อี เก ทาง ปวี่ ล ซี แบ ปะ. แบ นย๊อง ไฆวะ-อ้ะ เลา ปะ ล้อ. โพล้ง พี่ อ แน่ โอ นอ คุ้ช๊องแน แด เทา".
42015001	โอ ล นี้ง กเย่ โพล้ง กิ้ นี่ ท อ ค๊อง ดี๊ โพล้ง ท เด้บ้ะ เฌ๊ ฌู กแช่ เยซู พี่ ม คุ้ช๊องแน เว๊ อ ซอง เท่อ.
42015002	โพล้ง ฟารีซี ดี๊ คู ซอง เท่อ เซ๊งพ้า ท้างพ้า ล แพ นอ เอ้งไฌ้ เท่อ บี่ อี้ง      "อ เว๊ ล แฌ้ อี้ง ฮะ นี่ โพล้ง ท เด้บ้ะ ดี๊ อาง ซกุ้ โอ้ ซกุ้ เท่อ ดี๊-อ้ะ".
42015003	ท บี่ นอ กแช่ เยซู อางด้อง ล้าง เท่อ ดี๊ อ ซื๊ง เว๊ บี่ อี้ง
42015004	"โพล้ง ล แฌ้ ลู่ง น ซื๊ง แกล้ อ แกะ เมะ โอ อ ดื้ง ล แย้ ดี๊ ล้างแม่ ไฆวะ ล ดื้ง      อ เว๊ ม แม้ บี่ จะ เล้. อ เว๊ ม อางกี โท่ ไฆวะ อ แกะ ควี๊ง ชี๊ง ควี๊ง ดื้ง ลู่ง ตเค แกล้      ฌ้อง ลี้ อางฆื๊ง นี่ ไท้ แกะ พี่ อ ล้างแม่ ล ดื้ง นอ ท้อง อ แด เว๊      เมะ-อ้า.
42015005	ท่อง อ แด นี่ ไท้ เว๊ ฌ้อง นอ ซ้ะอวีง ซ้ะโทะ เว๊      โชะ ทาง เว๊ ลู่ง อ จื๊งแป ล้อง.
42015006	พี่ อ ไท้ ท้อง อ เด้า นอ กุ้ ซยอง อ ฌุ้เม้ง ฌุ้พาง ดี๊ โพล้ง เฌง คู ฆ๊าง พ้า      โล้ เอะ เว๊      'ซ้ะอวีง ซ้ะโทะ ฆึ ดี๊ แย้      พี่ จ แด ไท้ จ แกะ ลู่ง อ ล้างแม่ ล ดื้ง นอ เย้า'.
42015007	จ โล้ เอะ น ซื๊ง      ลู่ง มุ้คู แม้ อ ซ้ะ บี่ นอ ปะ ล้อ      เมะ เว๊ โพล้ง ท เด้บ้ะ ล แฌ้ ล้อ พี่ เปลง ไท้ ซ้ะ อ ซ๊าง นอ      ลู่ง ท มุ้คู ซ้ะอวีง ซ้ะโทะ เว๊ แอ นี่ โพล้ง ฌี้ ควี๊ง ชี๊ง ควี๊ง แฌ้ พี่ ล แบ ซ้ะ เปลง ไท้ ซ้ะ อ ซ๊าง แบ.
42015008	ไคะ ดุ้ โพล้ง มืง ล แฌ้ อ จี้ แทะ โอ ล ชี๊ง. อ เท่อ เมะ ล้างแม่ ไฆวะ ล แทะ      อ เว๊ ม เช้า ทาง มี      กว้ะ เกล้ง เท่อ อางฆื๊ง แคว่ เว๊ ล้างที๊ง ท้อง อ แด ไท้ เว๊      ล เมะ แบ-อ้า.
42015009	พี่ อ แด ไท้ เว๊ เย้า นอ อ เว๊ กุ้ นี่ อ ฌุ้เม้ง ฌุ้พาง ดี๊ โพล้ง เฌง คู ฆ๊าง พ้า      โล้ เอะ เว๊      'ซ้ะอวีง ซ้ะโทะ ฆึ ดี๊ แย้ พี่ จ แด ไท้ จ จี้ ลู่ง ล้างแม่ ล แทะ นอ'.
42015010	จ โล้ เอะ น ซื๊ง      ท แม้ อ ซ้ะ บี่ นอ ปะ      เมะ เว๊ กแช่ แยว้ อ มุ้คู พู ซ้ะอวีง ซ้ะโทะ เว๊ ดู มะ พี่ โพล้ง ท เด้บ้ะ ล แฌ้ เปลง ไท้ ซ้ะ อ ซ๊าง".
42015011	กแช่ เยซู โล้ เว๊ เด้าะ บี่ อี้ง      "โพล้ง แคว๊ โอ ล แฌ้      อ พูแคว๊ โอ คี๊ง แฌ้.
42015012	อ พู ไป้ะ ล แฌ้ นอ ไคล้ ดี๊ อ แพ่ บี่ อี้ง      'แพ่-เอ้อ น คอง น แซย้ พี่ อ ล้างเทะ แบ ยี๊ แด นอ อางน้าง ไฆวะ เอะ แย้ ค๊องเนง อี้ง'. ฌ้อง อ แพ่ อางน้าง อ คอง อ แซย้ เอะ อ พูแคว๊ คี๊ง แฌ้ เลา.
42015013	ลู่ง ไค๊ ล แอ นี้ง แบ นอ อ พู ไป้ะ อางกี ซยอง อ ท กุ้ อ เม้ง      ฌ้อง ลี้ ลู่ง ที๊ง ไย้ ค่าง ไย้. อ เว๊ แม้ อ ซ้ะ ล กลุ้ ล จ้ะ แบ      โละ กลู โละ จี้ ท้อง อ เลา.
42015014	พี่ อ กลู อ จี้ ล โอ ล้า แบ นอ ท ซ้ะวี่ง ล้างดุ้ น้ะ โอ ทาง ลู่ง ค่าง ล เบง นอ อ พ้า. อ เว๊ อ ท อาง ท โอ้ ล โอ ล้า แบ.
42015015	ฌ้อง อ เว๊ ลี้ แม้เล้ง เท่อ ดี๊ โพล้ง ล ค่าง นอ ล แฌ้. อ เท่อ เจ่-อ้ะ ลี้ บืงล้าง เอะ อ ทุ้ ลู่ง ฆึ้ แกล้ พ้า.
42015016	อ เว๊ แบ อ ซ้ะ อาง ทุ้แซ ไพ้ะ พี่ อ บืงล้าง ทุ้ นอ      แบ เด้าะ โพล้ง ล เกม๊า อาง-อ้ะ น่าง เม้ง แบ.
42015017	ลู่ง ไค๊ ทึ อ เว๊ นาง ล้าง ไท้ อ ซ้ะ ไคล้ เท่อ บี่ อี้ง      'จ แพ่ อ เพล่ อ บาง โอ แอ ฌี่ง แอ ฌ้อง อาง กึ้ โอ้ ฆวี้      แบ เด้าะ ยี๊ แด จ ม โอ วี่ง ซี๊ง พี่ อี้ง.
42015018	เอ๊ จ ม ไท้ ฌู จ แพ่. จ ม โล้ เอะ-อ้ะ บี่ อี้ง      "แพ่-เอ้อ จ แม้ ไพ้ะ แบ กแช่ แยว้ ดี๊ แม้ ไพ้ะ แบ แน้ เย้า.
42015019	ล เกิ้ง ล้า แบ พี่ โพล้ง ม กุ้ แย้ เก น พู. เกม๊า จ เก บี่ ซุ้ น เพล่ ล โค๊".
42015020	ฌ้อง อ เว๊ เฌ้เทิง ทาง ไท้ ฌู อ แพ่ ไวะ. พี่ อ ไท้ ล คลึ้ ท้อง ได้ะ แบ นอ อ แพ่ แด ฌู จู้-อ้ะ      ย๊างเซิง ย๊างซ้ะ แบ เว๊      ปชื่ง ลี้ ซยู๊ พอง โฌ๊ง น๊าม๊า เว๊.
42015021	อ พูแคว๊ ล แฌ้ นอ ไคล้ ดี๊ อ แพ่ บี่ อี้ง      'แพ่-เอ้อ จ แม้ ไพ้ะ แบ กแช่ แยว้ ดี๊ แม้ ไพ้ะ แบ แน้ เย้า. ล เกิ้ง ล้า แบ พี่ โพล้ง ม กุ้ แย้ เก น พู'.
42015022	แบ เด้าะ อ แพ่ อางแม้เลา อ เพล่ บี่ อี้ง      'ลี้ เมะ เพล      แม้ นี่ ไช๊แค่ พ้ะโท๊ ลู่ง อ ฌี้ ทึ ล เบง ดึ้ ซุ้ ทาง เอะ-อ้ะ. แม้ นี่ จูงไซ้ะ ดึ้ ซุ้ ทาง-อ้ะ ลู่ง อ จูง ล้อง      ดี๊ แม้ นี่ คางไพ้ะ ดึ้ ไย่ ทาง-อ้ะ.
42015023	ฌ้อง ลี้ แม้ นี่ งู้ พู ลู่ง อ บอง ทึ ล ดื้ง นอ แม้ ซี๊ง อาง-อ้ะ. เกม๊า ก ลื่ง อาง ลื่ง โอ้ โละ ซ้ะ.
42015024	อ ไฌ่ บี่ อี้ง จ พูแคว๊ ล แฌ้ โย้ ซี๊ง เย้า ม๊า ทาง ไท้ เด้าะ      ล้างแม่ พลุ้ เย้า แด ไท้ เด้าะ'. ฌ้อง อ ซื๊ง เว๊ ซีง ลื่ง อาง ลื่ง โอ้ โละ ซ้ะ โอ ดี๊ ท ซ้ะอวีง ซ้ะโทะ มึ มะ ล้อ.
42015025	เมะ อ พู วี่แซย่ ล แฌ้ นอ โอ ลู่ง ฆึ้ พ้า. พี่ อ เว๊ เฌ๊ ไท้ เบ้า ทาง ดี๊ เด้า นอ อ เว๊ แน่ฌ๊า โพล้ง ซ้ะอวีง แท๊ ดี๊ เฌ้เทิงลี่ง.
42015026	อ เว๊ กุ้ นี่ อ เพล่ ล แฌ้ อางจ้ะ เว๊ บี่ อี้ง      'โพล้ง แม้ ท เม้ง เล้ นอ'.
42015027	อ เพล่ ไคล้ ช๊า-อ้ะ      'น พื่ง เฌ๊ ไท้~ๆ เย้า. น แพ่ เกม๊า โพล้ง แม้ ซี๊ง งู้ พู บอง ทึ ล ดื้ง      เมะ เว๊ นี่ ไท้ อ พูแคว๊ พี่ อ เท่อ ล แบ ท น่าง เม้ง แบ นอ'.
42015028	อ โจ้ แน่ฌ๊า บี่ นอ อ ซ้ะทาง เต้~ๆ      ล นย่อง ไท้ ฆ้าง เด้า พ้า แบ. อ แพ่ ไจ ทาง อางโฆ อางแย๊-อ้ะ เกม๊า อ ไท้ นึ ฆ้าง เด้า พ้า.
42015029	อ เว๊ ไจ้ะ เอะ อ แพ่ บี่ อี้ง      'จ แม้ เอะ น เท่อ แอ เนง แอ แล้ บี่ ซุ้ จ เก น ฆ่อง. จ ล ลือ แน้ น่าง พ๊า แบ. แบ เด้าะ น ล เกล๊าง แย้ ท น่าง เม้ง แบ      ทึ เมะ แมะ พู ล ดื้ง ฌี้~ๆ พี่ จ ม ลื่ง อาง ลื่ง โอ้ จ ฌุ้เม้ง ฌุ้พาง นอ น ล เกล๊าง แย้ แบ.
42015030	แบ เด้าะ น พูแคว๊ ล แฌ้ นอ โละ น คอง น แซย้ เลา ปะ      ไจ ดี๊ กมืง กม้า. พี่ อ เว๊ เฌ๊ ไท้ นอ น แม้ ซี๊ง งู้ พู ลู่ง อ บอง ทึ ล ดื้ง ลื่ง อาง-อ้ะ ล โค๊'.
42015031	อ แพ่ ไคล้ ช๊า-อ้ะ      'พู-เอ้อ น โอ ดี๊ แย้ ลู่ง เด้า ครึ~ๆ. พี่ แพ่ อ เท่อ โอ กุ้ อ เม้ง นอ เก นี๊ แด เลา ปะ ล้อ.
42015032	แบ เด้าะ เกิ้ง ก ม ลื่ง อาง ลื่ง โอ้ โละ ซ้ะ ดี๊ ซ้ะอวีง ซ้ะโทะ      เมะ เว๊ น พื่ง แคว๊ นอ ซี๊ง เย้า ม๊า ทาง ไท้      ล้างแม่ พลุ้ ฌ้อง แด ไท้ เด้าะ' ".
42016001	กแช่ เยซู โล้ เอะ อ พู อ ลี้ง บี่ อี้ง      "ซที๊ง โอ ล แฌ้      โพล้ง ยู่แคว่ เอะ อ คอง อ แซย้ ล แฌ้. โพล้ง เฌ๊ โล้ แบ-อ้ะ      'โพล้ง ยู่แคว่ น เท่อ ล แฌ้ นอ เจ่ ฌี่ง เจ่ ฌ้อง น กลู น จี้'.
42016002	ซที๊ง กุ้ นี่ โพล้ง พี่ อ ยู่แคว่ เอะ อ เท่อ ล แฌ้ นอ ไจ้ะ เอะ เว๊      'เท่อ พี่ จ แน่ฌ๊า แบฆ้ะ ดี๊ แน้ นอ แม้ อ ซ้ะ บี่ จะ เล้. กเย่ เท่อ พี่ น ยู่แคว่-อ้ะ ล แพ นอ กวิ้ไน-อ้ะ เมาน่าง ฌ้อง เกม๊า เอะ แย้      อ ไฌ่ บี่ อี้ง น ล ยู่แคว่ แบ เอะ จ เท่อ ล้า แบ'.
42016003	โพล้ง แคว๊ ล แฌ้ นอ ช๊องมอง เท่อ ลู่ง อ ซ้ะ พ้า      'จ เซงคู ม โฌ๊ ไจ ทาง ไฆวะ แย้      จ ม แม้ ก้ะ บี่ จะ เล้. จ ม ลี้ พล้ะ เท่อ เดอะ จ ไฌ่ ล ชอง แบ      ไจ อางท่าง อาง เท่อ เดอะ ล้าง ท ฌางแช้.
42016004	อ๊า จ ซีงแฌ๊ เย้า จ ม แม้ บี่ จะ เล้ พี่ โพล้ง ม ฮะ นี่ แย้ ลี้ โอ อ เด้า ลู่ง จ ท แม้ ล โอ ล้า แบ'.
42016005	ท บี่ นอ โพล้ง ยู่แคว่ เท่อ ล แฌ้ นอ กุ้ นี่ โพล้ง กุ้ อ แฌ้ พี่ อ โอ แม่ ดี๊ อ เซงคู นอ ล~แฌ้ แบ ล แฌ้      ฌ้อง อางจ้ะ เว๊ อ ต้องคู ล แฌ้ บี่ อี้ง      'น โอ แม่ ดี๊ จ เซงคู ชี่ แอ เล้'.
42016006	อ เท่อ ไคล้ ช้า-อ้ะ      'จ โอ แม่ ดี๊-อ้ะ ตซู อ ไปะ ล แย้'. โพล้ง ยู่แคว่ เท่อ ล แฌ้ นอ โล้ เอะ-อ้ะ      'อี้ง น ไละ กวิ้ไน เท่อ. ชี๊น้าง เซ้อ      กวิ้ ก้ะ-อ้ะ อ ไปะ เย่ ชี๊ง'.
42016007	ฌ้อง อางจ้ะ ก้ะ เว๊ ล แฌ้ เด้าะ      'นี๊ บ่อ      น โอ แม่ ชี่ แอ เล้'. อ เท่อ ไคล้ ช๊า-อ้ะ      'จ โอ แม่ ดี๊-อ้ะ บืง อ ไปะ ล ม๊า'. โพล้ง ยู่แคว่ เท่อ ล แฌ้ นอ โล้ เอะ-อ้ะ      'อี้ง น ไละ กวิ้ไน เท่อ. กวิ้ ก้ะ-อ้ะ อ ไปะ โฆะ แย้'.
42016008	โพล้ง ยู่แคว่ เท่อ ล โต้ ล ล้อง แบ ล แฌ้ นอ อ เซงคู อางปฆ้า-อ้ะ พี่ อ เว๊ แม้ เท่อ ลู่ง อ ไพ่ อ แซย๊. อ ไฌ่ บี่ อี้ง โพล้ง ฌางคู โคล๊ง คู โย้ ลู่ง อ แม้ ซกุ้ ไพ้ะ ซกุ้ เท่อ นอ แม้ อ ซ้ะ แซย๊ นี่ โพล้ง พี่ อ โอ ท พ้าง พ้า".
42016009	กแช่ เยซู ไคล้ เด้าะ บี่ อี้ง      "เจ่ คอง แซย้ ลู่ง ฌางคู โคล๊ง คู อี้ง แม้ มึ น ฌุ้เม้ง ฌุ้พาง      บี่ ซุ้ น คอง น แซย้ เมะ เจ่ ล ซี ล้า แบ โคะ นอ      อ ซื๊ง เว๊ ม ตองช้า ฮะช้า น ซื๊ง ลู่ง ท อ ล่าง ล้างชู้ ล้างแกย.
42016010	โพล้ง พี่ อ โต้ อ ล้อง ดี๊ ท ล ปี๊ ล คี่ นอ ม โต้ ม ล้อง ดี๊ เท่อ ลู่ง อ ดู ปะ ล้อ. โพล้ง พี่ อ กไบล้ะ กแบล ดี๊ ท ล ปี๊ ล คี่ นอ ม กไบล้ะ กแบล ดี๊ เท่อ ลู่ง อ ดู ปะ ล้อ.
42016011	ท บี่ นอ น ซื๊ง เมะ ล โต้ ล ล้อง ดี๊ คอง แซย้ ลู่ง ฌางคู โคล๊ง คู อี้ง แบ      โพล้ง เล้ ม อางกี เท่อ พี่ อ ล้างเปิ่ง เต้~ๆ นอ ดี๊ แน้.
42016012	ดี๊ น ซื๊ง เมะ ล โต้ ล ล้อง ดี๊ โพล้ง อ แฌ้แพ อ เท่อ แบ นอ โพล้ง เล้ ม เกล๊าง เอะ น เท่อ พี่ ม เก นี๊ แด.
42016013	เพล่ ล โอ น่าง แฌ้ แบ พี่ ม แม้ เอะ เซงคู คี๊ง แฌ้ อ เท่อ ล พ๊า ฆ่าง ซี      อ ไฌ่ บี่ อี้ง ม แช๊เมะ ดี๊-อ้ะ ล แฌ้      ม เอ เว๊ ล แฌ้      ม ทื๊ง แบ นะ แบ เว๊ ล แฌ้      ม ดึ้เดว~เว๊ ล แฌ้. น เก กแช่ แยว้ อ เพล่ ดี๊ เก กลู เก จี้ อ เพล่ ล พ๊า ฆ่าง ล ซี แบ".
42016014	โพล้ง ฟารีซี แน่ฌ๊า แบ อ ท ซอง ล แพ อี้ง นี่ง แบ กแช่ เยซู เป๊งนี่ อ ซื๊ง เว๊ เอ กลู เอ จี้.
42016015	กแช่ เยซู ไจ้ะ เอะ อ ซื๊ง เว๊ บี่ อี้ง      "น ซื๊ง แม้ ดุ้ น ซ้ะ บี่ ซุ้ โพล้ง ม แคว่ น ซื๊ง เก โพล้ง ฌี้ โพล้ง แอว้      แบ เด้าะ กแช่ แยว้ ซีงแฌ๊ น เซิง น ซ้ะ. เท่อ พี่ โพล้ง ช๊องมอง เว๊ อ ลื่ง ดู ฆวี้ ดู นอ กแช่ แยว้ แคว่ เว๊ เก ท ล ล้างเปิ่ง แบ ล้อ.
42016016	เซ๊งพ้า ท้างพ้า ดี๊ โม ไคล้ คิ้ กแช่ แยว้ อ แค๊ โอ ท้อง ลู่ง โยฮาง พี่ แม้ ท ไฌ่ จูง ที๊ง ล แฌ้ นอ อ ชู้. ท๊อง นอ โพล้ง ลี้ โล้ ล้าง ก้ะ ท ฌี้ อ ไฌ่ แบฆ้ะ ดี๊ กแช่ แยว้ อ มื่ง อ บ้าง      ดี๊ โพล้ง กุ้ อ แฌ้ เฌา ย้ะโละ นึ ฆ้าง ลู่ง มื่ง บ้าง ล เบง นอ.
42016017	มุ้คู ดี๊ ฌางคู ม ล้างแม่ ไฆวะ โย๊ นี่ ไละเมะ ลู่ง เซ๊งพ้า ท้างพ้า ม ล้างแม่ ไฆวะ ล ปี๊ ล คี่.
42016018	โพล้ง แคว๊ กุ้ อ แฌ้ พี่ อ นย๊อง ไฆวะ อ แม๊ ฌ้อง แม้ ก้ะ กมืง อ แฌ้แพ นอ อ เว๊ เอโบ้ง อ แม๊ ล่างลี้ง. โพล้ง แคว๊ พี่ ล แฌ้ เล้ แม้ ก้ะ ดี๊ โพล้ง มืง พี่ อ นย๊อง ไฆวะ อ แว้ เย้า นอ อ เว๊ เอโบ้ง เอพะ เท่อ ปะ ล้อ.
42016019	ซที๊ง โอ ล แฌ้ ซุ้ ไช๊ ก้อง ช้าง ลู่ง อ ฆวี้ แค้      อาง ฌี่ง อาง ฌ้อง เท่อ กุ้ มื่ง นี้ง.
42016020	โพล้ง แคว๊ ลู่ง อ ซยาง อ น้ะ โอ ล แฌ้ อ เม้ง ลาซาโร มี๊งน้าง เบ้า ดี๊ ซที๊ง อ เกล้ ป้ะตู๊ง. อ ล้อง อ ย่าง โอ ที่ อ พ้าล่าง.
42016021	อ เว๊ มื้งแล่ ม อาง ก้ะ เท่อ พี่ อ โอ ซที๊ง อ คะ คู ล้างเทะ. ทึ เมะ ทวีง นอ เฌ๊ อางไล เว๊ อ พ้าล่าง.
42016022	ลู่ง ไค๊ นอ ลาซาโร ซี๊ง เว๊. ท มุ้คู พู เฌ๊ แม้ นี่-อ้ะ ไท้ โชะ เว๊ ลู่ง อาบราฮาง อ โอ. ลู่ง ไค๊ ซที๊ง ล แฌ้ นอ ซี๊ง ปะ. โพล้ง เคิง ล้างบ้า-อ้ะ.
42016023	อ เว๊ โอ ลู่ง มแนโฮะ พ้า แบ น้ะ แบ โน๊ง เต้~ๆ      แคว่ ทาง เท่อ แด อาบราฮาง ลู่ง อ ไย้ ดี๊ แด ลาซาโร โอ เว๊ อ ฌ๊างไท้ะ
42016024	ฌ้อง กุ้ ซย้ะ ทาง เท่อ บี่ อี้ง      'ก แพ่ อาบราฮาง-เอ้อ      ย๊างซ้ะ แบ แย้ ไช้ะ. เกม๊า ลาซาโร จูง ล้าง อ จูงโน้ง ลู่ง ที๊ง พ้า เฌ๊ ต้อง แบ จ พลี้ แม้ ล้างเคลง-อ้ะ ไช้ะ      อ ไฌ่ บี่ อี้ง จ แบ น้ะ แบ โน๊ง เต้~ๆ ลู่ง มี อ้า พ้า อี้ง'.
42016025	แบ เด้าะ อาบราฮาง ไคล้ ช๊า-อ้ะ      'พูแคว๊-เอ้อ นาง แบ ไท้-อ้ะ พี่ น โอ ม๊า อ แค๊ อู้ นอ น นี่ แบ ท อ ฌี้ ลู่ง น ฌ่าง      แบ เด้าะ ลาซาโร นี่ แบ ท น้ะ ท โน๊ง ลู่ง อ ฌ่าง. ค๊องเนง อี้ง อ เว๊ โอ ดี๊ ท มึ ท พ้า. นี๊ แด นอ น โอ ดี๊ ท น้ะ ท โน๊ง.
42016026	น้ะ นี่ อ นอ ตคื่อ โยะคิ้ โอ นุ้ ทะ แน้ ดี๊ เฆ้อ อ เบ้าช้า พ้า. ท บี่ นอ โพล้ง พี่ อ แบ ซ้ะ ลี้ ลู่ง น โอ นอ ลี้ ล ซี แบ      ดี๊ โพล้ง ลู่ง น โอ เฌ๊ ฆ้าง ลู่ง ก โอ ล ซี แบ ปะ'.
42016027	ซที๊ง ไจ้ะ เว๊      'แพ่ อาบราฮาง-เอ้อ เมะ บี่ นอ เกม๊า ลาซาโร ลี้ ลู่ง จ มู่ จ แพ่ อ เด้า.
42016028	อ ไฌ่ บี่ อี้ง จ ด๊างพื่งวี่ แคว๊ โอ เย่ แฌ้ ได้ะ. เกม๊า ลาซาโร ลี้ โล้ แบ-อ้ะ บี่ ซุ้ อ ซื๊ง เว๊ ล แบ เฌ๊ ลู่ง ท น้ะ ท โน๊ง อ ล่าง อี้ง แบ'.
42016029	แบ เด้าะ อาบราฮาง โล้ เอะ-อ้ะ บี่ อี้ง      'น พื่ง น วี่ นอ พ้ะ แบ ไละ พี่ โมเซ ดี๊ โม ไคล้ คิ้ กแช่ แยว้ ล แพ กวิ้ เว๊ นอ เย้า. เกิ้ง ม แม้ โพะ เว๊ อ ไค๊'.
42016030	ซที๊ง นอ ไจ้ะ เว๊      'แพ่ อาบราฮาง-เอ้อ ล เมะ แบ. แบ เด้าะ โพล้ง พี่ อ ซี๊ง เย้า ล แฌ้ เมะ ลี้ โล้ แบ-อ้ะ นอ อ ซื๊ง เว๊ ม เปลง ไท้ ซ้ะ อ ซ๊าง'.
42016031	แบ เด้าะ อาบราฮาง โล้-อ้ะ      'อ ซื๊ง เว๊ เมะ ล ช๊องแน โมเซ ดี๊ โม ไคล้ คิ้ กแช่ แยว้ แบ      ทึ เมะ โพล้ง ซี๊ง ม๊า ทาง ไท้ ล แฌ้ ฌี้~ๆ ล นะ เว๊ แบ ปะ ล้อ' ".
42017001	กแช่ เยซู ไคล้ ดี๊ อ พู อ ลี้ง ซีง บี่ อี้ง      "เท่อ พี่ ม เกม๊า โพล้ง แม้ ท เด้บ้ะ นอ ม โอ ทาง เต้~ๆ      แบ เด้าะ โพล้ง พี่ อ เกม๊า ท ล แพ อี้ง เก ทาง นอ ม แบ น้ะ แบ โน๊ง น้ะ มะ.
42017002	อ เว๊ เมะ เกม๊า โพล้ง ปี๊ ล แพ อี้ง ล แฌ้ แม้ ท เด้บ้ะ นอ เกิ้ง แม้ นี่ โล่ง พ้ะดู จ้าทะ อ โคะ ฌ้อง ไควะ ล้าง-อ้ะ ปางเล พ้า บะจือ ล โค๊.
42017003	ท บี่ นอ ปโล่ ล้าง น ซื๊ง ซ้ะ เมะ ฌี้ ไช้ะ. น ด๊างพื่งวี่ ล แฌ้ เมะ แม้ ไพ้ะ เท่อ นอ ไจ้ะ แบ-อ้ะ. ฌ้อง อ เว๊ เมะ เปลง ไท้ อ ซ้ะ นอ ทื๊ง นี่ นะ นี่-อ้ะ ล ฌี้.
42017004	ทึ เมะ แม้ ไพ้ะ แบ แน้ ล นี้ง เนว๊ พ๊า ฌี้~ๆ ดี๊ เฌ๊ ฌู ไท้ แน้ เนว๊ พ๊า เลา ไจ้ะ เว๊      'จ เปลง ไท้ จ ซ้ะ เย้า'      ทื๊ง นี่ นะ นี่-อ้ะ ล ฌี้".
42017005	กแช่ เยซู อ เพล่ ดู โล้ เอะ-อ้ะ บี่ อี้ง      "กแช่-เอ้อ แม้ แอ ทาง เอะ ก ท ชู่ง ท นะ ไช้ะ".
42017006	กแช่ เยซู ไจ้ะ เว๊ แด      "น ซื๊ง ท ชู่ง ท นะ เมะ โอ      ทึ เมะ ปี๊ บี่ ซุ้ แบดุ้ คลี๊ง ล โพลง ฌี้~ๆ นอ เซง ล เทิง โย้ น อางแม้เลา-อ้ะ ซี บี่ อี้ง      'ทึ้ ทาง น ซ้ะ ฌ้อง เซิง ล้าง ก้ะ น ซ้ะ ลู่ง ปางเล พ้า'      อ นอ ม ชู่ง แน้ ปะ ล้อ.
42017007	น ซื๊ง เพล่ เมะ โอ ล แฌ้ พี่ อ เท๊ ไชะ ฌี้      ลื่ง แกะ ฌี้. พี่ อ เว๊ ลี้ เท่อ เฌ๊ ไท้ ท้อง นอ น ม โล้ เอะ-อ้ะ ล ทีง ฆ่าง ล้อ-อ้า      'ชี๊น้าง อาง มี้ เซ้อ'.
42017008	น ล โล้ บี่ นอ แบ. น ม ไจ้ะ บี่ อี้ง      'เปลง ไฆวะ น ไช๊ น ช้าง      ฌ้อง แด้ เว้ เอะ จ ท อาง ท โอ้ เบลิง ล้าง เอะ แย้ ท้อง จ อาง กึ้      ฌ้อง อาง ก้ะ แน้'.
42017009	น ซื๊ง เพล่ เมะ แม้ บี่ ซุ้ น อางแม้เลา-อ้ะ นอ น ล ไจ้ะ บลึ้-อ้ะ แบ เมะ-อ้า.
42017010	น ซื๊ง ซีง ปะ      พี่ น แม้ เท่อ ลู่ง อ เกิ้ง แม้ เลา กุ้ อ เม้ง เย้า นอ ไจ้ะ-อ้ะ บี่ อี้ง      'ก เก ฆวี๊ ท อ เพล่ นอ ท ล เกิ้ง ไจ้ะ บลึ้ เฆ้อ แบ. ก แม้ ฆวี๊ ก ท ไพ้ะ ท แม้ นอ ล้อ' ".
42017011	พี่ กแช่ เยซู ลี้ ลู่ง เว่ง เยรูซเลง อ เว๊ โพะ เกล้ ลู่ง ค่าง กาเลลี้ ดี๊ ค่าง ซมารียา อ เบ้าช้า พ้า ล บ้อง นอ.
42017012	พี่ อ เว๊ ม ลี้ นึ ฆ้าง เฌง พ้า ล จอง นอ โพล้ง แบ คีงเตา อ แฌ้ ล ชี๊ง เฌ๊ ฌู-อ้ะ ชี๊เทิง ลู่ง อ ไย้
42017013	กุ้ ซย้ะ ทาง เท่อ ไจ้ะ เว๊      "กแช่ เยซู-เอ้อ อวีงซ้ะชู้ ย๊างซ้ะ แบ เฆ้อ ไช้ะ".
42017014	กแช่ เยซู แด-อ้ะ ฌ้อง โล้ แบ อ ซื๊ง เว๊ บี่ อี้ง      "ลี้ เกม๊า แยว้ อ คู ล แพ นอ กว้ะ แคว่ น ซื๊ง แด เทา". พี่ อ ซื๊ง เว๊ ลี้ อ แค๊ นอ อ เท่อ แบล เกล้งเน้ง เฆาะ.
42017015	โอ ล แฌ้ ลู่ง อ ซื๊ง เว๊ อ แกล้ แด ล้าง อ ซ้ะ แบล เกล้งเน้ง เย้า. อ เว๊ เฌ๊ ไท้ อางปฆ้า ทาง กแช่ แยว้      อ ลู่ง เซ๊ พ้ะดู.
42017016	ฌ้อง คะด้ะ ล้าง อ ซ้ะ ลู่ง กแช่ เยซู อ คางไท้ะ ดี๊ ไจ้ะ บลึ้ แบ เว๊. โพล้ง แคว๊ ล แฌ้ นอ เก โพล้ง ค่าง ซมารียา.
42017017	กแช่ เยซู ไจ้ะ เว๊      "โพล้ง พี่ อ ท แช๊ แบล เกล้งเน้ง เย้า นอ โอ อ แฌ้ ล ชี๊ง      ล เมะ แบ-อ้า. อ ซื๊ง เว๊ ควี๊ง แฌ้ นอ โอ ก้ะ โค๊ เล้.
42017018	แบ ท เล้ ล เฌ๊ ไท้ อางปฆ้า ทาง กแช่ แยว้ แบ      โอ ที่ โพล้ง ล ชื้อ แด ล แฌ้ ล้อ เฌ๊ ไท้ อางปฆ้า ทาง เว๊".
42017019	ฌ้อง กแช่ เยซู โล้ เอะ-อ้ะ บี่ อี้ง      "เฌ้เทิง ทาง ลี้ แด เทา. ลู่ง น ท ชู่ง ท นะ อ กย้อง นอ น แบล เย้า".
42017020	โพล้ง ฟารีซี แบ แฌ้~ๆ อางจ้ะ กแช่ เยซู บี่ อี้ง      "กแช่ แยว้ อ มื่ง อ บ้าง ม เฌ๊ ตแค๊ เล้". กแช่ เยซู ไคล้ ช๊า-อ้ะ      "กแช่ แยว้ อ มื่ง อ บ้าง นอ ก ล แด-อ้ะ ดี๊ เมะ แบ.
42017021	โพล้ง โล้ โละ อ ซ้ะ ล ซี แบ ม ไจ้ะ เว๊      'โอ ลู่ง อี้ง      โอ ลู่ง อู้'      เมะ เว๊ กแช่ แยว้ อ มื่ง อ บ้าง โอ ลู่ง น ซื๊ง แกล้ เย้า".
42017022	กแช่ เยซู ไคล้ ดี๊ อ พู อ ลี้ง บี่ อี้ง      "อ ช๊า อ โท่ ม โอ โคะ ล พ๊า พี่ น ซื๊ง ม ซู๊ แด ซ้ะ โพล้ง ฌางคู พู อ มื่ง นี้ง ล นี้ง      แบ เด้าะ ล นี่ แด แบ~ๆ.
42017023	โพล้ง ม โล้ เอะ น ซื๊ง บี่ อี้ง      'เฌ๊ แคว่ อี้ง      ลี้ แคว่ อู้'      แบ เด้าะ ลี้-อ้ะ น่าง จอง ล ฌี้      ลี้ โพะ อ ไค๊ ล ฌี้.
42017024	อ ไฌ่ บี่ อี้ง ล๊าง แว่ได้ะ มล้ะ ล ทีง ม พ้าง แบ มุ้คู ล แพ้ จเฌิง ล แพ้ เด้าะ บี่ จะ เล้ นอ โพล้ง ฌางคู พู ม เนโพล ทาง อ ซ้ะ ลู่ง อ มื่ง นี้ง แด เว๊ บี่ นอ ปะ ล้อ.
42017025	ซลื่อ ม ท้อง มื่ง ล นี้ง นอ อ เว๊ ม แบ น้ะ แบ โน๊ง แอ เม้ง      ดี๊ โพล้ง ล ชู้ อี้ง ล นย่อง ฮะ นี่-อ้ะ แบ.
42017026	ลู่ง โนฮา อ ชู้ แค๊ อู้ แม้ อ ซ้ะ บี่ จะ เล้ นอ โพล้ง ฌางคู พู อ ชู้ แค๊ ม แม้ อ ซ้ะ บี่ นอ ปะ ล้อ.
42017027	โพล้ง อาง มี้ โอ้ ที๊ง      เอ แม๊ เอ แว้ โละ อ ซ้ะ ได้ะ ท้อง มื่ง ล นี้ง พี่ โนฮา นึ ฆ้าง กบ้าง ที๊ง พ้า ฌ้อง ที๊ง กลึ้ ไบ้ะ ซี๊ง โพล้ง ล แพ นอ เลา ปะ.
42017028	ม แม้ อ ซ้ะ บี่ ซุ้ ลู่ง เลาะ อ ชู้ แค๊ อู้ ปะ. โพล้ง อาง เท่อ โอ้ เท่อ      ฆวี้ เท่อ อางแช๊ เท่อ      เซิง เท่อ พล้ะ เท่อ      เตะ เท่อ ไต้ เท่อ.
42017029	แบ เด้าะ ล นี้ง แย๊ พี่ เลาะ ไจ ทาง แด ไฆวะ เฌง โซโดง นอ มี ดี๊ โล่ง คู่ โอ ลู่ง มุ้คู ล้างเทะ แม้ เฌ๊ฌ้อง ไฆวะ เฌง เลา ปะ.
42017030	พี่ ล นี้ง แย๊ โพล้ง ฌางคู พู ม เฌ๊ เนโพล ทาง อ ซ้ะ โคะ นอ ม แม้ อ ซ้ะ บี่ นอ ปะ ล้อ.
42017031	ล นี้ง แย๊ นอ โพล้ง ลู่ง อ โอ เด้า คู      อ ฆ้า อ โฆ่ โอ เด้า พ้า      เกม๊า อ ล้าง แม้ นี่ เว๊ ล ฌี้. บี่ นอ อ ซุ้ โพล้ง ลู่ง อ โอ ไชะ พ้า ฆึ้ พ้า นอ ล แบ ไท้ อ เด้า แบ.
42017032	นาง แบ ไท้ เลาะ อ แม๊ นอ ไช้ะ.
42017033	โพล้ง ลู่ง อ เฌาโละ แม้ พ้อง พลิ้ ล้าง อ ซ้ะ แด เว๊ นอ อ เว๊ ม ซี๊ง ล โค๊ ล้อ. แบ เด้าะ โพล้ง ลู่ง อ นย่อง ซี๊ง ล้าง อ ซ้ะ นอ อ เว๊ ม พ้อง ม พลิ้ ล้อ.
42017034	จ โล้ เอะ น ซื๊ง บี่ อี้ง      ล แน้ แย๊ นอ โพล้ง คี๊ง แฌ้ ม มี๊ง ซยอง ล จอง ฆ่าง      ม แบ ท ฮะ นี่-อ้ะ ล แฌ้      โอ ไท้ ล แฌ้.
42017035	โพล้ง มืง คี๊ง แฌ้ ม อางชื๊ง ซกุ้ ฌื๊งไน้ะ      ม แบ ท ฮะ นี่-อ้ะ ล แฌ้      โอ ไท้ ล แฌ้.
42017036	โพล้ง แคว๊ คี๊ง แฌ้ ม โอ ลู่ง ฆึ้ แกล้ พ้า      ม แบ ท ฮะ นี่-อ้ะ ล แฌ้      โอ ไท้ ล แฌ้".
42017037	กแช่ เยซู อ พู อ ลี้ง อางจ้ะ-อ้ะ บี่ อี้ง      "กแช่-เอ้อ ม กึ ทาง พี่ จอง เล้". อ เว๊ ไคล้ ช๊า อ ซื๊ง เว๊      "ตจู โอ พี่ จอง เล้ นอ ล๊างกะทะ ม เฌ๊ โอ ซยอง โละ อ ซ้ะ พี่ นอ ล้อ".
42018001	กแช่ เยซู อางด้อง ล้าง เท่อ ดี๊ อ ซื๊ง เว๊ ล เม้ง      ม ซอง เว๊ เกิ้ง ชูแพ เท่อ ครึ~ๆ      ดี๊ อ ซ้ะ ล แบ ล้างท่อง แบ.
42018002	อ เว๊ โล้ เว๊ บี่ อี้ง      "ลู่ง เว่ง พ้า ล จอง โพล้ง ต้ะเซ๊ง เท่อ โอ ล แฌ้      ล ดู้ง แบ ยาง แบ กแช่ แยว้ แบ ดี๊ ล ทื๊ง แบ นะ แบ โพล้ง น่าง แฌ้ แบ.
42018003	ลู่ง เว่ง พ้า นอ โพล้ง มืงเม๊ โอ ล แฌ้ เฌ๊ ฌู โพล้ง ต้ะเซ๊ง เท่อ ล แฌ้ นอ ครึ~ๆ ไจ้ะ เว๊      'แม้ช้า แย้      เกม๊า จ นี่ แบ ท อ เกิ้ง อ แบ ดี๊ โพล้ง พี่ อ ไคล้คว่าง แย้ นอ ไช้ะ'.
42018004	โพล้ง ต้ะเซ๊ง เท่อ ล แฌ้ นอ ล นย่อง แม้ เอะ เว๊ แบ พะ ไยะ      แบ เด้าะ ลู่ง ไค๊ นอ ช๊องมอง เว๊ ลู่ง อ ซ้ะ พ้า บี่ อี้ง      'ทึ เมะ จ ล ดู้ง แบ ยาง แบ กแช่ แยว้ แบ ดี๊ ล ทื๊ง แบ นะ แบ โพล้ง น่าง แฌ้ แบ ฌี้~ๆ
42018005	เป๊งนี่ โพล้ง มืงเม๊ ล แฌ้ อี้ง แม้ ไทะทะ แย้ ครึ~ๆ      จ ม แม้ช้า-อ้ะ เกม๊า อ นี่ แบ ท อ เกิ้ง อ แบ. เมะ ล แม้ บี่ นอ แบ อ เว๊ ม เฌ๊ แม้ ไทะทะ แย้ ท้อง จ ม ซี๊ง ล้อ' ".
42018006	กแช่ เยซู ไจ้ะ เว๊      "คุ้ช๊องแน แฆว่ โพล้ง ต้ะเซ๊ง เท่อ ล ฌี้ ล แอว้ แบ ล แฌ้ โย้ อ ท ไคล้.
42018007	โพล้ง พี่ กแช่ แยว้ ลึ นี่ เว๊ ล แพ นอ เมะ กุ้ ทาง กแช่ แยว้ เลา มแน้ เลา มแช๊ นอ อ เว๊ ล เกล๊าง เอะ อ เท่อ ลู่ง อ เกิ้ง อ แบ แบ-อ้า      ม แม้ช้า เว๊ โกย้~ๆ-อ้า.
42018008	จ โล้ เอะ น ซื๊ง บี่ อี้ง      กแช่ แยว้ ม เกล๊าง เอะ อ เท่อ ลู่ง อ เกิ้ง อ แบ เพล ทึ. แบ เด้าะ พี่ โพล้ง ฌางคู พู ม~เฌ๊ ไท้ โคะ นอ อ เว๊ ม แด แบ โพล้ง พี่ อ โอ ดี๊ ท ชู่ง ท นะ ลู่ง ฌางคู โคล๊ง คู อี้ง-อ้า".
42018009	โพล้ง พี่ อ ไจ้ะ ล้าง อ ซ้ะ ลู่ง อ แบ กแช่ แยว้ อ ซ้ะ      แบ เด้าะ ดึ้เดว โพล้ง อ แฌ้แพ นอ      กแช่ เยซู อางด้อง ล้าง เท่อ ดี๊-อ้ะ บี่ อี้ง
42018010	"โพล้ง โอ คี๊ง แฌ้ ลี้ ทาง ชูแพ เท่อ ลู่ง เว่งฮ๊าง พ้า. ล แฌ้ นอ เก โพล้ง ฟารีซี      ล แฌ้ เด้าะ เก โพล้ง กิ้ นี่ ท อ ค๊อง.
42018011	โพล้ง ฟารีซี นอ ชี๊เทิง เจ ล แฌ้ ชูแพ เท่อ บี่ อี้ง      'กแช่ แยว้-เอ้อ จ ไจ้ะ บลึ้ ทาง แน้ พี่ จ ล แบ ด้อง โพล้ง อ แฌ้แพ แบ      เมะ เว๊ โพล้ง แน่แฌ่ แน่ท้า เท่อ      โพล้ง แม้ เท่อ ล โต้ ล ล้อง แบ      โพล้ง แม้ กแม มืง กแม แคว๊. ทึ เมะ โพล้ง กิ้ นี่ ท อ ค๊อง ล แฌ้ อี้ง ฌี้~ๆ      จ ไจ้ะ บลึ้ แบ แน้ พี่ จ ล แบ ด้อง-อ้ะ แบ.
42018012	ล เนว๊ นอ จ โก้ง อาง มี้ คี๊ง นี้ง. ท กุ้ อ เม้ง พี่ จ นี่ แบ-อ้ะ นอ ล ชี๊ง จ เทว๊ เอะ แน้ ล โป้ง'.
42018013	แบ เด้าะ โพล้ง กิ้ นี่ ท อ ค๊อง ล แฌ้ นอ ชี๊เทิง ลู่ง อ ไย้      แคว่ ทาง ท มุ้คู ล เบิง แบ      แบ เด้าะ ท่าง ล้าง อ ซ้ะแน๊ ไจ้ะ เว๊ บี่ อี้ง      'กแช่ แยว้-เอ้อ อวีงซ้ะชู้ ย๊างซ้ะ แบ แย้ ไช้ะ พี่ จ เก โพล้ง ท เด้บ้ะ อี้ง'.
42018014	จ โล้ เอะ น ซื๊ง      โพล้ง ล แฌ้ แย๊ อี้ง พี่ อ ไท้ อ เด้า นอ อ เว๊ แบ กแช่ แยว้ อ ซ้ะ เย้า      ล เมะ โพล้ง ฟารีซี ล แฌ้ นอ แบ. อ ไฌ่ บี่ อี้ง โพล้ง กุ้ อ แฌ้ พี่ อ โชะ ทาง อ ซ้ะ นอ ม แบ ท ชาง ล้าง-อ้ะ. แบ เด้าะ โพล้ง พี่ อ ชาง ล้าง อ ซ้ะ นอ ม แบ ท โชะ ทาง-อ้ะ ล้อ".
42018015	โพล้ง แบ แฌ้~ๆ เฌ๊ ฌ้า อ พู ปี๊ ลู่ง กแช่ เยซู อ โอ      แบ ซ้ะ เกม๊า กแช่ เยซู ทุ้ แบ-อ้ะ. ท่อง กแช่ เยซู อ พู อ ลี้ง ซีง แด เว๊ นอ ไจ้ะ แบ เว๊.
42018016	แบ เด้าะ กแช่ เยซู กุ้ พืงแซ เกม๊า อ เฌ๊ โอ-อ้ะ ฌ้อง ไจ้ะ เว๊      "เกม๊า พืงแซ ล แพ นอ เฌ๊ โอ แย้. แม้ ไทะทะ-อ้ะ ล ฌี้. อ ไฌ่ บี่ อี้ง โพล้ง พี่ แม้ อ ซ้ะ ด้อง ซุ้ พืงแซ ล เอ้า นอ ม โอ แบ ลู่ง กแช่ แยว้ อ มื่ง อ บ้าง นอ ล้อ.
42018017	จ โล้ เอะ น ซื๊ง โต้~ๆ ล้อ      โพล้ง พี่ ล นย่อง เกม๊า กแช่ แยว้ ยู่แคว่-อ้ะ บี่ ซุ้ พืงแซ นย่อง เว๊ แบ นอ อ เว๊ ล นึ ฆ้าง กแช่ แยว้ อ มื่ง อ บ้าง น่าง พ๊า แบ ล้อ".
42018018	ท อ ดู อ แซย่ ล แฌ้ อางจ้ะ กแช่ เยซู บี่ อี้ง      "คู ลู่ง อ ฌี้-เอ้อ      จ แบ แม้ ท เม้ง เล้ พี่ จ ม นี่ แบ ท ม๊า ล้างชู้ ล้างแกย".
42018019	กแช่ เยซู อางจ้ะ ไท้-อ้ะ      "น กุ้ แย้ โพล้ง ฌี้ แม้ ท เล้. โพล้ง ฌี้ ล โอ น่าง แฌ้ แบ      โอ ที่ กแช่ แยว้ ล แฌ้ ล้อ.
42018020	น ซีงแฌ๊ ท อางแม้เลา ลู่ง เซ๊งพ้า ท้างพ้า เย้า พี่ อ ไจ้ะ เว๊       % 'เอโบ้ง แม๊ เอโบ้ง แว้ ล ฌี้. แม้ ซี๊ง โพล้ง ล ฌี้. อางฌูง เท่อ ล ฌี้. เก พีงนยาง กไบล้ะ กแบล ล ฌี้. ทื๊ง แบ นะ แบ น มู่ น แพ่ นอ ไช้ะ' ".
42018021	โพล้ง ล แฌ้ นอ ไคล้ ช๊า เว๊      "เซ๊งพ้า ท้างพ้า ล แพ นอ จ แม้ โพะ อ ไค๊ เลา กุ้ อ เม้ง ลู่ง จ พืงแซ แค๊ เย้า".
42018022	พี่ กแช่ เยซู แน่ฌ๊า แบ เว๊ บี่ นอ อ เว๊ โล้ เอะ-อ้ะ      "น ล แม้ แบ โอ ล เม้ง ได้ะ. กเย่ น ท โอ ท ช๊อง ล แพ นอ ไท้ อางแช๊ ท้อง อ เลา ฌ้อง น จี้ นอ อางน้าง ก้ะ เอะ โพล้ง ซยาง โพล้ง ยะ. อ นอ น คอง น แซย้ ม โอ ลู่ง มุ้คู นอ ล้อ. เมะ ฌ้อง นอ เฌ๊ โพะ ก้ะ จ ไค๊ แด เทา".
42018023	ท่อง กแคว๊ ล แฌ้ แน่ฌ๊า เว๊ บี่ นอ น้ะ เซิง น้ะ ซ้ะ แบ-อ้ะ ดู มะ      เป๊งนี่ อ เว๊ อ ท โอ ท ช๊อง เต้~ๆ.
42018024	พี่ กแช่ เยซู แด เว๊ ท น้ะ แบ อ ซ้ะ บี่ อี้ง นอ ไจ้ะ เว๊      "โพล้ง ท โอ ท ช๊อง ล แพ นอ นึ ฆ้าง แบ กแช่ แยว้ อ มื่ง อ บ้าง แก มะ ล้อ.
42018025	เอ้า ล ดื้ง ม นึ ล้าง ท้ะ มี่ไค๊ พ้า นอ โย๊ นี่ โพล้ง ท โอ ท ช๊อง ม นึ ฆ้าง กแช่ แยว้ อ มื่ง อ บ้าง พ้า ได้ะ".
42018026	โพล้ง พี่ อ แน่ฌ๊า เว๊ นอ ไจ้ะ เว๊      "เมะ~ๆ บี่ นอ โพล้ง เล้ ม พ้อง ม พลิ้ ซี".
42018027	กแช่ เยซู ไคล้ ช๊า เว๊      "เท่อ พี่ กโพล้ง แม้ เว๊ ล ซี แบ นอ กแช่ แยว้ แม้ เว๊ ซี".
42018028	เปโต โล้ แบ กแช่ เยซู ไจ้ะ เว๊      "ก เว๊ แด ก ไจ แด ก เด้า ก ล่าง โพะ ก้ะ น ไค๊".
42018029	กแช่ เยซู โล้ เอะ อ ซื๊ง เว๊      "จ โล้ เอะ น ซื๊ง โต้~ๆ ล้อ      โพล้ง พี่ อ ไจ แด อ เด้า อ ล่าง      อ พู อ แม๊      อ พื่ง อ วี่      อ มู่ อ แพ่      อ พู อ ลี้ง ลู่ง กแช่ แยว้ อ มื่ง อ บ้าง อ กย้อง นอ
42018030	ล ชู้ แย๊ อี้ง โพล้ง ล แฌ้ นอ ม นี่ แบ ก้ะ เว๊ แอ นี่ อ ล่าง แอ โทะ      ดี๊ ล ชู้ เด้าะ นอ ม นี่ แบ ท ม๊า ล้างชู้ ล้างแกย ล้อ".
42018031	กแช่ เยซู เกม๊า อ พู อ ลี้ง ล ชี๊ง คี๊ง แฌ้ ไจ ไย้ ทาง ไฆวะ ดี๊ โพล้ง ล ปี๊ ฌ้อง โล้ เอะ เว๊      "ก ม ลี้ ทาง ลู่ง เว่ง เยรูซเลง พ้า. ท กุ้ อ เม้ง พี่ โม ไคล้ คิ้ กแช่ แยว้ กวิ้ ล้าง เว้ เว๊ แบฆ้ะ ดี๊ โพล้ง ฌางคู พู นอ ม เก ทาง อ ซ้ะ เต้~ๆ
42018032	เมะ เว๊ โพล้ง ฌางคู พู นอ ม แบ ท อ้ะล้าง เอะ โพล้ง ล ชื้อ แด พี่ ม แม้ ไฌ๊ซ้ะ-อ้ะ      ม ดึ้เดว ทื่งแช้-อ้ะ      ม ทูพลี้ ทูพ้า-อ้ะ.
42018033	โพล้ง ม พลี ม ท่าง ดี๊ ม แม้ ซี๊ง-อ้ะ. ฌ้อง ซ๊า นี้ง ล นี้ง อ เว๊ ม เฌ้เทิง ม๊า ทาง ไท้".
42018034	แบ เด้าะ ท ล แพ นอ อ พู อ ลี้ง แน เว๊ ล ซี แบ. อ ซูง อ แซ เก ท คิ้ซูง คิ้บีง ลู่ง อ ซื๊ง เว๊ อ ฌ่าง. กแช่ เยซู ไคล้ ท เม้ง เล้ นอ ล นึ อ ซื๊ง เว๊ อ ซ้ะ พ้า แบ.
42018035	พี่ กแช่ เยซู เฌ๊ เบ้า ม ท้อง เฌง เยรีโค โพล้ง แคว๊ อ เมะโบล โอ ล แฌ้ ชี๊น้าง อางท่าง เท่อ ลู่ง เกล้ พ้าไท้ะ.
42018036	ท่อง อ แน่ฌ๊า โพล้ง แอ ฌี่ง แอ ฌ้อง ไจ พะ ไฆวะ-อ้ะ นอ อ เว๊ อางจ้ะ โพล้ง ไจ้ะ เว๊      "ท เม้ง เล้ เซ๊ นอ".
42018037	โพล้ง โล้ เอะ-อ้ะ      "กแช่ เยซู โพล้ง นาซาริ้ เฌ๊ เกล้ พี่ อี้ง".
42018038	โพล้ง อ เมะโบล ล แฌ้ นอ กุ้ ทาง เท่อ บี่ อี้ง      "กแช่ เยซู ดาเว อ พูแคว๊ -เอ้อ      ย๊างซ้ะ แบ แย้ ไช้ะ".
42018039	โพล้ง พี่ อ ลี้ วี่ง ล แพ นอ ไจ้ะ-อ้ะ      "เซ๊ ล้า ล ฌี้". แบ เด้าะ อ เว๊ กุ้ ซย้ะ ทาง เท่อ ดู นี่ อ ล่าง ได้ะ ไจ้ะ เว๊      "ดาเว๊ อ พูแคว๊-เอ้อ      ย๊างซ้ะ แบ แย้ ไช้ะ"
42018040	กแช่ เยซู โอ โท๊      อางแม้เลา โพล้ง เกม๊า เฌ๊ ฌ้า โพล้ง เมะโบล ล แฌ้ นอ ลู่ง อ โอ. พี่ อ เท่อ เฌ๊ เบ้า ดี๊-อ้ะ นอ อางจ้ะ เว๊ บี่ อี้ง
42018041	"น แบ ซ้ะ เกม๊า จ แม้ เอะ แน้ บี่ จะ เล้". อ เว๊ ไคล้ ช๊า เว๊      "กแช่-เอ้อ เกม๊า จ แด ไท้ เท่อ ไช้ะ".
42018042	กแช่ เยซู โล้ เอะ-อ้ะ บี่ อี้ง      "แด ไท้ เท่อ แด เทา. ลู่ง น ท ชู่ง ท นะ อ กย้อง นอ น แบล เย้า".
42018043	ล ทีง ฆ่าง นอ อ เว๊ แด ไท้ เท่อ ล้อ      ฌ้อง ลี้ โพะ ก้ะ กแช่ เยซู อ ไค๊ อางปฆ้า ทาง กแช่ แยว้. ท่อง โพล้ง ล มู๊ง แด แบ เว๊ นอ อางปฆ้า ทาง กแช่ แยว้ กุ้ อ แฌ้ ล้อ.
42019001	กแช่ เยซู ลี้ ลู่ง เฌง เยรีโค พี่ ม ลี้ พะ ไฆวะ เฌง นอ.
42019002	โพล้ง แคว๊ โอ ล แฌ้ อ เม้ง ซ้ะไค      เก โพล้ง กิ้ นี่ ท อ ค๊อง ลู่ง อ ดู ล แฌ้. อ เว๊ เก โพล้ง อ ท โอ ท ช๊อง.
42019003	อ เว๊ เฌาโละ ม แคว่ กแช่ เยซู เก โพล้ง เล้      แบ เด้าะ ล แด เว๊ แบ เป๊งนี่ โพล้ง แอ น้ะ      ดี๊ อ เว๊ เก โพล้ง อ ฌ้าง พือ.
42019004	ท บี่ นอ อ เว๊ ลี้ ซยู๊ ลู่ง ท เมะแย๊      ทาง ลู่ง เซง คี๊ง บี่ ซุ้ ม แด แบ กแช่ เยซู พี่ ม ลี้ แบ เกล้ พี่ นอ.
42019005	ท่อง กแช่ เยซู เฌ๊ ท้อง พี่ นอ อ เว๊ แคว่ ฌูง ทาง ซ้ะไค ดี๊ โล้ เอะ เว๊      "ซ้ะไค-เอ้อ เฌ๊ ไท้ ล้าง เมะ เพล. ล นี้ง แย๊ โย้ จ แบ ลี้ โอ ลู่ง น เด้า".
42019006	ฌ้อง อ เว๊ ปชื่ง ไจ ล้าง ตองช้า ฮะช้า กแช่ เยซู ดี๊ ท มึ ท พ้า.
42019007	โพล้ง กุ้ อ แฌ้ พี่ อ แด แบ เว๊ นอ เอ้งไฌ้ เท่อ บี่ อี้ง      "เยซู ล แฌ้ อี้ง ลี้ โอ ดี๊ โพล้ง ท เด้บ้ะ".
42019008	ซ้ะไค ชี๊เทิง ทาง โล้ เอะ กแช่ เยซู บี่ อี้ง      "กแช่-เอ้อ จ คอง จ แซย้ ล แพ นอ จ ม เกล๊าง เอะ โพล้ง ซยาง โพล้ง ยะ พุ้พ๊าง      ดี๊ จ เมะ โกง นี่ โพล้ง อ เท่อ ล แฌ้~ๆ นอ จ ม เกล๊าง ไท้-อ้ะ ลี่ง โทะ".
42019009	กแช่ เยซู โล้ เอะ-อ้ะ บี่ อี้ง      "ล นี้ง แย๊ อี้ง กแช่ แยว้ แม้ พ้อง พลิ้ โพล้ง ล เด้า อี้ง เย้า      เมะ เว๊ โพล้ง ล แฌ้ โย้ เก อาบราฮาง อ พู อ ลี้ง ปะ ล้อ.
42019010	อ ไฌ่ บี่ อี้ง โพล้ง ฌางคู พู เฌ๊ อางฆื๊ง โพล้ง พี่ อ เฌ๊ พลุ้ นอ แม้ พ้อง พลิ้ เว๊".
42019011	โพล้ง พี่ อ ช๊องแน ท ล แพ อี้ง นอ กแช่ เยซู อางด้อง ล้าง เอะ อ เท่อ ล เม้ง ปะ      อ ไฌ่ บี่ อี้ง อ เว๊ โอ เบ้า ดี๊ เว่ง เยรูซเลง เย้า      ดี๊ โพล้ง ล มู๊ง นอ ช๊องมอง เว๊ กแช่ แยว้ อ มื่ง อ บ้าง เบ้า ม โพล ทาง เย้า.
42019012	ท บี่ นอ กแช่ เยซู ไจ้ะ เว๊ บี่ อี้ง      "ท อ ดู โอ ล แฌ้ ม ลี้ เท่อ ลู่ง ที๊ง ไย้ ค่าง ไย้ พี่ ม นี่ แบ ท อ ฌ้อง อ เก เก จ๊าวแพเดง ยู่แคว่ อ กแช่ อ ค่าง      ฌ้อง อ เว๊ ม เฌ๊ ไท้.
42019013	อ เว๊ กุ้ นี่ อ เพล่ อ บาง อ แฌ้ ล ชี๊ง ฌ้อง เกม๊า เว๊ อ จี้ แฌ้ แทะ แฌ้ แทะ       อางแม้เลา เว๊ บี่ อี้ง      'ลี้ แม้เละ แม้แค้ นอ ท้อง ลู่ง จ ม เฌ๊ ไท้'.
42019014	แบ เด้าะ โพล้ง ด๊าง ค่าง แช๊เมะ ดี๊ ท อ ดู ล แฌ้ นอ      เจ่ ทาง โพล้ง ลี้ ลู่ง อ ล่างไค๊ พี่ ม โล้ เว๊ บี่ อี้ง      'โพล้ง ล แฌ้ โย้ ก ล แบ ซ้ะ เกม๊า อ ยู่แคว่ เฆ้อ แบ'.
42019015	พี่ อ เว๊ นี่ แบ ท อ ฌ้อง อ เก ยู่แคว่ อ ค่าง ฌ้อง      เฌ๊ ไท้ กุ้ นี่ อ เพล่ พี่ อ เกล๊าง เว๊ อ จี้ อู้ นอ เกม๊า เฌ๊ ฌู-อ้ะ. อ เว๊ แบ ซ้ะ ซีงแฌ๊ อ เพล่ ล แพ นอ แม้เละ แม้แค้ นี่ อาง เว๊ อ ทาง ชี่ แอ เล้.
42019016	อ เพล่ อ ต้องคู ล แฌ้ เฌ๊ โล้ เว๊      'กแช่-เอ้อ น จี้ ล แทะ จ นี่ ก้ะ อ ทาง อ แทะ ล ชี๊ง'.
42019017	อ กแช่ โล้ เอะ-อ้ะ      'ฌี้ เย้า      น เก เพล่ ลู่ง อ ฌี้. น โต้ น ล้อง ดี๊ ท ล ปี๊ ล คี่. ท บี่ นอ จ ม เกม๊า น ยู่แคว่ เว่ง อ เว่ง ล ชี๊ง'.
42019018	คี๊ง แฌ้ ล แฌ้ โล้ เอะ เว๊      'กแช่-เอ้อ น จี้ ล แทะ นอ จ นี่ ก้ะ อ ทาง เย่ แทะ'.
42019019	อ เว๊ โล้ เอะ เว๊      'จ ม เกม๊า น ยู่แคว่ เว่ง เย่ เว่ง'.
42019020	ล แฌ้ เด้าะ เฌ๊ โล้ แบ เว๊      'กแช่-เอ้อ อี้ง น จี้ ล แทะ โย้. จ บอง-อ้ะ ดี๊ ตไก้ยะ อางกี ซูง-อ้ะ.
42019021	อ ไฌ่ บี่ อี้ง จ ซ้ะเม แน้      เมะ เว๊ น เก โพล้ง แม้ เท่อ เมาน่าง. น แม้ นี่ ท อ ซูง อ แซ พี่ น กแช่ ล แม้ แด เว๊ แบ      ดี๊ น เก้า นี่ เท่อ พี่ น ล เซิง แด เว๊ แบ'.
42019022	อ กแช่ ไจ้ะ เอะ-อ้ะ บี่ อี้ง      'เล๊อ      เพล่ ลู่ง ล ฌี้ ล แอว้ แบ-เอ้อ      จ ม เจ่ น ท ไคล้ อี้ง ต้ะเซ๊ง แน้. น ซีงแฌ๊ เย้า จ เก โพล้ง แม้ เท่อ เมาน่าง      แม้ นี่ ท ซูง ท แซ พี่ จ กแช่ ล นี่ แม้-อ้ะ แบ      เก้า นี่ เท่อ พี่ จ ล เซิง-อ้ะ แบ.
42019023	แบ ท เล้ น ล อางกี จ จี้ ลู่ง จี้ พ๊าง พ้า แบ. พี่ จ เฌ๊ ไท้ นอ จ ม นี่ ไท้-อ้ะ ดี๊ อ โพ๊ ได้ะ'.
42019024	ฌ้อง อ กแช่ อางแม้เลา โพล้ง พี่ อ ชี๊เทิง พี่ นอ บี่ อี้ง      'แม้ นี่ อ จี้ ล แทะ นอ เกล๊าง ก้ะ โพล้ง พี่ อ จี้ โอ อ แทะ ล ชี๊ง ล แฌ้ นอ'.
42019025	อ ซื๊ง เว๊ ไคล้ ช๊า เว๊ บี่ อี้ง      'กแช่-เอ้อ อ เว๊ อ เท่อ โอ อ แทะ ล ชี๊ง เย้า'.
42019026	อ กแช่ ไจ้ะ เว๊ บี่ อี้ง      'จ โล้ เอะ น ซื๊ง      โพล้ง กุ้ อ แฌ้ พี่ อ เท่อ โอ เย้า นอ ม นี่ เว๊ แอ ทาง เด้าะ. แบ เด้าะ โพล้ง พี่ อ เท่อ ล โอ แบ นอ      ทึ เมะ ล ปี๊ ล คี่ พี่ อ เท่อ โอ นอ ม แบ ท แม้ ไฆวะ-อ้ะ นอ ล้อ.
42019027	เมะ โพล้ง แช๊เมะ ไฌ๊ซ้ะ ดี๊ แย้ พี่ ล แบ ซ้ะ เกม๊า จ ยู่แคว่-อ้ะ แบ นอ เฌ๊ ฌ้า-อ้ะ ลู่ง อี้ง      ฌ้อง แม้ ซี๊ง-อ้ะ ลู่ง จ เมะแซ พ้า' ".
42019028	พี่ กแช่ เยซู ไคล้ เท่อ บี่ นอ ฌ้อง อ เว๊ ลี้ วี่ง โพล้ง      ม ลี้ ลู่ง เว่ง เยรูซเลง.
42019029	พี่ อ เว๊ เฌ๊ เบ้า ดี๊ เฌง เบฟายี ดี๊ เบทานี ลู่ง ท ลู่ง มเกาะไท้ะ อ คางไท้ะ นอ      อ เว๊ เจ่ อ พู อ ลี้ง คี๊ง แฌ้
42019030	อางแม้เลา เว๊ บี่ อี้ง      "ลี้ นึ ฆ้าง ลู่ง เฌง พี่ อ โอ น เมะแซ พ้า อู้. พี่ น นึ ฆ้าง เฌง นอ น ม แด แลว้ พู ล ดื้ง โพล้ง จ้าทะ เว๊. โพล้ง ล เทา เว๊ อ คู น่าง พ๊า ได้ะ แบ. แกว ล้าง-อ้ะ เฌ๊ ไท้ ม้อง แด เทา.
42019031	โพล้ง เมะ อางจ้ะ น ซื๊ง      'น แกว ล้าง-อ้ะ แม้ ท เล้'      โล้ แบ-อ้ะ      'กแช่ แบ ซ้ะ เทา เว๊ อ คู' ".
42019032	อ พู อ ลี้ง พี่ อ ลี้ เว๊ นอ ต้องนอง เว๊ บี่ ซุ้ กแช่ เยซู โล้ แบ-อ้ะ กุ้ อ เม้ง.
42019033	พี่ อ ซื๊ง เว๊ แกว ล้าง เว๊ นอ แลว้ อ กแช่ อางจ้ะ-อ้ะ บี่ อี้ง      "น ซื๊ง แกว ล้าง แลว้ พู ล ดื้ง นอ แบ ท เล้".
42019034	อ ซื๊ง เว๊ ไคล้ ช๊า เว๊      "กแช่ แบ ซ้ะ เทา เว๊ อ คู".
42019035	ฌ้อง อ ซื๊ง เว๊ เฌ๊ ไท้ ม้อง แลว้ พู นอ ท้อง ลู่ง กแช่ เยซู อ โอ      แม้ นี่ อ ไช๊แค่ แด้ ล้าง เว๊ ลู่ง แลว้ คู ฌ้อง เกม๊า กแช่ เยซู ทาง โอ เว๊.
42019036	พี่ กแช่ เยซู ลี้ นอ โพล้ง แด้ ล้าง อ ไช๊แค่ ลู่ง เกล้.
42019037	พี่ อ เว๊ เฌ๊ เบ้า ดี๊ เว่ง เยรูซเลง ม ล้าง เกล้ ลู่ง ท ลู่ง มเกาะไท้ะ นอ อ พู อ ลี้ง แอ ล มู๊ง นอ ซ้ะอวีง ซ้ะโทะ อางปฆ้า ทาง กแช่ แยว้. อ ลู่ง เซ๊ พ้ะดู พี่ อ แด แบ กแช่ เยซู แม้ ท ล้ะ ท เล่ แอ เม้ง เย้า
42019038	ไจ้ะ เว๊      "เกม๊า จ๊าวแพเดง พี่ อ เฌ๊ ลู่ง กแช่ แยว้ อ เม้ง อ แซ ล แฌ้ นอ โอ มึ ช๊อง พ้า. เกม๊า ท มึ ท พ้า โอ ลู่ง ท มุ้คู      ดี๊ เกม๊า ท อ ฆี๊ง อ แล้ อ โฌ่ง อ พ้าง โอ เว๊ ดี๊ กแช่ แยว้".
42019039	โพล้ง ฟารีซี แบ แฌ้~ๆ พี่ อ โอ ลู่ง โพล้ง ล มู๊ง นอ อ แกล้ ไจ้ะ เอะ กแช่ เยซู บี่ อี้ง      "คู-เอ้อ โล้ น พู น ลี้ง      เกม๊า อ เซ๊ ล้า ล ฌี้".
42019040	อ เว๊ ไคล้ ช๊า เว๊ บี่ อี้ง      "จ โล้ เอะ น ซื๊ง      ทึ เมะ อ ซื๊ง เว๊ ล เซ๊ ล้า แบ ฌี้~ๆ      โล่ง นอ ม กุ้ ซย้ะ ทาง เท่อ".
42019041	พี่ กแช่ เยซู เฌ๊ เบ้า ทาง แด จู้ เว่ง เยรูซเลง นอ ฌาง      ย๊างซ้ะ แบ เว๊
42019042	ไจ้ะ เว๊      "เอ๊      เยรูซเลง-เอ้อ น เมะ ซีงแฌ๊ ล นี้ง แย๊ อี้ง ท เม้ง เล้ ม เกล๊าง ท มึ ท พ้า      แบ เด้าะ ท แม้ ไบ้ะ น เมะ ได้ะ.
42019043	อ ช๊า อ โท่ ม เฌ๊ โคะ โพล้ง แช๊เมะ ไฌ๊ซ้ะ ดี๊ แน้ ม พ้อง วะ แน้      ล เกม๊า โพล้ง ไจ ทาง ไจ ล้าง แบ      ม ดึ้ แน้ กุ้ อ แพ้
42019044	ม แม้ เฌ๊ฌ้อง แน้ ดี๊ แม้ ซี๊ง โพล้ง กุ้ อ แฌ้ พี่ อ โอ ลู่ง น กางเพง อ ก ว้าง พ้า      ล เกม๊า โล่ง โอ อ ล่าง น่าง โพลง ล้า แบ      เป๊งนี่ น ล ซีงแฌ๊ กแช่ แยว้ อ ช๊า อ โท่ พี่ อ เฌ๊ แม้ พ้อง พลิ้ แน้ นอ แบ".
42019045	กแช่ เยซู ลี้ นึ ฆ้าง ลู่ง เว่งฮ๊าง อ คว้าง พ้า      โฌ๊ ไจ ทาง ไฆวะ โพล้ง พี่ อ อางแช๊ เท่อ ล แพ นอ
42019046	ฌ้อง ไจ้ะ เอะ เว๊      "ท กวิ้ ล้าง เว้ เว๊ ลู่ง ไละ ฌี้ ไละ แอว้ พ้า กแช่ แยว้ ไจ้ะ เว๊ แด บี่ อี้ง      % 'จ เด้า ล โพลง โย้ นอ ม เก ท ล่าง ชูแพ เท่อ'. แบ เด้าะ น ซื๊ง แม้ เก ทาง ก้ะ ลู่ง โพล้ง ตมละ เท่อ อ ล่าง โอ คิ้ซูง".
42019047	กแช่ เยซู ซอง เท่อ ซ๊าง เท่อ ลู่ง เว่งฮ๊าง พ้า กุ้ อ นี้ง. แยว้ อ คู ดู ซีง ดี๊ คู ซีง ซอง เท่อ เซ๊งพ้า ท้างพ้า ดี๊ โพล้ง เม้ง โพล้ง แซย่ ล มู๊ง เฌาโละ แม้ ซี๊ง กแช่ เยซู.
42019048	แบ เด้าะ อ ซื๊ง เว๊ ล ซีงแฌ๊ เว๊ แบ ม แม้ ซี๊ง-อ้ะ บี่ จะ เล้      เมะ เว๊ โพล้ง ด๊าง มู๊ง นอ ชวี๊งไพละ อ ซ้ะ วะ ชวะ      คุ้ช๊องแน กแช่ เยซู อ ท ไคล้ กุ้ อ ทีง.
42020001	โอ ล นี้ง กแช่ เยซู ซอง เท่อ ซ๊าง เท่อ ลู่ง เว่งฮ๊าง อ คว้าง พ้า ดี๊ โล้ ล้าง ท ฌี้ อ ไฌ่. แยว้ อ คู ดู ซีง ดี๊ คู ซีง ซอง เท่อ เซ๊งพ้า ท้างพ้า ดี๊ โพล้ง เม้ง โพล้ง แซย่ ล มู๊ง เฌ๊ โอ-อ้ะ
42020002	อางจ้ะ เว๊ บี่ อี้ง      "โล้ แบ เฆ้อ ไช้ะ. น ฌ้อง น เก น ดู้ง น ยาง โอ บี่ จะ เล้ พี่ น แม้ เท่อ บี่ อี้ง นอ. โพล้ง เล้ เกล๊าง น ดู้ง น ยาง".
42020003	กแช่ เยซู ไคล้ ช๊า อ ซื๊ง เว๊      "จ ม อางจ้ะ น ซื๊ง ล เม้ง ปะ. โล้ เอะ แย้ ไช้ะ.
42020004	พี่ โยฮาง แม้ เอะ โพล้ง อ ไฌ่ จูง ที๊ง นอ นี่ อ ดู้ง อ ยาง ดี๊ กแช่ แยว้-อ้า      ดี๊ โพล้ง ฌางคู คู-อ้า".
42020005	อ ซื๊ง เว๊ ก้างแก้ โละ อ ซ้ะ ไจ้ะ เว๊      "ก เมะ ไจ้ะ      'อ เว๊ นี่ อ ดู้ง อ ยาง ดี๊ กแช่ แยว้'      อ เว๊ ม ไจ้ะ      'แบ ท ล้อ น ซื๊ง ล นะ โยฮาง แบ'.
42020006	แบ เด้าะ ก เมะ ไจ้ะ      'นี่ เว๊ ดี๊ โพล้ง ฌางคู คู'      โพล้ง ล มู๊ง อี้ง นอ ม ไควะ เฆ้อ ดี๊ โล่ง      อ ไฌ่ บี่ อี้ง อ ซื๊ง เว๊ ทื๊ง เว๊ โยฮาง เก โม ไคล้ คิ้ กแช่ แยว้ ล แฌ้".
42020007	ท บี่ นอ อ ซื๊ง เว๊ ไคล้ ช๊า เว๊      "ก ล ซีงแฌ๊ แบ      อ เว๊ นี่ อ ดู้ง อ ยาง ดี๊ โพล้ง เล้".
42020008	กแช่ เยซู โล้ แบ อ ซื๊ง เว๊      "เมะ บี่ นอ จ ล โล้ เอะ น ซื๊ง แบ ปะ      จ แม้ เท่อ อี้ง ดี๊ โพล้ง เล้ อ ฌ้อง อ เก อ ดู้ง อ ยาง".
42020009	กแช่ เยซู อางด้อง ล้าง เอะ โพล้ง อ เท่อ บี่ อี้ง      "โพล้ง แคว๊ โอ ล แฌ้ พิ้ นี่ โซ๊ง      เซิง ล้าง ซไบ้ะ มื่ง ลู่ง อ โซ๊ง พ้า ฌ้อง เกม๊า โพล้ง แม้แพ อ โซ๊ง. ท่อง อ ช๊าง นอ อ เว๊ ลี้ ลู่ง ที๊ง ไย้ ค่าง ไย้ ไยะ มะ.
42020010	ท้อง อ มื่ง อ แค๊ แบ อาง ดิ้ ซไบ้ะ แซ เย้า นอ เจ่ ทาง อ เพล่ ล แฌ้ ลี้ ฌู โพล้ง แม้แพ โซ๊ง บี่ ซุ้ อ ซื๊ง เว๊ ม เกล๊าง ไท้ เอะ-อ้ะ อ ซูง อ แซ ล น้าง. แบ เด้าะ โพล้ง แม้แพ โซ๊ง ล แพ นอ ฌึ้ เว๊ ท่าง เว๊ อ เพล่ ล แฌ้ นอ ฌ้อง โฌ๊ ไท้ เว๊ โปล้~ๆ ล้อ.
42020011	โซ๊ง อ กแช่ เจ่ อ เพล่ ล แฌ้ แด เด้าะ ลี้. แบ เด้าะ โพล้ง แม้แพ โซ๊ง ฌึ้ เว๊ ท่าง เว๊ แม้ ฌางแช้ เมะ ฌางแช้ แน๊ เว๊ แอ เม้ง ดี๊ โฌ๊ ไท้ เว๊ โปล้~ๆ ล้อ.
42020012	ฌ้อง โซ๊ง อ กแช่ เกม๊า อ เพล่ ลี้ ซ๊า แฌ้ ล แฌ้ เด้าะ. โพล้ง แม้แพ โซ๊ง นอ แม้ เจ้า แม้ แช๊ เว๊ ดี๊ ไควะ ทาง เว๊ ลู่ง ค๊อง โค๊.
42020013	ท่อง อ ช๊าง นอ โซ๊ง อ กแช่ ไจ้ะ เว๊ บี่ อี้ง      'จ ม แม้ บี่ จะ เล้. จ ม เจ่ จ พูแคว๊ ลู่ง จ เอ-อ้ะ ล แฌ้ นอ เกม๊า อ ลี้. แบ ซีง ลู่ง อ ซื๊ง เว๊ ม ดู้ง แบ ยาง แบ จ พู ล้อ'.
42020014	แบ เด้าะ ท่อง โพล้ง แม้แพ โซ๊ง แด เว๊ อ พูแคว๊ นอ ก้างแก้ โละ อ ซ้ะ ไจ้ะ เว๊      'ล แฌ้ แย๊ อี้ง ล้อ พี่ ม นี่ แบ ก้ะ อ แพ่ อ จูงล่าง คางคู. เกม๊า ก แม้ ซี๊ง-อ้ะ เซ้อ บี่ ซุ้ อ คอง อ แซย้ นอ ม เก ก้ะ ก เว๊'.
42020015	ฌ้อง อ ซื๊ง เว๊ ชาง ทาง ไฆวะ เว๊ ลู่ง โซ๊ง ฆ้อง      แม้ ซี๊ง เว๊ นอ ล้อ". กแช่ เยซู อางจ้ะ โพล้ง ล มู๊ง นอ ไจ้ะ เว๊      "โซ๊ง อ กแช่ ม แม้ ท เม้ง เล้ ดี๊ โพล้ง แม้แพ โซ๊ง ล มู๊ง นอ.
42020016	อ เว๊ ม เฌ๊ แม้ ซี๊ง อ ซื๊ง เว๊ เลา ปะ      ฌ้อง ม เกม๊า โพล้ง อ แฌ้แพ แม้แพ ก้ะ โซ๊ง นอ". พี่ โพล้ง ล มู๊ง แน่ฌ๊า เว๊ บี่ นอ ไจ้ะ เว๊      "เกม๊า อ เก ทาง บี่ นอ ล ฌี้".
42020017	กแช่ เยซู แคว่ ท๊าง อ ซื๊ง เว๊ ฌ้อง ไจ้ะ เว๊      "เมะ บี่ นอ กแช่ แยว้ อ ลู่ง อ แท๊ พี่ อ แบ ท กวิ้ ล้าง เว้ เว๊ นอ อุ้ เว๊ อ โค๊ บี่ จะ เล้ พี่ ไจ้ะ เว๊. 'โล่ง พี่ โพล้ง ไต้ ทาง เท่อ นย๊อง ไฆวะ เว๊ นอ เก ทาง ก้ะ โล่ง ลู่ง อ ล้างเปิ่ง ทึ ล โพลง นอ'.
42020018	โพล้ง เล้ พี่ อ ล้างเทะเค้า แบ โล่ง ล โพลง นอ โพล้ง ล แฌ้ นอ ม แค่เทา แค่ไช้ะ      ดี๊ โพล้ง เล้ พี่ โล่ง ล้างเทะ แบ-อ้ะ นอ โพล้ง ล แฌ้ นอ ม ล้างบลิ้ ล้างเนา นอ ล้อ".
42020019	คู ซีง ซอง เท่อ เซ๊งพ้า ท้างพ้า ดี๊ แยว้ อ คู ดู ซีง ล แพ นอ แบ ซ้ะ พอง กแช่ เยซู ล ทีง ฆ่าง      เมะ เว๊ ซีงแฌ๊ เว๊ กแช่ เยซู อางด้อง ล้าง เท่อ นอ แบฆ้ะ ดี๊-อ้ะ. แบ เด้าะ อ ซื๊ง เว๊ ซ้ะเม โพล้ง ล มู๊ง นอ.
42020020	คู ซีง ซอง เท่อ เซ๊งพ้า ท้างพ้า ดี๊ แยว้ อ คู ดู ซีง ล แพ นอ โอ คุ้ แคว่ ฌูง กแช่ เยซู ดี๊ อางเล้ง ทาง โพล้ง เกม๊า อ แม้ ซ้ะ บี่ ซุ้ เก โพล้ง โต้ โพล้ง ล้อง      เจ่ ทาง โพล้ง ล แพ นอ เกม๊า อ ลี้ อางจ้ะ กแช่ เยซู      แบ ซ้ะ โกง นี่ เว๊ อ ท ไคล้ บี่ ซุ้ เมะ ไคล้ เท่อ ไพ้ะ ล เม้ง~ๆ นอ ม อ้ะล้าง-อ้ะ ดี๊ โพล้ง พี่ อ โอ ดี๊ อ ดู้ง อ ยาง อ ฌ้อง อ เก      เมะ เว๊ ท อ ดู โรมา.
42020021	โพล้ง ล แพ นอ อางจ้ะ กแช่ เยซู บี่ อี้ง      "คู-เอ้อ ก ซีงแฌ๊ เย้า น โล้ เท่อ ซอง เท่อ นอ เก ท อ เมะ อ โต้ กุ้ อ เม้ง      ดี๊ น ล อางกี เมะ อางกี แน๊ โพล้ง น่าง แฌ้ แบ      แบ เด้าะ น ซอง กแช่ แยว้ อ ไฌะ อ ไฌ่ เต้~ๆ ล้อ.
42020022	พี่ ก ม ลุ้ ท อ ค๊อง เอะ ซีซา นอ ไพ้ะ เซ๊งพ้า ท้างพ้า-อ้า      ล ไพ้ะ แบ-อ้า".
42020023	แบ เด้าะ กแช่ เยซู ซีงแฌ๊ เว๊ อ ท โกง      โล้ เอะ เว๊ บี่ อี้ง
42020024	"เกม๊า จ แคว่ ดุ้ จี้ ล แทะ นอ. เมะ โพล้ง เล้ อ ฌ้าง ดี๊ อ เม้ง ลู่ง จี้ อ ล้อง โย้ นอ". อ ซื๊ง เว๊ ไคล้ ช๊า เว๊      "ซีซา เว๊ ล้อ".
42020025	ฌ้อง กแช่ เยซู ไจ้ะ เว๊      "ท บี่ นอ เมะ ซีซา เว๊ เกล๊าง ไท้ เอะ ซีซา. เมะ กแช่ แยว้ เว๊ เกล๊าง ไท้ เอะ กแช่ แยว้".
42020026	อ ซื๊ง เว๊ ล แพ นอ โกง นี่ กแช่ เยซู อ ท ไคล้ ลู่ง โพล้ง อ เมะแซ พ้า ล นี่ แบ. โท๊โย๊ เฆาะ ลู่ง อ เว๊ อ ท ไคล้ ช๊า นอ ฌ้อง โอ ไก้ไม่.
42020027	โพล้ง ซาดูซี แบ ล แฌ้~ๆ เฌ๊ โอ กแช่ เยซู. โพล้ง ซาดูซี ทื๊ง เว๊ ท ซี๊ง ม๊า ทาง ไท้ นอ ล โอ แบ.
42020028	อ ซื๊ง เว๊ อางจ้ะ กแช่ เยซู บี่ อี้ง      "คู-เอ้อ โมเซ กวิ้ เท่อ อางแม้เลา เฆ้อ บี่ อี้ง       'โพล้ง แคว๊ พี่ ล แฌ้ เล้ เมะ ซี๊ง แด อ แม๊      แบ เด้าะ อ พู ล โอ แบ      อ พื่ง แคว๊ แบ แม้ นี่ ก้ะ อ โจ้ แม๊ นอ เก ก้ะ อ แม๊      บี่ ซุ้ อ พู ม โอ พี่ โพล้ง ม แคว่ เว๊ เก อ โจ้ อ คลี๊ง อ แซ'.
42020029	โพล้ง ด๊างพื่งวี่ แคว๊ โอ เนว๊ แฌ้. อ วี่แซย่ ล แฌ้ แม้ อ แม๊      ฌ้อง ซี๊ง แด อ แม๊      อ พู ล โอ แบ.
42020030	ฌ้อง อ พื่ง ไป้ะ
42020031	ดี๊ อ แกล้ะ แม้ ก้ะ ดี๊ อ โจ้ อ แม๊. อ พื่ง โอ ก้ะ ล แพ นอ แม้ บี่ นอ ปะ      ซี๊ง เลา ปะ. อ พู ล โอ น่าง แฌ้ แบ.
42020032	ลู่ง ไค๊ ทึ กมืง ล แฌ้ นอ ซี๊ง ไฆวะ เว๊ ปะ.
42020033	ท บี่ นอ ลู่ง ท ม๊า ทาง ไท้ ล นี้ง โคะ      กมืง ล แฌ้ นอ ม เก โพล้ง เล้ อ แม๊      เมะ เว๊ อ เว๊ เก โพล้ง แคว๊ เนว๊ แฌ้ นอ อ แม๊".
42020034	กแช่ เยซู ไคล้ ช๊า อ ซื๊ง เว๊ บี่ อี้ง      "กมืง กแคว๊ ล ชู้ อี้ง เอ แม๊ เอ แว้ โละ ซ้ะ.
42020035	แบ เด้าะ โพล้ง พี่ กแช่ แยว้ แคว่-อ้ะ เกิ้ง แม้ ม๊า ทาง ไท้ เว๊ ดี๊ เกิ้ง นี่ แบ ท ม๊า ล้างชู้ ล้างแกย ล ชู้ แย๊ นอ อ ซื๊ง เว๊ ล เอ แม๊ เอ แว้ โละ ซ้ะ ล้า แบ
42020036	ซี๊ง ล ซี ล้า แบ. อ ซื๊ง เว๊ ล้างโฌ่ ท มุ้คู พู ดี๊ เก กแช่ แยว้ อ พู อ ลี้ง      อ ไฌ่ บี่ อี้ง อ ซื๊ง เว๊ ซี๊ง ม๊า ทาง ไท้ เย้า.
42020037	พี่ โพล้ง ซี๊ง ม๊า ทาง ไท้ ได้ะ นอ ทึ เมะ โมเซ ฌี้~ๆ เนโพล ทาง ล้างที๊ง เว๊ ปะ      อ ไฌ่ บี่ อี้ง พี่ อ แด มี เค้ ทาง ลู่ง เซง แล แกล้ ล พ๊า อู้ นอ      อ เว๊ กุ้ กแช่ แยว้ เก 'อาบราฮาง อ กแช่ แยว้ ดี๊ อี้งซฮ้ะ อ กแช่ แยว้ ดี๊ ยาคุ้ อ กแช่ แยว้'.
42020038	กแช่ แยว้ ล เมะ โพล้ง ซี๊ง อ กแช่ แยว้ แบ      แบ เด้าะ เก โพล้ง ม๊า อ กแช่ แยว้      เมะ เว๊ กแช่ แยว้ แคว่ โพล้ง กุ้ อ แฌ้ เก โพล้ง ม๊า ล้อ".
42020039	คู ซีง ซอง เท่อ เซ๊งพ้า ท้างพ้า แบ แฌ้~ๆ ไคล้ ทาง บี่ อี้ง      "คู-เอ้อ น ไคล้ ช๊า เท่อ นอ ฌี้ เย้า".
42020040	อ ไฌ่ บี่ อี้ง อ ซื๊ง เว๊ อางจ้ะ เว๊ อ เท่อ ล เบิง ล้า แบ.
42020041	กแช่ เยซู อางจ้ะ อ ซื๊ง เว๊ บี่ อี้ง      "โพล้ง ไคล้ ซี บี่ จะ เล้ คริ้ เก จ๊าวแพเดง ดาเว อ ชื้อ อ ชะ.
42020042	ดาเว อ กแช่ แด เว๊ โล้ เว้ เว๊ ลู่ง ไละ แท๊ อ พ้า บี่ อี้ง 'กแช่ แยว้ โล้ เอะ จ กแช่ ดู ชี๊น้าง ลู่ง จ จูง ฆุ้ ล โค๊ อี้ง
42020043	ท้อง ลู่ง จ แม้ น้า โพล้ง พี่ อ แช๊เมะ ไฌ๊ซ้ะ ดี๊ แน้ ล แพ นอ เกม๊า อ โอ ลู่ง น คาง พ๊างละ'.
42020044	ดาเว กุ้-อ้ะ 'กแช่ ดู'. เมะ บี่ นอ อ เว๊ เก ดาเว อ ชื้อ อ ชะ ซี บี่ จะ เล้".
42020045	พี่ โพล้ง กุ้ อ แฌ้ คุ้ช๊องแน เท่อ นอ กแช่ เยซู โล้ เอะ อ พู อ ลี้ง บี่ อี้ง
42020046	"ปโล่ ล้าง น ซื๊ง ซ้ะ ดี๊ คู ซีง ซอง เท่อ เซ๊งพ้า ท้างพ้า ล มู๊ง นอ ไช้ะ. อ ซื๊ง เว๊ เอ ดุ้ ซุ้ ไช๊แค่ พ้ะโท๊ ลี้~ๆ ไท้~ๆ      แบ ซ้ะ เกม๊า โพล้ง แบ้ ทาง-อ้ะ ลู่ง กะ พ้า      เอ ดุ้ ชี๊น้าง ลู่ง ท เมะแย๊ ลู่ง ท แพโซง อ ล่าง พ้า นอ ฌี้      ดี๊ ท ลื่ง อาง อ แค๊ นอ ฌี้~ๆ.
42020047	อ ซื๊ง เว๊ ซีง โกง อาง โพล้ง มืงเม๊ อ เท่อ ท้อง อ เลา กุ้ อ เม้ง      ดี๊ ชูแพ ดุ้ เท่อ พ้ะโท๊ บี่ ซุ้ โพล้ง ม อางปฆ้า แบ-อ้ะ. ท บี่ นอ อ ซื๊ง เว๊ อ เตา อ แต๊ ม น้ะ นี่ โพล้ง อ แฌ้แพ นอ ล้อ".
42021001	กแช่ เยซู แคว่ ทาง เท่อ แด โพล้ง อ ท โอ ท ช๊อง ล แพ นอ เฌ๊ โชะ อ จี้ ชวี๊ง ล้าง เว๊ ลู่ง ไฮะ พ้า พี่ โพล้ง เทว๊ จี้ อ ล่าง ลู่ง เว่งฮ๊าง พ้า.
42021002	อ เว๊ แด โพล้ง มืงเม๊ ล แฌ้ ปะ      เก โพล้ง ซยาง โพล้ง ยะ เฌ๊ โชะ อ จี้ คี๊ง ไซะ ชวี๊ง ล้าง เว๊ ลู่ง ไฮะ พ้า.
42021003	กแช่ เยซู ไจ้ะ เว๊      "จ โล้ เอะ น ซื๊ง โต้~ๆ ล้อ      โพล้ง มืงเม๊ ซยาง ล แฌ้ แย๊ โย้ นอ เทว๊ อ จี้ แอ นี่ โพล้ง อ แฌ้แพ กุ้ อ แฌ้ ได้ะ.
42021004	อ ไฌ่ บี่ อี้ง โพล้ง อ แฌ้แพ เฌ๊ โชะ อ จี้ อ เบล อ เช่ เฌ๊ เทว๊ เว๊ ล้อ. แบ เด้าะ โพล้ง มืงเม๊ ซยาง ล แฌ้ อี้ง อ เท่อ ล โอ น่าง ปี๊ แบ      แม้ นี่ อ จี้ พี่ ม แบ ฆวี้ อาง เท่อ นอ เฌ๊ เทว๊ เว๊ เลา ปะ ล้อ".
42021005	กแช่ เยซู อ พู อ ลี้ง แบ แฌ้~ๆ อางปฆ้า แบ เว่งฮ๊าง ไจ้ะ เว๊      "โพล้ง แม้ ฆี๊ง ทาง เว๊ ดี๊ โล่ง ดี๊ ท เทว๊ อ ฆ้า อ โฆ่ ฌี้ เต้~ๆ". กแช่ เยซู ไจ้ะ เว๊ บี่ อี้ง
42021006	"ท ล แพ อี้ง พี่ น ซื๊ง แด แบ-อ้ะ นอ ม โอ โคะ ล นี้ง โล่ง พี่ อ โดพือท๊า โละ ซ้ะ พี่ อี้ง นอ ล โอ น่าง โพลง ล้า แบ      ม แบ ท กูง ล้าง ไฆวะ-อ้ะ เลา ปะ ล้อ".
42021007	โพล้ง อางจ้ะ กแช่ เยซู บี่ อี้ง      "คู-เอ้อ พี่ น โล้ แบ เฆ้อ มโคะ นอ ม เก ทาง อ ซ้ะ โคะ ตแค๊ เล้. ท เม้ง เล้ ม เก ท แม้ไน พี่ ม เกม๊า ก ซีงแฌ๊-อ้ะ ท ล แพ อี้ง เบ้า ม เก ทาง อ ซ้ะ เย้า".
42021008	กแช่ เยซู ไคล้ ช๊า เว๊      "ปโล่ ล้าง น ซื๊ง ซ้ะ เมะ ฌี้ ไช้ะ. เกม๊า โพล้ง อางโล๊ นี่ น ซื๊ง น่าง แฌ้ ล ฌี้. อ ไฌ่ บี่ อี้ง โพล้ง แอ แฌ้ ม เฌ๊ เจ่ จ เม้ง จ แซ ไจ้ะ เว๊ บี่ อี้ง      'แย้ โย้ จ เก คริ้'      ดี๊ ม ไจ้ะ เว๊      'อ ช๊า อ โท่ เฌ๊ ท้อง เย้า'      แบ เด้าะ ลี้ โพะ อ ไค๊ ล ฌี้.
42021009	พี่ น ซื๊ง แน่ฌ๊า แบ ท ดึ้ซีง ดึ้ซึ้ ดี๊ ท เติ้งทาง เติ้งล้าง นอ ซ้ะเม เท่อ ล ฌี้. ท ล แพ นอ แบ เก ทาง วี่ง      แบ เด้าะ ล ท้อง ท อ มื่ง อ แค๊ ลู่ง ท ไค๊ ทึ ได้ะ แบ".
42021010	ฌ้อง กแช่ เยซู โล้ เอะ อ ซื๊ง เว๊ บี่ อี้ง      "โพล้ง ล ชื้อ ม ดึ้ โละ ซ้ะ ดี๊ โพล้ง ล ชื้อ แด เด้าะ. ค่าง ล ค่าง ม ดึ้ โละ ซ้ะ ดี๊ ล ค่าง แด เด้าะ.
42021011	ฌางคู ม ว้ะ พ้ะดู. ท ซ้ะวี่ง ล้างดุ้ ดี๊ ท เจ้า ท แช๊ น้ะ ม กึ ทาง ล จอง~ๆ. ท ล้าง ซ้ะเม ซ้ะไพล้ ม เก ทาง ดี๊ ท แม้ไน พ้ะดู ม เนโพล ทาง อ ซ้ะ ลู่ง มุ้คู.
42021012	ลู่ง ท ล แพ อี้ง ล กึ ทาง ได้ะ แบ นอ โพล้ง ม พอง นี่ น ซื๊ง ดี๊ ม แม้ น้ะ แม้ โน๊ง น ซื๊ง      ม อ้ะล้าง น ซื๊ง พี่ โพล้ง ม ไคล้คว่าง น ซื๊ง ลู่ง ท แพโซง อ ล่าง ดี๊ ม ชวี๊ง ล้าง น ซื๊ง ลู่ง พ้อง พ้า      ม ลี้ ฌ้า น ซื๊ง ลู่ง จ๊าวแพเดง ดี๊ ท อ ดู อ เมะแซ พ้า      เมะ เว๊ น ซื๊ง เก จ พู จ ลี้ง อ กย้อง ล้อ.
42021013	ท ล แพ นอ ม กึ ทาง ดี๊ น ซื๊ง บี่ ซุ้ น ซื๊ง ม เก พีงนยาง โล้ ล้าง ท ฌี้ อ ไฌ่.
42021014	พี่ โพล้ง ม ไคล้คว่าง น ซื๊ง นอ นาง แบ-อ้ะ      เมะ น แบ ไคล้ บี่ จะ เล้ นอ แบคู่ แบโฌ้ เว้ เท่อ ล ฌี้.
42021015	อ ไฌ่ บี่ อี้ง จ ม เกล๊าง เอะ น ท ไคล้ ดี๊ น ท โกง ท มอง พี่ โพล้ง แช๊เมะ ไฌ๊ซ้ะ ดี๊ น ซื๊ง ไคล้ ช๊า เว๊ ดี๊ แม้ ไทะทะ เว๊ ล ซี แบ.
42021016	ทึ เมะ น มู่ น แพ่      น พื่ง น วี่      น มู่ น ม้าง      น ฌุ้เม้ง ฌุ้พาง ม อ้ะล้าง น ซื๊ง ดี๊ ท อ ดู อ แซย่. โพล้ง ม แม้ ซี๊ง น ซื๊ง ล น้าง.
42021017	โพล้ง กุ้ อ แฌ้ ม แช๊เมะ ไฌ๊ซ้ะ ดี๊ น ซื๊ง ลู่ง น เก จ พู จ ลี้ง อ กย้อง.
42021018	แบ เด้าะ น ซื๊ง คูซู๊ง ล บ้อง ล ล้างแม่ ไฆวะ แบ.
42021019	พี่ น ซื๊ง โอ โก้ง เท่อ นอ น ม พ้อง ม พลิ้ นอ ล้อ.
42021020	พี่ น ซื๊ง แด ซึ้พู เฌ๊ พ้อง วะ เว่ง เยรูซเลง นอ น ซีงแฌ๊ โย๊-อ้ะ ล ไยะ ล้า แบ เว่ง เยรูซเลง ม แบ ท แม้ เฌ๊ฌ้อง.
42021021	ล พ๊า แย๊ นอ โพล้ง พี่ อ โอ ลู่ง ยูเด้ง อ ค่าง พ้า ล แพ นอ แบ ปชื่ง ลี้ โอ ก้ะ ลู่ง ท ลู่ง คู. โพล้ง พี่ อ โอ เว่ง พ้า นอ แบ ไจ ทาง ไฆวะ. โพล้ง พี่ อ โอ เว่ง ฆ้อง นอ ล แบ เฌ๊ นึ ลู่ง เว่ง พ้า ล้า แบ.
42021022	อ ไฌ่ บี่ อี้ง ล นี้ง แย๊ อี้ง นอ เก มื่ง นี้ง แม้ เตา แม้ แต๊ เท่อ พี่ ม เกม๊า ท กุ้ อ เม้ง ลู่ง ไละ ฌี้ ไละ แอว้ โล้ เว้ เว๊ นอ ชิ้เทา.
42021023	โพล้ง มืง พี่ อ ด้า ดี๊ โพล้ง มืง ลู่ง อ พู ปี๊ อาง นู่ง ได้ะ ล แพ นอ ม แบ ท น้ะ ท โน๊ง เต้~ๆ ล พ๊า แย๊ นอ. อ ไฌ่ บี่ อี้ง ค่าง ล เบง โย้ ม แบ ท น้ะ ท โน๊ง พ้ะดู ดี๊ โพล้ง ค่าง พ้า ม แบ ท แม้ เตา แม้ แต๊.
42021024	โพล้ง แบ แฌ้~ๆ ม แบ ท แม้ ซี๊ง ดี๊ น้ะ. โพล้ง อ แฌ้แพ ม แบ ท พอง นี่-อ้ะ ลี้ ก้ะ ลู่ง โพล้ง ล ชื้อ แด อ แกล้ เฆ้ง ฌางคู โคล๊ง คู      ฌ้อง โพล้ง ล ชื้อ แด ม ไย่เละ ค๊างพะ เว่ง เยรูซเลง ท้อง ลู่ง อ ซื๊ง เว๊ อ มื่ง อ แค๊ เลา ไฆวะ.
42021025	ท แม้ไน ม โอ ทาง ลู่ง มื่ง ล้อง แล้ ล้อง ดี๊ ลู่ง แซย ล้อง. ลู่ง ฌางคู โคล๊ง คู โพล้ง ล ค่าง แบ ล ค่าง ม โอ ดี๊ ท อึ้เซิง ก้ะซ้ะ ดี๊ ท ซ้ะเม ซ้ะไพล้ พี่ อ แน่ฌ๊า ปางเล ดี๊ ที๊ง บู้ง เซ๊ พ้ะดู.
42021026	โพล้ง ม ซ้ะนาง ซ้ะไพ้ะ อ ซ้ะ ลู่ง อ ซ้ะเม เท่อ อ กย้อง พี่ อ แบคู่ แบโฌ้ ท เม้ง เล้ ม เก ทาง ลู่ง ฌางคู โคล๊ง คู นอ. เท่อ พี่ อ โอ ดี๊ อ ดู้ง อ ยาง ลู่ง ท พุ้พ๊าง ล แพ นอ ม ตทูง ตพล้าง นอ ล้อ.
42021027	ฌ้อง โพล้ง ม แด แบ โพล้ง ฌางคู พู เฌ๊ ลู่ง ท เอิง พ้า โอ ดี๊ อ ดู้ง อ ยาง ดี๊ อ ฆี๊ง อ แล้ อ โฌ่ง อ พ้าง แอ มะ ล้อ.
42021028	พี่ ท ล แพ อี้ง กึ ทาง ล น้าง เย้า นอ เกม๊า น ซื๊ง โคง ทาง น ซ้ะ บุ้ ทาง น คู      อ ไฌ่ บี่ อี้ง ท แม้ พ้อง พลิ้ น ซื๊ง เฌ๊ เบ้า ม ท้อง เย้า".
42021029	กแช่ เยซู อางด้อง ล้าง เท่อ ดี๊ อ ซื๊ง เว๊ บี่ อี้ง      "แคว่ ดุ้ แฆว่ เซง กูงเย้ ดี๊ เซง อ แฌ้แพ แด เทา.
42021030	พี่ อ ดุ้ ทาง เย้า นอ น ซื๊ง ซีงแฌ๊-อ้ะ เบ้า ม ท้อง ท ช้า แค๊ เย้า.
42021031	บี่ ซุ้ ดี๊ นอ พี่ น ซื๊ง แด แบ ท ล แพ อี้ง เก ทาง นอ น ม ซีงแฌ๊-อ้ะ กแช่ แยว้ อ มื่ง อ บ้าง เฌ๊ เบ้า ม ท้อง เย้า.
42021032	จ โล้ เอะ น ซื๊ง โต้~ๆ ล้อ      โพล้ง ล ชู้ แย๊ อี้ง ล คลึ้ ซี๊ง กุ้ อ แฌ้ ได้ะ แบ พี่ ท ล แพ อี้ง ม เก ทาง ท้อง อ เลา ล้อ.
42021033	มุ้คู ดี๊ ฌางคู ม ล้างแม่ ไฆวะ เว๊ ล้อ      แบ เด้าะ จ ลู่ง จ แท๊ ล แพ นอ ล ล้างแม่ ไฆวะ น่าง พ๊า แบ นอ ล้อ.
42021034	ปโล่ ล้าง น ซื๊ง ซ้ะ เมะ ฌี้ ไช้ะ. เกม๊า น ช๊องมอง ที่ ท โอ้ ไซ้ะ อาง มี้ ท ลื่ง อาง ลื่ง โอ้ ดี๊ ท แบคู่ แบโฌ้ ลู่ง ท โอ ม๊า อ กย้อง ล ฌี้. แบ ซีง ลู่ง ล นี้ง แย๊ นอ ม เฌ๊ ท้อง ล ทีง ฆ่าง ฌ้อง น ซื๊ง ม เก บี่ ซุ้ แยพู แบ พ๊อง.
42021035	อ ไฌ่ บี่ อี้ง ล นี้ง แย๊ นอ ม เฌ๊ ท้อง โพล้ง กุ้ อ แฌ้ พี่ อ โอ เฆ้ง ฌางคู โคล๊ง คู โย้.
42021036	ท บี่ นอ โอ คุ้แคว่ เท่อ ครึ~ๆ      ชูแพ เท่อ บี่ ซุ้ น ซื๊ง ม โอ ดี๊ ไฌ่ ดี๊ แบ้ พี่ ม พ้อง ไฆวะ ดี๊ เท่อ ลู่ง ม กึ ทาง กุ้ อ เม้ง อี้ง      ดี๊ ม ชี๊เทิง ลู่ง โพล้ง ฌางคู พู อ เมะแซ พ้า ซี".
42021037	มแช๊ โค๊ นอ กแช่ เยซู ซอง เท่อ ลู่ง เว่งฮ๊าง อ คว้าง พ้า กุ้ นี้ง. มแน้ โค๊ นอ ลี้ โอ ลู่ง ท ลู่ง มเกาะไท้ะ.
42021038	ลู่ง โฌ้ คึ กุ้ มโฌ้ โพล้ง กุ้ อ แฌ้ เฌ๊ โอ กแช่ เยซู ลู่ง เว่งฮ๊าง คว้าง พ้า พี่ ม คุ้ช๊องแน เว๊ อ ลู่ง อ แท๊ นอ ล้อ.
42022001	โอ ก้ะ ล แอ นี้ง ล้า แบ พี่ โพล้ง ม แม้ มึ อาง อวีง อาง กู ล แบ ดี๊ กูมีง อ ซีง แบ. ท แม้ มึ อาง อวีง อ อี้ง นอ โพล้ง กุ้ เว๊ มื่ง นี้ง พี่ กแช่ แยว้ แม้ พ้อง พลิ้ เท่อ.
42022002	แยว้ อ คู ดู ซีง ดี๊ คู ซีง ซอง เท่อ เซ๊งพ้า ท้างพ้า อางฆื๊ง เกล้ ม แม้ ซี๊ง กโช้ กแช่ เยซู      เมะ เว๊ อ ซื๊ง เว๊ ซ้ะเม โพล้ง ล มู๊ง นอ.
42022003	ล พ๊า นอ ม้างโค้ไล่ บุ้ แบ ยูด้ะ พี่ โพล้ง กุ้-อ้ะ คารีโย ล แฌ้ นอ อ ซ้ะ. อ เว๊ เก กแช่ เยซู อ พู อ ลี้ง ล แฌ้ ลู่ง ล ชี๊ง คี๊ง แฌ้ อ แกล้.
42022004	อ เว๊ ลี้ ก้างแก้ โละ ซ้ะ ดี๊ แยว้ อ คู ดู ซีง ดี๊ แยแซ๊ คุ้ เว่งฮ๊าง ล มู๊ง นอ อ คู ซีง แบฆ้ะ ดี๊ ม แม้ บี่ จะ เล้ พี่ ม แม้ช้า โพล้ง พอง นี่ กแช่ เยซู เอะ อ ซื๊ง เว๊ ซีง.
42022005	โพล้ง ล แพ นอ ซ้ะอวีง ซ้ะโทะ เว๊      ฌ้อง เอิ้งล้าง โละ ซ้ะ ดี๊ ยูด้ะ ม เกล๊าง เว๊ อ จี้.
42022006	ยูด้ะ อืงล้าง เว๊ ฌ้อง อางฆื๊ง อ ช๊า อ โท่ พี่ ม แม้ช้า โพล้ง พอง นี่ เอะ-อ้ะ กแช่ เยซู      อ้ะล้าง เอะ อ ซื๊ง เว๊ ลู่ง โพล้ง ล มู๊ง ล โอ พี่ นอ แบ.
42022007	ท้อง อ มื่ง นี้ง เย้า พี่ โพล้ง ม อาง กู ล แบ ดี๊ กูมีง อ ซีง แบ      ดี๊ ม แม้ ซี๊ง แกะ พู ลู่ง นาง แบ มื่ง นี้ง กแช่ แยว้ แม้ พ้อง พลิ้ เท่อ.
42022008	กแช่ เยซู เจ่ เปโต ดี๊ โยฮาง ลี้      อางแม้เลา เว๊ บี่ อี้ง      "ลี้ แด้ เว้ ท อาง ท โอ้ พี่ เฆ้อ กุ้ แฌ้ ก ม อาง-อ้ะ ลู่ง ม นาง แบ มื่ง นี้ง กแช่ แยว้ แม้ พ้อง พลิ้ เท่อ".
42022009	อ ซื๊ง เว๊ อางจ้ะ กแช่ เยซู บี่ อี้ง      "น แบ ซ้ะ เกม๊า ก แด้ เว้ เท่อ พี่ จอง เล้".
42022010	กแช่ เยซู ไคล้ ช๊า-อ้ะ      "พี่ น ลี้ ฆ้าง เว่ง พ้า นอ น ม แด โพล้ง แคว๊ ล แฌ้ ยุ้ พ้า ที๊ง เฌ๊ แบ จโคะ น ซื๊ง. อ เว๊ ทาง เด้า พี่ ล โพลง เล้ นอ ลี้ ทาง โพะ อ ไค๊ ไวะ.
42022011	ฌ้อง ไคล้ ดี๊ เด้า อ กแช่ บี่ อี้ง      'คู เกม๊า ก อางจ้ะ แน้ ท อ ล่าง พี่ อ เว๊ ม อาง ซยอง เท่อ ดี๊ อ พู อ ลี้ง ล มู๊ง นาง แบ มื่ง นี้ง กแช่ แยว้ แม้ พ้อง พลิ้ เท่อ นอ โอ พี่ จอง เล้'.
42022012	เด้า อ กแช่ ม ลี้ ฌ้า น ซื๊ง ลู่ง ท้ะ ล คะ      ม เกม๊า น แคว่ ดุ้ ท อ ล่าง พ้ะเล่ พี่ ท ฆ้า ท โฆ่ โอ เว้ ฌ้อง เย้า นอ. แด้ เว้ เท่อ พี่ นอ แด เทา".
42022013	อ ซื๊ง เว๊ คี๊ง แฌ้ ลี้ เว๊ ไวะ      แด เท่อ ด้อง ซุ้ กแช่ เยซู โล้ เว้ เว๊ กุ้ อ เม้ง      ฌ้อง แด้ เว้ ท อาง ท โอ้ เมาน่าง พี่ ม อาง ซยอง เว๊ นาง แบ มื่ง นี้ง กแช่ แยว้ แม้ พ้อง พลิ้ เท่อ นอ ล้อ.
42022014	ท้อง อ ช๊า อ โท่ นอ กแช่ เยซู ชี๊น้าง ดี๊ อ เพล่ ดู ล มู๊ง นอ ม อาง ซยอง เท่อ.
42022015	อ เว๊ โล้ เอะ อ เพล่ ดู บี่ อี้ง      "จ แบ ซ้ะ อาง ซยอง เท่อ ดี๊ น ซื๊ง ล พ๊า อี้ง เต้~ๆ พี่ นาง แบ มื่ง นี้ง กแช่ แยว้ แม้ พ้อง พลิ้ เท่อ      ซลื่อ จ ม แบ น้ะ แบ โน๊ง.
42022016	จ โล้ เอะ น ซื๊ง      จ ล อาง ซยอง เท่อ บี่ อี้ง น่าง พ๊า ล้า แบ ท้อง ท อาง ซยอง โย้ อ ซูง อ แซ ม เนโพล ทาง อ ซ้ะ เลา ปะ ลู่ง กแช่ แยว้ อ มื่ง อ บ้าง พ้า โคะ".
42022017	กแช่ เยซู พอง นี่ โล๊ง ล เบง ไจ้ะ บลึ้ ทาง กแช่ แยว้ ฌ้อง ไจ้ะ เว๊      "พอง นี่ โอ้-อ้ะ แฌ้ ปี๊ แฌ้ ปี๊.
42022018	จ โล้ เอะ น ซื๊ง      จ ล โอ้ ซไบ้ะ แซ ที๊ง อี้ง น่าง พ๊า ล้า แบ ท้อง ลู่ง กแช่ แยว้ อ มื่ง อ บ้าง ม เฌ๊ ท้อง โคะ".
42022019	ท่อง อ ช๊าง กแช่ เยซู พอง นี่ กู ล ลอง      ไจ้ะ บลึ้ ทาง กแช่ แยว้ ฌ้อง บุ้แค่ เว๊ เน ฆ้าง เอะ อ พู อ ลี้ง ล มู๊ง นอ แฌ้ ไก้ แฌ้ ไก้      ไจ้ะ เว๊      "อ อี้ง นอ เก จ ล้อง จ ย่าง พี่ จ ม เกล๊าง ล้าง ลู่ง น ซื๊ง ฌ่าง. แม้ บี่ อี้ง บี่ ซุ้ น ม นาง แบ แย้ ล้อ".
42022020	พี่ อ อาง เท่อ ฌ้อง นอ พอง นี่ โล๊ง ล เบง แม้ เว๊ บี่ ซุ้~ๆ ไจ้ะ เว๊      "โล๊ง ล เบง อี้ง นอ เก กแช่ แยว้ อ ท เอิ้งล้าง อ ซ๊าง แม้ ทาง เว๊ ดี๊ จ ซวีง พี่ ม แยว้ ล้าง ลู่ง น ซื๊ง ฌ่าง.
42022021	แบ เด้าะ โพล้ง พี่ ม แม้ช้า โพล้ง พอง นี่ แย้ ล แฌ้ นอ อ เว๊ อางกี ล้าง อ จูง ลู่ง คะ คู ดี๊ แย้.
42022022	โพล้ง ฌางคู พู แบ ซี๊ง บี่ ซุ้ ท อางกี ล้าง เว้ เอะ-อ้ะ. แบ เด้าะ โพล้ง พี่ อ แม้ช้า โพล้ง พอง นี่ เว๊ นอ ม แบ น้ะ แบ โน๊ง เต้~ๆ ล้อ".
42022023	อ พู อ ลี้ง อางจ้ะ ทาง โละ อ ซ้ะ ไจ้ะ เว๊      "โพล้ง เล้ ลู่ง ก แกล้ พี่ ม แม้ เท่อ บี่ อี้ง".
42022024	อ พู อ ลี้ง ติ้ โละ ไอ โละ อ ซ้ะ บี่ อี้ง      ลู่ง อ ซื๊ง เว๊ อ แกล้ พี่ ล แฌ้ เล้ โพล้ง ม แคว่ เว๊ ดู ทึ.
42022025	กแช่ เยซู โล้ เอะ อ ซื๊ง เว๊ บี่ อี้ง      "โพล้ง ล ชื้อ แด อ จ๊าวแพเดง ล แฌ้~ๆ เจ่ อ ดู้ง อ ยาง แคแน อ พู อ ลี้ง      ดี๊ ท อ ดู พี่ อ โอ ดี๊ อ ดู้ง อ ยาง ล แพ นอ เกม๊า โพล้ง กุ้-อ้ะ เก โพล้ง แม้ ท อ ฌี้.
42022026	แบ เด้าะ ลู่ง น ซื๊ง แกล้ ล แบ แม้ บี่ นอ แบ. โพล้ง ดู ทึ ลู่ง น ซื๊ง แกล้ นอ แบ เก บี่ ซุ้ โพล้ง ปี๊ ทึ      ดี๊ โพล้ง พี่ อ เก ท อ คู อ แน่ นอ แบ เก บี่ ซุ้ ท อ เพล่.
42022027	โพล้ง ชี๊น้าง คะ คู ดี๊ เพล่ ไจ โชะ ท อาง นอ พี่ ล แฌ้ เล้ ดู. โพล้ง ชี๊น้าง คะ คู      ล เมะ แบ-อ้า. แบ เด้าะ ยี๊ จ โอ น ซื๊ง แกล้ บี่ ซุ้ จ เก ท อ เพล่.
42022028	น ซื๊ง เก โพล้ง พี่ โอ แบ ดี๊ แย้ พี่ จ แบ ท น้ะ ท โน๊ง อ แค๊.
42022029	จ แพ่ เกล๊าง จ ดู้ง จ ยาง ยู่แคว่ เท่อ บี่ จะ เล้ นอ จ ม เกล๊าง น ดู้ง น ยาง ยู่แคว่ เท่อ บี่ นอ ปะ ล้อ.
42022030	น ซื๊ง ม ชี๊น้าง อาง เท่อ โอ้ เท่อ ลู่ง จ คะ คู ลู่ง จ มื่ง จ บ้าง      ดี๊ น ม ชี๊น้าง ลู่ง ท ล่าง ชี๊น้าง ยู่แคว่ เท่อ      ม ต๊ะเซ๊ง โพล้ง อี้งซลาเอง ล ชี๊ง คี๊ง ดอง.
42022031	ซีโมง ซีโมง-เอ้อ ม้างโค้ไล่ อางท่าง นี่ น ซื๊ง กุ้ อ แฌ้ พี่ ม ลองดุ้ น ซื๊ง บี่ ซุ้ โพล้ง ฌื่ง ไฆวะ อ บืง.
42022032	แบ เด้าะ ซีโมง-เอ้อ      จ ชูแพ เท่อ ลู่ง น ฌ่าง พี่ น ท ชู่ง ท นะ ล ล้างแม่ แบ. น เมะ เฌ๊ ไท้ ฌู แย้ เย้า นอ แม้ ชอง ทาง ด๊างพื่งวี่ อ ซ้ะ นอ ไช้ะ".
42022033	เปโต โล้ เอะ-อ้ะ บี่ อี้ง      "กแช่-เอ้อ จ แด้ เว้ จ ซ้ะ ฌ้อง เย้า พี่ จ ม ลี้ ดี๊ แน้      ทึ เมะ จ แบซุ้ ฌี้ แบ ซี๊ง ฌี้ จ ม ลี้ ปะ".
42022034	กแช่ เยซู ไจ้ะ-อ้ะ      "เปโต-เอ้อ จ โล้ เอะ แน้      ล แน้ แย๊ อี้ง ช๊าง ล คลึ้ อ้องอู ได้ะ แบ ท้อง น ม ซม๊า แย้ ชิ้ทาง ซ๊า พ๊า. น ม ไจ้ะ น ล ซีงแฌ๊ แย้ แบ".
42022035	กแช่ เยซู อางจ้ะ อ พู อ ลี้ง บี่ อี้ง      "ลู่ง จ เกม๊า น ซื๊ง ลี้ เท่อ อู้      ล ลี้ โชะ จี้โด้ง ดี๊ โทง ดี๊ คางไพ้ะ แบ นอ      ท ล กู้ง แบ โอ ล เม้ง~ๆ ชี่-อ้า". อ ซื๊ง เว๊ ไคล้ ช๊า เว๊      "ล โอ น่าง เม้ง แบ".
42022036	กแช่ เยซู โล้ เอะ อ ซื๊ง เว๊      "แบ เด้าะ ค๊องเนง อี้ง โพล้ง เล้ โอ ดี๊ อ จี้โด้ง แบ ลี้ โชะ-อ้ะ      แบ ลี้ โชะ ดี๊ โทง ปะ. โพล้ง เล้ อ น้ะ เมะ ล โอ แบ นอ แบ อางแช๊ อ ไช๊แค่ พ้ะโท๊      ฌ้อง ฆวี้ ก้ะ น้ะ ล เบง.
42022037	จ โล้ เอะ น ซื๊ง      ไละ ฌี้ ไละ แอว้ ล โท้ พี่ อ โล้ เว้ เว๊ บี่ อี้ง      % 'อ เว๊ แบ ท ดว้ะ ฆึ-อ้ะ ดี๊ โพล้ง อ้า โพล้ง ซ๊าง'      ม ชิ้เทา ลู่ง จ ฌ่าง เมาน่าง. อ ไฌ่ บี่ อี้ง ท โล้ เว้ แบฆ้ะ ดี๊ แย้ นอ ม กึ ทาง ค๊องเนง อี้ง ล้อ".
42022038	อ พู อ ลี้ง ไจ้ะ เว๊      "กแช่-เอ้อ แคว่ อี้ง เซ้อ      น้ะ โอ คี๊ง เบง". กแช่ เยซู ไคล้ ช๊า-อ้ะ      "แอ เย้า".
42022039	กแช่ เยซู ไจ ทาง เว่ง พ้า ลี้ ลู่ง ท ลู่ง มเกาะไท้ะ บี่ อ ล่าง~ๆ. อ พู อ ลี้ง ล แพ นอ ลี้ โพะ เว๊ อ ไค๊.
42022040	พี่ อ เฌ๊ ท้อง พี่ นอ เย้า กแช่ เยซู โล้ เอะ อ ซื๊ง เว๊      "ชูแพ อางท่าง เท่อ บี่ ซุ้ น ซื๊ง ล แบ ม้างโค้ไล่ อ ท โก้ไละ แบ".
42022041	ฌ้อง กแช่ เยซู ไจ พ้ะ ไฆวะ ดี๊ อ ซื๊ง เว๊ อ ช้างชื้ง เมาะ ล ชู้ ไควะ. อ เว๊ ไคล้ะ ล้าง อ คาง ชูแพ เท่อ
42022042	ไจ้ะ เว๊      "แพ่-เอ้อ เมะ แบ น ซ้ะ นอ แม้ ไฆวะ โล๊ง ล เบง อี้ง พี่ อ โอ ดี๊ ท น้ะ ท โน๊ง. แบ เด้าะ แคว่ จ ซ้ะ ล ฌี้. แคว่ ท๊อง น กแช่ อ ซ้ะ นอ ล้อ".
42022043	ท มุ้คู พู ล แฌ้ เฌ๊ เนโพล ทาง อ ซ้ะ ดี๊-อ้ะ แม้ ชอง ทาง เว๊ อ ซ้ะ.
42022044	กแช่ เยซู ท น้ะ แบ อ ซ้ะ น้ะ เต้ๆ. อ เว๊ อางกี ล้าง อ ซ้ะ ชูแพ เท่อ ชอง เด้าะ. อ คูพ้า ล้าง บี่ ซุ้ ท ซวีง ล้างช้าง ลู่ง ฌางคู คู.
42022045	พี่ อ ชูแพ เท่อ ฌ้อง เฌ้เทิง ทาง ไท้ ลู่ง อ พู อ ลี้ง โอ      แด อ ซื๊ง เว๊ มี๊ง ลู่ง อ ซ้ะ เฌ๊ฌ้อง อ กย้อง.
42022046	กแช่ เยซู โล้ เอะ อ ซื๊ง เว๊      "มี๊ง แม้ ท เม้ง เล้. เฌ้เทิง ทาง ชูแพ อางท่าง เท่อ บี่ ซุ้ น ซื๊ง ล แบ ม้างโค้ไล่ อ ท โก้ไละ แบ".
42022047	พี่ กแช่ เยซู ไคล้ เท่อ ล คลึ้ ทึ ได้ะ แบ นอ โพล้ง ล มู๊ง เฌ๊ ท้อง. ยูด้ะ พี่ อ เก อ พู อ ลี้ง ล แฌ้ ลู่ง ล ชี๊ง คี๊ง แฌ้ อ แกล้ นอ เฌ๊ ฌ้า โพล้ง ล แพ นอ. อ เว๊ เฌ๊ เบ้า กแช่ เยซู      ม น๊าม๊า เว๊ อ บุ้แพ้ นอ ล้อ.
42022048	แบ เด้าะ กแช่ เยซู อางจ้ะ-อ้ะ ไจ้ะ เว๊      "ยูด้ะ-เอ้อ น น๊าม๊า แย้ บี่ ซุ้ น ม แม้ช้า โพล้ง พอง นี่ แย้ นอ-อ้า".
42022049	พี่ อ พู อ ลี้ง แด เว๊ ท ม กึ ทาง อ ซ้ะ บี่ จะ เล้ นอ อ ซื๊ง เว๊ อางจ้ะ กแช่ เยซู ไจ้ะ เว๊      "กแช่-เอ้อ ก ม กล้าง-อ้ะ ดี๊ น้ะ-อ้า".
42022050	อ พู อ ลี้ง ล แฌ้ กล้าง แยว้ อ คู ดู ทึ อ ฆ่อง ล แฌ้      แบ อ แน่ ฆุ้ ล โค๊      เทะ พระ.
42022051	แบ เด้าะ กแช่ เยซู ไจ้ะ เว๊      "แม้ บี่ นอ ล ฌี้". ฌ้อง ทุ้ แบ โพล้ง ล แฌ้ นอ อ แน่      แม้ แบล เว๊.
42022052	ท่อง อ ช๊าง นอ กแช่ เยซู ไจ้ะ เอะ แยว้ อ คู ดู ซีง ดี๊ แยแซ๊ คุ้ เว่งฮ๊าง อ คู ซีง ดี๊ โพล้ง เม้ง โพล้ง แซย่ ล แพ นอ บี่ อี้ง      "แบ ท เล้ น ซื๊ง เฌ๊ ดี๊ เฆะ ดี๊ น้ะ ดี๊ น่างคือ น่างท่าง บี่ ซุ้ จ เก โพล้ง ตเช ตมล้ะ เท่อ.
42022053	จ โอ ดี๊ น ซื๊ง ลู่ง เว่งฮ๊าง พ้า กุ้ นี้ง กุ้ นี้ง. น ล เยา ฆ้าง จูง พอง นี่ แย้ แบ. แบ เด้าะ อ อี้ง เก อ ช๊า อ โท่ น ซื๊ง เว๊. ค๊องเนง อี้ง ม้างโค้ไล่ พี่ อ ยู่แคว่ ท ไค้ะ อ มื่ง อ บ้าง นอ โอ ดี๊ อ ดู้ง อ ยาง".
42022054	โพล้ง พอง นี่ กแช่ เยซู ลี้ ม้อง เว๊ ลู่ง แยว้ อ คู ดู ทึ ล แฌ้ นอ อ เด้า. เปโต ลี้ ด้องดู เว๊.
42022055	โพล้ง อูง เค้ ล้าง มี ลู่ง เด้า คว้าง พ้า      ชี๊น้าง ซยอง เปราะ. เปโต ลี้ ชี๊น้าง ลู่ง โพล้ง ล แพ นอ อ แกล้.
42022056	ท อ เพล่ มืง โอ ล แฌ้ แด เปโต ชี๊น้าง โอ มี ไท้ะ      แคว่ ที๊ง เว๊ ฌ้อง ไจ้ะ เว๊ แด      "โพล้ง ล แฌ้ โย้ โอ ดี๊ เยซู ล แฌ้ อู้ นอ ปะ ล้อ".
42022057	แบ เด้าะ เปโต ซม๊า เว๊ ไจ้ะ เว๊ แด      "น่างมืง-เอ้อ โพล้ง ล แฌ้ นอ จ ล ซีงแฌ๊-อ้ะ แบ".
42022058	โอ ล ทีง เด้าะ โพล้ง แคว๊ ล แฌ้ แด เปโต ไจ้ะ เว๊ แด      "แน้ น เก โพล้ง ล มู๊ง ฆ่าง ดี๊-อ้ะ ปะ ล้อ". เปโต ไคล้ ช๊า เว๊      "ม้างโจ้-เอ้อ ล เมะ แบ เฆาะ ล้อ".
42022059	โอ เมาะ ล โมง เด้าะ โพล้ง แคว๊ ล แฌ้ แด เด้าะ โล้ เว๊ เมาน่าง      "เมะ เต้~ๆ เย้า. โพล้ง ล แฌ้ อี้ง โอ ดี๊ ล แฌ้ อู้ นอ ปะ. อ เว๊ เก โพล้ง กาเลลี้ ล้อ".
42022060	แบ เด้าะ เปโต ไคล้ ช๊า เว๊      "ม้างโจ้-เอ้อ พี่ น ไจ้ะ นอ จ ล ซีงแฌ๊ แบ". เปโต ไคล้ เท่อ ล คลึ้ ทึ ได้ะ แบ นอ ช๊าง อ้องอู ทาง ล ทีง ฆ่าง.
42022061	กแช่ เยซู แกย ไท้ อ ซ้ะ แคว่ เปโต      ฌ้อง เปโต นาง แบ ไท้ เว๊ อ ท ไคล้ พี่ กแช่ เยซู โล้ เอะ-อ้ะ      "ล แน้ แย๊ อี้ง พี่ ช๊าง ล คลึ้ อ้องอู ได้ะ แบ นอ น ม ซม๊า แย้ ชิ้ทาง ซ๊า พ๊า".
42022062	ฌ้อง เปโต ไจ ทาง ค๊อง โค๊      ฌาง แบ มอง แบ ม้ะ เท่อ น้ะ มะ ล้อ.
42022063	โพล้ง พี่ อ โอ คุ้ กแช่ เยซู ล แพ นอ ไคล้ ดึ้เดว เว๊ ดี๊ พลี เว๊ ท่าง เว๊
42022064	แม้ นี่ ตไก้ยะ คลึไบ้ะ ทะ เว๊ อ เมะ อางจ้ะ เว๊      "โล้ แฆว่ โพล้ง เล้ ท่าง แน้ โย้".
42022065	อ ซื๊ง เว๊ ไคล้ อ้า ไคล้ ซ๊าง กแช่ เยซู แอ เม้ง ได้ะ.
42022066	ท พ้าง ทาง ลู่ง โฌ้ โค๊ โพล้ง เม้ง โพล้ง แซย่ ล มู๊ง ดี๊ แยว้ อ คู ดู ซีง ดี๊ คู ซีง ซอง เท่อ เซ๊งพ้า ท้างพ้า แพโซง โละ อ ซ้ะ. โพล้ง เฌ๊ ฌ้า กแช่ เยซู ลู่ง โพล้ง ต้ะเซ๊ง เท่อ ล แพ อี้ง อ เมะแซ พ้า.
42022067	อ ซื๊ง เว๊ อางจ้ะ กแช่ เยซู ไจ้ะ เว๊      "น เมะ เก คริ้ นอ โล้ แบ เฆ้อ เซ้อ". กแช่ เยซู ไคล้ ช๊า-อ้ะ      "จ เมะ โล้ น ซื๊ง ฌี้~ๆ      น ล นะ แย้ น่าง เม้ง แบ
42022068	ดี๊ จ เมะ อางจ้ะ น ซื๊ง เท่อ ล เม้ง~ๆ นอ น ล ไคล้ ช๊า แย้ แบ.
42022069	แบ เด้าะ ท่อง อี้ง จู่ง แย๊ ล โค๊ นอ โพล้ง ฌางคู พู ม ชี๊น้าง ลู่ง กแช่ แยว้ พี่ อ โอ ดี๊ อ ดู้ง อ ยาง ล แฌ้ นอ อ จูง ฆุ้ ล โค๊".
42022070	โพล้ง ด๊าง มู๊ง อางจ้ะ-อ้ะ บี่ อี้ง      "เมะ บี่ นอ แน้ น เก กแช่ แยว้ อ พูแคว๊-อ้า". กแช่ เยซู ไคล้ ช๊า-อ้ะ      "แน้ น ไจ้ะ บี่ นอ เย้า-เอ้อ".
42022071	อ ซื๊ง เว๊ ไจ้ะ เว๊      "เมะ ก ม แม้ ก้ะ พีงนยาง แม้ ท เม้ง เล้. ก แน่ฌ๊า ดี๊ อ กแช่ อ นุ้ แด เว๊ เย้า".
42023001	โพล้ง ด๊าง มู๊ง นอ เฌ้เทิง ทาง ลี้ ฌ้า กแช่ เยซู ลู่ง ปีล้ะ อ โอ ไวะ
42023002	ดี๊ โล้ ล้าง เว๊ บี่ อี้ง      "ก แด โพล้ง ล แฌ้ อี้ง เฌาโละ ลี้ ฌ้า กโพล้ง ลู่ง ท ล แบ แบ อ เกล้      โล้ เว๊ ล แบ ลุ้ ท อ ค๊อง เอะ ซีซา แบ      ดี๊ โล้ ล้าง อ ซ้ะ เก คริ้      เมะ เว๊ จ๊าวแพเดง ล แฌ้".
42023003	ปีล้ะ อางจ้ะ กแช่ เยซู ไจ้ะ เว๊      "แน้ โย้ นอ เมะ น เก โพล้ง ยู อ จ๊าวแพเดง-อ้า". กแช่ เยซู ไคล้ ช๊า-อ้ะ      "น ไจ้ะ บี่ นอ".
42023004	ฌ้อง ปีล้ะ โล้ เอะ แยว้ อ คู ดู ซีง ดี๊ โพล้ง ล มู๊ง นอ ไจ้ะ เว๊      "โพล้ง ล แฌ้ อี้ง จ ล แด อ ท ไพ้ะ ท แม น่าง เม้ง แบ".
42023005	แบ เด้าะ อ ซื๊ง เว๊ ไคล้ ทาง ชอง เด้าะ ไจ้ะ เว๊      "พี่ อ เว๊ ซอง เท่อ ซ๊าง เท่อ นอ อ เว๊ แม้ ฌ้า กโพล้ง เกม๊า อ ที่พ้ะ ที่ล้าง เฆ้ง ยูเด้ง อ ค่าง พ้า ล โค๊ ลู่ง กาเลลี้ ท้อง ลู่ง อี้ง".
42023006	ท่อง ปีล้ะ แน่ฌ๊า เว๊ นอ อางจ้ะ เว๊      "โพล้ง ล แฌ้ อี้ง เก โพล้ง กาเลลี้-อ้า".
42023007	พี่ อ ซีงแฌ๊ เว๊ เย้า กแช่ เยซู โอ ลู่ง ล ไฆ่ ล ว้าง แย๊ พี่ เฮรุ้ ยู่แคว่ เท่อ เฌ๊ นอ      ปีล้ะ โซ๊ง ไท้ เว๊ ลู่ง เฮรุ้ อ โอ. ล ว๊าง แย๊ นอ เฮรุ้ โอ ลู่ง เว่ง เยรูซเลง ปะ.
42023008	พี่ เฮรุ้ แด แบ กแช่ เยซู นอ อ เซิง มึ ซ้ะ มึ เต้~ๆ      อ ไฌ่ บี่ อี้ง ไยะ เย้า พี่ อ เว๊ ซู๊ แด ซ้ะ กแช่ เยซู      เมะ เว๊ แน่ฌ๊า แบ เว๊ ดี๊ มื้งแล่ เว๊ ม แด แบ กแช่ เยซู แม้ ท ล้ะ ท เล่ ล น้าง.
42023009	ท บี่ นอ อ เว๊ อางจ้ะ กแช่ เยซู แอ เม้ง      แบ เด้าะ อ เท่อ ล ไคล้ ช๊า-อ้ะ น่าง เม้ง แบ.
42023010	เมะ แยว้ อ คู ดู ซีง ดี๊ คู ซีง ซอง เท่อ เซ๊งพ้า ท้างพ้า ล มู๊ง นอ โอ พี่ นอ ปะ      ไคล้ ชาง แบ กแช่ เยซู น้ะ มะ ล้อ.
42023011	เฮรุ้ ดี๊ อ ซึ้พู ล แพ นอ ดึ้เดว ทื่งแช้ แบ กแช่ เยซู      ดี๊ แม้ ไฌ๊ซ้ะ เว๊ ล้อ      แม้ นี่ ไช๊แค่ พ้ะโท๊ ลู่ง อ ฌี้ ดึ้ ซุ้ ทาง เอะ เว๊      ฌ้อง โซ๊ง ไท้ เว๊ ลู่ง ปีล้ะ อ โอ เด้าะ.
42023012	ล นี้ง แย๊ นอ เฮรุ้ ดี๊ ปีล้ะ แบ โละ ไท้ อ ซ้ะ      เมะ เว๊ ลู่ง อ พ้อง ไฆวะ นอ แช๊เมะ ไฌ๊ซ้ะ โละ ซ้ะ.
42023013	ปีล้ะ กุ้ ซยอง แยว้ อ คู ดู ซีง ดี๊ ท อ ดู อ แซย่ ซีง ดี๊ โพล้ง เว่ง พ้า
42023014	โล้ เอะ อ ซื๊ง เว๊ บี่ อี้ง      "น ซื๊ง เฌ๊ ฌ้า โพล้ง ล แฌ้ อี้ง ลู่ง จ โอ. น ซื๊ง ไจ้ะ-อ้ะ อ เว๊ ลี้ ฌ้า โพล้ง ลู่ง ท ล แบ แบ อ เกล้. จ อางจ้ะ-อ้ะ ลู่ง น เมะแซ พ้า ฌ้อง เย้า      แบ เด้าะ จ ล แด อ ท ไพ้ะ ท แม น่าง เม้ง แบ พี่ น โล้ ล้าง-อ้ะ นอ.
42023015	เฮรุ้ ฌี้ ล แด เว๊ อ ท ไพ้ะ ท แม แบ ปะ. ท บี่ นอ อ เว๊ โซ๊ง ไท้-อ้ะ ลู่ง ก โอ เด้าะ. เมะ เย้า อ เว๊ ล แม้ ไพ้ะ ท น่าง เม้ง แบ พี่ ท้อง ลู่ง อ เตา แบ ซี๊ง.
42023016	จ ม เกม๊า ซึ้พู พลี-อ้ะ ท่าง-อ้ะ ฌ้อง กูแพล่-อ้ะ".
42023017	ลู่ง โพล้ง ม แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ กุ้ อ เนง นอ      ปีล้ะ แบ กูแพล่ โพล้ง แบซุ้ ล แฌ้.
42023018	โพล้ง กุ้ อ แฌ้ กุ้ ซย้ะ ทาง เท่อ ล พ๊า ฆ่าง บี่ อี้ง      "แม้ ซี๊ง ไฆวะ โพล้ง ล แฌ้ โย้      กูแพล่ เอะ เฆ้อ บาร้ะบา นอ ไช้ะ".
42023019	บาร้ะบา นอ แบซุ้ ลู่ง ท แม้ ซี๊ง อ กย้อง พี่ โพล้ง เติ้งทาง เติ้งล้าง อ แค๊ ลู่ง เว่ง พ้า.
42023020	ปีล้ะ แบ ซ้ะ กูแพล่ กแช่ เยซู. ท บี่ นอ อ เว๊ ไคล้ ดี๊ โพล้ง ล พ๊า เด้าะ.
42023021	แบ เด้าะ โพล้ง ด๊าง มู๊ง กุ้ ซย้ะ ทาง เท่อ อึ~ๆ ไจ้ะ เว๊      "แพล้ ทาง-อ้ะ      แพล้ ทาง-อ้ะ ลู่ง เซง ป้างกิ้ อ ล้อง เซ้อ".
42023022	ปีล้ะ โล้ เอะ โพล้ง ซ๊า พ๊า ล พ๊า บี่ อี้ง      "แพล้ ทาง-อ้ะ แม้ ท เล้. อ เว๊ แม้ ไพ้ะ แบ ท เม้ง เล้. จ ล แด อ แม้ ไพ้ะ ท น่าง เม้ง แบ พี่ อ เตา ม เกิ้ง ซี๊ง. จ ม เกม๊า ซึ้พู พลี-อ้ะ ท่าง-อ้ะ ฌ้อง กูแพล่-อ้ะ".
42023023	แบ เด้าะ โพล้ง ล มู๊ง นอ กุ้ ซย้ะ ทาง เท่อ พ้ะดู ไจ้ะ เว๊      "แพล้ ทาง-อ้ะ ลู่ง เซง ป้างกิ้ อ ล้อง"      ไจ้ะ เว๊ บี่ นอ ครึ~ๆ ท้อง ปีล้ะ แบ ชู่ง อ ซื๊ง เว๊ อ ลู่ง
42023024	ฌ้อง ไคล้ ล้าง เว๊ อ เตา อ แต๊ บี่ ซุ้ โพล้ง ด๊าง มู๊ง อางท่าง เว๊.
42023025	อ เว๊ กูแพล่ โพล้ง พี่ อ ซื๊ง เว๊ อางท่าง-อ้ะ ล แฌ้ นอ      เมะ เว๊ พี่ อ แบซุ้ ลู่ง ท เติ้งทาง เติ้งล้าง ดี๊ ท แม้ ซี๊ง โพล้ง อ กย้อง      แบ เด้าะ เกม๊า โพล้ง ลี้ แพล้ ทาง กแช่ เยซู ลู่ง เซง ป้างกิ้ อ ล้อง บี่ ซุ้ โพล้ง ล มู๊ง นอ แบ อ ซ้ะ นอ ล้อ.
42023026	พี่ อ ซื๊ง เว๊ ลี้ ม้อง กแช่ เยซู ลู่ง เกล้ นอ แบ จโคะ กแคว๊ ล แฌ้ อ เม้ง ซีโมง      เก โพล้ง ไซเรง โอ ลู่ง ค๊อง เฌ๊ เกล้ ม นึ เว่ง พ้า. โพล้ง พอง-อ้ะ ฌ้อง อางกี เซง ป้างกิ้ ลู่ง อ จื๊งแป ล้อง เกม๊า อ ยุ้ ก้ะ เว๊ โพะ กแช่ เยซู อ ไค๊.
42023027	โพล้ง ลี้ ดี๊ กแช่ เยซู โอ ฌ้อง. กมืง โอ ตบลึ้ แฌ้ ปะ พี่ อ ฌาง แบ ย้า แบ-อ้ะ.
42023028	กแช่ เยซู แกย อ ซ้ะ โล้ เอะ อ ซื๊ง เว๊      "โพล้ง เยรูซเลง มืง-เอ้อ      ฌาง ย๊างซ้ะ แบ แย้ ล ฌี้      แบ เด้าะ ย๊างซ้ะ ล้าง น ซ้ะ ดี๊ ย๊างซ้ะ แบ น พู น ลี้ง ซีง ล โค๊.
42023029	อ ไฌ่ บี่ อี้ง มื่ง นี้ง มื่ง ซ๊าง ม โอ โคะ ล พ๊า พี่ โพล้ง ม ไจ้ะ เว๊      'กมืง พี่ อ เทา พู พี่ อ พู ล กึ ทาง ดี๊-อ้ะ แบ ดี๊ ล อาง แบ อ นู่ง แบ ล แพ นอ โอ ดี๊ ท มึ ท พ้า ล้อ'.
42023030	ล พ๊า แย๊ นอ โพล้ง ม อวีงซ้ะชู้ ท ลู่ง      ม ไจ้ะ เว๊      'ล้างคื่อ แบ เฆ้อ ไช้ะ'       ดี๊ อวีงซ้ะชู้ ตคื่อ      'ล้างละ ไบ้ะ เฆ้อ ไช้ะ'.
42023031	อ~ไฌ่ บี่ อี้ง โพล้ง เมะ แม้ บี่ อี้ง ลู่ง เซง เซ๊ง นอ      ลู่ง เซง ไฆ๊ นอ ม แม้ บี่ จะ  เล้".
42023032	ซึ้พู เฌ๊ ฌ้า โพล้ง แคว๊ คี๊ง แฌ้ ได้ะ พี่ อ เก โพล้ง อ้า โพล้ง ซ๊าง ม แม้ ซี๊ง เว๊ ล พ๊า ฆ่าง ดี๊ กแช่ เยซู.
42023033	ลู่ง อ ซื๊ง เว๊ เฌ๊ ท้อง ท ล่าง พี่ โพล้ง กุ้ เว๊ ท คูฆีง นอ แพล้ ทาง กแช่ เยซู ลู่ง เซง ป้างกิ้ อ ล้อง พี่ นอ      ดี๊ แพล้ ทาง โพล้ง อ้า โพล้ง ซ๊าง คี๊ง แฌ้ นอ ปะ      ลู่ง อ จูง จี ล แฌ้      อ จูง ฆุ้ ล แฌ้.
42023034	เมะ กแช่ เยซู นอ อางท่าง เท่อ บี่ อี้ง      "แพ่-เอ้อ ทื๊ง นี่ นะ นี่-อ้ะ ล ฌี้. อ ซื๊ง เว๊ ล ซีงแฌ๊ แบ เมะ อ แม้ ท เม้ง เล้". ซึ้พู ตาง โละ อ ซ้ะ พี่ ม อางน้าง พ้ะ กแช่ เยซู อ ไช๊ อ ช้าง.
42023035	โพล้ง ล มู๊ง นอ ชี๊เทิง แคว่ ดุ้ เท่อ. เมะ โพล้ง ยู อ ดู อ แซย่ ล แพ นอ ไคล้ ไฌ๊ซ้ะ กแช่ เยซู บี่ อี้ง      "อ เว๊ แม้ พ้อง พลิ้ โพล้ง อ แฌ้แพ. เมะ เก คริ้ พี่ กแช่ แยว้ อางลึ นี่ เว๊ ล แฌ้ นอ เกม๊า อ แม้ พ้อง พลิ้ ล้าง อ ซ้ะ เซ้อ".
42023036	ซึ้พู ล มู๊ง นอ แม้ ไฌ๊ซ้ะ กแช่ เยซู ปะ      แม้ นี่ ซไบ้ะ แซ ที๊ง พี่ อ ไช นอ เน ฆ้าง เอะ กแช่ เยซู
42023037	ฌ้อง ไจ้ะ เว๊      "น เมะ เก โพล้ง ยู อ จ๊าวแพเดง นอ แม้ พ้อง พลิ้ ล้าง น ซ้ะ เซ้อ".
42023038	โพล้ง กวิ้ ล้าง ท ไคล้ ลู่ง ไป๊ ล้อง เจ้ ทาง เว๊ ลู่ง กแช่ เยซู อ คู ด้าง ไจ้ะ เว๊ บี่ อี้ง      "โพล้ง ล แฌ้ โย้ เก โพล้ง ยู อ จ๊าวแพเดง".
42023039	โพล้ง อ้า โพล้ง ซ๊าง ล แฌ้ พี่ อ แบ ท แพล้ ทาง นอ ไคล้ ดึ้เดว กแช่ เยซู ไจ้ะ เว๊      "น เก คริ้ เมะ เอะ-อ้า. แม้ช้า ล้าง น ซ้ะ ดี๊ แม้ช้า เฆ้อ เซ้อ".
42023040	แบ เด้าะ อ เว๊ ล แฌ้ เด้าะ นอ ไจ้ะ ไท้ เว๊ บี่ อี้ง      "น ล ซ้ะเม กแช่ แยว้ แบ-อ้า. น นี่ น เตา น แต๊ บี่ ซุ้ โละ ซ้ะ ล้อ.
42023041	เฆ้อ นอ เกิ้ง ดี๊ ก เตา ก แต๊ เต้~ๆ. ก นี่ แบ-อ้ะ เกิ้ง ดี๊ ก ท แม้ นอ เย้า      แบ เด้าะ โพล้ง ล แฌ้ อี้ง ล แม้ ไพ้ะ แม้ แม แบ ท น่าง เม้ง แบ".
42023042	ฌ้อง โพล้ง ล แฌ้ นอ ไจ้ะ เว๊      "กแช่ เยซู-เอ้อ น เมะ นึ น มื่ง น บ้าง โคะ      นาง แบ แย้ ไช้ะ".
42023043	กแช่ เยซู ไคล้ ช๊า-อ้ะ      "จ โล้ เอะ แน้ โต้~ๆ ล้อ      ล นี้ง แย๊ อี้ง น ม โอ แบ ดี๊ แย้ ลู่ง ท อ ล่าง มึ".
42023044	ท อ แค๊ ล ว๊าง แย๊ นอ เมาะ มื่งเทิง      ท ไค้ะ ล้าง เฆ้ง ค่าง ล เบง นอ ท้อง ซ๊า โมง มื่งไฆ่ ล้าง โค๊.
42023045	มื่ง ไค้ะ ซ๊า เลา ปะ. ตไก้ยะ พี่ อ กางทะ เท่อ . ลู่ง เว่งฮ๊าง พ้า ล เบง นอ ยะ อ แกล้ พ้า เก ทาง ก้ะ คี๊ง กึ้ นอ ล้อ.
42023046	กแช่ เยซู กุ้ ทาง เท่อ อ ลู่ง เซ๊ พ้ะดู ไจ้ะ เว๊      "แพ่-เอ้อ จ อางกี ล้าง จ วีง จ แล้ ลู่ง น จูง พ้า". ไคล้ บี่ นอ ฌ้อง อ ซ้ะ เทะ โย๊ เว๊ ล้อ.
42023047	ซึ้คู ล แฌ้ พี่ อ แด แบ ท เก ทาง อ ซ้ะ บี่ นอ อางปฆ้า ทาง กแช่ แยว้ ไจ้ะ เว๊      "เต้~ๆ นอ โพล้ง ล แฌ้ อี้ง เก โพล้ง ฌี้ โพล้ง แอว้".
42023048	โพล้ง ด๊าง มู๊ง พี่ อ เฌ๊ โอ ซยอง แคว่ ดุ้ เท่อ นอ ท่อง อ แด แบ ท เก ทาง อ ซ้ะ บี่ อี้ง      อ ซื๊ง เว๊ อ ซ้ะ เฌ๊ฌ้อง      ท่าง ล้าง อ ซ้ะแน๊ ไท้ ลู่ง อ เด้า ไวะ.
42023049	โพล้ง กุ้ อ แฌ้ พี่ อ ซีงแฌ๊ โละ ซ้ะ ดี๊ กแช่ เยซู      ดี๊ กเย่ กมืง พี่ อ โอ ลู่ง กาเลลี้ อ ค่าง เฌ๊ โพะ เว๊ อ ไค๊ ล แพ นอ ชี๊เทิง ลู่ง อ ไย้ แด แบ ท ล แพ นอ ล้อ.
42023050	โพล้ง แคว๊ โอ ล แฌ้ อ เม้ง โยซิ้ โอ ลู่ง เฌง อารีมาเท ลู่ง ยูเด้ง อ ค่าง เฌ๊. อ เว๊ เก โพล้ง ฌี้ แม้ เท่อ ลู่ง อ เกิ้ง อ แบ ดี๊ โอ คุ้แท๊ กแช่ แยว้ อ มื่ง อ บ้าง. ทึ เมะ อ เว๊ เก โพล้ง ต้ะเซ๊ง เท่อ ล แฌ้ ฌี้~ๆ      พี่ โพล้ง อ แฌ้แพ ต้ะเซ๊ง ดี๊ แม้ เอะ กแช่ เยซู นอ อ เว๊ ล แบ อ ซ้ะ แบ.
42023052	อ เว๊ ลี้ ลู่ง ท อ ดู ปีล้ะ อ โอ อางท่าง นี่ กแช่ เยซู อ จู
42023053	ฌ้อง อ เว๊ โชะ ล้าง ไฆวะ กแช่ เยซู อ จู      แม้ นี่ ตไก้ยะ ลู่ง อ ฌี้ ล เบง      บอง เว๊ ฌ้อง ลี้ อางกี เว๊ อ จู ลู่ง ท แซวคู พ้า พี่ โพล้ง เคิง เว้ เว๊ ลู่ง ไล๊ พ้า      ล อางกี ล้าง ตจู พี่ นอ น่าง พ๊า ได้ะ แบ.
42023054	ล นี้ง แย๊ นอ เก มื่ง แด้ เว้ เท่อ. เบ้า ม ท้อง มื่ง ดืง เท่อ แบ้ แยว้ ล นี้ง นอ เย้า.
42023055	โพล้ง มืง โอ ลู่ง ค่าง กาเลลี้ เฌ๊ ดี๊ กแช่ เยซู ล แพ นอ ลี้ โพะ โยซิ้ อ ไค๊      แด ท พ้า ดี๊ แด โพล้ง อางกี ล้าง กแช่ เยซู อ จู บี่ จะ เล้.
42023056	ฌ้อง อ ซื๊ง เว๊ ไท้ ลู่ง เด้า      แด้ เว้ ท น๊าม๊า ดี๊ ตซู พี่ ม เท้า เว๊ อ จู นอ. ลู่ง มื่ง ดืง เท่อ ล นี้ง นอ อ ซื๊ง เว๊ โอ ไปว้ะ บี่ ซุ้ เซ๊งพ้า ท้างพ้า อางแม้เลา เว๊ นอ ล้อ.
42024001	ลู่ง โฌ้ คึ ว้างไตะ. ล~นี้ง~นอ โพล้ง มืง ล แพ นอ เฌ๊ โชะ อ ท น๊าม๊า พี่ อ แด้ เว้ เว๊ นอ ลี้ ท้อง ท แซวคู พ้า.
42024002	อ ซื๊ง เว๊ แด โล่ง ล โพลง นอ แบ ท เคลิ่ง ไฆวะ-อ้ะ ลู่ง ท พ้า คูทุ้ นอ เย้า.
42024003	พี่ อ ลี้ นึ ฆ้าง เว๊ นอ ล แด กแช่ เยซู อ จู ล้า แบ
42024004	ล ซีงแฌ๊ เว๊ แบ ม ช๊องมอง บี่ จะ เล้. ล ทีง ฆ่าง นอ โพล้ง แคว๊ โอ คี๊ง แฌ้ ชี๊เทิง เบ้า ดี๊-อ้ะ      ซุ้ ไช๊ โฌ่ง กลี.
42024005	โพล้ง มืง ล แพ นอ ซยึ้ เว๊      ซย๊อง ล้าง อ คู ท้อง ล้าง ฌางคู คู. แบ เด้าะ กแคว๊ คี๊ง แฌ้ นอ โล้ เอะ อ ซื๊ง เว๊      "น ซื๊ง อางฆื๊ง โพล้ง ม๊า ลู่ง โพล้ง ซี๊ง อ แกล้ แม้ ท เล้.
42024006	อ กแช่ ล โอ พี่ อี้ง แบ      ม๊า ทาง ไท้ เย้า. นาง แบ-อ้ะ พี่ อ เว๊ โล้ เอะ น ซื๊ง ลู่ง อ โอ ดี๊ น ซื๊ง ลู่ง กาเลลี้ อ ค่าง อู้ นอ ไช้ะ
42024007	พี่ อ ไจ้ะ เว๊      'โพล้ง ฌางคู พู ม แบ ท อ้ะล้าง เอะ โพล้ง ท เด้บ้ะ      ม แบ ท แพล้ ทาง-อ้ะ ลู่ง เซง ป้างกิ้ ล้อง. ฌ้อง มื่ง ซ๊า นี้ง ล นี้ง นอ ม ม๊า ทาง ไท้' ".
42024008	ล ทีง ฆ่าง นอ อ ซื๊ง เว๊ นาง แบ ไท้ กแช่ เยซู อ ท ไคล้.
42024009	พี่ อ ซื๊ง เว๊ โอ ลู่ง ท แซวคู พ้า เฌ๊ ไท้ นอ อางโล๊ไท้ ท กุ้ อ เม้ง เอะ กแช่ เยซู อ เพล่ ดู ชี๊ง ล แฌ้ ดี๊ โพล้ง อ แฌ้แพ กุ้ อ แฌ้.
42024010	โพล้ง มืง พี่ อ โล้ เอะ กแช่ เยซู อ เพล่ ดู อ เท่อ นอ เมะ เว๊ น่าง มารียา โพล้ง ม้ะดาลา      น่าง โยอางนา      น่าง มารียา ยาเก้า อ มู่      ดี๊ โพล้ง มืง อ แฌ้แพ พี่ อ โอ ดี๊-อ้ะ.
42024011	เมะ อ เพล่ ดู ล แพ นอ ล นะ โพล้ง มืง แบ      ทื๊ง เว๊ อ ท ไคล้ เก ท ล กลุ้ ล จ้ะ แบ.
42024012	แบ เด้าะ เปโต ไจ ทาง ลี้ ซยู๊ ลู่ง ท แซวคู พ้า      แอว ล้าง แคว่ เว๊ แย๊ โค๊      แด ที่ ตไก้ยะ ล เบง โอ พี่ นอ      ฌ้อง ไท้ ล้ะ เซิง ล้ะ ซ้ะ พี่ ท กึ ทาง นอ.
42024013	ล นี้ง แย๊ นอ กแช่ เยซู อ พู อ ลี้ง คี๊ง แฌ้ ม ลี้ ลู่ง เฌง เองมาอุ้ ไย้ โละ อ ซ้ะ ดี๊ เว่ง เยรูซเลง ชี๊ง ล กีโล.
42024014	อ ซื๊ง เว๊ ก้างแก้ โละ อ ซ้ะ แบฆ้ะ ดี๊ เท่อ พี่ อ เก ทาง กุ้ อ เม้ง นอ.
42024015	พี่ อ ก้างแก้ เท่อ นอ กแช่ เยซู เฌ๊ ฆ้าง เบ้า-อ้ะ      ลี้ ดี๊ อ ซื๊ง เว๊ คี๊ง แฌ้ นอ.
42024016	แบ เด้าะ ท โอ ล เม้ง ล เกม๊า อ ซื๊ง เว๊ ซีงแฌ๊-อ้ะ แบ.
42024017	กแช่ เยซู ไคล้ ดี๊-อ้ะ บี่ อี้ง      "พี่ น ซื๊ง ไจ ลู่ง เกล้ อี้ง น ก้างแก้ ท เม้ง เล้ อ ไฌ่". อ ซื๊ง เว๊ โอ โท๊      อ เมะ มอง แน๊ อึ้.
42024018	ล แฌ้ นอ อ เม้ง เคลโอปา ไคล้ ช๊า-อ้ะ บี่ อี้ง      "แน้ ล แฌ้ ล้อ-อ้า พี่ เฌ๊ ไจ ลู่ง เว่ง เยรูซเลง ล ซีงแฌ๊ แบ ท เม้ง เล้ กึ ทาง มแฌ ตแฌ อู้".
42024019	กแช่ เยซู อางจ้ะ อ ซื๊ง เว๊      "ท เม้ง เล้". อ ซื๊ง เว๊ ไคล้ ช๊า เว๊ บี่ อี้ง      "แบฆ้ะ ดี๊ กแช่ เยซู โพล้ง นาซาริ้. อ เว๊ เก โม ไคล้ คิ้ กแช่ แยว้. อ เว๊ อ ท ไคล้ ดี๊ อ ท ไพ้ะ ท แม้ โอ ดี๊ อ ดู้ง อ ยาง ลู่ง กแช่ แยว้ อ เมะแซ พ้า ดี๊ กเย่ โพล้ง อ เมะแซ พ้า.
42024020	แยว้ อ คู ดู ซีง ดี๊ โพล้ง ดู โพล้ง แซย่ อ้ะล้าง-อ้ะ ดี๊ ท อ ดู โรมา พี่ ไคล้ ล้าง เว๊ อ เตา อ แต๊ ท้อง ลู่ง อ แบ ซี๊ง. ฌ้อง อ เว๊ แบ ท แพล้ ทาง-อ้ะ ลู่ง เซง ป้างกิ้ อ ล้อง.
42024021	แบ เด้าะ ก เว๊ ก มื้งแล่-อ้ะ โพล้ง ล แฌ้ แย๊ นอ ล้อ พี่ ม แม้ พ้อง พลิ้ โพล้ง อี้งซลาเอง. ลือ นี่ อ นอ ได้ะ ล นี้ง แย๊ อี้ง เก มื่ง ซ๊า นี้ง ล นี้ง เย้า พี่ ท เก ทาง อ ซ้ะ บี่ นอ.
42024022	กมืง แบ แฌ้~ๆ ลู่ง ก แกล้ แม้ ล้ะ เซิง ล้ะ ซ้ะ เฆ้อ. อ เว๊ ซีง ลี้ ลู่ง ท แซวคู พ้า ลู่ง โฌ้ ล คึ.
42024023	แบ เด้าะ ล แด กแช่ เยซู อ จู ล้า แบ      ฌ้อง เฌ๊ ไท้ โล้ เอะ เฆ้อ แด ท ทาง แพล้      เมะ เว๊ ท มุ้คู พู พี่ อ โล้ แบ-อ้ะ กแช่ เยซู โอ ม๊า.
42024024	โพล้ง โอ ดี๊ เฆ้อ แบ ล แฌ้~ๆ ลี้ เว๊ ท้อง ท แซวคู พ้า      แด แบ เท่อ บี่ ซุ้ กมืง โล้ เว๊ เลา ปะ      แบ เด้าะ ล แด กแช่ เยซู แบ".
42024025	กแช่ เยซู ไจ้ะ เอะ อ ซื๊ง เว๊ คี๊ง แฌ้ นอ      "โพล้ง เฌ๊ฌ้อง ซีง-เอ้อ      น นะ เท่อ แก น้ะ เล้ ท กุ้ อ เม้ง พี่ โม ไคล้ คิ้ กแช่ แยว้ โล้ เว้ เว๊.
42024026	คริ้ แบ โท่ง ท น้ะ ท โน๊ง ล แพ อี้ง ฌ้อง ม นี่ แบ กแช่ แยว้ อ ฆี๊ง อ แล้ อ โฌ่ง อ พ้าง ลู่ง มุ้คู      ล เมะ แบ-อ้า".
42024027	ฌ้อง กแช่ เยซู อางโล๊ไท้ ฌ้า เอะ-อ้ะ ท้อง อ เลา พี่ ไละ ฌี้ ไละ แอว้ โล้ แบฆ้ะ ดี๊ อ กแช่ อ ไฌ่      โล้ ทาง วี่ง เว๊ ลู่ง โมเซ อ ไละ ดี๊ โม ไคล้ คิ้ กแช่ แยว้ นอ อ ไละ.
42024028	พี่ อ ซื๊ง เว๊ เฌ๊ เบ้า ม ท้อง เฌง เองมาอุ้ นอ กแช่ เยซู แม้ ดุ้ อ ซ้ะ บี่ ซุ้ ม ลี้ พะ ไฆวะ.
42024029	แบ เด้าะ อ ซื๊ง เว๊ ล เกม๊า เว๊ อ ลี้ ล้า แบ      ไจ้ะ เว๊      "มี๊ง โย๊ ดี๊ เฆ้อ พี่ อี้ง. มื่งแฌ ล้าง ท เบ้า ม ไค้ะ เย้า". ท บี่ นอ กแช่ เยซู นึ ฆ้าง เด้า พ้า โอ ดี๊ อ ซื๊ง เว๊.
42024030	พี่ อ เว๊ อาง ซยอง มี้ ดี๊ อ ซื๊ง เว๊ นอ กแช่ เยซู พอง นี่ กู ล ลอง      ไจ้ะ บลึ้ ทาง กแช่ แยว้      บุ้แค่ เว๊ ฌ้อง เน ฆ้าง เอะ อ ซื๊ง เว๊.
42024031	ล ทีง ฆ่าง นอ อ ซื๊ง เว๊ ซีงแฌ๊ เว๊ เก กแช่ เยซู      แบ เด้าะ อ เท่อ ล้างแม่ ไฆวะ แด-อ้ะ ไวะ.
42024032	อ ซื๊ง เว๊ โล้ โละ อ ซ้ะ บี่ อี้ง      "พี่ อ เว๊ ก้างแก้ เท่อ ดี๊ เฆ้อ ลู่ง เกล้      อางโล๊ไท้ ฌ้า เอะ เฆ้อ ไละ ฌี้ ไละ แอว้ นอ ก เซิง มึ ซ้ะ มึ ซ้ะอวีง ซ้ะโทะ ดู มะ      ล เมะ แบ-อ้า".
42024033	ล ทีง ฆ่าง นอ อ ซื๊ง เว๊ เฌ้เทิง ทาง ไท้ ลู่ง เว่ง เยรูซเลง ไวะ. แด แบ กแช่ เยซู อ พู อ ลี้ง ชี๊ง ล แฌ้ โอ ซยอง ดี๊ โพล้ง ล มู๊ง
42024034	พี่ อ ไจ้ะ เว๊      "กแช่ เยซู ม๊า ทาง ไท้ เต้~ๆ เฆาะ. เนโพล ทาง อ ซ้ะ ดี๊ ซีโมง".
42024035	อ ซื๊ง เว๊ คี๊ง แฌ้ นอ อางโล๊ไท้ เว๊ พี่ ท กึ ทาง ลู่ง เกล้      ดี๊ ซีงแฌ๊ เว๊ เก กแช่ เยซู พี่ อ บุ้แค่ กู นอ.
42024036	พี่ อ ซื๊ง เว๊ คี๊ง แฌ้ อางโล๊ไท้ เอะ กแช่ เยซู อ พู อ ลี้ง ซีง ท ล แพ อี้ง ล คลึ้ ทึ ได้ะ แบ นอ      ล ทีง ฆ่าง นอ กแช่ เยซู เฌ๊ ชี๊เทิง อ แกล้ พ้า      โล้ เอะ อ ซื๊ง เว๊      "โอ มึ ช๊อง พ้า กุ้ อ แฌ้ เซ้อ".
42024037	อ ซื๊ง เว๊ ซยึ้ เว๊ ซ้ะเม เท่อ      ช๊องมอง เว๊ แด ท แจ.
42024038	กแช่ เยซู ไคล้ ดี๊ อ ซื๊ง เว๊ บี่ อี้ง      "น ซื๊ง ซยึ้ แม้ ท เม้ง เล้. แบ ท เล้ น ซื๊ง ซ้ะ คู~ๆ ไค๊~ๆ.
42024039	แคว่ จ จูง จ คาง โย้ เซ้อ      เก แย้ ล้อ. พ๊าลิ้ ดุ้ แย้ ดี๊ แคว่ แย้. ท แจ นอ อ แย ล โอ แบ อ ฆีง ล โอ แบ      ล แบ ด้อง น แด แย้ จ เท่อ โอ อี้ง แบ".
42024040	พี่ อ ไคล้ ทึ เย้า นอ อ เว๊ เยา ฆ้าง อ จูง อ คาง เกม๊า อ ซื๊ง เว๊ แคว่ ดุ้.
42024041	แบ เด้าะ อ ซื๊ง เว๊ ล ซีงแฌ๊ แบ ม ช๊องมอง บี่ จะ เล้      เมะ เว๊ อ ท ซ้ะอวีง ซ้ะโทะ      ท ล้ะ เซิง ล้ะ ซ้ะ แอ น้ะ กชุ้. ท บี่ นอ กแช่ เยซู อางจ้ะ อ ซื๊ง เว๊      "น ซื๊ง ท อาง ท โอ้ โอ ล เม้ง~ๆ ชี่-อ้า".
42024042	อ ซื๊ง เว๊ เน ฆ้าง แยพู พี่ อ เม๊ง เย้า ล ไก้.
42024043	กแช่ เยซู พอง อาง เว๊ ลู่ง อ เมะแซ พ้า
42024044	ฌ้อง โล้ แบ อ พู อ ลี้ง บี่ อี้ง      "พี่ จ โอ ดี๊ น ซื๊ง ได้ะ อู้ นอ จ โล้ เอะ น ซื๊ง แบฆ้ะ ดี๊ ท อ อี้ง เย้า      เมะ เว๊ ท กุ้ อ เม้ง พี่ อ แบ ท กวิ้ ล้าง เว้ เว๊ แบฆ้ะ ดี๊ แย้ ลู่ง โมเซ อ เซ๊งพ้า ท้างพ้า      ดี๊ ลู่ง โม ไคล้ คิ้ กแช่ แยว้ อ ไละ ดี๊ ลู่ง ไละ แท๊ อ พ้า นอ แบ ชิ้เทา ท้อง อ เลา".
42024045	ฌ้อง กแช่ เยซู บุ้ แบ อ เซิง อ ซ้ะ เกม๊า อ แน ไละ ฌี้ ไละ แอว้ ซี
42024046	ดี๊ โล้ แบ อ ซื๊ง เว๊      "ท กวิ้ ล้าง เว้ เว๊ บี่ อี้ง      คริ้ แบ โท่ง ท น้ะ ท โน๊ง      ฌ้อง ซ๊า นี้ง ล นี้ง ม ม๊า ทาง ไท้.
42024047	ไละ ฌี้ ไละ แอว้ โล้ เว้ เว๊ ปะ      อ พู อ ลี้ง แบ โล้ ล้าง เท่อ บี่ อี้ง      'เปลง ไท้ น ซ้ะ อ ซ๊าง ไช้ะ      ฌ้อง กแช่ แยว้ ล ทื๊ง นี่ นะ นี่ น ท เด้บ้ะ ล้า แบ'. แบ โล้ ล้าง วี่ง ลู่ง เว่ง เยรูซเลง      ฌ้อง โล้ ล้าง ก้ะ เอะ โพล้ง กุ้ ชื้อ กุ้ ชะ.
42024048	น ซื๊ง เก พีงนยาง พี่ น แด แบ ท ล แพ อี้ง.
42024049	จ ม โซ๊ง เอะ น ซื๊ง เท่อ พี่ จ แพ่ เอิ้งล้าง เว้ เอะ น ซื๊ง      แบ เด้าะ น แบ คุ้แท๊ ลู่ง เว่ง เยรูซเลง ท้อง ลู่ง วีง ฌี้ แล้ แอว้ อ ดู้ง อ ยาง โอ ลู่ง มุ้คู ม เฌ๊ ล้าง ลู่ง น ซื๊ง ล้อง".
42024050	กแช่ เยซู ลี้ ฌ้า อ พู อ ลี้ง ซีง ล มู๊ง นอ ท้อง เฌง เบทานี      ฌ้อง เยา ทาง อ จูง ไป๊ป้อง เอะ เว๊ อ เท่อ.
42024051	พี่ อ ไป๊ป้อง เอะ เว๊ อ เท่อ ได้ะ นอ อ เว๊ แบ ท โชะ ทาง แด ไฆวะ อ ซื๊ง เว๊ ลู่ง ท มุ้คู.
42024052	อ ซื๊ง เว๊ โบง ทาง แบ้ ทาง-อ้ะ      ฌ้อง ไท้ ลู่ง เว่ง เยรูซเลง ดี๊ ท ซ้ะอวีง ซ้ะโทะ ดู มะ.
42024053	โอ ลู่ง เว่งฮ๊าง พ้า อางปฆ้า ทาง กแช่ แยว้ ครึ~ๆ.
43001001	ลู่ง อ คางไท้ะ คางพ๊าง นอ ท อ ลู่ง อ แท๊ โอ ทู๊ง เย้า      โอ ดี๊ กแช่ แยว้ ล้อ. ท อ ลู่ง อ แท๊ ดี๊ กแช่ แยว้ นอ เมะ ล แฌ้ ฆ่าง ล้อ.
43001002	ลู่ง อ คางไท้ะ คางพ๊าง นอ อ เว๊ แด โอ ดี๊ กแช่ แยว้ ล้อ.
43001003	กเย่ ท โอ ทาง ช๊อง ทาง นอ เมะ กแช่ แยว้ เจ่ อ เว๊ แด ไต้ ล้าง เว๊ ล้อ. อ เว๊ เมะ ล ไต้ เท่อ แบ นอ ท ล เก ทาง โอ ทาง น่าง เม้ง แบ.
43001004	ท อ ลู่ง อ แท๊ นอ เก ท ม๊า อ กแช่      ดึ้ ม๊า ทาง ท กุ้ อ เม้ง      ดี๊ ดึ้ เกม๊า ท โฌ่ง ท พ้าง พ้าง แบ โพล้ง ล้อ.
43001005	ท พ้าง นอ พ้าง ล้าง ลู่ง ท ไค้ะ แกล้. ท ไค้ะ นอ แม้ น้า ท พ้าง ซี น่าง พ๊า เอะ.
43001006	กแช่ แยว้ เจ่ โพล้ง แคว๊ เฌ๊ โล้ ล้าง เท่อ ล แฌ้      อ เม้ง โยฮาง.
43001007	อ เว๊ เฌ๊ โล้ แบ โพล้ง แบฆ้ะ ดี๊ ท พ้าง อ ไฌ่ นอ ล้อ. อ เว๊ เก พีงนยาง โล้ เท่อ บี่ ซุ้ โพล้ง กุ้ อ แฌ้ แน่ฌ๊า เว๊ ฌ้อง ม นะ เว๊ ล้อ.
43001008	อ เว๊ แด ล เมะ อ เก ท พ้าง นอ แบ      แบ เด้าะ อ เว๊ เฌ๊ บี่ ซุ้ เก พีงนยาง โล้ ล้าง ท พ้าง อ ไฌ่ นอ ล้อ.
43001009	ท พ้าง อ อี้ง นอ เมะ ท โฌ่ง ท พ้าง ล้างเท่ง ล้างชิ้ เต้~ๆ ล้อ      พี่ อ เฌ๊ ล้าง โอ ฌางคู คู พ้าง ล้าง แบ กโพล้ง กุ้ อ แฌ้.
43001010	ท อ ลู่ง อ แท๊ โอ เว๊ ลู่ง ฌางคู โคล๊ง คู. ฌางคู โย้ เก ทาง เมะ อ เว๊ แด ไต้ ล้าง เว๊ ล้อ      แบ เด้าะ โพล้ง ฌางคู โคล๊ง คู ล ซีงแฌ๊-อ้ะ แบ.
43001011	อ เว๊ แด เฌ๊ ล้าง ลู่ง อ ที๊ง อ ค่าง แด เว๊      แบ เด้าะ โพล้ง ลู่ง อ ที๊ง อ ค่าง พ้า นอ ล ตองช้า ฮะช้า เว๊ แบ.
43001012	โพล้ง ลู่ง อ ตองช้า ฮะช้า เว๊      ดี๊ ทื๊ง เว๊ นะ เว๊ ล แฌ้~ๆ นอ อ เว๊ เกล๊าง เว๊ อ ฌ้อง อ เก      เก ทาง กแช่ แยว้ อ พู ซี บี่ นอ ล้อ.
43001013	พี่ อ เก ทาง กแช่ แยว้ อ พู นอ กึ ทาง เว๊ ดี๊ โพล้ง อ ซวีง อ ที๊ง อ คลี๊ง อ แซ เอะ. โพล้ง เก เว๊ อ แพ่ เอะ. กแช่ แยว้ เก เว๊ อ แพ่      แม้ กึ ทาง เว๊ ล้อ.
43001014	ท อ ลู่ง อ แท๊ นอ กึ ทาง เก โพล้ง ฌางคู คู ล แฌ้      เฌ๊ โอ ก ซุ้ ก แกล้ ล้อ. อ เว๊ โอ ล๊า โอ ฆวี้ ดี๊ อ โก้ง อ โบ้ง อ บลึ้ อ บลาง ดี๊ อ ที๊ง อ โต้ นอ ล้อ. ก แด แบ เว๊ อ ฆี๊ง อ แล้ อ โฌ่ง อ พ้าง      เมะ เว๊ อ ฆี๊ง อ แล้ อ โฌ่ง อ พ้าง พี่ อ เกิ้ง ดี๊ แพ่ แยว้ อ พูแคว๊ โอ เว๊ ล แฌ้.
43001015	โยฮาง นอ เก พีงนยาง โล้ ล้าง แบฆ้ะ ดี๊ อ เว๊ นอ อ ไฌ่. อ ลู่ง ซ๊อง ทาง ไจ้ะ เว๊ แด      "ล แฌ้ แย๊ อี้ง ล้อ พี่ จ โล้ แบ น ซื๊ง      'โพล้ง เฌ๊ ลู่ง จ ล่างไค๊ ล แฌ้ นอ ล้างเปิ่ง ล้างเอ้ง ดู นี่ แย้      เมะ ลู่ง อ เว๊ โอ วี่ง แย้ ล้อ' ".
43001016	พี่ อ เว๊ แด โอ ล๊า โอ ฆวี้ ดี๊ อ โก้ง อ โบ้ง นอ ก นี่ แบ เว๊ อ บลึ้ อ บลาง กุ้ อ แฌ้ ล้อ      นี่ ล เม้ง ฌ้อง นี่ ล เม้ง เด้าะ ครึ~ๆ ล้อ.
43001017	เมะ เซ๊งพ้า ท้างพ้า นอ กแช่ แยว้ เจ่ โมเซ เกล๊าง เฆ้อ. เมะ อ โก้ง อ โบ้ง อ บลึ้ อ บลาง ดี๊ อ ที๊ง อ โต้ นอ เฌ๊ เว๊ ดี๊ กแช่ เยซู คริ้ ล้อ.
43001018	โพล้ง ล แด แบ กแช่ แยว้ น่าง แฌ้ แบ. พูแคว๊ โอ ล แฌ้ ล้อ แม้ อ ซ้ะ ล เอ้า ฆ่าง ดี๊ กแช่ แยว้      โอ แพ่ แยว้ อ ฌ๊างไท้ะ ดี๊ เนโพล ทาง เว๊ ล้อ.
43001019	โพล้ง ยู อ ดู อ แซย่ โอ ลู่ง เว่ง พ้ะดู เยรูซเลง พ้า เกม๊า แยว้ อ คู ล น้าง ดี๊ โพล้ง เลวี ล น้าง ลี้ อางจ้ะ โยฮาง ไจ้ะ เว๊ แด      "เมะ น เก โพล้ง เล้ นอ".
43001020	โยฮาง โล้ เว๊ โต้~ๆ เติ้งต้าง ล้อ      ไจ้ะ เว๊ แด      "ล เมะ จ เก คริ้ แบ".
43001021	โพล้ง ล มู๊ง นอ อางจ้ะ เว๊      "เมะ~ๆ บี่ นอ น เก โพล้ง เล้. เมะ น เก โม เอลียา-อ้า". โยฮาง ไคล้ ช๊า เว๊      "เมะ เอะ". โพล้ง อางจ้ะ-อ้ะ ล พ๊า เด้าะ      "เมะ น เก โม ไคล้ คิ้ กแช่ แยว้ ล แฌ้ นอ -อ้า". อ เว๊ ไคล้ ช๊า เว๊      "เมะ เอะ".
43001022	โพล้ง ล มู๊ง นอ ไจ้ะ เอะ-อ้ะ      "น เก โพล้ง เล้      โล้ เฆ้อ เซ้อ. ก แบ ไท้ ไคล้ ช๊า โพล้ง พี่ อ เกม๊า ก เฌ๊ นอ. น ม โล้ ล้าง น กแช่ อ ซ้ะ บี่ เล้ นอ โล้ เซ้อ".
43001023	โยฮาง ไคล้ ช๊า เว๊      "จ เก ท อ อี้ง ล้อ. บี่ ซุ้ โม อี้งซายา โล้ เว้ เว๊ จ เก 'ท อ ลู่ง ซ๊อง ทาง ซ๊อง ล้าง ลู่ง แพะคู ตเค แกล้      ไจ้ะ เว๊      แม้ ล้อง กแช่ ดู อ เกล้ นอ ล้อ' ".
43001024	โพล้ง พี่ อ เฌ๊ ฆ้าง อางจ้ะ เท่อ ล มู๊ง นอ เมะ โพล้ง ฟารีซี ซีง เจ่ อ เฌ๊ ล้อ.
43001025	อ ซื๊ง เว๊ อางจ้ะ โยฮาง ไจ้ะ เว๊      "น เมะ ล เก คริ้ แบ      ล เก โม เอลียา แบ      ล เก โม ล แฌ้ นอ แบ      แบ เล้ น แม้ เอะ โพล้ง อ ไฌ่ จูง ที๊ง".
43001026	โยฮาง ไคล้ ช๊า เว๊      "จ แม้ เอะ โพล้ง อ ไฌ่ จูง ล้าง ซ้ะ ลู่ง ที๊ง แกล้      แบ เด้าะ ลู่ง น ซื๊ง แกล้ โพล้ง ชี๊เทิง ล แฌ้ พี่ น ล ซีงแฌ๊ ฌู เว๊ แบ.
43001027	อ เว๊ เฌ๊ ลู่ง จ ล่างไค๊ ล้อ. ทึ เมะ อ คางไพ้ะ พลี้ง ฌี้      จ แกว ล้าง เอะ-อ้ะ ล เกิ้ง แบ".
43001028	ท ล แพ อี้ง เก ทาง อ ซ้ะ ลู่ง เฌง เบทานี      ลู่ง ที๊ง มี่โจเด้ง มื่ง ทาง ล โค๊      พี่ อ เก ท ล่าง ลู่ง โยฮาง แม้ เอะ โพล้ง อ ไฌ่ จูง ที๊ง นอ ล้อ.
43001029	ลู่ง ไค๊ ล นี้ง เด้าะ นอ โยฮาง แด แบ กแช่ เยซู เฌ๊ ลู่ง อ โอ      ฌ้อง ไจ้ะ เว๊ แด      "แคว่ เซ้อ      กแช่ แยว้ อ แกะ พู ลู่ง อ แม้ ไฆวะ โพล้ง ฌางคู คู อ ท เด้เทา เด้บ้ะ.
43001030	ล แฌ้ แย๊ อี้ง ล้อ ลู่ง จ ไคล้ แบฆ้ะ ดี๊-อ้ะ พี่ จ ไจ้ะ      'โพล้ง แคว๊ เฌ๊ ลู่ง จ ล่างไค๊ ล แฌ้ นอ ล้างเปิ่ง ล้างเอ้ง ดู นี่ แย้      เมะ ลู่ง อ เว๊ โอ วี่ง แย้ ล้อ'.
43001031	เมะ พี่ ล แฌ้ เล้ นอ จ ล ซีงแฌ๊-อ้ะ แบ      แบ เด้าะ จ เฌ๊ แม้ เอะ โพล้ง อ ไฌ่ จูง ที๊ง บี่ ซุ้ โพล้ง อี้งซลาเอง ม ซีงแฌ๊ เว๊".
43001032	โยฮาง เก พีงนยาง โล้ ล้าง เท่อ บี่ อี้ง ไจ๊ะ เว๊      "จ แด แบ กแช่ แยว้ อ วีง ฌี้ แล้ แอว้ โอ มุ้คู เฌ๊ ล้าง      แบ ด้อง ทูลี่ง ล เบง เฌ๊ ช่อง ล้าง ลู่ง อ เว๊ อ ล้อง ล้อ.
43001033	จ ล ซีงแฌ๊ ฌู อ เว๊ ได้ะ แบ      แบ เด้าะ กแช่ แยว้ พี่ อ เกม๊า จ แม้ เอะ โพล้ง อ ไฌ่ จูง ที๊ง นอ โล้ เว้ เอะ แย้ ไจ้ะ เว๊      'น ม แด แบ จ วีง ฌี้ แล้ แอว้ เฌ๊ ล้าง โอ ลู่ง โพล้ง แคว๊ ล แฌ้ อ ล้อง. ล แฌ้ แย๊ นอ จูง ล้าง โพล้ง ดี๊ วีง ฌี้ แล้ แอว้ นอ ล้อ'.
43001034	อ นอ จ แด แบ-อ้ะ เย้า      ดี๊ จ เก พีงนยาง โล้ แบ น ซื๊ง      ล แฌ้ แย๊ อี้ง เมะ กแช่ แยว้ อ พูแคว๊ ล้อ".
43001035	ลู่ง ไค๊ ล นี้ง เด้าะ โยฮาง ชี๊เทิง พี่ นอ เด้าะ ดี๊ อ พู อ ลี้ง คี๊ง แฌ้.
43001036	ท่อง อ แด แบ กแช่ เยซู ม ลี้ พะ ไฆวะ อ ซื๊ง เว๊ นอ โยฮาง ไจ้ะ เว๊ แด      "แคว่ เซ้อ      กแช่ แยว้ อ แกะ พู".
43001037	อ พู อ ลี้ง คี๊ง แฌ้ แน่ฌ๊า เว๊ บี่ นอ      ฌ้อง ลี้ ช่อง กแช่ เยซู ไวะ.
43001038	กแช่ เยซู แกย ไท้ อ ซ้ะ แด แบ อ ซื๊ง เว๊ คี๊ง แฌ้ เฌ๊ ช่อง-อ้ะ      อางจ้ะ เว๊      "น ซื๊ง อางฆื๊ง ท ล้อ". อ ซื๊ง เว๊ โล้ แบ อ เว๊      "ร้ะบี-เอ้อ น โอ พี่ จอง เล้". (ร้ะบี นอ อุ้ เว๊ อ โค๊ เก คู เก แน่).
43001039	อ เว๊ แด ไคล้ ช๊า เว๊      "เฌ๊ แคว่ แด เทา". อ ซื๊ง เว๊ คี๊ง แฌ้ ลี้ โพะ เว๊ อ ไค๊ ไวะ      ลี้ แด แบ เว๊ อ ล่าง โอ      ฌ้อง โอ เว๊ ดี๊-อ้ะ ท้อง ท ไค้ะ. พี่ อ ลี้ ท้อง นอ เมาะ มื่งไฆ่ ล้าง ซแกว เย้า.
43001040	โพล้ง คี๊ง แฌ้ พี่ อ แน่ฌ๊า โยฮาง อ ลู่ง ฌ้อง โพะ กแช่ เยซู อ ไค๊ นอ โอ ล แฌ้ อ เม้ง อางตรู พี่ อ เก ซีโมง เปโต อ พื่ง.
43001041	อ เว๊ แด ไท้ ฌู วี่ง อ วี่ ซีโมง      ฌ้อง โล้ แบ-อ้ะ      "ก แด โพล้ง แม้ พ้อง พลิ้ เท่อ ล แฌ้ นอ เย้า". (อ นอ เก คริ้. )
43001042	ท่อง อ ช๊าง อางตรู ลี้ ฌ้า ซีโมง ท้อง กแช่ เยซู อ โอ. กแช่ เยซู แคว่ เว๊ ฌ้อง ไจ้ะ เว๊      "แน้ น เก ซีโมง โยฮาง อ พูแคว๊. โพล้ง ม กุ้ ก้ะ น เม้ง อ ซ๊าง เคฟา"      (เมะ เว๊ เปโต      อุ้ เว๊ อ โค๊ ไล๊).
43001043	ลู่ง ไค๊ ล นี้ง เด้าะ กแช่ เยซู ช๊องมอง ม ลี้ ลู่ง กาเลลี้ อ ค่าง. อ เว๊ แด ฟีลิ้ ล แฌ้ นอ ฌ้อง โล้ แบ เว๊      "เฌ๊ โพะ จ ไค๊ แด เทา".
43001044	ฟีลิ้ นอ เก โพล้ง เฌง เบไซดา      โอ ล เฌง ฆ่าง ดี๊ อางตรู ดี๊ เปโต นอ ล้อ.
43001045	ฟีลิ้ ลี้ อางฆื๊ง แคว่ แด นาทานาเอง ล แฌ้ ฌ้อง โล้ แบ-อ้ะ      "โพล้ง พี่ โมเซ กวิ้ ล้าง เว๊ อ ไฌ่ ลู่ง เซ๊งพ้า ท้างพ้า นอ      ดี๊ โม ไคล้ คิ้ กแช่ แยว้ กวิ้ ล้าง เว๊ อ ไฌ่ ปะ      ล แฌ้ นอ ก แด เย้า. อ เว๊ แด เก โพล้ง นาซาริ้      เก เยซู โยซิ้ อ พูแคว๊".
43001046	นาทานาเอง อางจ้ะ เว๊      "ท อ ฌี้ ม โอ ลู่ง เฌง นาซาริ้ พ้า เฌ๊ ซี ล เม้ง~ๆ ชี่-อ้า". ฟีลิ้ ไคล้ ช๊า เว๊      "เฌ๊ แคว่ ดุ้ เซ้อ".
43001047	กแช่ เยซู แด แบ นาทานาเอง เฌ๊ ลู่ง อ โอ      ฌ้อง ไคล้ เท่อ แบฆ้ะ ดี๊-อ้ะ ไจ้ะ เว๊      "แคว่ เซ้อ      โพล้ง อี้งซลาเอง ล้างเท่ง ล้างชิ้ เต้~ๆ ล้อ. ท อางโล๊ อางเว้ง ล โอ อ ซ้ะ พ้า น่าง เม้ง แบ ล้อ".
43001048	นาทานาเอง อางจ้ะ เว๊ แด      "นี๊ น ซีงแฌ๊ แย้ บี่ จะ เล้". กแช่ เยซู ไคล้ ช๊า เว๊ แด      "ลู่ง ฟีลิ้ ล คลึ้ กุ้ นี่ แน้ ได้ะ แบ นอ น โอ ลู่ง เซง กูงเย้ อ คางไท้ะ. จ แด แบ แน้ เย้า".
43001049	นาทานาเอง ไจ้ะ เว๊      "คู-เอ้อ แน้ อี้ง น เก กแช่ แยว้ อ พูแคว๊ ล้อ. น เก โพล้ง อี้งซลาเอง อ จ๊าวแพเดง นอ ล้อ".
43001050	กแช่ เยซู ไจ้ะ เว๊ แด      "ลู่ง จ โล้ แบ แน้ จ แด แน้ ลู่ง เซง กูงเย้ อ คางไท้ะ อ กย้อง นอ น นะ แบ แย้-อ้า. น ม แด แบ เท่อ ดู นี่ แอ นี่ อี้ง ได้ะ".
43001051	กแช่ เยซู ไคล้ เด้าะ ไจ้ะ เว๊      "จ โล้ แบ น ซื๊ง โต้~ๆ ล้อ      น ซื๊ง ม แด แบ มุ้คู อุ้พ้ะ ทาง อ ซ้ะ      ม แด กแช่ แยว้ อ มุ้คู พู ล แพ นอ เฌ๊ ล้าง บี่ ซุ้ เฌ๊ ฌู ไท้ ฌู โพล้ง ฌางคู พู" นอ ล้อ.
43002001	พ้อง ไฆวะ คี๊ง นี้ง นอ โพล้ง อางเม้า อางแร่ ลู่ง เฌง คานา กาเลลี้ อ ค่าง พ้า. กแช่ เยซู อ มู่ โอ พี่ นอ ปะ.
43002002	กแช่ เยซู ดี๊ อ พู อ ลี้ง ล แพ นอ โพล้ง โล้ แบ-อ้ะ เฌ๊ อางเม้า ปะ ล้อ.
43002003	ท่อง โพล้ง โอ้ ซไบ้ะ แซ ที๊ง เลา เย้า นอ กแช่ เยซู อ มู่ โล้ แบ-อ้ะ      ไจ้ะ เว๊      "อ ซื๊ง เว๊ อ ซไบ้ะ แซ ที๊ง เลา ปะ เย้า".
43002004	กแช่ เยซู ไคล้ ช๊า เว๊      "มู-เอ้อ น แบ เฌ๊ โล้ แย้ เอะ. ท อ ช๊า อ โท่ ลู่ง อ แบ ล ท้อง ได้ะ แบ ล้อ".
43002005	ท่อง อ ช๊าง นอ กแช่ เยซู อ มู่ โล้ แบ โพล้ง อ เพล่ อ บาง ล มู๊ง นอ ไจ้ะ เว๊      "อ เว๊ เมะ อางแม้เลา น ซื๊ง แม้ ล เม้ง~ๆ นอ แม้-อ้ะ แด เทา".
43002006	โพล้ง ยู นอ โอ ดี๊ อ ท ทื๊ง ท นะ อ ไฌะ อ ไฌ่ พี่ ม อางซฌ้ะ เช๊ง เท่อ. ท บี่ นอ พ้า โล่ง โอ พี่ นอ ฆู๊ง โพลง      ล โพลง~ๆ นอ ชวี๊ง ล้าง ที๊ง นี่ ลี่ง โปง เย่ โปง นอ ล้อ.
43002007	กแช่ เยซู โล้ แบ โพล้ง อ เพล่ อ บาง ล มู๊ง นอ ไจ้ะ เว๊      "แม้ ฆวี้ ทาง พ้า ล แพ นอ ดี๊ ที๊ง ไช้ะ". อ ซื๊ง เว๊ แม้ ฆวี้ เว๊ ท้อง อ คูด้า เฆาะ.
43002008	ฌ้อง นอ กแช่ เยซู โล้ แบ ก้ะ เว๊      "ค๊องเนง อี้ง เบลิง นี่ ลี้ โชะ เอะ โพล้ง แคว่ เท่อ ล แฌ้ นอ". อ ซื๊ง เว๊ ลี้ โชะ เว๊ ไวะ.
43002009	ที๊ง ลู่ง อ เก ทาง ซไบ้ะ แซ ที๊ง เย้า นอ โพล้ง แคว่ เท่อ ล แฌ้ นอ โอ้ ดุ้ เว๊. เมะ อ แม้ นี่ เว๊ พี่ จอง เล้ นอ ซีงแฌ๊ เว๊ เอะ      (แบ เด้าะ ท อ เพล่ พี่ อ อางดุ้ นี่ ที๊ง นอ ซีงแฌ๊ เว๊ ล้อ). ฌ้อง โพล้ง แคว่ เท่อ ล แฌ้ นอ กุ้ นี่ เม้ากแช่ แคว๊
43002010	โล้ แบ-อ้ะ ไจ้ะ เว๊      "โพล้ง กุ้ อ แฌ้ โชะ ล้าง วี่ง ซไบ้ะ แซ ที๊ง ลู่ง อ ฌี้ แบ~ๆ. ท่อง โพล้ง โอ้ เว๊ แอ เย้า นอ โชะ ล้าง ก้ะ เว๊ อ แบล้ ล้อ. แบ เด้าะ นี๊ แด น อางกี ก้ะ ซไบ้ะ แซ ที๊ง ลู่ง อ ฌี้ ท้อง ค๊องเนง โย้ ได้ะ".
43002011	อ อี้ง เก ท ล้ะ ท เล่ พี่ กแช่ เยซู แม้ เว๊ อ ต้องคู ล พ๊า ลู่ง เฌง คานา กาเลลี้ อ ค่าง พ้า นอ ล้อ. อ เว๊ ปล้ะ ล้าง อ ฆี๊ง อ แล้ อ โฌ่ง อ พ้าง. อ พู อ ลี้ง ล มู๊ง นอ ทื๊ง เว๊ นะ เว๊ ฌี้ มะ ล้อ.
43002012	ลู่ง ไค๊ นอ กแช่ เยซู ดี๊ อ มู่ ดี๊ อ พื่ง แคว๊ ซีง ดี๊ อ พู อ ลี้ง ล มู๊ง นอ ลี้ ล้าง ลู่ง เฌง คาฟานาโอง พ้า      โอ เว๊ พี่ นอ นี่ ตบลึ้ ซ๊าง ล้อ.
43002013	เบ้า ม ท้อง มื่ง โพล้ง ยู ม แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ นอ. กแช่ เยซู ลี้ ทาง ลู่ง เว่ง เยรูซเลง พ้า.
43002014	อ เว๊ ลี้ ลู่ง กแช่ แยว้ อ เว่งฮ๊าง พ้า      แด แบ โพล้ง ล มู๊ง อางแช๊ งู้ อางแช๊ แกะ ดี๊ ทูลี่ง       ดี๊ แด โพล้ง ล มู๊ง ชี๊น้าง อางเล๊ จี้.
43002015	อ เว๊ แด ไพล๊ นี่ นางพลี ดี๊ พลี้ง พู      ฌ้อง โฌ๊ ไจ ทาง ไฆวะ ท พูแฆ่ ลู่ง เว่งฮ๊าง พ้า      เมะ แกะ เมะ งู้ เลา ปะ      เคลิ่ง ล้าง ไฆวะ โพล้ง อางเล๊ จี้ อ คะ นอ. จี้ ล้างลู๊ง ล้างคึ้ เลา ปะ.
43002016	ฌ้อง อ เว๊ อางแม้เลา โพล้ง อางแช๊ ทูลี่ง ล มู๊ง นอ ไจ้ะ เว๊      "ทูลี่ง นอ โชะ ไฆวะ ลู่ง ค๊อง โค๊ ท้อง อ เลา"      ดี๊ ไจ้ะ เว๊ แด      "จ แพ่ อ เด้า นอ แม้ เก ทาง ก้ะ ท แม้แค้ อ ล่าง ล ฌี้".
43002017	ท่อง อ ช๊าง อ พู อ ลี้ง ล มู๊ง นอ นาง แบ ท กวิ้ ล้าง เว้ เว๊ ลู่ง ไละ ฌี้ ไละ แอว้ พ้า บี่ อี้ง      "กแช่ แยว้-เอ้อ จ เอ แบ น เด้า น ล่าง เต้~ๆ. อ นอ คู่ แบ แย้ บี่ ซุ้ มี ม อาง จ ซ้ะ".
43002018	กแช่ เยซู แม้ เท่อ บี่ นอ ฌ้อง      โพล้ง ยู อ ดู อ แซย่ ล มู๊ง นอ ไจ้ะ เอะ-อ้ะ      "น ม ปล้ะ ล้าง แฆว่ น ซยื๊ง น ซย้อง พี่ ล เม้ง เล้      บี่ ซุ้ เก ท แม้ไน พี่ ก ม ซีงแฌ๊-อ้ะ ลู่ง น โอ ดี๊ น ดู้ง น ยาง น ฌ้อง น เก แม้ เท่อ บี่ อี้ง".
43002019	กแช่ เยซู ไคล้ ช๊า เว๊      "แม้ ล้างฆ่อง ไฆวะ กแช่ แยว้ อ เว่งฮ๊าง อี้ง. จ ม แม้ ทาง ไท้-อ้ะ ซ๊า นี้ง ท้อง อ ฌ้อง ล้อ".
43002020	อ ซื๊ง เว๊ ไจ้ะ เว๊      "เว่งฮ๊าง ล โพลง อี้ง นอ โพล้ง แม้ เว๊ นี่ ลี่ง ชี๊ง ฆู๊ง เนง แย๊. แน้ น ม แม้ ทาง ไท้ ซ๊า นี้ง ม ฌ้อง บี่ เล้".
43002021	แบ เด้าะ เว่งฮ๊าง พี่ กแช่ เยซู เฆว้ง แบ เว๊ นอ เมะ อ กแช่ อ เค่ง อ ฌ้าง นอ ล้อ.
43002022	ลู่ง กแช่ เยซู ซี๊ง เฌ้เทิง ม๊า ทาง ไท้ ฌ้อง นอ อ พู อ ลี้ง นาง แบ ไท้ เว๊ อ ท ไคล้ พี่ อ ไจ้ะ บี่ นอ. ท บี่ นอ ไละ ฌี้ ไละ แอว้ ฌี้      กแช่ เยซู อ ลู่ง อ แท๊ ฌี้      อ พู อ ลี้ง ล มู๊ง นอ ทื๊ง เว๊ นะ เว๊ ฌี้ มะ ล้อ.
43002023	พี่ กแช่ เยซู โอ ลู่ง เว่ง เยรูซเลง พ้า ล ว๊าง แย๊ นอ โพล้ง แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลี้ เท่อ นอ. โพล้ง แด แบ อ เว๊ แม้ ท ล้ะ ท เล่ ล เม้ง~ๆ นอ ทื๊ง ไท้ นะ ไท้ เว๊ แอ ฌ้อง ล้อ.
43002024	แบ เด้าะ กแช่ เยซู ล อางกี ล้าง อ ซ้ะ ดี๊ โพล้ง ล แพ นอ แบ      เมะ เว๊ ซีงแฌ๊ โพล้ง อ ซ้ะ ฌี้ มะ กุ้ อ แฌ้ ล้อ.
43002025	โพล้ง ล แฌ้~ๆ แม้ อ ซ้ะ บี่ เล้ นอ ล แบ โล้ กแช่ เยซู น่าง เม้ง แบ ล้อ. อ เว๊ ซีงแฌ๊ โพล้ง อ ซ้ะ เย้า กุ้ อ แฌ้ ล้อ.
43003001	โพล้ง แคว๊ โอ ล แฌ้ อ เม้ง นีโคเดโม      เก โพล้ง ยู อ ดู อ แซย่ ล แฌ้. อ เว๊ โอ ล มู๊ง ฆ่าง ดี๊ โพล้ง ฟารีซี.
43003002	อ เว๊ นอ เฌ๊ ไจ กแช่ เยซู อ โอ ลู่ง มแน้ ล โค๊. เฌ๊ ท้อง โล้ แบ กแช่ เยซู ไจะ เว๊      "คู-เอ้อ ก ซีงแฌ๊ เย้า      น เก คู พี่ อ เฌ๊ เว๊ ลู่ง กแช่ แยว้ ล แฌ้. โพล้ง ลู่ง อ แม้ ท ล้ะ ท เล่ บี่ น แม้ อี้ง นอ      กแช่ แยว้ เมะ ล โอ ดี๊-อ้ะ แบ นอ แม้ เว๊ ซี น่าง แฌ้ เอะ".
43003003	กแช่ เยซู ไคล้ ช๊า เว๊      "จ โล้ เอะ แน้ โต้~ๆ ล้อ      โพล้ง เมะ ล กึ ทาง อ ซ๊าง ล พ๊า เด้าะ แบ นอ แด แบ กแช่ แยว้ อ มื่ง อ บ้าง ซี น่าง แฌ้ เอะ".
43003004	นีโคเดโม อางจ้ะ เว๊      "โพล้ง ลู่ง อ ซ้ะ แซย่ เย้า ล แพ นอ ม กึ ทาง ล พ๊า เด้าะ ซี บี่ จะ เล้. ม นึ ไท้ อ มู่ อ อ้อง พ้า      กึ ทาง ล พ๊า เด้าะ ม ซี ประ เล้".
43003005	กแช่ เยซู ไคล้ ช๊า เว๊      "จ โล้ เอะ แน้ โต้~ๆ ล้อ      โพล้ง เมะ ล กึ ทาง ดี๊ ที๊ง ดี๊ วีง ฌี้ แล้ แอว้ แบ นอ ม นึ กแช่ แยว้ อ มื่ง อ บ้าง      เก เว๊ อ พู ล ซี น่าง แฌ้ แบ ล้อ.
43003006	โพล้ง กึ ทาง นี่ ดี๊ อ มู่ อ แพ่ นอ นี่ แบ ท ม๊า ลู่ง อ ไพ้ะ อ แย นอ ล้อ. แบ เด้าะ โพล้ง กึ ทาง ดี๊ วีง ฌี้ แล้ แอว้ นอ นี่ แบ ท ม๊า ลู่ง อ วีง อ แล้ ล โค๊ ล้อ.
43003007	พี่ จ โล้ แบ แน้      น ซื๊ง แบ กึ ทาง อ ซ๊าง ล พ๊า เด้าะ นอ      เกม๊า น ล้ะ เซิง ล้ะ ซ้ะ ล ฌี้.
43003008	ลี้ง โย้ นอ ท๊อง แบ อ ซ้ะ ม อูง เท่อ ล จอง~ๆ นอ อูง เว๊ แด ล้อ. น แน่ฌ๊า โปล้ อ เซ๊ ล้อ. เมะ อ โอ จู้ง โค๊ เล้ เฌ๊      ดี๊ ม ลี้ จู้ง โค๊ เล้ นอ น ซีงแฌ๊ เอะ. กเย่ โพล้ง กึ ทาง ดี๊ วีง ฌี้ แล้ แอว้ นอ แม้ อ ซ้ะ บี่ นอ กุ้ อ แฌ้ ล้อ".
43003009	นีโคเดโม อางจ้ะ ก้ะ เว๊      "อ นอ ซีง ม เก ทาง ซี บี่ จะ เล้".
43003010	กแช่ เยซู ไคล้ ช๊า เว๊      "แน้ นอ น เก โพล้ง อี้งซลาเอง อ คู ดู ล แฌ้. น ล ซีงแฌ๊ ท ล แพ อี้ง แบ-อ้า.
43003011	จ โล้ เอะ แน้ โต้~ๆ ล้อ      ก ไคล้ เท่อ ลู่ง ก ซีงแฌ๊ เว๊ เย้า. ก เก พีงนยาง พี่ ก แด แบ เว๊ เย้า. แบ เด้าะ พี่ ก โล้ เท่อ นอ โพล้ง ลู่ง น ซื๊ง แกล้ ล นย่อง ฮะ นี่-อ้ะ น่าง แฌ้ แบ ล้อ.
43003012	พี่ จ โล้ น ซื๊ง เท่อ แบฆ้ะ ดี๊ ฌางคู ล แพ อ ไฌ่ นอ น ซื๊ง ล นะ แย้ แบ. เมะ บี่ นอ จ เมะ โล้ เท่อ แบฆ้ะ ดี๊ มุ้คู ล โค๊ อ ไฌ่ นอ น ซื๊ง ม นะ ซี บี่ จะ เล้.
43003013	โพล้ง ลี้ ทาง ท มุ้คู น่าง แฌ้ เอะ. โอ ที่ โพล้ง ฌางคู พู พี่ อ โอ ลู่ง มุ้คู เฌ๊ ล้าง ล แฌ้ นอ ล้อ.
43003014	โมเซ บุ้ ทาง ฌู่ง ท่องบ้าง ล บ้อง อ ฌ้าง ลู่ง เซง ล้อง แพะคู ตเค แกล้ บี่ จะ เล้ นอ โพล้ง ฌางคู พู ม แบ ท บุ้ ทาง-อ้ะ ด้อง ซุ้ บี่ นอ ล้อ
43003015	บี่ ซุ้ โพล้ง ลู่ง อ ทื๊ง เว๊ นะ เว๊ ล แฌ้~ๆ นอ ม นี่ แบ ท ม๊า ล้างชู้ ล้างแกย นอ ล้อ.
43003016	อ ไฌ่ บี่ โย้ กแช่ แยว้ เอ โพล้ง ฌางคู คู ท้อง อ เกล๊าง ไฆวะ อ พูแคว๊ โอ เว๊ ล แฌ้ ล้อ      บี่ ซุ้ โพล้ง ลู่ง อ ชู่ง เว๊ นะ เว๊ ล แฌ้~ๆ นอ ล ซี๊ง ล้าง แบ เตา แบ แต๊ ล้า แบ      แบ เด้าะ ม นี่ แบ ท ม๊า ล้างชู้ ล้างแกย ล้อ.
43003017	กแช่ แยว้ เกม๊า อ พูแคว๊ เฌ๊ ล้าง ลู่ง ฌางคู โคล๊ง คู      ล เกม๊า อ ไคล้ ล้าง โพล้ง อ เตา แบ      แบ เด้าะ เกม๊า อ แม้ พ้อง พลิ้ โพล้ง นอ ล้อ.
43003018	โพล้ง ลู่ง อ ชู่ง อ นะ กแช่ แยว้ อ พูแคว๊ ล แฌ้~ๆ นอ ล แบ ท ไคล้ ล้าง อ เตา ล้า แบ. แบ เด้าะ โพล้ง ลู่ง อ ล ชู่ง ล นะ เว๊ แบ ล แพ นอ แบ ท ไคล้ ล้าง อ เตา ฌ้อง เย้า      เป๊งนี่ ล ชู่ง ล นะ กแช่ แยว้ อ พูแคว๊ โอ เว๊ ล แฌ้ นอ แบ ล้อ.
43003019	ท ไคล้ ล้าง อ เตา นอ โอ บี่ อี้ง ล้อ      ท พ้าง นอ เฌ๊ ล้าง ลู่ง ฌางคู โคล๊ง คู โย้      แบ เด้าะ โพล้ง เอ ท ไค้ะ ฌี้ นี่ เอ ท พ้าง นอ      เป๊งนี่ อ แม้ ท อ้า ท ซ๊าง นอ ล้อ.
43003020	กเย่ โพล้ง ลู่ง อ แม้ ท อ้า ล แฌ้~ๆ นอ แช๊เมะ ไฌ๊ซ้ะ ดี๊ ท โฌ่ง ท พ้าง น้ะ มะ ล้อ      เฌ๊ โอ ท โฌ่ง ท พ้าง อ แกล้ เอะ      ไค๊ไก้ะ เว๊ พี่ อ แม้ ท อ้า นอ ม โพล ทาง.
43003021	แบ เด้าะ กเย่ โพล้ง ลู่ง อ แม้ ท อ ที๊ง อ โต้ ล แฌ้~ๆ นอ เฌ๊ โอ ลู่ง ท โฌ่ง ท พ้าง อ แกล้ ล้อ      บี่ ซุ้ อ ท แม้ นอ ม เนโพล ทาง ลู่ง อ เว๊ ชู่ง กแช่ แยว้ อ ลู่ง นอ ล้อ".
43003022	ลู่ง ไค๊ นอ กแช่ เยซู ดี๊ อ พู อ ลี้ง ล มู๊ง นอ ลี้ ลู่ง ยูเด้ง อ ค่าง พ้า ล จอง~ๆ      โอ ดี๊ โพล้ง พี่ นอ ไยะ ล ปี๊      แม้ เอะ โพล้ง อ ไฌ่ จูง ที๊ง นอ ล้อ.
43003023	ล พ๊า ฆ่าง นอ โยฮาง แม้ เอะ โพล้ง อ ไฌ่ จูง ที๊ง ลู่ง ท ล่าง ล จอง พี่ โพล้ง กุ้ เว๊ เฌง ไอโนง      พี่ อ โอ เบ้า ดี๊ เฌง ซาเลง นอ. พี่ นอ ที๊ง โอ แอ เต้~ๆ. โพล้ง เฌ๊ ลู่ง โยฮาง อ โอ      ฌ้อง อ เว๊ แม้ เอะ เว๊ อ ไฌ่ จูง ที๊ง นอ ล้อ.
43003024	ล ว๊าง แย๊ นอ โยฮาง ล แบซุ้ ได้ะ แบ.
43003025	โยฮาง อ พู อ ลี้ง ล น้าง ติ้ โละ อ ซ้ะ ดี๊ โพล้ง ยู ล แฌ้ แบฆ้ะ ดี๊ อ ท ทื๊ง ท นะ อ ไฌะ อ ไฌ่ อางซฌ้ะ เช๊ง เท่อ นอ ล้อ.
43003026	ฌ้อง อ ซื๊ง เว๊ ซีง ลี้ ลู่ง โยฮาง อ โอ      โล้ แบ อ เว๊      "คู-เอ้อ กแคว๊ พี่ อ โอ ดี๊ แน้ ลู่ง ที๊ง มี่โจเด้ง แว่ โค๊ แพ้ นอ      พี่ น เก พีงนยาง โล้ ล้าง อ ไฌ่ ล แฌ้ นอ      ค๊องเนง โย้ อ เว๊ แม้ เอะ โพล้ง อ ไฌ่ จูง ที๊ง นอ ล้อ. ต้ะ โพล้ง ลี้ ลู่ง อ เว๊ อ โอ กุ้ อ แฌ้ ล้อ".
43003027	โยฮาง ไคล้ ช๊า เว๊      "กแช่ แยว้ เมะ ล เกล๊าง เท่อ แบ นอ โพล้ง ล นี่ แบ ท น่าง เม้ง แบ ล้อ.
43003028	น ซื๊ง เก พีงนยาง พี่ จ โล้ แบ น ซื๊ง เย้า บี่ อี้ง      'แย้ โย้ ล เมะ จ เก คริ้ แบ      แบ เด้าะ กแช่ แยว้ เกม๊า จ เฌ๊ ลู่ง คริ้ อ เมะแย๊ ล้อ'.
43003029	โพล้ง พี่ อ นี่ แบ เม้ากแช่ มืง ล แฌ้ นอ เมะ เม้ากแช่ แคว๊ นอ ล้อ. แบ เด้าะ เม้ากแช่ แคว๊ อ ฌุ้พาง ชี๊เทิง คุ้ช๊องแน เท่อ      เมะ แน่ฌ๊า เม้ากแช่ แคว๊ อ ลู่ง นอ ซ้ะโทะ เว๊ ดู มะ ล้อ. ท แม้ อ ซ้ะ บี่ นอ จ ซ้ะอวีง ซ้ะโทะ เท่อ ฆวี้ จ ซ้ะ พ้า เย้า.
43003030	อ เว๊ แด นอ แบ ดู ทาง. ยี๊ แด นอ จ แบ ล้างปี๊".
43003031	โพล้ง พี่ อ โอ ลู่ง ท มุ้คู เฌ๊ ล้าง ล แฌ้ นอ ดู นี่ โพล้ง อ แฌ้แพ กุ้ อ แฌ้ ล้อ. โพล้ง พี่ อ โอ ลู่ง ฌางคู คู โย้ นอ แบฆ้ะ ดี๊ ฌางคู คู      ดี๊ ไคล้ เท่อ ลู่ง อ แบฆ้ะ ดี๊ ฌางคู คู ล้อ. โพล้ง โอ ลู่ง ท มุ้คู เฌ๊ ล้าง ล แฌ้ นอ โอ ลู่ง โพล้ง อ พ๊างคู กุ้ อ แฌ้ ล้อ.
43003032	พี่ อ เว๊ แด แด แบ-อ้ะ ดี๊ แน่ฌ๊า เว๊ นอ เก พีงนยาง โล้ ล้าง เท่อ      แบ เด้าะ โพล้ง ล ทื๊ง ล นะ เว๊ อ ลู่ง อ แท๊ น่าง แฌ้ แบ.
43003033	โพล้ง เมะ ทื๊ง เว๊ นะ เว๊ อ ลู่ง อ แท๊ ล แฌ้~ๆ นอ บี่ ซุ้ ดี๊ อ ไจ้ะ เว๊ แด กแช่ แยว้ ไคล้ เท่อ ลู่ง อ ที๊ง อ โต้ ล้อ.
43003034	โพล้ง ลู่ง กแช่ แยว้ เกม๊า เว๊ อ เฌ๊ ล้าง ล แฌ้ นอ โล้ ล้าง ละ ล้าง กแช่ แยว้ อ ลู่ง อ แท๊      อ ไฌ่ บี่ อี้ง กแช่ แยว้ เกล๊าง อ เว๊ แด โอ ล๊า โอ ฆวี้ ดี๊ อ วีง ฌี้ แล้ แอว้ นอ ล้อ.
43003035	แพ่ แยว้ เอ อ พูแคว๊ ฌี้ มะ      เกล๊าง ท อ ฌ้อง อ เก โอ ดี๊ อ เว๊ แด กุ้ อ เม้ง ล้อ.
43003036	กเย่ โพล้ง ลู่ง อ ทื๊ง ไท้ นะ ไท้ กแช่ แยว้ อ พูแคว๊ ล แฌ้~ๆ นอ นี่ แบ ท ม๊า ล้างชู้ ล้างแกย เย้า. แบ เด้าะ กเย่ โพล้ง ล ชู่ง เว๊ อ พูแคว๊ อ ลู่ง แบ ล แฌ้~ๆ นอ ล นี่ แบ ท ม๊า น่าง ชุ้ แบ. กแช่ แยว้ อ เซิงทาง ซ้ะทาง ดี๊-อ้ะ ครึ~ๆ ล้อ.
43004001	โพล้ง ฟารีซี แน่ฌ๊า แบ เว๊ กแช่ เยซู แม้ เอะ โพล้ง อ ไฌ่ จูง ที๊ง ดี๊ อ พู อ ลี้ง แอ นี่ โยฮาง ได้ะ.
43004002	(เต้~ๆ นอ กแช่ เยซู ล แม้ เอะ โพล้ง อ ไฌ่ จูง ที๊ง น่าง แฌ้ แบ. อ พู อ ลี้ง ล มู๊ง นอ ล้อ แม้ เว๊.)
43004003	ท่อง กแช่ เยซู ซีงแฌ๊ เว๊ โพล้ง ฟารีซี ไจ้ะ เท่อ บี่ นอ อ เว๊ ไจ ทาง ไฆวะ ยูเด้ง อ ค่าง พ้า      ไท้ โอ ลู่ง กาเลลี้ อ ค่าง พ้า ไวะ.
43004004	พี่ อ ไท้ นอ แบ ไท้ เกล้ แพ๊ แบ ลู่ง ซมารียา อ ค่าง พ้า ล้อ.
43004005	กแช่ เยซู ไท้ ท้อง เฌง ล จอง อ เม้ง ซีคา พี่ อ โอ ลู่ง ซมารียา อ ค่าง พ้า      โอ เบ้า ดี๊ ท ล่าง ล จอง พี่ ยาคุ้ เกล๊างแซ๊ เอะ อ พูแคว๊ โยซิ้ นอ.
43004006	ยาคุ้ อ ที๊ง น่างโบ้ โอ พี่ นอ. กแช่ เยซู ลี้ เท่อ นอ ท ไปว้ะ อ ซ้ะ เต้~ๆ. ท บี่ นอ อ เว๊ ชี๊น้าง ลู่ง ที๊ง น่างโบ้ นอ อ ฌ๊างไท้ะ. มื่ง เบ้า ม เทิง เย้า.
43004007	โพล้ง ซมารียา มืง ล แฌ้ เฌ๊ อางดุ้ ที๊ง. กแช่ เยซู ไจ้ะ เอะ เว๊      "เกม๊า จ โอ้ แฆว่ น ที๊ง ล ปี๊ บ่อ".
43004008	ล พ๊า แย๊ นอ อ พู อ ลี้ง ลี้ ฆวี้ ท อาง ท โอ้ ลู่ง เฌง พ้า.
43004009	โพล้ง มืง ล แฌ้ นอ ไคล้ ช๊า เว๊      "แน้ น เก โพล้ง ยู. แย้ จ เก โพล้ง ซมารียา. แม้ เล้ น อางท่าง โอ้ จ ที๊ง นอ เด้าะ"      (อ ไฌ่ บี่ อี้ง โพล้ง ยู ล แบ โละ ซ้ะ ดี๊ โพล้ง ซมารียา แบ เฆาะ.)
43004010	กแช่ เยซู ไคล้ ช๊า เว๊      "น เมะ ซีงแฌ๊ กแช่ แยว้ อ ท เกล๊าง โปล้ ดี๊ โพล้ง ลู่ง อ อางท่าง โอ้ น ที๊ง เก โพล้ง เล้ นอ น ม อางท่าง อ เว๊ อ เท่อ ล้อ      ฌ้อง อ เว๊ ม เกล๊าง เอะ แน้ ที๊ง ลู่ง อ ดึ้ เกล๊าง ท ม๊า ล้อ".
43004011	กมืง ไคล้ ดี๊-อ้ะ ไจ้ะ เว๊      "แคว๊ โจ้-เอ้อ น นางโตง อางดุ้ นี่ ที๊ง ล โอ แบ. ที๊ง น่างโบ้ โยะ มะ ล้อ. น ม แม้ นี่ ที๊ง ลู่ง อ ดึ้ เกล๊าง ท ม๊า นอ พี่ จอง เล้.
43004012	ที๊ง น่างโบ้ โย้ ก พู๊งชู้ ยาคุ้ เกล๊างแซ๊ เฆ้อ. อ กแช่ แด เว๊ ดี๊ อ พูแคว๊ ซีง ดี๊ อ ท พู ท แฆ่ ล มู๊ง นอ โอ้ ที๊ง ลู่ง อ ที๊ง น่างโบ้ พ้า อี้ง. แน้ โย้ เมะ น ดู นี่ อ เว๊ ได้ะ-อ้า".
43004013	กแช่ เยซู ไคล้ ช๊า เว๊      "กเย่ โพล้ง ลู่ง อ โอ้ ที๊ง โย้ ล แฌ้~ๆ นอ ม ซู๊ โอ้ ซ้ะ เว๊ โคะ ได้ะ ล้อ.
43004014	แบ เด้าะ กเย่ โพล้ง พี่ อ โอ้ ที๊ง ลู่ง จ เกล๊าง โอ้-อ้ะ ล แฌ้~ๆ นอ ล ซู๊ โอ้ ซ้ะ ที๊ง น่าง ชุ้ ล้า แบ. ที๊ง ลู่ง จ เกล๊าง อ เว๊ นอ ม เก บี่ ซุ้ ที๊ง ทาง ชุ้ อ ซ้ะ พ้า พี่ อ ดึ้ เกล๊าง ท ม๊า ล้างชู้ ล้างแกย ครึ~ๆ ล้อ".
43004015	กมืง ไจ้ะ เว๊ แด      "แคว๊ โจ้-เอ้อ ที๊ง อ นอ เกล๊าง แย้ เซ้อ      ฌ้อง จ ล ซู๊ โอ้ ซ้ะ ที๊ง ล้า แบ. จ ล แบ เฌ๊ อางดุ้ ที๊ง พี่ อี้ง ล้า แบ ล้อ".
43004016	กแช่ เยซู โล้ แบ-อ้ะ      "น แว้ บ่อ. ไท้ กุ้ นี่-อ้ะ      ฌ้อง เฌ๊ ฌ้า-อ้ะ พี่ อี้ง".
43004017	กมืง ไคล้ ช๊า เว๊      "จ แว้ ล โอ น่าง แฌ้ แบ". กแช่ เยซู โล้ ก้ะ เว๊      "น แว้ ล โอ น่าง แฌ้ แบ เมะ ก แด เย้า.
43004018	น เอ น แว้ เย่ แฌ้ เย้า. กแคว๊ โอ ดี๊ แน้ ค๊องเนง โย้ ล แฌ้ นอ ล เมะ น แว้ เต้~ๆ แบ ล้อ. พี่ น โล้ เอะ แย้ นอ แบ เต้~ๆ เย้า ล้อ".
43004019	กมืง ไจ้ะ เว๊      "แคว๊ โจ้-เอ้อ จ ซีงแฌ๊ เย้า ลู่ง แน้ น เก โม ไคล้ คิ้ กแช่ แยว้ ล แฌ้.
43004020	จ พี๊งชู้ พู๊งชู้ ลู่ง เอะ อู้ นอ โบง ทาง แบ้ ทาง กแช่ แยว้ ลู่ง ท ลู่ง ล โพลง แย๊ อี้ง อ คู ล้อ. แบ เด้าะ น ซื๊ง ซีง ไจ้ะ เว๊ ท ล่าง พี่ โพล้ง เกิ้ง ลี้ โบง ทาง แบ้ ทาง กแช่ แยว้ นอ โอ ลู่ง เว่ง พ้ะดู เยรูซเลง พ้า นอ ล้อ".
43004021	กแช่ เยซู โล้ เอะ อ เว๊ แด      "น่าง มืง-เอ้อ นะ แย้ แด เทา. ม โอ โคะ ล นี้ง พี่ โพล้ง ล แบ โบง ทาง แบ้ ทาง แพ่ แยว้ ลู่ง ท ลู่ง คู อี้ง แบ      ดี๊ ลู่ง เว่ง เยรูซเลง พ้า แบ.
43004022	เท่อ พี่ น ซื๊ง โบง ทาง แบ้ ทาง-อ้ะ นอ น ซื๊ง ล เอะ ซีงแฌ๊-อ้ะ แบ. แบ เด้าะ เฆ้อ ก เก โพล้ง ยู. เท่อ พี่ ก โบง ทาง แบ้ ทาง เท่อ นอ ก ซีงแฌ๊-อ้ะ ล้อ. อ ไฌ่ บี่ โย้ ท พ้อง ท พลิ้ นอ เก ทาง นี่ ดี๊ โพล้ง ยู ล มู๊ง นอ ล้อ.
43004023	แบ เด้าะ อ ช๊า อ โท่ เฌ๊ เบ้า ม ท้อง เย้า      ดี๊ โอ พี่ อี้ง เย้า      พี่ โพล้ง โบง ทาง แบ้ ทาง แพ่ แยว้ ลู่ง อ ที๊ง อ โต้ ล แฌ้ นอ ม โบง ทาง แบ้ ทาง เว๊ ดี๊ วีง ฌี้ แล้ แอว้ อ ดู้ง อ ยาง. ท โบง ทาง แบ้ ทาง ล เอ้า แย๊ อี้ง ล้อ แบ กแช่ แยว้ อ ซ้ะ.
43004024	กแช่ แยว้ นอ เก วีง เก แล้. โพล้ง ลู่ง อ โบง ทาง แบ้ ทาง กแช่ แยว้ ลู่ง อ ที๊ง อ โต้ ล แฌ้ นอ แบ โบง ทาง แบ้ ทาง เว๊ ดี๊ อ วีง ฌี้ แล้ แอว้ อ ดู้ง อ ยาง นอ ล้อ".
43004025	กมืง โล้ แบ-อ้ะ      "จ ซีงแฌ๊ โพล้ง พี่ กแช่ แยว้ อางกี ล้าง เว๊ ล แฌ้      พี่ อ กุ้ เว๊ คริ้ นอ ม เฌ๊. คริ้ เมะ เฌ๊ นอ ม โล้ แบ เฆ้อ ท กุ้ อ เม้ง ล้อ".
43004026	กแช่ เยซู ไคล้ ช๊า เว๊      "คริ้ ล แฌ้ นอ เมะ แย้ พี่ อ ไคล้เดิง แน้ ค๊องเนง อี้ง".
43004027	ล พ๊า แย๊ นอ กแช่ เยซู อ พู อ ลี้ง เฌ๊ ไท้ ท้อง. พี่ อ แด กแช่ เยซู ไคล้ ดี๊ โพล้ง มืง นอ อ ซื๊ง เว๊ โท๊โย๊ เว๊ เฆาะ      แบ เด้าะ ล อางจ้ะ น่าง แฌ้ แบ "น แบ ซ้ะ ท ล้อ"      ล อางจ้ะ เว๊ แบ "น ไคล้ ดี๊ กมืง แม้ ท ล้อ".
43004028	ท่อง อ ช๊าง โพล้ง มืง ล แฌ้ นอ อางกี ล้าง อ พ้า ที๊ง ไท้ ไวะ      ไท้ ลู่ง เฌง พ้า      ไท้ ท้อง โล้ แบ โพล้ง
43004029	ไจ้ะ เว๊      "ลี้ แคว่ ดุ้ บ่อ. โพล้ง แคว๊ โอ ล แฌ้ อางโล๊ไท้ ท กุ้ อ เม้ง พี่ จ แม้-อ้ะ เย้า นอ. โพล้ง ล แฌ้ แย๊ นอ เมะ อ เก คริ้-อ้า".
43004030	ต้ะ อ ซื๊ง เว๊ ไจ ทาง แด อ เฌง      ลี้ เบว้      ลี้ เว๊ ลู่ง กแช่ เยซู อ โอ ไวะ.
43004031	ล พ๊า แย๊ นอ กแช่ เยซู อ พู อ ลี้ง โล้ แบ-อ้ะ ไจ้ะ เว๊ แด      "คู-เอ้อ อาง มี้ เซ้อ".
43004032	แบ เด้าะ อ เว๊ ไคล้ ช๊า เว๊      "จ ท อาง ลู่ง น ซื๊ง ล ซีงแฌ๊ แบ นอ โอ ปะ ล้อ".
43004033	ท บี่ นอ อ พู อ ลี้ง ล มู๊ง นอ อางจ้ะ โละ อ ซ้ะ ไจ้ะ เว๊      "เมะ โพล้ง เฌ๊ เกล๊าง เอะ อ ท อาง ล แฌ้~ๆ ชี่-อ้า".
43004034	กแช่ เยซู โล้ แบ อ ซื๊ง เว๊      "จ ท อาง ท โอ้ นอ เมะ เว๊ เท่อ พี่ จ แม้ แบ โพล้ง พี่ อ เกม๊า จ เฌ๊ ล้าง ล แฌ้ นอ อ ซ้ะ ล้อ. ท แม้ พี่ อ เว๊ เกม๊า จ แม้ นอ จ ม แม้ ท้อง อ ฌ้อง ล้อ.
43004035	น ซื๊ง ไจ้ะ      'โอ ได้ะ แล้ ลี่ง เบง ม แบ เก้า บืง อ แค๊'. จ โล้ แบ น ซื๊ง แคว่ ดุ้ ลู่ง ฆึ้ แกล้ พ้า นอ ไช้ะ. บืง แซ โฌ้ ทาง เย้า. เกิ้ง ม เก้า เว๊ เย้า ล้อ.
43004036	โพล้ง ลู่ง อ เก้า บืง นอ นี่ เว๊ อ คางเล้ง คางเล๊      อางเทิ๊ง ซยอง เว้ อ ซูง อ แซ ลู่ง ท ม๊า ล้างชู้ ล้างแกย อ ฌ่าง ล้อ. ท บี่ นอ โพล้ง ลู่ง ฆวีง เท่อ ล แฌ้ นอ ดี๊ โพล้ง ลู่ง อ เก้า เท่อ ล แฌ้ นอ ม ซ้ะโทะ ฆึ เว๊ คี๊ง แฌ้ เลา ล้อ.
43004037	เมะ บี่ นอ ท ไคล้ ล ทีง อี้ง เมะ ท อ ที๊ง อ โต้ พี่ อ ไจ้ะ เว๊      'โพล้ง ล แฌ้ นอ ฆวีง      ล แฌ้ นอ เก้า'.
43004038	จ เกม๊า น ซื๊ง ลี้ เก้า เท่อ ลู่ง ท ล่าง พี่ น ซื๊ง ล นี่ แม้-อ้ะ แบ. โพล้ง อ แฌ้แพ แม้ เว๊      ฌ้อง น ซื๊ง เว๊ แด นอ อาง แบ ก้ะ อ บลึ้ ลู่ง อ ท แม้ อ กย้อง นอ ล้อ".
43004039	โพล้ง ซมารียา ลู่ง เฌง พ้า ล จอง นอ แอ แฌ้ ทื๊ง ไท้ นะ ไท้ กแช่ เยซู ลู่ง โพล้ง มืง ล แฌ้ นอ อ ท โล้ อ กย้อง พี่ อ ไจ้ะ เว๊      "อ เว๊ อางโล๊ไท้ ท กุ้ อ เม้ง พี่ จ แม้-อ้ะ เย้า นอ".
43004040	โพล้ง ซมารียา ล มู๊ง นอ เฌ๊ ลู่ง กแช่ เยซู อ โอ      อวีงซ้ะชู้ เว๊ เกม๊า อ เท่อ โอ ดี๊-อ้ะ. ท บี่ นอ กแช่ เยซู โอ ดี๊ อ ซื๊ง เว๊ นี่ คี๊ง นี้ง ล้อ.
43004041	ลู่ง โพล้ง แน่ฌ๊า แบ กแช่ เยซู อ ลู่ง อ แท๊ อ กย้อง นอ อ ซื๊ง เว๊ ทื๊ง ไท้ นะ ไท้ เว๊ แอ เด้าะ.
43004042	ฌ้อง โล้ แบ กมืง ล แฌ้ นอ ไจ้ะ เว๊      "ค๊องเนง อี้ง พี่ ก ทื๊ง ไท้ นะ ไท้ กแช่ เยซู นอ ล เมะ ลู่ง น โล้ เฆ้อ อ กย้อง นอ ล้า แบ. แบ เด้าะ ลู่ง ก กแช่ แด เว๊ แน่ฌ๊า แบ อ ลู่ง อ แท๊ อ กย้อง นอ ก ซีงแฌ๊-อ้ะ ล้างเท่ง ล้างชิ้      อ เว๊ แด เก โพล้ง แม้ พ้อง พลิ้ โพล้ง ฌางคู คู".
43004043	พ้อง ไฆวะ คี๊ง นี้ง นอ กแช่ เยซู ไจ ทาง ไฆวะ พี่ นอ      ไท้ ลู่ง กาเลลี้ อ ค่าง พ้า.
43004044	กแช่ เยซู อ กแช่ แด เว๊ ไจ้ะ เว๊ แด      "โพล้ง เก โม ลู่ง อ กแช่ อ เฌง พ้า นอ โพล้ง ล ทื๊ง แบ นะ แบ-อ้ะ แบ ล้อ".
43004045	ท่อง กแช่ เยซู ไท้ ท้อง ลู่ง กาเลลี้ อ ค่าง พ้า นอ โพล้ง ตองช้า ฮะช้า เว๊ ฌี้ มะ. อ ไฌ่ บี่ อี้ง พี่ อ ซื๊ง เว๊ ซีง ลี้ แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ ลู่ง เว่ง เยรูซเลง พ้า ล พ๊า เย้า นอ แด แบ กแช่ เยซู แม้ ท ล้ะ ท เล่ พี่ นอ กุ้ อ เม้ง ล้อ.
43004046	กแช่ เยซู ลี้ ไท้ ลู่ง เฌง คานา กาเลลี้ อ ค่าง พ้า      ล จอง ฆ่าง พี่ อ เว๊ แม้ ที๊ง เก ทาง ซไบ้ะ แซ ที๊ง อ ซ๊างคู นอ. โพล้ง เก ท อ ดู อ แซย่ โอ พี่ นอ ล แฌ้      อ พูแคว๊ ล แฌ้ ล เก แบ      โอ ลู่ง เว่ง คาฟานาโอง พ้า.
43004047	ท่อง ท อ ดู ล แฌ้ นอ แน่ฌ๊า กแช่ เยซู ไจ แด ยูเด้ง อ ค่าง พ้า เฌ๊ โอ ลู่ง กาเลลี้ อ ค่าง พ้า เย้า นอ อ เว๊ ลี้ ลู่ง กแช่ เยซู อ โอ      อางท่าง เว๊ เกม๊า อ ลี้ ลู่ง เฌง คาฟานาโอง พ้า      ลี้ แม้ แบล อ พูแคว๊ พี่ อ ล เก แบ น้ะ มะ      เบ้า ม ซี๊ง เย้า ล แฌ้ นอ.
43004048	กแช่ เยซู โล้ แบ-อ้ะ      "น ซื๊ง เมะ ล แด จ แม้ ท ล้ะ ท เล่ ดี๊ ปล้ะ ล้าง ท ซยื๊ง ท ซย้อง แบ นอ น ซื๊ง ล ทื๊ง ล นะ เท่อ นอ น่าง แฌ้ แบ".
43004049	ท อ ดู ไจ้ะ เอะ เว๊      "กแช่-เอ้อ พี่ จ พู ล คลึ้ ซี๊ง ได้ะ แบ นอ เฌ๊ โพะ จ ไค๊ เมะ เพล เซ้อ".
43004050	กแช่ เยซู โล้ แบ-อ้ะ      "ไท้ แด เทา. น พู ม ม๊า ได้ะ". กแคว๊ ล แฌ้ นอ นะ กแช่ เยซู อ ท ไคล้ นอ      ไท้ ไวะ.
43004051	พี่ อ ไท้ ลู่ง เกล้ ได้ะ นอ แบ จโคะ อ เพล่ ล น้าง. อ เท่อ ไจ้ะ เอะ-อ้ะ      "น พูแคว๊ มึ ทาง เย้า".
43004052	อ เว๊ อางจ้ะ เว๊ แด      "พี่ ล โมง เล้ ลู่ง จ พูแคว๊ มึ ทาง นอ". อ เพล่ ล มู๊ง นอ ไจ้ะ เว๊      "มแฌ เมาะ เว๊ มื่งไฆ่ ล้าง ล ปี๊ นอ อ ล้อง ล้างซยืง เฆาะ".
43004053	อ แพ่ นาง แบ เว๊ ม เมะ ล พ๊า ฆ่าง พี่ กแช่ เยซู โล้ แบ-อ้ะ      "น พูแคว๊ ม ม๊า ได้ะ". ท บี่ นอ อ เว๊ ดี๊ โพล้ง ลู่ง อ เด้า พ้า ทื๊ง ไท้ นะ ไท้ กแช่ เยซู กุ้ อ แฌ้ ล้อ.
43004054	พี่ กแช่ เยซู ไจ แด ไฆวะ ยูเด้ง อ ค่าง พ้า      เฌ๊ โอ กาเลลี้ อ ค่าง พ้า นอ อ เว๊ แม้ ท ล้ะ ท เล่ ล พ๊า เย้า. อ อี้ง นอ แม้ ล พ๊า เด้าะ.
43005001	ลู่ง ไค๊ กแช่ เยซู ลี้ ลู่ง เว่ง พ้ะดู เยรูซเลง พ้า      ลี้ แม้ มึ อาง อวีง ซยอง เท่อ ดี๊ โพล้ง ยู.
43005002	ลู่ง เว่ง เยรูซเลง พ้า นอ กวี้ง พ้ะดู โอ ล กวี้ง      โอ เบ้า ดี๊ แกะ อ เกล้ ป้ะตู๊ง. ซแล่ โอ กวี้ง พ้าไท้ะ เย่ โพลง. กวี้ง นอ โพล้ง ยู กุ้ เว๊ อ เม้ง เบซาทา.
43005003	โพล้ง แบ ท เจ้า ท แช๊ เฌ๊ มี๊งน้าง ซแล่ อ พ้า นอ แอ ฌ้อง      โพล้ง อ เมะโบล ล น้าง      อ คาง เฌ๊ฌ้อง ล น้าง      โพล้ง ซี๊ง ล ไก้ ม๊า ล ไก้ ล น้าง. อ ซื๊ง เว๊ ซีง โอ แคว่แล่ ที๊ง ม วิ้ ว้ะ ทาง อ ซ้ะ.
43005004	เมะ ท้อง แบ อ มื่ง อ แค๊ นอ กแช่ แยว้ อ มุ้คู พู ล แฌ้ เฌ๊ ล้าง วิ้ ว้ะ ที๊ง ล พ๊า ล พ๊า. ลู่ง ที๊ง วิ้ ว้ะ ทาง อ ซ้ะ      โพล้ง พี่ อ ลี้ ล้าง วี่ง ที๊ง พ้า ล แฌ้~ๆ นอ กเย่ ท เจ้า ท แช๊-อ้ะ ล เม้ง~ๆ นอ แบล ไท้ เว๊ ล้อ.
43005005	โพล้ง แคว๊ โอ พี่ นอ ล แฌ้      ช๊องไก้ นี่ ซ๊า ชี๊ง โฆะ เนง เย้า.
43005006	กแช่ เยซู แด แบ อ เว๊ มี๊งน้าง พี่ นอ      ซีงแฌ๊ เว๊ อ ช๊องไก้ ไยะ เย้า      อางจ้ะ เว๊      "น ซู๊ ก้องแย่ ซ้ะ ชี่-อ้า".
43005007	โพล้ง ช๊องไก้ ล แฌ้ นอ ไคล้ ช๊า เว๊      "แคว๊ โจ้-เอ้อ ท่อง ที๊ง วิ้ ว้ะ ทาง อ ซ้ะ นอ โพล้ง ล โอ ลี้ โชะ ล้าง แย้ ลู่ง กวี้ง พ้า น่าง แฌ้ แบ. พี่ จ เฌา ลี้ ล้าง นอ โพล้ง อ แฌ้แพ ลี้ ล้าง ท้อง วี่ง แย้ เย้า".
43005008	กแช่ เยซู โล้ แบ-อ้ะ      "เฌ้เทิง ทาง      พอง นี่ น โคลน้อง ล เบง นอ      ไจ ทาง แด เทา".
43005009	ต้ะ อ เว๊ แบล มะ ซวะ ล ทีง ฆ่าง ล้อ. อ เว๊ เฌ้เทิง ทาง      พอง นี่ อ โคลน้อง ฌ้อง ไจ เว๊ ล้อ. มื่ง ล นี้ง แย๊ นอ เก มื่ง ดืง เท่อ แบ้ แยว้ ล นี้ง นอ ล้อ.
43005010	ท บี่ นอ โพล้ง ยู อ ดู อ แซย่ โล้ แบ กแคว๊ พี่ อ แบล ไท้ ล แฌ้ นอ ไจ้ะ เว๊      "ล นี้ง แย๊ อี้ง นอ เก มื่ง ดืง เท่อ แบ้ แยว้ ล นี้ง. พี่ น โชะ น โคลน้อง นอ ไพ้ะ เซ๊งพ้า ท้างพ้า นอ ล้อ".
43005011	กแคว๊ ล แฌ้ นอ ไคล้ ช๊า เว๊      "โพล้ง แคว๊ แม้ แบล แย้ ล แฌ้ นอ โล้ แบ แย้ ไจ้ะ เว๊      'พอง นี่ น โคลน้อง      ไจ ทาง แด เทา' ".
43005012	อ ซื๊ง เว๊ อางจ้ะ เว๊      "กแคว๊ พี่ ล แฌ้ เล้ โล้ แบ แน้ บี่ นอ".
43005013	แบ เด้าะ เมะ โพล้ง พี่ ล แฌ้ เล้ นอ กแคว๊ พี่ อ แบล เย้า ล แฌ้ นอ ล ซีงแฌ๊ เว๊ แบ ล้อ      เป๊งนี่ โพล้ง แอ ฌ้อง โอ พี่ นอ. กแช่ เยซู ล โค๊ นอ ไจ ทาง ไฆวะ เว๊ แด ล้อ.
43005014	ลู่ง ไค๊ นอ กแช่ เยซู แด ก้ะ อ เว๊ ลู่ง เว่งฮ๊าง พ้า      ฌ้อง โล้ แบ-อ้ะ      "แคว๊ โจ้-เอ้อ ค๊องเนง อี้ง น แบล ไท้ เย้า. ท่อง อี้ง จู่ง แย๊ โค๊ แม้ ท เด้บ้ะ ล้า ล ฌี้. น เมะ แม้ นอ น ม น้ะ นี่ อ ล่าง เด้าะ".
43005015	ท่อง อ ช๊าง กแคว๊ ล แฌ้ แย๊ นอ ไจ โล้ แบ โพล้ง ยู อ ดู อ แซย่ ล มู๊ง นอ ไจ้ะ เว๊      "เยซู ล้อ พี่ อ แม้ แบล แย้ นอ".
43005016	พี่ กแช่ เยซู แม้ แบล โพล้ง ลู่ง มื่ง ดืง เท่อ แบ้ แยว้ ล นี้ง อ กย้อง นอ โพล้ง ยู อ ดู อ แซย่ ไจ้ะ อ้า ไจ้ะ ซ๊าง กแช่ เยซู น้ะ มะ ล้อ.
43005017	กแช่ เยซู ไคล้ ช๊า อ ซื๊ง เว๊ บี่ อี้ง      "จ แพ่ แม้ เท่อ ครึ~ๆ. เมะ บี่ นอ แย้ จ แบ แม้ เท่อ ปะ ล้อ".
43005018	ลู่ง อ ท ไคล้ นอ อ กย้อง      โพล้ง ยู อ ดู อ แซย่ ซู๊ แม้ ซี๊ง ซ้ะ กแช่ เยซู น้ะ เด้าะ. อ ไฌ่ บี่ อี้ง อ ซื๊ง เว๊ แคว่ เว๊ ล เมะ ที่ กแช่ เยซู ลือ ค๊างพะ มื่ง ดืง เท่อ แบ้ แยว้ อ นี้ง นอ แบ      แบ เด้าะ กุ้ ล้าง อ ซ้ะ กแช่ แยว้ เก อ แพ่. อ นอ เก ท อางกี ทาง โท๊ อ ซ้ะ ที๊ ซุ้ ดี๊ กแช่ แยว้ ล้อ.
43005019	ท บี่ นอ กแช่ เยซู ไคล้ ช๊า เอะ อ ซื๊ง เว๊      "จ โล้ เอะ น ซื๊ง โต้~ๆ ล้อ      พูแคว๊ แม้ เท่อ แด อ กแช่ เว๊ ล แฌ้ ล ซี น่าง เม้ง แบ      แม้ ซี ที่ พี่ อ แด อ แพ่ แม้ เว๊ ล้อ. เท่อ พี่ อ แพ่ แม้ เว๊ นอ พูแคว๊ แม้ เว๊ บี่ นอ ปะ ล้อ.
43005020	แพ่ เอ พูแคว๊ ฌี้ มะ ล้อ. กเย่ แพ่ แม้ เท่อ ล แพ นอ ดึ้ เน อ พูแคว๊ กุ้ อ เม้ง ล้อ      ดี๊ ม ดึ้ เน เอะ เว๊ อ ท แม้ ลู่ง อ ดู นี่ อี้ง ได้ะ นอ ล้อ. น ซื๊ง เว๊ ม โท๊โย๊ เฆาะ ล้อ.
43005021	แพ่ ดึ้ เฌ้เทิง ม๊า ทาง ไท้ โพล้ง พี่ อ ซี๊ง เย้า บี่ จะ เล้ นอ      พูแคว๊ เมะ แบ อ ซ้ะ แม้ ม๊า ทาง ไท้ โพล้ง ล แฌ้~ๆ นอ แม้ เว๊ ด้อง ซุ้ อ แพ่ ปะ ล้อ.
43005022	แพ่ นอ ต้ะเซ๊ง โพล้ง น่าง แฌ้ เอะ      แบ เด้าะ อ เว๊ เกม๊า อ พูแคว๊ โอ ดี๊ อ ฌ้อง อ เก ต้ะเซ๊ง โพล้ง กุ้ อ แฌ้ ล้อ
43005023	บี่ ซุ้ โพล้ง กุ้ อ แฌ้ ทื๊ง แบ นะ แบ แพ่ บี่ เล้ นอ ม ทื๊ง แบ นะ แบ อ พูแคว๊ บี่ นอ ปะ ล้อ. โพล้ง พี่ ล ทื๊ง แบ นะ แบ อ พูแคว๊ แบ นอ ล ทื๊ง แบ นะ แบ อ แพ่ พี่ อ เกม๊า พูแคว๊ เฌ๊ ล แฌ้ นอ แบ ปะ ล้อ.
43005024	จ โล้ เอะ น ซื๊ง โต้~ๆ ล้อ      โพล้ง ลู่ง อ แน่ฌ๊า จ ลู่ง จ แท๊ ดี๊ ทื๊ง ไท้ นะ ไท้ โพล้ง พี่ อ เกม๊า จ เฌ๊ ล้าง ล แฌ้ นอ      อ เว๊ นี่ แบ ท ม๊า ล้างชู้ ล้างแกย เย้า      ล แบ ท ต้ะเซ๊ง ไคล้ ล้าง อ เตา ล้า แบ. อ เว๊ พ้อง ไฆวะ ดี๊ ท ซี๊ง ฌ้อง นี่ แบ ก้ะ ท ม๊า เย้า นอ ล้อ.
43005025	จ โล้ เอะ น ซื๊ง โต้~ๆ ล้อ      ม ท้อง อ ซ๊า อ โท่ ล้อ      ต้ะ ค๊องเนง โย้ ท้อง เว๊ เย้า      โพล้ง ลู่ง อ ซี๊ง เย้า ล แพ นอ ม แน่ฌ๊า กแช่ แยว้ อ พูแคว๊ อ ลู่ง. ฌ้อง โพล้ง ลู่ง อ แน่ฌ๊า เว๊ ล แพ นอ ม โอ ม๊า เว๊ ล้อ.
43005026	แพ่ โอ ม๊า แด เว๊ บี่ จะ เล้ นอ เกม๊า อ พูแคว๊ โอ ม๊า แด เว๊ บี่ นอ ปะ ล้อ
43005027	ดี๊ เกม๊า อ พูแคว๊ โอ ดี๊ อ ฌ้อง อ เก อ ดู้ง อ ยาง ต้ะเซ๊ง เท่อ      อ ไฌ่ บี่ อี้ง เมะ เว๊ อ พูแคว๊ นอ เก โพล้ง ฌางคู พู.
43005028	ลู่ง ท อี้ง อ กย้อง นอ เกม๊า น ซื๊ง ล้ะ เซิง ล้ะ ซ้ะ ล ฌี้. อ ไฌ่ บี่ อี้ง ม ท้อง อ ช๊า อ โท่ พี่ กเย่ โพล้ง ลู่ง อ โอ แซวคู พ้า ล แพ นอ ม แน่ฌ๊า แบ พูแคว๊ อ ลู่ง
43005029	ฌ้อง ม ไจ ทาง ลู่ง ท แซวคู พ้า. ต้ะ โพล้ง ลู่ง อ แม้ ท ฌี้ ล แพ นอ ม เฌ้เทิง ม๊า ทาง ไท้ เว๊ ล้อ. โพล้ง ลู่ง อ แม้ ท อ้า ล แพ นอ ม เฌ้เทิง ทาง      ฌ้อง ม แบ ท ต้ะเซ๊ง ไคล้ ล้าง เว๊ อ เตา นอ ล้อ.
43005030	จ แม้ เท่อ ท๊อง จ กแช่ อ ซ้ะ แด เว๊ ล แฌ้ ซี น่าง เม้ง เอะ. พี่ กแช่ แยว้ โล้ แบ แย้ บี่ จะ เล้ นอ จ ต้ะเซ๊ง เท่อ บี่ นอ ล้อ. ท บี่ นอ จ ท ต้ะเซ๊ง นอ เมะ ท อ เกิ้ง อ แบ ล้อ. อ ไฌ่ บี่ โย้ ล เมะ จ เฌา แม้ ที่ จ ซ้ะ แด เว๊ ล แฌ้ แบ      แบ เด้าะ จ แม้ แบ โพล้ง ลู่ง อ เกม๊า จ เฌ๊ ล้าง ล แฌ้ นอ อ ซ้ะ ล้อ.
43005031	จ เมะ เก พีงนยาง ลู่ง จ กแช่ อ ฌ่าง แด เว๊ นอ โพล้ง แคว่ เว๊ ล เมะ ท อ ที๊ง อ โต้ แบ.
43005032	แบ เด้าะ โพล้ง โอ ล แฌ้ ได้ะ เก พีงนยาง ลู่ง จ ฌ่าง. พี่ อ เว๊ ไคล้ เท่อ แบฆ้ะ ดี๊ แย้ นอ จ ซีงแฌ๊ เมะ ท อ ที๊ง อ โต้ ล้อ.
43005033	น ซื๊ง เกม๊า โพล้ง ลี้ ลู่ง โยฮาง อ โอ      ฌ้อง โยฮาง เก พีงนยาง ลู่ง ท ที๊ง ท โต้ อ ฌ่าง นอ ล้อ.
43005034	พี่ จ ไคล้ เท่อ บี่ นอ ล เมะ จ เอ ดุ้ กโพล้ง เก เอะ จ พีงนยาง แบ      แบ เด้าะ จ ไคล้ เท่อ บี่ ซุ้ น ซื๊ง ม พ้อง ม พลิ้ ล้อ.
43005035	โยฮาง แบ ด้อง มีโด้ง ลู่ง อ เค้ ทาง พ้าง เติ้งต้าง ฌี้ มะ. น ซื๊ง เฆว๊ ซ้ะ ดี๊ ซ้ะอวีง ซ้ะโทะ ลู่ง ท พ้าง นอ อ แกล้ ล ชู่ ล ล่าง.
43005036	แบ เด้าะ ท เก พีงนยาง ลู่ง จ ฌ่าง ฌี้ นี่ โยฮาง อ ลู่ง นอ โอ ล เม้ง ได้ะ      เมะ เว๊ ท แม้ พี่ จ แพ่ เกม๊า จ แม้. อ นอ เก พีงนยาง ลู่ง จ ฌ่าง      ดี๊ เกม๊า โพล้ง ซีงแฌ๊ เว๊ จ แพ่ เกม๊า จ เฌ๊ ล้าง นอ ล้อ.
43005037	แพ่ ลู่ง อ เกม๊า จ เฌ๊ ล้าง ล แฌ้ นอ เก พีงนยาง ลู่ง จ ฌ่าง ปะ ล้อ. น ซื๊ง แน่ฌ๊า เว๊ อ ลู่ง น่าง พ๊า เอะ. น แด เว๊ อ เมะ น่าง พ๊า เอะ.
43005038	อ ลู่ง อ แท๊ โอ เฌิ่ง โอ ค๊า น ซื๊ง ซ้ะ พ้า น่าง เม้ง เอะ      เป๊งนี่ น ซื๊ง ล ทื๊ง ล นะ โพล้ง ลู่ง อ เกม๊า เว๊ เฌ๊ ล้าง ล แฌ้ นอ แบ.
43005039	ท กวิ้ ล้าง ลู่ง ไละ ฌี้ ไละ แอว้ พ้า ล เม้ง~ๆ นอ น ซื๊ง ไฌ่ แบ แคว่ แบ-อ้ะ ครึ~ๆ ล้อ      อ ไฌ่ บี่ โย้ นอ น ช๊องมอง ลู่ง ไละ ฌี้ ไละ แอว้ พ้า นอ น ม แด แบ ท ม๊า ล้างชู้ ล้างแกย. เต้~ๆ นอ ไละ ฌี้ ไละ แอว้ ล แพ นอ โล้ ล้าง เท่อ แบฆ้ะ ดี๊ แย้.
43005040	แบ เด้าะ น ซื๊ง ล นย่อง เฌ๊ ฌู แย้ บี่ ซุ้ น ม นี่ ท ม๊า นอ แบ.
43005041	จ ล อางฆื๊ง โพล้ง อางปฆ้า ทาง แย้ แบ ล้อ.
43005042	แบ เด้าะ จ ซีงแฌ๊ น ซื๊ง เย้า. จ ซีงแฌ๊ ลู่ง น ซื๊ง ซ้ะ พ้า นอ น ล เอ ล กวี้ง กแช่ แยว้ แบ ล้อ.
43005043	จ เฌ๊ ดี๊ จ แพ่ อ ดู้ง อ ยาง อ ฌ้อง อ เก      แบ เด้าะ น ซื๊ง ล ตองช้า ฮะช้า แย้ แบ. โพล้ง อ แฌ้แพ เมะ เฌ๊ ดี๊ อ ดู้ง อ ยาง แด เว๊ นอ น ซื๊ง ม ตองช้า ฮะช้า-อ้ะ ฌี้ มะ ล้อ.
43005044	น ซื๊ง เอ ดุ้ ท อางปฆ้า โละ น ซื๊ง ซ้ะ นอ      แบ เด้าะ กแช่ พี่ อ โอ เว๊ ล แฌ้ ล้อ อ ท อางปฆ้า นอ น ล เอ ดุ้-อ้ะ แบ ล้อ. ท บี่ นอ น ม นะ แย้ ซี บี่ จะ เล้.
43005045	ช๊องมอง ลู่ง จ ม ฟ่อง น ซื๊ง ดี๊ จ แพ่ ล ฌี้. โพล้ง ลู่ง อ ฟ่อง น ซื๊ง โอ เย้า      เมะ เว๊ โมเซ ล แฌ้ แย๊ พี่ น มื้งแล่-อ้ะ ม แม้ช้า น ซื๊ง นอ ล้อ.
43005046	น ซื๊ง เมะ ทื๊ง เมะ นะ โมเซ เต้~ๆ นอ น ม ทื๊ง ม นะ แย้ ปะ ล้อ      อ ไฌ่ บี่ โย้ โมเซ กวิ้ ล้าง เท่อ แบฆ้ะ ดี๊ แย้ นอ ล้อ.
43005047	แบ เด้าะ พี่ อ เว๊ กวิ้ ล้าง เท่อ นอ น ซื๊ง นะ เว๊ เอะ. เมะ บี่ นอ พี่ จ ไคล้ เท่อ      น ซื๊ง ม นะ แย้ ซี บี่ จะ เล้".
43006001	ลู่ง ไค๊ กแช่ เยซู ค๊างฌะ ฆ้าง ปางเล กาเลลี้ แว่ โค๊ แพ้      (พี่ โพล้ง กุ้ เว๊ ปางเล ตีเบรียา ชี่ ปะ).
43006002	โพล้ง แอ ฌ้อง แด แบ กแช่ เยซู แม้ ท ล้ะ ท เล่ แม้ แบล โพล้ง อ ท เจ้า ท แช๊      ฌ้อง โพล้ง ล แพ นอ โพะ ก้ะ เว๊ อ ไค๊ เบว.
43006003	กแช่ เยซู ดี๊ อ พู อ ลี้ง ล มู๊ง นอ ลี้ ทาง ชี๊น้าง ลู่ง ท ลู่ง คู.
43006004	เบ้า ทาง โพล้ง ยู ม แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ.
43006005	กแช่ เยซู แคว่ เท่อ แด เว๊ โพล้ง เฌ๊ โอ-อ้ะ อึ~ๆ      ต้ะ อางจ้ะ แบ ฟีลิ้ ไจ้ะ เว๊      "ก ม ฆวี้ ท อาง ท โอ้ โค๊ เล้      พี่ ม ลื่ง อาง โพล้ง แอ ฌ้อง ล มู๊ง อี้ง นอ".
43006006	(พี่ อ อางจ้ะ ฟีลิ้ บี่ อี้ง นอ อ จะ ลองดุ้ เว๊ อ ซ้ะ ล้อ. เต้~ๆ นอ กแช่ เยซู ซีงแฌ๊ เว๊ เย้า พี่ ม แม้ บี่ จะ เล้.)
43006007	ฟีลิ้ ไคล้ ช๊า เว๊ บี่ อี้ง      "ทึ เมะ ม ฆวี้ ท อาง ท โอ้ เลา จี้ เดนารี คี๊ง พ่าง แย๊ ฌี้~ๆ นอ ม เจ่ เอะ โพล้ง ล แพ อี้ง แฌ้ ปี๊ แฌ้ ปี๊ ซีง ล กู้ง ทาง ได้ะ แบ".
43006008	อ พู อ ลี้ง ล แฌ้ แด เด้าะ      เมะ เว๊ อางตรู พี่ อ เก ซีโมง เปโต อ พื่ง นอ โล้ เว๊
43006009	"พืงแซ แคว๊ โอ พี่ อี้ง ล แฌ้      อ กู แม้ ดี๊ บืง บาเล โอ เย่ ลอง ดี๊ อ แยพู ปี๊~ๆ โอ คี๊ง เบง. แบ เด้าะ โพล้ง แอ ย่าง อี้ง      กู เย่ ลอง นอ ม กลุ้ บี่ จะ เล้".
43006010	กแช่ เยซู โล้ แบ อ พู อ ลี้ง ไจ้ะ เว๊      "เกม๊า โพล้ง ล มู๊ง นอ ชี๊น้าง". (ท อ ล่าง พี่ นอ นาง โอ เฆ้ง พะ). โพล้ง ล มู๊ง นอ ชี๊น้าง เฆาะ. โพล้ง อ แคว๊ โอ เมาะ อ แฌ้ เย่ ม๊า.
43006011	กแช่ เยซู พอง นี่ กู นอ ไจ้ะ บลึ้ กแช่ แยว้      ฌ้อง เจ่ เอะ โพล้ง พี่ อ ชี๊น้าง ล มู๊ง นอ      ฌ้อง พอง นี่ แยพู แม้ บี่ ซุ้ ดี๊ นอ ปะ. ต้ะ โพล้ง อาง เว๊ บลิ้ อาง กุ้ อ แฌ้ ล้อ.
43006012	ลู่ง อ ซื๊ง เว๊ อาง บลิ้ อาง ฌ้อง เย้า นอ กแช่ เยซู โล้ แบ อ พู อ ลี้ง ล มู๊ง ไจ้ะ เว๊      "อางเทิ๊ง นี่ ไท้ ท อาง พี่ อ ล้างลื๊อ ล แพ นอ ไช้ะ      บี่ ซุ้ ล เฌ๊ฌ้อง โปล้~ๆ แบ".
43006013	ท บี่ นอ อ ซื๊ง เว๊ อางเทิ๊ง นี่ ไท้ กู บาเล พี่ อ ล้างลื๊อ นอ ฆวี้ ตโฆะ ล ชี๊ง คี๊ง ดื้ง ได้ะ.
43006014	โพล้ง~พี่ นอ ล มู๊ง ท่อง อ แด แบ กแช่ เยซู แม้ ท ล้ะ ท เล่ ฌ้อง ไจ้ะ เว๊      "โพล้ง ล แฌ้ แย๊ อี้ง ซแน่      เก โม ไคล้ คิ้ กแช่ แยว้ พี่ อ ม เฌ๊ โอ ฌางคู โคล๊ง คู ล แฌ้ นอ".
43006015	ท่อง กแช่ เยซู ซีงแฌ๊ เว๊ อ ซื๊ง เว๊ ล มู๊ง ม เฌ๊ แม้ นี่ ชอง-อ้ะ      บี่ ซุ้ ม ดึ้ เก ทาง เว๊ อ จ๊าวแพเดง ล แฌ้ นอ อ เว๊ ลี้ โอ ลู่ง ท ลู่ง คู เด้าะ ล แฌ้ ล้อ.
43006016	ท่อง มื่งแฌ ล้าง ล โค๊ กแช่ เยซู อ พู อ ลี้ง ล มู๊ง นอ ลี้ ล้าง ลู่ง ปางเล พ้าไท้ะ.
43006017	ทาง คลี๊ง คู ม ค๊างฌะ ฆ้าง ปางเล แว่ โค๊ แพ้ ไท้ ลู่ง เฌง คาฟานาโอง ล้อ. ท้อง ท ไค้ะ ล้าง เย้า นอ กแช่ เยซู ล เฌ๊ ฌู อ ซื๊ง เว๊ ได้ะ แบ.
43006018	ล พ๊า แย๊ นอ ลี้ง เฌ๊ ชอง เต้~ๆ. ที๊ง อ บู้ง ทาง เว๊ ดู มะ ล้อ.
43006019	อ ซื๊ง เว๊ เพ่ คลี๊ง เบ้า ม ท้อง เย่ กีโล ฆู๊ง กีโล เย้า นอ แด แบ กแช่ เยซู ไจ ที๊ง คู      เฌ๊ เบ้า ทาง ดี๊ อ คลี๊ง. อ ซื๊ง เว๊ ซ้ะเม ซ้ะไพล้ เว๊ ดู มะ ล้อ.
43006020	แบ เด้าะ กแช่ เยซู โล้ แบ อ ซื๊ง เว๊      "ซ้ะเม เท่อ ล ฌี้. แย้ ล้อ".
43006021	อ ซื๊ง เว๊ เกม๊า อ ทาง คลี๊ง คู      ฌ้อง อ คลี๊ง ลี้ ท้อง อ ล่าง พี่ อ ม ลี้ เว๊ นอ ล ทีง ฆ่าง ล้อ.
43006022	ลู่ง ไค๊ ล นี้ง โพล้ง แอ ฌ้อง ล มู๊ง นอ โอ ลู่ง ปางเล แว่ โค๊ แพ้ ได้ะ      นาง แบ เว๊ แด คลี๊ง โอ พี่ นอ ล บ้อง ล้อ. อ ซื๊ง เว๊ ซีงแฌ๊ เว๊ กแช่ เยซู ล ทาง คลี๊ง คู ล บ้อง นอ ดี๊ อ พู อ ลี้ง แบ. อ พู อ ลี้ง ล มู๊ง นอ ลี้ ที่ อ ซื๊ง เว๊ แด ล้อ.
43006023	คลี๊ง อ แฌ้แพ ล น้าง โอ ลู่ง เฌง ตีเบรียา เฌ๊ จุ้ เบ้า ดี๊ ท อ ล่าง พี่ กแช่ เยซู ไจ้ะ บลึ้ กแช่ แยว้      ฌ้อง ลื่ง อาง โพล้ง แอ ฌ้อง ล มู๊ง นอ เย้า.
43006024	ท่อง โพล้ง ล มู๊ง นอ ล แด กแช่ เยซู ดี๊ อ พู อ ลี้ง โอ พี่ นอ ล้า แบ นอ อ ซื๊ง เว๊ ทาง คลี๊ง คู      ลี้ ลู่ง เฌง คาฟานาโอง ไวะ      ลี้ อางฆื๊ง กแช่ เยซู นอ ล้อ.
43006025	ท่อง โพล้ง ล มู๊ง นอ แด แบ ไท้ กแช่ เยซู ลู่ง ปางเล แว่ โค๊ แพ้ นอ อางจ้ะ อ เว๊ แด ไจ้ะ เว๊      "คู-เอ้อ น เฌ๊ ท้อง พี่ อี้ง ตแค๊ เล้".
43006026	กแช่ เยซู ไคล้ ช๊า อ ซื๊ง เว๊ ไจ้ะ เว๊      "จ โล้ เอะ น ซื๊ง โต้~ๆ ล้อ      น ซื๊ง อางฆื๊ง แย้ ล เมะ ลู่ง จ แม้ ท ล้ะ ท เล่ อ กย้อง แบ      แบ เด้าะ เมะ ลู่ง น ซื๊ง อาง กู บลิ้ อาง อ กย้อง นอ ล้อ.
43006027	เฌา แม้ เฌา อาง เท่อ พี่ ม นี่ แบ ท อาง ท โอ้ ลู่ง อ น๊าจีง น๊าโจ้ง เฌ๊ฌ้อง ซี ล ฌี้. แบ เด้าะ เฌา แม้ เฌา อาง เท่อ พี่ ม นี่ แบ ท อาง ท โอ้ ลู่ง ม ดึ้ เกล๊าง ท ม๊า ล้างชู้ ล้างแกย ล โค๊. ท อาง ท โอ้ ล แพ นอ โพล้ง ฌางคู พู ม เกล๊าง เอะ น ซื๊ง ล้อ      อ ไฌ่ บี่ โย้ แพ่ แยว้ นอ เฆว๊ อ ซ้ะ ดี๊-อ้ะ".
43006028	โพล้ง ล มู๊ง นอ อางจ้ะ อ เว๊ แด      "ก แบ แม้ บี่ จะ เล้      บี่ ซุ้ ก แม้ เท่อ พี่ ม แบ กแช่ แยว้ อ ซ้ะ".
43006029	กแช่ เยซู ไคล้ ช๊า อ ซื๊ง เว๊ ไจ้ะ เว๊      "กแช่ แยว้ แบ อ ซ้ะ เกม๊า น ซื๊ง แม้ เท่อ บี่ อี้ง      เมะ เว๊ น แบ นะ โพล้ง พี่ กแช่ แยว้ เกม๊า เว๊ อ เฌ๊ ล้าง ล แฌ้ นอ".
43006030	อ ซื๊ง เว๊ ไจ้ะ เว๊ แด      "น ม ปล้ะ ล้าง แฆว่ น ซยื๊ง น ซย้อง พี่ ล เม้ง เล้      บี่ ซุ้ เก ท แม้ไน พี่ ก เมะ แด-อ้ะ ฌ้อง ก ม นะ แบ แน้. น ม แม้ ท เม้ง เล้.
43006031	ก พี๊งชู้ พู๊งชู้ อาง แบ มานา ลู่ง แพะคู ตเค แกล้      ด้อง ซุ้ ท กวิ้ ล้าง ลู่ง ไละ ฌี้ ไละ แอว้ พ้า ไจ้ะ เว๊       'อ เว๊ แด เกม๊า อาง อ ซื๊ง เว๊ ท อาง ท โอ้ โอ ลู่ง มุ้คู เฌ๊ ล้าง นอ ล้อ' "
43006032	กแช่ เยซู ไจ้ะ เว๊ แด      "จ โล้ เอะ น ซื๊ง โต้~ๆ ล้อ      ท อาง ท โอ้ พี่ อ โอ ลู่ง มุ้คู เฌ๊ ล้าง นอ ล เมะ โมเซ แบ พี่ อ เกล๊าง น ซื๊ง. แบ เด้าะ ท อาง ท โอ้ เต้~ๆ      พี่ อ เฌ๊ ล้าง ลู่ง มุ้คู นอ จ แพ่ ล้อ เกล๊าง น ซื๊ง.
43006033	ท อาง ท โอ้ พี่ กแช่ แยว้ เกล๊าง เว๊ นอ เมะ โพล้ง ล แฌ้ นอ พี่ อ โอ ลู่ง ท มุ้คู เฌ๊ ล้าง. อ เว๊ เกล๊าง เอะ โพล้ง ฌางคู คู ท ม๊า นอ ล้อ".
43006034	อ ซื๊ง เว๊ ไจ้ะ เว๊ แด      "แคว๊ โจ้-เอ้อ ท อาง นอ เกล๊าง เอะ เฆ้อ ครึ~ๆ ไช้ะ".
43006035	กแช่ เยซู โล้ แบ อ ซื๊ง เว๊      "แย้ โย้ จ เก ท อาง ท โอ้ พี่ อ เกล๊าง ท ม๊า นอ ล้อ. โพล้ง พี่ อ เฌ๊ ฌู แย้ นอ ม ซู๊ อาง ซ้ะ เท่อ ล้า เอะ. โพล้ง พี่ อ ชู่ง แย้ นะ แย้ นอ ม ซู๊ โอ้ ซ้ะ เท่อ ล้า เอะ.
43006036	จ โล้ แบ น ซื๊ง เย้า. น ซื๊ง แด แย้ เย้า      แบ เด้าะ น ล ชู่ง ล นะ แย้ แบ.
43006037	กเย่ โพล้ง พี่ จ แพ่ เกล๊าง แย้ นอ ม เฌ๊ ฌู แย้ กุ้ อ แฌ้ ล้อ. โพล้ง ลู่ง อ เฌ๊ ฌู แย้ ล แฌ้~ๆ นอ จ ล โฌ๊ ไจ ไฆวะ-อ้ะ แบ ล้อ.
43006038	อ ไฌ่ บี่ อี้ง พี่ จ โอ ลู่ง มุ้คู เฌ๊ ล้าง นอ จ ล แม้ จ กแช่ อ ซ้ะ แบ      แบ เด้าะ จ แม้ โพล้ง ลู่ง อ เกม๊า จ เฌ๊ ล้าง ล แฌ้ นอ อ ซ้ะ ล้อ.
43006039	โพล้ง พี่ อ เกม๊า จ เฌ๊ ล้าง ล แฌ้ นอ แบ อ ซ้ะ จ แม้ เท่อ บี่ อี้ง      เมะ เว๊ กเย่ โพล้ง ลู่ง อ เว๊ เกล๊าง เอะ แย้ ล แฌ้~ๆ นอ จ ล เกม๊า อ ล้างแม่ น่าง แฌ้ แบ ล้อ. แบ เด้าะ จ ม ดึ้ เฌ้เทิง ม๊า ทาง ไท้ เว๊ ลู่ง มื่ง ไค๊ ทึ ล นี้ง นอ ล้อ.
43006040	จ แพ่ แบ อ ซ้ะ เท่อ บี่ อี้ง      เมะ เว๊ กเย่ โพล้ง ลู่ง อ แด แบ อ พูแคว๊ ดี๊ ชู่ง เว๊ นะ เว๊ ล แฌ้~ๆ นอ ม โอ ดี๊ ท ม๊า ล้างชู้ ล้างแกย. จ ม ดึ้ เฌ้เทิง ม๊า ทาง ไท้ อ ซื๊ง เว๊ ลู่ง มื่ง ไค๊ ทึ ล นี้ง นอ ล้อ".
43006041	ลู่ง กแช่ เยซู ไจ้ะ เว๊ แด      "แย้ จ เก ท อาง ท โอ้ โอ มุ้คู เฌ๊ ล้าง"      อ กย้อง นอ โพล้ง ยู ล มู๊ง นอ เอ้งไฌ้ เท่อ แบฆ้ะ ดี๊ กแช่ เยซู อ ไฌ่
43006042	ไจ้ะ เว๊ แด      "กแคว๊ ล แฌ้ อี้ง      โยซิ้ อ พูแคว๊ เยซู      เมะ เอะ-อ้า. ก ซีงแฌ๊ เว๊ อ มู่ อ แพ่ ปะ. เมะ~ๆ บี่ นอ แบ เล้ ค๊องเนง อี้ง ไจ้ะ เว๊ โอ ลู่ง ท มุ้คู เฌ๊ ล้าง".
43006043	กแช่ เยซู ไจ้ะ เอะ-อ้ะ      "เอ้งไฌ้ โละ น ซื๊ง ซ้ะ ล้า ล ฌี้.
43006044	แพ่ ลู่ง อ เกม๊า จ เฌ๊ ล้าง ล แฌ้ นอ เมะ ล เฌ๊ ฌ้า เว๊ แบ นอ โพล้ง เฌ๊ ฌู แย้ ล ซี น่าง แฌ้ แบ ล้อ. โพล้ง ลู่ง อ เฌ๊ ฌู แย้ ล แฌ้~ๆ นอ จ ม ดึ้ เฌ้เทิง ม๊า ทาง ไท้ เว๊ ลู่ง มื่ง ไค๊ ทึ ล นี้ง นอ ล้อ.
43006045	โม ไคล้ คิ้ กแช่ แยว้ กวิ้ ล้าง เว้ เว๊ บี่ อี้ง      'กแช่ แยว้ ม ซอง ม ซ๊าง โพล้ง กุ้ อ แฌ้ ล้อ'. กเย่ โพล้ง ลู่ง อ แน่ฌ๊า แพ่ อ ลู่ง ดี๊ ไฌ่ เท่อ ดี๊-อ้ะ นอ ม เฌ๊ ฌู แย้ กุ้ อ แฌ้ ล้อ.
43006046	เต้~ๆ นอ โพล้ง ล แด แพ่ แยว้ น่าง แฌ้ แบ ล้อ. พี่ อ แด แบ แพ่ นอ เมะ โพล้ง ลู่ง อ โอ ดี๊ กแช่ แยว้ เฌ๊ ล้าง ล แฌ้ นอ ล้อ.
43006047	จ โล้ เอะ น ซื๊ง โต้~ๆ ล้อ      โพล้ง ลู่ง อ ชู่ง แย้ นะ แย้ นอ โอ ดี๊ ท ม๊า ล้างชู้ ล้างแกย ล้อ.
43006048	จ เก ท อาง ท โอ้ พี่ อ ดึ้ เกล๊าง ท ม๊า ล้อ.
43006049	น ซื๊ง พี๊งชู้ พู๊งชู้ พี่ อ อาง แบ มานา ลู่ง แพะคู ตเค แกล้ อู้ นอ แบ ซี๊ง ไฆวะ กุ้ อ แฌ้ เย้า.
43006050	แบ เด้าะ ท อาง ท โอ้ พี่ อ โอ ลู่ง ท มุ้คู เฌ๊ ล้าง นอ      โพล้ง พี่ อ อาง แบ เว๊ ล แฌ้~ๆ นอ ล ซี๊ง แบ ล้อ.
43006051	แย้ จ เก~ท~อาง~ท~โอ้~พี่~อ~เกล๊าง~ท~ม๊า นอ~โอ ลู่ง ท มุ้คู เฌ๊ ล้าง. โพล้ง ล แฌ้~ๆ พี่ อ อาง ท อาง ท โอ้ อ อี้ง ม โอ ม๊า ล้างชู้ ล้างแกย. ท อาง ท โอ้ พี่ จ ม เกล๊าง นอ เก จ ไพ้ะ จ แย ล้อ. พี่ จ เกล๊าง เว๊ นอ บี่ ซุ้ โพล้ง ฌางคู คู ม โอ ม๊า เว๊ ล้อ".
43006052	กแช่ เยซู ไจ้ะ บี่ นอ ฌ้อง โพล้ง ยู ล มู๊ง นอ ซ้ะทาง ดี๊-อ้ะ      ต้ะ ติ้ โละ ไอ โละ อ ซ้ะ น้ะ มะ ไจ้ะ เว๊      "กแคว๊ ล แฌ้ แย๊ อี้ง ม เกม๊า ก อาง แบ อ ไพ้ะ อ แย ซี บี่ จะ เล้".
43006053	กแช่ เยซู ไจ้ะ เอะ อ ซื๊ง เว๊      "จ โล้ เอะ น ซื๊ง โต้~ๆ ล้อ      น ซื๊ง เมะ ล อาง แบ โพล้ง ฌางคู พู อ ไพ้ะ อ แย แบ      ดี๊ ล โอ้ แบ เว๊ อ ซวีง อ ที๊ง แบ นอ ท ม๊า ล โอ น ซื๊ง ซ้ะ พ้า น่าง แฌ้ แบ ล้อ.
43006054	กเย่ โพล้ง ลู่ง อ อาง แบ จ ไพ้ะ จ แย ดี๊ โอ้ แบ จ ซวีง จ ที๊ง ล แฌ้~ๆ นอ โอ ดี๊ ท ม๊า ล้างชู้ ล้างแกย ล้อ. จ ม ดึ้ เฌ้เทิง ม๊า ทาง ไท้ เว๊ ลู่ง มื่ง ไค๊ ทึ ล นี้ง นอ ล้อ.
43006055	อ ไฌ่ บี่ โย้ จ ไพ้ะ จ แย ดี๊ จ ซวีง จ ที๊ง เก ท อาง ท โอ้ เต้~ๆ ล้อ.
43006056	โพล้ง ลู่ง อ อาง แบ จ ไพ้ะ จ แย ดี๊ โอ้ แบ จ ซวีง จ ที๊ง ล แฌ้~ๆ นอ อ เว๊ ม โอ ม๊า ฆึ ดี๊ แย้. แย้ จ ม โอ ม๊า ฆึ ดี๊-อ้ะ.
43006057	แพ่ ลู่ง อ โอ ม๊า เว๊ ล แฌ้ นอ เกม๊า จ เฌ๊ ล้าง. ยี๊ แด จ โอ ม๊า เว๊ ลู่ง อ เว๊ อ กย้อง นอ ล้อ. บี่ ซุ้ ดี๊ นอ โพล้ง ลู่ง อ อาง แบ จ แย ล แฌ้~ๆ นอ ม โอ ม๊า เว๊ ลู่ง จ กย้อง บี่ นอ ปะ ล้อ.
43006058	อ อี้ง นอ เซ้อ เมะ ท อาง ท โอ้ พี่ อ โอ ลู่ง ท มุ้คู เฌ๊ ล้าง. อ นอ ล บี่ ซุ้ ดี๊ ท อาง ท โอ้ พี่ น ซื๊ง พี๊งชู้ พู๊งชู้ อาง เว๊ ฌ้อง แบ ซี๊ง ไฆวะ ได้ะ นอ แบ. โพล้ง ลู่ง อ อาง แบ ท อาง ท โอ้ อ อี้ง นอ ม โอ ม๊า ครึ~ๆ ล้อ".
43006059	กแช่ เยซู โล้ เท่อ บี่ นอ พี่ อ เว๊ ซอง เท่อ ซ๊าง เท่อ ลู่ง ท แพโซง อ ล่าง เฌง คาฟานาโอง พ้า นอ ล้อ.
43006060	กแช่ เยซู อ พู อ ลี้ง แอ แฌ้ แน่ฌ๊า เว๊ ฌ้อง ไจ้ะ เว๊ แด      "ท ไคล้ โย้ แก มะ ล้อ. โพล้ง เล้ ม ฮะ นี่-อ้ะ ซี".
43006061	กแช่ เยซู ซีงแฌ๊ ล้าง อ ซ้ะ ลู่ง อ พู อ ลี้ง ซีง เอ้งไฌ้ เท่อ ลู่ง เท่อ นอ อ ไฌ่. ท บี่ นอ อ เว๊ โล้ แบ อ ซื๊ง เว๊ ไจ้ะ เว๊      "ลู่ง ท ไคล้ โย้ อ กย้อง นอ เมะ น ซื๊ง ซ้ะ ล้างท่อง ชี่-อ้า.
43006062	น ซื๊ง เมะ แด แบ โพล้ง ฌางคู พู ไท้ ทาง ลู่ง อ ล่าง พี่ อ เว๊ โอ เว๊ อ คางไท้ะ นอ น ม ช๊องมอง บี่ จะ เล้.
43006063	เท่อ พี่ อ แม้ ม๊า ทาง เท่อ นอ เมะ กแช่ แยว้ อ วีง ฌี้ แล้ แอว้ นอ ล้อ. เมะ กโพล้ง นอ แม้ ม๊า ทาง เท่อ ล ซี น่าง เม้ง แบ ล้อ. ท ไคล้ ล แพ พี่ จ โล้ แบ น ซื๊ง เกม๊า กแช่ แยว้ อ วีง ฌี้ แล้ แอว้ เฌ๊ โอ ดี๊ น ซื๊ง      แม้ ม๊า ทาง น ซื๊ง.
43006064	แบ เด้าะ โพล้ง ลู่ง น ซื๊ง แกล้ โอ ล แฌ้~ๆ ล ชู่ง ล นะ แย้ แบ". (ท๊อง อ คางไท้ะ เฌ๊ นอ กแช่ เยซู ซีงแฌ๊ เว๊ เย้า      พี่ ล แฌ้ เล้ ล ชู่ง-อ้ะ นะ-อ้ะ แบ นอ      ดี๊ พี่ ล แฌ้ เล้ ม แม้ช้า โพล้ง พอง-อ้ะ โคะ).
43006065	อ เว๊ โล้ แบ อ ซื๊ง เว๊ ล ทีง เด้าะ ไจ้ะ เว๊      "อ กย้อง บี่ นอ จ โล้ แบ น ซื๊ง เย้า      จ แพ่ เมะ ล ดึ้ เกม๊า โพล้ง เฌ๊ ฌู แย้ แบ นอ โพล้ง เฌ๊ ท้อง จ โอ ซี น่าง แฌ้ เอะ".
43006066	ลู่ง กแช่ เยซู โล้ เท่อ บี่ นอ อ กย้อง      อ พู อ ลี้ง แอ แฌ้ แกย ไฆวะ อ ซ้ะ      ไท้ ไวะ      ล โพะ เว๊ อ ไค๊ เก อ พู อ ลี้ง ล้า แบ.
43006067	ท บี่ นอ กแช่ เยซู อางจ้ะ แบ อ พู อ ลี้ง ล ชี๊ง คี๊ง แฌ้ นอ ไจ้ะ เว๊      "น ซื๊ง เว๊ บ่อ. น ซื๊ง ม ไจ แด แย้ ชี่-อ้า".
43006068	ซีโมง เปโต ไคล้ ช๊า เว๊      "กแช่-เอ้อ ก เมะ ไจ แด แน้ นอ ก ม ลี้ ฌู ก้ะ โพล้ง เล้. แน้ ล แฌ้ ล้อ น ซอง เท่อ ซ๊าง เท่อ พี่ อ ดึ้ เกล๊าง ท ม๊า ล้างชู้ ล้างแกย.
43006069	ก ชู่ง แน้ นะ แน้. ก ซีงแฌ๊ น เก โพล้ง ฌี้ โพล้ง แอว้ พี่ อ โอ ดี๊ กแช่ แยว้ เฌ๊ ล้าง ล แฌ้ นอ ล้อ".
43006070	กแช่ เยซู ไคล้ ช๊า อ ซื๊ง เว๊ ไจ้ะ เว๊      "จ อางลึ นี่ น ซื๊ง ล ชี๊ง คี๊ง แฌ้      เมะ-อ้า. แบ เด้าะ โพล้ง ลู่ง น ซื๊ง แกล้ โอ ล แฌ้ นอ เก ม้างโค้ไล่ ล้อ".
43006071	อ เว๊ แด ไคล้ แบฆ้ะ ดี๊ ยูด้ะ พี่ อ เก ซีโมง คารีโย อ พูแคว๊ ล แฌ้ นอ ล้อ. อ ไฌ่ บี่ โย้ ลู่ง กแช่ เยซู อ พู อ ลี้ง ล ชี๊ง คี๊ง แฌ้ อี้ง อ แกล้ นอ ยูด้ะ ล แฌ้ อี้ง ล้อ พี่ ม แม้ช้า โพล้ง พอง นี่ กแช่ เยซู โคะ.
43007001	ลู่ง ไค๊ นอ กแช่ เยซู ไจ เว้งว้าง ลู่ง กาเลลี้ อ ค่าง พ้า      ล แบ อ ซ้ะ ลี้ ลู่ง ยูเด้ง อ ค่าง พ้า แบ      เป๊งนี่ โพล้ง ยู อ ดู อ แซย่ โอ คุ้ แม้ ซี๊ง-อ้ะ ล้อ.
43007002	เบ้า ทาง มื่ง นี้ง พี่ โพล้ง ยู ม แม้ มึ อาง อวีง แม้ โอ อ ป๊าง พ้า นอ.
43007003	กแช่ เยซู อ พื่ง แคว๊ ซีง โล้ แบ-อ้ะ ไจ้ะ เว๊ แด      "ไจ แด ไฆวะ พี่ อี้ง เซ้อ      ลี้ ลู่ง ยูเด้ง อ ค่าง พ้า      บี่ ซุ้ น พู น ลี้ง ม แด แบ น ท ไพ้ะ ท แม้ ล้อ.
43007004	โพล้ง ลู่ง อ แบ ซ้ะ อ เม้ง โอ แซ โอ นอ ล แม้ คิ้ซูง เท่อ แบ. พี่ น แม้ เท่อ ล เม้ง~ๆ อี้ง นอ เนโพล ทาง น ซ้ะ เซ้อ      เกม๊า โพล้ง ฌางคู ด๊าง เบง แย๊ แด แบ แน้ กุ้ อ จอง ล้อ".
43007005	(ทึ เมะ กแช่ เยซู อ พื่ง แคว๊ ซีง ฌี้ ล ทื๊ง ล นะ-อ้ะ แบ ล้อ).
43007006	กแช่ เยซู โล้ แบ อ ซื๊ง เว๊ ไจ้ะ เว๊      "ล ท้อง อ ช๊า อ โท่ ฌี้ ได้ะ แบ ล้อ. เมะ~ๆ น ซื๊ง เว๊ นอ น ซื๊ง อ ช๊า อ โท่ ฌี้ กุ้ อ พ๊า ล้อ.
43007007	โพล้ง ฌางคู คู แช๊เมะ ไฌ๊ซ้ะ ดี๊ น ซื๊ง ซี เอะ      แบ เด้าะ แช๊เมะ ไฌ๊ซ้ะ ดี๊ แย้ น้ะ มะ ล้อ      อ ไฌ่ บี่ โย้ จ โล้ แบ อ ซื๊ง เว๊ พี่ อ แม้ เท่อ นอ เก เท่อ ลู่ง อ อ้า อ ซ๊าง ล้อ.
43007008	น ซื๊ง ลี้ แม้ มึ อาง อวีง เท่อ แด เทา. เมะ ยี๊ แด จ ล ลี้ แบ. ล ท้อง อ ช๊า อ โท่ ฌี้ ได้ะ แบ".
43007009	อ เว๊ แด โล้ บี่ นอ ฌ้อง โอ ก้ะ ลู่ง กาเลลี้ อ ค่าง พ้า.
43007010	ลู่ง อ พื่ง แคว๊ ซีง ลี้ แม้ มึ อาง อวีง เท่อ อ ล่างไค๊ นอ กแช่ เยซู ลี้ เว๊ ปะ ล้อ      แบ เด้าะ ลี้ ล เติ้งต้าง แบ      ลี้ กโช้ เว๊ ล้อ.
43007011	โพล้ง ยู อ ดู อ แซย่ ล มู๊ง นอ อางฆื๊ง แคว่ เว๊ ลู่ง โพล้ง แม้ มึ อาง อวีง เท่อ อ แกล้ นอ ครึ~ๆ      อางจ้ะ เว๊      "อ เว๊ นอ เมะ อ โอ โค๊ เล้".
43007012	โพล้ง โอ ซยอง แอ~ๆ ล มู๊ง นอ ไคล้ บีงซวี๊ง เท่อ แบฆ้ะ ดี๊ อ เว๊ ล้อ. โพล้ง แบ ล น้าง ไจ้ะ เว๊      "อ เว๊ เก โพล้ง ฌี้ โพล้ง แอว้ นอ ล้อ". อ แฌ้แพ ไจ้ะ เว๊      "ฌี้ เอะ. อ เว๊ อางโล๊ นี่ โพล้ง ล้อ".
43007013	โพล้ง ไคล้ เติ้งต้าง แบฆ้ะ ดี๊ อ เว๊ เบิง น่าง แฌ้ เอะ      เป๊งนี่ ซ้ะเม โพล้ง ยู อ ดู อ แซย่ ล มู๊ง นอ ล้อ.
43007014	ท่อง โพล้ง แม้ มึ อาง อวีง นี่ ลี่ง นี้ง เย้า นอ กแช่ เยซู ลี้ ลู่ง เว่งฮ๊าง พ้า      ฌ้อง ซอง ทาง ซ๊าง ทาง เท่อ.
43007015	โพล้ง ยู อ ดู อ แซย่ ล มู๊ง นอ แน่ฌ๊า เว๊ ฌ้อง ล้ะ เซิง ล้ะ ซ้ะ แบ-อ้ะ      ไจ้ะ เว๊ แด      "อ เว๊ แด ล ไฌ่ แบ เท่อ ดี๊ คู ดี๊ แน่ น่าง พ๊า แบ      ซีงแฌ๊ เท่อ ฌี้ ย๊าง บ เล้".
43007016	กแช่ เยซู ไคล้ ช๊า เว๊      "พี่ จ ซอง เท่อ ซ๊าง เท่อ นอ ล เมะ แย้ จ ท ซอง ท ซ๊าง แบ      เมะ กแช่ แยว้ ลู่ง อ เกม๊า จ เฌ๊ ล้าง ล แฌ้ นอ เว๊.
43007017	พี่ จ ซอง เท่อ ซ๊าง เท่อ นอ เมะ กแช่ แยว้ อ ท ซอง ท ซ๊าง เต้~ๆ-อ้า      เมะ ที่ จ โล้ ล้าง จ ซ้ะ แด เว๊ ล แฌ้-อ้า      กเย่ โพล้ง ลู่ง นย่อง แม้ แบ กแช่ แยว้ อ ซ้ะ ล แฌ้~ๆ นอ ม ซีงแฌ๊ โย๊ เว๊ ล้อ.
43007018	โพล้ง พี่ อ โล้ ล้าง อ ซ้ะ แด เว๊ ล แฌ้ นอ แบ ซ้ะ อ เม้ง ดู แซ ดู นอ ล้อ. แบ เด้าะ โพล้ง ลู่ง อ ที๊ง อ โต้ ล กไบล้ะ กแบล แบ นอ ม แบ ซ้ะ เกม๊า โพล้ง พี่ อ เจ่ เว๊ เฌ๊ ล แฌ้ นอ นี่ แบ อ เม้ง ดู แซ ดู นอ ล้อ.
43007019	โมเซ โล้ เอะ น ซื๊ง เท่อ ลู่ง เซ๊งพ้า ท้างพ้า นอ เย้า      เมะ-อ้า. แบ เด้าะ น ซื๊ง ชู่ง เซ๊งพ้า ท้างพ้า น่าง แฌ้ เอะ ล้อ. แบ เล้ น ซื๊ง เฌาโละ แม้ ซี๊ง แย้ นอ".
43007020	โพล้ง ล มู๊ง นอ ไคล้ ช๊า กแช่ เยซู ไจ้ะ เว๊      "ท มื้งแฆ่ ทาง น ล้อง. โพล้ง เล้ เฌาโละ แม้ ซี๊ง แน้ ล แฌ้ นอ".
43007021	กแช่ เยซู ไคล้ ช๊า อ ซื๊ง เว๊ ไจ้ะ เว๊      "จ แม้ ท ล้ะ ท เล่ ล เม้ง      ฌ้อง น ซื๊ง ล้ะ เซิง ล้ะ ซ้ะ.
43007022	โมเซ อางแม้เลา น ซื๊ง แม้ เอะ น พูแคว๊ ท ไฌ่ ไร้ะ ไฆวะ ไพ้ะ. (ท อ ไฌ่ นอ อ คางไท้ะ ล เมะ โมเซ แบ      แบ เด้าะ เก ทาง ลู่ง แพ่ ดู ซีง อ ชู้ ล้อ). ท บี่ นอ ลู่ง มื่ง ดืง เท่อ แบ้ แยว้ ล นี้ง นอ ฌี้      น ซื๊ง แม้ เอะ พืงแซ แคว๊ ท ไฌ่ ไร้ะ ไฆวะ ไพ้ะ นอ ปะ ล้อ.
43007023	โพล้ง เมะ แม้ เอะ กแคว๊ ท ไฌ่ ไร้ะ ไฆวะ ไพ้ะ ลู่ง มื่ง ดืง เท่อ แบ้ แยว้ อ นี้ง นอ บี่ ซุ้ ล ไพ้ะ เซ๊งพ้า ท้างพ้า พี่ โมเซ กวิ้ ล้าง เว๊ แบ นอ       พี่ จ แม้ แบล กแคว๊ ล แฌ้ ลู่ง มื่ง ดืง เท่อ แบ้ แยว้ อ นี้ง นอ แบ ท เล้ น ซ้ะทาง ดี๊ แย้.
43007024	ต้ะเซ๊ง เท่อ พี่ น แด-อ้ะ ที่ ค๊อง โค๊ นอ ล ฌี้      แบ เด้าะ ต้ะเซ๊ง ท๊อง ท อ ที๊ง อ โต้ เต้~ๆ นอ".
43007025	โพล้ง โอ ลู่ง เว่ง เยรูซเลง พ้า แบ ล น้าง~ๆ อางจ้ะ เว๊      "โพล้ง ล แฌ้ อี้ง-อ้า      พี่ อ ซื๊ง เว๊ เฌาโละ แม้ ซี๊ง-อ้ะ นอ.
43007026	แคว่ ดุ้ เซ้อ. อ เว๊ ซอง เท่อ ซ๊าง เท่อ เติ้งต้าง ล้อ. โพล้ง ไจ้ะ แบ-อ้ะ น่าง แฌ้ เอะ. เมะ ท อ ดู อ แซย่ ซีงแฌ๊ เต้~ๆ-อ้า      อ เว๊ เก คริ้.
43007027	แบ เด้าะ พี่ คริ้ เฌ๊ นอ ม โอ โค๊ เล้ เฌ๊      โพล้ง ล ซีงแฌ๊ น่าง แฌ้ แบ ล้อ. อ เว๊ ล แฌ้ อี้ง โอ โค๊ เล้ เฌ๊ นอ ก ซีงแฌ๊ กุ้ อ แฌ้ ล้อ".
43007028	พี่ กแช่ เยซู ซอง เท่อ ซ๊าง เท่อ ลู่ง เว่งฮ๊าง พ้า นอ โล้ เท่อ ดี๊ อ ลู่ง ซ๊อง ทาง พ้ะดู เฆาะ ไจ้ะ เว๊      "น ซื๊ง ซีงแฌ๊ แย้ เต้~ๆ ดี๊ ซีงแฌ๊ จ โอ โค๊ เล้ เฌ๊. แบ เด้าะ ล เมะ จ เฌ๊ แด เว๊ ล แฌ้ แบ. โพล้ง ลู่ง อ เกม๊า จ เฌ๊ ล้าง เมะ โพล้ง ลู่ง อ ที๊ง อ โต้ ล้อ. น ซื๊ง ล ซีงแฌ๊-อ้ะ แบ ล้อ.
43007029	แบ เด้าะ แย้ จ ซีงแฌ๊-อ้ะ      อ ไฌ่ บี่ โย้ จ โอ ลู่ง อ ซุ้ เฌ๊. อ เว๊ แด ล้อ เกม๊า จ เฌ๊".
43007030	ท่อง อ ช๊าง นอ อ ซื๊ง เว๊ เฌาโละ พอง นี่ กแช่ เยซู      แบ เด้าะ ล พอง เว๊ น่าง แฌ้ แบ      ล ท้อง อ ซ๊า อ โท่ ลู่ง อ แบ ได้ะ แบ ล้อ.
43007031	แบ เด้าะ ลู่ง โพล้ง ล มู๊ง นอ อ แก้ล โอ แอ แฌ้ พี่ อ ทื๊ง ไท้ กแช่ เยซู      ไจ้ะ เว๊ แด      "พี่ คริ้ ม เฌ๊ นอ เมะ ม แม้ ท ล้ะ ท เล่ แอ นี่ ล แฌ้ แย๊ อี้ง-อ้า".
43007032	ท่อง โพล้ง ฟารีซี ล มู๊ง แน่ฌ๊า โพล้ง โอ ซยอง แอ ล มู๊ง นอ ไคล้ บีงซวี๊ง โละ อ ซ้ะ แบฆ้ะ ดี๊ กแช่ เยซู นอ      อ ซื๊ง เว๊ ดี๊ แยว้ อ คู ดู ซีง เกม๊า แยแซ๊ คุ้ เว่งฮ๊าง พ้า ล น้าง ลี้ พอง นี่ กแช่ เยซู นอ ล้อ.
43007033	กแช่ เยซู ไจ้ะ เว๊ แด      "จ ม โอ ดี๊ น ซื๊ง โม่โคะ ล้อ      ฌ้อง จ ม ไท้ ลู่ง โพล้ง พี่ อ เกม๊า จ เฌ๊ ล้าง ล แฌ้ นอ อ โอ.
43007034	น ซื๊ง ม อางฆื๊ง แย้      แบ เด้าะ น ล แด แย้ แบ. ท ล่าง พี่ จ ม โอ-อ้ะ นอ น ซื๊ง ลี้ ล ซี แบ ล้อ".
43007035	โพล้ง ยู อ ดู อ แซย่ ล มู๊ง นอ ก้างแก้ โละ อ ซ้ะ ไจ้ะ เว๊      "อ เว๊ แด ม ลี้ โค๊ เล้ พี่ ก อางฆื๊ง-อ้ะ ล แด แบ. เมะ ม ลี้ ซอง เอะ โพล้ง กรี อ เท่อ-อ้า      ลู่ง โพล้ง กรี อ เว่ง พ้า ล จอง~ๆ พี่ โพล้ง ยู โอ อ พ้า นอ.
43007036	อ เว๊ ไจ้ะ เว๊      'น ม อางฆื๊ง แย้      แบ เด้าะ น ล แด แย้ แบ'      ดี๊ ไจ้ะ เว๊      'ท ล่าง พี่ จ ม โอ-อ้ะ นอ น ซื๊ง ลี้ ล ซี แบ'. พี่ อ ไค้ล เท่อ บี่ อี้ง นอ อุ้ เว๊ อ โค๊ บี่ จะ เล้".
43007037	โพล้ง แม้ มึ อาง อวีง เท่อ อ ไค๊ ทึ ล นี้ง นอ ล้างเปิ่ง ล้างเอ้ง ดู ทึ. ลู่ง มื่ง ล นี้ง แย๊ กแช่ เยซู ชี๊เทิง ทาง โล้ ล้าง เท่อ ดี๊ อ ลู่ง ซ๊อง ทาง พ้ะดู      ไจ้ะ เว๊      "กเย่ โพล้ง ลู่ง อ ซู๊ โอ้ ซ้ะ ที๊ง ล แฌ้~ๆ นอ เฌ๊ ฌู แย้ ฌ้อง โอ้-อ้ะ เซ้อ.
43007038	ด้อง ซุ้ ท กวิ้ ล้าง เว้ ลู่ง ไละ ฌี้ ไละ แอว้ พ้า ไจ้ะ เว๊      'กเย่ โพล้ง ลู่ง อ ชู่ง แย้ นะ แย้ ล แฌ้~ๆ นอ ที๊ง พี่ อ เกล๊าง ท ม๊า ม โอ อ เว๊ อ ซ้ะ พ้า แยว้ ทาง นอ ล้อ' ".
43007039	กแช่ เยซู โล้ เท่อ อ อี้ง นอ แบฆ้ะ ดี๊ กแช่ แยว้ อ วีง ฌี้ แล้ แอว้ พี่ โพล้ง ลู่ง อ ชู่ง นะ เว๊ ม นี่ แบ โคะ. ล ว๊าง แย๊ ลู่ง กแช่ เยซู ล เฌ้เทิง ม๊า ทาง ไท้ นี่ ท อ ฆี๊ง อ แล้ อ โฌ่ง อ พ้าง ได้ะ แบ อ กย้อง นอ      กแช่ แยว้ ล เกล๊าง อ วีง ฌี้ แล้ แอว้ ได้ะ แบ ล้อ.
43007040	โพล้ง โอ ซยอง พี่ นอ ล มู๊ง แน่ฌ๊า กแช่ เยซู โล้ เท่อ บี่ นอ      ต้ะ แบ ล แฌ้~ๆ ไจ้ะ เว๊ แด      "กแคว๊ ล แฌ้ แย๊ อี้ง เก โม ไคล้ คิ้ กแช่ แยว้ ล แฌ้ แย๊ นอ เต้~ๆ ล้อ".
43007041	อ แฌ้แพ ไจ้ะ เว๊      "อ เว๊ เก คริ้ ล้อ". แบ เด้าะ แบ ล แฌ้~ๆ ไจ้ะ เว๊      "เมะ ประ เล้. คริ้ ล โอ กาเลลี้ อ ค่าง เฌ๊ แบ.
43007042	ไละ ฌี้ ไละ แอว้ ไจ้ะ เว๊ คริ้ นอ ม เก จ๊าวแพเดง ดาเว อ ชื้อ อ ชะ ล แฌ้      ดี๊ ม กึ ทาง ลู่ง เฌง เบเลเฮง      เมะ เว๊ ดาเว อ เฌง ล่างลี้ง นอ ล้อ".
43007043	ท บี่ นอ โพล้ง ล มู๊ง นอ ไจ้ะ โละ อ ซ้ะ คี๊ง เม้ง ลู่ง กแช่ เยซู อ ไฌ่ อ กย้อง นอ ล้อ.
43007044	โพล้ง ล น้าง~ๆ แบ อ ซ้ะ พอง นี่-อ้ะ      แบ เด้าะ พอง เว๊ น่าง แฌ้ เอะ.
43007045	แยแซ๊ ล มู๊ง นอ ไท้ ลู่ง แยว้ อ คู ดู ซีง ดี๊ โพล้ง ฟารีซี ซีง อ โอ. อ เท่อ อางจ้ะ-อ้ะ      "แบ เล้ น ซื๊ง ล เฌ๊ ม้อง-อ้ะ แบ".
43007046	แยแซ๊ ซีง ไคล้ ช๊า เว๊      "โพล้ง ไคล้ เท่อ บี่ ซุ้ ล แฌ้ แย๊ นอ โอ น่าง แฌ้ น่าง พ๊า เอะ".
43007047	โพล้ง ฟารีซี ซีง อางจ้ะ ก้ะ อ ซื๊ง เว๊ ไจ้ะ เว๊      "เมะ อ เว๊ แด อางโล๊ นี่ น ซื๊ง ปะ ล้อ-อ้า.
43007048	ท อ ดู อ แซย่ ฌี้      โพล้ง ฟารีซี นอ ฌี้      แซ้ แบ น ซื๊ง แน่ ลู่ง อ ชู่ง เว๊ นะ เว๊ ล แฌ้~ๆ ชี่-อ้า.
43007049	โพล้ง ล มู๊ง แย๊ อี้ง      อ จะ ล ซีงแฌ๊ เซ๊งพ้า ท้างพ้า พี่ โมเซ กวิ้ ล้าง เว้ เว๊ นอ แบ      อ ซื๊ง เว๊ แบ กแช่ แยว้ อ ท ชู อ้า ชู ซ๊าง ล้อ".
43007050	นีโคเดโม พี่ อ ลี้ ไจ โอ กแช่ เยซู ล พ๊า เย้า ล แฌ้ นอ เก โพล้ง ล แฌ้ ลู่ง โพล้ง ฟารีซี ล มู๊ง นอ อ แกล้ ปะ. อ เว๊ แด โล้ เอะ อ ซื๊ง เว๊ ไจ้ะ เว๊
43007051	"ก เมะ ล นี่ คุ้ช๊องแน โพล้ง อ ท ไคล้ พ้อง ล้าง อ ซ้ะ ได้ะ แบ      ดี๊ ล ซีงแฌ๊ โพล้ง อ ท ไพ้ะ ท แม ได้ะ แบ นอ เซ๊งพ้า ท้างพ้า ล เกม๊า ก ไคล้ ล้าง อ เตา อ แต๊ ได้ะ แบ ล้อ".
43007052	อ ซื๊ง เว๊ ไคล้ ช๊า นีโคเดโม ไจ้ะ เว๊      "เมะ น โอ กาเลลี้ อ ค่าง เฌ๊ ชี่-อ้า. พ้ะ แคว่ ลู่ง ไละ ฌี้ ไละ แอว้ พ้า นอ น ม แด โย๊ เว๊ โพล้ง เก โม ไคล้ คิ้ กแช่ แยว้ โอ ลู่ง กาเลลี้ อ ค่าง พ้า ล เฌ๊ น่าง แฌ้ แบ เฆาะ".
43007053	ฌ้อง โพล้ง ล มู๊ง นอ ไท้ ลู่ง อ เด้า กุ้ อ แฌ้.
43008001	แบ เด้าะ กแช่ เยซู นอ ลี้ ลู่ง ท ลู่ง มเกาะไท้ะ.
43008002	ท พ้าง ทาง ลู่ง โฌ้ ล โค๊ นอ กแช่ เยซู ไท้ โอ ก้ะ ลู่ง แยว้ อ เว่งฮ๊าง พ้า. โพล้ง เฌ๊ ฌู-อ้ะ ล มู๊ง      ฌ้อง กแช่ เยซู ชี๊น้าง ซอง เอะ เว๊ อ เท่อ.
43008003	ท่อง อ ช๊าง นอ คู ซอง เท่อ เซ๊งพ้า ท้างพ้า ล น้าง ดี๊ โพล้ง ฟารีซี ล น้าง เฌ๊ ม้อง โซ๊ง โพล้ง มืง ล แฌ้ พี่ โพล้ง แด คลึ้ เว๊ เอโบ้ง เอพะ อ แว้. ต้ะ เกม๊า โพล้ง มืง ล แฌ้ นอ ชี๊เทิง ลู่ง โพล้ง ด๊าง มู๊ง นอ อ เมะแซ พ้า
43008004	ฌ้อง โล้ แบ กแช่ เยซู ไจ้ะ เว๊      "คู-เอ้อ โพล้ง มืง ล แฌ้ แย๊ อี้ง นอ โพล้ง แด คลึ้ เว๊ เอโบ้ง อ แว้.
43008005	ลู่ง ก เซ๊งพ้า ท้างพ้า โมเซ อางแม้เลา เว๊ แด      โพล้ง ล เอ้า อี้ง นอ ก แบ ไควะ ซี๊ง-อ้ะ ดี๊ โล่ง ล้อ. เมะ นี๊ แด นอ น ม ไจ้ะ บี่ จะ เล้".
43008006	อ ซื๊ง เว๊ ซีง โล้ เท่อ บี่ นอ อ จะ ม โกง เกม๊า กแช่ เยซู ไคล้ เท่อ ล แบ แบ บี่ ซุ้ ม ฟ่อง เว๊ ล้อ. กแช่ เยซู นอ โด้งกู้ง ล้าง อ ซ้ะ      กวิ้ เท่อ ลู่ง ฌางคู คู ดี๊ อ จูง.
43008007	อ ซื๊ง เว๊ ล มู๊ง นอ ชี๊เทิง อางจ้ะ อ เท่อ ครึ~ๆ. ท บี่ นอ กแช่ เยซู บุ้ ทาง ไท้ อ ซ้ะ      ฌ้อง โล้ แบ อ ซื๊ง เว๊ ไจ้ะ เว๊      "โพล้ง พี่ ล แฌ้ เล้ ลู่ง น ซื๊ง แกล้      อ ท เด้เทา เด้บ้ะ ล โอ น่าง เม้ง แบ นอ เกม๊า อ เว๊ ไควะ วี่ง กมืง ดี๊ โล่ง นอ เซ้อ".
43008008	ฌ้อง อ เว๊ โด้งกู้ง ล้าง ไท้ อ ซ้ะ      กวิ้ ไท้ เท่อ ฌางคู คู ล พ๊า เด้าะ.
43008009	ท่อง อ ซื๊ง เว๊ แน่ฌ๊า เท่อ บี่ นอ ไท้ ไฆวะ พ๊า แฌ้ พ๊า แฌ้      ไยะ~ๆ ไท้ เลา ปะ. อ ซ้ะ แซย่ ล แพ นอ ไท้ วี่ง ล้อ. ท่อง อ ช๊าง นอ โอ ก้ะ กแช่ เยซู ดี๊ กมืง ชี๊เทิง พี่ นอ คี๊ง แฌ้ นอ ล้อ.
43008010	กแช่ เยซู บุ้~ทาง~ไท้~อ~ซ้ะ     ~อางจ้ะ~กมืง~นอ ไจ้ะ เว๊      "โอ โค๊ เล้      โพล้ง แคว๊ ล มู๊ง นอ. โพล้ง ล โอ ไคล้ ล้าง น เตา น่าง แฌ้ ล้า แบ-อ้า".
43008011	กมืง ไจ้ะ เว๊      "โอ น่าง แฌ้ ล้า เอะ      กแช่-เอ้อ". กแช่ เยซู โล้ แบ อ เว๊ แด ไจ้ะ เว๊      "แย้ จ ล ไคล้ ล้าง น เตา แบ ปะ. น เมะ ไท้      ไท้ แด เทา. แม้ ท เด้บ้ะ ล้า ล ฌี้".
43008012	กแช่ เยซู โล้ แบ โพล้ง โอ ซยอง แอ ล มู๊ง นอ ไจ้ะ เว๊      "จ เก ท โฌ่ง ท พ้าง พ้าง ล้าง แบ โพล้ง ฌางคู คู นอ ล้อ. กเย่ โพล้ง ลู่ง อ โพะ จ ไค๊ ล แฌ้~ๆ นอ ท พ้าง ม พ้าง ล้าง แบ อ ท ม๊า อ เกล้      ล แบ ไจ ท ไค้ะ แกล้ ล้า แบ ล้อ".
43008013	โพล้ง ฟารีซี ล มู๊ง นอ ไจ้ะ แบ กแช่ เยซู      "น เก พีงนยาง ลู่ง น กแช่ อ ฌ่าง แด เว๊ ล แฌ้ ล้อ. น ท ไคล้ นอ ล กลุ้ ล จ้ะ แบ".
43008014	กแช่ เยซู ไคล้ ช๊า เว๊      "จ เก พีงนยาง ลู่ง จ กแช่ อ ฌ่าง แด เว๊ ล แฌ้ ฌี้~ๆ นอ เมะ ท อ ที๊ง อ โต้ ล้อ. อ ไฌ่ บี่ โย้ จ โอ โค๊ เล้ เฌ๊      ดี๊ จ ม ลี้ โอ ก้ะ โค๊ เล้ นอ จ ซีงแฌ๊ เว๊ เย้า. เมะ น ซื๊ง นอ จ โอ โค๊ เล้ เฌ๊      ดี๊ จ ม ลี้ โอ ก้ะ โค๊ เล้ นอ น ล ซีงแฌ๊ แบ ล้อ.
43008015	น ซื๊ง ต้ะเซ๊ง เท่อ ด้อง ซุ้ โพล้ง ฌางคู คู นอ ล้อ. ยี๊ แด นอ จ ล ต้ะเซ๊ง โพล้ง น่าง แฌ้ แบ.
43008016	จ เมะ ต้ะเซ๊ง เท่อ ฌี้~ๆ นอ จ ท ต้ะเซ๊ง เก ท อ ที๊ง อ โต้ ล้อ      อ ไฌ่ บี่ อี้ง ล เมะ จ ต้ะเซ๊ง เท่อ แด เว๊ ล แฌ้ แบ. จ แพ่ ลู่ง อ เกม๊า จ เฌ๊ ล้าง ล แฌ้ นอ โอ ดี๊ แย้ ปะ ล้อ.
43008017	ท กวิ้ ล้าง เว้ เว๊ ลู่ง น เซ๊งพ้า ท้างพ้า นอ ไจ้ะ เว๊      พีงนยาง คี๊ง แฌ้ เมะ ไคล้ ล เม้ง ฆ่าง นอ อ ท ไคล้ นอ เก ท อ ที๊ง อ โต้ ล้อ.
43008018	จ เก พีงนยาง ลู่ง จ กแช่ อ ท๊า พ้า. จ แพ่ ลู่ง อ เกม๊า จ เฌ๊ ล้าง ล แฌ้ นอ เก พีงนยาง ลู่ง จ ท๊า พ้า ปะ ล้อ".
43008019	โพล้ง อางจ้ะ อ เว๊      "โอ โค๊ เล้ น แพ่". กแช่ เยซู ไคล้ ช๊า เว๊      "แย้ ฌี้ จ แพ่ ฌี้ น ซื๊ง ล ซีงแฌ๊ แบ. น เมะ ซีงแฌ๊ แย้ นอ น ม ซีงแฌ๊ จ แพ่ ปะ ล้อ".
43008020	กแช่ เยซู โล้ ล้าง เท่อ บี่ นอ พี่ อ เว๊ ซอง เท่อ ลู่ง เว่งฮ๊าง พ้า      เบ้า ดี๊ ไฮะ พี่ โพล้ง เทว๊ จี้ อ ล่าง นอ. โพล้ง ล พอง นี่-อ้ะ น่าง แฌ้ แบ      ล ท้อง อ ช๊า อ โท่ ลู่ง อ แบ ได้ะ แบ ล้อ.
43008021	กแช่ เยซู โล้ เอะ อ ซื๊ง เว๊ อ เท่อ ล พ๊า เด้าะ ไจ้ะ เว๊      "จ ม ไท้ โคะ. น ซื๊ง ม อางฆื๊ง แย้      แบ เด้าะ น ม ซี๊ง ลู่ง น ท เด้บ้ะ อ กย้อง ล้อ. ท ล่าง พี่ จ ม ไท้ โอ นอ น ซื๊ง ลี้ ล ซี แบ".
43008022	โพล้ง ยู อ ดู อ แซย่ ล มู๊ง นอ ไจ้ะ เว๊      "อ เว๊ แด ไจ้ะ เว๊      'ท ล่าง พี่ จ ม ไท้ โอ นอ น ซื๊ง ลี้ ล ซี แบ ล้อ'. พี่ อ ไจ้ะ บี่ นอ เมะ ม แม้ ซี๊ง ล้าง อ ซ้ะ-อ้า".
43008023	กแช่ เยซู โล้ แบ อ ซื๊ง เว๊ ไจ้ะ เว๊      "น ซื๊ง โอ ฌางคู โคล๊ง คู อี้ง. ยี๊ แด จ โอ ท มุ้คู เฌ๊. น ซื๊ง เก ฌางคู โคล๊ง คู อี้ง อ เท่อ. ยี๊ แด จ ล เก ฌางคู โคล๊ง คู อ เท่อ แบ.
43008024	ท บี่ นอ จ โล้ แบ น ซื๊ง      น ซื๊ง ม ซี๊ง ลู่ง น ท เด้บ้ะ อ กย้อง นอ ล้อ. น เมะ ล นะ พี่ จ เก โพล้ง ล แฌ้ แย๊ นอ แบ น ม ซี๊ง ลู่ง น ท เด้บ้ะ อ กย้อง นอ ล้อ".
43008025	อ ซื๊ง เว๊ อางจ้ะ เว๊      "น เก โพล้ง เล้". กแช่ เยซู ไคล้ ช๊า เว๊      "จ เก เท่อ บี่ ซุ้ จ โล้ แบ น ซื๊ง ลู่ง อ คางไท้ะ เย้า.
43008026	ท โอ แอ เม้ง แอ มยู๊ พี่ จ แบ ไจ้ะ น ซื๊ง ดี๊ ไคล้ ล้าง น เตา น แต๊ นอ. โพล้ง ลู่ง อ เกม๊า จ เฌ๊ ล้าง ล แฌ้ นอ เมะ โพล้ง ที๊ง โพล้ง โต้ ล้อ. พี่ จ โล้ แบ โพล้ง ฌางคู คู นอ จ โล้ ที่ จ แน่ฌ๊า อ เว๊ อ ลู่ง นอ ล้อ".
43008027	พี่ กแช่ เยซู โล้ เท่อ แบฆ้ะ ดี๊ แพ่ แยว้ อ ไฌ่ นอ อ ซื๊ง เว๊ ซีง แน เว๊ ล ซี แบ.
43008028	ท บี่ นอ กแช่ เยซู โล้ แบ ก้ะ อ ซื๊ง เว๊ นอ เด้าะ ไจ้ะ เว๊      "ท่อง น ซื๊ง บุ้ ทาง โพล้ง ฌางคู พู นอ น ม ซีงแฌ๊ โย๊ พี่ จ เก โพล้ง ล แฌ้ แย๊ นอ. น ม ซีงแฌ๊ โย๊ ล เมะ จ แม้ เท่อ ดี๊ จ กแช่ อ ดู้ง อ ยาง แบ      แบ เด้าะ จ โล้ เท่อ ซอง เท่อ พี่ แพ่ แยว้ ซอง แย้ นอ ล้อ.
43008029	โพล้ง ลู่ง อ เกม๊า จ เฌ๊ ล้าง ล แฌ้ นอ โอ ดี๊ แย้ ครึ~ๆ ล้อ      ล ไจ แด แย้ แบ      อ ไฌ่ บี่ อี้ง พี่ จ แม้ เท่อ นอ เฆว๊ เว๊ อ ซ้ะ กุ้ อ เม้ง ล้อ".
43008030	โพล้ง ลู่ง อ แน่ฌ๊า กแช่ เยซู โล้ เท่อ บี่ นอ ชู่ง ไท้ นะ ไท้ เว๊ แอ ฌ้อง นอ ล้อ.
43008031	กแช่ เยซู โล้ แบ โพล้ง ยู พี่ อ ชู่ง เว๊ นะ เว๊ ล แพ นอ ไจ้ะ เว๊ แด      "น ซื๊ง เมะ ชู่ง จ ลู่ง เน้ จ แท๊ นอ น เก จ พู จ ลี้ง ล้างเท่ง ล้างชิ้ ล้อ.
43008032	น ซื๊ง ม ซีงแฌ๊ ท อ ที๊ง อ โต้ อ ไฌ่. ท อ ที๊ง อ โต้ นอ ม เกม๊า น พ้อง ไฆวะ ดี๊ เก ท อ ฆ่อง นอ ล้อ".
43008033	อ ซื๊ง เว๊ ซีง ไจ้ะ เว๊      "เฆ้อ ก เก อาบราฮาง อ ชื้อ อ ชะ. ก ล เก ท อ ฆ่อง น่าง ชุ้ แบ. พี่ น ไจ้ะ ก ม พ้อง ไฆวะ ดี๊ เก ท อ ฆ่อง ล ทีง นอ น ไจ้ะ ท เม้ง ล้อ".
43008034	กแช่ เยซู โล้ แบ อ ซื๊ง เว๊ ซีง ไจ้ะ เว๊      "จ โล้ เอะ น ซื๊ง โต้~ๆ ล้อ      กเย่ โพล้ง แม้ ท เด้บ้ะ ล แพ นอ เก ท เด้บ้ะ อ ฆ่อง ล้อ.
43008035	ท อ ฆ่อง โอ เด้า พ้า อ ดู้ง อ ยาง ล โอ แบ      แบ เด้าะ เมะ พูแคว๊ ล้อ โอ เด้า พ้า อ ดู้ง อ ยาง โอ ครึ~ๆ.
43008036	พูแคว๊ เมะ กูแพล่ น ซื๊ง เกม๊า พ้อง ไฆวะ ดี๊ เก ท อ ฆ่อง นอ น ม พ้อง ม พลิ้ เต้~ๆ ล้อ.
43008037	น ซื๊ง เก อาบราฮาง อ ชื้อ อ ชะ นอ จ ซีงแฌ๊      แบ เด้าะ น ซื๊ง เฌาโละ แม้ ซี๊ง แย้      เป๊งนี่ น ล ชู่ง จ ลู่ง แบ ล้อ.
43008038	จ แพ่ ดึ้ เน เอะ จ เท่อ นอ จ โล้ แบ ก้ะ น ซื๊ง ล้อ. เมะ น ซื๊ง เว๊ แด นอ น แม้ เท่อ ด้อง ซุ้ น แพ่ โล้ แบ น ซื๊ง นอ ล้อ".
43008039	อ ซื๊ง เว๊ ไคล้ ช๊า อ เว๊ แด ไจ้ะ เว๊      "อาบราฮาง นอ เก ก แพ่". กแช่ เยซู ไคล้ ช๊า โพล้ง ล มู๊ง นอ ไจ้ะ เว๊      "น ซื๊ง แพ่ เมะ เก อาบราฮาง นอ น ม แม้ เท่อ ด้อง ซุ้ อ เว๊ แด นอ ล้อ.
43008040	ยี๊ แด จ แม้ เท่อ บี่ อี้ง      เมะ เว๊ จ โล้ แบ น ซื๊ง ท อ ที๊ง อ โต้ พี่ จ แน่ฌ๊า ดี๊ กแช่ แยว้ นอ ล้อ      แบ เด้าะ น ซื๊ง เฌาโละ แม้ ซี๊ง แย้. อาบราฮาง ล แม้ บี่ อี้ง น่าง ชุ้ แบ.
43008041	น ซื๊ง แม้ เท่อ ด้อง ซุ้ น แพ่ แม้ เว๊ ล้อ". อ ซื๊ง เว๊ ไคล้ ช๊า เว๊ แด      "ก แพ่ นอ เมะ กแช่ แยว้ ล แฌ้ ล้อ. เฆ้อ ล เมะ เก พู พี่ อ แพ่ ล โอ แบ นอ แบ".
43008042	กแช่ เยซู โล้ แบ อ ซื๊ง เว๊ ไจ้ะ เว๊      "กแช่ แยว้ เมะ เก น แพ่ เต้~ๆ นอ น ซื๊ง ม เอ แย้ ฮะ แย้ ล้อ      อ ไฌ่ บี่ อี้ง จ โอ ดี๊ กแช่ แยว้ เฌ๊ ล้าง ล้อ. พี่ จ เฌ๊ โอ พี่ อี้ง นอ ล เมะ จ เฌ๊ แด เว๊ แบ. กแช่ แยว้ เกม๊า จ เฌ๊ ล้าง นอ ล้อ.
43008043	แบ ท เล้ น ซื๊ง แน จ ท ไคล้ อี้ง ล ซี แบ. เป๊งนี่ น ล แบ ซ้ะ คุ้ช๊องแน จ ลู่ง จ แท๊ แบ บี่ นอ ล้อ.
43008044	ม้างโค้ไล่ เก น ซื๊ง แพ่. พี่ น ซื๊ง แบ ซ้ะ แม้ เท่อ นอ น แคว่ น แพ่ อ ซ้ะ นอ ล้อ. ท๊อง ท อ คางไท้ะ เฌ๊ นอ ม้างโค้ไล่ แม้ ซี๊ง โพล้ง. อ เว๊ ล โอ ดี๊ ท อ ที๊ง อ โต้ น่าง ชุ้ แบ ล้อ. ท อ ที๊ง อ โต้ ล โอ อ ซ้ะ พ้า แบ เซ๊ เฆาะ. พี่ อ เว๊ ไคล้ คีงอูง เท่อ นอ อ จะ อ กแช่ อ ซ้ะ ไคล้ เท่อ แด เว๊ ล้อ. อ เว๊ เก โพล้ง ไคล้ คีงอูง เท่อ ดี๊ เก ท กไบล้ะ กแบล อ แพ่ ล้อ.
43008045	เมะ ยี๊ แด นอ จ โล้ ท อ ที๊ง อ โต้ ล้อ. ท บี่ นอ น ซื๊ง ล นะ แย้ แบ.
43008046	น ซื๊ง พี่ ล แฌ้ เล้ ม ดึ้ เน จ ท เด้บ้ะ. จ เมะ โล้ แบ น ซื๊ง ท อ ที๊ง อ โต้ นอ แบ ท เล้ น ล นะ แย้ แบ.
43008047	โพล้ง โอ ลู่ง กแช่ แยว้ อ โอ เฌ๊ นอ ม คุ้ช๊องแน กแช่ แยว้ อ ลู่ง อ แท๊. เมะ~ๆ น ซื๊ง นอ น ล โอ ลู่ง กแช่ แยว้ อ โอ เฌ๊ แบ. ท บี่ นอ น ซื๊ง ล คุ้ช๊องแน เท่อ แบ ล้อ".
43008048	อ ซื๊ง เว๊ อางจ้ะ แบ กแช่ เยซู ไจ้ะ เว๊      "พี่ ก ไจ้ะ น เก โพล้ง ซมารียา ลู่ง ท มื้งแฆ่ ทาง น ล้อง แม้ พลื่ง แน้ นอ      เมะ อ เมะ เต้~ๆ-อ้า".
43008049	กแช่ เยซู ไคล้ ช๊า เว๊      "ล เมะ ท มื้งแฆ่ ทาง จ ล้อง แบ. จ ทื๊ง แบ นะ แบ จ แพ่ ล้อ      แบ เด้าะ น ซื๊ง ทื๊ง แบ นะ แบ แย้ น่าง แฌ้ เอะ.
43008050	ล เมะ จ อางฆื๊ง นี่ จ เม้ง จ แซ แด เว๊ ล แฌ้ แบ      แบ เด้าะ โพล้ง โอ อางฆื๊ง เอะ แย้ ล แฌ้. อ เว๊ นอ ล้อ ม ต้ะเซ๊ง เท่อ.
43008051	จ โล้ แบ น ซื๊ง โต้~ๆ ล้อ      กเย่ โพล้ง ลู่ง อ ชู่ง จ ท ซอง ท ซ๊าง ล แฌ้~ๆ นอ ล ซี๊ง น่าง ชุ้ ล้า แบ ล้อ".
43008052	อ ซื๊ง เว๊ ซีง ไจ้ะ เอะ เว๊      "ค๊องเนง อี้ง ก ซีงแฌ๊ เต้~ๆ      ท มื้งแฆ่ ทาง น ล้อง แม้ พลื่ง แน้ ล้อ. อาบราฮาง นอ ซี๊ง เย้า. โพล้ง เก โม ไคล้ คิ้ กแช่ แยว้ ซี๊ง กุ้ อ แฌ้ เย้า. แบ เด้าะ น ไจ้ะ โพล้ง ลู่ง อ ชู่ง น ท ซอง ท ซ๊าง ล แฌ้~ๆ นอ ล ซี๊ง น่าง ชุ้ ล้า แบ.
43008053	ก แพ่ ดู อาบราฮาง ซี๊ง เย้า. น โล้ ล้าง น ซ้ะ น ดู นี่ อาบราฮาง ได้ะ-อ้า. โพล้ง เก โม ล แพ นอ ซี๊ง ปะ ล้อ. นี๊ น ช๊องมอง น เก โพล้ง เล้ นอ".
43008054	กแช่ เยซู ไคล้ ช๊า เว๊      "จ เมะ อางปฆ้า ล้าง จ ซ้ะ นอ ล กลุ้ ล จ้ะ แบ ล้อ. แบ เด้าะ โพล้ง พี่ อ อางปฆ้า ล้าง จ เม้ง จ แซ โอ ล แฌ้      เมะ จ แพ่ ล้อ      ล แฌ้ ฆ่าง ดี๊ พี่ น ซื๊ง ไจ้ะ เว๊      เมะ น กแช่ แยว้ นอ ล้อ.
43008055	น ซื๊ง ล ซีงแฌ๊ อ เว๊ แด น่าง ชุ้ แบ. เมะ ยี๊ แด จ ซีงแฌ๊-อ้ะ. จ เมะ ไจ้ะ จ ล ซีงแฌ๊-อ้ะ แบ นอ จ ม เก โพล้ง คีงอูง เท่อ บี่ ซุ้ น ซื๊ง ล้อ. แบ เด้าะ จ ซีงแฌ๊ อ เว๊ ดี๊ จ ชู่ง อ เว๊ อ ลู่ง.
43008056	น ซื๊ง แพ่ ดู อาบราฮาง ซ้ะอวีง ซ้ะโทะ เว๊ พี่ ม แด แบ จ เฌ๊. ดี๊ อ เว๊ แด แบ จ เฌ๊ เย้า นอ ซ้ะอวีง ซ้ะโทะ เว๊ ล้อ".
43008057	อ ซื๊ง เว๊ ไจ้ะ เว๊      "น โนยะ ล ท้อง เย่ ชี๊ง ได้ะ แบ. น แด อาบราฮาง เย้า โบ่".
43008058	กแช่ เยซู โล้ แบ อ ซื๊ง เว๊ ไจ้ะ เว๊      "จ โล้ เอะ น ซื๊ง โต้~ๆ ล้อ      ลู่ง อาบราฮาง ล กึ ทาง ได้ะ แบ นอ ยี๊ แด จ โอ ลู่ง แย๊ เย้า".
43008059	อ ซื๊ง เว๊ ซีง ล มู๊ง นอ พอง นี่ โล่ง      ม ไควะ กแช่ เยซู ล้อ. แบ เด้าะ กแช่ เยซู ไจ คิ้ซูง เว๊      ฌ้อง ไจ แด ไฆวะ เว่งฮ๊าง พ้า นอ ไวะ.
43009001	พี่ กแช่ เยซู ลี้ เท่อ นอ แด แบ โพล้ง แคว๊ ล แฌ้ อ เมะโบล ล โค๊ ลู่ง อ กึ ทาง ซ๊าง เย้า.
43009002	อ พู อ ลี้ง ซีง ล มู๊ง นอ อางจ้ะ แบ กแช่ เยซู ไจ้ะ เว๊      "คู-เอ้อ พี่ กแคว๊ กึ ทาง อ เมะโบล ล แฌ้ นอ ม เป๊งนี่ อ กแช่ แม้ ท เด้บ้ะ-อ้า      ม เป๊งนี่ อ มู่ อ แพ่ แม้ ท เด้บ้ะ-อ้า".
43009003	กแช่ เยซู ไคล้ ช๊า เว๊      "ล เป๊งนี่ อ กแช่ อ ท เด้บ้ะ แบ      ดี๊ อ มู่ อ แพ่ อ ท เด้บ้ะ แบ ปะ. อ เว๊ แด อ เมะโบล นอ บี่ ซุ้ กแช่ แยว้ ม ปล้ะ ล้าง อ ซยื๊ง อ ซย้อง ลู่ง อ เว๊ อ ล้อง นอ ล้อ.
43009004	ลู่ง มแช๊ แค๊ นอ ก แบ แม้ เอะ โพล้ง พี่ อ เกม๊า จ เฌ๊ ล้าง ล แฌ้ นอ อ เท่อ. ม ท้อง มแน้ แค๊ โคะ นอ โพล้ง แม้ เท่อ ล ซี น่าง แฌ้ ล้า แบ ล้อ.
43009005	พี่ จ โอ ฌางคู โคล๊ง คู นอ จ เก เอะ ฌางคู โคล๊ง คู อ ท โฌ่ง ท พ้าง ล้อ".
43009006	กแช่ เยซู โล้ เท่อ บี่ นอ ฌ้อง ทูพลี้ โจ ฌางคู แม้ เก กไพะ. อ เว๊ เท้า กแคว๊ อ เมะ ดี๊ กไพะ นอ
43009007	ฌ้อง อางแม้เลา เว๊      "ลี้ อางแพล่ ไฆวะ น เมะ ลู่ง กวี้ง พ้ะดู ซีโลอาง พ้า อู้". (ซีโลอาง นอ อุ้ เว๊ อ โค๊ "แบ ท เจ่ ลี้-อ้ะ".)      กแคว๊ ล แฌ้ นอ ลี้ อางแพล่ ไฆวะ อ เมะ ไวะ      เฌ๊ ไท้      อ เมะ แด เท่อ ล้อ.
43009008	โพล้ง อ เด้า เบ้า ดี๊-อ้ะ ดี๊ โพล้ง ลู่ง อ แด ลี้ง เว๊ อางท่าง อาง เท่อ ล แพ นอ อางจ้ะ โละ อ ซ้ะ ไจ้ะ เว๊      "โพล้ง แคว๊ พี่ อ ชี๊น้าง อางท่าง อาง ลี้ง เท่อ นอ เมะ ล แฌ้ แย๊ อี้ง-อ้า".
43009009	โพล้ง แบ ล น้าง~ๆ นอ ไจ้ะ เว๊ แด      "เมะ เซ้อ"      แบ ล น้าง~ๆ ไจ้ะ เว๊      "เมะ เอะ      ล้างโฌ่ อ เว๊ แด ล้อ". ต้ะ กแคว๊ ล แฌ้ นอ โล้ ล้าง อ ซ้ะ ไจ้ะ เว๊      "เมะ แย้ ล้อ".
43009010	โพล้ง ล มู๊ง นอ อางจ้ะ-อ้ะ ไจ้ะ เว๊      "ค๊องเนง อี้ง น แม้ บี่ จะ เล้ พี่ น แด ก้ะ เท่อ ซี นอ".
43009011	อ เว๊ ไคล้ ช๊า เว๊      "กแคว๊ ล แฌ้ อ เม้ง เยซู แม้ กไพะ เท้า เอะ จ เมะ      ฌ้อง เกม๊า จ ลี้ ลู่ง กวี้ง พ้ะดู ซีโลอาง พ้าไท้ะ      เกม๊า จ อางแพล่ ไฆวะ จ เมะ. ยี๊ จ ลี้ ไวะ. จ อางแพล่ จ เมะ      ฌ้อง จ แด ก้ะ เท่อ ซี ล้อ".
43009012	อ ซื๊ง เว๊ อางจ้ะ-อ้ะ ไจ้ะ เว๊      "อ เว๊ ล แฌ้ นอ โอ ก้ะ โค๊ เล้". อ เว๊ ไคล้ ช๊า เว๊      "โอ ก้ะ โค๊ เล้ นอ จ ล ซีงแฌ๊ แบ".
43009013	โพล้ง ลี้ ฌ้า กแคว๊ อ เมะโบล แด ก้ะ เท่อ ล แฌ้ นอ ลู่ง โพล้ง ฟารีซี ล มู๊ง นอ อ โอ.
43009014	ล นี้ง แย๊ พี่ กแช่ เยซู แม้ นี่ กไพะ แม้ แบล กแคว๊ อ เมะโบล ล แฌ้ นอ เก มื่ง ดืง เท่อ แบ้ แยว้ อ นี้ง.
43009015	โพล้ง ฟารีซี ล มู๊ง อางจ้ะ แบ กแคว๊ ล แฌ้ นอ เด้าะ      "น แม้ ก้ะ บี่ จะ เล้ พี่ น แด ก้ะ เท่อ ซี". อ เว๊ โล้ เอะ อ ซื๊ง เว๊ ไจ้ะ เว๊      "อ เว๊ แด เท้า กไพะ ลู่ง จ เมะ ล้อง. จ อางแพล่ ไฆวะ จ เมะ ฌ้อง นอ จ แด ก้ะ เท่อ ล้อ".
43009016	โพล้ง ฟารีซี แบ ล น้าง~ๆ ไจ้ะ เว๊ แด      "กแคว๊ แม้ เท่อ บี่ นอ ล แฌ้ นอ ล เมะ เฌ๊ เว๊ ลู่ง กแช่ แยว้ แบ. อ ไฌ่ บี่ อี้ง มื่ง ดืง เท่อ แบ้ แยว้ อ นี้ง นอ อ เว๊ ล ทื๊ง-อ้ะ น่าง เม้ง แบ ล้อ". โพล้ง อ แฌ้แพ ไจ้ะ เว๊ แด      "โพล้ง เมะ เก โพล้ง ท เด้บ้ะ พู นอ ม แม้ ท ล้ะ ท เล่ ย่าง อี้ง ซี บี่ จะ เล้". โพล้ง ไจ้ะ โละ อ ซ้ะ คี๊ง เม้ง บี่ นอ ล้อ.
43009017	โพล้ง ฟารีซี ล มู๊ง นอ อางจ้ะ แบ กแคว๊ อ เท่อ ล พ๊า เด้าะ ไจ้ะ เว๊      "กแคว๊ แม้ พ้าง น เมะ ล แฌ้ นอ น ช๊องมอง อ เว๊ เก โพล้ง เล้". อ เว๊ ไคล้ ช๊า เว๊ แด      "เก โม ไคล้ คิ้ กแช่ แยว้ เซ้อ".
43009018	โพล้ง ยู อ ดู อ แซย่ ล มู๊ง นอ ล นย่อง นะ เท่อ แบ พี่ อ เว๊ อ เมะโบล แด ก้ะ เท่อ ซี. ท บี่ นอ อ ซื๊ง เว๊ กุ้ นี่ เว๊ อ มู่ อ แพ่ เฌ๊
43009019	ฌ้อง อางจ้ะ แบ เว๊      "อ อี้ง เก น พูแคว๊ พี่ น ไจ้ะ อ เมะโบล ล โค๊ ลู่ง อ กึ ทาง ซ๊าง เย้า      เมะ-อ้า. เมะ บี่ นอ อ เว๊ แม้ บี่ จะ เล้ พี่ อ แด ก้ะ เท่อ ซี".
43009020	อ มู่ อ แพ่ ไจ้ะ เว๊ แด      "พี่ อ เก ก พูแคว๊ ก ซีงแฌ๊      ดี๊ ก ซีงแฌ๊ เว๊ อ เมะโบล ลู่ง อ กึ ทาง ซ๊าง เย้า.
43009021	แบ เด้าะ ค๊องเนง โย้ อ เมะ แด ก้ะ ซี บี่ จะ เล้ นอ ก ล ซีงแฌ๊ แบ. โพล้ง เล้ แม้ แบล เว๊ อ เมะ นอ ก ล ซีงแฌ๊ แบ. อางจ้ะ อ กแช่ นอ เซ้อ. อ เว๊ ดู เย้า      ม โล้ เท่อ แด อ กแช่ เว๊ ล แฌ้ ซี ปะ ล้อ".
43009022	พี่ อ มู่ อ แพ่ ไจ้ะ เท่อ บี่ นอ เป๊งนี่ ซ้ะเม โพล้ง ยู อ ดู อ แซย่. อ ไฌ่ บี่ อี้ง ท อ ดู ซีง ก้างแก้ โละ อ ซ้ะ โพล้ง เมะ ทื๊ง เว๊ เยซู เก คริ้ ล แฌ้~ๆ นอ ม โฌ๊ ไจ ไฆวะ เว๊ ล เกม๊า อ เฌ๊ โอ ซยอง ลู่ง ท แพโซง อ ล่าง ล้า แบ.
43009023	เป๊งนี่ อ นอ อ มู่ อ แพ่ ไจ้ะ เว๊      "อ เว๊ ดู เย้า. อางจ้ะ อ กแช่ นอ".
43009024	อ ซื๊ง เว๊ กุ้ ไท้ โพล้ง อ เมะโบล แด ก้ะ เท่อ ล แฌ้ นอ ล พ๊า เด้าะ      ไจ้ะ เอะ เว๊      "น แบ อางปฆ้า ทาง กแช่ แยว้ เซ้อ. ก ซีงแฌ๊ เย้า      กแคว๊ ลู่ง อ แม้ แบล น เมะ ล แฌ้ นอ เก โพล้ง ท เด้บ้ะ ล้อ".
43009025	อ เว๊ ไคล้ ช๊า โพล้ง ล แพ นอ ไจ้ะ เว๊ แด      "เมะ อ เก โพล้ง ท เด้บ้ะ-อ้า      ล เก โพล้ง ท เด้บ้ะ แบ-อ้า      จ ซีงแฌ๊ เอะ. จ ซีงแฌ๊ เท่อ ล เม้ง ล้อ. พี่ อ พ้อง ไฆวะ จ เมะโบล. ค๊องมเนง อี้ง จ แด ก้ะ เท่อ ซี".
43009026	อ ซื๊ง เว๊ อางจ้ะ เว๊      "เมะ อ แม้ เอะ แน้ บี่ จะ เล้"      ดี๊ อางจ้ะ เว๊ เด้าะ      "แม้ แบล เอะ น เมะ บี่ จะ เล้".
43009027	อ เว๊ ไคล้ ช๊า เว๊      "จ โล้ น ซื๊ง ฌ้อง ล พ๊า เย้า      น ล คุ้ช๊องแน แบ. แบ เล้ น อางจ้ะ ล พ๊า เด้าะ. น แบ ซ้ะ เก เว๊ อ พู อ ลี้ง ชี่-อ้า".
43009028	อ ซื๊ง เว๊ ซีง ไจ้ะ เว๊ แด      "กล้ะดะ ล ฌี้. แน้ ล้อ น เก กแคว๊ ล แฌ้ นอ อ พู อ ลี้ง. เฆ้อ นอ ก เก โมเซ อ พู อ ลี้ง นอ ล้อ.
43009029	ก ซีงแฌ๊ ลู่ง กแช่ แยว้ ไคล้ ดี๊ โมเซ ล้อ. แบ เด้าะ กแคว๊ ล แฌ้ แย๊ นอ เมะ อ โอ โค๊ เล้ เฌ๊      ก ซีงแฌ๊ เอะ".
43009030	โพล้ง ล แฌ้ นอ ไคล้ ช๊า เว๊      "ไคะ มะ ล้อ. อ เว๊ แด โอ โค๊ เล้ เฌ๊      น ซื๊ง ซีงแฌ๊ เอะ      แบ เด้าะ อ เว๊ แม้ แบล จ เมะ ซี.
43009031	ก ซีงแฌ๊ โพล้ง ท เด้บ้ะ นอ กแช่ แยว้ ล ดุ้ อ แน่ ดี๊-อ้ะ แบ      ม ดุ้ อ แน่ ดี๊ โพล้ง ลู่ง อ ดู้ง แบ ยาง แบ เว๊      ดี๊ โพล้ง ลู่ง อ แม้ แบ เว๊ อ ซ้ะ ล แพ นอ ล้อ.
43009032	ท๊อง ฌางคู โคล๊ง คู โอ ทาง นอ โพล้ง อ เมะโบล ลู่ง อ กึ ทาง ซ๊าง เย้า      โพล้ง แม้ แบล เว๊ ซี นอ โพล้ง ล แน่ฌ๊า น่าง ชุ้ แบ ล้อ.
43009033	กแคว๊ ล แฌ้ แย๊ นอ เมะ ล เฌ๊ เว๊ ลู่ง กแช่ แยว้ แบ นอ แม้ เว๊ ล ซี น่าง เม้ง แบ ล้อ".
43009034	อ ซื๊ง เว๊ ไจ้ะ ก้ะ เว๊      "แน้ น กึ ทาง ดู ทาง ลู่ง ท เด้บ้ะ พ้า นอ. น ม เฌา ซอง เฆ้อ แม้ ท ล้อ". ฌ้อง นอ อ ซื๊ง เว๊ โฌ๊ ไจ ไฆวะ เว๊ ล เกม๊า อ เฌ๊ โอ ซยอง ลู่ง ท แพโซง อ ล่าง พ้า ล้า แบ.
43009035	ท่อง แซ้ แบ กแช่ เยซู อ แน่ ลู่ง โพล้ง แคว๊ ล แฌ้ นอ แบ ท โฌ๊ ไจ ไฆวะ-อ้ะ นอ อ เว๊ ลี้ อางฆื๊ง แคว่ กแคว๊ ล แฌ้ นอ      แด เว๊ ฌ้อง อางจ้ะ เว๊      "เมะ น นะ โพล้ง ฌางคู พู ล แฌ้ นอ ชี่-อ้า".
43009036	อ เท่อ ไคล้ ช๊า-อ้ะ ไจ้ะ เว๊      "พี่ ล แฌ้ เล้ นอ โล้ แบ แย้ เซ้อ. จ ม ชู่ง ม นะ-อ้ะ ล้อ".
43009037	กแช่ เยซู โล้ แบ อ เว๊      "น แด แบ-อ้ะ เย้า      เมะ ล แฌ้ ฆ่าง พี่ อ ไคล้ ดี๊ แน้ ค๊องเนง อี้ง ล้อ".
43009038	อ เว๊ ไจ้ะ เว๊      "กแช่-เอ้อ จ ชู่ง จ นะ เย้า"      ฌ้อง ไคล้ะ ล้าง อ คาง      แบ้ ทาง กแช่ เยซู ล้อ.
43009039	กแช่ เยซู ไจ้ะ เว๊ แด      "จ เฌ๊ ล้าง ต้ะเซ๊ง เท่อ ลู่ง ฌางคู โคล๊ง คู      บี่ ซุ้ โพล้ง อ เมะโบล ม แด ไท้ เท่อ ซี      ดี๊ โพล้ง อ เมะ แด เท่อ นอ อ เมะ ม โบล ล้อ".
43009040	โพล้ง ฟารีซี โอ พี่ นอ ล น้าง แน่ฌ๊า เว๊ อ ท ไคล้      ฌ้อง อางจ้ะ แบ เว๊      "พี่ น ไจ้ะ เท่อ นอ น ไจ้ะ เฆ้อ ก เมะโบล ชี่-อ้า โบ่".
43009041	กแช่ เยซู ไคล้ ช๊า เว๊      "น ซื๊ง เมะ เมะโบล นอ น ท เด้เทา เด้บ้ะ ล โอ แบ.~แบ เด้าะ พี่ น ซื๊ง โล้ ล้าง ซ้ะ น แด เท่อ ซี นอ น ท เด้เทา เด้บ้ะ โอ ได้ะ ล้อ".
43010001	กแช่ เยซู ไจ้ะ เว๊ แด      "จ โล้ เอะ น ซื๊ง โต้~ๆ ล้อ      โพล้ง ลู่ง อ เฌ๊ นึ แกะ พ้อง พ้า      แบ เด้าะ ล นึ อ เกล้ ป้ะตู๊ง แบ      ทาง พื๊ง ล้าง ร้อง พ้า นอ อ เว๊ เก โพล้ง อางฌูง เท่อ ตมละ เท่อ ล้อ.
43010002	โพล้ง ลู่ง อ เฌ๊ นึ เกล้ ป้ะตู๊ง ล แฌ้ นอ เก โพล้ง ลื่ง แกะ ล้อ.
43010003	โพล้ง โอ คุ้ เกล้ ป้ะตู๊ง ล แฌ้ นอ ม อุ้พ้ะ เอะ อ เว๊ อ เกล้ ล้อ. พี่ แกะ กแช่ กุ้ ทาง แกะ อ เม้ง ล ดื้ง~ๆ นอ แกะ แน่ฌ๊า เว๊ อ ลู่ง. ฌ้อง อ เว๊ เน วี่ง แกะ อ เกล้ ลี้ ลู่ง ค๊อง.
43010004	พี่ อ เกม๊า แกะ ลี้ ลู่ง ค๊อง นอ อ เว๊ ลี้ เน วี่ง เว๊ อ เกล้. ต้ะ แกะ โพะ ทาง เว๊ อ ไค๊      เมะ เว๊ ซีงแฌ๊ เว๊ อ ลู่ง ฌี้ มะ.
43010005	เมะ โพล้ง อ แฌ้แพ นอ แกะ ล โพะ เว๊ อ ไค๊ น่าง ดื้ง แบ      ม ซยู๊ แด เว๊ ไวะ. เมะ เว๊ แกะ ล ซีงแฌ๊ โพล้ง อ แฌ้แพ อ ลู่ง แบ".
43010006	พี่ กแช่ เยซู อางด้อง ล้าง เท่อ บี่ อี้ง นอ อ ซื๊ง เว๊ ซีง แน เว๊ ล ซี แบ ล้อ.
43010007	กแช่ เยซู ไคล้ ดี๊ อ ซื๊ง เว๊ ล พ๊า เด้าะ ไจ้ะ เว๊      "จ โล้ เอะ น ซื๊ง โต้~ๆ      แย้ จ เก เอะ แกะ อ เกล้ ป้ะตู๊ง.
43010008	โพล้ง เฌ๊ วี่ง แย้ ล แพ นอ เก โพล้ง อางฌูง เท่อ ตมละ เท่อ ล้อ. แกะ ล ดุ้ อ แน่ ดี๊-อ้ะ แบ.
43010009	แย้ จ เก เกล้ ป้ะตู๊ง. กเย่ โพล้ง พี่ อ เฌ๊ นึ เว๊ ลู่ง จ พ้า ล แฌ้~ๆ นอ ม พ้อง ม พลิ้      ม นึ ไจ ทาง      นึ ไจ ทาง เว๊      ม แด นี่ ท อาง ท โอ้ ล้อ.
43010010	โพล้ง อางฌูง เท่อ ตมละ เท่อ ล แพ นอ เฌ๊ อางฌูง เท่อ      แม้ ซี๊ง เท่อ      แม้ เฌ๊ฌ้อง เท่อ นอ ล้อ. เมะ ยี๊ แด จ เฌ๊ บี่ ซุ้ โพล้ง ม โอ ดี๊ ท ม๊า ลู่ง อ กู้ง~ๆ ล๊า~ๆ นอ ล้อ.
43010011	จ เก โพล้ง ลื่ง แกะ ลู่ง อ ฌี้      ลู่ง อ นย่อง ซี๊ง คิ้ แกะ อ ฌ่าง นอ.
43010012	โพล้ง ลู่ง อ แม้เล้ง เท่อ นอ ล เมะ โพล้ง ลื่ง แกะ แบ      ล เมะ แกะ อ กแช่ แบ นอ. อ เว๊ เมะ แด ทวีง เม้ง เฌ๊ นอ ไจ ซยู๊ แด แกะ ไวะ. ต้ะ ทวีง เม้ง นอ เฌ๊ ไอ แกะ. แกะ ล แพ นอ ซยู๊ เว้ง ซยู๊ ว้าง เฆาะ.
43010013	โพล้ง ลู่ง อ แม้เล้ง เท่อ ล แฌ้ นอ อ จะ แม้เล้ง อาง จี้ ล้อ. อ ซ้ะ ล โอ ดี๊ แกะ เต้~ๆ แบ. อ กย้อง บี่ นอ อ เว๊ ซยู๊ แด ไฆวะ เว๊ ไวะ.
43010014	แย้ จ เก โพล้ง ลื่ง แกะ ลู่ง อ ฌี้ ล้อ. พี่ จ ซีงแฌ๊ จ แพ่ ดี๊ จ แพ่ ซีงแฌ๊ แย้ นอ      บี่ ซุ้ ดี๊ นอ จ ซีงแฌ๊ จ แกะ      ดี๊ จ แกะ ซีงแฌ๊ แย้. จ นย่อง ซี๊ง คิ้ ลู่ง จ แกะ อ ฌ่าง นอ ล้อ.
43010016	แกะ อ แฌ้แพ โอ ได้ะ      เก ก้ะ ยี๊ แด ปะ ล้อ      ล เฌ๊ โอ จ ร้อง พ้า ได้ะ แบ. จ แบ ลี้ โฌ๊ นี่ เว๊ เฌ๊ โพะ จ ไค๊ ปะ ล้อ. อ ซื๊ง เว๊ ม ดุ้ อ แน่ ดี๊ จ ลู่ง      ฌ้อง ม เก ทาง แกะ ล มู๊ง ฆ่าง. โพล้ง ม ลื่ง-อ้ะ ล แฌ้ ฆ่าง ล้อ.
43010017	ลู่ง จ นย่อง ซี๊ง บี่ ซุ้ จ ม ม๊า ทาง ไท้ เด้าะ อ กย้อง นอ จ แพ่ เอ แย้ ล้อ.
43010018	โพล้ง แม้ ซี๊ง แย้ ล ซี น่าง แฌ้ แบ      อ จะ จ นย่อง ซี๊ง แด เว๊ ล แฌ้ ล้อ. จ ซี๊ง ฌี้ ท อ ฌ้อง อ เก โอ ดี๊ แย้. จ ม๊า ทาง ไท้ ฌี้ ท อ ฌ้อง อ เก โอ ดี๊ แย้ ปะ. อ อี้ง นอ จ แพ่ อางแม้เลา แย้ เกม๊า จ แม้".
43010019	โพล้ง โอ พี่ นอ ล มู๊ง แน่ฌ๊า เว๊ อ ท ไคล้      ฌ้อง ไคล้ ก้ะ เท่อ คี๊ง เม้ง เด้าะ.
43010020	โพล้ง แอ แฌ้ ไจ้ะ เว๊      "ล๊า      ท มื้งแฆ่ ทาง อ ล้อง นอ พลื่ง เต้~ๆ. ดุ้ แน่ ดี๊-อ้ะ แม้ ท ล้อ".
43010021	แบ เด้าะ โพล้ง อ แฌ้แพ ไจ้ะ เว๊      "โพล้ง ลู่ง ท มื้งแฆ่ ทาง อ ล้อง นอ ไคล้ เท่อ บี่ อี้ง ล ซี แบ. ท มื้งแฆ่ แม้ แบล โพล้ง อ เมะโบล ม ซี บี่ จะ เล้".
43010022	ล ว๊าง แย๊ นอ แบ ท ฌ่อง แค๊. โพล้ง แม้ มึ อาง อวีง นาง แบ ทาง ไท้ ท ชูแพ ไป๊ป้อง เว่งฮ๊าง อ มื่ง นี้ง ลู่ง เว่ง พ้ะดู เยรูซเลง พ้า.
43010023	กแช่ เยซู ไจ ไล่ล้อง เท่อ ลู่ง ซแล่ ซาโลโม เว่งฮ๊าง คางไท้ะ นอ.
43010024	ต้ะ โพล้ง ยู เฌ๊ โอ วะ กแช่ เยซู      อางจ้ะ-อ้ะ ไจ้ะ เว๊      "น ม เกม๊า ก ซ้ะ คู~ๆ ไค๊~ๆ พะ ไยะ ได้ะ-อ้า. น เมะ เก คริ้ นอ โล้ เฆ้อ โต้~ๆ เซ้อ".
43010025	กแช่ เยซู ไคล้ ช๊า เว๊ แด      "จ โล้ แบ น ซื๊ง ฌ้อง เย้า      แบ เด้าะ น ล นะ แย้ แบ. พี่ จ แม้ เท่อ ดี๊ จ แพ่ อ ดู้ง อ ยาง ล แพ นอ เก พีงนยาง ลู่ง จ ฌ่าง ล้อ.
43010026	แบ เด้าะ น ซื๊ง ล นะ แย้ แบ เป๊งนี่ น ล เก จ แกะ แบ ล้อ.
43010027	จ แกะ ดุ้ อ แน่ ดี๊ จ ลู่ง. จ ซีงแฌ๊ อ ซื๊ง เว๊. อ ซื๊ง เว๊ โพะ จ ไค๊.
43010028	จ เกล๊าง เอะ อ ท ม๊า ล้างชู้ ล้างแกย ล้อ. อ ซื๊ง เว๊ ล ซี๊ง ล้าง แบ เตา แบ แต๊ น่าง ชุ้ แบ. โพล้ง ม เฌ๊ พอง โชะ ไฆวะ อ ซื๊ง เว๊ ลู่ง จ จูง พ้า ล ซี แบ ล้อ.
43010029	จ แพ่ พี่ อ เกล๊าง เอะ จ แกะ ล แฌ้ นอ ดู นี่ ท กุ้ อ เม้ง ล้อ. ท บี่ นอ โพล้ง โชะ ไฆวะ แกะ ล แพ นอ ลู่ง จ แพ่ อ จูง พ้า ล ซี น่าง แฌ้ แบ.
43010030	แย้ ดี๊ จ แพ่ เก ล แฌ้ ฆ่าง ล้อ".
43010031	โพล้ง ล มู๊ง นอ พอง นี่ โล่ง ก้ะเด้าะ      ม ไควะ ซี๊ง เว๊.
43010032	กแช่ เยซู ไจ้ะ เอะ อ ซื๊ง เว๊      "จ แม้ ท อ ฌี้ ลู่ง น ซื๊ง เมะแซ พ้า แอ เม้ง แอ มยู๊ ท๊อง จ แพ่ เกม๊า จ แม้ นอ. น ซื๊ง ซีง แม้ นี่ โล่ง ม ไควะ ซี๊ง แย้ เป๊งนี่ ท แม้ พี่ ล เม้ง เล้".
43010033	โพล้ง ไคล้ ช๊า เว๊      "น แม้ ท อ ฌี้ นอ ก ม ไควะ แน้ เมะ เอะ. ก ม ไควะ แน้ นอ เป๊งนี่ น ดึ้เดว ทื่งแช้ กแช่ แยว้ ล้อ. น~เก ที่ โพล้ง ฌางคู คู      แบ เด้าะ น เฌา อางกี ทาง โท๊ น ซ้ะ เก กแช่ แยว้ นอ ล้อ".
43010034	กแช่ เยซู ไคล้ ช๊า เว๊      "ท กวิ้ ล้าง เว้ เว๊ ลู่ง น ซื๊ง เซ๊งพ้า ท้างพ้า นอ กแช่ แยว้ ไจ้ะ เว๊ แด      'น ซื๊ง เก กแช่ ล้อ'.
43010035	ก ซีงแฌ๊ ไละ ฌี้ ไละ แอว้ ไคล้ ท อ ที๊ง อ โต้ ครึ~ๆ ล้อ. โพล้ง ลู่ง กแช่ แยว้ เกม๊า อ ไคล้ คิ้ อ ฌ่าง ล แพ นอ อ เว๊ กุ้ เว๊ กแช่ ล้อ.
43010036	เมะ~ๆ ยี๊ แด นอ แพ่ อางลึ นี่ แย้ เกม๊า จ เฌ๊ ล้าง ลู่ง ฌางคู โคล๊ง คู นอ ล้อ. พี่ จ ไจ้ะ จ เก กแช่ แยว้ อ พูแคว๊ นอ แบ เล้ น ซื๊ง ไจ้ะ จ ดึ้เดว ทื่งแช้ กแช่ แยว้.
43010037	พี่ จ แพ่ เกม๊า จ แม้ เท่อ      จ เมะ ล แม้ แบ นอ นะ แย้ ล ฌี้.
43010038	ทึ เมะ น นะ แย้ ล ซี แบ ฌี้~ๆ      พี่ จ แม้ เท่อ ล แพ นอ น ซื๊ง แบ นะ จ ท แม้ นอ ล้อ. เมะ บี่ นอ น ซื๊ง ม ซีงแฌ๊ จ โอ ลู่ง จ แพ่ อ ซุ้. จ แพ่ โอ ลู่ง จ ซุ้".
43010039	ต้ะ โพล้ง เฌา พอง นี่ กแช่ เยซู ล พ๊า เด้าะ      แบ เด้าะ อ เว๊ ไจ แด ไฆวะ พี่ นอ ไวะ.
43010040	กแช่ เยซู นอ ไท้ ค๊างฌะ มี่โจเด้ง กล้อง แว่ โค๊ แพ้      ไท้ โอ ก้ะ ท อ ล่าง พี่ โยฮาง แม้ ท ไฌ่ จูง ที๊ง อ ซ๊างคู อู้.
43010041	โพล้ง เฌ๊ ช่อง กแช่ เยซู แอ ฌ้อง. โพล้ง ไจ้ะ เว๊ แด      "โยฮาง ล แม้ ท ล้ะ ท เล่ น่าง เม้ง แบ      แบ เด้าะ พี่ อ เว๊ ไคล้ เท่อ แบฆ้ะ ดี๊ กแคว๊ ล แฌ้ อี้ง นอ เมะ เต้~ๆ กุ้ อ เม้ง ล้อ".
43010042	โพล้ง พี่ นอ แอ แฌ้ ทื๊ง ไท้ นะ ไท้ กแช่ เยซู.
43011001	โพล้ง แคว๊ โอ ล แฌ้ อ เม้ง ลาซาโร. อ เว๊ ล เก แบ      โอ เฌง ลู่ง เบทานี พ้า      ล จอง ฆ่าง พี่ อ วี่ น่าง มารียา ดี๊ น่าง มาทา โอ เว๊ ล้อ.
43011002	(น่าง มารียา ล แฌ้ อี้ง เมะ โพล้ง ล แฌ้ ฆ่าง พี่ อ ลู๊ง ล้าง ตซู น๊าม๊า ลู่ง กแช่ เยซู อ คาง ล้อง      ฌ้อง เท้า ซู๊ง เว๊ อ คาง ดี๊ อ คูซู๊ง. ลาซาโร พี่ ล เก แบ ล แฌ้ อี้ง นอ เก น่าง มารียา อ พื่ง นอ ล้อ).
43011003	ด๊างพื่งวี่ มืง คี๊ง แฌ้ นอ เกม๊า โพล้ง ลี้ โล้ แบ กแช่ เยซู ไจ้ะ เว๊ แด บี่ อี้ง      "กแช่-เอ้อ น ฌุ้พาง พี่ น เอ-อ้ะ ล แฌ้ นอ โอ ล เก แบ".
43011004	ท่อง กแช่ เยซู แน่ฌ๊า เว๊ ฌ้อง ไจ้ะ เว๊ แด      "พี่ ลาซาโร ล เก แบ นอ ล ซี๊ง น่าง เม้ง แบ ล้อ. อ อี้ง เก ทาง บี่ ซุ้ ม แม้ ฆี๊ง แม้ แล้ กแช่ แยว้      บี่ ซุ้ กแช่ แยว้ อ พูแคว๊ อ เม้ง ม ลื้อ อ แซ ม ท้อง ปะ ล้อ".
43011005	กแช่ เยซู เอ น่าง มาทา ดี๊ อ พื่ง มืง ดี๊ อ พื่ง แคว๊ ลาซาโร ฌี้ มะ.
43011006	แบ เด้าะ ท่อง กแช่ เยซู ซีงแฌ๊ เว๊ ลาซาโร ล เก แบ นอ อ เว๊ โอ พี่ นอ คี๊ง นี้ง ได้ะ.
43011007	ฌ้อง อ เว๊ โล้ แบ อ พู อ ลี้ง ซีง ล มู๊ง นอ ไจ้ะ เว๊      "เกม๊า ก ลี้ ไท้ ลู่ง ยูเด้ง อ ค่าง พ้า เด้าะ".
43011008	อ พู อ ลี้ง ไจ้ะ เอะ-อ้ะ      "คู-เอ้อ โม่โคะ ได้ะ ล้อ โพล้ง พี่ นอ แบ อ ซ้ะ ไควะ แน้ ดี๊ โล่ง. แบ เล้ น ม ลี้ ไท้ เด้าะ".
43011009	กแช่ เยซู ไจ้ะ เว๊ แด      "ล นี้ง นอ โอ ล ชี๊ง คี๊ง โมง      ล เมะ แบ-อ้า. โพล้ง พี่ อ ไจ ลู่ง มแช๊ ล โค๊ นอ อ คาง ล แบ ท้า แบ      แด ท พ้าง เติ้งต้าง ล้อ.
43011010	แบ เด้าะ เมะ ไจ ลู่ง มแน้ ล โค๊ นอ อ คาง ม แบ ท้า โย๊ ล้อ. ท พ้าง ล โอ ล้า แบ".
43011011	กแช่ เยซู โล้ บี่ นอ ฌ้อง ไจ้ะ ก้ะ เว๊      "ก ฌุ้พาง ลาซาโร มี๊ง ไซวะ เย้า. จ แบ ลี้ กุ้ เฌ้เทิง เว๊ ล้อ".
43011012	อ พู อ ลี้ง ซีง ล มู๊ง นอ ไจ้ะ ก้ะ เว๊      "กแช่-เอ้อ อ เว๊ เมะ มี๊ง นอ ม แบล ล้อ".
43011013	พี่ กแช่ เยซู ไจ้ะ เว๊ มี๊ง นอ เมะ อ ซี๊ง ล้อ      แบ เด้าะ อ พู อ ลี้ง ซีง ช๊องมอง เว๊ มี๊ง ล้อง~ๆ ล้อ.
43011014	ท บี่ นอ กแช่ เยซู โล้ แบ อ ซื๊ง เว๊ ล้อง~ๆ ไจ้ะ เว๊      "ลาซาโร ซี๊ง เย้า.
43011015	พี่ จ ล โอ พี่ นอ แบ จ ซ้ะโทะ ลู่ง น ซื๊ง ฌ่าง      บี่ ซุ้ น ม นะ เท่อ ล้อ. เกม๊า ก ลี้ โอ-อ้ะ เซ้อ".
43011016	โทม้ะ พี่ โพล้ง กุ้-อ้ะ อ โอ ไฆะ ล แฌ้ นอ โล้ แบ อ ฌุ้พาง ล มู๊ง ไจ้ะ เว๊      "เกม๊า ก ลี้ โพะ คู อ ไค๊      บี่ ซุ้ ก ม ซี๊ง ฆึ ดี๊-อ้ะ ล้อ".
43011017	พี่ กแช่ เยซู ลี้ ท้อง นอ ซีงแฌ๊ เว๊ โพล้ง อางกี ลาซาโร อ จู ลู่ง ไล๊ พ้า นี่ ลี่ง นี้ง เย้า.
43011018	เฌง เบทานี ดี๊ เว่ง เยรูซเลง นอ ช้างชื้ง โละ ซ้ะ ซ๊า กีโล ล้อ.
43011019	โพล้ง ยู แอ แฌ้ ลี้ ไจ น่าง มาทา ดี๊ น่าง มารียา อ โอ      ลี้ ไคล้ มึ ทาง เว๊ อ ซ้ะ ลู่ง อ พื่ง ซี๊ง อ กย้อง นอ ล้อ.
43011020	ท่อง น่าง มาทา ซีงแฌ๊ เว๊ กแช่ เยซู เฌ๊ นอ อ เว๊ ลี้ จเฌิ่ง เว๊ ลู่ง เกล้. เมะ น่าง มารียา นอ โอ ก้ะ ลู่ง เด้า พ้า.
43011021	น่าง มาทา โล้ แบ กแช่ เยซู ไจ้ะ เว๊ แด      "กแช่-เอ้อ น เมะ โอ พี่ อี้ง นอ จ พื่ง ล ซี๊ง แบ ล้อ.
43011022	ทึ เมะ ค๊องเนง โย้ จ ซีงแฌ๊ น เมะ อางท่าง เท่อ ดี๊ กแช่ แยว้ เม้ง ฌี้ เม้ง ฌี้ นอ อ เว๊ ม เกล๊าง แน้ กุ้ อ เม้ง ล้อ".
43011023	กแช่ เยซู โล้ แบ-อ้ะ      "น พื่ง นอ ม เฌ้เทิง ม๊า ทาง ไท้ ได้ะ".
43011024	น่าง มาทา ไจ้ะ เว๊      "จ ซีงแฌ๊ เย้า      จ พื่ง ม เฌ้เทิง ม๊า ทาง ไท้ ลู่ง มื่ง ไค๊ ทึ ล นี้ง พี่ โพล้ง กุ้ อ แฌ้ ม ม๊า ทาง ไท้ โคะ".
43011025	กแช่ เยซู โล้ แบ-อ้ะ ไจ้ะ เว๊      "แย้ จ เก โพล้ง แม้ ม๊า ทาง ไท้ โพล้ง ซี๊ง ดี๊ จ เก ท ม๊า อ กแช่. โพล้ง เมะ ชู่ง แย้ นะ แย้ ล แฌ้~ๆ นอ เมะ ซี๊ง ฌี้      ม โอ ม๊า ได้ะ.
43011026	กเย่ โพล้ง พี่ อ โอ ม๊า ดี๊ อางกี ล้าง อ ซ้ะ ดี๊ แย้ นอ ล ซี๊ง น่าง ชุ้ ล้า แบ. น นะ ชี่-อ้า".
43011027	น่าง มาทา ไจ้ะ เว๊      "จ นะ เว๊ กแช่-เอ้อ. จ นะ แน้ น เก คริ้. น เก กแช่ แยว้ อ พูแคว๊ พี่ อ เฌ๊ ล้าง โอ ลู่ง ฌางคู โคล๊ง คู ล แฌ้ นอ".
43011028	น่าง มาทา ไคล้ บี่ นอ ฌ้อง ไท้ กุ้ นี่ กโช้ อ พื่ง น่าง มารียา      โล้ แบ-อ้ะ ไจ้ะ เว๊      "คู เฌ๊ เย้า      อางจ้ะ แบ แน้".
43011029	ท่อง น่าง มารียา แน่ฌ๊า เว๊ ปชื่ง เฌ้เทิง ทาง      ลี้ ฌู เว๊ ไวะ.
43011030	กแช่ เยซู เฌ๊ ล ท้อง อ เฌง พ้า ได้ะ แบ      โอ พี่ ล กล้ะ แย๊ น่าง มาทา ลี้ จเฌิ่ง-อ้ะ นอ ได้ะ ล้อ.
43011031	พี่ น่าง มารียา เฌ้เทิง ปชื่ง ลี้ เท่อ นอ โพล้ง พี่ อ เฌ๊ โอ ซกุ้ ดี๊-อ้ะ อ เด้า พ้า ไคล้ มึ ทาง เว๊ อ ซ้ะ ล แพ นอ ลี้ ช่อง เว๊ แด ปะ ล้อ      ช๊องมอง อ เว๊ แด ม ลี้ ฌาง ลี้ ย้า เท่อ ลู่ง อ พื่ง อ แซวคู พ้า นอ ล้อ.
43011032	น่าง มารียา ลี้ ท้อง กแช่ เยซู อ โอ. ท่อง อ แด แบ กแช่ เยซู นอ อ เว๊ ไคล้ะ ล้าง อ คาง ลู่ง กแช่ เยซู อ คางไท้ะ เฆาะ      ไจ้ะ เว๊ แด      "กแช่-เอ้อ น เมะ โอ พี่ อี้ง นอ จ พื่ง ล ซี๊ง แบ ล้อ".
43011033	พี่ กแช่ เยซู แด อ เว๊ ฌาง      ดี๊ อ ฌุ้พาง โพะ อ ไค๊ ฌาง ปะ นอ อ ซ้ะ ล้าง เต้~ๆ ปะ ล้อ.
43011034	กแช่ เยซู อางจ้ะ อ ซื๊ง เว๊      "น อางกี อ จู ลู่ง ไล๊ พ้า พี่ จอง เล้". โพล้ง ไจ้ะ เว๊      "เฌ๊ แคว่-อ้ะ      กแช่-เอ้อ".
43011035	ต้ะ กแช่ เยซู ฌาง.
43011036	โพล้ง ไจ้ะ เว๊      "เอ๊      เมะ อ เอ เว๊ ฌี้ ย่าง บี่ เล้".
43011037	แบ เด้าะ โพล้ง แบ ล น้าง~ๆ ไจ้ะ เว๊      "อ เว๊ อี้ง แม้ แบล โพล้ง อ เมะโบล ซี      เมะ-อ้า. เมะ~ๆ บี่ นอ ล เกม๊า ลาซาโร ซี๊ง แบ ล ซี แบ-อ้า".
43011038	กแช่ เยซู อ ซ้ะ ล้าง น้ะ มะ      ลี้ เว๊ ลู่ง อ แซวคู พ้า. อ แซวคู พ้า นอ โพล้ง เคิง นี่ เว๊ ลู่ง ไล๊ พ้า      กาไบ้ะ ทะ เว๊ อ พ้า คูทุ้ ดี๊ โล่ง พ้ะดู ล โพลง.
43011039	กแช่ เยซู ไจ้ะ เว๊      "แม้ ไฆวะ โล่ง พ้ะดู ล โพลง นอ". น่าง มาทา พี่ อ เก โพล้ง ซี๊ง ล แฌ้ นอ อ น่าง ไจ้ะ เว๊ แด      "กแช่-เอ้อ ม น๊า อืง ล้อ. ก อางกี ล้าง-อ้ะ นี่ ลี่ง นี้ง เย้า".
43011040	กแช่ เยซู โล้ แบ อ เว๊      "จ โล้ แบ แน้ เย้า-เอ้อ      น เมะ นะ เท่อ นอ น ม แด แบ กแช่ แยว้ อ ฆี๊ง อ แล้ อ โฌ่ง อ พ้าง นอ ล้อ".
43011041	โพล้ง แม้ ไฆวะ โล่ง ล โพลง นอ      ฌ้อง กแช่ เยซู แคว่ ฌูง ทาง เท่อ ไจ้ะ เว๊ แด      "แพ่-เอ้อ ฌี้ เต้~ๆ เย้า พี่ น คุ้ช๊องแน จ ลู่ง นอ.
43011042	จ ซีงแฌ๊ น คุ้ช๊องแน จ ลู่ง กุ้ อ พ๊า ล้อ. จ ไคล้ เท่อ บี่ อี้ง นอ ลู่ง โพล้ง พี่ อี้ง อ ฌ่าง นอ ล้อ      บี่ ซุ้ อ ซื๊ง เว๊ ม นะ เว๊ น เกม๊า จ เฌ๊ ล้าง บี่ นอ ล้อ".
43011043	อ เว๊ ไคล้ บี่ นอ ฌ้อง กุ้ ทาง เท่อ อ ลู่ง ซ๊อง ทาง ไจ้ะ เว๊      "ลาซาโร-เอ้อ เฌ๊ ทาง แด เทา".
43011044	ลาซาโร นอ ไจ ทาง ไฆวะ ท พ้า นอ ไวะ. ตไก้ยะ พี่ โพล้ง ไบ้ เว๊ อ จูง อ คาง นอ ดี๊ ตไก้ยะ พี่ โพล้ง คลึ เว้ อ คู ล้อง นอ โอ เว๊ อ ล้อง ได้ะ ล้อ. กแช่ เยซู โล้ แบ โพล้ง ล มู๊ง นอ ไจ้ะ เว๊      "แกว ล้าง เอะ อ ตไก้ยะ นอ เกม๊า อ ไจ".
43011045	โพล้ง ลู่ง อ เฌ๊ ไจ โอ ซกุ้ น่าง มารียา ล แพ นอ แด แบ กแช่ เยซู แม้ ม๊า ทาง เท่อ      ฌ้อง ชู่ง ไท้ นะ ไท้ เว๊ แอ แฌ้.
43011046	แบ เด้าะ แบ ล น้าง~ๆ ไท้ โล้ แบ โพล้ง ฟารีซี ล มู๊ง นอ พี่ กแช่ เยซู แม้ เท่อ บี่ นอ.
43011047	ท บี่ นอ โพล้ง ฟารีซี ล มู๊ง ดี๊ แยว้ อ คู ดู ซีง ลี้ แพโซง ซยอง ดี๊ โพล้ง ต้ะเซ๊ง เท่อ ล มู๊ง นอ ไจ้ะ โละ อ ซ้ะ      "ก ม แม้ ก้ะ บี่ เล้. กแคว๊ ล แฌ้ นอ แม้ ท ล้ะ ท เล่ แอ เม้ง เต้~ๆ ล้อ.
43011048	ก เมะ แคว่-อ้ะ บละ บี่ อี้ง นอ โพล้ง ม ทื๊ง ม นะ ก้ะ อ เว๊ กุ้ อ แฌ้ ล้อ. ฌ้อง โพล้ง โรมา อ ดู อ แซย่ ล มู๊ง นอ ม เฌ๊ ฆ้าง แม้ เฌ๊ฌ้อง ก เว่งฮ๊าง ดี๊ ก ที๊ง ก ค่าง เลา ปะ".
43011049	โพล้ง โอ ล แฌ้ ลู่ง อ ซื๊ง เว๊ อ แกล้ อ เม้ง คายาฟา. ล เนง แย๊ นอ อ เว๊ เก แยว้ อ คู ดู ทึ ล แฌ้. อ เว๊ ไจ้ะ เว๊ แด      "อ๊า      น ซื๊ง ล ซีงแฌ๊ เท่อ น่าง เม้ง แบ.
43011050	น ล ช๊องมอง เท่อ แบ-อ้า. โพล้ง ซี๊ง ลู่ง ก ฌ่าง ล แฌ้ ม ฌี้ นี่ โพล้ง ด๊าง ค่าง แย๊ แบ ท แม้ ฌี่ง แม้ ฌ้อง เลา ปะ ได้ะ".
43011051	พี่ อ เว๊ ไคล้ เท่อ บี่ นอ ล เมะ อ กแช่ ไคล้ เท่อ ล แฌ้ แบ. แบ เด้าะ พี่ อ เว๊ เก แยว้ อ คู ดู ทึ ล เนง แย๊ นอ อ เว๊ ไคล้ เว้ เท่อ ลู่ง กแช่ เยซู ม ซี๊ง คิ้ โพล้ง ยู อ ฌ่าง นอ ล้อ.
43011052	ซี๊ง คิ้ โพล้ง ยู อ ฌ่าง ล เม้ง      เมะ เอะ. กเย่ กแช่ แยว้ อ พู อ ลี้ง พี่ อ ที่พ้ะ ที่ล้าง โอ เจ ล จอง~ๆ นอ กแช่ เยซู ม กุ้ นี่ ไท้-อ้ะ เกม๊า อ เก ทาง ล มู๊ง ฆ่าง ล้อ.
43011053	ท๊อง มื่ง ล นี้ง แย๊ นอ ล้อ      โพล้ง ยู อ ดู อ แซย่ โกง แม้ ซี๊ง กแช่ เยซู.
43011054	ท บี่ นอ กแช่ เยซู ล ไจ เติ้งต้าง ลู่ง ยูเด้ง อ ค่าง พ้า ล้า แบ. อ เว๊ ไจ ทาง ไฆวะ พี่ นอ      ลี้ โอ ก้ะ ลู่ง เฌง เอฟาเอง      โอ เบ้า ดี๊ แพะคู ตเค แกล้. อ เว๊ โอ ก้ะ พี่ นอ ดี๊ อ พู อ ลี้ง ล มู๊ง นอ ล้อ.
43011055	เบ้า ม ท้อง มื่ง โพล้ง ยู ม แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ นอ. โพล้ง โอ ลู่ง เว่ง โคล๊ง ล เฌง~ๆ ลี้ ลู่ง เว่ง พ้ะดู เยรูซเลง พ้า      ลี้ แม้ ท ทื๊ง ท นะ อ ไฌะ อ ไฌ่ แม้ เช๊ง ล้าง อ ซ้ะ      บี่ ซุ้ ม แม้ มึ อาง อวีง  เท่อ.
43011056	โพล้ง ล มู๊ง นอ อางฆื๊ง แคว่ กแช่ เยซู. ท่อง โพล้ง เฌ๊ โอ ซยอง โละ อ ซ้ะ ลู่ง เว่งฮ๊าง พ้า นอ อางจ้ะ โละ อ ซ้ะ บี่ อี้ง      "น ช๊องมอง บี่ จะ เล้      อ เว๊ ม เฌ๊ แม้ มึ อาง อวีง เท่อ ชี่-อ้า".
43011057	แยว้ อ คู ดู ซีง ดี๊ โพล้ง ฟารีซี ล มู๊ง นอ อางแม้เลา โพล้ง ไจ้ะ เว๊      "น เมะ ซีงแฌ๊ กแช่ เยซู โอ พี่ เล้ นอ โล้ แบ เฆ้อ ไช้ะ. ก แบ ซ้ะ พอง-อ้ะ ล้อ".
43012001	โอ ก้ะ ฆู๊ง นี้ง โพล้ง ม แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ นอ      กแช่ เยซู ลี้ ลู่ง เฌง เบทานี พ้า      ทาง โอ ลาซาโร พี่ กแช่ เยซู แม้ ม๊า ทาง ไท้-อ้ะ ล แฌ้ นอ อ เด้า พ้า.
43012002	โพล้ง ลื่ง อาง ซยอง กแช่ เยซู พี่ นอ. น่าง มาทา คุ้ แคว่ ช้า โพล้ง อ มี้ อ ซ๊า. ลาซาโร ชี๊น้าง อาง ซกุ้ มี้ ล จอง ฆ่าง ดี๊ กแช่ เยซู ปะ.
43012003	ท่อง อ ช๊าง นอ น่าง มารียา เฌ๊ โชะ ตซู น๊าม๊า อ ฆวี้ แค้ พ้ะดู ล ก้อง       ลู๊ง ล้าง เว๊ ลู่ง กแช่ เยซู อ คาง ล้อง      ฌ้อง เท้า ไฆวะ เอะ เว๊ อ คาง ดี๊ อ คูซู๊ง. น๊าม๊า แบ โพล้ง เฆ้ง เด้า พ้า ล โพลง นอ.
43012004	กแช่ เยซู อ พู อ ลี้ง ยูด้ะ คารีโย พี่ ม แม้ช้า โพล้ง พอง นี่ กแช่ เยซู ล แฌ้ นอ ไจ้ะ เว๊ แด
43012005	"ตซู น๊าม๊า ฌี้ บี่ อี้ง      แบ เล้ ล อางแช๊ เว๊ แบ. เมะ อางแช๊ ม นี่ แบ จี้แทะ อ เบง ซ๊า แย้       ฌ้อง จี้ ล โป้ง นอ เจ่ ก้ะ เอะ โพล้ง ซยาง โพล้ง ยะ บะจือ ล โค๊".
43012006	พี่ อ ไจ้ะ เท่อ บี่ นอ ล เมะ อ เว๊ แบคู่ แบโฌ้ โพล้ง ซยาง อ ฌ่าง แบ      อ จะ เก โพล้ง อางฌูง เท่อ ล้อ. อ เว๊ แด โชะ เอะ กแช่ เยซู อ จี้ โทง ล โพลง นอ      อางฌูง นี่ จี้ โทง พ้า นอ ครึ~ๆ ล้อ.
43012007	กแช่ เยซู ไจ้ะ เว๊ แด      "ไจ้ะ แบ กมืง นอ ล ฌี้. พี่ อ เท่อ โอ เย้า นอ เกม๊า อ เว๊ อางกี-อ้ะ ท้อง ลู่ง อ มื่ง โพล้ง อางกี แย้ ท แซวคู พ้า โคะ.
43012008	โพล้ง ซยาง โพล้ง ยะ ล แพ นอ โอ ลู่ง น ซื๊ง แกล้ ครึ~ๆ. แบ เด้าะ ยี๊ แด จ ล โอ ดี๊ น ซื๊ง ครึ~ๆ แบ".
43012009	พี่ กแช่ เยซู เฌ๊ โอ เฌง เบทานี พ้า นอ แซ้ แบ โพล้ง แอ ฌ้อง อ แน่. ฌ้อง อ ซื๊ง เว๊ ซีง ลี้ พี่ นอ      ซู๊ แด ซ้ะ กแช่ เยซู      ดี๊ ซู๊ แด ซ้ะ ลาซาโร พี่ กแช่ เยซู แม้ เฌ้เทิง ม๊า ทาง ไท้-อ้ะ ล แฌ้ นอ ปะ.
43012010	ท บี่ นอ แยว้ อ คู ดู ล มู๊ง นอ โกง ม แม้ ซี๊ง ลาซาโร ปะ ล้อ.
43012011	เป๊งนี่ ลู่ง ลาซาโร อ ไฌ่ อ กย้อง นอ โพล้ง ยู แอ แฌ้ ไจ แด ไฆวะ แยว้ อ คู ดู ล มู๊ง นอ      ฌ้อง ทื๊ง ก้ะ นะ ก้ะ กแช่ เยซู นอ ล้อ.
43012012	ลู่ง ไค๊ ล นี้ง โพล้ง แอ ฌ้อง พี่ อ เฌ๊ แม้ มึ อาง อวีง เท่อ ลู่ง เว่ง เยรูซเลง พ้า นอ แน่ฌ๊า เว๊ กแช่ เยซู ม เฌ๊ ลู่ง เว่ง พ้า.
43012013	ต้ะ อ ซื๊ง เว๊ ล มู๊ง นอ ลี้ ตองช้า กแช่ เยซู      ลี้ โชะ ดี๊ ท๊าง แล แฌ้ ได้ แฌ้ ได้      ดี๊ ซองลี้ ทาง ไจ้ะ เว๊ แด      "อางปฆ้า กแช่ แยว้. เกม๊า โพล้ง พี่ อ เฌ๊ ลู่ง กแช่ แยว้ อ เม้ง อ แซ ล แฌ้ นอ โอ มึ ช๊อง พ้า. อ เว๊ เก อี้งซลาเอง อ จ๊าวแพเดง นอ ล้อ".
43012014	กแช่ เยซู แด แลว้ พู ล ดื้ง      เทา เว๊ อ คู ไวะ      ด้อง ซุ้ ท กวิ้ ล้าง เว้ เว๊ ลู่ง ไละ ฌี้ ไละ แอว้ พ้า บี่ อี้ง
43012015	"โพล้ง เว่ง ซีโยง -เอ้อ ซ้ะเม เท่อ ล ฌี้ น ซื๊ง จ๊าวแพเดง เฌ๊ เทา แลว้ พู อ คู นอ ล้อ".
43012016	ล นี้ง แย๊ นอ กแช่ เยซู อ พู อ ลี้ง ซีง ล มู๊ง นอ แน เท่อ ล ทีง นอ ล ซี ได้ะ แบ ล้อ. แบ เด้าะ ท่อง กแช่ เยซู ซี๊ง เฌ้เทิง ม๊า ทาง ไท้      นี่ แบ อ ฆี๊ง อ แล้ อ โฌ่ง อ พ้าง นอ อ พู อ ลี้ง นาง แบ ไท้ ท กวิ้ ล้าง เว้ เว๊ ล ทีง นอ ลู่ง ไละ ฌี้ ไละ แอว้ พ้า แบฆ้ะ ดี๊ กแช่ เยซู อ ไฌ่ นอ      นาง แบ ไท้ พี่ อ ซื๊ง เว๊ แม้ เอะ กแช่ เยซู อ ฌ่าง บี่ นอ ล้อ.
43012017	โพล้ง ล มู๊ง พี่ อ แด แบ กแช่ เยซู กุ้ ลาซาโร ไจ ทาง ไฆวะ ท แซวคู พ้า      ดี๊ แม้ ม๊า ทาง ไท้ เว๊ นอ อางโล๊ไท้ เอะ โพล้ง แบฆ้ะ ดี๊ ท ล แพ นอ อึ~ๆ ล้อ.
43012018	ลู่ง อ ซื๊ง เว๊ แน่ฌ๊า เว๊ กแช่ เยซู แม้ ท ล้ะ ท เล่ อ อี้ง อ กย้อง นอ โพล้ง ลี้ ตองช้า เว๊ อึ~ๆ
43012019	ท่อง อ ช๊าง โพล้ง ฟารีซี ล มู๊ง นอ ไจ้ะ โละ อ ซ้ะ      "น แด-อ้า. ก เว๊ ก แม้ เท่อ ล เก ทาง เท่อ น่าง เม้ง แบ. แคว่ เซ้อ. โพล้ง กุ้ อ แฌ้ ลู่ง ฌางคู โคล๊ง คู อี้ง ลี้ โพะ เว๊ อ ไค๊ เลา ปะ ล้อ".
43012020	พี่ โพล้ง ลู่ง อ เฌ๊ โบง ทาง แบ้ ทาง เท่อ ม แม้ มึ อาง อวีง เท่อ ลู่ง เว่ง เยรูซเลง พ้า ล มู๊ง นอ โพล้ง กรี เฌ๊ โอ อ แกล้ ล น้าง.
43012021	โพล้ง กรี ล มู๊ง นอ ลี้ ลู่ง ฟีลิ้ อ โอ      (ฟีลิ้ นอ โอ ลู่ง เฌง เบไซดา กาเลลี้ อ ค่าง พ้า เฌ๊.)      อางจ้ะ แบ เว๊      "แคว๊ โจ้-เอ้อ ก ซู๊ แด ซ้ะ กแช่ เยซู".
43012022	ฟีลิ้ ลี้ โล้ แบ อางตรู      ฌ้อง อ ซื๊ง เว๊ คี๊ง แฌ้ นอ ลี้ โล้ แบ ก้ะ กแช่ เยซู.
43012023	กแช่ เยซู โล้ แบ อ ซื๊ง เว๊      "ท้อง อ ช๊า อ โท่ เย้า พี่ โพล้ง ฌางคู พู ม แบ ท แม้ ฆี๊ง แม้ แล้-อ้ะ.
43012024	จ โล้ เอะ น ซื๊ง โต้~ๆ ล้อ      บืง คลี๊ง ล โพลง เมะ ล ล้าง แบ ฌางคู อ พ้า แบ      ดี๊ เมะ ล ล้างอืง ซี๊ง แบ นอ ม โอ เว๊ ล โพลง บี่ อ ล่าง ครึ~ๆ ล้อ. แบ เด้าะ เมะ ซี๊ง ฌ้อง นอ ม ซูง ทาง แซ ทาง แอ ล้อ.
43012025	โพล้ง พี่ อ ช๊องมอง ที่ อ กแช่ อ ท๊า พ้า นอ แม้ เฌ๊ฌ้อง ล้าง อ ซ้ะ ล้อ. โพล้ง พี่ ล ช๊องมอง ที่ อ กแช่ อ ท๊า พ้า แบ ลู่ง ฌางคู โคล๊ง คู โย้ นอ ม โอ ดี๊ ท ม๊า ล้างชู้ ล้างแกย ครึ~ๆ ล้อ.
43012026	โพล้ง พี่ อ แบ ซ้ะ เก จ เพล่ นอ แบ โพะ จ ไค๊ นอ ล้อ. จ โอ พ เล้ นอ จ เพล่ ม โอ พ นอ ปะ ล้อ. โพล้ง พี่ อ เก จ เพล่ แม้ เอะ จ เท่อ นอ จ แพ่ ม อางปฆ้า เว๊ ล้อ".
43012027	กแช่ เยซู ไจ้ะ เว๊ แด      "ค๊องเนง โย้ จ เซิงคู่ ซ้ะโฌ้ น้ะ มะ ล้อ. เมะ จ แบ ไคล้ บี่ จะ เล้. จ ม ไจ้ะ      'แพ่-เอ้อ แม้ พ้อง ไฆวะ แย้ ดี๊ ท น้ะ ท โน๊ง อ ช๊า อ โท่ อี้ง' บี่ นอ-อ้า. แบ เด้าะ อ จะ จ เฌ๊ ล้าง บี่ ซุ้ จ ม โท่ง ท น้ะ ท โน๊ง อ ช๊า อ โท่ อี้ง ล้อ.
43012028	แพ่-เอ้อ เกม๊า น เม้ง ดู แซ ดู". ท่อง อ ช๊าง นอ ท อ ลู่ง โอ มุ้คู ซ๊อง ล้าง ไจ้ะ เว๊ แด      "จ เกม๊า จ เม้ง ดู แซ ดู เย้า      ดี๊ จ ม เกม๊า จ เม้ง ดู แซ ดู เด้าะ".
43012029	โพล้ง ชี๊เทิง พี่ นอ ล มู๊ง แน่ฌ๊า ท อ ลู่ง เซ๊      ฌ้อง แบ ล น้าง~ๆ ไจ้ะ เว๊      "เมะ ล๊าง เซ๊-อ้า โบ่". แบ ล น้าง~ๆ ไจ้ะ เว๊      "ท มุ้คู พู ไคล้เดิง-อ้ะ ล้อ".
43012030	กแช่ เยซู โล้ แบ อ ซื๊ง เว๊ ไจ้ะ เว๊      "ท อ ลู่ง ไคล้ ทาง เท่อ นอ ล เมะ ลู่ง จ ฌ่าง แบ      แบ เด้าะ เมะ ลู่ง น ซื๊ง ฌ่าง ล้อ.
43012031	ค๊องเนง โย้ ท้อง อ ช๊า อ โท่ เย้า พี่ โพล้ง ฌางคู โคล๊ง คู ม แบ ท ต้ะเซ๊ง โล้ ล้าง อ เตา. โพล้ง ฌางคู โคล๊ง คู อ คูแซย่ ล แฌ้ นอ ม แบ ท โฌ๊ ไจ ทาง ไฆวะ-อ้ะ ล้อ.
43012032	พี่ โพล้ง ม บุ้ ทาง แย้ พ้อง ไฆวะ ฌางคู คู นอ จ ม ดึ้ เกม๊า โพล้ง เฌ๊ ลู่ง จ โอ กุ้ อ แฌ้".
43012033	(พี่ กแช่ เยซู ไคล้ เท่อ บี่ นอ เกม๊า ก ซีงแฌ๊ อ เว๊ แบ โท่ง ซี๊ง อ ซ้ะ บี่ จะ เล้.)
43012034	โพล้ง ล มู๊ง ไจ้ะ เว๊      "ก เซ๊งพ้า ท้างพ้า นอ โล้ แบ เฆ้อ คริ้ นอ ม ม๊า ล้างชู้ ล้างแกย ครึ~ๆ ล้อ. นี๊ แด แบ เล้ น ไจ้ะ โพล้ง ฌางคู พู ม แบ ท บุ้ ทาง-อ้ะ. โพล้ง ฌางคู พู ล แฌ้ แย๊ นอ เก โพล้ง เล้".
43012035	กแช่ เยซู ไคล้ ช๊า เว๊      "ท พ้าง ม โอ ก้ะ ลู่ง น ซื๊ง แกล้ โม่โคะ ล้อ. น แบ ลี้ เท่อ ไท้ เท่อ พี่ ท พ้าง ได้ะ      บี่ ซุ้ ท ล ไค้ะ แบ น ซื๊ง แบ. โพล้ง ลี้ เท่อ ลู่ง ท ไค้ะ แกล้ นอ ล แด เกล้ แบ.
43012036	พี่ ท พ้าง โอ ดี๊ น ซื๊ง ได้ะ นอ ชู่ง-อ้ะ นะ-อ้ะ      บี่ ซุ้ น ซื๊ง ม เก ทาง ท พ้าง อ พู อ ลี้ง นอ ล้อ". กแช่ เยซู ไจ้ะ เท่อ บี่ นอ ฌ้อง ไจ แด โพล้ง ไวะ      ลี้ โอ คิ้ซูง ล จอง.
43012037	ทึ เมะ อ เว๊ แม้ ท ล้ะ ท เล่ เกม๊า โพล้ง แด แบ แอ ย่าง ย๊าง นอ ฌี้~ๆ      โพล้ง ล ชู่ง เว๊ นะ เว๊ ได้ะ แบ ล้อ
43012038	บี่ ซุ้ ม แม้ ชิ้เทา ไฆวะ โม อี้งซายา อ ท โล้ เว้ พี่ อ ไจ้ะ เว๊      "กแช่ แยว้-เอ้อ โพล้ง เล้ ชู่ง ก ท โล้ ล้าง. กแช่ แยว้ ปล้ะ ล้าง อ ซยื๊ง อ ซย้อง ดี๊ โพล้ง เล้".
43012039	โพล้ง ชู่ง เว๊ นะ เว๊ ล เก แบ ล้อ. อ ไฌ่ บี่ อี้ง บี่ ซุ้ โม อี้งซายา โล้ เท่อ ล ทีง ได้ะ      ไจ้ะ เว๊ แด
43012040	"กแช่ แยว้ แม้ โบล อ ซื๊ง เว๊ อ เมะ ดี๊ แม้ ไบ้ะไทะ เว๊ อ ซ้ะ พ้า ไชวะ. เมะ ล เมะ บี่ นอ แบ ม แด แบ เว๊ ดี๊ อ เมะ ม ซีงแฌ๊ แบ เว๊ ลู่ง อ ซ้ะ พ้า ฌ้อง ม เฌ๊ ไท้ ฌู ไท้ แย้ ล้อ ดี๊ จ ม แม้ แบล โย๊-อ้ะ นอ ล้อ. กแช่ แยว้ ไจ้ะ เว๊ บี่ นอ".
43012041	พี่ โม อี้งซายา แด แบ กแช่ เยซู อ ฆี๊ง อ แล้ อ โฌ่ง อ พ้าง อ กย้อง นอ อ เว๊ โล้ เท่อ อ ไฌ่ นอ ล้อ.
43012042	เมะ เต้~ๆ นอ โพล้ง ยู อ ดู อ แซย่ นะ กแช่ เยซู แอ แฌ้      แบ เด้าะ โล้ ล้าง อ ซ้ะ เติ้งต้าง ล เบิง ชี่ แบ      เป๊งนี่ ซ้ะเม โพล้ง ฟารีซี ล มู๊ง นอ ม โฌ๊ ไจ ทาง ไฆวะ-อ้ะ ล เกม๊า อ เฌ๊ โอ ซยอง ลู่ง ท แพโซง อ ล่าง พ้า ล้า แบ.
43012043	เมะ เว๊ อ ซื๊ง เว๊ เอ กโพล้ง อ ท อางปฆ้า แอ นี่ กแช่ แยว้ อ ท อางปฆ้า.
43012044	กแช่ เยซู โล้ เท่อ ดี๊ อ ลู่ง ซ๊อง ทาง ไจ้ะ เว๊      "โพล้ง ลู่ง อ ชู่ง แย้ นะ แย้ ล แฌ้~ๆ นอ ล เมะ อ ชู่ง ที่ แย้ ล แฌ้ แบ      ชู่ง โพล้ง ลู่ง อ เกม๊า จ เฌ๊ ล้าง ล แฌ้ นอ ปะ ล้อ.
43012045	โพล้ง ลู่ง อ แด แย้ นอ แด โพล้ง ลู่ง อ เกม๊า จ เฌ๊ ล้าง ล แฌ้ นอ ปะ ล้อ.
43012046	จ เฌ๊ ล้าง ลู่ง ฌางคู โคล๊ง คู ด้อง ซุ้ ท พ้าง      บี่ ซุ้ กเย่ โพล้ง ลู่ง อ ชู่ง แย้ นะ แย้ นอ ล โอ ลู่ง ท ไค้ะ แกล้ ล้า แบ.
43012047	โพล้ง ลู่ง อ แน่ฌ๊า จ ท ไคล้ ล แฌ้~ๆ ฌ้อง ล ชู่ง ล นะ เว๊ แบ นอ จ ล ต้ะเซ๊ง โล้ ล้าง อ เตา แบ. ล เมะ จ เฌ๊ ล้าง ต้ะเซ๊ง โล้ ล้าง โพล้ง ฌางคู คู อ เตา แบ      แบ เด้าะ จ เฌ๊ ล้าง แม้ พ้อง พลิ้ เท่อ ล้อ.
43012048	โพล้ง ล นย่อง ชู่ง แย้ นะ แย้ แบ ดี๊ ล ชู่ง จ ลู่ง เน้ จ แท๊ แบ ล แฌ้~ๆ นอ ท ต้ะเซ๊ง โล้ ล้าง อ เตา โอ เย้า      เมะ เว๊ จ ลู่ง จ แท๊ พี่ จ โล้ ล้าง-อ้ะ นอ ม ต้ะเซ๊ง แบ-อ้ะ ลู่ง มื่ง ไค๊ ทึ ล นี้ง โคะ นอ ล้อ.
43012049	พี่ จ โล้ เท่อ นอ ล เมะ ลู่ง จ กแช่ อ ดู้ง อ ยาง แด เว๊ แบ. แบ เด้าะ จ แพ่ ลู่ง อ เกม๊า จ เฌ๊ ล้าง ล แฌ้ นอ อางแม้เลา เอะ แย้ เมะ จ แบ โล้ เท่อ บี่ จะ เล้.
43012050	จ ซีงแฌ๊ เว๊ จ แพ่ อ ท อางแม้เลา นอ ดึ้ เกม๊า โพล้ง โอ ดี๊ ท ม๊า ล้างชู้ ล้างแกย. ท บี่ นอ จ โล้ เท่อ บี่ ซุ้ จ แพ่ เกม๊า จ โล้ เท่อ นอ ล้อ".
43013001	โอ ก้ะ ล นี้ง โพล้ง ม แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ นอ. กแช่ เยซู ซีงแฌ๊ เว๊ ท้อง อ ช๊า อ โท่ เย้า พี่ อ เว๊ แด ม ไจ แด ไฆวะ ฌางคู โคล๊ง คู      ม ไท้ โอ ไท้ ดี๊ แพ่ แยว้ นอ ล้อ. อ พู อ ลี้ง โอ ลู่ง ฌางคู โคล๊ง คู ล มู๊ง นอ กแช่ เยซู เอ เว๊ กวี้ง เว๊ ครึ~ๆ      ม เอ เว๊ กวี้ง เว๊ ท้อง อ ทึ ล้อ.
43013002	พี่ กแช่ เยซู ดี๊ อ พู อ ลี้ง อาง ซยอง มี้ อ โท้ นอ ม้างโค้ไล่ บุ้ แบ ยูด้ะ พี่ อ เก ซีโมง คารีโย อ พูแคว๊ ล แฌ้ นอ อ ซ้ะ เย้า      เกม๊า อ โกง แม้ช้า โพล้ง พอง นี่ กแช่ เยซู.
43013003	กแช่ เยซู ซีงแฌ๊ เว๊ อ แพ่ เกล๊าง อ ดู้ง อ ยาง อ ฌ้อง อ เก โอ ดี๊-อ้ะ กุ้ อ เม้ง ล้อ      ซีงแฌ๊ เว๊ อ เว๊ โอ ลู่ง กแช่ แยว้ อ โอ เฌ๊      ดี๊ ม ไท้ โอ ไท้ ดี๊ กแช่ แยว้ นอ ล้อ.
43013004	ท บี่ นอ กแช่ เยซู เฌ้เทิง ทาง แด ไฆวะ ท อาง อ ล่าง      ไบล ล้าง ไฆวะ อ ไช๊แค่ ล ท๊า นอ      ฌ้อง เรา ทาง อ ย่างเด้ง ดี๊ ตไก้ยะ ล เบง.
43013005	ท่อง อ ช๊าง นอ อ เว๊ ลู๊ง ล้าง ที๊ง ลู่ง เจเล พ้ะดู พ้า      ฌ้อง อางซฌ้ะ อ พู อ ลี้ง อ คาง กุ้ อ แฌ้ ล้อ      เท้า ซู๊ง เว๊ ดี๊ ตไก้ยะ เรา อ ย่างเด้ง ล้อง ล เบง นอ.
43013006	อ เว๊ เฌ๊ ท้อง ฆ้าง ซีโมง เปโต อ ฌ๊างไท้ะ      ฌ้อง อ เท่อ ไจ้ะ เอะ-อ้ะ      "กแช่-เอ้อ น ม อางซฌ้ะ จ คาง ชี่-อ้า".
43013007	กแช่ เยซู โล้ แบ อ เว๊      "ค๊องเนง โย้ จ แม้ ท ล้อ นอ น แน ล ซี ได้ะ แบ. น ม แน ซี โคะ ลู่ง ไค๊ นอ ล้อ".
43013008	เปโต ไจ้ะ เว๊      "เอ๊อ      จ ล เกม๊า น อางซฌ้ะ จ คาง น่าง ชุ้ แบ เฆาะ ล้อ". กแช่ เยซู โล้ แบ-อ้ะ ไจ้ะ เว๊      "จ เมะ ล อางซฌ้ะ น คาง แบ นอ น ล เก จ พู จ ลี้ง ล้า แบ ล้อ".
43013009	ท่อง อ ช๊าง นอ ซีโมง เปโต ไจ้ะ เว๊      "กแช่-เอ้อ เมะ~ๆ บี่ นอ อางซฌ้ะ ที่ จ คาง ล ฌี้. อางซฌ้ะ โย๊ เอะ จ จูง ดี๊ จ คู ปะ เซ้อ".
43013010	กแช่ เยซู ไจ้ะ เว๊ แด      "โพล้ง ลู่ง อ อางลู่ง ที๊ง ฌ้อง นอ เช๊ง~ๆ เกล้ง~ๆ เลา ปะ ล้อ      ล แบ อางซฌ้ะ อ ล้อง ล้า แบ      แบ อางซฌ้ะ อ คาง ล เม้ง ล้อ. เมะ น ซื๊ง นอ เช๊ง~ๆ เกล้ง~ๆ กุ้ อ แฌ้ เย้า      ล เช๊ง แบ ล แฌ้ ล้อ".
43013011	(กแช่ เยซู ซีงแฌ๊ เว้ เว๊ โพล้ง พี่ ล แฌ้ เล้ ม แม้ช้า โพล้ง พอง-อ้ะ ล แฌ้ นอ. ท บี่ นอ ไจ้ะ เว๊      "น ซื๊ง เช๊ง เย้า      ล เช๊ง แบ โอ ล แฌ้".)
43013012	ลู่ง กแช่ เยซู อางซฌ้ะ อ พู อ ลี้ง อ คาง ฌ้อง      ซุ้ ไท้ ก้ะ อ ไช๊แค่ ล เบง นอ ฌ้อง ชี๊น้าง ไท้ อ ล่าง เฆาะ      ดี๊ อางจ้ะ เว๊      "พี่ จ แม้ เอะ น ซื๊ง บี่ อี้ง นอ น แน ซี ชี่-อ้า.
43013013	น ซื๊ง กุ้ ลี้ง แย้ คู ฌี้ กแช่ ฌี้      น กุ้ แย้ แบ เต้~ๆ เย้า      แม้ อ ซ้ะ บี่ นอ.
43013014	แย้ จ เก น กแช่ เก น คู นอ จ อางซฌ้ะ เอะ น ซื๊ง คาง. เกิ้ง ลู่ง น อางซฌ้ะ โละ น ซื๊ง คาง ปะ ล้อ.
43013015	จ อางกี ล้าง เอะ น ซื๊ง ท อ ด้อง เย้า      บี่ ซุ้ จ แม้ เอะ น ซื๊ง บี่ เล้ นอ น แบ แม้ ก้ะ บี่ นอ ล้อ.
43013016	จ โล้ เอะ น ซื๊ง โต้~ๆ ล้อ      เพล่ ล ดู นี่ อ เซงคู แบ. โพล้ง พี่ อ แบ ท เจ่-อ้ะ ลี้ เท่อ ล แฌ้ นอ ล ดู นี่ อ กแช่ พี่ อ เจ่-อ้ะ แบ.
43013017	ท่อง น ซื๊ง ซีงแฌ๊ บี่ อี้ง เย้า      ฌ้อง น แม้ โพะ อ ไค๊ นอ น ซื๊ง ม โอ ดี๊ ท มึ ท พ้า ล้อ.
43013018	พี่ จ โล้ เท่อ นอ ล แบฆ้ะ ดี๊ น ซื๊ง กุ้ อ แฌ้ แบ. โพล้ง ลู่ง จ อางลึ นี่ นอ จ ซีงแฌ๊ เย้า. แบ เด้าะ ท กวิ้ ล้าง เว้ เว๊ ลู่ง ไละ ฌี้ ไละ แอว้ พ้า แบ ชิ้เทา เว๊ ล้อ      พี่ อ ไจ้ะ เว๊       'โพล้ง ลู่ง อ อาง จ มี้ ล แฌ้ นอ ม เก ทาง ก้ะ โพล้ง แช๊มะ ไฌ๊ซ้ะ ดี๊ แย้ ล้อ'.
43013019	อ นอ ล เก ทาง ได้ะ แบ      แบ เด้าะ จ โล้ เว้ น ซื๊ง บี่ ซุ้ เมะ เก ทาง โคะ นอ น ม นะ แย้ พี่ จ เก ล แฌ้ แย๊ นอ ล้อ.
43013020	จ โล้ เอะ น ซื๊ง โต้~ๆ ล้อ      โพล้ง พี่ อ ฮะ นี่ โพล้ง ลู่ง จ เกม๊า อ ลี้ เท่อ นอ อ เว๊ ฮะ นี่ แย้ ปะ ล้อ. โพล้ง พี่ อ ฮะ นี่ แย้ นอ อ เว๊ ฮะ นี่ โพล้ง ลู่ง อ เกม๊า จ เฌ๊ ล้าง ล แฌ้ นอ ปะ ล้อ".
43013021	ลู่ง กแช่ เยซู โล้ เท่อ บี่ นอ ฌ้อง      อ เซิงคู่ ซ้ะโฌ้ น้ะ มะ ล้อ      ต้ะ โล้ เท่อ เติ้งต้าง ไจ้ะ เว๊      "จ โล้ เอะ น ซื๊ง โต้~ๆ ล้อ      โพล้ง โอ น ซื๊ง แกล้ ล แฌ้ ม แม้ช้า โพล้ง พอง นี่ แย้ ล้อ".
43013022	อ พู อ ลี้ง ล มู๊ง นอ แคว่ โละ อ เมะ      โท๊มี๊ง โท๊แม โย๊ เฆาะ      ล ซีงแฌ๊ เว๊ แบ      อ เว๊ ไคล้ แบฆ้ะ ดี๊ โพล้ง เล้.
43013023	อ พู อ ลี้ง พี่ กแช่ เยซู เอ เว๊ ฌี้ มะ ล แฌ้ นอ มี๊งน้าง บุ้ เด้งเค๊ง อ ซ้ะ ลู่ง กแช่ เยซู อ ฌื๊งละ พ้า.
43013024	ซีโมง เปโต เยา อ นุ้ ดี๊-อ้ะ ไจ้ะ เว๊ แด      "อางจ้ะ กแช่ เซ้อ      พี่ ล แฌ้ เล้ นอ".
43013025	พี่ อ เว๊ มี๊งน้าง เด้งเค๊ง อ ซ้ะ ลู่ง กแช่ เยซู อ ฌื๊งละ ได้ะ นอ อ เว๊ อางจ้ะ เว๊      "กแช่-เอ้อ พี่ ล แฌ้ เล้".
43013026	กแช่ เยซู ไคล้ ช๊า เว๊      "จ ม ชี่งทุ้ กู ดี๊ ซ๊า      ฌ้อง จ ม เกล๊าง โพล้ง เล้ นอ เมะ ล แฌ้ แย๊ นอ เซ้อ". ท่อง อ ช๊าง กแช่ เยซู พอง นี่ กู ล ไก้      ชี่งทุ้ ดี๊ ซ๊า ฌ้อง เกล๊าง เอะ ยูด้ะ พี่ อ เก ซีโมง คารีโย อ พูแคว๊ ล แฌ้ นอ.
43013027	ท่อง ยูด้ะ พอง นี่ กู ล ไก้ เย้า นอ ม้างโค้ไล่ นึ เว๊ อ ซ้ะ พ้า ล ทีง ฆ่าง ล้อ. กแช่ เยซู โล้ แบ-อ้ะ ไจ้ะ เว๊      "น ม แม้ ท ล้อ นอ ปชื่ง แม้ เมะ เพล เซ้อ".
43013028	แบ ท ล้อ พี่ กแช่ เยซู โล้-อ้ะ บี่ นอ โพล้ง อาง เท่อ พี่ นอ ล มู๊ง นอ ล ซีงแฌ๊ ฌู-อ้ะ น่าง แฌ้ แบ ล้อ.
43013029	ลู่ง ยูด้ะ เก โพล้ง แคว่ แฌแซ จี้ โทง ล โพลง อ กย้อง นอ โพล้ง แบ ล น้าง~ๆ ช๊องมอง เว๊ กแช่ เยซู โล้ แบ-อ้ะ เกม๊า อ ลี้ ฆวี้ เท่อ ลู่ง ม แม้ มึ อาง อวีง เท่อ อ ฌ่าง นอ-อ้า      ลี้ เจ่ เอะ โพล้ง ซยาง อ เท่อ นอ-อ้า.
43013030	ยูด้ะ พอง นี่ กู ล ไก้ นอ ฌ้อง ไจ ทาง ไวะ. ล พ๊า แย๊ นอ เก มแน้ โค๊.
43013031	ลู่ง ยูด้ะ ไจ ทาง อ ล่างไค๊ นอ กแช่ เยซู ไจ้ะ เว๊ แด      "ค๊องเนง โย้ นอ โพล้ง ฌางคู พู นี่ แบ อ ฆี๊ง อ แล้ อ โฌ่ง อ พ้าง เย้า. ลู่ง อ เว๊ อ กย้อง นอ กแช่ แยว้ นี่ แบ อ ฆี๊ง อ แล้ อ โฌ่ง อ พ้าง ปะ ล้อ.
43013032	กแช่ แยว้ เมะ นี่ แบ อ ฆี๊ง อ แล้ อ โฌ่ง อ พ้าง ลู่ง อ เว๊ อ กย้อง นอ กแช่ แยว้ อ กแช่ แด เว๊ ม แม้ ฆี๊ง แม้ แล้ โพล้ง ฌางคู พู      ม แม้ เว๊ ค๊องเนง อี้ง ล้อ.
43013033	พู ซีง ลี้ง ซีง-เอ้อ จ ม โอ ดี๊ น ซื๊ง ล ไยะ ล้า แบ. น ม อางฆื๊ง แบ แย้ ล้อ. ค๊องเนง โย้ จ โล้ แบ น ซื๊ง ด้อง ซุ้ จ โล้ แบ โพล้ง ยู อ ดู อ แซย่ ล มู๊ง นอ      'ท ล่าง พี่ จ ม ลี้ นอ น ซื๊ง ลี้ ล ซี แบ ล้อ'.
43013034	ค๊องเนง โย้ จ เกล๊าง น ซื๊ง ท อางแม้เลา อ ซ๊าง ล ทีง      เมะ เว๊ เอ โละ กวี้ง โละ ซ้ะ ไช้ะ. จ เอ น ซื๊ง บี่ เล้ นอ น ซื๊ง แบ เอ โละ ซ้ะ บี่ นอ ล้อ.
43013035	น ซื๊ง เมะ เอ โละ กวี้ง โละ ซ้ะ บี่ นอ โพล้ง ม ซีงแฌ๊ โย๊ เว๊ กุ้ อ แฌ้ ล้อ น ซื๊ง เก จ พู จ ลี้ง".
43013036	ซีโมง เปโต อางจ้ะ กแช่ เยซู ไจ้ะ เว๊      "กแช่-เอ้อ น ม ลี้ โค๊ เล้". อ เท่อ ไคล้ ช๊า-อ้ะ ไจ้ะ เว๊      "พี่ จ ม ลี้ เท่อ นอ ค๊องเนง อี้ง น ลี้ ช่อง แย้ ล ซี แบ. แบ เด้าะ ลู่ง ไค๊ นอ น ม ลี้ ช่อง แย้ ล้อ".
43013037	เปโต ไจ้ะ เว๊      "กแช่-เอ้อ ค๊องเนง อี้ง จ โพะ น ไค๊ ล ซี แบ      แบ ท ล้อ. แย้ จ นย่อง ซี๊ง คิ้ แน้ น ฌ่าง ล้อ".
43013038	กแช่ เยซู ไคล้ ช๊า-อ้ะ ไจ้ะ เว๊      "เมะ น ม นย่อง ซี๊ง คิ้ จ ฌ่าง เต้~ๆ-อ้า. จ โล้ เอะ~แน้ โต้~ๆ ล้อ      ช๊าง ล คลึ้ อ้องอู ได้ะ แบ นอ น ม ซม๊า แย้ ชิ้ทาง ซ๊า พ๊า นอ ล้อ".
43014001	กแช่ เยซู โล้ เอะ อ พู อ ลี้ง ไจ้ะ เว๊ แด      "แบคู่ ซ้ะอึ้ เท่อ ล ฌี้. พี่ น ซื๊ง ชู่ง นะ กแช่ แยว้ นอ ชู่ง นะ แย้ ปะ ล้อ.
43014002	ลู่ง จ แพ่ อ เด้า พ้า นอ อ เช้า โอ แอ ฌ้อง ล้อ. จ ม ไท้ แม้ เว้ เอะ น ซื๊ง ล่าง บี่ นอ ล้อ. เมะ ล เมะ แบ นอ จ ล โล้ แบ น ซื๊ง แบ.
43014003	จ ไท้ แม้ เว้ น ซื๊ง ล่าง      เมะ ฌ้อง นอ ลู่ง ไค๊ จ ม เฌ๊ ไท้ แม้ นี่ น ซื๊ง ลี้ โอ ดี๊ แย้      บี่ ซุ้ น ม โอ ล จอง ฆ่าง ดี๊ แย้ นอ ล้อ.
43014004	ท ล่าง พี่ จ ม ไท้ โอ นอ น ซื๊ง ซีงแฌ๊ อ เกล้ ปะ ล้อ".
43014005	โทม้ะ ไจ้ะ เว๊      "กแช่-เอ้อ น ม ไท้ โอ โค๊ เล้      ก ล ซีงแฌ๊ แบ. เมะ บี่ นอ เกล้ ล บ้อง นอ ก ม ซีงแฌ๊ ซี บี่ จะ เล้".
43014006	กแช่ เยซู โล้ แบ อ เว๊ แด      "แย้ จ เก เกล้ ล บ้อง นอ. จ เก ท อ ที๊ง อ โต้ ดี๊ ท ม๊า ล้อ. โพล้ง เมะ ล โพะ จ ไค๊ แบ นอ ล ท้อง จ แพ่ อ โอ น่าง แฌ้ แบ.
43014007	น ซื๊ง เมะ ซีงแฌ๊ แย้ เย้า นอ น ม ซีงแฌ๊ จ แพ่ ปะ ล้อ. ท่อง อี้ง จู่ง แย๊ นอ น ซีงแฌ๊ อ เว๊ ดี๊ น แด แบ-อ้ะ เย้า".
43014008	ฟีลิ้ โล้ แบ-อ้ะ ไจ้ะ เว๊      "กแช่-เอ้อ แพ่ นอ ปล้ะ ล้าง เอะ เฆ้อ ไช้ะ      ม ฌ้อง ก ซ้ะ ล้อ".
43014009	กแช่ เยซู ไจ้ะ เว๊ แด      "ฟีลิ้-เอ้อ จ โอ ดี๊ น ซื๊ง ไยะ ย่าง อี้ง เย้า นอ น ล ซีงแฌ๊ แย้ ได้ะ แบ-อ้า. โพล้ง ลู่ง อ แด แบ แย้ นอ แด แบ จ แพ่ ปะ ล้อ. แบ ท เล้ น ไจ้ะ      'แพ่ นอ ปล้ะ ล้าง เอะ เฆ้อ ไช้ะ'.
43014010	ฟีลิ้-เอ้อ น นะ ชี่-อ้า      พี่ จ โอ ลู่ง จ แพ่ อ ซุ้      ดี๊ จ แพ่ โอ ลู่ง จ ซุ้ ปะ. พี่ จ โล้ แบ น ซื๊ง นอ ล โอ ลู่ง จ ซ้ะ พ้า เฌ๊ ทาง แด เว๊ แบ. แบ เด้าะ จ แพ่ พี่ อ โอ ลู่ง จ ซุ้ นอ แม้ อ กแช่ อ เท่อ แด เว๊ ล้อ.
43014011	พี่ จ โล้ แบ น ซื๊ง จ โอ ลู่ง จ แพ่ อ ซุ้      ดี๊ จ แพ่ โอ ลู่ง จ ซุ้ นอ นะ แย้ แด เทา. น นะ แย้ เมะ ล เก แบ      แคว่ จ ท แม้ นอ ฌ้อง น ม นะ แย้ ล้อ.
43014012	จ โล้ เอะ น ซื๊ง โต้~ๆ ล้อ      โพล้ง ลู่ง อ ชู่ง แย้ นะ แย้ ล แฌ้~ๆ นอ พี่ จ แม้ เท่อ นอ อ เว๊ ม แม้ เว๊ ซี ปะ. ลู่ง จ ไท้ โอ ดี๊ จ แพ่ อ กย้อง นอ อ เว๊ แด ม แม้ เท่อ ซี ดู นี่ อ นอ ได้ะ ล้อ.
43014013	น ซื๊ง เมะ อางท่าง ท เม้ง ฌี้ เม้ง ฌี้ ลู่ง จ เม้ง จ แซ นอ จ ม แม้ เอะ น ซื๊ง กุ้ อ เม้ง ล้อ      บี่ ซุ้ แพ่ แยว้ อ ฆี๊ง อ แล้ อ โฌ่ง อ พ้าง ม โพล ทาง ลู่ง อ พูแคว๊ อ กย้อง บี่ นอ ล้อ.
43014014	น ซื๊ง เมะ อางท่าง เท่อ ดี๊ แย้ ล เม้ง~ๆ ลู่ง จ เม้ง จ แซ นอ จ ม แม้ กุ้ อ เม้ง ล้อ.
43014015	น ซื๊ง เมะ เอ แย้ กวี้ง แย้ นอ น ม ชู่ง จ ท อางแม้เลา ล้อ.
43014016	จ ม อางท่าง เท่อ ดี๊ จ แพ่      ฌ้อง อ เว๊ แด ม เกล๊าง เอะ น ซื๊ง โพล้ง แม้ช้า เท่อ ล แฌ้ แด เด้าะ. อ เว๊ นอ ม โอ ดี๊ น ซื๊ง ครึ~ๆ ล้อ.
43014017	อ นอ เมะ เว๊ วีง ฌี้ แล้ แอว้ พี่ ม ปล้ะ ล้าง ท อ ที๊ง อ โต้ ลู่ง กแช่ แยว้ อ ไฌะ อ ไฌ่ นอ. โพล้ง ฌางคู โคล๊ง คู ฮะ นี่ เว๊ ล ซี แบ เป๊งนี่ แด เว๊ ล ซี แบ      ล ซีงแฌ๊ อ เว๊ แด แบ. แบ เด้าะ น ซื๊ง เว๊ ซีงแฌ๊-อ้ะ ล้อ. อ เว๊ แด โอ ดี๊ น ซื๊ง      ม โอ ลู่ง น ซ้ะ พ้า ล้อ.
43014018	พี่ จ ม ไท้ นอ จ ล เกม๊า น ซื๊ง โอ ก้ะ แด เว๊ ล แฌ้ แบ. จ ม เฌ๊ ไท้ โอ ดี๊ น ซื๊ง ล้อ.
43014019	โม่โคะ เด้าะ นอ โพล้ง ฌางคู โคล๊ง คู ล แด แย้ ล้า แบ      แบ เด้าะ น ซื๊ง ม แด แย้ ล้อ. ลู่ง จ โอ ม๊า อ กย้อง นอ น ซื๊ง ม โอ ม๊า ปะ ล้อ.
43014020	ลู่ง มื่ง ล นี้ง แย๊ นอ น ซื๊ง ม ซีงแฌ๊ จ โอ ลู่ง จ แพ่ อ ซุ้      ดี๊ น ซื๊ง โอ ลู่ง จ ซุ้      ด้อง ซุ้ จ โอ ลู่ง น ซุ้ ปะ.
43014021	โพล้ง ลู่ง อ โอ ดี๊ จ ท อางแม้เลา ดี๊ แม้ โพะ เว๊ อ ไค๊ นอ เมะ โพล้ง ลู่ง อ เอ แย้ กวี้ง แย้ ล้อ. โพล้ง ลู่ง อ เอ แย้ ล แฌ้~ๆ นอ จ แพ่ ม เอ ช๊า เว๊ ล้อ. แย้ จ ม เอ ช๊า เว๊ ปะ. จ ม ปล้ะ ล้าง จ ซ้ะ ดี๊ อ เว๊ แด ล้อ".
43014022	ยูด้ะ (พี่ ล เมะ ยูด้ะ คารีโย แบ ล แฌ้ นอ) ไจ้ะ เว๊ แด      "กแช่-เอ้อ แบ ท เล้ น ม ปล้ะ ล้าง น ซ้ะ ดี๊ เฆ้อ      แบ เด้าะ ล ปล้ะ ล้าง น ซ้ะ ดี๊ โพล้ง ฌางคู โคล๊ง คู นอ แบ".
43014023	กแช่ เยซู โล้ แบ อ เว๊ แด ไจ้ะ เว๊      "โพล้ง ลู่ง อ เอ แย้ ล แฌ้~ๆ นอ ม ชู่ง จ ลู่ง เน้ จ แท๊ ล้อ. จ แพ่ ม เอ อ เว๊ แด ล้อ. จ แพ่ ดี๊ แย้ นอ ม เฌ๊ ฌู-อ้ะ ดี๊ ม โอ ดี๊-อ้ะ คระ ล้อ.
43014024	โพล้ง ล เอ แย้ แบ ล แพ นอ ล ชู่ง จ ลู่ง เน้ จ แท๊ แบ. จ ลู่ง จ แท๊ พี่ น ซื๊ง แน่ฌ๊า-อ้ะ อี้ง นอ ล เมะ จ กแช่ แด เว๊ แบ      แบ เด้าะ เมะ จ แพ่ ลู่ง อ เกม๊า จ เฌ๊ ล้าง ล แฌ้ นอ อ ลู่ง อ แท๊ ล้อ.
43014025	จ โล้ แบ น ซื๊ง บี่ อี้ง นอ พี่ จ โอ ดี๊ น ซื๊ง ได้ะ.
43014026	แบ เด้าะ โพล้ง แม้ช้า เท่อ      เมะ เว๊ วีง ฌี้ แล้ แอว้ พี่ จ แพ่ ม เกม๊า อ เฌ๊ ล้าง ลู่ง จ เม้ง จ แซ ล แฌ้ นอ ม ซอง ม ซ๊าง เอะ น ซื๊ง ท กุ้ อ เม้ง      ดี๊ ม ดึ้ เกม๊า น นาง แบ ท กุ้ อ เม้ง พี่ จ โล้ แบ น ซื๊ง เย้า นอ.
43014027	จ เกล๊าง เอะ น ซื๊ง ท มึ ท พ้า. จ ท มึ ท พ้า พี่ จ เกล๊าง เอะ น ซื๊ง นอ จ เกล๊าง เอะ น ซื๊ง ล ด้อง ซุ้ โพล้ง ฌางคู โคล๊ง คู เกล๊าง เว๊ แบ. แบคู่ ซ้ะอึ้ เท่อ ล ฌี้. ซ้ะเม ซ้ะไพล้ เท่อ ล ฌี้.
43014028	น ซื๊ง แน่ฌ๊า จ โล้ แบ น ซื๊ง      'จ ม ไท้      ฌ้อง จ ม เฌ๊ โอ ไท้ ดี๊ น ซื๊ง เด้าะ'. น ซื๊ง เมะ เอ แย้ นอ พี่ จ ไท้ โอ ดี๊ จ แพ่ นอ น ม ซ้ะอวีง ซ้ะโทะ ล้อ      เมะ เว๊ จ แพ่ ดู นี่ แย้ ได้ะ ล้อ.
43014029	จ โล้ เว้ น ซื๊ง เท่อ นอ บี่ ซุ้ ท ม กึ ทาง ฌ้อง เย้า นอ น ม นะ แย้ ล้อ.
43014030	จ ไคล้ ดี๊ น ซื๊ง ซี ล ไยะ ล้า แบ      เป๊งนี่ โพล้ง ฌางคู โคล๊ง คู อ คูแซย่ เฌ๊ เว๊. จ ล โอ อ เว๊ อ ดู้ง อ ยาง อ แช๊ละ น่าง เม้ง แบ.
43014031	แบ เด้าะ โพล้ง ฌางคู โคล๊ง คู แบ ซีงแฌ๊ จ เอ จ แพ่ ดู มะ. ท บี่ นอ จ ชู่ง อ ลู่ง เน้ อ แท๊ กุ้ อ เม้ง ล้อ. เฌ้เทิง ทาง เซ้อ. เกม๊า ก ลี้.
43015001	แย้ จ เก ซไบ้ะ มื่ง ลู่ง อ ที๊ง อ โต้ เล๊เก้ เฆาะ. จ แพ่ นอ เก โพล้ง แฌแซ เท่อ ลู่ง โซ๊ง พ้า นอ ล้อ.
43015002	อ เว๊ แด กล้างเทะ ไฆวะ ท กุ้ อ ได้ พี่ อ ล แซ น่าง ชุ้ แบ นอ. อ ได้ พี่ อ แซ นอ อ เว๊ เฆว่ ไฆวะ เว๊ บี่ ซุ้ ม แซ แอ ทาง.
43015003	น ซื๊ง นอ แบ ท เฆว่ ไฆวะ เย้า ดี๊ จ ลู่ง จ แท๊ พี่ จ ซอง แบ น ซื๊ง.
43015004	เจ้บึ้ น ซ้ะ ดี๊ แย้ ไช้ะ. แย้ จ ม เจ้บึ้ จ ซ้ะ ดี๊ น ซื๊ง ปะ. เซง ได้ เมะ ล เจ้บึ้ ดี๊ อ มื่ง แบ นอ แซ ทาง แด เว๊ ล ซี แบ. บี่ ซุ้ ดี๊ นอ น ซื๊ง เมะ ล เจ้บึ้ น ซ้ะ ดี๊ แย้ แบ นอ น ซื๊ง ซูง ทาง แซ ทาง ล ซี แบ ล้อ.
43015005	แย้ นอ จ เก ซไบ้ะ มื่ง. น ซื๊ง เว๊ เก อ ได้. โพล้ง ลู่ง อ เจ้บึ้ อ ซ้ะ ดี๊ แย้ นอ จ เจ้บึ้ จ ซ้ะ ดี๊ อ เว๊ ปะ. อ เว๊ ม ซูง ทาง แซ ทาง แอ มะ ล้อ. เมะ ล เมะ ลู่ง จ กย้อง แบ นอ น ซื๊ง แม้ เท่อ ล ซี น่าง เม้ง แบ.
43015006	โพล้ง ลู่ง ล เจ้บึ้ อ ซ้ะ ดี๊ แย้ ล้า แบ นอ ม ด้อง ซุ้ เซง ได้ พี่ โพล้ง นย๊อง ไฆวะ เว๊ ฌ้อง ไฆ๊. เซง ได้ ไฆ๊ นอ โพล้ง อางฆื๊ง อางเทิ๊ง เช้า ไฆวะ เว๊ มี อ้า พ้า ล้อ.
43015007	น ซื๊ง เมะ เจ้บึ้ น ซ้ะ ดี๊ แย้      ดี๊ เมะ ท่อง นี่ พ้ะ แบ จ ลู่ง จ แท๊ นอ น เมะ แบ ซ้ะ อางท่าง ท เม้ง ฌี้ เม้ง ฌี้ นอ น ม นี่ เว๊ กุ้ อ เม้ง ล้อ.
43015008	น ซื๊ง ซูง ทาง แซ ทาง เมะ แอ นอ      อ นอ เก ท แม้ ฆี๊ง แม้ แล้ จ แพ่. เมะ~ๆ บี่ นอ น ซื๊ง เก ทาง จ พู จ ลี้ง.
43015009	จ เอ น ซื๊ง ด้อง ซุ้ จ แพ่ เอ แย้ ล้อ. เกม๊า น ซื๊ง โอ เฌิ่ง โอ ค๊า ลู่ง จ ท เอ ท กวี้ง นอ ไช้ะ.
43015010	น ซื๊ง เมะ ชู่ง จ ท อางแม้เลา นอ น ซื๊ง ม โอ เฌิ่ง โอ ค๊า ลู่ง จ ท เอ นอ ล้อ      ด้อง ซุ้ แย้ จ ชู่ง จ แพ่ อ ท อางแม้เลา นอ จ โอ เฌิ่ง โอ ค๊า ลู่ง อ เว๊ อ ท เอ นอ ล้อ.
43015011	จ โล้ แบ น ซื๊ง เท่อ บี่ อี้ง นอ บี่ ซุ้ จ ท ซ้ะอวีง ซ้ะโทะ ม โอ ลู่ง น ซ้ะ พ้า      ดี๊ น ซื๊ง ท ซ้ะอวีง ซ้ะโทะ นอ ม โอ กู้ง โอ ล๊า.
43015012	จ อางแม้เลา น ซื๊ง บี่ อี้ง      เอ โละ กวี้ง โละ น ซื๊ง ซ้ะ ด้อง ซุ้ จ เอ น ซื๊ง นอ ไช้ะ.
43015013	ท เอ ฌุ้เม้ง ฌุ้พาง ลู่ง อ ดู ทึ ล เม้ง นอ เมะ เว๊ นย่อง ซี๊ง คิ้ เว๊ อ ฌ่าง ล้อ.
43015014	น ซื๊ง เมะ ชู่ง จ ท อางแม้เลา นอ น เก จ ฌุ้เม้ง ฌุ้พาง เต้~ๆ ล้อ.
43015015	จ ล กุ้ น ซื๊ง เก จ เพล่ ล้า แบ. กแช่ แม้ ท เล้ นอ อ เพล่ อ บาง ล ซีงแฌ๊ ฌู-อ้ะ แบ ล้อ. แบ เด้าะ กเย่ จ แน่ฌ๊า ดี๊ จ แพ่ นอ จ โล้ แบ น ซื๊ง กุ้ อ เม้ง ล้อ. ลู่ง อ กย้อง บี่ นอ จ กุ้ น ซื๊ง เก จ ฌุ้พาง ล้อ.
43015016	น ซื๊ง ล อางลึ นี่ แย้ แบ. จ อางลึ นี่ น ซื๊ง ล โค๊ ล้อ. จ อางกี ล้าง น ซื๊ง เกม๊า น ลี้ เท่อ ดี๊ ซูง ทาง แซ ทาง      เก ท ซูง ทาง แซ ทาง ลู่ง อ เฌิ่ง อ ค๊า ครึ~ๆ      บี่ ซุ้ น ซื๊ง เมะ อางท่าง เท่อ ดี๊ จ แพ่ เม้ง ฌี้ เม้ง ฌี้ ลู่ง จ เม้ง จ แซ นอ อ เว๊ ม เกล๊าง น ซื๊ง กุ้ อ เม้ง ล้อ.
43015017	จ อางแม้เลา น ซื๊ง บี่ อี้ง      เกม๊า น เอ โละ กวี้ง โละ น ซื๊ง ซ้ะ ไช้ะ.
43015018	โพล้ง ฌางคู โคล๊ง คู เมะ แช๊เมะ ไฌ๊ซ้ะ ดี๊ น ซื๊ง นอ นาง แบ-อ้ะ บี่ อี้ง      อ ซื๊ง เว๊ แช๊ วี่ง อ เมะ ดี๊ แย้ ล้อ.
43015019	น ซื๊ง เมะ เก ล มู๊ง ฆ่าง ดี๊ โพล้ง ฌางคู คู นอ อ ซื๊ง เว๊ ม เอ แน้ บี่ ซุ้ อ พู อ ลี้ง. แบ เด้าะ จ อางลึ นี่ น ซื๊ง เกม๊า น ไจ แด ไฆวะ โพล้ง ฌางคู คู อ แกล้      ล เก เว๊ อ เท่อ ล้า แบ. ท บี่ นอ โพล้ง ฌางคู คู แช๊เมะ ดี๊ น ซื๊ง ล้อ.
43015020	นาง แบ เท่อ พี่ จ โล้ ลี้ง เอะ น ซื๊ง นอ      'เพล่ ล ดู นี่ อ เซงคู แบ'. อ ซื๊ง เว๊ เมะ แม้ น้ะ แม้ โน๊ง แย้ นอ ม แม้ น้ะ แม้ โน๊ง น ซื๊ง ปะ      เมะ ชู่ง จ ลู่ง นอ ม ชู่ง น ซื๊ง ลู่ง ปะ ล้อ.
43015021	พี่ น ซื๊ง เก จ พู จ ลี้ง อ กย้อง นอ อ ซื๊ง เว๊ ม แม้ น้ะ แม้ โน๊ง น ซื๊ง ล้อ      อ ไฌ่ บี่ โย้ โพล้ง ลู่ง อ เกม๊า จ เฌ๊ ล้าง ล แฌ้ นอ อ ซื๊ง เว๊ ล ซีงแฌ๊-อ้ะ แบ.
43015022	จ เมะ ล เฌ๊ โล้ เอะ อ ซื๊ง เว๊ อ เท่อ แบ นอ อ ซื๊ง เว๊ ล ซีงแฌ๊ อ ท เด้บ้ะ แบ. แบ เด้าะ ค๊องเนง อี้ง อ ซื๊ง เว๊ ไคล้ พ้อง ล้าง อ ซ้ะ ดี๊ อ ท เด้บ้ะ ล ซี น่าง เม้ง ล้า แบ.
43015023	โพล้ง ลู่ง อ แช๊เมะ ไฌ๊ซ้ะ ดี๊ แย้ ล แฌ้~ๆ นอ แช๊เมะ ไฌ๊ซ้ะ ดี๊ จ แพ่ ปะ ล้อ.
43015024	จ เมะ ล เฌ๊ แม้ เท่อ ล เม้ง~ๆ พี่ โพล้ง ล แม้ ลี้ง เว๊ น่าง ชุ้ แบ นอ อ ซื๊ง เว๊ ล ซีงแฌ๊ อ ท เด้บ้ะ แบ. แบ เด้าะ พี่ จ แม้ เท่อ นอ อ ซื๊ง เว๊ แด เว๊ ปะ      ฌ้อง แช๊เมะ ไฌ๊ซ้ะ ดี๊ แย้ ดี๊ จ แพ่ ปะ ล้อ.
43015025	ท แม้ อ ซ้ะ บี่ นอ บี่ ซุ้ ท กวิ้ ล้าง เว้ เว๊ ลู่ง อ เซ๊งพ้า ท้างพ้า ม ชิ้เทา เว๊ ล้อ      ไจ้ะ เว๊ แด      'อ ซื๊ง เว๊ แช๊เมะ ไฌ๊ซ้ะ ดี๊ แย้      แบ เด้าะ อ ซูง อ แซ ล โอ น่าง เม้ง แบ'.
43015026	โพล้ง แม้ช้า เท่อ ม เฌ๊      เมะ เว๊ กแช่ แยว้ อ วีง ฌี้ แล้ แอว้ ล แฌ้ นอ      โอ ดี๊ แพ่ แยว้ เฌ๊ ปล้ะ ล้าง ท อ ที๊ง อ โต้ ล้อ. จ ม เกม๊า อ เฌ๊ ล้าง โอ ดี๊ น ซื๊ง. อ เว๊ แด ม โล้ ล้าง เท่อ แบฆ้ะ ดี๊ แย้ นอ ล้อ.
43015027	น ซื๊ง ม โล้ ล้าง เท่อ แบฆ้ะ ด๊ แย้ ปะ ล้อ      เมะ เว๊ น ซื๊ง โอ ดี๊ แย้ ล โค๊ ลู่ง อ คางไท้ะ เย้า.
43016001	จ โล้ แบ น ซื๊ง เท่อ บี่ อี้ง นอ บี่ ซุ้ น ซื๊ง ล ไจ แด ไฆวะ น ท ชู่ง ท นะ แบ.
43016002	โพล้ง ม โฌ๊ ไจ ทาง ไฆวะ น ซื๊ง ล เกม๊า เฌ๊ โอ ซยอง ลู่ง ท แพโซง อ ล่าง พ้า ล จอง~ๆ ล้า แบ นอ. ม ท้อง อ ช๊า อ โท่ โคะ พี่ โพล้ง แม้ ซี๊ง ไฆวะ น ซื๊ง นอ ม ช๊องมอง เว๊ แม้ เท่อ แบ กแช่ แยว้ อ ซ้ะ เย้า.
43016003	โพล้ง ม แม้ เท่อ บี่ อี้ง นอ เป๊งนี่ ล ซีงแฌ๊ จ แพ่ แบ      ดี๊ ล ซีงแฌ๊ แย้ แบ ปะ.
43016004	แบ เด้าะ จ โล้ เว้ น ซื๊ง เท่อ บี่ อี้ง      บี่ ซุ้ เมะ ท้อง อ ช๊า อ โท่ โคะ นอ น ซื๊ง ม นาง แบ ไท้ เท่อ พี่ จ โล้ เว้ เอะ น ซื๊ง นอ. ท ล ไฌ่ อี้ง นอ จ ล โล้ แบ น ซื๊ง ลู่ง อ ซ๊างคู แบ      เมะ เว๊ จ โอ ดี๊ น ซื๊ง ได้ะ ล้อ.
43016005	แบ เด้าะ ค๊องเนง โย้ นอ จ ม ไท้ โอ ไท้ ดี๊ โพล้ง ลู่ง อ เกม๊า จ เฌ๊ ล้าง ล แฌ้ นอ. จ ม ลี้ โค๊ เล้ ไท้ โค๊ เล้ นอ น ซื๊ง ล อางจ้ะ แบ แย้ น่าง แฌ้ แบ.
43016006	พี่ จ โล้ แบ น ซื๊ง จ ม ไท้ นอ น เซิง ล ฆวี๊ง ซ้ะ ล โย้ แบ ล้อ.
43016007	แบ เด้าะ จ โล้ แบ น ซื๊ง ท อ ที๊ง อ โต้ ล้อ      พี่ จ ม ไท้ นอ ฌี้ ลู่ง น ฌ่าง ล โค๊. จ เมะ ล ไท้ แบ นอ โพล้ง แม้ช้า เท่อ ล แฌ้ นอ ล เฌ๊ โอ น ซื๊ง แบ. แบ เด้าะ จ เมะ ไท้ นอ จ ม เกม๊า อ เว๊ เฌ๊ โอ น ซื๊ง ล้อ.
43016008	ท่อง อ เว๊ เฌ๊ ท้อง นอ ม ดึ้ เกม๊า โพล้ง ฌางคู คู ซีงแฌ๊ ท เด้เทา เด้บ้ะ อ ไฌ่      ดี๊ ท อ เกิ้ง อ แบ อ ไฌ่      ดี๊ กแช่ แยว้ อ ท ต้ะเซ๊ง โล้ ล้าง อ เตา อ ไฌ่.
43016009	ลู่ง ท เด้บ้ะ อ ไฌ่ นอ โพล้ง ฌางคู คู ช๊องมอง เท่อ ล แบ~ๆ      เป๊งนี่ ล ชู่ง ล นะ แย้ แบ.
43016010	ลู่ง ท อ เกิ้ง อ แบ อ ไฌ่ นอ อ ซื๊ง เว๊ ช๊องมอง เท่อ ล แบ~ๆ      เป๊งนี่ จ ม ไท้ ลู่ง จ แพ่ อ โอ. น ซื๊ง แด แย้ ล ซี ล้า แบ.
43016011	ลู่ง ท ต้ะเซ๊ง โล้ ล้าง เท่อ อ เตา อ ไฌ่ นอ อ ซี๊ง เว๊ ช๊องมอง เท่อ ล แบ~ๆ      เป๊งนี่ โพล้ง ฌางคู คู อ คูแซย่ แบ ท ต้ะเซ๊ง โล้ ล้าง อ เตา ฌ้อง เย้า นอ ล้อ.
43016012	โอ แอ เม้ง ได้ะ จ แบ ซ้ะ โล้ แบ น ซื๊ง      แบ เด้าะ ค๊องเนง อี้ง น โท่ง ล เก ได้ะ แบ.
43016013	ท่อง กแช่ แยว้ อ วีง ฌี้ แล้ แอว้ ลู่ง อ ปล้ะ ล้าง ท อ ที๊ง อ โต้ เฌ๊ ท้อง โคะ นอ อ เว๊ ม ดึ้ ซีงแฌ๊ น ซื๊ง ลู่ง ท อ ที๊ง อ โต้ กุ้ อ เม้ง. อ ท ไคล้ ล เก ทาง แด เว๊ อ ซ้ะ พ้า แบ. พี่ อ แน่ฌ๊า เว๊ นอ ม โล้ ก้ะ น ซื๊ง ล้อ. เท่อ ลู่ง จู่ง แย๊ ม เก ทาง บี่ เล้ นอ ม โล้ แบ น ซื๊ง กุ้ อ เม้ง.
43016014	อ เว๊ ม แม้ ฆี๊ง แม้ แล้ แย้      อ ไฌ่ บี่ อี้ง อ เว๊ ม แม้ นี่ เท่อ พี่ เก ยี๊ แด นอ      ฌ้อง ปล้ะ ล้าง เอะ น ซื๊ง ล้อ.
43016015	กเย่ จ แพ่ อ ท โอ นอ เก ยี๊ แด กุ้ อ เม้ง ล้อ. ลู่ง อ กย้อง บี่ นอ จ โล้ แบ น ซื๊ง      วีง ฌี้ แล้ แอว้ ม แม้ นี่ เท่อ พี่ เก ยี๊ แด นอ      ฌ้อง ปล้ะ ล้าง เอะ น ซื๊ง ล้อ.
43016016	โม่โคะ นอ น ซื๊ง ล แด แย้ ล้า แบ      ฌ้อง ลู่ง ไค๊ โม่โคะ เด้าะ นอ น ซื๊ง ม แด ไท้ แย้ ล้อ".
43016017	กแช่ เยซู อ พู อ ลี้ง แบ ล น้าง~ๆ อางจ้ะ โละ อ ซ้ะ ไจ้ะ เว๊      "อ เว๊ ไจ้ะ ท เม้ง เล้ นอ      โล้ เฆ้อ      'โม่โคะ นอ น ซื๊ง ล แด แย้ ล้า แบ      ฌ้อง ลู่ง ไค๊ โม่โคะ เด้าะ นอ น ซื๊ง ม แด ไท้ แย้ ล้อ'      ดี๊ พี่ อ ไจ้ะ เว๊      'เป๊งนี่ จ ม ไท้ ลู่ง จ แพ่ อ โอ'.
43016018	พี่ อ ไจ้ะ เว๊      'โม่โคะ' นอ ม ไจ้ะ ท ล้อ. ก แน ล ซี แบ".
43016019	พี่ อ ซื๊ง เว๊ แบ อ ซ้ะ อางจ้ะ อ เท่อ นอ กแช่ เยซู ซีงแฌ๊ เว๊. ท บี่ นอ โล้ แบ อ ซื๊ง เว๊      "พี่ จ โล้ เท่อ จ ไจ้ะ นอ      'โม่โคะ นอ น ซื๊ง ล แด แย้ แบ นอ      ฌ้อง ลู่ง ไค๊ โม่โคะ เด้าะ น ซื๊ง ม แด ไท้ แย้ ล้อ'      น ซื๊ง อางจ้ะ โละ ซ้ะ แบฆ้ะ ดี๊ ท ไคล้ ล ทีง นอ-อ้า.
43016020	จ โล้ เอะ น ซื๊ง โต้~ๆ ล้อ      น ซื๊ง เมะที๊ง เมะน๊อง ม ล้าง. น ซื๊ง ม ฌาง เท่อ ย้า เท่อ น้ะ มะ ล้อ      แบ เด้าะ โพล้ง ฌางคู คู ล แพ นอ ม ซ้ะอวีง ซ้ะโทะ เว๊. น ซื๊ง ม ซ้ะอึ้ ซ้ะช๊า เท่อ ดู มะ      แบ เด้าะ พี่ น ซื๊ง ซ้ะอึ้ ซ้ะช๊า เท่อ นอ ม เก ทาง ท ซ้ะอวีง ซ้ะโทะ ล้อ.
43016021	ท่อง กมืง อ พู ม โอ นอ ซ้ะอึ้ เว๊ ดู มะ      เมะ เว๊ ท้อง อ มื่ง อ แค๊ เย้า. แบ เด้าะ ท่อง อ พู โอ ฌ้อง เย้า นอ อ เว๊ ล นาง แบ ท แช๊ ล้า แบ      อ ไฌ่ บี่ อี้ง อ เว๊ ซ้ะอวีง ซ้ะโทะ เว๊ พี่ อ พู ล แฌ้ กึ ทาง ลู่ง ฌางคู โคล๊ง คู.
43016022	น ซื๊ง เว๊ บี่ นอ ปะ. ค๊องเนง โย้ น ซื๊ง ซ้ะอึ้ เท่อ น้ะ มะ      แบ เด้าะ จ ม แด น ซื๊ง ล พ๊า เด้าะ ฌ้อง น ม ซ้ะอวีง ซ้ะโทะ เท่อ ล้อ. ท ซ้ะอวีง ซ้ะโทะ ล เอ้า อี้ง นอ โพล้ง ม ทึ้ ไฆวะ แด น ซื๊ง ล ซี น่าง แฌ้ แบ.
43016023	ท้อง ลู่ง มื่ง ล นี้ง แย๊ นอ น ซื๊ง ล อางจ้ะ แบ แย้ ท น่าง เม้ง ล้า แบ. จ โล้ เอะ น ซื๊ง โต้~ๆ ล้อ      กเย่ น ซื๊ง อางท่าง เท่อ ดี๊ จ แพ่ ลู่ง จ เม้ง จ แซ นอ อ เว๊ ม เกล๊าง น ซื๊ง กุ้ อ เม้ง ล้อ.
43016024	ลู่ง อ พ้อง ไฆวะ น ซื๊ง ล อางท่าง เท่อ ลู่ง จ เม้ง จ แซ น่าง เม้ง แบ. อางท่าง เซ้อ      ฌ้อง น ซื๊ง ม นี่ ล้อ      บี่ ซุ้ น ซื๊ง ท ซ้ะอวีง ซ้ะโทะ ม โอ กู้ง โอ ล๊า นอ ล้อ.
43016025	จ อางด้อง ล้าง เอะ น ซื๊ง ท ล ไฌ่ อี้ง. แบ เด้าะ ม โอ โคะ ล พ๊า จ ล อางด้อง ล้าง เท่อ ล้า แบ. จ ม โล้ แบ น ซื๊ง จ แพ่ อ ไฌ่ ล้อง~ๆ ล้อ.
43016026	ล นี้ง แย๊ นอ โคะ น ซื๊ง ม อางท่าง เท่อ ลู่ง จ เม้ง จ แซ. แย้ จ ล โล้ เท่อ แบ พี่ จ ม อางท่าง คิ้ เอะ น ซื๊ง ฌ่าง.
43016027	แพ่ เอ น ซื๊ง ปะ ล้อ. ลู่ง น เอ แย้ ดี๊ นะ เว๊ จ โอ ลู่ง กแช่ แยว้ อ โอ เฌ๊ อ กย้อง นอ แพ่ เอ น ซื๊ง ล้อ.
43016028	จ โอ ลู่ง จ แพ่ อ โอ. จ เฌ๊ ล้าง โอ ฌางคู โคล๊ง คู. ค๊องเนง โย้ นอ จ ม ไท้ แด ฌางคู โคล๊ง คู      ไท้ โอ ไท้ ดี๊ จ แพ่ นอ ล้อ".
43016029	ท่อง อ ช๊าง นอ อ พู อ ลี้ง ซีง ล มู๊ง นอ โล้ เว๊ แด      "ค๊องเนง โย้ น ไคล้ เท่อ ล้อง~ๆ ล้อ. น ล อางด้อง ล้าง เท่อ ล้า แบ.
43016030	ค๊องเนง โย้ ก ซีงแฌ๊ ลู่ง แน้ น ซีงแฌ๊ ท กุ้ อ เม้ง      ล แบ เกม๊า โพล้ง อางจ้ะ น เท่อ ล้า แบ. อ กย้อง บี่ นอ ก นะ เว๊ น โอ ลู่ง กแช่ แยว้ อ โอ เฌ๊ ล้าง ล้อ".
43016031	กแช่ เยซู อางจ้ะ อ ซื๊ง เว๊      "ค๊องเนง อี้ง เมะ น ซื๊ง นะ เย้า-อ้า.
43016032	ม ท้อง อ ช๊า อ โท่ โคะ ล พ๊า      ค๊องเนง โย้ ท้อง เว๊ เย้า ล้อ      น ซื๊ง ม ล้างมื่ง ล้างพ้ะ โละ ซ้ะ. ล แฌ้~ๆ ม ไท้ ลู่ง อ เด้า. โพล้ง ม ไจ แด แย้ เลา. จ ม โอ ก้ะ ล แฌ้. จ ม โอ ล แฌ้ ล เมะ ชี่ แบ. แพ่ ม โอ ดี๊ แย้ ล้อ.
43016033	จ โล้ น ซื๊ง เท่อ บี่ อี้ง นอ บี่ ซุ้ น ซื๊ง ม โอ ดี๊ ท มึ ท พ้า ลู่ง น เจ้บึ้ น ซ้ะ ดี๊ แย้. พี่ น ซื๊ง โอ ฌางคู โคล๊ง คู นอ น ม แบ น้ะ แบ โน๊ง ล้อ. แบ เด้าะ แม้ น ซ้ะ เมะ เฌิ่ง เมะ ค๊า ไช้ะ      ยี๊ แด จ น้า ฌางคู โคล๊ง คู เย้า".
43017001	ท่อง กแช่ เยซู โล้ เท่อ ฌ้อง นอ แคว่ ฌูง ทาง ลู่ง มุ้คู      ดี๊ ไจ้ะ เว๊ แด      "แพ่-เอ้อ ท้อง อ ช๊า อ โท่ ลู่ง อ แบ เย้า. เกม๊า น พูแคว๊ โอ ดี๊ อ ฆี๊ง อ แล้ อ โฌ่ง อ พ้าง      บี่ ซุ้ พูแคว๊ ม ปล้ะ ล้าง น ฆี๊ง น แล้ น โฌ่ง น พ้าง.
43017002	น เกล๊าง พูแคว๊ อ ดู้ง อ ยาง โอ โพล้ง ฌางคู คู อ แช๊คู      บี่ ซุ้ อ เว๊ ม เกม๊า กเย่ โพล้ง ลู่ง น เกล๊าง เอะ อ เว๊ นอ โอ ดี๊ ท ม๊า ล้างชู้ ล้างแกย กุ้ อ แฌ้ ล้อ.
43017003	อ อี้ง เก ท ม๊า ล้างชู้ ล้างแกย      เมะ เว๊ อ ซื๊ง เว๊ ม ซีงแฌ๊ แน้ ลู่ง น เก กแช่ แยว้ เต้~ๆ ล แฌ้ ล้อ      ดี๊ ซีงแฌ๊ กแช่ เยซู คริ้ พี่ น เกม๊า อ เฌ๊ ล้าง ล แฌ้ นอ.
43017004	จ ปล้ะ ล้าง น ฆี๊ง น แล้ น โฌ่ง น พ้าง ลู่ง ฌางคู โคล๊ง คู เย้า. ท แม้ พี่ น เกม๊า จ แม้ นอ จ แม้ ฌ้อง เย้า.
43017005	แพ่-เอ้อ ท ฆี๊ง ท แล้ ท โฌ่ง ท พ้าง พี่ อ โอ ดี๊ แน้ ดี๊ แย้ ลู่ง ฌางคู โคล๊ง คู ล แบ ท ไต้ ล้าง-อ้ะ ได้ะ แบ นอ ค๊องเนง โย้ เกม๊า โอ ดี๊ แย้ ลู่ง น เมะแซ พ้า เด้าะ.
43017006	โพล้ง พี่ น เกล๊าง เอะ แย้ ลู่ง โพล้ง ฌางคู คู อ แกล้ นอ จ ดึ้ ซีงแฌ๊ แน้ ล้อ. อ ซื๊ง เว๊ เก น เท่อ. น เกล๊าง เอะ แย้ ล้อ. อ ซื๊ง เว๊ ชู่ง น ลู่ง.
43017007	ค๊องเนง โย้ อ ซื๊ง เว๊ ซีงแฌ๊ กเย่ เท่อ พี่ น เกล๊าง เอะ แย้ นอ โอ ดี๊ แน้ เฌ๊ กุ้ อ เม้ง ล้อ.
43017008	พี่ น เกม๊า จ โล้ เท่อ นอ จ โล้ แบ อ ซื๊ง เว๊ ฌ้อง เย้า. อ ซื๊ง เว๊ ดุ้ อ แน่ ดี๊-อ้ะ กุ้~อ~เม้ง      ฌ้อง ซีงแฌ๊ เว๊ ล้างที๊ง แย้ จ โอ ลู่ง น โอ เฌ๊      ดี๊ นะ เว๊ น เกม๊า จ เฌ๊ ล้อ.
43017009	จ อางท่าง เท่อ ลู่ง อ ซื๊ง เว๊ อ ฌ่าง. โพล้ง ฌางคู คู ล แพ นอ จ ล อางท่าง เท่อ ลู่ง อ ฌ่าง แบ. จ อางท่าง เท่อ ลู่ง โพล้ง พี่ น เกล๊าง เอะ แย้ อ ฌ่าง      เมะ เว๊ อ เก น พู น ลี้ง นอ ล้อ.
43017010	ท กุ้ อ เม้ง พี่ อ เก ยี๊ แด นอ เก นี๊ แด ปะ      ดี๊ ท กุ้ อ เม้ง พี่ อ เก นี๊ แด นอ เก ยี๊ แด ปะ ล้อ. จ ฆี๊ง จ แล้ จ โฌ่ง จ พ้าง นอ โพล ทาง ลู่ง อ ซื๊ง เว๊ อ กย้อง.
43017011	ค๊องเนง โย้ นอ จ ไท้ โอ ดี๊ แน้. จ ล โอ ลู่ง ฌางคู โคล๊ง คู ล้า แบ      แบ เด้าะ อ ซื๊ง เว๊ โอ ลู่ง ฌางคู โคล๊ง คู ได้ะ. แพ่ ลู่ง อ ฌี้ อ แอว้-เอ้อ เกม๊า เต้ น ยู่แคว่ แฌแซ กต้าง อ ซื๊ง เว๊ ลู่ง น เม้ง น แซ พี่ น เกล๊าง เอะ แย้      บี่ ซุ้ อ ซื๊ง เว๊ ม เก ล เม้ง ฆ่าง ด้อง ซุ้ แน้ ดี๊ แย้ เก ล แฌ้ ฆ่าง ล้อ.
43017012	พี่ จ โอ ลู่ง อ ซื๊ง เว๊ อ แกล้ นอ จ ยู่แคว่ แฌแซ กต้าง เว๊ ดี๊ น เม้ง น แซ พี่ น เกล๊าง เอะ แย้ นอ. จ ยู่แคว่ อ ซื๊ง เว๊ ฌี้ เต้~ๆ      ล ล้างแม่ ไฆวะ น่าง แฌ้ แบ. แบ เด้าะ โอ ล แฌ้ ล้อ พี่ อ เกิ้ง แบ ท แม้ เตา แม้ แต๊-อ้ะ      บี่ ซุ้ ท กวิ้ ล้าง เว้ เว๊ ลู่ง ไละ ฌี้ ไละ แอว้ พ้า นอ ม ชิ้เทา ไฆวะ เว๊ ล้อ.
43017013	ค๊องเนง โย้ จ ม ไท้ โอ ดี๊ แน้ ล้อ. จ โล้ เท่อ บี่ อี้ง นอ ลู่ง จ โอ ฌางคู โคล๊ง คู ได้ะ      บี่ ซุ้ อ ซื๊ง เว๊ ม โอ ดี๊ จ ท ซ้ะอวีง ซ้ะโทะ ลู่ง น ซ้ะ พ้า ล๊า~ๆ ฆวี้~ๆ ล้อ.
43017014	น ลู่ง น แท๊ นอ จ โล้ แบ อ ซื๊ง เว๊. ต้ะ โพล้ง ฌางคู คู ล แพ นอ แช๊เมะ ไฌ๊ซ้ะ ดี๊ อ ซื๊ง เว๊ แด      เป๊งนี่ อ ซื๊ง เว๊ ล เก ล มู๊ง ฆ่าง ดี๊ โพล้ง ฌางคู คู แบ      ด้อง ซุ้ แย้ จ ล เก ล มู๊ง ฆ่าง ดี๊ โพล้ง ฌางคู คู แบ นอ ล้อ.
43017015	เกม๊า อ ไจ แด ไฆวะ ฌางคู โคล๊ง คู นอ จ ล อางท่าง แบ      แบ เด้าะ จ อางท่าง เกม๊า น ยู่แคว่ แฌแซ กต้าง-อ้ะ พ้อง ไฆวะ ดี๊ ท อ้า ท ซ๊าง อ กแช่      เมะ เว๊ ม้างโค้ไล่ นอ ล้อ.
43017016	ด้อง ซุ้ แย้ จ ล เก ล มู๊ง ฆ่าง ดี๊ โพล้ง ฌางคู คู แบ นอ อ ซื๊ง เว๊ ล เก ล มู๊ง ฆ่าง ดี๊ โพล้ง ฌางคู คู แบ ปะ ล้อ.
43017017	เกม๊า เต้ น เจ่ ท อ ที๊ง อ โต้ อางกี เจ ไฆวะ อ ซื๊ง เว๊ บี่ ซุ้ ม เก น เท่อ. น ลู่ง น แท๊ นอ เมะ ท อ ที๊ง อ โต้ ล้อ.
43017018	จ เกม๊า อ ซื๊ง เว๊ ลี้ นึ โพล้ง ฌางคู คู อ แกล้      ด้อง ซุ้ แน้ น เกม๊า จ เฌ๊ ล้าง โอ ลู่ง โพล้ง ฌางคู คู อ แกล้ ปะ ล้อ.
43017019	ลู่ง อ ซื๊ง เว๊ อ กย้อง นอ จ เกล๊าง ล้าง จ ซ้ะ ดี๊ แน้ ล้อ      บี่ ซุ้ อ ซื๊ง เว๊ ม เกล๊าง ล้าง อ ซ้ะ ดี๊ แน้ เต้~ๆ ล้อ.
43017020	จ ชูแพ อางท่าง เท่อ ที่ อ ซื๊ง เว๊ อ ฌ่าง เมะ เอะ      แบ เด้าะ ลู่ง โพล้ง พี่ อ แน่ฌ๊า อ ซื๊ง เว๊ อ ลู่ง ฌ้อง ชู่ง แย้ นะ แย้ ล แพ นอ อ ฌ่าง ปะ ล้อ.
43017021	จ อางท่าง เกม๊า เต้ อ ซื๊ง เว๊ โอ ฆู๊ง โอ พุ้ เก ท ล เม้ง ฆ่าง ล้อ. แพ่-เอ้อ เกม๊า เต้ อ ซื๊ง เว๊ โอ ลู่ง ก ซุ้      ด้อง ซุ้ น โอ ลู่ง จ ซุ้      ดี๊ จ โอ ลู่ง น ซุ้ นอ ล้อ. เกม๊า เต้ อ ซื๊ง เว๊ โอ ฆู๊ง โอ พุ้ เก ท ล เม้ง ฆ่าง      บี่ ซุ้ โพล้ง ฌางคู คู ล แพ นอ ม นะ เว๊ ลู่ง น เกม๊า จ เฌ๊ ล้าง นอ ล้อ.
43017022	จ เกม๊า อ ซื๊ง เว๊ โอ ดี๊ ท อ ฆี๊ง อ แล้ อ โฌ่ง อ พ้าง ด้อง ซุ้ น เกม๊า แย้ ล้อ      บี่ ซุ้ อ ซื๊ง เว๊ ม เก ล เม้ง ฆ่าง      ด้อง ซุ้ แน้ ดี๊ แย้ เก ล แฌ้ ฆ่าง นอ ล้อ.
43017023	จ โอ ลู่ง อ ซุ้      แน้ น โอ ลู่ง จ ซุ้      บี่ ซุ้ อ ซื๊ง เว๊ ม เก ท ล เม้ง ฆ่าง เต้~ๆ. บี่ ซุ้ โพล้ง ฌางคู คู ล แพ นอ ม ซีงแฌ๊ เว๊ น เกม๊า จ เฌ๊ ล้าง      ดี๊ ม ซีงแฌ๊ เว๊ น เอ อ ซื๊ง เว๊ ด้อง ซุ้ น เอ แย้ ล้อ.
43017024	แพ่-เอ้อ น เกล๊าง เอะ แย้ อ ซื๊ง เว๊ ล มู๊ง นอ. จ โอ โค๊ เล้ นอ จ แบ ซ้ะ อ ซื๊ง เว๊ โอ ดี๊ แย้ ครึ~ๆ ล้อ      บี่ ซุ้ อ ซื๊ง เว๊ ม แด แบ จ ฆี๊ง จ แล้ จ โฌ่ง จ พ้าง พี่ น เกล๊าง เอะ แย้ นอ. อ ไฌ่ บี่ โย้ น เอ แย้ ลู่ง น ล ไต้ ล้าง ฌางคู โคล๊ง คู ได้ะ แบ เย้า.
43017025	แพ่ พี่ อ แม้ เท่อ ลู่ง อ เกิ้ง อ แบ-เอ้อ      โพล้ง ฌางคู คู ล แพ นอ ล ซีงแฌ๊ แน้ แบ. แบ เด้าะ แย้ จ ซีงแฌ๊ แน้ ล้อ      ดี๊ อ ซื๊ง เว๊ ล มู๊ง อี้ง นอ ซีงแฌ๊ เว๊ น เกม๊า จ เฌ๊ ล้าง.
43017026	จ ดึ้ เกม๊า อ ซื๊ง เว๊ ซีงแฌ๊ แน้ ปะ. จ เกม๊า ซีงแฌ๊ เย้า      ม เกม๊า เด้าะ      บี่ ซุ้ ท เอ พี่ น เอ แย้ นอ ม โอ ลู่ง อ ซื๊ง เว๊ อ ซ้ะ พ้า      ดี๊ จ ม โอ ลู่ง อ ซื๊ง เว๊ อ ซ้ะ พ้า ปะ ล้อ".
43018001	ลู่ง กแช่ เยซู ชูแพ เท่อ ฌ้อง      อ เว๊ ดี๊ อ พู อ ลี้ง ล มู๊ง นอ ไจ แด ไฆวะ พี่ นอ ลี้ ค๊างฌะ ท แด้ คู คีโดง. โพล้ง อ โซ๊ง โอ พี่ นอ ล จอง. กแช่ เยซู ดี๊ อ พู อ ลี้ง ล มู๊ง นอ ลี้ นึ โซ๊ง พ้า ล จอง นอ ล้อ.
43018002	ยูด้ะ ลู่ง อ แม้ช้า โพล้ง พอง กแช่ เยซู ล แฌ้ นอ ซีงแฌ๊ ท ล่าง ล จอง อี้ง ปะ ล้อ      เมะ เว๊ กแช่ เยซู ลี้ พี่ นอ ดี๊ อ พู อ ลี้ง ดึ้~ๆ.
43018003	ต้ะ ยูด้ะ ลี้ โซ๊ง ซึ้พู โรมา ล มู๊ง ดี๊ แยแซ๊ คุ้ เว่งฮ๊าง พี่ แยว้ อ คู ดู ซีง ดี๊ โพล้ง ฟารีซี ซีง เกม๊า อ ลี้ ล มู๊ง      ลี้ ลู่ง โซ๊ง พ้า นอ      ลี้ โชะ ดี๊ พ้าง ดี๊ นะ ดี๊ มีโด้ง ดี๊ โซย๊.
43018004	โพล้ง ม เฌ๊ แม้-อ้ะ บี่ เล้ นอ กแช่ เยซู ซีงแฌ๊ เว๊ เย้า. ท บี่ นอ อ เว๊ ลี้ ฆ้าง ฌู โพล้ง ล แพ นอ ล ปี๊      อางจ้ะ เว๊      "น ซื๊ง เฌ๊ อางฆื๊ง โพล้ง เล้".
43018005	อ เท่อ ไคล้ ช๊า-อ้ะ ไจ้ะ เว๊      "อางฆื๊ง เยซู โพล้ง นาซาริ้". กแช่ เยซู ไจ้ะ เว๊      "แย้ โย้ เซ้อ". ยูด้ะ ลู่ง อ แม้ช้า โพล้ง พอง กแช่ เยซู ล แฌ้ นอ ชี๊เทิง พี่ นอ ดี๊ อ ซื๊ง เว๊ ปะ ล้อ.
43018006	ท่อง กแช่ เยซู ไจ้ะ เว๊      "แย้ โย้ เซ้อ"      โพล้ง ล มู๊ง นอ ซึ้ ไย้ อ ซ้ะ ล ปี๊      ต้ะ ล้างเทะเค้า พะ.
43018007	กแช่ เยซู อางจ้ะ เท่อ ล พ๊า เด้าะ      "น ซื๊ง อางฆื๊ง โพล้ง เล้". อ เท่อ ไคล้ ช๊า-อ้ะ ไจ้ะ เว๊      "อางฆื๊ง เยซู โพล้ง นาซาริ้".
43018008	กแช่ เยซู ไจ้ะ เว๊      "จ โล้ น ซื๊ง ล พ๊า เย้า-เอ้อ      แย้ ล้อ. น ซื๊ง เมะ เฌ๊ อางฆื๊ง แย้ นอ โพล้ง ล แพ อี้ง นอ กูแพล่ ไฆวะ-อ้ะ".
43018009	(พี่ กแช่ เยซู ไคล้ เท่อ บี่ อี้ง นอ เมะ เว๊ ชิ้เทา ไฆวะ อ ท ไคล้ พี่ อ ไจ้ะ เว๊       "แพ่-เอ้อ โพล้ง พี่ น เกล๊าง เอะ แย้ ล มู๊ง นอ ล ล้างแม่ ไฆวะ น่าง แฌ้ แบ ล้อ".)
43018010	ซีโมง เปโต อ น้ะ โอ ล เบง. อ เว๊ ทึ้ ทาง เว๊ ฌ้อง กล้าง แยว้ อ คู ดู ทึ อ ฆ่อง ล แฌ้      แบ อ แน่ ฆุ้ ล โค๊      เทะ พระ. อ ฆ่อง ล แฌ้ นอ อ เม้ง มางโค ล้อ.
43018011	กแช่ เยซู โล้ แบ เปโต ไจ้ะ เว๊      "ลอง ล้าง ไท้ น น้ะ อ กยุ้ พ้า นอ. โล๊ง ท น้ะ ท โน๊ง พี่ จ แพ่ เกม๊า จ โอ้-อ้ะ นอ น ช๊องมอง จ ล โอ้ แบ-อ้า".
43018012	ท่อง อ ช๊าง ซึ้คู ล แฌ้ ดี๊ ซึ้พู โรมา ดี๊ แยแซ๊ คุ้ เว่งฮ๊าง ล มู๊ง พอง นี่ กแช่ เยซู      ฌ้อง จ้าทะ เว๊
43018013	ม้อง โซ๊ง เว๊ ไวะ ท้อง ลู่ง อางนา อ โอ แบ~ๆ. อางนา นอ เก คายาฟา อ มื้งแซย่ แคว๊. ล เนง แย๊ นอ คายาฟา เก แยว้ อ คู ดู ทึ.
43018014	คายาฟา ล แฌ้ อี้ง ล้อ พี่ อ โล้ แบ โพล้ง ยู อ ดู อ แซย่ ล มู๊ง นอ ไจ้ะ เว๊ โพล้ง แคว๊ ล แฌ้ ซี๊ง คิ้ โพล้ง กุ้ อ แฌ้ อ ฌ่าง      อ นอ ฌี้ ล โค๊.
43018015	ซีโมง เปโต ดี๊ กแช่ เยซู อ พู อ ลี้ง อ แฌ้แพ ล แฌ้ ลี้ ด้องดู กแช่ เยซู. ล แฌ้ อี้ง นอ ซีงแฌ๊ โละ อ ซ้ะ ดี๊ แยว้ อ คู ดู ทึ ล แฌ้ นอ ฌี้ มะ. ท บี่ นอ อ เว๊ ลี้ นึ ฆ้าง แยว้ อ คู ดู ทึ อ เด้า คว้าง พ้า ดี๊ กแช่ เยซู.
43018016	เมะ เปโต นอ ชี๊เทิง ลู่ง เกล้ พ้าแย๊ ลู่ง ค๊อง ล โค๊. ท่อง อ ช๊าง กแช่ เยซู อ พู อ ลี้ง ล แฌ้ นอ เฌ๊ ไท้      ไคล้ ดี๊ กมืง พี่ อ คุ้ เกล้ พ้าแย๊ ล แฌ้ นอ ฌ้อง ลี้ ฆ้าง ฌ้า เปโต ลู่ง เด้า คว้าง พ้า นอ ไวะ.
43018017	กมืง คุ้ เกล้ พ้าแย๊ ล แฌ้ นอ อางจ้ะ แบ เปโต ไจ้ะ เว๊     "แน้ น เก กแคว๊ นอ อ พู อ ลี้ง ล แฌ้ ปะ ล้อ-อ้า". เปโต ไจ้ะ เว๊      "เมะ เอะ".
43018018	ล พ๊า แย๊ นอ ท ฌ่อง. ท อ เพล่ อ บาง ดี๊ แยแซ๊ คุ้ เท่อ ล มู๊ง นอ แม้ นี่ แซว      เช้า เค้ ทาง มี      ฌ้อง ชี๊เทิง โอ มี ไท้ะ ล โป้ง แย๊. ต้ะ เปโต ลี้ ฆ้าง ชี๊เทิง โอ มี ไท้ะ ดี๊-อ้ะ ปะ ล้อ.
43018019	แยว้ อ คู ดู ทึ ล แฌ้ อางจ้ะ แบ กแช่ เยซู แบฆ้ะ ดี๊ อ พู อ ลี้ง อ ไฌ่ ดี๊ อ ท ซอง ท ซ๊าง อ ไฌ่.
43018020	กแช่ เยซู ไคล้ ช๊า เว๊ แด      "จ ซอง เท่อ เติ้งต้าง กุ้ อ พ๊า ล้อ. จ ซอง เท่อ ลู่ง ท แพโซง อ ล่าง พ้า ดี๊ เว่งฮ๊าง พ้า. โพล้ง เฌ๊ โอ ซยอง พี่ นอ กุ้ อ แฌ้. จ ล ไคล้ คิ้ซูง คิ้บีง เท่อ น่าง ชุ้ แบ.
43018021	น อางจ้ะ จ เท่อ แม้ ท เล้. อางจ้ะ โพล้ง ลู่ง อ แน่ฌ๊า จ ท ไคล้ ล แพ นอ. จ โล้ อ ซื๊ง เว๊ อ เท่อ บี่ เล้ นอ อางจ้ะ แบ อ ซื๊ง เว๊ เซ้อ. อ ซื๊ง เว๊ ซีงแฌ๊ จ ท ไคล้ ล้อ".
43018022	ท่อง กแช่ เยซู โล้ เท่อ บี่ นอ แยแซ๊ ล แฌ้ เด้ เว๊ อ เมะ      ไจ้ะ เว๊ แด      "น ไจ้ะ แยว้ อ คู ดู ทึ บี่ นอ เบิง ชี่ บี่ เล้".
43018023	กแช่ เยซู ไคล้ ช๊า เว๊      "จ โล้ เท่อ เมะ ไพ้ะ ล เม้ง~ๆ นอ โล้ แบ โพล้ง ล มู๊ง อี้ง นอ ไช้ะ. แบ เด้าะ จ โล้ เท่อ เมะ แบ นอ น เด้ จ เมะ แม้ ท เล้".
43018024	ท่อง อ ช๊าง นอ อางนา เกม๊า โพล้ง ม้อง โซ๊ง กแช่ เยซู พี่ อ แบ ท จ้าทะ-อ้ะ ได้ะ นอ ท้อง แยว้ อ คู ดู ทึ คายาฟา ล แฌ้ นอ อ โอ.
43018025	พี่ เปโต ชี๊เทิง โอ มี ไท้ะ ได้ะ นอ โพล้ง อ แฌ้แพ อางจ้ะ-อ้ะ ไจ้ะ เว๊ แด      "แน้ น เก กแคว๊ ล แฌ้ แย๊ นอ อ พู อ ลี้ง ล แฌ้      เมะ-อ้า". เปโต ซม๊า เว๊ ไจ้ะ เว๊      "เมะ เอะ. ล เมะ จ เก อ พู อ ลี้ง แบ".
43018026	แยว้ อ คู ดู ทึ อ ฆ่อง ล แฌ้ ด๊าง เบ้า ดี๊ กแคว๊ พี่ เปโต กล้างเทะ เว๊ อ แน่ ล แฌ้ นอ อางจ้ะ เปโต ไจ้ะ เว๊      "จ แด แน้ น โอ โซ๊ง พ้า ดี๊ อ เว๊ ล แฌ้ นอ      ล เมะ แบ-อ้า".
43018027	เปโต ซม๊า เว๊ ล พ๊า เด้าะ ไจ้ะ เว๊      "เมะ เอะ". ต้ะ ล ทีง ฆ่าง ช๊าง อ้องอู ทาง เว๊ ล้อ.
43018028	ลู่ง โฌ้ ล คึ นอ โพล้ง เกม๊า กแช่ เยซู ไจ แด คายาฟา อ เด้า      ลี้ ม้อง โซ๊ง เว๊ ท้อง ท อ ดู อ เด้า. โพล้ง ยู อ ดู อ แซย่ ล มู๊ง นอ ล นึ เว๊ อ เด้า พ้า แบ      เมะ นึ ฆ้าง นอ ม ไพ้ะ เซ๊งพ้า ท้างพ้า      ฌ้อง แม้ มึ อาง อวีง นาง แบ มื่ง กแช่ แยว้ แม้ พ้อง พลิ้ เท่อ ล นี้ง นอ ล ซี ล้า แบ.
43018029	ท บี่ นอ ท อ ดู ปีล้ะ เฌ๊ ทาง ลู่ง ค๊อง โค๊      ฌ้อง อางจ้ะ แบ อ ซื๊ง เว๊ ล มู๊ง นอ ไจ้ะ เว๊      "น ซื๊ง ฟ่อง กแคว๊ ล แฌ้ อี้ง ลู่ง ท เม้ง เล้ อ กย้อง".
43018030	อ ซื๊ง เว๊ ไคล้ ช๊า เว๊      "เมะ ล แม้ ไพ้ะ เท่อ แบ นอ ก ล เฌ๊ ม้อง โซ๊ง-อ้ะ ลู่ง น โอ แบ ล้อ".
43018031	ปีล้ะ โล้ เอะ อ ซื๊ง เว๊ ไจ้ะ เว๊      "เมะ~ๆ บี่ นอ เกม๊า น ซื๊ง ต้ะเซ๊ง-อ้ะ ท๊อง น ซื๊ง เซ๊งพ้า ท้างพ้า เซ้อ". อ ซื๊ง เว๊ ไจ้ะ เว๊      "ก ล โอ ดี๊ ท อ ฌ้อง อ เก พี่ ก ม ไคล้ ล้าง โพล้ง ท้อง อ เตา แบ ซี๊ง นอ แบ".
43018032	(แม้ อ ซ้ะ บี่ นอ บี่ ซุ้ ท ไคล้ พี่ กแช่ เยซู โล้ เว้ เว๊ แด ม ซี๊ง บี่ เล้ นอ ม เก ทาง เว๊ ล้อ.)
43018033	ท่อง อ ช๊าง นอ ปีล้ะ ไท้ นึ ไท้ อ เด้า พ้า      ฌ้อง กุ้ นี่ กแช่ เยซู      อางจ้ะ เว๊ แด      "แน้ โย้ นอ เมะ น เก โพล้ง ยู อ จ๊าวแพเดง-อ้า".
43018034	กแช่ เยซู ไคล้ ช๊า เว๊      "พี่ น อางจ้ะ เท่อ นอ เมะ น กแช่ ช๊องมอง แด เว๊ ล แฌ้-อ้า      เมะ โพล้ง อ แฌ้แพ โล้ ล้าง เอะ แน้ จ ไฌ่-อ้า".
43018035	ปีล้ะ ไจ้ะ เว๊ แด      "น ช๊องมอง จ เก โพล้ง ยู ชี่-อ้า. โพล้ง ล มู๊ง ฆ่าง ดี๊ แน้ นอ      ดี๊ แยว้ อ คู ดู ล มู๊ง นอ เกม๊า จ ต้ะเซ๊ง น เท่อ ล้อ. น แม้ ไพ้ะ แม้ แม ท เล้ นอ".
43018036	กแช่ เยซู ไคล้ ช๊า เว๊      "จ มื่ง จ บ้าง ล เมะ เก ฌางคู โคล๊ง คู อ เท่อ แบ. เมะ เก ฌางคู โคล๊ง คู อ เท่อ ล โค๊ นอ จ พู จ ลี้ง ม ดึ้ซีง ดึ้ซึ้ ลู่ง จ ฌ่าง      ล เกม๊า โพล้ง ยู อ ดู อ แซย่ พอง แย้ แบ. แบ เด้าะ จ มื่ง จ บ้าง ล เมะ เก ฌางคู โคล๊ง คู อี้ง อ เท่อ แบ ล้อ".
43018037	ปีล้ะ อางจ้ะ เว๊      "เมะ บี่ นอ น เก จ๊าวแพเดง-อ้า โบ่". กแช่ เยซู ไคล้ ช๊า เว๊      "น ไจ้ะ จ เก จ๊าวแพเดง. จ กึ ทาง จ เฌ๊ โอ ฌางคู โคล๊ง คู บี่ ซุ้ จ ม แม้ เท่อ ล เม้ง อี้ง นอ ล้อ      เมะ เว๊ จ โล้ ล้าง ท อ ที๊ง อ โต้ อ ไฌ่. โพล้ง กุ้ อ แฌ้ พี่ อ โอ ล แพ้ ฆ่าง ดี๊ ท อ ที๊ง อ โต้ นอ ม คุ้ช๊องแน จ ลู่ง ล้อ".
43018038	ปีล้ะ อางจ้ะ เว๊      "ท อ ที๊ง อ โต้ นอ เมะ ท เม้ง เล้". ท่อง อ ช๊าง นอ ปีล้ะ ลี้ ฌู โพล้ง ลู่ง ค๊อง โค๊ ล มู๊ง นอ ล พ๊า เด้าะ      โล้ แบ อ ซื๊ง เว๊ บี่ อี้ง      "จ โล้ ล้าง กแคว๊ ล แฌ้ อี้ง อ เตา ล ซี แบ. จ ล แด อ ท ไพ้ะ ท แม น่าง เม้ง แบ.
43018039	เมะ~ๆ บี่ นอ ลู่ง น ซื๊ง ไฌะ ซี๊ง ไฌ่ นอ น อางท่าง เกม๊า จ กูแพล่ โพล้ง แบซุ้ ล แฌ้ ลู่ง ล ว๊าง แย๊ พี่ น ซื๊ง แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ นอ. ค๊องเนง อี้ง เมะ น ซื๊ง แบ ซ้ะ เกม๊า จ กูแพล่ เอะ น ซื๊ง โพล้ง ยู อ จ๊าวแพเดง ล แฌ้ อี้ง นอ-อ้า".
43018040	โพล้ง ล มู๊ง นอ กุ้ ซย้ะ ทาง เท่อ ไจ้ะ เว๊ แด      "ล แฌ้ แย๊ นอ ก ล แบ ซ้ะ แบ. ก แบ ซ้ะ น กูแพล่ บาร้ะบา ล แฌ้ นอ ล้อ". (บาร้ะบา นอ เก โพล้ง ตมละ เท่อ ล้อ.)
43019001	ท่อง อ ช๊าง นอ ปีล้ะ เกม๊า ซึ้พู พลี กแช่ เยซู.
43019002	ซึ้พู ล มู๊ง นอ คว้าง นี่ คูคล้าง ดี๊ ท ชูง ท ได้. คล้าง ทาง เอะ กแช่ เยซู อ คู ล้อง      ฌ้อง ดึ้ ซุ้ ทาง เว๊ อ ไช๊แค่ ลึ้พึ ล เบง
43019003	โล้ แบ เว๊      "โพล้ง ยู อ จ๊าวแพเดง-เอ้อ      โอ มึ ช๊อง พ้า"      ฌ้อง ลี้ ฆ้าง เด้ เว๊ อ เมะ ตบลึ้ พ๊า.
43019004	ปีล้ะ ลี้ ทาง ลู่ง ค๊อง โค๊ ล พ๊า เด้าะ      โล้ แบ โพล้ง ล มู๊ง นอ ไจ้ะ เว๊      "จ ม เกม๊า อ เว๊ แด เฌ๊ ฆ้าง ลู่ง น ซื๊ง อ เมะแซ พ้า      เกม๊า น ซื๊ง ซีงแฌ๊-อ้ะ จ โล้~ล้าง กแคว๊ ล แฌ้ อี้ง อ เตา ล ซี แบ. จ ล แด อ ท ไพ้ะ ท แม น่าง เม้ง แบ ล้อ".
43019005	ท่อง อ ช๊าง นอ กแช่ เยซู เฌ๊ ฆ้าง เว๊      คลึ ดี๊ คูคล้าง ท ชูง ล เบง      ซุ้ ดี๊ ไช๊แค่ ลึ้พึ ล เบง. ปีล้ะ ไจ้ะ เว๊ แด      "แคว่ เซ้อ      โพล้ง แคว๊ ล แฌ้ นอ".
43019006	ท่อง แยว้ อ คู ดู ล มู๊ง ดี๊ แยแซ๊ คุ้ เว่งฮ๊าง ล มู๊ง นอ แด กแช่ เยซู ฌ้อง กุ้ ซย้ะ ทาง เท่อ ไจ้ะ เว๊      "แพล้ ทาง-อ้ะ. แพล้ ทาง-อ้ะ ลู่ง เซง ป้างกิ้ อ ล้อง". ปีล้ะ โล้ แบ อ ซื๊ง เว๊      "เมะ~ๆ บี่ นอ น ซื๊ง ลี้ แพล้ ทาง แด เว๊ เซ้อ. เมะ ยี๊ แด นอ จ โล้ ล้าง อ เตา อ แต๊ ล ซี แบ ล้อ. จ ล แด อ ท ไพ้ะ ท แม น่าง เม้ง แบ ล้อ".
43019007	โพล้ง ล มู๊ง นอ ไจ้ะ เว๊ แด      "ลู่ง ก เซ๊งพ้า ท้างพ้า นอ อ เว๊ อ เตา แบ ซี๊ง เต้~ๆ ล้อ      เป๊งนี่ อ เว๊ ไจ้ะ ล้าง อ ซ้ะ เก กแช่ แยว้ อ พูแคว๊".
43019008	ท่อง ปีล้ะ แน่ฌ๊า เว๊ บี่ นอ ซ้ะเม เท่อ ดู นี่ อ ล่าง เด้าะ.
43019009	ฌ้อง ไท้ นึ อ เด้า พ้า อางจ้ะ กแช่ เยซู      "น โอ โค๊ เล้ เฌ๊". แบ เด้าะ กแช่ เยซู ล ไคล้ ช๊า เว๊ แบ.
43019010	ปีล้ะ ไจ้ะ เอะ-อ้ะ      "น ล ไคล้ ดี๊ แย้ แบ-อ้า. น ล ซีงแฌ๊ แบ-อ้า      จ ดู้ง จ ยาง โอ      กูแพล่ แน้ ซี      เกม๊า โพล้ง แพล้ ทาง แน้ ซี".
43019011	กแช่ เยซู ไจ้ะ เว๊ แด      "กแช่ แยว้ เมะ ล เกม๊า แบ นอ น ดู้ง น ยาง พี่ น ม ต้ะเซ๊ง แย้ ล โอ แบ. ท บี่ นอ โพล้ง ล แฌ้ พี่ อ แม้ช้า ท พอง แย้ อ้ะล้าง เอะ แน้ นอ อ ท เด้บ้ะ ดู นี่ นี๊ แด ได้ะ".
43019012	ท่อง ปีล้ะ แน่ฌ๊า เว๊ นอ แบ อ ซ้ะ กูแพล่ กแช่ เยซู เต้~ๆ ล้อ. แบ เด้าะ โพล้ง ล มู๊ง นอ กุ้ ซย้ะ ทาง เท่อ ไจ้ะ เว๊      "น เมะ กูแพล่ เว๊ นอ น ล เก ซีซา อ ฌุ้พาง ล้า แบ ล้อ. กเย่ โพล้ง ลู่ง อ โล้ ล้าง อ ซ้ะ เก จ๊าวแพเดง ล แฌ้~ๆ นอ อางกี ล้าง อ ซ้ะ ม ดึ้ซึ้ ดี๊ ซีซา นอ ล้อ".
43019013	ท่อง ปีล้ะ แน่ฌ๊า โพล้ง อ ท ไคล้ นอ เกม๊า กแช่ เยซู ลี้ ลู่ง ค๊อง โค๊. ฌ้อง ปีล้ะ ชี๊น้าง ลู่ง คะ ต้ะเซ๊ง เท่อ อ คู ลู่ง ท ล่าง พี่ โพล้ง โล๊ ล้าง เว๊ ดี๊ โล่ง. (ท ล่าง อี้ง นอ ลู่ง ฮีบรู อ คว่าง นอ กุ้ เว๊ กาบาทา.)
43019014	พี่ มื่ง เบ้า ม เทิง ลู่ง มื่ง แด้ เว้ เท่อ นาง แบ มื่ง กแช่ แยว้ แม้ พ้อง พลิ้ เท่อ ล นี้ง นอ ปีล้ะ โล้ แบ โพล้ง ล มู๊ง นอ ไจ้ะ เว๊      "แคว่ เซ้อ      น ซื๊ง จ๊าวแพเดง".
43019015	โพล้ง กุ้ ซย้ะ ทาง เท่อ ไจ้ะ เว๊      "แม้ ซี๊ง-อ้ะ. แม้ ซี๊ง-อ้ะ. แพล้ ทาง-อ้ะ ลู่ง เซง ป้างกิ้ อ ล้อง". ปีล้ะ อางจ้ะ แบ อ ซื๊ง เว๊ ไจ้ะ เว๊      "น ซื๊ง จ๊าวแพเดง ล แฌ้ อี้ง นอ น แบ ซ้ะ จ แพล้ ทาง-อ้ะ ชี่-อ้า". แยว้ อ คู ดู ล มู๊ง นอ ไคล้ ช๊า เว๊      "ก จ๊าวแพเดง โอ ล แฌ้ ล้อ      เมะ ซีซา".
43019016	ท่อง อ ช๊าง นอ ปีล้ะ เกม๊า โพล้ง ลี้ แพล้ ทาง กแช่ เยซู ลู่ง เซง ป้างกิ้ อ ล้อง นอ ล้อ. ท บี่ นอ โพล้ง ม้อง นี่ กแช่ เยซู
43019017	ฌ้อง เกม๊า เว๊ อ ยุ้ ทาง ดี๊ เซง ป้างกิ้      ลี้ ลู่ง ท คูฆีง อ ล่าง. (ท ล่าง อี้ง นอ ลู่ง ฮีบรู อ คว่าง กุ้ เว๊ โกลาโกทา.)
43019018	อ ซื๊ง เว๊ แพล้ ทาง เว๊ ลู่ง เซง ป้างกิ้ อ ล้อง      ฌ้อง แพล้ ทาง ก้ะ โพล้ง คี๊ง แฌ้ เด้าะ ลู่ง อ ฆ้อง โค๊ แฌ้ โค๊ แฌ้. กแช่ เยซู อ เซงป้างกิ้ ล เทิง นอ โอ ลู่ง ท ซ้ะแกล้ พ้า.
43019019	ปีล้ะ กวิ้ ล้าง ท ไคล้ ลู่ง ไป๊ ล้อง      เกม๊า โพล้ง เจ้ ทาง เว๊ ลู่ง กแช่ เยซู อ เซง ป้างกิ้ ล้อง      กวิ้ ล้าง เว๊ บี่ อี้ง      "เยซู โพล้ง นาซาริ้      โพล้ง ยู อ จ๊าวแพเดง".
43019020	โพล้ง แอ ฌ้อง พ้ะ แบ ไป๊ ล เบง นอ      เมะ เว๊ ท ล่าง พี่ โพล้ง แพล้ ทาง กแช่ เยซู นอ ล ไย้ ดี๊ เว่ง พ้ะดู พ้า ชี่ แบ      ดี๊ โพล้ง กวิ้ ล้าง เท่อ ลู่ง ไป๊ ล้อง นอ เก ฮีบรู อ คว่าง      ลาเตง อ คว่าง ดี๊ กรี อ คว่าง นอ ล้อ.
43019021	แยว้ อ คู ดู ล มู๊ง นอ ไจ้ะ เว๊ แด      " 'โพล้ง ยู อ จ๊าวแพเดง' นอ กวิ้ ล ฌี้. แบ เด้าะ กวิ้-อ้ะ บี่ อี้ง      'กแคว๊ ล แฌ้ อี้ง ไจ้ะ ล้าง อ ซ้ะ เก โพล้ง ยู อ จ๊าวแพเดง นอ ล้อ' ".
43019022	ปีล้ะ ไคล้ ช๊า เว๊ แด      "พี่ จ กวิ้ เท่อ ฌ้อง เย้า นอ ฌ้อง เว๊".
43019023	ลู่ง ซึ้พู ล มู๊ง นอ แพล้ ทาง กแช่ เยซู ลู่ง เซง ป้างกิ้ อ ล้อง ฌ้อง นอ พอง นี่ ก้ะ กแช่ เยซู อ ไช๊ อ ช้าง      อางน้าง พ้ะ เว๊ ลี่ง โป้ง      ล แฌ้ ล โป้ง ล แฌ้ ล โป้ง. เมะ อ ไช๊ พ้ะโท๊ แย๊ โค๊ ล ท๊า นอ อ ท้อง ล โอ แบ      เก ตไก้ยะ ล เบง ฆ่าง ล้อ.
43019024	ซึ้พู ล มู๊ง นอ โล้ โละ อ ซ้ะ      "ซย๊างเทะ ล ไก้~ๆ ล ฌี้. เกม๊า ก ตาง โละ ซ้ะ ท้อง อ ฌ้อง แบ~ๆ      พี่ ล แฌ้ เล้ ม นี่ แบ-อ้ะ". อ อี้ง นอ เก ทาง อ ซ้ะ บี่ ซุ้ แม้ ชิ้เทา ไฆวะ ท กวิ้ ล้าง เว้ เว๊ ลู่ง ไละ ฌี้ ไละ แอว้ พ้า พี่ อ ไจ้ะ เว๊      "จ ไช๊ จ ช้าง นอ อ ซื๊ง เว๊ อางน้าง พ้ะ โละ อ ซ้ะ ฌ้อง จ ไช๊ พ้ะโท๊ ล เบง นอ ตาง โละ อ ซ้ะ". ซึ้พู ล มู๊ง นอ แม้ เว๊ บี่ นอ.
43019025	กแช่ เยซู อ มู่      ดี๊ อ มู่ น่าง      ดี๊ น่าง มารียา เคลโอพา อ แม๊      ดี๊ น่าง มารียา โพล้ง ม้ะดาลา ชี๊เทิง โอ เบ้า ดี๊ เซง ป้างกิ้ นอ.
43019026	กแช่ เยซู แด อ มู่ ดี๊ อ พู อ ลี้ง พี่ อ เว๊ เอ เว๊ ล แฌ้ นอ ชี๊เทิง เบ้า พี่ นอ      ฌ้อง โล้ แบ อ มู่ ไจ้ะ เว๊      "มู่-เอ้อ อ เว๊ นอ น พูแคว๊".
43019027	ฌ้อง เด้าะ โล้ แบ อ พู อ ลี้ง ล แฌ้ นอ ไจ้ะ เว๊      "อ เว๊ นอ น มู่". ท๊อง นอ อ พู อ ลี้ง ล แฌ้ นอ เกม๊า กแช่ เยซู อ มู่ เฌ๊ โอ ก้ะ ดี๊-อ้ะ อ เด้า พ้า นอ ล้อ.
43019028	ท่อง อ ช๊าง นอ กแช่ เยซู ซีงแฌ๊ เว๊ ท ฌ้อง ทาง เก ทาง กุ้ อ เม้ง เย้า. บี่ ซุ้ ท กวิ้ ล้าง เว้ เว๊ ลู่ง ไละ ฌี้ ไละ แอว้ พ้า นอ ม ชิ้เทา ไฆวะ      อ เว๊ ไจ้ะ เว๊ แด      "จ ซู๊ โอ้ ซ้ะ ที๊ง".
43019029	พ้า โอ พี่ นอ ล โพลง. ซไบ้ะ แซ ที๊ง ไช โอ อ พ้า. โพล้ง จูง ล้าง โจ ตกู้ ซอง ดี๊ ซไบ้ะ แซ ที๊ง ไช นอ ฌ้อง ชิ้ ทาง เว๊ ลู่ง เซง ได้ ล้อง      เยา ทาง เว๊ ท้อง ลู่ง กแช่ เยซู อ นุ้ ไท้ะ.
43019030	กแช่ เยซู โอ้ เว๊ ฌ้อง ไจ้ะ เว๊ แด      "ชิ้เทา เย้า". ท่อง อ ช๊าง นอ อ เว๊ ซย๊อง ล้าง อ คู      ซี๊ง เว๊ ล้อ.
43019031	ท่อง อ ช๊าง โพล้ง ยู อ ดู อ แซย่ ล มู๊ง นอ อางท่าง ปีล้ะ เกม๊า ซึ้พู ท่าง แค่ โพล้ง พี่ อ แบ ท แพล้ ทาง ล แพ นอ อ คาง      ฌ้อง โชะ ล้าง ไฆวะ เว๊ อ จู ลู่ง เซง ป้างกิ้ ล้อง. พี่ อ ซื๊ง เว๊ อางท่าง บี่ อี้ง นอ เมะ เว๊ มื่ง ล นี้ง แย๊ นอ เก มื่ง แด้ เว้ เท่อ. อ ไฌ่ บี่ อี้ง ลู่ง มื่ง ดืง เท่อ แบ้ แยว้ ล นี้ง นอ อ ซื๊ง เว๊ ล แบ ซ้ะ เกม๊า ตจู โอ ท๊าง ลู่ง เซง ปางกิ้ อ ล้อง แบ      เมะ เว๊ มื่ง ดืง เท่อ ล นี้ง แย๊ นอ ล้างเปิ่ง ทึ.
43019032	ซึ้พู ล มู๊ง นอ ลี้ ท่าง แค่ โพล้ง พี่ อ แบ ท แพล้ ทาง ล พ๊า ฆ่าง ดี๊ กแช่ เยซู คี๊ง แฌ้ นอ อ คาง.
43019033	แบ เด้าะ พี่ อ ลี้ ฆ้าง กแช่ เยซู อ โอ นอ แด เว๊ อ เท่อ ซี๊ง เย้า      ล ท่าง แค่ เว๊ อ คาง ล้า แบ.
43019034	แบ เด้าะ ซึ้พู ล แฌ้ นอ ชิ้ กแช่ เยซู อ เฌาแพ้ ดี๊ พ้าง      ฌ้อง อ ซวีง อ ที๊ง เฌ๊ ทาง แยว้ ล้าง เว๊ ล้อ.
43019035	(โพล้ง ลู่ง อ แด แบ เว๊ ล แฌ้ นอ โล้ ล้าง อ ซ้ะ      บี่ ซุ้ น ซื๊ง ม ทื๊ง ไท้ นะ ไท้ เว๊ ปะ ล้อ. พี่ อ เว๊ โล้ เท่อ นอ เก ท อ ที๊ง อ โต้ ล้อ. อ เว๊ ซีงแฌ๊ พี่ อ ไคล้ เท่อ นอ เมะ อ เม้ง อ แซย่ ล้อ.)
43019036	ท แม้ อ ซ้ะ บี่ นอ บี่ ซุ้ แม้ ชิ้เทา ไฆวะ เท่อ พี่ อ กวิ้ ล้าง เว้ เว๊ ลู่ง ไละ ฌี้ ไละ แอว้ พ้า      พี่ อ ไจ้ะ เว๊       "อ เว๊ อ ฆีง ล แบ ท แม้ แค่ น่าง กึ้ แบ"
43019037	ท กวิ้ ล้าง เว้ เว๊ โอ ล ทีง ได้ะ      ไจ้ะ เว๊       "โพล้ง ม แคว่ อ เว๊ ลู่ง อ แบ ท ชิ้-อ้ะ ล แฌ้ นอ".
43019038	ลู่ง ไค๊ นอ โยซิ้ โพล้ง อารีมาเท ล แฌ้ นอ ลี้ อางท่าง กแช่ เยซู อ จู ดี๊ ปีล้ะ. โยซิ้ เก กโช้ กแช่ เยซู อ พู อ ลี้ง ล แฌ้      เก เติ้งต้าง เว๊ ล เบิง แบ      ซ้ะเม โพล้ง ยู อ ดู อ แซย่ ล มู๊ง นอ. ปีล้ะ เกม๊า อ แม้ นี่ ตจู นอ. ท บี่ นอ โยซิ้ ลี้ แม้ นี่ เว๊ ล้อ.
43019039	นีโคเดโม ลู่ง อ คางไท้ะ ลี้ ไจ กแช่ เยซู อ โอ ลู่ง มแน้ ล โค๊ ล แฌ้ นอ ลี้ โพะ โยซิ้ อ ไค๊ ปะ      เฌ๊ โชะ ตซีง น๊าม๊า      เมะ เว๊ เซง เท้า แกย้ ฆึ เว๊ คี๊ง เม้ง       ฆ๊า เมาะ เว๊ ซ๊า ชี๊ง เย่ กีโล ล้อ.
43019040	อ ซื๊ง เว๊ คี๊ง แฌ้ นอ แม้ นี่ กแช่ เยซู อ จู      ฌ้อง แม้ นี่ ตไก้ยะ ลู่ง อ ฌี้ ล เบง ดี๊ ตซีง น๊าม๊า นอ บอง กแช่ เยซู อ จู ท๊อง โพล้ง ยู อ ไฌะ อ ไฌ่ ม เคิง ล้างบ้า เว๊ ล้อ.
43019041	ท อ ล่าง พี่ โพล้ง แม้ ซี๊ง กแช่ เยซู นอ โอ เบ้า ดี๊ โซ๊ง ล จอง. ลู่ง โซ๊ง พ้า นอ โพล้ง เคิง นี่ ท แซวคู พ้า ลู่ง ไล๊ พ้า อ ซ๊าง ล พ้า พี่ โพล้ง ล อางกี ล้าง ตจู น่าง พ๊า ได้ะ แบ.
43019042	ลู่ง ล นี้ง แย๊ นอ เก มื่ง แด้ เว้ เท่อ อ กย้อง ดี๊ ท พ้า โอ เบ้า พี่ นอ อ ซื๊ง เว๊ คี๊ง แฌ้ นอ อางกี ล้าง กแช่ เยซู อ จู ลู่ง ท พ้า พี่ นอ.
43020001	ลู่ง โฌ้ โค๊ เก ว้างไตะ. พี่ ท ล พ้าง ตแว่ ได้ะ แบ นอ น่าง มารียา โพล้ง ม้ะดาลา ลี้ ลู่ง ท แซวคู พ้า      ต้ะ แด เว๊ โล่ง พี่ อ เคลิ่ง ไบ้ะ ทะ ท พ้า คูทุ้ นอ แบ ท เคลิ่ง ไฆวะ-อ้ะ เย้า.
43020002	อ เว๊ ลี้ ซยู๊ ไวะ      ลี้ ลู่ง ซีโมง เปโต ดี๊ กแช่ เยซู อ พู อ ลี้ง ล แฌ้ แด เด้าะ      พี่ กแช่ เยซู เอ เว๊ ล แฌ้ นอ อ โอ. อ เว๊ โล้ แบ อ ซื๊ง เว๊ คี๊ง แฌ้ นอ ไจ้ะ เว๊      "กแช่ อ จู นอ โพล้ง แม้ ไฆวะ เว๊ เย้า. เมะ อ อางกี ก้ะ โค๊ เล้ นอ ก ล ซีงแฌ๊ แบ".
43020003	ท่อง อ ช๊าง เปโต ดี๊ กแช่ เยซู อ พู อ ลี้ง ล แฌ้ แด เด้าะ นอ ลี้ ลู่ง ท แซวคู พ้า ไวะ.
43020004	ซยู๊~ๆ คี๊ง แฌ้ นอ. อ เว๊ ล แฌ้ นอ ซยู๊ เพล นี่ เปโต ท้อง วี่ง เว๊ ล้อ.
43020005	อ เว๊ ซย๊อง ล้าง แคว่ ฆ้าง ท พ้า นอ แด ตไก้ยะ ลู่ง อ ฌี้ ล เบง นอ      แบ เด้าะ ล นึ ฆ้าง ท พ้า แบ.
43020006	ซีโมง เปโต เฌ๊ ลู่ง อ ล่างไค๊      เฌ๊ ท้อง ลี้ นึ ท พ้า ไวะ      แด ตไก้ยะ ล เบง นอ โอ พี่ นอ.
43020007	เมะ ตไก้ยะ พี่ โพล้ง ไบ้บ้าง กแช่ เยซู อ คู ล เบง นอ แบ ท ทื๊ง ทาง-อ้ะ      โอ ช้างชื้ง ดี๊ ตไก้ยะ ลู่ง อ ฌี้ ล เบง นอ ล ปี๊.
43020008	ท่อง อ ช๊าง กแช่ เยซู อ พู อ ลี้ง พี่ อ ลี้ ท้อง วี่ง ท พ้า ล แฌ้ นอ ลี้ นึ เว๊ ปะ. ท่อง อ แด เว๊ ฌ้อง นะ เว๊ ล้อ.
43020009	(แบ เด้าะ เมะ ท กวิ้ ล้าง เว้ เว๊ ลู่ง ไละ ฌี้ ไละ แอว้ พ้า พี่ อ โล้ เว๊ อ เว๊ แด แบ ซี๊ง เฌ้เทิง ม๊า ทาง ไท้ นอ อ ซื๊ง เว๊ แน ล ซี ได้ะ แบ.)
43020010	ฌ้อง อ ซื๊ง เว๊ คี๊ง แฌ้ ไท้ ลู่ง อ เด้า ไวะ.
43020011	น่าง มารียา ชี๊เทิง ลู่ง ท แซวคู พ้า ค๊อง โค๊. พี่ อ ฌาง ได้ะ นอ อ เว๊ ซย๊อง ล้าง แคว่ ฆ้าง เท่อ ลู่ง ท แซวคู พ้า นอ.
43020012	อ เว๊ แด แบ ท มุ้คู พู คี๊ง แฌ้ โอ พี่ นอ      ซุ้ เท่อ ก้อง เท่อ อ แอว้      ชี๊น้าง ลู่ง กแช่ เยซู อ จู อ ล่าง นอ      โอ ลู่ง อ คู ล โค๊ ล แฌ้      อ คาง ล โค๊ ล แฌ้.
43020013	อ เท่อ อางจ้ะ-อ้ะ ไจ้ะ เว๊      "มืง-เอ้อ น ฌาง แบ ท เล้". อ เว๊ ไคล้ ช๊า เว๊      "โพล้ง แม้ ไฆวะ จ กแช่ อ จู. เมะ อางกี ก้ะ เว๊ อ จู โค๊ เล้ นอ จ ล ซีงแฌ๊ แบ".
43020014	ท่อง อ ช๊าง น่าง มารียา แกย ไท้ อ ซ้ะ      ต้ะ แด แบ กแช่ เยซู ชี๊เทิง พี่ นอ ล้อ. แบ เด้าะ พี่ อ เก กแช่ เยซู นอ อ เว๊ ล ซีงแฌ๊ เว๊ แบ.
43020015	อ เท่อ อางจ้ะ-อ้ะ      "มืง-เอ้อ น ฌาง แบ ท เล้. น อางฆื๊ง โพล้ง เล้". น่าง มารียา ด้อง แบ เว๊ เก โพล้ง แม้ โซ๊ง. ท บี่ นอ อางจ้ะ เว๊      "แคว๊ โจ้-เอ้อ เมะ น โชะ ไฆวะ อางกี ก้ะ โค๊ เล้ นอ โล้ แบ แย้ ไช้ะ. จ ม ลี้ แม้ นี่ ไท้-อ้ะ ล้อ".
43020016	กแช่ เยซู ไคล้ ดี๊-อ้ะ ไจ้ะ เว๊      "น่าง มารียา-เอ้อ". อ เท่อ แกย อ ซ้ะ ฆ้าง ดี๊-อ้ะ นอ ฌ้อง ไจ้ะ เว๊ ลู่ง ฮีบรู อ คว่าง      "ร้ะโบนี-เอ้อ"      (อุ้ เว๊ อ โค๊ "คู-เอ้อ").
43020017	กแช่ เยซู โล้ แบ อ เว๊ แด ไจ้ะ เว๊      "พองทะ แย้ ล ฌี้. จ ล ไท้ ลู่ง จ แพ่ อ โอ ได้ะ แบ. ลี้ โล้ แบ จ ด๊างพื่งวี่ ล มู๊ง นอ บี่ อี้ง      'จ ม ไท้ ลู่ง โพล้ง พี่ อ เก จ แพ่ ดี๊ เก น ซื๊ง แพ่ ล แฌ้ นอ อ โอ. อ เว๊ นอ เก จ กแช่ แยว้ ดี๊ เก น ซื๊ง กแช่ แยว้ ปะ' ".
43020018	ท บี่ นอ น่าง มารียา โพล้ง ม้ะดาลา ลี้ โล้ แบ กแช่ เยซู อ พู อ ลี้ง ล มู๊ง นอ ไจ้ะ เว๊      "กแช่ นอ จ แด เย้า". พี่ กแช่ เยซู โล้ เอะ อ เท่อ นอ อ เว๊ อางโล๊ไท้ ฌ้า เอะ อ ซื๊ง เว๊ กุ้ อ เม้ง ล้อ.
43020019	ลู่ง ว้างไตะ ล นี้ง แย๊ นอ พี่ ท ไค้ะ ล้าง เย้า      กแช่ เยซู อ พู อ ลี้ง ล มู๊ง นอ โอ ซยอง ลู่ง เด้า พ้า ล โพลง      ไบ้ะ ทะ อ เกล้ พ๊าแย๊ ดี๊ กเจ่ ไชะไนะ      เป๊งนี่ ซ้ะเม ซ้ะไพล้ โพล้ง ยู อ ดู อ แซย่ ล มู๊ง นอ น้ะ มะ. ต้ะ กแช่ เยซู เฌ๊ ชี๊เทิง ลู่ง อ แกล้ พ้า เฆาะ      ไจ้ะ เว๊ แด      "โอ มึ ช๊อง พ้า กุ้ อ แฌ้ เซ้อ".
43020020	อ เว๊ โล้ เท่อ บี่ นอ ฌ้อง เกม๊า อ พู อ ลี้ง แคว่ อ จูง ดี๊ อ เฌาแพ้. ท่อง อ ซื๊ง เว๊ แด ไท้ กแช่ เยซู นอ ซ้ะอวีง ซ้ะโทะ เว๊ กุ้ อ แฌ้ ล้อ.
43020021	กแช่ เยซู โล้ แบ อ ซื๊ง เว๊ ล พ๊า เด้าะ ไจ้ะ เว๊      "โอ มึ ช๊อง พ้า กุ้ อ แฌ้ เซ้อ. จ แพ่ โซ๊ง แย้ บี่ เล้ นอ จ โซ๊ง น ซื๊ง บี่ นอ ปะ ล้อ".
43020022	ฌ้อง กแช่ เยซู แซ ทาง แบ อ ซื๊ง เว๊ ดี๊ โล้ เว๊      "ดุ้ นี่ วีง ฌี้ แล้ แอว้ กุ้ อ แฌ้ เซ้อ.
43020023	น ซื๊ง เมะ ล ทื๊ง นี่ นะ นี่ โพล้ง อ ท เด้บ้ะ ล้า แบ นอ อ ท เด้บ้ะ นอ ม แบ ท แพล่ ไฆวะ เว๊ ล้อ. น ซื๊ง เมะ ทื๊ง นี่ นะ นี่ ได้ะ นอ ล แบ ท แพล่ ไฆวะ เว๊ แบ ล้อ".
43020024	ลู่ง กแช่ เยซู อ พู อ ลี้ง ล ชี๊ง คี๊ง แฌ้ อ แกล้ นอ โอ ล แฌ้ นอ อ เม้ง โทม้ะ พี่ โพล้ง กุ้ เว๊ โอ ไฆะ ล แฌ้. พี่ กแช่ เยซู เนโพล ทาง อ ซ้ะ ล พ๊า เย้า อู้ นอ อ เว๊ ล โอ พี่ นอ แบ.
43020025	อ พู อ ลี้ง อ แฌ้แพ ล มู๊ง นอ โล้ แบ โทม้ะ ไจ้ะ เว๊      "กแช่ นอ ก แด แบ เย้า". โทม้ะ ไจ้ะ เอะ อ ซื๊ง เว๊ ล มู๊ง นอ      "จ เมะ ล แด ลิ้โก้ง อ โฆ้งล่าง ลู่ง อ จูง ล้อง แบ      ดี๊ จ เมะ ล โอ้ง แบ อ โฆ้งล่าง ลู่ง อ จูง ล้อง ดี๊ อ เฌาแพ้ ล้อง ดี๊ จ จูง แบ นอ จ ล นะ แบ เฆาะ ล้อ".
43020026	ลู่ง ไค๊ ล เนว๊ เด้าะ นอ กแช่ เยซู อ พู อ ลี้ง โอ ซยอง ลู่ง เด้า พ้า ล โพลง นอ ล พ๊า เด้าะ. โทม้ะ โอ พี่ นอ ปะ ล้อ. อ เกล้ พ้าแย๊ นอ ไบ้ะ เว๊ ดี๊ กเจ่      แบ เด้าะ~กแช่ เยซู เฌ๊ ชี๊เทิง อ แกล้ พ้า นอ ไจ้ะ เว๊ แด      "โอ มึ ช๊อง พ้า กุ้ อ แฌ้ เซ้อ".
43020027	ท่อง อ ช๊าง นอ โล้ แบ โทม้ะ ไจ้ะ เว๊      "เยา ฆ้าง น จูงโน้ง ลู่ง อี้ง. แคว่ จ จูง โย้      ฌ้อง เยา ฆ้าง น จูง โอ้ง ดุ้ จ เฌาแพ้ โย้. เกม๊า น ซ้ะ คู~ๆ ไค๊~ๆ ล้า ล ฌี้. นะ แด เทา".
43020028	โทม้ะ ไจ้ะ เว๊ แด      "จ กแช่      จ กแช่ แยว้-เอ้อ".
43020029	กแช่ เยซู ไจ้ะ เอะ-อ้ะ      "ลู่ง น แด แย้ อ กย้อง นอ น นะ เท่อ-อ้า. โพล้ง พี่ ล แด แย้ แบ      แบ เด้าะ นะ เว๊ ล แพ นอ โอ ดี๊ ท มึ ท พ้า ล้อ".
43020030	กแช่ เยซู แม้ ท ล้ะ ท เล่ อ แฌ้แพ แอ ฌ้อง ลู่ง อ พู อ ลี้ง อ เมะแซ พ้า      พี่ ล แบ ท กวิ้ ล้าง ลู่ง ไละ ล เบง อี้ง อ พ้า แบ.
43020031	แบ เด้าะ พี่ กวิ้ ล้าง เว๊ ล แพ อี้ง นอ บี่ ซุ้ น ซื๊ง ม ทื๊ง ม นะ กแช่ เยซู เก คริ้       เก กแช่ แยว้ อ พูแคว๊ ล แฌ้ ล้อ      ดี๊ น ซี๊ง เมะ ทื๊ง ไท้ นะ ไท้ อ เว๊ นอ น ม โอ ดี๊ ท ม๊า นอ ล้อ.
43021001	ลู่ง ไค๊ นอ กแช่ เยซู เนโพล ทาง อ ซ้ะ ดี๊ อ พู อ ลี้ง ล พ๊า เด้าะ ลู่ง ปางเล ตีเบรียา อ พ้าไท้ะ นอ. แม้ อ ซ้ะ บี่ อี้ง.
43021002	ซีโมง เปโต      ดี๊ โทม้ะ พี่ อ โอ ไฆะ ล แฌ้ นอ      ดี๊ นาทานาเอง พี่ อ โอ เฌง คานา ลู่ง กาเลลี้ อ ค่าง พ้า เฌ๊ ล แฌ้ นอ      ดี๊ เซเบดี อ พูแคว๊ คี๊ง แฌ้      ดี๊ กแช่ เยซู อ พู อ ลี้ง อ แฌ้แพ คี๊ง แฌ้      โอ ซยอง ล มู๊ง ฆ่าง.
43021003	ซีโมง เปโต โล้ เอะ อ ซื๊ง เว๊      "จ ม ลี้ แม้ อาง แยพู-อ้อ". อ ซื๊ง เว๊ ไจ้ะ เว๊      "ก ม ลี้ ปะ ล้อ". ฌ้อง อ ซื๊ง เว๊ ทาง คลี๊ง คู ลี้ เว๊ ไวะ      ซ๊างแน้คล้อง นี่ แยพู น่าง เบง เอะ.
43021004	เมาะ ท พ้าง ทาง ปี๊~ๆ นอ กแช่ เยซู ชี๊เทิง ลู่ง ที๊ง พ้าไท้ะ      แบ เด้าะ อ ซื๊ง เว๊ ล ซีงแฌ๊-อ้ะ แบ พี่ อ เก กแช่ เยซู นอ.
43021005	ท่อง อ ช๊าง นอ กแช่ เยซู อางจ้ะ อ ซื๊ง เว๊ ไจ้ะ เว๊      "โจ้ ซีง-เอ้อ เมะ น อาง แบ ล เบง~ๆ ชี่-อ้า". อ เท่อ ไคล้ ช๊า-อ้ะ      "น่าง เบง เอะ".
43021006	อ เว๊ โล้ แบ อ ซื๊ง เว๊      "ไควะ ล้าง น ซยะ ลู่ง คลี๊ง อ ฆุ้ ล โค๊ นอ น ม อาง แบ ล น้าง". อ ซื๊ง เว๊ ไควะ ล้าง อ ซยะ      ฌ้อง ทึ้ ทาง ไท้ เว๊ ล นี่ ล้า แบ. อ ซยะ แบ แยพู แอ น้ะ กชุ้.
43021007	อ พู อ ลี้ง พี่ กแช่ เยซู เอ เว๊ ล แฌ้ นอ โล้ แบ เปโต ไจ้ะ เว๊      "อ นอ เมะ กแช่ ล้อ". ท่อง เปโต แน่ฌ๊า เว๊ เก กแช่ เยซู นอ อ เว๊ ซุ้ ทาง ไท้ อ ไช๊แค่      ฌ้อง พื๊ง ล้าง ที๊ง แกล้ โพร้ง. พี่ อ แม้ เท่อ นอ โอ โบลง ล้อ.
43021008	อ พู อ ลี้ง อ แฌ้แพ โอ คลี๊ง คู เฌ๊ ไท้ ที๊ง พ้าไท้ะ นอ      ทวี่ง อ ซยะ พี่ อ แบ แยพู ฆวี้ ทะ นอ ลู่ง คลี๊ง อ ล่างไค๊. พี่ อ แม้ อาง แยพู นอ โอ ล ไย้ ดี๊ ค๊องซู๊ง คู ชี่ แบ      เมาะ เว๊ อ ไคล๊ เย่ ชี๊ง นอ ล้อ.
43021009	ท่อง อ ไจ ล้าง คลี๊ง พ้า นอ แด มี อ้า ล แพ      แด แยพู อางแก โอ ลู่ง มี อ คู      ดี๊ แด กู ล น้าง.
43021010	ท่อง อ ช๊าง นอ กแช่ เยซู โล้ แบ อ ซื๊ง เว๊ ไจ้ะ เว๊      "แยพู พี่ น ซื๊ง นี่ มโคะ นอ เฌ๊ โชะ ลู่ง อี้ง ล น้าง เซ้อ".
43021011	ซีโมง เปโต ทาง คลี๊ง คู      ทึ้ นี่ ซยะ      ทวี่ง เว๊ ท้อง ค๊องซู๊ง คู. แยพู แบ ซยะ ฆวี้ ทะ      แบ แยพู พ้ะดู โอ ล แย้ เย่ ชี๊ง ซ๊า เบง. ทึ เมะ แอ ย่าง ย๊าง นอ อ ซยะ ล ยะ น่าง ปี๊ แบ.
43021012	กแช่ เยซู โล้ แบ อ ซื๊ง เว๊     "เฌ๊ อาง เซ้อ". "น เก โพล้ง เล้ นอ"      อ พู อ ลี้ง ล มู๊ง นอ อางจ้ะ เว๊ ล เบิง แบ      เมะ เว๊ ซีงแฌ๊ เว๊ เย้า      เก กแช่ เยซู ล้อ.
43021013	กแช่ เยซู ลี้ พอง นี่ กู      เกล๊าง อ ซื๊ง เว๊ ซีง      ดี๊ แม้ นี่ แยพู      เกล๊าง อ ซื๊ง เว๊ ปะ.
43021014	อ อี้ง เก ซ๊า พ๊า ล พ๊า พี่ กแช่ เยซู เนโพล ทาง อ ซ้ะ ดี๊ อ พู อ ลี้ง ล มู๊ง นอ ลู่ง อ เว๊ ซี๊ง เฌ้เทิง ม๊า ทาง ไท้ อ ล่างไค๊.
43021015	ลู่ง อ ซื๊ง เว๊ อาง เท่อ ฌ้อง นอ กแช่ เยซู อางจ้ะ แบ ซีโมง เปโต ไจ้ะ เว๊      "ซีโมง โยฮาง อ พูแคว๊-เอ้อ      เมะ น เอ แย้ แอ นี่ อ แฌ้แพ อี้ง-อ้า". เปโต ไจ้ะ เว๊      "เอ เว๊ เซ้อ      กแช่-เอ้อ. น ซีงแฌ๊ จ เอ แน้ ล้อ". กแช่ เยซู โล้ แบ อ เว๊ แด ไจ้ะ เว๊      "ลืง เอะ จ แกะ พู ล มู๊ง นอ ไช้ะ".
43021016	กแช่ เยซู อางจ้ะ อ เว๊ คี๊ง พ๊า ล พ๊า นอ ไจ้ะ เว๊      "ซีโมง โยฮาง อ พูแคว๊-เอ้อ. เมะ น เอ แย้-อ้า". เปโต ไจ้ะ เว๊      "เอ เว๊ เซ้อ กแช่-เอ้อ. น ซีงแฌ๊ จ เอ แน้ ล้อ". กแช่ เยซู โล้ แบ อ เว๊ ไจ้ะ เว๊      "แคว่ เอะ จ แกะ ล มู๊ง นอ ไช้ะ".
43021017	กแช่ เยซู อางจ้ะ เด้าะ ซ๊า พ๊า ล พ๊า ไจ้ะ เว๊      "ซีโมง โยฮาง อ พูแคว๊-เอ้อ      เมะ น เอ แย้-อ้า". ลู่ง กแช่ เยซู อางจ้ะ แบ อ เว๊ แด      "เมะ น เอ แย้-อ้า" ซ๊า พ๊า ล พ๊า อ กย้อง นอ เปโต อ ซ้ะ ล มึ แบ      ต้ะ โล้ แบ กแช่ เยซู ไจ้ะ เว๊      "กแช่-เอ้อ น ซีงแฌ๊ ท กุ้ อ เม้ง ล้อ. น ซีงแฌ๊ จ เอ แน้ ล้อ". กแช่ เยซู โล้ แบ อ เว๊ แด ไจ้ะ เว๊      "ลืง เอะ จ แกะ ล มู๊ง นอ ไช้ะ.
43021018	จ โล้ เอะ แน้ โต้~ๆ ล้อ      ลู่ง น ซ้ะ บาง แค๊ นอ น เรา ทาง น ย่างเด้ง      ฌ้อง ลี้ เท่อ ท๊อง น ซ้ะ แบ ลี้ นอ. แบ เด้าะ ลู่ง น ซ้ะ เมะ แซย่ โคะ นอ น ม เยา ทาง น จูง. ฌ้อง โพล้ง อ แฌ้แพ ม เราทะ แน้ ล้อ      ม ม้อง ทาง แน้ พี่ น ล แบ ซ้ะ ลี้ แบ".
43021019	(พี่ กแช่ เยซู โล้ เท่อ บี่ นอ อ จะ โล้ เว้ เว๊ เปโต ม แม้ ฆี๊ง แม้ แล้ กแช่ แยว้ ลู่ง อ เว๊ ม ซี๊ง บี่ ล มยู๊ เล้.)      ท่อง อ ช๊าง นอ กแช่ เยซู โล้ แบ อ เว๊ แด ไจ้ะ เว๊      "โพะ จ ไค๊ เซ้อ".
43021020	เปโต แกย ไท้ อ ซ้ะ แด แบ กแช่ เยซู อ พู อ ลี้ง พี่ กแช่ เยซู เอ เว๊ ล แฌ้ นอ เฌ๊ ลู่ง อ ล่างไค๊      เก ล แฌ้ ฆ่าง พี่ อ บุ้ เด้งเค๊ง อ ซ้ะ ลู่ง กแช่ เยซู อ ฌื๊งละ พ้า พี่ อ อาง มี้ อ โท้ นอ อางจ้ะ เว๊      "กแช่-เอ้อ โพล้ง เล้ ม แม้ช้า โพล้ง พอง แน้ ล แฌ้ นอ".
43021021	ท่อง เปโต แด แบ อ เว๊ แด ฌ้อง อางจ้ะ กแช่ เยซู ไจ้ะ เว๊      "กแช่-เอ้อ กแคว๊ ล แฌ้ อี้ง ท ม แม้ อ ซ้ะ ดี๊-อ้ะ บี่ จะ เล้".
43021022	กแช่ เยซู ไคล้ ช๊า เว๊      "เมะ แบ จ ซ้ะ เกม๊า อ เว๊ โอ ม๊า ท้อง จ เฌ๊ ไท้ นอ ม แบฆ้ะ แน้ บี่ เล้. นี๊ แด นอ โพะ จ ไค๊ เซ้อ".
43021023	ลู่ง อ กย้อง บี่ นอ โพล้ง ทื๊ง กแช่ เยซู ล แพ นอ ก้างแก้ โละ อ ซ้ะ ลู่ง อ พู อ ลี้ง ล แฌ้ แย๊ อี้ง นอ ล ซี๊ง น่าง ชุ้ แบ ล้อ. แบ เด้าะ อ เว๊ ล ซี๊ง น่าง ชุ้ แบ นอ กแช่ เยซู ล ไคล้ แบ. อ เว๊ ไคล้ เว๊ บี่ อี้ง ล้อ      "จ เมะ แบ ซ้ะ อ เว๊ โอ ม๊า ท้อง จ เฌ๊ ไท้ นอ ม แบฆ้ะ แน้ บี่ เล้".
43021024	กแช่ เยซู อ พู อ ลี้ง ล แฌ้ แย๊ อี้ง ล้อ พี่ อ โล้ ล้าง เท่อ ล แพ อี้ง นอ      พี่ อ กวิ้ ล้าง เว๊ ลู่ง ไละ พ้า นอ. ก ซีงแฌ๊ อ เว๊ โล้ ท อ ที๊ง อ โต้ อ เม้ง อ แซย่ นอ ล้อ.
43021025	กแช่ เยซู แม้ เท่อ อ แฌ้แพ แอ เม้ง แอ ฌ้อง. โพล้ง เมะ กวิ้ ล้าง ลู่ง ไละ พ้า ล เม้ง ล จอง ล เม้ง ล จอง กุ้ อ เม้ง นอ จ เก้อะเร้อะ เมะ อางกี ไละ ล แพ นอ ฌางคู คู ด๊าง เบง แย๊ ฌี้ ล โท่ ล้า แบ นอ ล้อ.
44001001	ท อ ดู เทโอฟีโล -เอ้อ พี่ จ กวิ้ เอะ น ไละ อ คางไท้ะ ล ปะ นอ จ กวิ้ แบฆ้ะ ดี๊ กแช่ เยซู อ ท แม้ ดี๊ อ ท ซอง ลู่ง อ แม้ ล้าง ซ๊าง เท่อ
44001002	ดี๊ ท้อง ลู่ง มื่ง ล นี้ง พี่ กแช่ แยว้ เกม๊า อ ไท้ ทาง ไท้ ลู่ง ท มุ้คู นอ ล้อ. พี่ อ ล ไท้ ทาง ได้ะ แบ นอ อ เว๊ แด โอ ดี๊ กแช่ แยว้ อ วีง ฌี้ แล้ แอว้ อ ดู้ง อ ยาง      อางแม้เลา เอะ อ เพล่ ดู พี่ อ ลึ นี่ เว๊ ล มู๊ง นอ เกม๊า อ แม้ เท่อ ล เม้ง~ๆ.
44001003	ลู่ง กแช่ เยซู ซี๊ง น้ะ ซี๊ง โน๊ง ฌ้อง อ ล่างไค๊ นอ อ เว๊ เนโพล ทาง อ ซ้ะ ดี๊ อ ซื๊ง เว๊ ล พ๊า~ๆ      แม้ เท่อ แอ เม้ง เกม๊า อ ซีงแฌ๊ ล้างที๊ง ล้างช้ะ ลู่ง อ เว๊ โอ ม๊า ล้อ      ฌ้อง โพล้ง อ ซ้ะ ล เด้งด้าง ล้า แบ. อ เว๊ เนโพล ทาง อ ซ้ะ บี่ นอ ล พ๊า~ๆ ลู่ง อ ซ๊าง ลี่ง ชี๊ง พ้า นอ      ซอง เท่อ ซ๊าง เท่อ แบฆ้ะ ดี๊ กแช่ แยว้ อ มื่ง อ บ้าง นอ ล้อ.
44001004	พี่ อ โอ ซยอง ดี๊ อ พู อ ลี้ง ล มู๊ง นอ กแช่ เยซู อางแม้เลา อ ซื๊ง เว๊ ไจ้ะ เว๊ แด      "ไจ ทาง ไฆวะ เว่ง พ้ะดู เยรูซเลง พ้า ได้ะ ล ฌี้. โอ คุ้แท๊ เท่อ พี่ จ แพ่ เอิ้งล้าง เว้ เว๊ ม เกล๊าง เอะ น ซื๊ง นอ      พี่ จ โล้ เอะ น ซื๊ง เย้า นอ ล้อ.
44001005	โยฮาง แม้ เอะ โพล้ง ท ไฌ่ จูง ล้าง ลู่ง ที๊ง แกล้      แบ เด้าะ โอ ก้ะ แซย้ โคะ นี้ง น ซื๊ง ม แบ ท จูง ล้าง ดี๊ วีง ฌี้ แล้ แอว้".
44001006	ท่อง อ เพล่ ดู โอ ซยอง นอ อางจ้ะ กแช่ เยซู ไจ้ะ เว๊ แด      "กแช่-เอ้อ ค๊องเนง โย้ เมะ น ม เกม๊า โพล้ง อี้งซลาเอง เก ไท้ ท อ ดู ยู่แคว่ ไท้ อ มื่ง อ บ้าง ชี่-อ้า".
44001007	กแช่ เยซู ไคล้ ช๊า อ ซื๊ง เว๊ ซีง ไจ้ะ เว๊      "ท อ มื่ง อ แล้ อ ช๊า อ โท่ ล แพ นอ โอ ดี๊ จ แพ่ อ ดู้ง อ ยาง อ ฌ้อง อ เก นอ ล้อ. ท ดึ้ เกม๊า น ซื๊ง ซีงแฌ๊ ท อ ช๊า อ โท่ น่าง เม้ง เอะ.
44001008	แบ เด้าะ ท่อง วีง ฌี้ แล้ แอว้ เฌ๊ ล้าง ลู่ง น ซื๊ง ล้อง นอ น ม นี่ แบ ท อ ซยื๊ง อ ซย้อง กุ้ อ แฌ้ ล้อ. น ม เก พีงนยาง เอะ โพล้ง แบฆ้ะ ดี๊ แย้      ลู่ง เว่ง เยรูซเลง พ้า      เฆ้ง ยูเด้ง อ ค่าง พ้า      ดี๊ ซมารียา อ ค่าง พ้า      ดี๊ เฆ้ง ฌางคู โคล๊ง คู กุ้ จอง กุ้ ไจ้ ล้อ".
44001009	กแช่ เยซู ไจ้ะ เท่อ บี่ นอ ฌ้อง กแช่ แยว้ เกม๊า อ ไท้ ทาง ท มุ้คู ไวะ. ต้ะ อ ซื๊ง เว๊ ซีง ล มู๊ง แคว่ เทว๊ ทาง เว๊ กุ้ อ แฌ้ ล้อ      แคว่~ๆ เว๊ ท้อง อ ล้างไบ้ะ ท เอิง พ้า ไซวะ.
44001010	พี่ กแช่ เยซู ไท้ ทาง นอ อ ซื๊ง เว๊ ซีง แคว่ ที๊ง แคว่ ช้ะ ท มุ้คู ครึ~ๆ ล้อ. ต้ะ ล ทีง ฆ่าง นอ โพล้ง แคว๊ ซุ้ เท่อ ก้อง เท่อ แอว้ คี๊ง แฌ้ ชี๊เทิง เว๊ อ ฌ๊างไท้ะ.
44001011	อ เท่อ ไจ้ะ เอะ-อ้ะ      "โพล้ง ค่าง กาเลลี้ ซีง-เอ้อ แบ ท เล้ น ซื๊ง ชี๊เทิง แคว่ ฌูง ทาง ท มุ้คู นอ. กแช่ เยซู พี่ กแช่ แยว้ เกม๊า อ ไท้ ทาง แด ไฆวะ น ซื๊ง ลู่ง ท มุ้คู~ล แฌ้ อี้ง นอ ม เฌ๊ ล้าง ไท้ บี่ ซุ้ น ซื๊ง แด แบ อ ไท้ ทาง ลู่ง มุ้คู บี่ นอ ล้อ".
44001012	ท่อง อ ช๊าง กแช่ เยซู อ เพล่ ดู ล มู๊ง นอ โอ ลู่ง ท ลู่ง อ เม้ง มเกาะไท้ะ ไจ ทาง ไฆวะ ไท้ ท้อง เว่ง เยรูซเลง พ้า      อ เบ้าช้า เมาะ เว๊ ล กีโล ล้อ.
44001013	อ ซื๊ง เว๊ ซีง ไท้ นึ เว่ง พ้า      ไท้~ๆ ไวะ ลู่ง อ ล่าง เด้า พ้า ล โพลง นอ. พี่ อ ทาง เด้า พ้า ท้ะ ล คะ นอ โอ เว๊ เปโต      โยฮาง      ยาเก้า      อางตรู      ฟีลิ้      โทม้ะ      บาโทโลมยู      ม้ะทู      ยาเก้า อาฟีโย อ พูแคว๊      ซีโมง พี่ อ เอ อ ที๊ง อ ค่าง ฌี้ มะ      ดี๊ ยูด้ะ ยาเก้า อ พูแคว๊ โอ ซยอง ล มู๊ง ฆ่าง ล้อ.
44001014	อ ซื๊ง เว๊ ซีง เฌ๊ โอ ซยอง ดี๊ กมืง ล มู๊ง นอ      ดี๊ น่าง มารียา กแช่ เยซู อ มู่      ดี๊ กแช่ เยซู อ พื่ง แคว๊ ล แพ นอ      เฌ๊ แบ้ ชูแพ เท่อ ดึ้~ๆ ล้อ.
44001015	ลู่ง ไค๊ ตบลึ้ นี้ง นอ โพล้ง ทื๊ง กแช่ เยซู เฌ๊ แพโซง ล มู๊ง. พี่ อ เฌ๊ โอ ซยอง นอ เมาะ เว๊ อ แฌ้ ล แย้ คี๊ง ชี๊ง. เปโต ชี๊เทิง ไคล้ ทาง เท่อ
44001016	ไจ้ะ เว๊ แด      "ด๊างพื่งวี่ ซีง-เอ้อ      พี่ กแช่ แยว้ อ วีง ฌี้ แล้ แอว้ ดึ้ เกม๊า ดาเว กวิ้ ล้าง เว้ เท่อ ลู่ง ไละ ฌี้ ไละ แอว้ พ้า แบฆ้ะ ดี๊ ยูด้ะ อ ไฌ่      พี่ อ ลี้ โซ๊ง โพล้ง พอง นี่ กแช่ เยซู นอ แบ ชิ้เทา เว๊ ล้อ.
44001017	ยูด้ะ โอ ซกุ้ ล มู๊ง ฆ่าง ดี๊ เฆ้อ. กแช่ เยซู อางลึ นี่-อ้ะ เกม๊า อ แม้ ซกุ้ เท่อ ดี๊ เฆ้อ".
44001018	(จี้ พี่ ยูด้ะ นี่ แบ เว๊ ลู่ง อ แม้ ท อ้า ท ซ๊าง อ กย้อง นอ อ เว๊ แด ฆวี้ นี่ ก้ะ ฌางคู ล่าง ล จอง      ฌ้อง ล้างเทะ ซี๊ง พี่ นอ ล้อ. อ โฌ่งโพ๊ง เทะพ้ะ      อ ไฆวะ อ พู๊ง เชง ทาง ไฆวะ เลา ปะ.
44001019	ท แม้ อ ซ้ะ บี่ นอ กเย่ โพล้ง โอ เว่ง เยรูซเลง พ้า ซีงแฌ๊ เว๊ กุ้ อ แฌ้ ล้อ. อ ซื๊ง เว๊ ซีง กุ้ ก้ะ ท ล่าง ล กล้ะ นอ ลู่ง อ คว่าง      'อาเคงดามา'      อุ้ เว๊ อ โค๊ ไชะ ท ซวีง).
44001020	ท กวิ้ ล้าง เว๊ ลู่ง ไละ แท๊ พ้า ไจ้ะ เว๊ บี่ อี้ง       'เกม๊า อ เด้า โอ ก้ะ กูกิ้ ล้อ. เกม๊า โพล้ง โอ อ พ้า น่าง แฌ้ ล้า เอะ ล้อ'. ท กวิ้ ล้าง โอ ล ทีง ได้ะ ไจ้ะ เว๊      'เกม๊า โพล้ง อ ฌื๊ง อ แฌ้ แม้ ก้ะ ท อ ล่าง ล้อ'.
44001021	ท บี่ นอ โพล้ง ล แฌ้ แบ แม้ ซกุ้ เท่อ ดี๊ เฆ้อ      เก พีงนยาง ลู่ง กแช่ เยซู ซี๊ง ม๊า ทาง ไท้ เย้า นอ อ ไฌ่. แบ แม้ นี่ โพล้ง ล แฌ้ พี่ อ โอ ลี้ง ก แกล้ ลู่ง กแช่ เยซู โอ ซกุ้ ดี๊ เฆ้อ ได้ะ อ แค๊ อู้      ดว้ะ นี่ ท๊อง โยฮาง แม้ เอะ โพล้ง อ ไฌ่ จูง ที๊ง      ท้อง กแช่ เยซู ไท้ ทาง แด เฆ้อ ลู่ง มุ้คู นอ ล้อ".
44001023	โพล้ง โอ ซยอง ล มู๊ง นอ เฆว้ง ทาง โพล้ง อ เม้ง คี๊ง แฌ้      เมะ เว๊ โยซิ้ พี่ โพล้ง ล น้าง~ๆ กุ้ เว๊ อ เม้ง บาซาบา      ล น้าง~ๆ กุ้ เว๊ อ เม้ง ยูโท นอ ล แฌ้      ดี๊ มาทีอ้ะ ล แฌ้.
44001024	ท่อง อ ช๊าง อ ซื๊ง เว๊ ซีง ชูแพ อางท่าง เท่อ ไจ้ะ เว๊      "กแช่-เอ้อ น ซีงแฌ๊ โพล้ง อ ซ้ะ กุ้ อ แฌ้ ล้อ. ท บี่ นอ เกม๊า เต้ ก ซีงแฌ๊ คี๊ง แฌ้ อี้ง นอ น ม ลึ นี่ พี่ ล แฌ้ เล้
44001025	เกม๊า ม เก ทาง ก้ะ น เพล่ ดู ลู่ง ยูด้ะ อ ล่าง นอ. ยูด้ะ ไจ แด เฆ้อ เย้า      ลี้ เว๊ ลู่ง อ ล่าง แด เว๊ ล้อ".
44001026	อ ซื๊ง เว๊ ซีง พ้ะ เว๊ นอ แบ ลู่ง มาทีอ้ะ ล แฌ้ นอ      ฌ้อง ดว้ะ นี่ เว๊ เก ฆึ กแช่ เยซู คริ้ อ เพล่ ดู ดี๊ อ แฌ้แพ ชี๊ง ล แฌ้ นอ ปะ.
44002001	ท้อง อ มื่ง พี่ โพล้ง ยู ม แม้ มึ อาง อวีง มื่ง เพงเตโคเต ล นี้ง นอ โพล้ง ทื๊ง กแช่ เยซู เฌ๊ โอ ซยอง ล จอง ฆ่าง กุ้ อ แฌ้ ล้อ.
44002002	ล ทีง ฆ่าง นอ ท เซ๊ โอ ลู่ง มุ้คู เฌ๊ เซ๊ ด้อง ลี้ง เฌ๊ พ้ะดู. โพล้ง โอ เด้า พ้า ล โพลง นอ แน่ฌ๊า เว๊ กุ้ อ แฌ้ ล้อ.
44002003	ท่อง อ ช๊าง นอ ท แบ ด้อง มี เค้ บี่ ซุ้ ท อ พลี้ เนโพล ทาง อ ซ้ะ      ฌ้อง อางน้าง พ้ะ อ ซ้ะ ล้าง แบ โพล้ง อ ล้อง กุ้ อ แฌ้ ล้อ.
44002004	อ ซื๊ง เว๊ กุ้ อ แฌ้ โอ ล๊า โอ ฆวี้ ดี๊ วีง ฌี้ แล้ แอว้ ล้อ. ต้ะ ล แฌ้~ๆ ไคล้ ทาง ท คว่าง ล เม้ง~ๆ      ท๊อง วีง ฌี้ แล้ แอว้ ดึ้ เกม๊า อ ไคล้ เท่อ นอ ล้อ.
44002005	โพล้ง ยู พี่ อ ทื๊ง กแช่ แยว้ ล้างเท่ง ล้างชิ้ เต้~ๆ โอ ลู่ง โพล้ง ล ชื้อ แด อ ที๊ง อ ค่าง กุ้ จอง กุ้ ไจ้ ลู่ง ฌางคู โคล๊ง คู นอ เฌ๊ โอ ลู่ง เว่ง เยรูซเลง พ้า.
44002006	ท่อง อ แน่ฌ๊า ท เซ๊ นอ เฌ๊ โอ ซยอง แอ มะ. อ ซื๊ง เว๊ โท๊มี๊ง โท๊แม โย๊ เฆาะ      อ ไฌ่ บี่ อี้ง ล แฌ้~ๆ นอ แน่ฌ๊า เว๊ กแช่ เยซู อ พู อ ลี้ง ไคล้ เท่อ ลู่ง อ เว๊ อ คว่าง.
44002007	โพล้ง ล มู๊ง นอ โท๊ โย๊ เว๊ เปราะ      ไจ้ะ โละ อ ซ้ะ      "โพล้ง พี่ อ ไคล้ เท่อ ล มู๊ง นอ เก โพล้ง กาเลลี้ กุ้ อ แฌ้ ล้อ.
44002008	แบ ท เล้ เฆ้อ กุ้ อ แฌ้ ก แน่ฌ๊า อ ไคล้ ก คว่าง ซี.
44002009	ก เก โพล้ง ค่าง ปางเท      โพล้ง ค่าง เมดี      โพล้ง ค่าง เอลาง      โพล้ง ค่าง เมโซโปตามี      โพล้ง ค่าง ยูเด้ง      โพล้ง ค่าง ค้ะปาโดแซย      โพล้ง ค่าง ปองโต      โพล้ง ค่าง อาแซย.
44002010	โพล้ง ค่าง ฟีแจ      โพล้ง ค่าง ปางฟีลี      โพล้ง ค่าง อี้งไย้ะ      โพล้ง ค่าง ลีแบย พี่ อ โอ เบ้า ดี๊ เว่ง ไซเรง นอ      ดี๊ โพล้ง โอ ลู่ง เว่ง พ้ะดู โรมา เฌ๊ ล น้าง      พี่ อ เก โพล้ง ยู เล๊เก้ ล น้าง      เก โพล้ง ล ชื้อ แด ทื๊ง ก้ะ โพล้ง ยู อ ไฌ่ ล น้าง.
44002011	เก โพล้ง เก้าะ ครีตา      ดี๊ โพล้ง ค่าง อาราบี ล น้าง ปะ. ก เว๊ แด ก แน่ฌ๊า อ ซื๊ง เว๊ ซีง ไคล้ เท่อ ลู่ง ก คว่าง กุ้ อ แฌ้ ล้อ      โล้ ล้าง ละ ล้าง เท่อ แบฆ้ะ ดี๊ ท ล้ะ ท เล่ พี่ กแช่ แยว้ แม้ เว๊ ดี๊ อ ซยื๊ง อ ซย้อง ล้อ".
44002012	อ ซื๊ง เว๊ โท๊ โย๊ เปราะ      ดี๊ โท๊มี๊ง โท๊แม เลา ปะ      อางจ้ะ โละ ซ้ะ ดึ้~ๆ ไจ้ะ เว๊      "เอ๊      เมะ ท เม้ง เล้ อี้ง".
44002013	แบ เด้าะ โพล้ง อ แฌ้แพ แบ ล น้าง~ๆ ดึ้เดว เว๊      ไจ้ะ เว๊ แด      "อ ซื๊ง เว๊ ซีง ม้า ไซ้ะ อ ซ๊าง เม่อ".
44002014	ท่อง อ ช๊าง นอ เปโต ชี๊เทิง ทาง ดี๊ กแช่ เยซู อ เพล่ ดู อ แฌ้แพ ชี๊ง ล แฌ้ นอ      ฌ้อง โล้ ล้าง เท่อ อ ลู่ง ซ๊อง ทาง ซ๊อง ล้าง      โล้ เอะ โพล้ง พี่ อ เฌ๊ โอ ซยอง ล มู๊ง นอ บี่ อี้ง      "ด๊างพื่งวี่ โพล้ง ยู ดี๊ โพล้ง โอ ลู่ง เว่ง เยรูซเลง พ้า กุ้ อ แฌ้ ซีง-เอ้อ      คุ้ช๊องแน จ ลู่ง เซ้อ. จ ม ดึ้ ซีงแฌ๊ น ซื๊ง ล้อ.
44002015	กแคว๊ ล มู๊ง แย๊ นอ ล ม้า ไซ้ะ บี่ ซุ้ น ซื๊ง ช๊องมอง นอ แบ. อ อี้ง เมาะ ควี๊ง โมง ลู่ง โฌ้ ล โค๊ ล้อ.
44002016	แบ เด้าะ ท ล เม้ง โย้ นอ เมะ เท่อ ลู่ง โยเอง โม ไคล้ คิ้ กแช่ แยว้ ล แฌ้ โล้ เว้ เว๊ พี่ อ ไจ้ะ เว๊
44002017	'กแช่ แยว้ ไจ้ะ เว๊ ลู่ง มื่ง ไค๊ ทึ อ แค๊ นอ จ ม แม้ เท่อ บี่ อี้ง จ ม ดึ้ เกม๊า จ วีง ฌี้ แล้ แอว้ เฌ๊ ล้าง โอ โพล้ง อ ล้อง กุ้ อ แฌ้ ล้อ. น ซื๊ง พูมืง พูแคว๊ ม โล้ ล้าง จ ท ไคล้. พืงแซ แคว๊ ซีง ม แด ท ทาง แพล้ ล เม้ง~ๆ. โพล้ง ซ้ะแซย่ ซีง ม มี๊งม่าง เท่อ ล เม้ง~ๆ.
44002018	ลู่ง ล ว้าง แย๊ นอ จ ม ดึ้ เกม๊า จ วีง ฌี้ แล้ แอว้ เฌ๊ ล้าง โอ จ เพล่ มืง เพล่ แคว๊ อ ล้อง ฌ้อง อ ซื๊ง เว๊ ซีง ม โล้ ล้าง จ ท ไคล้ ล้อ.
44002019	จ ม แม้ ท ล้ะ ท เล่ ลู่ง มุ้คู      ดี๊ ปล้ะ ล้าง ท แม้ไน ลู่ง ฌางคู โคล๊ง คู เก ท ซวีง      มี ดี๊ ท คูง ซวี๊ง ทาง นอ ล้อ.
44002020	ลู่ง กแช่ แยว้ อ มื่ง ล้างเปิ่ง ดู ทึ ล นี้ง ล คลึ้ ท้อง ได้ะ แบ นอ มื่ง ม ไค้ะ ล้าง ไชวะ แล้ ม โฌ้ จีลี บี่ ซุ้ ท ซวีง นอ ล้อ.
44002021	ท่อง อ ช๊าง โพล้ง กุ้ อ แฌ้ ลู่ง อ กุ้ ทาง กแช่ ดู อ เม้ง นอ ม พ้อง ม พลิ้ ล้อ'.
44002022	ด๊างพื่งวี่ โพล้ง อี้งซลาเอง ซีง-เอ้อ      คุ้ช๊องแน จ ลู่ง เมะ ฌี้. กแช่ เยซู โพล้ง นาซาริ้ ล แฌ้ นอ เก โพล้ง พี่ กแช่ แยว้ เจ่ เว๊ ล้อ. น ซื๊ง ซีงแฌ๊ เย้า      กแช่ แยว้ ดึ้ เกม๊า เว๊ โอ ดี๊ อ ดู้ง อ ยาง แม้ ท ล้ะ ท เล่ ดี๊ ปล้ะ ล้าง อ ซยื๊ง อ ซย้อง ลู่ง น ซื๊ง แกล้.
44002023	พี่ อ เว๊ แบ ท อ้ะล้าง เอะ น ซื๊ง นอ แบ กแช่ แยว้ อ ท โกง พี่ อ เว๊ ซีงแฌ๊ เว้ เว๊ น ซื๊ง ม แม้ ซี๊ง-อ้ะ ล้อ. น เกม๊า โพล้ง ล ฌี้ ล แอว้ แบ แพล้ ทาง-อ้ะ ลู่ง เซง ป้างกิ้ อ ล้อง.
44002024	แบ เด้าะ กแช่ แยว้ ดึ้ เฌ้เทิง ม๊า ทาง ไท้ เว๊ พ้อง ไฆวะ ดี๊ ท ซี๊ง อ ดู้ง อ ยาง      เมะ เว๊ ท ซี๊ง พองทะ กแช่ เยซู ล นี่ แบ ล้อ.
44002025	บี่ ซุ้ ดี๊ จ๊าวแพเดง ดาเว โล้ แบฆ้ะ เว๊ อ ไฌ่ บี่ อี้ง 'จ แด แบ กแช่ แยว้ ลู่ง จ เมะแซ พ้า ครึ~ๆ. อ เว๊ แด โอ ลู่ง จ จูง ฆุ้ ล โค๊ บี่ ซุ้ จ ม โอ เฌิ่ง โอ ค๊า นอ ล้อ.
44002026	ท บี่ นอ จ เซิงฆวี๊ง ซ้ะโย้ จ ไคล้ เท่อ ดี๊ ท ซ้ะอวีง ซ้ะโทะ ล้อ. พี่ จ เก โพล้ง แบ ซี๊ง โคะ นอ ฌี้ จ ท มื้งแล่ โอ ได้ะ
44002027	เมะ เว๊ น ล อางกี ล้าง ไฆวะ จ แล้ ลู่ง พลื่ง ค่าง แบ. น ล เกม๊า น เพล่ ฌี้ เพล่ แอว้ อ ไพ้ะ อ แย ล้างอืง ล้างแกล แบ ล้อ.
44002028	น ดึ้ เกม๊า จ ซีงแฌ๊ ท ม๊า อ เกล้ เย้า. พี่ น โอ ดี๊ แย้ นอ ม เกม๊า จ เซิงฆวี๊ง ซ้ะโย้ ดู มะ ล้อ'.
44002029	ด๊างพื่งวี่ ซีง-เอ้อ จ ม โล้ แบ น ซื๊ง ล้อง~ๆ ลู่ง ก แพ่ ดู ดาเว อ ไฌ่. อ เว๊ ซี๊ง ฌ้อง แบ ท เคิง ล้างบ้า-อ้ะ. อ แซวคู โอ ลู่ง ก แกล้ ท้อง ค๊องมเนง ได้ะ.
44002030	ดาเว นอ เก โพล้ง ซีงแฌ๊ เว้ เท่อ ล แฌ้      ซีงแฌ๊ เว๊ ลู่ง กแช่ แยว้ โล้ เว้ เท่อ ดี๊-อ้ะ ล เม้ง      เมะ เว๊ กแช่ แยว้ เอิ้งล้าง อ ซ้ะ ม ดึ้ เกม๊า ดาเว อ ชื้อ อ ชะ ล แฌ้ เก ทาง จ๊าวแพเดง บี่ ซุ้ ดาเว นอ ล้อ.
44002031	ดาเว ซีงแฌ๊ เว้ เว๊ เย้า. ท บี่ นอ อ เว๊ ไคล้ เท่อ ลู่ง คริ้ เฌ้เทิง ม๊า ทาง ไท้ อ ไฌ่ 'กแช่ แยว้ ล อางกี ล้าง ไฆวะ อ แล้ ลู่ง พลื่ง ค่าง แบ นอ อ ไพ้ะ อ แย ล ล้างอืง ล้างแกล แบ ปะ'.
44002032	กแช่ เยซู ล แฌ้ แย๊ อี้ง นอ กแช่ แยว้ ดึ้ เฌ้เทิง ม๊า ทาง ไท้ เว๊ เย้า. ก เว๊ แด อี้ง ก เก พีงนยาง ลู่ง อ ฌ่าง กุ้ อ แฌ้ ล้อ.
44002033	กแช่ แยว้ อางกี ทาง โท๊ กแช่ เยซู ลู่ง อ จูง ฆุ้ ล โค๊       ฌ้อง กแช่ เยซู นี่ แบ วีง ฌี้ แล้ แอว้ พี่ อ แพ่ แยว้ โล้ เว้ เว๊ ม เกล๊าง เว๊ แด นอ. พี่ น ซื๊ง แด แบ ดี๊ แน่ฌ๊า แบ มโคะ นอ เมะ ลู่ง กแช่ เยซู เกม๊า วีง ฌี้ แล้ แอว้ เฌ๊ ล้าง โอ โพล้ง อ ล้อง นอ ล้อ.
44002034	ดาเว ล ลี้ ทาง ท มุ้คู แบ      แบ เด้าะ อ กแช่ แด เว๊ ไคล้ เท่อ บี่ อี้ง 'กแช่ แยว้ โล้ แบ จ กแช่ ดู ล แฌ้ นอ ไจ้ะ เว๊ บี่ อี้ง ชี๊น้าง ลู่ง จ จูง ฆุ้ ล โค๊
44002035	ท้อง จ แม้ น้า โพล้ง แช๊เมะ ไฌ๊ซ้ะ ดี๊ แน้ กุ้ อ แฌ้ ล้อ เกม๊า อ โอ ลู่ง น คาง พ๊างละ ล้อ'.
44002036	ท บี่ นอ เกม๊า โพล้ง อี้งซลาเอง กุ้ อ แฌ้ ซีงแฌ๊ ล้างที๊ง ล้างช้ะ เว๊      กแช่ เยซู พี่ น ซื๊ง แพล้ ทาง-อ้ะ เซง ป้างกิ้ อ ล้อง ล แฌ้ นอ กแช่ แยว้ อางกี ล้าง เว๊ เก กแช่ ดู ทึ ดี๊ เก คริ้ ล้อ".
44002037	ท่อง โพล้ง ล มู๊ง แน่ฌ๊า เว๊ บี่ นอ ฌ้อง อ เท่อ ชิ้ แบ อ ซ้ะ. อ ซื๊ง เว๊ ซีง อางจ้ะ เปโต ดี๊ กแช่ เยซู อ เพล่ ดู อ แฌ้แพ ล มู๊ง นอ ไจ้ะ เว๊      "ด๊างพื่งวี่-เอ้อ ก แบ แม้ ท เม้ง เล้".
44002038	เปโต ไคล้ ช๊า อ ซื๊ง เว๊ ซีง ล มู๊ง นอ ไจ้ะ เว๊      "น ซื๊ง แบ เปลง ไท้ น ซ้ะ อ ซ๊าง      ฌ้อง แม้ ท ไฌ่ จูง ที๊ง ลู่ง กแช่ เยซู คริ้ อ เม้ง อ แซ กุ้ อ แฌ้ ล้อ      บี่ ซุ้ กแช่ แยว้ ล ทื๊ง นี่ นะ นี่ น ซื๊ง ท เด้เทา เด้บ้ะ ล้า แบ. ฌ้อง กแช่ แยว้ ม เกม๊า อ วีง ฌี้ แล้ แอว้ เฌ๊ ล้าง โอ น ซื๊ง ล้อง กุ้ อ แฌ้ ล้อ.
44002039	อ ไฌ่ บี่ โย้ กแช่ แยว้ เอิ้งล้าง เว้ เอะ น ซื๊ง ดี๊ น พู น ลี้ง      ดี๊ โพล้ง โอ ลู่ง อ ไย้ อ โยะ ล มู๊ง นอ      เมะ เว๊ กเย่ โพล้ง พี่ กแช่ แยว้ กุ้ นี่ เว๊ เฌ๊ อ โอ นอ ล้อ".
44002040	เปโต ไคล้ เท่อ แอ ทีง ได้ะ      ดี๊ อวีงซ้ะชู้ อ ซื๊ง เว๊ ไจ้ะ เว๊      "แม้ พ้อง ล้าง น ซื๊ง ซ้ะ ดี๊ ท อ เตา อ แต๊ พี่ ม กึ ทาง ดี๊ โพล้ง อ้า โพล้ง ซ๊าง ล ชู้ แย๊ อี้ง เซ้อ".
44002041	ท่อง อ ช๊าง นอ โพล้ง ชู่ง เว๊ อ ลู่ง แอ มะ      ฌ้อง แม้ ท ไฌ่ จูง ที๊ง. ต้ะ มื่ง ล นี้ง แย๊ นอ โพล้ง ทื๊ง ซยอง เท่อ แอ ทาง เมาะ เว๊ อ แฌ้ ซ๊า ม๊า ล้อ.
44002042	อ ซื๊ง เว๊ ซีง ล มู๊ง นอ เฌ๊ ไฌ่ ลู ท ซอง ท ซ๊าง ดี๊ กแช่ เยซู อ เพล่ ดู ฆ้ะ มะ      โอ ฆู๊ง โอ พุ้ เอ โละ กวี้ง โละ อ ซ้ะ ฌี้ มะ      เฌ๊ อาง ซยอง มี้ โอ้ ซยอง ที๊ง มึ มะ      แบ้ ชูแพ อางท่าง เท่อ เปราะ ล้อ.
44002043	กแช่ เยซู อ เพล่ ดู ล มู๊ง นอ แม้ ท ล้ะ ท เล่ ดี๊ ปล้ะ ล้าง ท ซยื๊ง ท ซย้อง ตบลึ้ เม้ง. โพล้ง ดู้ง แบ ยาง แบ เว๊ กุ้ อ แฌ้ ล้อ.
44002044	โพล้ง ลู่ง อ ทื๊ง เท่อ นะ เท่อ ล แพ นอ เฌ๊ โอ ซยอง ล จอง ฆ่าง      อางกี ซยอง อ ฆ้า อ โฆ่ เจ่ ซกุ้ เว๊.
44002045	แบ ล พ๊า~ๆ นอ อางแช๊ ไฆวะ อ ท ล่าง ดี๊ อ ฆ้า อ โฆ่      ฌ้อง อางน้าง พ้ะ เอะ โพล้ง กุ้ อ แฌ้ พี่ อ เกิ้ง นี่ แบ เว๊ ล แพ นอ ล้อ.
44002046	อ ซื๊ง เว๊ ซีง เฌ๊ โอ ซยอง ลู่ง กแช่ แยว้ อ เว่งฮ๊าง พ้า กุ้ มื่ง นี้ง      ลี้ อาง ซกุ้ มี้ ลู่ง โพล้ง อ เด้า      อาง มี้ โอ้ ที๊ง โอ ดี๊ ท ซ้ะอวีง ซ้ะโทะ ดี๊ ท ชาง ล้าง เซิง ชาง ล้าง ซ้ะ
44002047	อางปฆ้า ทาง กแช่ แยว้ อ เม้ง นอ ล้อ. โพล้ง ล ทื๊ง เท่อ แบ ล แพ นอ แคว่ โพล้ง ลู่ง อ ทื๊ง กแช่ เยซู นอ มึ กุ้ อ แฌ้ ปะ. กุ้ มื่ง นี้ง กแช่ เยซู เกม๊า โพล้ง พี่ อ เว๊ แม้ พ้อง พลิ้-อ้ะ ล แพ นอ เฌ๊ โอ ซยอง แอ ทาง โฌ่ ทาง ล้อ.
44003001	โอ ล นี้ง เปโต ดี๊ โยฮาง ลี้ ทาง ลู่ง กแช่ แยว้ อ เว่งฮ๊าง พ้า      เมะ เว๊ มื่งไฆ่ ล้าง ซ๊า โมง นอ เก ท อ ช๊า อ โท่ พี่ โพล้ง ลี้ แบ้ ชูแพ เท่อ.
44003002	โพล้ง แคว๊ ล แฌ้ อ คาง เฌ๊ฌ้อง ลู่ง อ กึ ทาง ซ๊าง เย้า นอ ชี๊น้าง โอ เกล้ ป้ะตู๊ง ไท้ะ. เกล้ ป้ะตู๊ง นอ โพล้ง กุ้ เว๊ ป้ะตู๊ง ฌี้. โพล้ง เฌ๊ โชะ-อ้ะ อางกี ล้าง เว๊ ลู่ง เกล้ ป้ะตู๊ง ไท้ะ พี่ นอ กุ้ มื่ง นี้ง ล้อ      บี่ ซุ้ อ เว๊ ม อางท่าง โพล้ง นึ เว่งฮ๊าง พ้า อ จี้ นอ ล้อ.
44003003	ท่อง อ แด แบ เปโต ดี๊ โยฮาง ม ลี้ นึ เว่งฮ๊าง พ้า นอ อางท่าง เว๊ อ จี้.
44003004	เปโต ดี๊ โยฮาง แคว่ เว๊ ที๊ง~ๆ ช้ะ~ๆ ล้อ. เปโต โล้ แบ-อ้ะ ไจ้ะ เว๊ แด      "แคว่ เฆ้อ เซ้อ".
44003005	ต้ะ อ เท่อ แคว่ ท๊าง-อ้ะ      ช๊องมอง เว๊ อ ซื๊ง เว๊ ซีง ม เกล๊าง-อ้ะ อ ท ล เม้ง~ๆ ล้อ.
44003006	แบ เด้าะ นอ เปโต โล้ แบ-อ้ะ      "จ จี้ ล โอ น่าง ไซะ น่าง ซยู๊ แบ. พี่ จ ท โอ ล เม้ง~ๆ นอ จ ม เกล๊าง แน้ ล้อ. ลู่ง กแช่ เยซู คริ้ โพล้ง นาซาริ้ อ เม้ง นอ จ โล้ แบ แน้      เฌ้เทิง ทาง ไจ ดุ้ แฆว่".
44003007	ท่อง อ ช๊าง นอ เปโต พอง เว๊ อ จูง ฆุ้ ล แพ้ นอ ม้อง ทาง เว๊. ล ทีง ฆ่าง นอ อ คาง ดี๊ อ คางเมะ ชอง ทาง เว๊.
44003008	อ เว๊ แด โค่ง ทาง อ ซ้ะ ชี๊เทิง ทาง      ฌ้อง ไจ เว้งว้าง บี่ นอ ล้อ. ท่อง อ ช๊าง นอ ลี้ นึ เว่งฮ๊าง พ้า ดี๊ อ ซื๊ง เว๊ คี๊ง แฌ้ นอ      ฌ้อง ไจ ซ๊องซูง ยึโย่      อางปฆ้า ทาง กแช่ แยว้ อ เม้ง ฌี้ มะ ล้อ.
44003009	โพล้ง พี่ อ โอ ซยอง พี่ นอ แด แบ อ เว๊ ไจ ทาง ไจ ล้าง อางปฆ้า ทาง กแช่ แยว้ อ เม้ง นอ ล้อ.
44003010	ท่อง อ ซีงแฌ๊ ทาง เว๊ เก โพล้ง ลู่ง อ ชี๊น้าง อางท่าง ลี้ง เท่อ ลู่ง เว่งฮ๊าง ป้ะตู๊ง ฌี้ ล แฌ้ นอ โท๊โย๊ เว๊ เฆาะ      ไคะ แบ เว๊ กุ้ อ แฌ้ ล้อ พี่ อ แด เว๊ ท เก ทาง อ ซ้ะ ดี๊ อ เว๊ บี่ นอ.
44003011	โพล้ง อ คาง เฌ๊ฌ้อง แบล ไท้ เว๊ ล แฌ้ นอ พองทะ เปโต ดี๊ โยฮาง คระ. โพล้ง ล มู๊ง นอ โท๊มี๊ง โท๊แม โย๊ เฆาะ      ลี้ ซยู๊ โอ ซยอง ลู่ง อ ซื๊ง เว๊ ซีง อ โอ เปราะ กุ้ อ แฌ้ ลู่ง ซแล่ พ้ะดู ล โพลง นอ พี่ โพล้ง กุ้ เว๊ แด ซแล่ ซาโลโม นอ ล้อ.
44003012	ท่อง เปโต แด แบ โพล้ง เฌ๊ โอ ซยอง ล มู๊ง นอ โล้ เว๊ อ เท่อ บี่ อี้ง      "ด๊างพื่งวี่ โพล้ง อี้งซลาเอง ซีง-เอ้อ      แบ เล้ น ซื๊ง โท๊มี๊ง โท๊แม      แคว่ ท๊าง เฆ้อ ย่าง ย๊าง อี้ง นอ. ลู่ง กแคว๊ ไจ ซี อ กย้อง นอ น ช๊องมอง-อ้ะ ก แม้ ดี๊ ก ท ซยื๊ง ท ซย้อง ท ฌี้ ท แอว้ แด ก เว๊ ชี่-อ้า.
44003013	กแช่ แยว้ พี่ อาบราฮาง      อี้งซฮ้ะ ดี๊ ยาคุ้ แบ้ ทาง เว๊ เก อ กแช่ แยว้ นอ เมะ เว๊ ก พี๊งชู้ พู๊งชู้ อ กแช่ แยว้ ล แฌ้ นอ แม้ ฆี๊ง แม้ แล้ อ เพล่ กแช่ เยซู ล้อ. แบ เด้าะ น ซื๊ง นอ เกม๊า ท อ ดู อ แซย่ พอง เว๊ ล้อ. น ซื๊ง โอ ลู่ง ท อ ดู ปีล้ะ อ เมะแซ พ้า. ทึ เมะ ปีล้ะ ม กูแพล่ กแช่ เยซู นอ น ซื๊ง ล เกม๊า อ เว๊ แม้ บี่ นอ แบ.
44003014	เมะ โพล้ง อ ฌี้ อ แอว้ อ โต้ อ ล้อง ล แฌ้ นอ น ซื๊ง ล อางท่าง แบ      แบ เด้าะ น ซื๊ง อางท่าง ปีล้ะ เกม๊า อ กูแพล่ โพล้ง แม้ ซี๊ง เท่อ ล แฌ้ นอ.
44003015	โพล้ง พี่ อ เก ท ม๊า อ กแช่ ล แฌ้ นอ น ซื๊ง แม้ ซี๊ง ไฆวะ-อ้ะ เฆาะ. แบ เด้าะ กแช่ แยว้ ดึ้ เฌ้เทิง ม๊า ทาง ไท้-อ้ะ ล้อ. ก เว๊ แด นอ ก เก พีงนยาง ลู่ง กแช่ เยซู ม๊า ทาง ไท้ อ ไฌ่.
44003016	เมะ ลู่ง กแช่ เยซู อ ซยื๊ง อ ซย้อง อ เม้ง อ แซ ล้อ พี่ อ แม้ ชอง ทาง ไท้ โพล้ง อ คาง เฌ๊ฌ้อง ล แฌ้ แย๊ อี้ง. พี่ น ซื๊ง แด แบ ดี๊ ซีงแฌ๊-อ้ะ นอ เก ทาง ลู่ง ท ชู่ง ท นะ กแช่ เยซู ล้อ. ท ชู่ง ท นะ กแช่ เยซู นอ แม้ แบล เว๊ บี่ อี้ง ลู่ง น ซื๊ง เมะแซ พ้า ล้อ.
44003017	ด๊างพื่งวี่ ซีง-เอ้อ ค๊องเนง อี้ง จ ซีงแฌ๊ เย้า      ลู่ง น ซื๊ง ดี๊ ท อ ดู อ แซย่ ล มู๊ง นอ แม้-อ้ะ บี่ นอ เป๊งนี่ น ซื๊ง ล เอะ ซีงแฌ๊ เท่อ แบ ล้อ.
44003018	แบ เด้าะ เท่อ พี่ กแช่ แยว้ เกม๊า โพล้ง เก โม ลู่ง อ ไยะ กุ้ อ แฌ้ โล้ เว้ เว๊ ลู่ง คริ้ แบ โท่ง ท น้ะ ท โน๊ง นอ กแช่ แยว้ แม้ ฌ้อง ทาง เก ทาง เว๊ บี่ นอ ล้อ.
44003019	ท บี่ นอ เปลง ไท้ น ซื๊ง ซ้ะ อ ซ๊าง      ทื๊ง ไท้ นะ ไท้ กแช่ เยซู      บี่ ซุ้ อ เว๊ ม แม้ ไฆวะ น ซื๊ง ท เด้บ้ะ. ฌ้อง กแช่ แยว้ ม ดึ้ เกม๊า น ซื๊ง ซ้ะ มึ ทาง พ้า ทาง นี่ ท ซยืง ท บ้ะ
44003020	ดี๊ ม เกม๊า กแช่ เยซู พี่ กแช่ แยว้ อางกี ล้าง เก คริ้ ลู่ง น ฌ่าง ล แฌ้ นอ เฌ๊ โอ น ซื๊ง ล้อ.
44003021	ค๊องเนง อี้ง นอ กแช่ เยซู แบ โอ ท มุ้คู ท้อง อ มื่ง กแช่ แยว้ แม้ ฌี้ ไท้ เท่อ อ ซ๊าง ล นี้ง โคะ      บี่ ซุ้ กแช่ แยว้ เกม๊า โม ฌี้ โม แอว้ โล้ เว้ เว๊ ลู่ง อ ไยะ อ เช้ นอ ล้อ.
44003022	โมเซ ไจ้ะ เว๊ แด 'น กแช่ แยว้ ม โซ๊ง ล้าง เอะ น ซื๊ง โม ไคล้ คิ้ กแช่ แยว้ ล แฌ้ ลู่ง น ซื๊ง ด๊างพื่งวี่ อ แกล้ ด้อง ซุ้ แย้ ล้อ. พี่ อ เว๊ แด โล้ แบ น ซื๊ง เท่อ นอ ดุ้ น แน่ ดี๊-อ้ะ กุ้ อ เม้ง ไช้ะ.
44003023	กเย่ โพล้ง ลู่ง อ ล ชู่ง เว๊ อ ลู่ง แบ ล แพ นอ ม แบ ท โฌ๊ ไจ ทาง ไฆวะ-อ้ะ ลู่ง กแช่ แยว้ อ พู อ ลี้ง อ แกล้      ดี๊ ม แบ ท แม้ เตา แม้ แต๊-อ้ะ นอ ล้อ'.
44003024	กเย่ โพล้ง เก โม ไคล้ คิ้ กแช่ แยว้ ดว้ะ นี่ ท๊อง ซามูเอง อ ชู้ เฌ๊ ล โค๊ นอ      พี่ กแช่ แยว้ เกม๊า อ โล้ เท่อ นอ โล้ เว้ เท่อ อ ไฌ่ อี้ง บี่ ซุ้ โละ อ ซ้ะ ปะ ล้อ.
44003025	พี่ กแช่ แยว้ เกม๊า โพล้ง เก โม โล้ เว้ เท่อ นอ เมะ เว๊ ลู่ง น ซื๊ง ฌ่าง. พี่ อ เว๊ เอิ้งล้าง เท่อ ดี๊ น พี๊งชู้ พู๊งชู้ นอ เมะ เว๊ ลู่ง น ซื๊ง ฌ่าง ปะ      อ ไฌ่ บี่ อี้ง กแช่ แยว้ โล้ แบ อาบราฮาง นอ ไจ้ะ เว๊ 'กเย่ โพล้ง ฌางคู โคล๊ง คู กุ้ ชื้อ กุ้ ชะ ม นี่ แบ ท ฌี้ ลู่ง น พู น ลี้ง อ กย้อง นอ ล้อ'.
44003026	ท บี่ นอ กแช่ แยว้ อางกี ล้าง กแช่ เยซู เก เว๊ อ เพล่      เกม๊า เว๊ อ เฌ๊ น ซื๊ง โอ แบ~ๆ      บี่ ซุ้ ม ไป๊ป้อง น ซื๊ง เกม๊า น ซื๊ง นย๊อง ไฆวะ ท อ้า ท ซ๊าง นอ ล้อ".
44004001	พี่ เปโต ดี๊ โยฮาง โล้ ล้าง เท่อ ลู่ง โพล้ง ล มู๊ง นอ อ แกล้ ได้ะ      แยว้ อ คู ล มู๊ง      ดี๊ แยแซ๊ คุ้ เว่งฮ๊าง พ้า อ คู ล แฌ้      ดี๊ โพล้ง ซาดูซี ล มู๊ง นอ เฌ๊ ฆ้าง ลู่ง อ โอ.
44004002	อ ซื๊ง เว๊ ซ้ะทาง พี่ เปโต ดี๊ โยฮาง ซอง โพล้ง ซ๊าง โพล้ง      โล้ ล้าง ละ ล้าง เท่อ ลู่ง กแช่ เยซู ซี๊ง เฌ้เทิง ม๊า ทาง ไท้ นอ เกม๊า โพล้ง ซีงแฌ๊ โย๊ เว๊ โพล้ง ซี๊ง ม๊า ทาง ไท้ ซี เว๊ แด ล้อ.
44004003	พอง อ ซื๊ง เว๊ คี๊ง แฌ้ คระ      ฌ้อง ชวี๊ง ล้าง เว๊ ลู่ง พ้อง พ้า ท้อง ท พ้าง ทาง ลู่ง โฌ้ ล นี้ง เด้าะ. พี่ อ พอง เว๊ นอ มื่ง แฌ ล้าง เย้า.
44004004	แบ เด้าะ โพล้ง พี่ อ แน่ฌ๊า เว๊ อ ท ซอง ท ซ๊าง นอ ทื๊ง ไท้ นะ ไท้ กแช่ เยซู แอ มะ. กเย่ โพล้ง ลู่ง อ ทื๊ง นะ เท่อ ล แพ นอ ดว้ะ ที่ อ แคว๊ ชิ้ ทาง อ แฌ้ เย่ ม๊า ล้อ.
44004005	ลู่ง ไค๊ ล นี้ง นอ โพล้ง ยู อ ดู อ แซย่ ดี๊ อ เม้ง อ แซย่ ดี๊ คู ซีง ซอง เท่อ เซ๊งพ้า ท้างพ้า ล มู๊ง นอ เฌ๊ แพโซง โละ อ ซ้ะ ลู่ง เว่ง เยรูซเลง พ้า.
44004006	อ ซื๊ง เว๊ แพโซง ซกุ้ ดี๊ แยว้ อ คู ดู ทึ อางนา ล แฌ้      ดี๊ คายาฟา      ดี๊ โยฮาง      ดี๊ อาเลซางโด      ดี๊ กเย่ แยว้ อ คู ดู ทึ อ เบ้า อ เท่ง ล มู๊ง นอ ปะ ล้อ.
44004007	อ ซื๊ง เว๊ ซีง เกม๊า กแช่ เยซู อ เพล่ ดู คี๊ง แฌ้ นอ ชี๊เทิง ลู่ง อ เมะแซ พ้า      ฌ้อง นอ อางจ้ะ เว๊ บี่ อี้ง      "พี่ น ซื๊ง แม้ แบล โพล้ง แคว๊ ล แฌ้ นอ เมะ น แม้ ดี๊ โพล้ง เล้ อ ซยื๊ง อ ซย้อง. น เฆว้ง แบ โพล้ง เล้ อ เม้ง อ แซ".
44004008	ท่อง อ ช๊าง เปโต โอ ล๊า โอ ฆวี้ ดี๊ วีง ฌี้ แล้ แอว้      ฌ้อง โล้ เอะ อ ซื๊ง เว๊ บี่ อี้ง      "กดู กแซย่ ดี๊ โพล้ง เม้ง โพล้ง แซย่ ซีง-เอ้อ.
44004009	ล นี้ง แย๊ อี้ง นอ น อางจ้ะ เฆ้อ-อ้า      พี่ ก แม้ช้า โพล้ง อ คาง เฌ๊ฌ้อง ล แฌ้ นอ ก แม้ แบล-อ้ะ บี่ จะ เล้ นอ
44004010	จ ม โล้ แบ น ซื๊ง ดี๊ โพล้ง อี้งซลาเอง เกม๊า ซีงแฌ๊ แน่ฌ๊า กุ้ อ แฌ้ ล้อ. โพล้ง แคว๊ พี่ อ ชี๊เทิง ลู่ง น เมะแซ พ้า ล แฌ้ อี้ง นอ แบล ซวะ ลู่ง กแช่ เยซู คริ้ โพล้ง นาซาริ้ อ เม้ง นอ ล้อ. กแช่ เยซู ล แฌ้ ฆ่าง พี่ น ซื๊ง แพล้ ทาง-อ้ะ ลู่ง เซง ป้างกิ้ อ ล้อง      ฌ้อง นอ กแช่ แยว้ ดึ้ เฌ้เทิง ม๊า ทาง ไท้ เว๊ ล้อ.
44004011	ท กวิ้ เว้ เว๊ ลู่ง ไละ ฌี้ ไละ แอว้ พ้า แบฆ้ะ ดี๊ กแช่ เยซู อ ฌ่าง บี่ อี้ง      'โล่ง พี่ น ซื๊ง ลู่ง อ เก โพล้ง ไต้ ทาง เท่อ นย๊อง ไฆวะ เว๊ นอ เก ทาง ก้ะ โล่ง ลู่ง อ ล้างเปิ่ง ทึ ล โพลง ล้อ'.
44004012	กแช่ เยซู แม้ พ้อง พลิ้ เฆ้อ ดี๊ ท เด้บ้ะ ซี ล แฌ้ ล้อ. ลู่ง ฌางคู โคล๊ง คู กุ้ จอง กุ้ ไจ้ นอ กแช่ แยว้ เกม๊า โพล้ง อ แฌ้แพ แม้ พ้อง พลิ้ เฆ้อ ดี๊ ท เด้บ้ะ ซี ล โอ น่าง แฌ้ แบ".
44004013	ท่อง โพล้ง ต้ะเซ๊ง เท่อ ล มู๊ง นอ แด แบ เปโต ดี๊ โยฮาง ไคล้ เท่อ เบิง นอ โท๊มี๊ง โท๊แม โย๊ เว๊ เฆาะ      ซีงแฌ๊ เว๊ เก โพล้ง ล เอะ ซีงแฌ๊ เท่อ แบ      ล นี่ ไฌ่ ลู ไละ แบ นอ. อ ซื๊ง เว๊ ซีง นาง แบ ไท้ เว๊ คี๊ง แฌ้ อี้ง โอ ลี้ง ดี๊ กแช่ เยซู ล้อ.
44004014	พี่ โพล้ง แคว๊ แบล ไท้ ล แฌ้ นอ ชี๊เทิง ลู่ง เปโต ดี๊ โยฮาง อ ฌ๊างไท้ะ      โพล้ง ต้ะเซ๊ง เท่อ ล มู๊ง นอ ไคล้ ซี น่าง เม้ง ล้า เอะ.
44004015	ท่อง อ ช๊าง นอ เกม๊า อ ซื๊ง เว๊ ไจ ทาง คุ้แท๊-อ้ะ ลู่ง ค๊อง โค๊      ฌ้อง โพล้ง ต้ะเซ๊ง เท่อ ล มู๊ง นอ ก้างแก้ โละ อ ซ้ะ
44004016	ไจ้ะ เว๊      "โพล้ง แคว๊ ล แพ นอ ก ม แม้ บี่ จะ เล้. พี่ อ ซื๊ง เว๊ แม้ ท ล้ะ ท เล่ ฌี้ ทึ นอ โพล้ง โอ ลู่ง เว่ง เยรูซเลง พ้า แด เว๊ กุ้ อ แฌ้ ล้อ. ก ซม๊า ล ซี แบ ล้อ.
44004017	แบ เด้าะ บี่ ซุ้ ล แซ้ ไย้ ท้อง โพล้ง อ แน่ ล้า แบ      ก แบ เคิ่ง-อ้ะ ล เกม๊า อ เฆว้ง แบ เยซู อ เม้ง อ แซ เอะ โพล้ง น่าง แฌ้ ล้า แบ".
44004018	ท่อง อ ช๊าง นอ กุ้ ไท้ อ ซื๊ง เว๊ เฌ๊ ไท้ ลู่ง ท แพโซง อ ล่าง      ฌ้อง อางแม้เลา เว๊ ไจ้ะ เว๊ แด      "อางโล๊ไท้ ดี๊ ซอง เท่อ ซ๊าง เท่อ ลู่ง เยซู อ เม้ง อ แซ น่าง เม้ง ล้า ล ฌี้".
44004019	แบ เด้าะ เปโต ดี๊ โยฮาง ไคล้ ช๊า-อ้ะ ไจ้ะ เว๊ แด      "ลู่ง กแช่ แยว้ อ เมะแซ พ้า นอ เกิ้ง ก ม ชู่ง น ซื๊ง-อ้า      เกิ้ง ชู่ง กแช่ แยว้-อ้า      น ซื๊ง ช๊องมอง ดุ้ แฆว่.
44004020	เมะ ก เว๊ แด นอ      เท่อ พี่ ก แด แบ ดี๊ แน่ฌ๊า แบ-อ้ะ นอ ก ล โล้ ล้า แบ ล ซี แบ".
44004021	เมะ โพล้ง ต้ะเซ๊ง เท่อ ล มู๊ง นอ เคิ่ง เว๊ น้ะ เด้าะ      ฌ้อง กูแพล่ เว๊ ล้อ. แม้ เตา แม้ แต๊ เว๊ ล ซี น่าง เม้ง แบ      เมะ เว๊ โพล้ง กุ้ อ แฌ้ อางปฆ้า ทาง กแช่ แยว้ แบฆ้ะ ดี๊ เท่อ พี่ อ เก ทาง นอ.
44004022	อ ไฌ่ บี่ อี้ง กแคว๊ ลู่ง อ แบล ไท้ ดี๊ ท ล้ะ ท เล่ ล แฌ้ นอ อ โนยะ โอ ลี่ง ชี๊ง เบล เย้า ล้อ.
44004023	เปโต ดี๊ โยฮาง ไจ ทาง ไฆวะ พี่ นอ      ไท้~ๆ ไวะ      ไท้ ลู่ง โพล้ง ทื๊ง กแช่ เยซู อ โอ. ฌ้อง แยว้ อ คู ดู ซีง ดี๊ โพล้ง อ เม้ง อ แซย่ ล มู๊ง นอ อางแม้เลา-อ้ะ บี่ เล้ นอ อางโล๊ไท้ ฌ้า เว๊ กุ้ อ เม้ง ล้อ.
44004024	ท่อง อ แน่ฌ๊า เว๊ บี่ นอ ฌ้อง อางท่าง ซยอง เท่อ ดี๊ กแช่ แยว้ ไจ้ะ เว๊ แด      "กแช่ ดู ทึ-เอ้อ แน้ น ไต้ ล้าง มุ้คู      ฌางคู      ปางเล      ดี๊ ท กุ้ อ เม้ง พี่ อ โอ พี่ นอ.
44004025	น เกม๊า น วีง ฌี้ แล้ แอว้ เฌ๊ โอ ก พี๊งชู้ พู๊งชู้ ดาเว อ ล้อง. น ดึ้ เกม๊า น เพล่ ดาเว โล้ ล้าง น เท่อ บี่ อี้ง 'แบ ท เล้ โพล้ง ล ชื้อ แด เซิงทาง ซ้ะไฌ๊ เท่อ. แบ ท เล้ โพล้ง แบ ล ชื้อ~ๆ โกง ทาง มอง ทาง โละ อ ซ้ะ โปล้~ๆ ล้อ.
44004026	จ๊าวแพเดง ล มื่ง~ๆ ลู่ง ฌางคู โคล๊ง คู นอ แด้ เว้ อ ฆ้า อ โฆ่. กเย่ ท อ ดู อ แซย่ เฌ๊ โอ ซยอง โละ อ ซ้ะ ม ดึ้ซึ้ ดี๊ กแช่ แยว้ ดี๊ โพล้ง พี่ กแช่ แยว้ อางกี ล้าง เว๊ เก คริ้ ล แฌ้ นอ ล้อ'.
44004027	เมะ เต้~ๆ ล้อ ลู่ง ท อ ดู เฮรุ้ ดี๊ ปองทีโย ปีล้ะ เฌ๊ โอ ซยอง โละ อ ซ้ะ ดี๊ โพล้ง ล ชื้อ แด ดี๊ โพล้ง อี้งซลาเอง ล แพ นอ ลู่ง เว่ง พ้ะดู พ้า อี้ง เปราะ      โกง แม้ ซี๊ง น เพล่ ฌี้ เพล่ แอว้ กแช่ เยซู พี่ น อางกี ล้าง-อ้ะ เก คริ้ ล แฌ้ นอ.
44004028	อ ซื๊ง เว๊ ซีง ล มู๊ง นอ เฌ๊ โอ ซยอง      แม้ ท กุ้ อ เม้ง พี่ น อางกี ล้าง เว้-อ้ะ ดี๊ น ซยื๊ง น ซย้อง น ท โกง ท มอง แด เว๊ ล้อ.
44004029	กแช่-เอ้อ ค๊องเนง อี้ง ลู่ง ท เคิ่ง เฆ้อ นอ คุ้ช๊องแน      แม้ช้า เฆ้อ ไช้ะ. เกม๊า เต้ เฆ้อ พี่ ก เก น เพล่ ซีง นอ ก อางโล๊ไท้ น ดีง น ด้อง น ไฌะ น ไฌ่ เบิง ไช้ะ.
44004030	เยา ฆ้าง น จูง แม้ แบล โพล้ง เจ้า โพล้ง แช๊      ดึ้ เกม๊า ก แม้ ท ล้ะ ท เล่ ดี๊ ปล้ะ ล้าง ท ซยื๊ง ท ซย้อง ซี      ลู่ง น เพล่ ฌี้ เพล่ แอว้ กแช่ เยซู อ ดู้ง อ ยาง อ กย้อง นอ ล้อ".
44004031	อ ซื๊ง เว๊ ซีง แบ้ ชูแพ เท่อ ฌ้อง ท แพโซง อ ล่าง นอ ว้ะ. โพล้ง กุ้ แฌ้ โอ ล๊า โอ ฆวี้ ดี๊ วีง ฌี้ แล้ แอว้      ฌ้อง โล้ ล้าง กแช่ แยว้ อ ลู่ง อ แท๊ เบิง นอ ล้อ.
44004032	โพล้ง ทื๊ง กแช่ เยซู ล มู๊ง นอ โอ ฆู๊ง โอ พุ้ แบ โละ แบ ทุ้ ฌี้ มะ. กเย่ อ ท ฆ้า ท โฆ่ ล แพ นอ อ กแช่ ล ทื๊ง เว๊ เก อ เท่อ แบ      เจ่ ซยอง เว๊ กุ้ อ เม้ง ล้อ.
44004033	กแช่ เยซู อ เพล่ ดู ล มู๊ง นอ โอ ดี๊ อ ดู้ง อ ยาง อ ซยี๊ง อ ซย้อง ดู มะ      เก พีงนยาง โล้ ล้าง ละ ล้าง กแช่ เยซู ซี๊ง ม๊า ทาง ไท้ อ ไฌ่ ล้อ. โพล้ง ทื๊ง เท่อ ล แพ นอ นี่ แบ กแช่ แยว้ อ โก้ง อ โบ้ง อ บลึ้ อ บลาง ฌี้ มะ.
44004034	โพล้ง โอ ลู่ง อ ซื๊ง เว๊ อ แกล้ แบ ซยาง แบ ยะ น่าง แฌ้ เอะ. โพล้ง พี่ อ โอ ดี๊ อ เด้า อ ล่าง อ ไชะ อ แน้ ล แพ นอ อางแช๊ เว๊ .
44004035	ฌ้อง เฌ๊ โชะ เว๊ อ ฆวี้ เกล๊าง เอะ กแช่ เยซู อ เพล่ ดู ล มู๊ง นอ. จี้ ล โป้ง นอ อ ซื๊ง เว๊ เจ่ ก้ะ เอะ โพล้ง พี่ อ เกิ้ง นี่ แบ ล แฌ้~ๆ นอ ล้อ.
44004036	กแคว๊ โอ ล แฌ้ อ เม้ง โยซิ้. กแช่ เยซู อ เพล่ ดู ล มู๊ง นอ กุ้ ก้ะ เว๊ อ เม้ง อ ซ๊าง บานาบา (อุ้ เว๊ อ โค๊ โพล้ง แม้ ชอง ทาง โพล้ง อ ซ้ะ). อ เว๊ แด เก โพล้ง เลวี      กึ ทาง ลู่ง เก้าะ ไซประ พ้า.
44004037	ล พ๊า อี้ง นอ อ เว๊ แด อางแช๊ ไฆวะ อ ไชะ อ แน้      ฌ้อง เฌ๊ โชะ เว๊ อ ฆวี้ เกล๊าง เอะ กแช่ เยซู อ เพล่ ดู ล มู๊ง นอ ล้อ.
44005001	แบ เด้าะ โพล้ง โอ ล แฌ้ อ เม้ง อานาเน      อ แม๊ นอ อ เม้ง น่าง ซฟีรา      อางแช๊ ไฆวะ อ ท ล่าง ล จอง.
44005002	อ ฆวี้ นอ อางกี นี่ เว๊ ลู่ง อ กแช่ อ ฌ่าง ล น้าง      เฌ๊ โชะ เอะ กแช่ เยซู อ เพล่ ดู นอ ล น้าง. อ แม๊ ซีงแฌ๊ เว๊ กุ้ อ เม้ง ปะ ล้อ.
44005003	เปโต อางจ้ะ-อ้ะ ไจ้ะ เว๊      "อานาเน-เอ้อ แบ เล้ น เกม๊า ม้างโค้ไล่ นึ น ซ้ะ พ้า. พี่ น อางกีซูง นี่ ท อ ฆวี้ ล น้าง นอ น คีงอูง แบ วีง ฌี้ แล้ แอว้ นอ ล้อ.
44005004	พี่ น ล อางแช๊ น ไชะ น แน้ ได้ะ แบ นอ เก นี๊ แด ได้ะ. ท่อง น อางแช๊ ฌ้อง นอ จี้ เก นี๊ แด ปะ. แบ ท เล้ น ซ้ะ เฌ๊ ทาง บี่ อี้ง. ล เมะ น คีงอูง แบ โพล้ง แบ      แบ เด้าะ น คีงอูง แบ กแช่ แยว้ ล้อ".
44005005	ท่อง อานาเน แน่ฌ๊า เว๊ ฌ้อง ล้างเทะเค้า ซี๊ง เทอะ. กเย่ โพล้ง ซีงแฌ๊ แน่ฌ๊า เว๊ ล แฌ้~ๆ นอ ซ้ะเม ซ้ะไพล้ เว๊ เต้~ๆ ล้อ.
44005006	พืงแซ แคว๊ ล แพ นอ เฌ๊ ฆ้าง      บอง ทาง เว๊ อ จู      ลี้ โชะ เคิง ล้างบ้า ไฆวะ เว๊ ล้อ.
44005007	ท่อง อ ช๊าง พ้อง ไฆวะ ซ๊า โมง นอ อานาเน อ แม๊ เฌ๊ ฆ้าง. ท เม้ง เล้ กึ ทาง นอ อ เว๊ ล ซีงแฌ๊ น่าง เม้ง ได้ะ แบ.
44005008	เปโต อางจ้ะ-อ้ะ ไจ้ะ เว๊ แด      "โล้-อ้ะ โต้~ๆ      พี่ แน้ ดี๊ น แว้ น อางแช๊ น ไชะ น แน้ นอ น นี่ แบ จี้ ฆวี๊ นอ ล้อ-อ้า". อ เท่อ ไจ้ะ เว๊ แด      "เอ้อ      นี่ จี้ ฆวี๊ นอ ล้อ".
44005009	ต้ะ เปโต ไจ้ะ เอะ-อ้ะ      "แบ เล้ นอ แน้ ดี๊ น แว้ โกง ซกุ้ ม ลองดุ้ กแช่ แยว้ อ วีง ฌี้ แล้ แอว้ อ ซ้ะ ย่าง ย๊าง นอ. พืงแซ แคว๊ พี่ อ เคิง ล้างบ้า น แว้ นอ โอ ลู่ง เกล้ ป้ะตู๊ง ไท้ะ      ม โชะ ไฆวะ แน้ ปะ ล้อ".
44005010	ต้ะ ล ทีง ฆ่าง อ เว๊ ล้างเทะเค้า ซี๊ง ลู่ง เปโต อ คางไท้ะ. พืงแซ แคว๊ ล มู๊ง นอ เฌ๊ ฆ้าง      แด เว๊ ซี๊ง เย้า      ฌ้อง ลี้ โชะ ไฆวะ เคิง ล้างบ้า เว๊ ลู่ง อ แว้ อ ฌ๊างไท้ะ นอ ล้อ.
44005011	โพล้ง ทื๊ง ซยอง เท่อ ล มู๊ง นอ      ดี๊ กเย่ โพล้ง อ แฌ้แพ พี่ อ แน่ฌ๊า แบ เว๊ นอ ซ้ะเม ซ้ะไพล้ เว๊ ดู มะ ล้อ.
44005012	กแช่ เยซู อ เพล่ ดู ล มู๊ง นอ แม้ ท ล้ะ ท เล่ ดี๊ ปล้ะ ล้าง ท ซยื๊ง ท ซย้อง แอ เม้ง ลู่ง โพล้ง อ แกล้ นอ ล้อ. กเย่ โพล้ง ชู่ง เท่อ นะ เท่อ ล แพ นอ เฌ๊ โอ ซยอง ล มู๊ง ฆ่าง ลู่ง ซแล่ ซาโลโม ล โพลง นอ ล้อ.
44005013	เมะ โพล้ง อ แฌ้แพ นอ เฌ๊ ฆ้าง เว๊ อ แกล้ เบิง น่าง แฌ้ เอะ      แบ เด้าะ แคว่ เว๊ มึ มะ.
44005014	โพล้ง อ มืง ฌี้ อ แคว๊ ฌี้ ทื๊ง ไท้ นะ ไท้ กแช่ เยซู แอ ทาง โฌ่ ทาง ครึ~ๆ ล้อ.
44005015	ท่อง ท๊อง โพล้ง เฌ๊ โชะ โพล้ง ช๊องไก้ ล แพ นอ      คลุ้ ล้าง เว๊ ซลี้ง คู ล น้าง      โคล พ้า ล น้าง      ฌ้อง อางกี ล้าง เว๊ ลู่ง เกล้ มื่ง พ้าไท้ะ      บี่ ซุ้ เปโต เมะ ลี้ เท่อ นอ อ กดื้ง แล้ ม แบ-อ้ะ ล แฌ้~ๆ นอ ล้อ.
44005016	โพล้ง อ เฌง อ ฆ๊าง พี่ อ โอ วะ เว่ง เยรูซเลง พ้า นอ เฌ๊ โชะ โพล้ง แบ เจ้า แบ แช๊      ดี๊ โพล้ง ท มื้งแฆ่ ทาง อ ล้อง ล แพ นอ อึ~ๆ ล้อ. อ ซื๊ง เว๊ แบล กุ้ อ แฌ้ ล้อ.
44005017	ท่อง อ ช๊าง แยว้ อ คู ดู ทึ ล แฌ้ ดี๊ อ ฌุ้พาง เก โพล้ง ซาดูซี ล มู๊ง ไคว๊ กแช่ เยซู อ เพล่ ดู ล มู๊ง นอ น้ะ มะ ล้อ.
44005018	ต้ะ ลี้ พอง เว๊ คระ      ซุ้ทะ เว๊ ลู่ง พ้อง พ้า เพรา.
44005019	ลู่ง ท ไค้ะ แกล้ นอ กแช่ แยว้ อ มุ้คู พู ล แฌ้ เฌ๊ ล้าง อุ้พ้ะ อ เกล้ ป้ะตู๊ง นอ จวะ      ม้อง ทาง อ ซื๊ง เว๊ ลู่ง ค๊อง โค๊ ไวะ      ฌ้อง โล้ แบ-อ้ะ
44005020	"ลี้ โอ ลู่ง แยว้ อ เว่งฮ๊าง พ้า อู้      โล้ ล้าง ละ ล้าง เอะ โพล้ง ท ม๊า อ ซ๊าง อ ไฌ่ อี้ง กุ้ อ เม้ง ล้อ".
44005021	อ ซื๊ง เว๊ ซีง ชู่ง เว๊ อ ลู่ง เปราะ. เมาะ ท พ้าง ทาง ลี้ โอ ซยอง เว่งฮ๊าง พ้า      ฌ้อง ซอง ทาง ซ๊าง ทาง เท่อ นอ ล้อ. แยว้ อ คู ดู ทึ ดี๊ อ ฌุ้พาง ล มู๊ง นอ กุ้ ซยอง โพล้ง ยู อ เม้ง อ แซย่      เมะ เว๊ โพล้ง ต้ะเซ๊ง เท่อ ล มู๊ง นอ เกม๊า อ แพโซง      ดี๊ อางแม้เลา โพล้ง เกม๊า อ ลี้ ม้อง นี่ กแช่ เยซู อ เพล่ ดู ล มู๊ง นอ เฌ๊ ฆ้าง ลู่ง อ โอ.
44005022	ท่อง อ ช๊าง โพล้ง ล มู๊ง นอ ลี้ แคว่ เว๊ ลู่ง พ้อง พ้า      ต้ะ ล แด เว๊ ล้า แบ ล้อ      ฌ้อง ไท้ โล้ แบ โพล้ง ต้ะเซ๊ง เท่อ ล มู๊ง นอ
44005023	ไจ้ะ เว๊ แด      "พี่ ก ลี้ ฆ้าง ท้อง พ้อง พ้า นอ ก แด อ เกล้ ป้ะตู๊ง กาไบ้ะ เว๊ ดี๊ กเจ่ ไชะไนะ เฆาะ. ซึ้พู คุ้ เกล้ ป้ะตู๊ง ล แฌ้~ๆ นอ คุ้ เท่อ คระ กุ้ อ แฌ้ ล้อ. แบ เด้าะ ท้อง ก อุ้พ้ะ เกล้ นอ ก ล แด โพล้ง โอ อ พ้า น่าง แฌ้ ล้า แบ".
44005024	ท่อง แยแซ๊ คุ้ เว่งฮ๊าง พ้า อ คู ล แฌ้ ดี๊ แยว้ อ คู ดู ล มู๊ง นอ แน่ฌ๊า เว๊      โท๊มี๊ง โท๊แม แบ เว๊ ดู มะ ล้อ      ช๊องมอง เว๊ เมะ ท แม้ อ ซ้ะ ดี๊ กแช่ เยซู อ เพล่ ดู บี่ จะ เล้.
44005025	ต้ะ โพล้ง ล แฌ้ เฌ๊ ฆ้าง      โล้ เอะ-อ้ะ ไจ้ะ เว๊      "โพล้ง แคว๊ พี่ น ชวี๊ง ล้าง-อ้ะ ลู่ง พ้อง พ้า ล มู๊ง นอ โอ ลู่ง เว่งฮ๊าง พ้า      ซอง เอะ โพล้ง อ เท่อ พี่ นอ ล้อ".
44005026	ฌ้อง แยแซ๊ คุ้ เว่งฮ๊าง อ คู ดี๊ อ เพล่ ล มู๊ง นอ ลี้ ม้อง นี่ ไท้ เว๊ ฌี้ๆ      แม้ ชอง แม้ จุ้ เว๊ ล เบิง แบ      ซ้ะเม โพล้ง ม ไควะ-อ้ะ ดี๊ โล่ง.
44005027	ท่อง อ เฌ๊ ไท้ ม้อง เว๊ ท้อง      เกม๊า เว๊ ชี๊เทิง ลู่ง โพล้ง ต้ะเซ๊ง เท่อ ล มู๊ง นอ อ เมะแซ พ้า. ฌ้อง แยว้ อ คู ดู ทึ ล แฌ้ นอ อางจ้ะ-อ้ะ
44005028	ไจ้ะ เว๊ แด      "ล๊า เต้ ล้อ      ก อางแม้เลา น ซื๊ง เมาน่าง ล พ๊า เย้า      เฆว้ง แบ เยซู อ เม้ง อ แซ ล้า ล ฌี้. แบ เด้าะ น ซื๊ง ดึ้ เกม๊า เยซู อ เม้ง ลื้อ อ แซ ท้อง ลู่ง เว่ง เยรูซเลง พ้า กุ้ จอง กุ้ ไจ้      ดี๊ น แบ ซ้ะ ชาง แบ ก้ะ เฆ้อ ลู่ง โพล้ง ล แฌ้ นอ อ ท ซี๊ง ล้อ".
44005029	เปโต ดี๊ กแช่ เยซู อ เพล่ ดู อ แฌ้แพ ไคล้ ช๊า เว๊ บี่ อี้ง      "ก แบ ชู่ง กแช่ แยว้ อ ลู่ง แอ นี่ ชู่ง โพล้ง ฌางคู คู อ ลู่ง.
44005030	แยว้ ลู่ง ก พี๊งชู้ พู๊งชู้ ทื๊ง เว๊ นอ ดึ้ เฌ้เทิง ม๊า ทาง ไท้ กแช่ เยซู      พี่ น ซื๊ง แพล้ ทาง-อ้ะ เซง ป้างกิ้ อ ล้อง.
44005031	ฌ้อง กแช่ แยว้ อางกี ทาง โท๊ เว๊ ลู่ง อ จูง ฆุ้ ล โค๊       ดี๊ อางกี ล้าง เว๊ เก ท อ ดู ทึ แม้ พ้อง พลิ้ เท่อ ล แฌ้      บี่ ซุ้ โพล้ง อี้งซลาเอง ล มู๊ง นอ ม เปลง ไท้ ซ้ะ อ ซ๊าง      ฌ้อง กแช่ แยว้ ล ทื๊ง นี่ นะ นี่ อ ท เด้บ้ะ ล้า แบ ล้อ.
44005032	เฆ้อ กุ้ อ แฌ้ ก เก พีงนยาง ลู่ง ท ไฌ่ ล แพ อี้ง อ กย้อง. วีง ฌี้ แล้ แอว้ พี่ กแช่ แยว้ เกล๊าง เอะ โพล้ง กุ้ อ แฌ้ ลู่ง อ ชู่ง เว๊ อ ลู่ง นอ เก พีงนยาง ปะ ล้อ".
44005033	ท่อง โพล้ง ต้ะเซ๊ง เท่อ ล มู๊ง แน่ฌ๊า เว๊ อ ท ไคล้ นอ ซ้ะทาง เว๊ ดี๊-อ้ะ ดู มะ ล้อ. อ ซ้ะ เฌ๊ ม แม้ ซี๊ง กแช่ เยซู อ เพล่ ดู เลา ปะ ล้อ.
44005034	แบ เด้าะ โพล้ง ต้ะเซ๊ง เท่อ โอ ล แฌ้      เก โพล้ง ฟารีซี      อ เม้ง กมาลีเอง      เก คู ดู ซอง เท่อ เซ๊งพ้า ท้างพ้า. โพล้ง ดู้ง แบ ยาง แบ เว๊ กุ้ อ แฌ้ ล้อ. อ เว๊ ชี๊เทิง ทาง ลู่ง โพล้ง ต้ะเซ๊ง เท่อ ล มู๊ง นอ อ แกล้      อางแม้เลา เว๊ เกม๊า โพล้ง ลี้ ฌ้า กแช่ เยซู อ เพล่ ดู ล มู๊ง นอ ลู่ง ค๊อง โค๊ ล ชู่.
44005035	ฌ้อง กมาลีเอง โล้ เอะ โพล้ง ต้ะเซ๊ง เท่อ ไจ้ะ เว๊      "ด๊างพื่งวี่ โพล้ง อี้งซลาเอง ซีง-เอ้อ      น เมะ แม้ เอะ โพล้ง ล แพ อี้ง ล เม้ง~ๆ นอ ช๊องมอง-อ้ะ เมะ ฌี้ ไช้ะ.
44005036	ลู่ง มฌี่ง ตฌี่ง นอ โพล้ง แคว๊ โอ ล แฌ้ อ เม้ง ทูดะ ไจ้ะ ล้าง อ ซ้ะ เก ท อ ดู ล แฌ้. โพล้ง แคว๊ โพะ เว๊ อ ไค๊ อ แฌ้ ลี่ง แย้ นอ. แบ เด้าะ ทูดะ แบ ท แม้ ซี๊ง-อ้ะ      ฌ้อง โพล้ง ลี่ง แย้ แฌ้ พี่ อ โพะ เว๊ อ ไค๊ นอ ที่มื่ง ที่พ้ะ เลา ปะ ล้อ      ล เก ทาง ท น่าง เม้ง ล้า แบ.
44005037	ลู่ง ไค๊ โพล้ง โอ ล แฌ้ เด้าะ อ เม้ง ยูด้ะ      เก โพล้ง ค่าง กาเลลี้. ล แฌ้ อี้ง เนโพล ทาง อ ซ้ะ แบ อ แค๊ ล ว๊าง แย๊ พี่ โพล้ง แบ ท จุ้ ล้าง อ เม้ง. อ เว๊ เฌาโละ โก้ไละ นี่ โพล้ง เกม๊า โพะ อ ไค๊ แอ มะ ล้อ. แบ เด้าะ อ เว๊ แบ ท แม้ ซี๊ง-อ้ะ ปะ. ฌ้อง โพล้ง พี่ อ โพะ เว๊ อ ไค๊ ล แพ นอ ที่มื่ง ที่พ้ะ เลา ปะ ล้อ.
44005038	ท บี่ นอ ค๊องเนง อี้ง จ โล้ เว้ เอะ น ซื๊ง บี่ อี้ง      แม้ แบ อ ซื๊ง เว๊ น่าง เม้ง ล ฌี้. แคว่ ดุ้-อ้ะ แบ~ๆ. ท โกง ท มอง ท ไพ้ะ ท แม้ อ อี้ง เมะ เก กโพล้ง อ ท โกง นอ ม เฌ๊ฌ้อง แด เว๊ ล้อ.
44005039	แบ เด้าะ เมะ เก กแช่ แยว้ อ ท โกง นอ น ซื๊ง แม้ เฌ๊ฌ้อง เว๊ ล ซี แบ. น เมะ แม้ นอ ม ล้างเทะ แบ ลู่ง น ซื๊ง ดึ้ซึ้ ดี๊ กแช่ แยว้ ล้อ".
44005040	โพล้ง ต้ะเซ๊ง เท่อ ล มู๊ง นอ คุ้ช๊องแน เว๊ อ ลู่ง เปราะ      กุ้ ไท้ กแช่ เยซู อ เพล่ ดู ล มู๊ง นอ ฌ้อง ดึ้ เกม๊า โพล้ง พลี เว๊ ท่าง เว๊ น้ะ มะ. ท่อง อ ช๊าง อางแม้เลา เว๊      "เฆว้ง แบ เยซู ล แฌ้ อี้ง อ เม้ง ล้า ล ฌี้". ไจ้ะ บี่ นอ ฌ้อง กูแพล่ เว๊ ล้อ.
44005041	อ ซื๊ง เว๊ ซีง ไจ ทาง ไฆวะ ลู่ง โพล้ง ต้ะเซ๊ง เท่อ ล มู๊ง นอ อ แกล้ ไวะ      ซ้ะอวีง ซ้ะโทะ เว๊ ดู มะ ล้อ พี่ กแช่ แยว้ แคว่ เว๊ เกิ้ง แบ โท่ง ท ฌางแช้ ฌางเด ลู่ง กแช่ เยซู อ เม้ง อ แซ อ กย้อง นอ.
44005042	ท๊อง นอ อ ซื๊ง เว๊ ซอง ไท้ ซ๊าง ไท้ เท่อ      โล้ ล้าง ละ ล้าง ท ฌี้ อ ไฌ่ พี่ กแช่ เยซู เก คริ้ นอ ลู่ง แยว้ อ เว่งฮ๊าง พ้า ดี๊ โพล้ง อ เด้า พ้า ล โพลง~ๆ กุ้ อ นี้ง เดะ ล้อ.
44006001	ล ว๊าง แย๊ พี่ โพล้ง ทื๊ง กแช่ เยซู แอ ทาง โฌ่ ทาง นอ โพล้ง ยู พี่ อ ไคล้ กรี อ คว่าง ล แพ นอ ไจ้ะ แบ โพล้ง ยู พี่ อ ไคล้ ฮีบรู อ คว่าง บี่ อี้ง      "แบ ท เล้ พี่ โพล้ง เจ่ จี้ กุ้ อ นี้ง นอ ล เจ่ เอะ โพล้ง มืงเม๊ ลู่ง ก แกล้ อี้ง แบ".
44006002	กแช่ เยซู อ เพล่ ดู ล ชี๊ง คี๊ง แฌ้ นอ กุ้ ซยอง โพล้ง ทื๊ง กแช่ เยซู ด๊าง มู๊ง      ฌ้อง โล้ แบ เว๊ บี่ อี้ง      "ก เว๊ แด นอ ก ม แคว่ ก้ะ ที่ จี้ ฌ้อง ล คลึ้ โล้ ล้าง กแช่ แยว้ อ ลู่ง อ แท๊ ล้า แบ      อ นอ ล เกิ้ง แบ ล้อ.
44006003	ด๊างพื่งวี่ กุ้ อ แฌ้-เอ้อ      เมะ~ๆ บี่ นอ อางลึ นี่ โพล้ง แคว๊ เนว๊ แฌ้ ลู่ง น ซื๊ง แกล้ พี่ อ เม้ง โอ เก โพล้ง ฌี้      โอ ล๊า โอ ฆวี้ ดี๊ วีง ฌี้ แล้ แอว้      เก โพล้ง โกง ซี มอง แบ. ก ม อางกี ล้าง-อ้ะ เกม๊า อ ยู่แคว่ ท แม้ อี้ง.
44006004	เมะ ก เว๊ แด นอ ก ม เฌาโละ ชูแพ เท่อ ดี๊ โล้ ล้าง กแช่ แยว้ อ ลู่ง อ แท๊ ครึ~ๆ".
44006005	ท ไคล้ ล ทีง อี้ง แบ โพล้ง อ ซ้ะ กุ้ อ แฌ้ ล้อ. ท บี่ นอ อ ซื๊ง เว๊ อางลึ นี่ ซเตเฟง พี่ อ โอ ดี๊ ท ชู่ง ท นะ เฌิ่ง~ๆ ค๊า~ๆ ดี๊ โอ ล๊า โอ ฆวี้ ดี๊ วีง ฌี้ แล้ แอว้ ล แฌ้      ดี๊ อางลึ นี่ ฟีลิ้ ล แฌ้      โปรโคโร ล แฌ้      นีคาโน ล แฌ้      ทีโมง ล แฌ้      ปาเมน้ะ ล แฌ้      นีโคลา พี่ อ โอ เว่ง พ้ะดู อางเทโอะ เฌ๊ แม้ โพะ โพล้ง ยู อ ไฌะ อ ไฌ่ อ ไค๊ ล แฌ้.
44006006	กแคว๊ เนว๊ แฌ้ นอ โพล้ง ลี้ ฌ้า เว๊ ท้อง กแช่ เยซู อ เพล่ ดู ล ชี๊ง คี๊ง แฌ้ อ โอ. ฌ้อง อ ซื๊ง เว๊ ชูแพ เท่อ ลู่ง อ ฌ่าง ดี๊ อางกี ล้าง อ จูง ลู่ง โพล้ง แคว๊ เนว๊ แฌ้ นอ อ ล้อง.
44006007	กแช่ แยว้ อ ลู่ง อ แท๊ ลี้ ไย้ ทาง เล่ ทาง. โพล้ง ทื๊ง กแช่ เยซู แอ ทาง โฌ่ ทาง ลู่ง เว่ง เยรูซเลง อ พ้า อึ~ๆ. แยว้ อ คู ทื๊ง ไท้ เว๊ แอ ฌ้อง ล้อ.
44006008	ซเตเฟง ล แฌ้ นอ นี่ แบ กแช่ แยว้ อ โก้ง อ โบ้ง อ บลึ้ อ บลาง ฌี้ มะ      โอ ล๊า โอ ฆวี้ ดี๊ ท ซยื๊ง ท ซย้อง      แม้ ท ล้ะ ท เล่ ลู่ง โพล้ง อ แกล้ เต้~ๆ.
44006009	แบ เด้าะ โพล้ง แบ ล แฌ้~ๆ พี่ อ โอ ลู่ง ท แพโซง อ ล่าง เฌ๊ พี่ โพล้ง กุ้ เว๊ ฆ่อง พ้อง พลิ้ อ ท แพโซง อ ล่าง      เมะ เว๊ โพล้ง ยู ไซเรง โอ      โพล้ง เว่ง อาเลซางดี โอ      ดี๊ แบ ล น้าง~ๆ พี่ อ โอ ลู่ง ค่าง ซีลีซี ดี๊ ค่าง อาแซย โอ. โพล้ง ล แพ นอ ติ้ โละ ไอ โละ อ ซ้ะ ดี๊ ซเตเฟง
44006010	น้า เว๊ ซี น่าง เม้ง เอะ ล้อ. วีง ฌี้ แล้ แอว้ เกม๊า ซเตเฟง ไคล้ ดี๊ อ ท โกง ท มอง ล้อ.
44006011	ท บี่ นอ อ ซื๊ง เว๊ อางเล้ง กโช้ โพล้ง เกม๊า อ ไจ้ะ อ้า แบ ซเตเฟง บี่ อี้ง      "ก แน่ฌ๊า อ เว๊ ดึ้เดว ทื่งแช้ แบ โมเซ ดี๊ กแช่ แยว้ ล้อ".
44006012	อ ซื๊ง เว๊ แม้ ฆวี่ง ทาง โพล้ง อ ซ้ะ      ดี๊ โพล้ง เม้ง โพล้ง แซย่ ล มู๊ง นอ ดี๊ คู ซีง ซอง เท่อ เซ๊งพ้า ท้างพ้า ล มู๊ง นอ อ ซ้ะ ปะ. ฌ้อง อ ซื๊ง เว๊ ซีง เฌ๊ พอง นี่ ซเตเฟง      ม้อง โซ๊ง เว๊ ลู่ง โพล้ง ต้ะเซ๊ง เท่อ ล มู๊ง นอ อ เมะแซ พ้า ไวะ.
44006013	ฌ้อง อ ซื๊ง เว๊ เกม๊า โพล้ง เฌ๊ เก พีงนยาง กไบล้ะ กแบล เท่อ ไจ้ะ เว๊      "กแคว๊ ล แฌ้ อี้ง ดึ้เดว ทื่งแช้ กแช่ แยว้ อ เว่งฮ๊าง ดี๊ เซ๊งพ้า ท้างพ้า พี่ โมเซ กวิ้ เว๊ นอ ครึ~ๆ ล้อ.
44006014	ก แน่ฌ๊า อ เว๊ โล้ เว๊ แด เยซู โพล้ง นาซาริ้ ล แฌ้ นอ ม กู้ง ล้างฆ่อง แยว้ อ เว่งฮ๊าง      ดี๊ ม เปลง ไฆวะ กเย่ ก ไฌะ ก ไฌ่ พี่ โมเซ อางกี ล้าง เว้ เอะ เฆ้อ".
44006015	กเย่ โพล้ง ต้ะเซ๊ง เท่อ ล มู๊ง นอ แคว่ ท๊าง ซเตเฟง      ต้ะ แด เว๊ อ เมะ อ แน๊ โฌ่ง ทาง พ้าง ล้าง แบ ด้อง ท มุ้คู พู อ เมะ ล้อ.
44007001	แยว้ อ คู ดู ทึ ล แฌ้ อางจ้ะ ซเตเฟง ไจ้ะ เว๊ แด      "พี่ โพล้ง ฟ่อง แน้ นอ เมะ-อ้า".
44007002	ซเตเฟง ไคล้ ช๊า เว๊ แด      "โพล้ง เม้ง โพล้ง แซย่ ดี๊ ด๊างพื่งวี่ กุ้ อ แฌ้ ซีง-เอ้อ      คุ้ช๊องแน จ ลู่ง ไช้ะ. ลู่ง ก พู๊ง อาบราฮาง ล ลี้ โอ เฌง ฮาราง ได้ะ แบ      โอ ลู่ง เมโซโปตามี อ ค่าง ได้ะ นอ กแช่ แยว้ โอ ดี๊ ท อ ฆี๊ง อ แล้ อ โฌ่ง อ พ้าง ล แฌ้ นอ เนโพล ทาง อ ซ้ะ ดี๊-อ้ะ
44007003	ดี๊ โล้ แบ-อ้ะ บี่ อี้ง       'ไจ แด ไฆวะ น ที๊ง น ค่าง น มู่ น ม้าง ไวะ. ลี้ โอ ก้ะ ลู่ง ท ล่าง ล จอง พี่ จ ม ดึ้ เน เอะ แน้'.
44007004	ท บี่ นอ ก พู๊ง อาบราฮาง ไจ แด ไฆวะ โพล้ง เคงแด อ ค่าง ไวะ      ลี้ โอ ก้ะ ลู่ง เฌง ฮาราง. ท่อง อ แพ่ ซี๊ง อ ล่างไค๊ นอ กแช่ แยว้ ดึ้ เกม๊า อ ลี้ โอ ค่าง ล เบง แย๊ โย้ พี่ น ซื๊ง โอ-อ้ะ ค๊องเนง อี้ง.
44007005	กแช่ แยว้ ล เกล๊างแซ๊ ก พู๊ง อาบราฮาง อ ฌางคู ล่าง น่าง แพล่ น่าง แท๊ แบ. แบ เด้าะ พี่ ก พู๊ง อาบราฮาง ล นี่ อ พู น่าง แฌ้ ได้ะ แบ นอ กแช่ แยว้ โล้ เว้ เว๊ แด      ที๊ง ค่าง ล เบง แย๊ อี้ง นอ ม เกล๊างแซ๊ อ เว๊      ม เก ทาง อ เว๊ แด ดี๊ อ ชื้อ อ ชะ เว๊ ครึ~ๆ ล้อ.
44007006	กแช่ แยว้ โล้ แบ-อ้ะ บี่ อี้ง       'น พู น ลี้ง ม โอ ลู่ง ค่าง ล เบง แด เด้าะ      ม เก โพล้ง พี่ นอ อ ฆ่อง. โพล้ง ม เจ่ น้ะ เจ่ โน๊ง เว๊ นี่ อ เนง ลี่ง แย้ ล้อ
44007007	แบ เด้าะ จ ม แม้ เตา แม้ แต๊ โพล้ง พี่ อ เจ่ น้ะ เจ่ โน๊ง เท่อ ล แพ นอ. ฌ้อง ลู่ง ไค๊ นอ น พู น ลี้ง ม ไจ แด ไฆวะ ค่าง ล เบง นอ ม เฌ๊ ไท้ โบง ทาง แบ้ ทาง ก้ะ แย้ ลู่ง ค่าง ล เบง อี้ง นอ ล้อ'.
44007008	ท่อง อ ช๊าง นอ กแช่ แยว้ อางกี ล้าง เอะ ก พู๊ง อาบราฮาง อ ท ไฌ่ ไร้ะ ไฆวะ ไพ้ะ      เก ท เอิ้งล้าง อ ท แม้ไน. ท บี่ นอ พี่ อี้งซฮ้ะ กึ ทาง นี่ ล เนว๊ นอ อ แพ่ อาบราฮาง แม้ เอะ-อ้ะ ท ไฌ่ ไร้ะ ไฆวะ ไพ้ะ นอ ล้อ. อี้งซฮ้ะ อ พูแคว๊ โอ อ เม้ง ยาคุ้. ยาคุ้ นอ อ พูแคว๊ โอ ล ชี๊ง คี๊ง แฌ้ พี่ อ เก ก แพ่ ดู ซีง.
44007009	ก แพ่ ดู ซีง ล แพ อี้ง นอ ไคว๊ อ พื่ง โยซิ้      อางแช๊ เว๊ เก ท อ ฆ่อง ลู่ง อี้งไย้ะ อ ค่าง พ้า. แบ เด้าะ กแช่ แยว้ โอ ดี๊ โยซิ้
44007010	แม้ พ้อง ไฆวะ เว๊ ดี๊ ท น้ะ ท โน๊ง กุ้ อ เม้ง. พี่ โยซิ้ ลี้ จ๊าวแพเดง อี้งไย้ะ อ เมะแซ พ้า นอ กแช่ แยว้ ดึ้ เกม๊า โยซิ้ โอ ดี๊ ท โกง ซี มอง แบ. ต้ะ จ๊าวแพเดง เฆว๊ อ ซ้ะ ดี๊ โยซิ้ ฌี้ มะ ล้อ      อางกี ล้าง โยซิ้ เก ท อ ดู ยู่แคว่ เอะ อ ที๊ง อ ค่าง อ เด้า อ ล่าง เลา ปะ ล้อ.
44007011	ท่อง อ ช๊าง นอ ท ซ้ะวี่ง ล้างดุ้ โอ ทาง ลู่ง อี้งไย้ะ อ ค่าง พ้า ดี๊ คานาอาง อ ค่าง พ้า กุ้ อ จอง ล้อ      ฌ้อง โพล้ง แบ น้ะ แบ โน๊ง เต้~ๆ. ก มู่ ดู แพ่ ดู ซีง ล มู๊ง นอ อ ท อาง ล โอ ล้า แบ เต้~ๆ.
44007012	ท่อง พู๊ง ยาคุ้ แน่ฌ๊า เว๊ บืง โอ ลู่ง อี้งไย้ะ อ ค่าง พ้า นอ อ เว๊ เกม๊า ก แพ่ ดู ซีง ล มู๊ง นอ ลี้ ล้าง ลู่ง อี้งไย้ะ อ ค่าง พ้า เก อ วี่งคู ล พ๊า.
44007013	พี่ อ ซื๊ง เว๊ ซีง ลี้ ล พ๊า เด้าะ นอ โยซิ้ โล้ ล้าง อ ซ้ะ ดี๊ อ พื่ง อ วี่. ท บี่ นอ จ๊าวแพเดง ซีงแฌ๊ โยซิ้ อ พื่ง อ วี่ ล มู๊ง นอ ปะ ล้อ.
44007014	โยซิ้ เกม๊า อ วี่ ไท้ โล้ แบ อ แพ่ ยาคุ้ เกม๊า อ เฌ๊ ล้าง ลู่ง อี้งไย้ะ อ ค่าง พ้า ดี๊ อ พู อ ลี้ง อ พู อ เด ท้อง อ เลา. เลา ปะ นอ โอ เนว๊ ชี๊ง เย่ แฌ้.
44007015	ท่อง อ ช๊าง นอ ยาคุ้ ซีง ล้าง โอ อี้งไย้ะ อ ค่าง พ้า เลา ปะ. ยาคุ้ โอ พี่ นอ ท้อง อ ซี๊ง. ก แพ่ ดู ซีง ล มู๊ง นอ โอ พี่ นอ เพล้า ชู้      ซี๊ง โย๊ พี่ นอ เลา ปะ ล้อ.
44007016	ลู่ง ไค๊ นอ โพล้ง ไท้ โชะ เว๊ อ จู ท้อง เว่ง เชเคง      อางกี เว๊ ลู่ง ท พ้า. ท พ้า นอ อาบราฮาง ฆวี้ เว๊ ดี๊ ฮาโม อ พูแคว๊ ซีง ล มู๊ง นอ ล้อ.
44007017	พี่ เบ้า ทาง อ ช๊า อ โท่ ลู่ง กแช่ แยว้ แม้ ชิ้เทา ไฆวะ อ ท เอิ้งล้าง พี่ โล้ เว้ เอะ ก พู๊ง อาบราฮาง นอ โพล้ง อี้งซลาเอง แอ ทาง โฌ่ ทาง ลู่ง อี้งไย้ะ อ ค่าง พ้า แอ ฌ้อง ล้อ.
44007018	ท่อง ท๊อง จ๊าวแพเดง อ ซ๊าง ล แฌ้ ยู่แคว่ ก้ะ อี้งไย้ะ อ ค่าง นอ ล ซีงแฌ๊ โยซิ้ แบ ล้อ.
44007019	จ๊าวแพเดง ล แฌ้ อี้ง ไคะ กไบล้ะ เท่อ ดี๊ โพล้ง ล ชื้อ ฆ่าง ดี๊ เฆ้อ      แม้ น้ะ แม้ โน๊ง แบ ก พี๊งชู้ พู๊งชู้ ลู่ง เอะ อู้ ล มู๊ง นอ น้ะ มะ ล้อ      แคแน เว๊ เกม๊า นย๊อง ไฆวะ อ พู ปี๊ นอ ท้อง อ ซี๊ง ล้อ.
44007020	ล พ๊า แย๊ นอ โมเซ กึ ทาง. ต้ะ อ เค่ง อ ฌ้าง อ เมะ อ แน๊ ฌี้ มะ. อ มู่ แคว่ เว๊ ลู่ง อ เด้า พ้า นี่ แล้ ซ๊า เบง ล้อ.
44007021	พี่ พืงแซ ล แฌ้ อี้ง แบ ท นย๊อง ไฆวะ-อ้ะ เย้า นอ จ๊าวแพเดง อ พูมืง แม้ นี่ ก้ะ เว๊      แฌแซ เว๊ บี่ ซุ้ อ กแช่ อ พู เต้~ๆ ล้อ.
44007022	โมเซ ไฌ่ ลู แม้ ลู แบ โพล้ง อี้งไย้ะ อ ท โกง ท มอง เลา ปะ      ต้ะ ดู ทาง โท๊ ทาง      อ เม้ง โอ เก โพล้ง ดู      แม้ เท่อ ซี ไคล้ เท่อ แบ กุ้ อ เม้ง ล้อ.
44007023	พี่ โมเซ อ โนยะ ท้อง บ้ะ ลี่ง ชี๊ง นอ โอ ทาง อ ซ้ะ พ้า ม ลี้ ไจ อ พื่ง อ วี่ โอ      เมะ เว๊ โพล้ง อี้งซลาเอง.
44007024	ท่อง อ แด โพล้ง อี้งไย้ะ แม้ น้ะ แม้ โน๊ง โพล้ง อี้งซลาเอง ล แฌ้ นอ อ เว๊ แม้ช้า-อ้ะ      เมะ เว๊ แม้ช๊า โพล้ง อี้งไย้ะ ล แฌ้ นอ ท้อง อ เท่อ ซี๊ง
44007025	ช๊องมอง เว๊ โพล้ง อี้งซลาเอง แน เว๊ ม ซี เย้า      ลู่ง กแช่ แยว้ ม เจ่ อ เว๊ แม้ พ้อง พลิ้ อ ซื๊ง เว๊ นอ. แบ เด้าะ อ เท่อ แน เว๊ ล ซี แบ.
44007026	ลู่ง ไค๊ ล นี้ง เด้าะ นอ โมเซ แด โพล้ง อี้ซลาเอง คี๊ง แฌ้ มิ้ โละ อ ซ้ะ. ต้ะ โมเซ เฌา เกม๊า อ ซื๊ง เว๊ โอ ฆู๊ง โอ พุ้      ไจ้ะ เอะ เว๊      'แคว๊ โจ้ ซีง-เอ้อ น เก ด๊างพื่งวี่ โละ ซ้ะ ล้อ. แบ ท เล้ น ซื๊ง มิ้ โละ ซ้ะ'.
44007027	แบ เด้าะ อ เว๊ ล แฌ้ แย๊ พี่ อ มิ้ วี่ง อ ฌุ้พาง นอ ชาง ไฆวะ โมเซ ไจ้ะ เว๊      'โพล้ง เล้ อางกี ล้าง แน้ น เก ท อ ดู ต้ะเซ๊ง เฆ้อ นอ.
44007028	น แบ ซ้ะ แม้ ซี๊ง แย้ ด้อง ซุ้ น แม้ ซี๊ง โพล้ง อี้งไย้ะ มแฌ ล แฌ้ นอ-อ้า'.
44007029	ท่อง โมเซ แน่ฌ๊า ท ไคล้ บี่ นอ ฌ้อง ไจ ทาง ไฆวะ อี้งไย้ะ อ ค่าง ไวะ      ลี้ โอ ก้ะ ลู่ง มีเดง อ ค่าง พ้า นอ คระ      โอ พี่ นอ นี่ อ พูแคว๊ คี๊ง แฌ้.
44007030	พ้อง ไฆวะ อ เนง ลี่ง ชี๊ง นอ โมเซ แด มี เค้ ทาง ลู่ง เซง แล แกล้ ลู่ง แพะคู ตเค แกล้      โอ เบ้า ดี๊ ท ลู่ง ซีไน คางไท้ะ. ต้ะ ท มุ้คู พู เนโพล ทาง อ ซ้ะ มี เค้ พ้า นอ.
44007031	ท่อง โมเซ แด เว๊ นอ โท๊ โย๊ เฆาะ      ลี้ ฆ้าง ม แคว่ เว๊ ที๊ง~ๆ      ต้ะ แน่ฌ๊า กแช่ แยว้ อ ลู่ง ไจ้ะ เว๊ แด
44007032	'แย้ โย้ จ เก น แพ่ ดู ซีง อ กแช่ แยว้      เมะ เว๊ อาบราฮาง      อี้งซฮ้ะ ดี๊ ยาคุ้ อ กแช่ แยว้ นอ ล้อ'. โมเซ ซ้ะเม เท่อ ว้ะโทะ ว้ะติ้      แคว่ เว๊ ล เบิง แบ.
44007033	กแช่ แยว้ โล้ แบ-อ้ะ ไจ้ะ เว๊ แด      'เบ้าะ ล้าง น คางไพ้ะ นอ ไช้ะ. ท ล่าง พี่ น ชี๊เทิง อี้ง นอ เก ท ล่าง ลู่ง อ ฌี้ อ แอว้.
44007034	จ แคว่ เท่อ เย้า. จ แด จ พู จ ลี้ง แบ ท น้ะ ท โน๊ง ลู่ง อี้งไย้ะ อ ค่าง พ้า น้ะ มะ ล้อ. จ แน่ฌ๊า อ ซื๊ง เว๊ ฌางล้าง ย้าล้าง อึ~ๆ ล้อ. จ เฌ๊ ล้าง ม แม้ พ้อง แม้ พลิ้ อ ซื๊ง เว๊ ล้อ. แม้ เซ้อ      จ ม โซ๊ง ไท้ แน้ ลู่ง อี้งไย้ะ อ ค่าง พ้า'.
44007035	โมเซ ล แฌ้ อี้ง ล้อ พี่ โพล้ง อี้งซลาเอง ล แบ ซ้ะ-อ้ะ แบ      ดี๊ อางจ้ะ เว๊ บี่ อี้ง       'โพล้ง เล้ อางกี ล้าง แน้ น เก ท อ ดู ต้ะเซ๊ง เฆ้อ นอ'. อ เว๊ ล แฌ้ อี้ง เซ้อ      กแช่ แยว้ เจ่-อ้ะ เกม๊า อ เก ท อ ดู แม้ พ้อง พลิ้ เท่อ. ท มุ้คู พู พี่ อ เนโพล ทาง อ ซ้ะ ดี๊ โมเซ ลู่ง มี เค้ ทาง ลู่ง เซง แล แกล้ นอ แม้ช้า เว๊ ล้อ.
44007036	โมเซ ล แฌ้ อี้ง นอ ลี้ ฌ้า โพล้ง อี้งซลาเอง ไจ ทาง ไฆวะ อี้งไย้ะ อ ค่าง      ดี๊ แม้ ท ล้ะ ท เล่ ดี๊ ปล้ะ ล้าง ท ซยื๊ง ท ซย้อง ลู่ง อี้งไย้ะ อ ค่าง พ้า      ดี๊ แม้ เว๊ ลู่ง ปางเล โฌ้      ฌ้อง แม้ เว๊ ลู่ง แพะคู ตเค แกล้ นี่ อ เนง ลี่ง ชี๊ง ล้อ.
44007037	โมเซ ล แฌ้ อี้ง ล้อ พี่ อ โล้ แบ โพล้ง อี้งซลาเอง ไจ้ะ เว๊       'กแช่ แยว้ ม โซ๊ง ล้าง เอะ น ซื๊ง โม ไคล้ คิ้ กแช่ แยว้ ล แฌ้ ลู่ง น ซื๊ง ด๊างพื่งวี่ อ แกล้ ด้อง ซุ้ แย้ ล้อ'.
44007038	โมเซ ล แฌ้ อี้ง ล้อ โอ ดี๊ โพล้ง อี้งซลาเอง ลู่ง แพะคู ตเค แกล้ นอ      โอ ดี๊ ก พี๊งชู้ พู๊งชู้ ลู่ง เอะ อู้ พี่ นอ      โอ ดี๊ ท มุ้คู พู พี่ อ ไคล้เดิง-อ้ะ ลู่ง ท ลู่ง ซีไน คู. โมเซ นี่ แบ กแช่ แยว้ อ ลู่ง อ แท๊ พี่ อ โอ ครึ~ๆ      ฌ้อง อางกี ล้าง ก้ะ เอะ เฆ้อ ท้อง ค๊องเนง อี้ง ล้อ.
44007039	แบ เด้าะ ก พี๊งชู้ พู๊งชู้ ลู่ง เอะ อู้ ล นย่อง ชู่ง เว๊ อ ลู่ง แบ      ชาง ไฆวะ เว๊      แบ อ ซ้ะ ไท้ โอ ไท้ ลู่ง อี้งไย้ะ อ ค่าง พ้า ล้อ.
44007040	ท บี่ นอ อ ซื๊ง เว๊ โล้ แบ อาโรง ไจ้ะ เว๊ แด       'ไต้ นี่ เอะ ก กแช่ ดู อ ฌ้าง พี่ อ ม ลี้ ฌ้า ก้ะ เฆ้อ ไช้ะ. โมเซ พี่ อ ไจ ทาง ฌ้า เฆ้อ ลู่ง อี้งไย้ะ อ ค่าง พ้า ล แฌ้ นอ เมะ อ ลี้ ก้ะ โค๊ เล้      ก ล ซีงแฌ๊ อ คู อ ไค๊ ล้า แบ'.
44007041	ล พ๊า แย๊ นอ อ ซื๊ง เว๊ ไต้ นี่ งู้ อ ฌ้าง ล ดื้ง      ฌ้อง แม้ ซี๊ง ท พูแฆ่ ลื่ง อาง ท เค่ง ท ฌ้าง นอ      ต้ะ ลื่ง อาง โละ อ ซ้ะ      ซ้ะโทะ เว๊ พี่ อ ไต้ ทาง เท่อ นอ.
44007042	แบ เด้าะ กแช่ แยว้ แกย ไฆวะ อ ซ้ะ      เปล้ เว๊ ท๊อง ม โบง ทาง แบ้ ทาง แซย ซีง ลู่ง มุ้คู ล้อ      ด้อง ซุ้ โม ไคล้ คิ้ กแช่ แยว้ กวิ้ ล้าง เว๊ อ ไละ พ้า พี่ อ ไจ้ะ เว๊ 'โพล้ง อี้งซลาเอง ซีง-เอ้อ      ลู่ง น แม้ ซี๊ง น ท พูแฆ่ ลื่ง อาง เท่อ ลู่ง แพะคู ตเค แกล้ นี่ อ เนง ลี่ง ชี๊ง นอ อ นอ น ช๊องมอง-อ้ะ น ลื่ง อาง แย้ โบ่.
44007043	น ซื๊ง ยุ้ ทาง ก้ะ พะ โมเละ อ โฮ๊ ดี๊ โชะ ก้ะ พะ เรฟาง อ แซย อ ฌ้าง นอ ล้อ. ท อ เค่ง อ ฌ้าง ล แพ อี้ง นอ น ซื๊ง ไต้ นี่ ฌ้อง โบง ทาง แบ้ ทาง-อ้ะ ล้อ. ท บี่ นอ จ ม โซ๊ง ไฆวะ น ซื๊ง พะ ไฆวะ เว่ง บาบีโลง อ เมะแซ พ้า ล้อ'.
44007044	พี่ ก พี๊งชู้ พู๊งชู้ โอ ลู่ง แพะคู ตเค แกล้ อู้ นอ โอ ดี๊ กแช่ แยว้ อ พ๊าเต๊ง เนโพล ทาง เว๊ กแช่ แยว้ โอ ดี๊-อ้ะ. พ๊าเต๊ง ล โพลง นอ โพล้ง ไต้ นี่ เว๊ ด้อง ซุ้ กแช่ แยว้ อางแม้เลา เอะ โมเซ      บี่ ซุ้ อ ด้อง กแช่ แยว้ ปล้ะ เอะ โมเซ นอ ล้อ.
44007045	ลู่ง ไค๊ นอ ก พี๊งชู้ พู๊งชู้ พี่ อ นี่ ก้ะ พ๊าเต๊ง ลู่ง อ แพ่ ซีง เกล๊างแซ๊ เว๊ นอ ลี้ โชะ เว๊ โพะ โยชูวา อ ไค๊. พี่ อ ลี้ ดึ้ อาง โพล้ง อ มื่ง อ บ้าง นอ กแช่ แยว้ โฌ๊ ไจ ทาง ไฆวะ โพล้ง ล ชื้อ~ๆ นอ ลู่ง อ เมะแซ พ้า ไวะ. พ๊าเต๊ง นอ โอ ก้ะ พี่ นอ ท้อง ลู่ง จ๊าวแพเดง ดาเว อ ชู้ แค๊ นอ ล้อ.
44007046	ดาเว แม้ เท่อ เฆว๊ กแช่ แยว้ อ ซ้ะ เต้~ๆ. อ เว๊ อางท่าง ดี๊ กแช่ แยว้ พี่ อ แบ ซ้ะ แม้ เอะ ยาคุ้ อ กแช่ แยว้ อ เด้า เมาน่าง นอ.
44007047	แบ เด้าะ เมะ ซาโลโม ล้อ พี่ อ ไต้ ทาง กแช่ แยว้ อ เด้า เมาน่าง นอ.
44007048	เม้ง ฌี้ เม้ง ฌี้ กแช่ แยว้ พี่ อ ดู ทึ ล แฌ้ นอ ล โอ เด้า พ้า พี่ กโพล้ง ไต้ ทาง แด เว๊ แบ      ด้อง ซุ้ โม ไคล้ คิ้ กแช่ แยว้ ล แฌ้ โล้ เว๊ บี่ อี้ง
44007049	กแช่ แยว้ ไจ้ะ เว๊ แด      'ท มุ้คู นอ เมะ จ คะ ชี๊น้าง ยู่แคว่ เท่อ อ ล่าง. ฌางคู คู นอ เมะ จ คาง ไย่ ล่าง. เมะ~ๆ บี่ นอ เด้า พี่ ล เม้ง เล้ น ม แม้ เอะ จ ฌ่าง. จ ล่าง โอ ไปว้ะ ม โอ พี่ ล จอง เล้.
44007050	ท ล แพ อี้ง นอ แย้ จ ไต้ ล้าง กุ้ อ เม้ง ล้อ      ล เมะ แบ-อ้า'.
44007051	น ซื๊ง ลือ เท่อ ย่าง อี้ง บี่ เล้. น ซื๊ง แน่ ตาง ล ชู่ง กแช่ แยว้ อ ลู่ง แบ เต้~ๆ      น ซื๊ง ด้างทะ วีง ฌี้ แล้ แอว้ ครึ~ๆ ล้อ      ด้อง ซุ้ น พี๊งชู้ พู๊งชู้ แม้ เว๊ นอ ล้อ.
44007052	โม ไคล้ คิ้ กแช่ แยว้ พี่ ล แฌ้ เล้ พี่ น ซื๊ง พี๊งชู้ พู๊งชู้ ล แม้ น้ะ แม้ โน๊ง-อ้ะ แบ. อ ซื๊ง เว๊ แม้ ซี๊ง โม กุ้ อ แฌ้ พี่ อ โล้ เว้ เท่อ ไยะ เย้า แบฆ้ะ ดี๊ กแช่ แยว้ อ เพล่ ฌี้ เพล่ แอว้ ล แฌ้ ม เฌ๊ นอ. ค๊องเนง อี้ง น ซื๊ง เด้าะ อางแช๊ กแช่ แยว้ อ เพล่ ฌี้ ล แฌ้ นอ ดี๊ แม้ ซี๊ง ไฆวะ-อ้ะ
44007053	เมะ เว๊ น ซื๊ง นี่ แบ เซ๊งพ้า ท้างพ้า ดี๊ ท มุ้คู พู แบ เด้าะ น ซื๊ง ล นย่อง แม้ โพะ อ ไค๊ แบ".
44007054	ท่อง โพล้ง ต้ะเซ๊ง เท่อ ล มู๊ง นอ แน่ฌ๊า ซเตเฟง ไคล้ เท่อ นอ อ ซ้ะทาง      ไอ ตไก้ะ โย๊ อ แซว๊ เฆาะ.
44007055	แบ เด้าะ ซเตเฟง โอ ล๊า โอ ฆวี้ ดี๊ วีง ฌี้ แล้ แอว้. อ เว๊ แคว่ ฌูง ทาง ท มุ้คู      ต้ะ แด แบ กแช่ แยว้ อ ฆี๊ง อ แล้ อ โฌ่ง อ พ้าง      ดี๊ แด แบ กแช่ เยซู ชี๊เทิง ลู่ง กแช่ แยว้ อ จูง ฆุ้ ล โค๊.
44007056	ซเตเฟง ไจ้ะ เว๊ แด      "แคว่ เซ้อ. จ แด เกล้ อุ้พ้ะ ทาง อ ซ้ะ ลู่ง มุ้คู. จ แด โพล้ง ฌางคู พู ชี๊เทิง ลู่ง กแช่ แยว้ อ จูง ฆุ้ ล โค๊".
44007057	แบ เด้าะ อ ซื๊ง เว๊ ซีง กุ้ ซย้ะ ทาง เท่อ      แม้ ไบ้ะ ทะ อ แน่ ดี๊ อ จูง กุ้ อ แฌ้      ต้ะ ซยู๊ ฆ้าง เว๊ อ โอ ล ทีง ฆ่าง
44007058	ชาง ไฆวะ เว๊ ลู่ง เว่ง โคล๊ง เฆาะ      ไควะ เว๊ ดี๊ โล่ง อึ~ๆ. โพล้ง เก พีงนยาง ล แพ นอ อางกี ล้าง อ ไช๊แค่ ดี๊ พืงแซ แคว๊ ล แฌ้ อ เม้ง ซาโล.
44007059	พี่ โพล้ง ไควะ ซเตเฟง ดี๊ โล่ง นอ อ เว๊ แด แบ้ ชูแพ เท่อ ไจ้ะ เว๊ แด      "กแช่ เยซู-เอ้อ แม้ นี่ จ วีง จ แล้ ไช้ะ"
44007060	ฌ้อง ไคล้ะ ล้าง อ คาง      กุ้ ซย้ะ ทาง เท่อ อ ลู่ง ซ๊อง ทาง พ้ะดู เฆาะ ไจ้ะ เว๊ "กแช่-เอ้อ ทื๊ง นี่ นะ นี่ โพล้ง ล แพ อี้ง อ ท เด้เทา เด้บ้ะ โย้ ล ฌี้". ไจ้ะ เว๊ บี่ นอ ฌ้อง ซี๊ง เว๊ ล้อ.
44008001	พี่ โพล้ง แม้ ซี๊ง ซเตเฟง นอ ซาโล เฆว๊ อ ซ้ะ ฌี้ มะ ล้อ. ล นี้ง แย๊ นอ โพล้ง ทื๊ง ซยอง กแช่ แยว้ โอ ลู่ง เว่ง พ้ะดู เยรูซเลง พ้า ล มู๊ง นอ แบ ท แม้ น้ะ แม้ โน๊ง เว๊ น้ะ มะ ล้อ. โพล้ง ทื๊ง กแช่ เยซู ที่พ้ะ ที่ล้าง โละ อ ซ้ะ เลา ปะ      ไจ โอ ก้ะ ยูเด้ง อ ค่าง พ้า ดี๊ ซมารียา อ ค่าง พ้า กุ้ จอง กุ้ ไจ้ ล้อ. พี่ ล ไจ แบ ล แพ นอ เมะ เว๊ กแช่ เยซู อ เพล่ ดู ล มู๊ง นอ ล้อ.
44008002	กแคว๊ พี่ อ ดู้ง แบ ยาง แบ กแช่ แยว้ นอ โชะ ไฆวะ เคิง ล้างบ้า ซเตเฟง อ จู      มอง แบ ม้ะ แบ เว๊ ดู มะ ล้อ.
44008003	เมะ~ๆ ซาโล ล แฌ้ นอ แม้ น้ะ แม้ โน๊ง โพล้ง ทื๊ง ซยอง เท่อ ล มู๊ง นอ      ลี้ โพล้ง อ เด้า พ้า ล โพลง แบ ล โพลง      ฌ้อง พอง เว๊ อ มืง ฌี้ อ แคว๊ ฌี้      ชวี๊ง ล้าง เว๊ ลู่ง พ้อง พ้า เลา ปะ ล้อ.
44008004	โพล้ง ทื๊ง กแช่ เยซู พี่ อ ที่พ้ะ ที่ล้าง ล แพ นอ ไจ โล้ ล้าง ละ ล้าง กแช่ เยซู อ ไฌะ อ ไฌ่ กุ้ จอง กุ้ ไจ้ ล้อ.
44008005	ฟีลิ้ ล แฌ้ นอ ลี้ ลู่ง เว่ง ล จอง พี่ อ โอ ลู่ง ซมารียา อ ค่าง พ้า      โล้ ล้าง ละ ล้าง เอะ โพล้ง แบฆ้ะ ดี๊ กแช่ เยซู คริ้ อ ไฌะ อ ไฌ่ อ ดีง อ ด้อง มึ.
44008006	ท่อง โพล้ง ล มู๊ง นอ แน่ฌ๊า ฟีลิ้ อ ท ไคล้ ดี๊ แด แบ เว๊ แม้ ท ล้ะ ท เล่ นอ อ ซื๊ง เว๊ ดุ้ อ แน่ ดี๊-อ้ะ ฌี้ มะ.
44008007	ท มื้งแฆ่ กุ้ ซย้ะ ทาง เท่อ      ฌ้อง ไจ ทาง ไฆวะ โพล้ง แอ แฌ้ อ ล้อง. โพล้ง ซี๊ง ล ไก้ ม๊า ล ไก้ ดี๊ โพล้ง อ คาง เฌ๊ฌ้อง นอ แบล ไท้ เว๊ แอ ฌ้อง.
44008008	ต้ะ โพล้ง ซมารียา ซีง ล แพ นอ ซ้ะอวีง ซ้ะโทะ      เซิงฆวี๊ง ซ้ะโย้ มึ เต้~ๆ.
44008009	กแคว๊ โอ ลู่ง เว่ง พ้า พี่ นอ ล แฌ้ อ เม้ง ซีโมง      ซี ท อูง ท โป้ ฌี้ มะ. โพล้ง ซมารียา โท๊โย๊ เว๊ กุ้ อ แฌ้ ล้อ. อ เว๊ โล้ ล้าง อ ซ้ะ เก โพล้ง ดู ล แฌ้ ล้อ.
44008010	กเย่ โพล้ง พี่ อ โอ ลู่ง เว่ง พ้า อ ดู ฌี้ อ ปี๊ ฌี้ ดุ้ อ แน่ ดี๊-อ้ะ กุ้ อ แฌ้ ล้อ      ไจ้ะ โละ อ ซ้ะ      "กแคว๊ ล แฌ้ อี้ง นอ เก กแช่ ดู อ ซยื๊ง อ ซย้อง พี่ โพล้ง กุ้ เว๊~'ท~ซยื๊ง~ท~ซย้อง~พ้ะดู' ".
44008011	ซี ท อูง ท โป้ ไยะ เย้า      ต้ะ โพล้ง โท๊โย๊ เว๊ ดี๊ ดุ้ อ แน่ ดี๊-อ้ะ มึ มะ.
44008012	แบ เด้าะ ท่อง ฟีลิ้ โล้ ล้าง ท ฌี้ อ ไฌ่ แบฆ้ะ ดี๊ กแช่ แยว้ อ มื่ง อ บ้าง ดี๊ กแช่ เยซู คริ้ อ ไฌะ อ ไฌ่ นอ อ ซื๊ง เว๊ นะ เว๊      ฌ้อง แม้ ท ไฌ่ จูง ที๊ง เลา ดี๊ อ มืง ดี๊ อ แคว๊ ล้อ.
44008013	ซีโมง อ กแช่ นะ แบ เว๊ ปะ ล้อ. ท่อง อ แม้ ท ไฌ่ จูง ที๊ง ฌ้อง นอ อ เว๊ โอ เบ้า โอ เท่ง ดี๊ ฟีลิ้ ครึ~ๆ ล้อ      แด แบ ฟีลิ้ แม้ ท ล้ะ ท เล่ ดี๊ ปล้ะ ล้าง ท ซยื๊ง ท ซย้อง ล แพ นอ. อ เว๊ โท๊มี๊ง โท๊แม โย๊ เฆาะ ล้อ.
44008014	กแช่ เยซู อ เพล่ ดู โอ ลู่ง เว่ง เยรูซเลง พ้า ล มู๊ง นอ แน่ฌ๊า เว๊ ลู่ง โพล้ง ซมารียา ดุ้ อ แน่ ดี๊ กแช่ แยว้ อ ลู่ง อ แท๊ เย้า      ฌ้อง เกม๊า เปโต ดี๊ โยฮาง ลี้ ฌู เว๊.
44008015	อ ซื๊ง เว๊ คี๊ง แฌ้ ลี้ ท้อง ฌ้อง นอ ชูแพ เอะ โพล้ง ซมารียา พี่ อ ชู่ง เท่อ นะ เท่อ อ ฌ่าง      บี่ ซุ้ อ ซื๊ง เว๊ ม นี่ แบ วีง ฌี้ แล้ แอว้ ล้อ
44008016	เมะ เว๊ วีง ฌี้ แล้ แอว้ ล เฌ๊ โอ เว๊ อ ล้อง น่าง แฌ้ ได้ะ แบ. อ ซื๊ง เว๊ แม้ ที่ ท ไฌ่ จูง ที๊ง ลู่ง กแช่ เยซู อ เม้ง อ แซ ล้อ.
44008017	ท่อง อ ช๊าง นอ เปโต ดี๊ โยฮาง อางกี ล้าง อ จูง ลู่ง อ ซื๊ง เว๊ อ ล้อง ฌ้อง อ ซื๊ง เว๊ นี่ แบ วีง ฌี้ แล้ แอว้ เฌ๊ โอ อ ล้อง กุ้ อ แฌ้ ล้อ.
44008018	ท่อง ซีโมง แด แบ เว๊ โพล้ง ล แพ นอ นี่ แบ วีง ฌี้ แล้ แอว้ ลู่ง กแช่ เยซู อ เพล่ ดู คี๊ง แฌ้ อางกี ล้าง อ จูง ลู่ง โพล้ง อ ล้อง นอ อ เว๊ เฌ๊ โชะ เอะ เปโต ดี๊ โยฮาง อ จี้
44008019	ดี๊ ไจ้ะ เว๊      "เกม๊า จ โอ ดี๊ จ ดู้ง จ ยาง บี่ นอ ปะ      บี่ ซุ้ ดี๊ จ ม อางกี ล้าง จ จูง ลู่ง โพล้ง แฌ้ ฌี้ แฌ้ ฌี้ อ ล้อง เกม๊า วีง ฌี้ แล้ แอว้ โอ เว๊ อ ล้อง ซี บี่ นอ ล้อ".
44008020	แบ เด้าะ เปโต ไคล้ ช๊า เว๊      "เกม๊า แน้ ดี๊ น จี้ ล้างเทะ มแนโฮะ พ้า      เป๊งนี่ น ช๊องมอง-อ้ะ เท่อ พี่ กแช่ แยว้ เกล๊าง เว๊ นอ น ม ฆวี้ นี่-อ้ะ ดี๊ กลู ดี๊ จี้ ซี.
44008021	ท แม้ อ อี้ง นอ แบฆ้ะ น ล้อง น่าง เม้ง เอะ      เป๊งนี่ น ซ้ะ ล โต้ ล ล้อง ดี๊ กแช่ แยว้ แบ ล้อ.
44008022	เปลง ไท้ น ซ้ะ ลู่ง น โกง อ้า โกง ซ๊าง เท่อ นอ. อางท่าง กแช่ แยว้ เกม๊า ล ทื๊ง นี่ นะ นี่ น ท ช๊องมอง นอ ล้า แบ.
44008023	จ~แด~แบ น ซ้ะ เย้า      น ไคว๊ เท่อ โนย้ง เท่อ น้ะ. ท เด้บ้ะ จ้าทะ แน้      น เก อ  ฆ่อง ล้อ".
44008024	ซีโมง อางท่าง เปโต ดี๊ โยฮาง ไจ้ะ เว๊      "อวีงซ้ะชู้ เอะ จ ฌ่าง ดี๊ กแช่ แยว้ ไช้ะ      บี่ ซุ้ เท่อ พี่ น ไจ้ะ แบ แย้ นอ ล เกม๊า อ กึ ทาง ดี๊ แย้ น่าง เม้ง แบ".
44008025	เปโต ดี๊ โยฮาง เก พีงนยาง โล้ ล้าง ละ ล้าง กแช่ เยซู อ ไฌะ อ ไฌ่ อ ดีง อ ด้อง      ฌ้อง ไท้~ๆ ลู่ง เว่ง เยรูซเลง พ้า ไวะ. พี่ อ ไท้ ลู่ง เกล้ นอ โล้ ล้าง เอะ โพล้ง ท ฌี้ อ ไฌ่ ลู่ง ซมารียา อ ค่าง พ้า อ เฌง แอ จอง นอ ล้อ.
44008026	กแช่ แยว้ อ มุ้คู พู ล แฌ้ โล้ แบ ฟีลิ้ ไจ้ะ เว๊      "ลี้ เซ้อ      ลี้ ล้าง ละ โค๊ ลู่ง เกล้ โอ เว่ง เยรูซเลง พี่ อ ลี้ ล้าง ลู่ง เฌง กาซา ล บ้อง นอ"      (ล บ้อง แย๊ นอ เก เกล้ ล่างลี้ง. โพล้ง ล โพะ ล้า แบ ล้อ).
44008027	ท่อง อ ช๊าง นอ ฟีลิ้ เฌ้เทิง ทาง ลี้ ไวะ. โพล้ง ค่าง เอตีโอเป ล แฌ้ ม ไท้ ลู่ง อ เฌง. อ เว๊ เก ท อ ดู อ แซย่ คุ้แคว่ แฌแซ จ๊าวแพเดง มืง เอตีโอเป อ ค่าง อ กลู อ จี้ อ ท๊อง อ เลว๊ อ คอง อ แซย้ กุ้ อ เม้ง ล้อ. กแคว๊ ล แฌ้ อี้ง ลี้ โบง ทาง แบ้ ทาง กแช่ แยว้ ลู่ง เว่ง เยรูซเลง พ้า      เฌ๊ ไท้ เทา เลาะ กซี คู. อ เว๊ ชี๊น้าง เลาะ คู นอ แคว่ ดี๊ ไละ ลู่ง โม อี้งซายา กวิ้ ล้าง เว้ เว๊ ล ปะ นอ.
44008029	กแช่ แยว้ อ วีง ฌี้ แล้ แอว้ อางแม้เลา ฟีลิ้ ไจ้ะ เว๊      "ลี้ โอ เบ้า ดี๊ เลาะ ล ช๊อง นอ ไช้ะ".
44008030	ฟีลิ้ ลี้ ซยู๊ เบ้า ทาง เบ้า ทาง ฌ้อง แน่ฌ๊า โพล้ง ดู ล แฌ้ นอ พ้ะ โม อี้งซายา อ ไละ ล ปะ นอ. ท่อง อ ช๊าง ฟีลิ้ อางจ้ะ เว๊      "น พ้ะ ไละ นอ เมะ น แน ซี ชี่-อ้า".
44008031	โพล้ง ดู ล แฌ้ ไคล้ ช๊า เว๊      "โพล้ง เมะ ล โอ อางโล๊ไท้ ฌ้า แย้ น่าง แฌ้ แบ นอ จ ม แน ซี บี่ เล้". ฌ้อง อ เว๊ อางจ้ะ ฟีลิ้ เกม๊า อ เฌ๊ ทาง ชี๊น้าง โอ เลาะ คู ดี๊-อ้ะ เฆาะ.
44008032	พี่ อ แคว่ ไละ ล ทีง นอ ไจ้ะ เว๊ บี่ อี้ง "โพล้ง โซ๊ง ฌ้า เว๊ บี่ ซุ้ แกะ พี่ โพล้ง ม แม้ ซี๊ง เว๊. อ เว๊ แด นอ ไคล้ น่าง เม้ง เอะ เซ๊ น่าง เม้ง เอะ ด้อง ซุ้ ดี๊ แกะ โพล้ง พอง ไร้ะ ไฆวะ อ ชอง แกะ กุ้ น่าง เม้ง เอะ เซ๊ น่าง เม้ง เอะ ล้อ.
44008033	อ เว๊ แบ ท ดึ้เดว ทื่งแช้. โพล้ง แม้-อ้ะ ล โต้ ล ล้อง แบ. โพล้ง ม อางโล๊ไท้ ชู้ อ พู อ ลี้ง อ ฌ่าง ซี เอะ เป๊งนี่ อ เมะ ม๊า ซ้ะ ว้ะ โอ ฌางคู คู ทึ เย้า บี่ นอ ล้อ".
44008034	โพล้ง ดู อางจ้ะ แบ ฟีลิ้      "แคว๊ โจ้-เอ้อ อางโล๊ไท้ เอะ แย้ ล ปี๊ บ่อ. โพล้ง กวิ้ ไละ นอ ไคล้ ลู่ง โพล้ง พี่ ล แฌ้ เล้ อ ฌ่าง      ม เมะ ลู่ง อ กแช่ อ ฌ่าง-อ้า      เมะ โพล้ง อ แฌ้แพ อ ฌ่าง-อ้า".
44008035	ฟีลิ้ อางโล๊ไท้ ทาง เอะ-อ้ะ ลู่ง ไละ ฌี้ ไละ แอว้ ล โท้ นอ      อางโล๊ไท้ ท ฌี้ อ ไฌ่ แบฆ้ะ ดี๊ กแช่ เยซู.
44008036	อ ซื๊ง เว๊ ลี้      ลี้~ๆ      ท้อง ที๊ง โอ ล จอง. โพล้ง ดู ไจ้ะ เว๊      "พี่ อี้ง นอ ที๊ง โอ เย้า. ท โอ ล เม้ง~ๆ ชี่-อ้า พี่ ล เกม๊า จ แม้ ท ไฌ่ จูง ที๊ง แบ".
44008037	ฟีลิ้ ไคล้ ช๊า เว๊ "จูง ที๊ง ฌี้ เว๊ เซ้อ      น เมะ นะ กแช่ เยซู คริ้ เลา น ซ้ะ". อ เท่อ ไจ้ะ เอะ-อ้ะ      "จ นะ เว๊ เซ้อ      จ นะ กแช่ เยซู คริ้ เมะ กแช่ แยว้ อ พูแคว๊ เต้~ๆ".
44008038	โพล้ง ดู แม้ โอ โท๊ เลาะ      ฌ้อง อ ซื๊ง เว๊ คี๊ง แฌ้ ไจ ล้าง เลาะ คู      ลี้ ล้าง ลู่ง ที๊ง แกล้. ฟีลิ้ แม้ เอะ เว๊ อ ไฌ่ จูง ที๊ง เฆาะ.
44008039	พี่ อ ซื๊ง เว๊ คี๊ง แฌ้ ไจ ทาง ไฆวะ ที๊ง แกล้ นอ กแช่ แยว้ อ วีง ฌี้ แล้ แอว้ แม้ นี่ ไฆวะ ฟีลิ้ ไวะ. โพล้ง ดู ล แฌ้ นอ ล แด ฟีลิ้ ล้า แบ      ทาง โอ ไท้ อ เลาะ คู      ฌ้อง ไท้ ไวะ      ซ้ะอวีง ซ้ะโทะ ดู มะ ล้อ.
44008040	ฟีลิ้ ล แฌ้ นอ เนโพล ทาง อ ซ้ะ ลู่ง เฌง อาโซโด พ้า. อ เว๊ ม ลี้ ก้ะ ลู่ง เว่ง ซีซารียา. พี่ อ ลี้ เกล้ นอ โล้ ล้าง ละ ล้าง ท ฌี้ อ ไฌ่ กุ้ อ เฌง ล้อ.
44009001	ล พ๊า แย๊ นอ ซาโล เคิ่ง ม แม้ ซี๊ง กแช่ เยซู อ พู อ ลี้ง ล มู๊ง นอ ได้ะ. อ เว๊ ลี้ ฆ้าง ลู่ง แยว้ อ คู ดู ทึ อ โอ
44009002	อางท่าง ไละ ล เบง      ม ลี้ โชะ ปล้ะ ล้าง เว๊ ลู่ง โพล้ง ยู อ ท แพโซง อ ล่าง ลู่ง เว่ง ดามากา พ้า กุ้ อ จอง นอ ล้อ. ไละ นอ เกม๊า ซาโล โอ ดี๊ อ ดู้ง อ ยาง      เมะ แด โพล้ง โพะ กแช่ เยซู อ เกล้      อ มืง ฌี้ อ แคว๊ ฌี้ ล แฌ้~ๆ นอ ม พอง โซ๊ง ไท้ เว๊ ลู่ง เว่ง พ้ะดู เยรูซเลง พ้า นอ ล้อ.
44009003	พี่ อ ลี้ เบ้า ทาง ม ท้อง ลู่ง เว่ง ดามากา นอ ล ทีง ฆ่าง ท โฌ่ง ท พ้าง ลู่ง มุ้คู พ้าง ล้าง แบ-อ้ะ วะ ชวะ.
44009004	ซาโล ล้างเทะเค้า ฌางคู คู เพอะ      แน่ฌ๊า ท อ ลู่ง ไคล้เดิง-อ้ะ ไจ้ะ เว๊      "ซาโล-เอ้อ ซาโล-เอ้อ      น แม้ น้ะ แม้ โน๊ง แย้ แม้ ท เล้".
44009005	ซาโล อางจ้ะ เว๊      "กแช่-เอ้อ เมะ น เก โพล้ง เล้". อ เท่อ ไคล้ ช๊า-อ้ะ ไจ้ะ เว๊      "แย้ จ เก เยซู พี่ น แม้ น้ะ แม้ โน๊ง-อ้ะ ล แฌ้ นอ เซ้อ.
44009006	ค๊องเนง อี้ง เฌ้เทิง ทาง      ลี้ นึ ลู่ง เว่ง พ้า ไวะ. น แบ แม้ ท เล้ นอ โพล้ง ม โล้ แบ แน้ ล้อ".
44009007	โพล้ง แคว๊ โพะ เว๊ อ ไค๊ ล มู๊ง นอ แน่ฌ๊า ที่ ท อ ลู่ง ซ๊อง ล้อ      แด โพล้ง น่าง แฌ้ เอะ      ฌ้อง ชี๊เทิง ตเทะเดะ เฆาะ.
44009008	ซาโล เฌ้เทิง ทาง      จาง ทาง อ เมะ      แบ เด้าะ แด เท่อ ซี น่าง เม้ง ล้า เอะ. อ ฌุ้พาง พอง อ จูง ม้อง เว๊ นึ ฆ้าง ลู่ง เว่ง ดามากา พ้า ไวะ.
44009009	นี่ ซ๊า นี้ง อ เว๊ แด เท่อ ซี น่าง เม้ง เอะ      อาง มี้ โอ้ ที๊ง น่าง พ๊า เอะ.
44009010	กแช่ เยซู อ พู อ ลี้ง อ เม้ง อานาเน โอ ลู่ง เว่ง ดามากา พ้า ล แฌ้      แด ท ทาง แพล้. กแช่ เยซู โล้ แบ-อ้ะ ไจ้ะ เว๊      "อานาเน-เอ้อ".      อ เว๊ ไคล้ ช๊า เว๊      "กแช่-เอ้อ แย้ จ โอ พี่ อี้ง ล้อ".
44009011	กแช่ เยซู โล้ ก้ะ เว๊ เด้าะ      "ลี้ ลู่ง เกล้ พี่ โพล้ง กุ้ เว๊ เกล้ ล้อง ล บ้อง นอ      ลี้ ท้องบ้ะ ยูด้ะ อ เด้า พ้า      อางจ้ะ แบ โพล้ง เว่ง ทาโซ อ แคว๊ ล แฌ้ นอ อ เม้ง ซาโล. อ เว๊ แด ชูแพ เท่อ ล้อ.
44009012	อ เว๊ แด แบ โพล้ง แคว๊ ล แฌ้ อ เม้ง อานาเน เฌ๊ ฆ้าง อางกี ล้าง อ จูง ลู่ง อ ล้อง      บี่ ซุ้ อ เว๊ ม แด ไท้ เท่อ ซี ล้อ".
44009013	อานาเน ไคล้ ช๊า เว๊ แด      "กแช่-เอ้อ ล แฌ้ แย๊ นอ โพล้ง แอ แฌ้ อางโล๊ไท้ เอะ แย้ อ ไฌ่ ลู่ง อ แม้ อ้า แม้ ซ๊าง น พู น ลี้ง พี่ อ โอ ลู่ง เว่ง เยรูซเลง พ้า ล มู๊ง นอ.
44009014	ค๊องเนง อี้ง เฌ๊ ลู่ง อี้ง เย้า. แยว้ อ คู ดู ล มู๊ง นอ เกม๊า เว๊ โอ ดี๊ อ ดู้ง อ ยาง พอง นี่ กเย่ โพล้ง พี่ อ เฆว้ง แบ น เม้ง แบ้ ทาง แน้ นอ".
44009015	กแช่ เยซู โล้ แบ-อ้ะ      "ลี้ แด เทา. กแคว๊ ล แฌ้ แย๊ นอ จ อางลึ นี่-อ้ะ เก จ เพล่ โล้ ล้าง จ ไฌะ จ ไฌ่      เกม๊า จ เม้ง ลื้อ แซ ท้อง แบ โพล้ง กุ้ ชื้อ กุ้ ชะ      ดี๊ จ๊าวแพเดง กุ้ มื่ง กุ้ บ้าง      ดี๊ โพล้ง อี้งซลาเอง ล มู๊ง นอ ปะ ล้อ.
44009016	เมะ อ แบ โท่ง ท น้ะ ท โน๊ง ลู่ง จ ฌ่าง จ กย้อง ชี่ แอ เล้ นอ จ ม ดึ้ เน ซีงแฌ๊ เว๊ ล้อ".
44009017	ท บี่ นอ อานาเน ลี้ ไวะ      ลี้ นึ เว๊ อ เด้า พ้า      ฌ้อง อางกี ล้าง อ จูง ลู่ง ซาโล อ ล้อง      ไจ้ะ เอะ เว๊      "โจ้ ซาโล-เอ้อ กแช่ เยซู เกม๊า จ เฌ๊ ฆ้าง. กแช่ เยซู ล แฌ้ ฆ่าง พี่ อ เนโพล ทาง อ ซ้ะ      น แด ลู่ง เกล้ พี่ น เฌ๊ นอ. อ เว๊ เจ่ แย้ จ เฌ๊ เกม๊า น แด ไท้ เท่อ ซี ดี๊ เกม๊า น โอ ล๊า โอ ฆวี้ ดี๊ วีง ฌี้ แล้ แอว้ ล้อ".
44009018	ต้ะ ท โอ ล เม้ง แบ ด้อง แยพู อ ซบี้ง โอ ซาโล อ เมะคลี๊ง ล้อง ล้างฆวีง ไฆวะ ล ทีง ฆ่าง      แด ไท้ เท่อ ซี เล๊เก้ เฆาะ. ซาโล ชี๊เทิง ลี้ แม้ ท ไฌ่ จูง ที๊ง.
44009019	พี่ อ อาง มี้ ฌ้อง ชอง ทาง ไคล๊ ทาง ไท้ เว๊ ล้อ. ซาโล โอ ซกุ้ ดี๊ กแช่ เยซู อ พู อ ลี้ง ล มู๊ง นอ ลู่ง เว่ง ดามากา พ้า นี่ ตบลึ้ นี้ง.
44009020	อ เว๊ ลี้ ลู่ง โพล้ง ยู อ ท แพโซง อ ล่าง ไวะ      โล้ ล้าง ละ ล้าง กแช่ เยซู คริ้ อ ไฌะ อ ไฌ่      ไจ้ะ เว๊ แด      "กแช่ เยซู นอ เมะ กแช่ แยว้ อ พูแคว๊ ล้อ".
44009021	กเย่ โพล้ง แน่ฌ๊า เว๊ นอ โท๊มี๊ง โท๊แม ดู มะ ล้อ      อางจ้ะ โละ อ ซ้ะ      "ล แฌ้ อี้ง เก ล แฌ้ ฆ่าง พี่ อ โอ เว่ง เยรูซเลง พ้า      แม้ ซี๊ง โพล้ง เฆว้ง แบ เยซู อ เม้ง ล แพ นอ ล เมะ แบ-อ้า. อ เว๊ เฌ๊ ฆ้าง ลู่ง อี้ง      แบ อ ซ้ะ พอง นี่ กแช่ เยซู อ พู อ ลี้ง      ม ม้อง โซ๊ง ไท้ เว๊ ลู่ง แยว้ อ คู ดู ล มู๊ง นอ อ โอ นอ ล้อ".
44009022	พี่ ซาโล โล้ ล้าง ละ ล้าง เท่อ นอ อ ดู้ง อ ยาง โอ ทาง ครึ~ๆ ล้อ      ซอง เท่อ ซ๊าง เท่อ ล้างที๊ง ล้างช้ะ ลู่ง กแช่ เยซู เมะ คริ้ เต้~ๆ. โพล้ง ยู โอ ลู่ง เว่ง ดามากา ล มู๊ง นอ โท๊โย๊ เฆาะ.
44009023	พ้อง ไฆวะ แอ นี้ง แอ ซ๊าง นอ โพล้ง ยู เฌ๊ โอ ซยอง ก้างแก้ โละ อ ซ้ะ ม แม้ ซี๊ง ซาโล ล้อ.
44009024	แบ เด้าะ ซาโล ซีงแฌ๊ เว๊      เมะ เว๊ โพล้ง โล้ แบ-อ้ะ. โพล้ง โอ คุ้-อ้ะ เลา มแน้ เลา มแช๊ ลู่ง เว่ง อ เกล้ ป้ะตู๊ง ม แม้ ซี๊ง เว๊ ล้อ.
44009025	โอ ล แน้ ซาโล อ ฌุ้พาง ลี้ โซ๊ง เว๊ ท้อง เว่ง อ กางแป       ชวี๊ง ล้าง ซาโล ตโฆะ พ้ะดู พ้า      ทู ล้างเช้ เว๊ กางแป อ ฆ้อง ไวะ.
44009026	ท่อง อ ช๊าง นอ ซาโล ไท้ ลู่ง เว่ง เยรูซเลง พ้า      แบ อ ซ้ะ โอ ซกุ้ ดี๊ กแช่ เยซู อ พู อ ลี้ง ล มู๊ง นอ ล้อ. แบ เด้าะ พี่ ซาโล ชู่ง ไท้ กแช่ เยซู เก เว๊ อ พู อ ลี้ง ล แฌ้ นอ อ ซื๊ง เว๊ ล นะ เว๊ น่าง แฌ้ แบ      ซ้ะเม ซ้ะไพล้ เว๊ กุ้ อ แฌ้.
44009027	บานาบา ล แฌ้ ล้อ นะ เว๊      นย่อง แม้ช้า โซ๊ง ฌ้า เว๊ ท้อง กแช่ เยซู อ เพล่ ดู ล มู๊ง นอ อ โอ      ฌ้อง อางโล๊ไท้ เอะ เว๊ แบฆ้ะ ดี๊ ซาโล แด แบ กแช่ เยซู ลู่ง เกล้ นอ ดี๊ กแช่ เยซู ไคล้ เท่อ ดี๊-อ้ะ      ฌ้อง อ เว๊ ไคล้ เท่อ เบิง      เฆว้ง กแช่ เยซู อ เม้ง โล้ ล้าง ละ ล้าง เว๊ อ ไฌะ อ ไฌ่ ลู่ง เว่ง ดามากา พ้า นอ ล้อ.
44009028	ฌ้อง เด้าะ นอ ซาโล โอ ดี๊ อ ซื๊ง เว๊      ไจ เว้งว้าง เฆ้ง เว่ง เยรูซเลง พ้า. อ เว๊ ไคล้ เท่อ เบิง      เฆว้ง กแช่ เยซู อ เม้ง โล้ ล้าง เว๊ อ ไฌะ อ ไฌ่ กุ้ อ เม้ง ล้อ.
44009029	อ เว๊ ก้างแก้ เตะ โละ อ ซ้ะ ดี๊ โพล้ง ยู พี่ อ ไคล้ กรี อ คว่าง ล มู๊ง นอ ครึ~ๆ ล้อ      แบ เด้าะ โพล้ง ล แพ นอ ล เอ-อ้ะ แบ      ม แม้ ซี๊ง เว๊ ล้อ.
44009030	ท่อง ด๊างพื่งวี่ แน่ฌ๊า เว๊ ฌ้อง ลี้ โซ๊ง ซาโล ท้อง เว่ง ซีซารียา พ้า      เกม๊า เว๊ อ ไท้ ลู่ง เว่ง ทาโซ นอ.
44009031	ท บี่ นอ โพล้ง ทื๊ง ซยอง เท่อ ลู่ง ยูเด้ง อ ค่าง พ้า      ดี๊ กาเลลี้ อ ค่าง พ้า      ดี๊ ซมารียา อ ค่าง พ้า กุ้ จอง กุ้ ไจ้ โอ ซยืง โอ บ้ะ เว๊ แด ล้อ. โพล้ง ทื๊ง ซยอง เท่อ ล แพ นอ โอ เฌิ่ง โอ ค๊า แอ ทาง โฌ่ ทาง ดู้ง แบ ยาง แบ กแช่ แยว้ ล้อ. วีง ฌี้ แล้ แอว้ แม้ ชอง ทาง อ ซื๊ง เว๊ อ ซ้ะ ล้อ.
44009032	เปโต ลี้ เว้งว้าง เท่อ. โอ ล พ๊า ลี้ ลู่ง กแช่ แยว้ อ พู อ ลี้ง อ โอ ลู่ง เฌง ลีดา.
44009033	แด โพล้ง แคว๊ ซี๊ง ล ไก้ ม๊า ล ไก้ โอ พี่ นอ ล แฌ้ อ เม้ง ไอนียา. อ เว๊ มี๊งน้าง      ไจ ล ซี แบ นี่ โฆะ เนง เย้า.
44009034	เปโต โล้ แบ-อ้ะ      "ไอนียา-เอ้อ กแช่ เยซู แม้ แบล แน้ ล้อ. เฌ้เทิง ทาง ไวะ. ทื๊ง ทาง น ซลี้ง อางกี น แบย นอ". ฌ้อง ไอนียา เฌ้เทิง ทาง ไวะ.
44009035	กเย่ โพล้ง โอ ลู่ง เฌง ลีดา พ้า ดี๊ ท แด้ ซาโรง ล เบง นอ อ พ้า แด แบ เว๊      ฌ้อง ทื๊ง ไท้ นะ ไท้ กแช่ เยซู ล้อ.
44009036	ลู่ง เฌง ย้ะฟา พ้า โพล้ง มืง โอ ล แฌ้ อ เม้ง น่าง ทาบีทา      (ลู่ง กรี อ คว่าง นอ กุ้ เว๊ น่าง โดค้ะ      อุ้ เว๊ อ โค๊ ตโฆ้ นอ ล้อ). อ เว๊ ทื๊ง กแช่ เยซู      แม้ ท อ ฌี้      แม้ช้า โพล้ง ซยาง โพล้ง ยะ ครึ~ๆ ล้อ.
44009037	ล พ๊า แย๊ นอ อ เว๊ โอ ล เก แบ      ฌ้อง ซี๊ง เว๊ ล้อ. โพล้ง อางซฌ้ะ ไฆวะ เว๊ อ จู      ฌ้อง อางกี เว๊ ลู่ง เด้า พ้า ท้ะ ล คะ ล เช้า นอ ล้อ.
44009038	เฌง ย้ะฟา นอ ล ไย้ ดี๊ เฌง ลีดา ชี่ แบ. ท่อง กแช่ เยซู อ พู อ ลี้ง โอ เฌง ย้ะฟา พ้า นอ แน่ฌ๊า เว๊ เปโต โอ ลู่ง เฌง ลีดา พ้า นอ เกม๊า กแคว๊ คี๊ง แฌ้ ลี้ กุ้ นี่ เว๊ เกม๊า อ เฌ๊ เมะ เพล.
44009039	เปโต เฌ้เทิง ทาง ลี้ โพะ เว๊ อ ไค๊ ไวะ. ท่อง อ ลี้ ท้อง พี่ นอ โพล้ง ลี้ ฌ้า เว๊ ลู่ง ท้ะ ล คะ ล เช้า นอ ไวะ. โพล้ง มืงเม๊ ล มู๊ง เฌ๊ ฆ้าง เปโต อ ฌ๊างไท้ะ      ฌาง เท่อ ย้า เท่อ เซ๊ อึ~ๆ ล้อ      ดึ้ เน ฆ้าง อ ไช๊ อ ช้าง พี่ น่าง โดค้ะ แม้ เอะ-อ้ะ ลู่ง อ โอ ม๊า แค๊ นอ ล้อ.
44009040	เปโต เกม๊า โพล้ง กุ้ อ แฌ้ ไจ ไฆวะ. ท่อง อ ช๊าง นอ อ เว๊ ไคล้ะ ล้าง อ คาง ชูแพ เท่อ      ฌ้อง แกย อ ซ้ะ แคว่ ตจู นอ      โล้ แบ-อ้ะ ไจ้ะ เว๊      "น่าง ทาบีทา-เอ้อ      เฌ้เทิง ทาง เซ้อ". ต้ะ อ เว๊ จาง ทาง อ เมะ. ท่อง อ แด แบ เปโต นอ เฌ้เทิง ชี๊น้าง ไวะ.
44009041	ท่อง อ ช๊าง นอ เปโต เยา ฆ้าง อ จูง ดึ้ ชี๊เทิง ทาง เว๊      ฌ้อง กุ้ ซยอง โพล้ง มืงเม๊ ดี๊ โพล้ง อ แฌ้แพ พี่ อ ชู่ง เท่อ นะ เท่อ ล แพ นอ เกม๊า อ เฌ๊ แคว่ เว๊ เปราะ      พี่ อ เว๊ ม๊า ทาง ไท้ เย้า.
44009042	ท แม้ อ ซ้ะ บี่ นอ แซ้ แบ โพล้ง อ แน่ เฆ้ง เฌง ย้ะฟา พ้า กุ้ จอง กุ้ ไจ้      ฌ้อง โพล้ง ทื๊ง ไท้ นะ ไท้ กแช่ เยซู แอ ฌ้อง.
44009043	เปโต โอ ซกุ้ พี่ นอ แอ นี้ง ได้ะ. อ เว๊ ทาง โอ ลู่ง โพล้ง แม้ ท พูแฆ่ อ ไพ้ะ ล แฌ้ อ เด้า      อ เม้ง ซีโมง นอ ล้อ.
44010001	ลู่ง เว่ง ซีซารียา อ พ้า โพล้ง แคว๊ โอ ล แฌ้ อ เม้ง โคเนลีโย      เก ซึ้พู โรมา ล มู๊ง อ คู. ซึ้พู ล มู๊ง นอ โอ อี้งตาลี อ ค่าง เฌ๊.
44010002	โคเนลีโย ทื๊ง กแช่ แยว้ ฌี้ มะ. อ เว๊ ดี๊ อ พู อ แม๊ ดู้ง แบ ยาง แบ กแช่ แยว้ เลา ปะ. อ เว๊ แม้ช้า โพล้ง ยู พี่ อ น้ะ อ ซยาง ล แพ นอ แอ มะ      ดี๊ ชูแพ อางท่าง เท่อ ดี๊ กแช่ แยว้ ครึ~ๆ.
44010003	โอ ล นี้ง เมาะ มื่งไฆ่ ล้าง ซ๊า โมง นอ อ เว๊ แด ท มุ้คู พู ทาง แพล้ ล แฌ้      แด เว๊ ล้างที๊ง ล้างช้ะ เต้~ๆ. ท มุ้คู พู ล แฌ้ นอ เฌ๊ ฆ้าง ไจ้ะ เว๊ แด      "โคเนลีโย-เอ้อ".
44010004	โคเนลีโย แคว่ ท๊าง เว๊      ซ้ะเม ซ้ะไพล้ เว๊ ดี๊ ว้ะโทะ ว้ะติ้ ดู มะ      อางจ้ะ ท มุ้คู พู ไจ้ะ เว๊      "น เฌ๊ แบ ล เม้ง-อ้า". ท มุ้คู พู ไคล้ ช๊า-อ้ะ ไจ้ะ เว๊      "กแช่ แยว้ แน่ฌ๊า น ท ชูแพ เย้า      แด แบ เว๊ พี่ น แม้ช้า โพล้ง ซยาง โพล้ง ยะ นอ. อ นอ กแช่ แยว้ แบ ซ้ะ ไคล้ ช๊า แน้ ล้อ.
44010005	เกม๊า น เพล่ ลี้ ลู่ง เฌง ย้ะฟา      ลี้ กุ้ นี่ โพล้ง แคว๊ ล แฌ้ อ เม้ง ซีโมง เปโต.
44010006	อ เว๊ ทาง โอ ลู่ง ซีโมง แม้ ท พูแฆ่ อ ไพ้ะ ล แฌ้ นอ อ เด้า โอ ปางเล พ้าไท้ะ นอ ล้อ".
44010007	ท มุ้คู พู โล้ เว๊ บี่ นอ ฌ้อง ล้างแม่ ไวะ. ท่อง อ ช๊าง โคเนลีโย กุ้ นี่ อ เพล่ แม้ เท่อ เด้า พ้า คี๊ง แฌ้      ดี๊ ซึ้พู โอ คุ้-อ้ะ พี่ อ ทื๊ง กแช่ แยว้ ฌี้ มะ ล แฌ้
44010008	โล้ เอะ อ ซื๊ง เว๊ ซ๊า แฌ้ นอ กุ้ อ เม้ง      ฌ้อง เกม๊า เว๊ อ ลี้ ลู่ง เฌง ย้ะฟา พ้า นอ ล้อ.
44010009	ลู่ง ไค๊ ล นี้ง นอ พี่ อ ซื๊ง เว๊ ลี้ เบ้า ม ท้อง เฌง ย้ะฟา นอ เปโต ลี้ ทาง โอ ลู่ง เด้า คู เมาะ มื่งเทิง นอ อ เว๊ ม ชูแพ เท่อ.
44010010	ต้ะ ซู๊ อาง ซ้ะ เท่อ เต้~ๆ. โพล้ง อางเฌ้ อาง เท่อ ล เม๊ง ได้ะ แบ      ต้ะ เปโต แด ท ทาง แพล้ ล เม้ง
44010011	แด มุ้คู อุ้พ้ะ ทาง อ ซ้ะ ฌ้อง แด เท่อ ล เม้ง แบ ด้อง ตไก้ยะ พ้ะดู พ้ะเล่ ล เบง      ท จ้า เว๊ อ โนง ลี่ง โนง      ทู ล้างเช้ เว๊ ท้อง ฌางคู คู.
44010012	เมะ ท พู ท แฆ่      เมะ ฌู่ง เมะ ด้ะ      เมะ ทู เมะ ลีง      โอ เว๊ อ พ้า กุ้ อ เม้ง ล้อ.
44010013	กแช่ แยว้ อ ลู่ง ซ๊อง ล้าง โล้ แบ-อ้ะ      "เปโต-เอ้อ เฌ้เทิง ทาง      แม้ ซี๊ง อาง-อ้ะ เซ้อ".
44010014	แบ เด้าะ เปโต ไคล้ ช๊า เว๊      "ล ซี แบ กแช่-เอ้อ. ท อาง ล ฌี้ ล แอว้ แบ พี่ เซ๊งพ้า ท้างพ้า อางแม้เลา เว๊ ล เกิ้ง อาง-อ้ะ แบ นอ จ ล อาง น่าง ชุ้ แบ".
44010015	กแช่ แยว้ อ ลู่ง โล้ เว๊ ล พ๊า เด้าะ ไจ้ะ เว๊      "เท่อ พี่ กแช่ แยว้ ไจ้ะ เว๊ แด      ฌี้ เย้า      อาง-อ้ะ ซี นอ นี๊ แด น ไจ้ะ      'อ นอ ล ฌี้ แบ ล เกิ้ง อาง แบ' นอ ไจ้ะ ล ฌี้".
44010016	ท แม้ อ ซ้ะ บี่ นอ นี่ ซ๊า พ๊า      ฌ้อง ท ทึ้ ทาง ไท้ ตไก้ยะ ล เบง นอ ลู่ง มุ้คู ไวะ.
44010017	พี่ เปโต ช๊องมอง เว๊ ได้ะ ลู่ง อ แด ท ทาง แพล้ เมะ อุ้ เว๊ อ โค๊ บี่ จะ เล้ นอ โพล้ง แคว๊ ซ๊า แฌ้ พี่ โคเนลีโย เกม๊า เว๊ อ ลี้ นอ      อางจ้ะ แบ เปโต ดี๊ แด เว๊ อ เด้า เย้า      ฌ้อง เฌ๊ ชี๊เทิง เว๊ ลู่ง อ เกล้ ป้ะตู๊ง ไท้ะ
44010018	กุ้ ทาง อางจ้ะ เว๊      "ซีโมง เปโต ทาง โอ เด้า ล โพลง อี้ง ชี่-อ้า".
44010019	พี่ เปโต ช๊องมอง เท่อ ได้ะ นอ กแช่ แยว้ อ วีง ฌี้ แล้ แอว้ โล้ แบ เว๊      "คุ้ช๊องแน เซ้อ. โพล้ง แคว๊ ซ๊า แฌ้ เฌ๊ ฆ้าง อางจ้ะ แบ แน้.
44010020	เฌ้เทิง ทาง      ไจ ล้าง ลี้ โพะ อ ไค๊ ไวะ. ช๊องมอง เท่อ ล ฌี้. แย้ ล้อ จ เกม๊า อ เฌ๊ กุ้ นี่ แน้".
44010021	เปโต ไจ ล้าง ท้อง โล้ แบ กแคว๊ ซ๊า แฌ้ นอ ไจ้ะ เว๊ แด      "แย้ จ เก เปโต พี่ น อางฆื๊ง-อ้ะ ล แฌ้ นอ. น ซื๊ง เฌ๊ แบ ล เม้ง-อ้า".
44010022	อ เท่อ โล้ เอะ-อ้ะ ไจ้ะ เว๊      "ซึ้คู โคเนลีโย ล แฌ้ เกม๊า ก เฌ๊. อ เว๊ เก โพล้ง ดู้ง แบ ยาง แบ กแช่ แยว้      ดี๊ โพล้ง ยู ล มู๊ง นอ ทื๊ง แบ นะ แบ-อ้ะ ฌี้ มะ. ท มุ้คู พู ล แฌ้ โล้ แบ-อ้ะ เกม๊า ก เฌ๊ กุ้ นี่ แน้ ลี้ ลู่ง อ เด้า      บี่ ซุ้ ม คุ้ช๊องแน น ลู่ง น แท๊ นอ ล้อ".
44010023	เปโต กุ้ ฆ้าง-อ้ะ เด้า พ้า ดี๊ เกม๊า อ ซื๊ง เว๊ โอ ดี๊-อ้ะ ล ซ๊าง แบ~ๆ. ลู่ง ไค๊ ล นี้ง เด้าะ เปโต เฌ้เทิง ลี้ โพะ เว๊ อ ไค๊ ไวะ      เกม๊า ด๊างพื่งวี่ ทื๊ง ซกุ้ เท่อ พี่ อ โอ ลู่ง เฌง ย้ะฟา พ้า นอ ลี้ โพะ อ ไค๊ ล น้าง ปะ.
44010024	อ ซื๊ง เว๊ ลี้ มี๊ง เกล้ ล ซ๊าง      ฌ้อง ท้อง ก้ะ เว่ง ซีซารียา พ้า ลู่ง ไค๊ ล นี้ง. โคเนลีโย กุ้ นี่ อ ด๊าง เบ้า ด๊าง เท่ง ดี๊ อ ฌุ้เม้ง ฌุ้พาง เฌ๊ โอ ซยอง อ เด้า พ้า ล มู๊ง เย้า โอ คุ้ เว๊.
44010025	พี่ เปโต ม นึ ฆ้าง เด้า พ้า นอ โคเนลีโย เฌ๊ ฆ้าง ตองช้า เว๊      ไคล้ะ ล้าง อ คาง แบ้ ทาง เว๊.
44010026	แบ เด้าะ เปโต เกม๊า เว๊ ชี๊เทิง ทาง      ไจ้ะ เว๊      "ชี๊เทิง ทาง เซ้อ. แบ้ ทาง แย้ ล ฌี้. จ เก โพล้ง ฌางคู คู บี่ ซุ้ ดี๊ แน้ ล้อ".
44010027	เปโต ก้างแก้ เท่อ ดี๊ โคเนลีโย      ดี๊ ลี้ นึ เว๊ อ เด้า พ้า ไวะ      แด โพล้ง โอ ซยอง พี่ นอ แอ ฌ้อง.
44010028	เปโต โล้ แบ อ ซื๊ง เว๊      "น ซื๊ง ซีงแฌ๊ เย้า      ลู่ง โพล้ง ยู ทื๊ง เท่อ อ ไฌ่ นอ ลี้ ไจ โพล้ง ล ชื้อ แด อ เด้า พ้า ล ฌี้ แบ      แม้ ซกุ้ เท่อ ล ฌี้ แบ. แบ เด้าะ กแช่ แยว้ ดึ้ เกม๊า จ ซีงแฌ๊ ล เกิ้ง แคว่ โพล้ง เก ท แบ อ้า แบ ซ๊าง น่าง แฌ้ แบ.
44010029	ท บี่ นอ พี่ น เกม๊า น เพล่ เฌ๊ กุ้ นี่ แย้ นอ จ ล ไจ้ะ ท น่าง เม้ง แบ. แบ เด้าะ จ อางจ้ะ แน้ น แบ ซ้ะ ท เล้      พี่ น เกม๊า โพล้ง ลี้ กุ้ นี่ แย้".
44010030	โคเนลีโย ไจ้ะ เว๊      "ลี่ง นี้ง เย้า นอ จ ชูแพ เท่อ ลู่ง จ เด้า พ้า เมาะ อ แค๊ ล ว๊าง ฆ่าง อี้ง      เมะ เว๊ มื่งไฆ่ ล้าง ซ๊า โมง. ต้ะ กแคว๊ โอ ล แฌ้ ซุ้ เท่อ ก้อง เท่อ โฌ่ง กลีดี ชี๊เทิง ลู่ง จ เมะแซ พ้า
44010031	ไจ้ะ เว๊ แด      'โคเนลีโย-เอ้อ กแช่ แยว้ แน่ฌ๊า น ท ชูแพ เย้า      ดี๊ พี่ น แม้ช้า โพล้ง ซยาง โพล้ง ยะ นอ กแช่ แยว้ แด เว๊ เย้า.
44010032	เกม๊า โพล้ง ลี้ ลู่ง เฌง ย้ะฟา      ลี้ กุ้ นี่ โพล้ง แคว๊ อ เม้ง ซีโมง เปโต เฌ๊. อ เว๊ ทาง โอ ลู่ง ซีโมง แม้ ท พูแฆ่ อ ไพ้ะ ล แฌ้ นอ อ เด้า โอ ลู่ง ปางเล พ้าไท้ะ นอ ล้อ'.
44010033	ฌ้อง จ เกม๊า โพล้ง ลี้ กุ้ แน้ ล ทีง ฆ่าง. น ซ้ะ ฌี้      น เฌ๊ ไวะ. ค๊องเนง โย้ ก เว๊ ก โอ ซยอง พี่ อี้ง ลู่ง กแช่ แยว้ อ เมะแซ พ้า      โอ คุ้ช๊องแน น ลู่ง น แท๊ พี่ กแช่ แยว้ อางแม้เลา เกม๊า น โล้ แบ เฆ้อ นอ ล้อ.
44010034	เปโต ไคล้ ทาง ไจ้ะ เว๊ บี่ อี้ง      "ค๊องเนง โย้ จ ซีงแฌ๊ ล้างที๊ง เย้า      กแช่ แยว้ ล อางกี เมะ อาง แน๊ โพล้ง น่าง แฌ้ แบ.
44010035	โพล้ง ชื้อ ฌี้ ชะ ฌี้ เมะ ดู้ง แบ ยาง แบ กแช่ แยว้ ดี๊ แม้ เท่อ ลู่ง อ เกิ้ง อ แบ นอ กแช่ แยว้ เอ เว๊ ฮะ เว๊ กุ้ อ แฌ้ ล้อ.
44010036	น ซื๊ง ซีงแฌ๊ แน่ฌ๊า ท อ ลู่ง อ แท๊ พี่ กแช่ แยว้ โล้ แบ โพล้ง อี้งซลาเอง ล มู๊ง นอ      เมะ เว๊ ท โล้ ล้าง ท ฌี้ อ ไฌ่ แบฆ้ะ ดี๊ ท มึ ท พ้า พี่ อ เฌ๊ เว๊ ลู่ง กแช่ เยซู คริ้. อ เว๊ ล้อ เก โพล้ง กุ้ แฌ้ อ กแช่.
44010037	ท แม้ อ ซ้ะ บี่ จะ เล้ ล โค๊ ลู่ง กาเลลี้ อ ค่าง เฆ้ง ลู่ง อี้งซลาเอง อ ค่าง พ้า กุ้ จอง กุ้ ไจ้      พี่ โยฮาง โล้ แบ โพล้ง แบ จูง ที๊ง อ ล่างไค๊ นอ น ซื๊ง ซีงแฌ๊ แน่ฌ๊า เย้า.
44010038	น ซื๊ง ซีงแฌ๊ แบฆ้ะ ดี๊ กแช่ เยซู โพล้ง นาซาริ้      พี่ กแช่ แยว้ ลู๊ง ล้าง วีง ฌี้ แล้ แอว้ อ ล้อง ดี๊ เกม๊า อ โอ ดี๊ อ ซยื๊ง อ ซย้อง. อ เว๊ ไจ เว้งว้าง แม้ ท อ ฌี้      ดี๊ แม้ แบล ไท้ โพล้ง พี่ ม้างโค้ไล่ แม้ น้ะ แม้ โน๊ง-อ้ะ ล แพ นอ      อ นอ เมะ ลู่ง กแช่ แยว้ โอ ดี๊-อ้ะ นอ ล้อ.
44010039	กเย่ กแช่ เยซู แม้ เท่อ ลู่ง อี้งซลาเอง อ ค่าง พ้า ดี๊ เว่ง เยรูซเลง พ้า นอ เฆ้อ ก เก อ พีงนยาง กุ้ อ เม้ง ล้อ. อ เว๊ นอ แบ ท แม้ ซี๊ง-อ้ะ พี่ โพล้ง แพล้ ทาง-อ้ะ ลู่ง เซง ป้างกิ้ อ ล้อง.
44010040	ลู่ง ไค๊ ซ๊า นี้ง นอ กแช่ แยว้ ดึ้ เฌ้เทิง ม๊า ทาง ไท้-อ้ะ      ดี๊ เกม๊า เว๊ อ เนโพล ทาง อ ซ้ะ ดี๊ โพล้ง ล น้าง~ๆ.
44010041	กแช่ แยว้ ล เกม๊า โพล้ง แด เว๊ กุ้ อ แฌ้ แบ      เกม๊า ที่ โพล้ง พี่ อ อางลึ นี่ เว๊ เก พีงนยาง ล แพ นอ แด เว๊      เมะ เว๊ เฆ้อ พี่ ก อาง ก โอ้ เท่อ ดี๊-อ้ะ ลู่ง อ ซี๊ง ม๊า ทาง ไท้ เย้า อ ล่างไค๊ นอ ล้อ.
44010042	อ เว๊ อางแม้เลา เฆ้อ เกม๊า ก ลี้ โล้ ล้าง ละ ล้าง เอะ โพล้ง ท ฌี้ อ ไฌ่      ดี๊ เก พีงนยาง ลู่ง กแช่ แยว้ อางกี ล้าง กแช่ เยซู เกม๊า อ ต้ะเซ๊ง โพล้ง พี่ อ ซี๊ง ฌี้ ม๊า ฌี้ กุ้ อ แฌ้.
44010043	โม ไคล้ คิ้ กแช่ แยว้ ล แพ นอ โล้ เท่อ แบฆ้ะ ดี๊ กแช่ เยซู อ ไฌ่      ไจ้ะ เว๊ แด ลู่ง กแช่ เยซู อ เม้ง อ แซ อ กย้อง นอ กเย่ โพล้ง ลู่ง อ ชู่ง ไท้ นะ ไท้ กแช่ เยซู นอ กแช่ แยว้ ล ทื๊ง นี่ นะ นี่ อ ท เด้บ้ะ ล้า แบ ล้อ".
44010044	ลู่ง เปโต ไคล้ เท่อ ล คลึ้ ทึ ได้ะ แบ นอ กแช่ แยว้ อ วีง ฌี้ แล้ แอว้ เฌ๊ ล้าง โอ โพล้ง อ ล้อง กุ้ อ แฌ้ พี่ อ คุ้ช๊องแน เปโต อ ลู่ง อ แท๊ นอ.
44010045	โพล้ง ยู ทื๊ง กแช่ เยซู โอ ลู่ง เฌง ย้ะฟา เฌ๊ โพะ เปโต อ ไค๊ ล มู๊ง นอ โท๊โย๊ เฆาะ ลู่ง กแช่ แยว้ เกม๊า อ วีง ฌี้ แล้ แอว้ เฌ๊ ล้าง โอ โพล้ง ล ชื้อ แด อ ล้อง
44010046	เมะ เว๊ อ ซื๊ง เว๊ แน่ฌ๊า โพล้ง ล แพ นอ ไคล้ ท คว่าง ล เม้ง แด ดี๊ อางปฆ้า ทาง กแช่ แยว้ อ เม้ง. ท่อง อ ช๊าง เปโต ไจ้ะ เว๊ แด
44010047	"โพล้ง ล มู๊ง แย๊ อี้ง นี่ แบ วีง ฌี้ แล้ แอว้ ด้อง ซุ้ เฆ้อ ก นี่ นอ ล้อ. เมะ บี่ นอ โพล้ง เล้ ม แม้ ไทะทะ อ ซื๊ง เว๊ ซี      ล เกม๊า อ แม้ ท ไฌ่ จูง ที๊ง แบ".
44010048	เปโต อางแม้เลา อ ซื๊ง เว๊ เกม๊า แม้ ท ไฌ่ จูง ที๊ง ลู่ง กแช่ เยซู คริ้ อ เม้ง. ฌ้อง นอ อ ซื๊ง เว๊ อางท่าง เปโต เกม๊า เว๊ อ โอ ซกุ้ ดี๊-อ้ะ ตบลึ้ นี้ง ตบลึ้ ซ๊าง ได้ะ ล้อ.
44011001	ท่อง อ ช๊าง นอ กแช่ เยซู อ เพล่ ดู ล มู๊ง ดี๊ ด๊างพื่งวี่ ซีง พี่ อ โอ ลู่ง เฆ้ง ยูเด้ง อ ค่าง พ้า กุ้ จอง กุ้ ไจ้ แน่ฌ๊า เว๊ ลู่ง โพล้ง ล ชื้อ แด ชู่ง ไท้ นะ ไท้ กแช่ แยว้ อ ลู่ง อ แท๊ ปะ ล้อ.
44011002	ท่อง เปโต ไท้ ทาง ไท้ ลู่ง เว่ง เยรูซเลง พ้า นอ โพล้ง ยู พี่ อ ทื๊ง ท ไฌ่ ไร้ะ ไฆวะ ไพ้ะ ล แพ นอ ไจ้ะ เอะ-อ้ะ บี่ อี้ง
44011003	"แน้ นอ น ลี้ อาง ซกุ้ มี้ ดี๊ โพล้ง ล ชื้อ แด พี่ อ ล แม้ ท ไฌ่ ไร้ะ ไฆวะ ไพ้ะ แบ".
44011004	แบ เด้าะ เปโต อางโล๊ไท้ เอะ-อ้ะ ล โค๊ ลู่ง อ คางไท้ะ เฌ๊ ล ฆ๊าง ล ฆ๊าง บี่ อี้ง
44011005	"พี่ จ โอ ลู่ง เฌง ย้ะฟา พ้า นอ จ ชูแพ เท่อ. ต้ะ จ แด ท ทาง แพล้ ล เม้ง เฌ๊ ล้าง ด้อง ซุ้ ตไก้ยะ พ้ะดู ล เบง      ท จ้า เว๊ อ โนง ลี่ง โนง      โอ ลู่ง มุ้คู ทู ล้างเช้ เว๊ ท้อง จ ฌ๊างไท้ะ.
44011006	จ แคว่-อ้ะ ที๊ง~ๆ ช้ะ~ๆ      แด เมะ ท พู ท แฆ่ อ โด้ง ฌี้ อ เม้ง ฌี้      เมะ ฌู่ง เมะ ด้ะ      เมะ ทู เมะ ลีง      โอ เว๊ อ พ้า กุ้ อ เม้ง.
44011007	ท่อง อ ช๊าง นอ จ แน่ฌ๊า กแช่ แยว้ อ ลู่ง โล้ แบ แย้ ไจ้ะ เว๊      'เปโต-เอ้อ เฌ้เทิง ทาง แม้ ซี๊ง อาง-อ้ะ'.
44011008	แบ เด้าะ จ ไจ้ะ เอะ-อ้ะ      'ล ซี แบ กแช่-เอ้อ. กเย่ ท อาง ล ฌี้ ล แอว้ แบ พี่ เซ๊งพ้า ท้างพ้า อางแม้เลา เว๊ ล เกิ้ง อาง-อ้ะ แบ นอ ล นึ จ นุ้ พ้า น่าง ม๊อง ได้ะ แบ'.
44011009	ต้ะ กแช่ แยว้ อ ลู่ง โอ มุ้คู ซ๊อง ล้าง ล พ๊า เด้าะ ไจ้ะ เว๊ แด      'เท่อ พี่ กแช่ แยว้ ไจ้ะ เว๊ แด ฌี้ เย้า      อาง-อ้ะ ซี นอ นี๊ น ไจ้ะ      "อ นอ ล ฌี้ แบ ล เกิ้ง อาง แบ" นอ ไจ้ะ ล ฌี้'.
44011010	ท แม้ อ ซ้ะ บี่ นอ นี่ ซ๊า พ๊า. ฌ้อง นอ อ เท่อ แบ ท ทึ้ ทาง ไท้-อ้ะ ลู่ง มุ้คู กุ้ อ เม้ง ล้อ.
44011011	ต้ะ โพล้ง แคว๊ ซ๊า แฌ้ พี่ โพล้ง โอ เว่ง ซีซารียา เกม๊า เว๊ อ เฌ๊ โอ แย้ นอ เฌ๊ ท้อง ลู่ง เด้า พี่ จ โอ ล โพลง นอ ล ทีง ฆ่าง.
44011012	วีง ฌี้ แล้ แอว้ โล้ แบ แย้ ไจ้ะ เว๊      'ลี้ โพะ อ ไค๊ ไวะ. ช๊องมอง เท่อ ล ฌี้'. ฌ้อง ด๊างพื่งวี่ ฆู๊ง แฌ้ อี้ง พี่ อ โอ ลู่ง เฌง ย้ะฟา พ้า ลี้ โพะ จ ไค๊ ลู่ง เว่ง ซีซารียา ปะ. ฌ้อง ก ลี้ ฆ้าง โคเนลีโย อ เด้า พ้า เปราะ.
44011013	โคเนลีโย โล้ แบ เฆ้อ ลู่ง อ เว๊ แด ท มุ้คู พู ล แฌ้ ชี๊เทิง ลู่ง อ เด้า พ้า. อ เท่อ โล้ เอะ-อ้ะ บี่ อี้ง      'เกม๊า โพล้ง ลี้ ลู่ง เฌง ย้ะฟา      ลี้ กุ้ นี่ โพล้ง แคว๊ อ เม้ง ซีโมง เปโต.
44011014	อ เว๊ แด ม อางโล๊ไท้ เอะ แน้ ล้อ      พี่ แน้ ดี๊ โพล้ง น เด้า พ้า กุ้ อ แฌ้ ม พ้อง ม พลิ้ บี่ เล้ นอ'.
44011015	พี่ จ อางโล๊ไท้ เท่อ นอ วีง ฌี้ แล้ แอว้ เฌ๊ ล้าง โอ อ ซื๊ง เว๊ อ ล้อง ด้อง ซุ้ อ เฌ๊ ล้าง ก ล้อง ลู่ง อ ซ๊างคู อู้ ล้อ.
44011016	ท่อง อ ช๊าง นอ จ นาง แบ ทาง ไท้ กแช่ เยซู อ ท ไคล้ พี่ อ ไจ้ะ เว๊ 'โยฮาง แม้ เอะ โพล้ง ท ไฌ่ จูง ล้าง ลู่ง ที๊ง แกล้      แบ เด้าะ น ซื๊ง นอ ม แบ ท จูง ล้าง ดี๊ วีง ฌี้ แล้ แอว้'.
44011017	ท บี่ นอ กแช่ แยว้ เมะ เกล๊าง เอะ โพล้ง ล ชื้อ แด อ เท่อ บี่ ซุ้ อ เกล๊าง เอะ เฆ้อ พี่ ก ทื๊ง ก นะ กแช่ เยซู คริ้ นอ แย้ จ เก โพล้ง เล้ พี่ ม แม้ ไทะทะ กแช่ แยว้ ซี".
44011018	พี่ อ ซื๊ง เว๊ แน่ฌ๊า เว๊ เย้า นอ ล ไจ้ะ เท่อ ล้า แบ      ฌ้อง อางปฆ้า ทาง กแช่ แยว้ อ เม้ง ไจ้ะ เว๊ แด      "กแช่ แยว้ เกม๊า โพล้ง ล ชื้อ แด เปลง ไท้ ซ้ะ อ ซ๊าง ท้อง อ นี่ แบ ท ม๊า ซี ปะ ล้อ".
44011019	ลู่ง โพล้ง แม้ ซี๊ง ซเตเฟง อ ล่างไค๊ นอ โพล้ง ทื๊ง ซยอง เท่อ แบ ท แม้ น้ะ แม้ โน๊ง-อ้ะ น้ะ มะ      ต้ะ ที่พ้ะ ที่ล้าง โละ อ ซ้ะ ล้อ. อ ซื๊ง เว๊ ลี้ ท้อง ค่าง ฟีเนเซ ล น้าง      ท้อง เก้าะ ไซประ ล น้าง      ท้อง เว่ง อางเทโอะ ล น้าง      โล้ ล้าง เอะ ที่ โพล้ง ยู แบฆ้ะ ดี๊ กแช่ เยซู อ ไฌะ อ ไฌ่.
44011020	แบ เด้าะ โพล้ง ทื๊ง ซยอง เท่อ โอ ลู่ง เก้าะ ไซประ ดี๊ เว่ง ไซเรง โอ ล น้าง~ๆ ลี้ ลู่ง เว่ง อางเทโอะ พ้า      โล้ ล้าง ท ฌี้ อ ไฌ่ แบฆ้ะ ดี๊ กแช่ เยซู เกม๊า โพล้ง ล ชื้อ แด ซีงแฌ๊ ปะ.
44011021	กแช่ แยว้ อ ซยื๊ง อ ซย้อง โอ ดี๊ อ ซื๊ง เว๊. ต้ะ โพล้ง แอ ฌ้อง ทื๊ง ไท้ นะ ไท้ กแช่ เยซู      ฌ้อง อางกี ล้าง อ ซ้ะ ดี๊-อ้ะ.
44011022	พี่ โพล้ง เว่ง อางเทโอะ ทื๊ง ไท้ นะ ไท้ กแช่ เยซู แอ ฌ้อง เย้า นอ แซ้ แบ โพล้ง ทื๊ง ซยอง เท่อ ลู่ง อ โอ เว่ง เยรูซเลง พ้า อ แน่      ฌ้อง อ ซื๊ง เว๊ เกม๊า บานาบา ลี้ ลู่ง เว่ง อางเทโอะ.
44011023	ท่อง บานาบา ลี้ ท้อง แด เว๊ โพล้ง ล มู๊ง นอ นี่ แบ กแช่ แยว้ อ โก้ง อ โบ้ง อ บลึ้ อ บลาง ฌี้ มะ. ต้ะ อ เว๊ ซ้ะอวีง ซ้ะโทะ ดู มะ      ฌ้อง โล้ แบ อ ซื๊ง เว๊ เกม๊า อ ทื๊ง กแช่ เยซู เมะ ที๊ง เมะ โต้ เมะ เฌิ่ง เมะ ค๊า ล้อ.
44011024	บานาบา ล แฌ้ นอ เก โพล้ง ฌี้      โอ ล๊า โอ ฆวี้ ดี๊ วีง ฌี้ แล้ แอว้      ชู่ง เท่อ นะ เท่อ ฌี้ มะ. โพล้ง เว่ง อางเทโอะ ทื๊ง ไท้ นะ ไท้ กแช่ เยซู แอ ทาง อึ~ๆ ล้อ.
44011025	ท่อง อ ช๊าง นอ บานาบา ลี้ อางฆื๊ง ซาโล ลู่ง เว่ง ทาโซ พ้า.
44011026	แด เว๊ ฌ้อง เกม๊า อ ไท้ โพะ อ ไค๊      ไท้ ลู่ง เว่ง อางเทโอะ พ้า. อ ซื๊ง เว๊ คี๊ง แฌ้ นอ โอ ซกุ้ ดี๊ โพล้ง ทื๊ง ซยอง เท่อ ล มู๊ง นอ      ซอง เว๊ ซ๊าง เว๊ ท้องบ้ะ ล เนง. ลู่ง เว่ง อางเทโอะ พ้า อี้ง ล้อ กแช่ เยซู อ พู อ ลี้ง ล มู๊ง นอ แบ ท กุ้ ก้ะ เว๊ อ เม้ง โพล้ง คริ้ พู อ ต้องคู ล พ๊า.
44011027	ล ว๊าง แย๊ นอ โม ไคล้ คิ้ กแช่ แยว้ โอ ลู่ง เว่ง เยรูซเลง พ้า เฌ๊ ล้าง ล น้าง ลี้ ลู่ง เว่ง อางเทโอะ พ้า.
44011028	ลู่ง อ ซื๊ง เว๊ อ แกล้ นอ โอ ล แฌ้ อ เม้ง อากาโบ. กแช่ แยว้ อ วีง ฌี้ แล้ แอว้ เกม๊า อ ซีงแฌ๊ เว้ เท่อ. ต้ะ อ เว๊ ชี๊เทิง โล้ เว้ เว๊ ท ซ้ะวี่ง ล้างดุ้ ม โอ ทาง ลู่ง ฌางคู โคล๊ง คู กุ้ จอง กุ้ ไจ้      (อ นอ โอ ทาง ลู่ง ท อ ดู ทึ เคล้าดีโย อ ชู้ แค๊ นอ ล้อ).
44011029	กแช่ เยซู อ พู อ ลี้ง ล มู๊ง นอ ก้างแก้ โละ อ ซ้ะ ม ทึ้ ทาง อ จี้ ท๊อง ล แฌ้~ๆ ม แม้ช้า เว๊ ซี นอ      ม โซ๊ง เอะ โพล้ง ทื๊ง ซยอง เท่อ ลู่ง ยูเด้ง อ ค่าง พ้า.
44011030	อางกี ซยอง จี้ ฌ้อง เกม๊า บานาบา ดี๊ ซาโล โชะ โซ๊ง จี้ ล โป้ง นอ      เกล๊าง เอะ โพล้ง เก คู เก แน่ ลู่ง โพล้ง ทื๊ง ซยอง เท่อ อ แกล้ นอ ล้อ.
44012001	ล ว๊าง แย๊ นอ โพล้ง ทื๊ง ซยอง กแช่ แยว้ แบ ล แฌ้~ๆ นอ จ๊าวแพเดง เฮรุ้ แม้ น้ะ แม้ โน๊ง อ ซื๊ง เว๊ น้ะ มะ ล้อ.
44012002	อ เว๊ เกม๊า โพล้ง กล้าง ซี๊ง ยาเก้า พี่ อ เก โยฮาง อ วี่ ล แฌ้ นอ ดี๊ น้ะ.
44012003	พี่ อ แม้ เท่อ บี่ อี้ง นอ แด เว๊ โพล้ง ยู เฆว๊ อ ซ้ะ. ฌ้อง อ เว๊ เกม๊า โพล้ง ลี้ พอง นี่ เปโต เด้าะ      (ล ว๊าง แย๊ นอ แบ พี่ โพล้ง แม้ มึ อาง อวีง อาง กู ล แบ ดี๊ กูมีง อ ซีง แบ อ แค๊).
44012004	ท่อง ท อ ดู พอง นี่ เปโต ฌ้อง นอ ชวี๊ง ล้าง เว๊ ลู่ง พ้อง พ้า      ฌ้อง อางแม้เลา ซึ้พู โอ คุ้-อ้ะ ลี่ง มู๊ง      ล มู๊ง~ๆ นอ โอ ลี่ง แฌ้. อ ซ้ะ เฌ๊ ม อางกี เว๊ ท้อง โพล้ง แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ นอ      ฌ้อง ม เกม๊า เว๊ อ เฌ๊ ทาง ลู่ง โพล้ง ด๊าง มู๊ง อ เมะแซ พ้า.
44012005	ท บี่ นอ เปโต แบซุ้ เว๊ ลู่ง พ้อง พ้า      แบ เด้าะ โพล้ง ทื๊ง ซยอง เท่อ ล แพ นอ ชูแพ เว๊ อ ฌ่าง      อวีงซ้ะชู้ เท่อ ดี๊ กแช่ แยว้ ครึ~ๆ ล้อ.
44012006	ลู่ง ไค๊ ล นี้ง เด้าะ จ๊าวแพเดง เฮรุ้ ม เกม๊า เว๊ อ เฌ๊ ทาง ลู่ง โพล้ง อ เมะแซ พ้า. แบ เด้าะ ล แน้ แย๊ นอ เปโต มี๊ง เว๊. ซึ้พู โอ คุ้ เว๊ อ ฆ้อง โค๊ แฌ้ โค๊ แฌ้. พลี้งท้ะ โอ อ จูง ล้อง คี๊ง โค๊ เลา. ซึ้พู โอ คุ้ พ้อง อ เกล้ ป้ะตู๊ง ล มู๊ง ปะ.
44012007	ต้ะ ท มุ้คู พู ล แฌ้ เฌ๊ เนโพล ทาง อ ซ้ะ      ฌ้อง ท พ้าง ทาง ลู่ง พ้อง พ้า ล เช้า แย๊ นอ. ท มุ้คู พู ล แฌ้ นอ พอง ฆ้าง เปโต อ เฌาแพ้      บุ้ เฌ้เทิง กโช้ เว๊ ไจ้ะ เว๊      "เฌ้เทิง เมะ เพล เซ้อ". ต้ะ พลี้ง ท้ะ อ จูง ล้อง เทะ พระ ล ทีง ฆ่าง.
44012008	ท มุ้คู พู โล้ เอะ-อ้ะ      "เรา ทาง น ย่างเด้ง ดี๊ ไย่ ทาง น คางไพ้ะ". เปโต แม้ บี่ นอ ฌ้อง ท มุ้คู พู โล้ ก้ะ-อ้ะ เด้าะ      "แค่เพา ทาง น ไช๊แค่      เฌ๊ โพะ จ ไค๊ ไวะ".
44012009	เปโต โพะ ทาง ท มุ้คู พู อ ไค๊ ไจ ทาง ไฆวะ ไวะ      แบ เด้าะ ล ซีงแฌ๊ เว๊ เต้~ๆ แบ      เมะ อ ลี้ เต้~ๆ-อ้า      ช๊องมอง เว๊ เมะ อ อางมี๊งม่าง เท่อ-อ้า.
44012010	อ ซื๊ง เว๊ คี๊ง แฌ้ นอ ไจ พ้อง ไฆวะ ท ล่าง คุ้ เท่อ ล จอง ฌ้อง ล จอง เด้าะ      เฌ๊ ไท้ ท้อง เกล้ ป้ะตู๊ง ท้ะ ลู่ง ค๊อง โค๊ ล เบง นอ พี่ อ โอ เกล้ ลี้ นึ เว่ง พ้า. ต้ะ เกล้ ป้ะตู๊ง อุ้พ้ะ ทาง อ ซ้ะ กวะ. อ ซื๊ง เว๊ คี๊ง แฌ้ นอ ไจ ทาง ลู่ง ค๊อง โค๊ ไวะ      ลี้ โพะ เกล้ ล บ้อง นอ ล กึ้. ต้ะ ท มุ้คู พู ล แฌ้ นอ ล้างแม่ ไฆวะ ไวะ.
44012011	ท่อง เปโต นาง ล้าง ไท้ อ ซ้ะ นอ ไจ้ะ เว๊      "เมะ เต้~ๆ เย้า      กแช่ แยว้ เจ่ ท มุ้คู พู เฌ๊ ล้าง แม้ พ้อง แม้ พลิ้ แย้. จ พ้อง ไฆวะ ดี๊ จ๊าวแพเดง เฮรุ้ อ จูง      พ้อง ไฆวะ ดี๊ โพล้ง ยู อ ท โกง ท มอง เลา ปะ.
44012012	ท่อง อ ซีงแฌ๊ ล้าง อ ซ้ะ พ้อง พลิ้ เย้า นอ เปโต ลี้ ลู่ง น่าง มารียา พี่ อ เก โยฮาง มาร้ะกู อ มู่ ล แฌ้ นอ อ เด้า ไวะ. โพล้ง โอ ซยอง พี่ นอ แอ ฌ้อง      ชูแพ เท่อ อึ~ๆ.
44012013	เปโต ลี้ ท้อง เกล้ ป้ะตู๊ง ลู่ง ค๊อง ล โค๊      ดู เซ๊ เว๊ อ ป้ะตู๊ง. เด้า กแช่ อ เพล่ มืง ล แฌ้ อ เม้ง โรดา ลี้ แคว่ เว๊.
44012014	ท่อง อ ซีงแฌ๊ ล้างที๊ง เว๊ เก เปโต อ ลู่ง เต้~ๆ นอ ซ้ะอวีง ซ้ะโทะ เว๊      ไท้ ซยู๊ ไวะ      นาง แบ อุ้พ้ะ อ เกล้ ป้ะตู๊ง น่าง เม้ง ล้า เอะ      ไท้ โล้ แบ โพล้ง ไจ้ะ เว๊      "เปโต โอ ลู่ง เกล้ ป้ะตู๊ง นอ เย้า".
44012015	โพล้ง ล แพ นอ ไจ้ะ เอะ-อ้ะ      "น พลื่ง ล้อ". แบ เด้าะ อ เท่อ ไคล้ ช๊า-อ้ะ      "เปโต เฌ๊ ไท้ เต้~ๆ ล้อ". โพล้ง ล แพ นอ ไจ้ะ เว๊ บี่ อี้ง      "ล๊า      ม เมะ ท มุ้คู พู พี่ อ โอ ลี้ง เปโต อ ล้อง นอ ทาง แพล้ ล้อ".
44012016	เมะ เปโต นอ ดู เซ๊ เกล้ ครึ~ๆ. ไยะ~ๆ โพล้ง ลี้ อุ้พ้ะ เกล้ ป้ะตู๊ง จวะ. ท่อง โพล้ง แด-อ้ะ นอ โท๊โย๊ เฆาะ กุ้ อ แฌ้.
44012017	แบ เด้าะ เปโต แว่ อ จูง ล เกม๊า โพล้ง เซ๊ ล้า แบ. กแช่ แยว้ แม้ พ้อง พลิ้ ไฆวะ-อ้ะ ดี๊ พ้อง พ้า บี่ จะ เล้ นอ อางโล๊ไท้ ฌ้า เอะ โพล้ง ล มู๊ง นอ กุ้ อ เม้ง      ฌ้อง เด้าะ อางแม้เลา อ ซื๊ง เว๊ ไจ้ะ เว๊      "ลี้ อางโล๊ไท้ ก้ะ เอะ ยาเก้า ดี๊ ด๊างพื่งวี่ อ แฌ้แพ ล มู๊ง นอ กุ้ อ เม้ง". เปโต โล้ เท่อ บี่ นอ ฌ้อง ไจ โอ ก้ะ อ แฌ้แพ ไวะ.
44012018	ท่อง ท พ้าง ทาง โฌ้ โค๊ ซึ้พู ล มู๊ง นอ แบคู่ ซ้ะอึ้ เท่อ ดู มะ พี่ เปโต ล้างแม่ นอ.
44012019	จ๊าวแพเดง เฮรุ้ อางแม้เลา ซึ้พู เกม๊า อางฆื๊ง เปโต      แบ เด้าะ อ ซื๊ง เว๊ ล แด เว๊ น่าง จอง ล้า แบ. ท บี่ นอ อ เว๊ อางจ้ะ ล้างที๊ง ซึ้พู พี่ อ คุ้ เปโต ล มู๊ง นอ      ฌ้อง เกม๊า โพล้ง แม้ ซี๊ง เว๊ เลา ปะ ล้อ. ลู่ง ไค๊ นอ เฮรุ้ ไจ ทาง ไฆวะ ยูเด้ง อ ค่าง พ้า      ลี้ โอ ก้ะ ลู่ง เว่ง ซีซารียา.
44012020	จ๊าวแพเดง เฮรุ้ อ ซ้ะทาง ดี๊ โพล้ง เฌง ทีโร ดี๊ เฌง ซีโดง ล แพ นอ น้ะ มะ. แบ เด้าะ อ ซื๊ง เว๊ ล มู๊ง เฌ๊ โอ เฮรุ้      ต้ะ ไคล้ มึ ไคล้ พ้า ดี๊ เฮรุ้ อ เพล่ ดู บลาโท ล แฌ้ นอ เกม๊า อ แม้ช้า-อ้ะ. ฌ้อง ลี้ ฌู เฮรุ้      อางท่าง มึ โละ ไท้ อ ซ้ะ ดี๊-อ้ะ เด้าะ      เป๊งนี่ อ ซื๊ง เว๊ แบ เปิ่ง อาง บืงเบง ฌื๊งซ้ะ ลู่ง จ๊าวแพเดง เฮรุ้ อ ค่าง พ้า นอ ล้อ.
44012021	ท่อง ท้อง อ มื่ง พ้ะ ล นี้ง นอ จ๊าวแพเดง เฮรุ้ ไต้ ทาง อ ซ้ะ เมาน่าง      ชี๊น้าง ลู่ง อ ท ล่าง ต้ะเซ๊ง เท่อ      ฌ้อง โล้ ล้าง ละ ล้าง เอะ โพล้ง อ เท่อ.
44012022	โพล้ง ล มู๊ง นอ กุ้ ซย้ะ ทาง เท่อ อึ~ๆ ไจ้ะ เว๊ แด      "ล เมะ โพล้ง ฌางคู คู อ ลู่ง แบ      เมะ กแช่ ดู อ ลู่ง นอ ล้อ".
44012023	ต้ะ กแช่ แยว้ อ มุ้คู พู ล แฌ้ เฌ๊ ล้าง ล ทีง ฆ่าง      แม้ เตา แม้ แต๊ จ๊าวแพเดง เฮรุ้ เกม๊า อ แบ ท แช๊      เมะ เว๊ อ ไม๊ อ แฆ่ อาง ซี๊ง-อ้ะ      เป๊งนี่ อ เว๊ ล ดู้ง แบ ยาง แบ กแช่ แยว้ แบ.
44012024	เมะ กแช่ แยว้ อ ลู่ง อ แท๊ นอ ลี้ ไย้ ทาง เล่ ทาง ครึ~ๆ ล้อ.
44012025	ท่อง บานาบา ดี๊ ซาโล คี๊ง แฌ้ แม้ อ ก๊าง ลู่ง เว่ง เยรูซเลง พ้า ฌ้อง เย้า นอ      ไท้~ๆ ไวะ      เกม๊า โยฮาง มาร้ะกู ล แฌ้ นอ เฌ๊ โพะ อ ไค๊ ปะ ล้อ.
44013001	ลู่ง โพล้ง ทื๊ง ซยอง เท่อ พี่ อ โอ เว่ง พ้ะดู อางเทโอะ พ้า นอ โพล้ง เก โม ไคล้ คิ้ กแช่ แยว้ ดี๊ โพล้ง เก ท อ คู อ แน่ โอ พี่ นอ ล น้าง      เมะ เว๊ บานาบา ล แฌ้      ซีเมโอง พี่ โพล้ง กุ้ เว๊ ท ซ๊า โนย๊ง นอ ล แฌ้      ลูกีโย โพล้ง เว่ง ไซเรง ล แฌ้      มานาเอง พี่ อ ดู ทาง โท๊ ทาง ดี๊ ท อ ดู เฮรุ้ ล แฌ้      ดี๊ ซาโล ล แฌ้.
44013002	พี่ อ ซื๊ง เว๊ ล มู๊ง นอ โบง ทาง แบ้ ทาง กแช่ แยว้ ดี๊ โก้ง อาง เท่อ นอ วีง ฌี้ แล้ แอว้ โล้ แบ-อ้ะ ไจ้ะ เว๊      "อางกี ล้าง บานาบา ดี๊ ซาโล ลี้ แม้ เท่อ พี่ จ เกม๊า อ ซื๊ง เว๊ คี๊ง แฌ้ แม้-อ้ะ นอ".
44013003	ท่อง อ ซื๊ง เว๊ ซีง โก้ง อาง เท่อ      ชูแพ เท่อ ดี๊ อางกี ล้าง อ จูง ลู่ง อ ซื๊ง เว๊ คี๊ง แฌ้ อ ล้อง ฌ้อง เย้า นอ เกม๊า เว๊ อ ลี้ เท่อ ไวะ.
44013004	วีง ฌี้ แล้ แอว้ เกม๊า บานาบา ดี๊ ซาโล ลี้ เท่อ นอ. อ ซื๊ง เว๊ คี๊ง แฌ้ นอ ลี้ ล้าง ท้อง เฌง เซเลคี โอ ที๊ง ปางเล พ้าไท้ะ      ทาง กบ้าง ที๊ง คู      ลี้ ท้อง เก้าะ ไซประ นอ ล้อ.
44013005	ลี้ ท้อง เฌง ซาลามี      ฌ้อง โล้ ล้าง ละ ล้าง กแช่ แยว้ อ ลู่ง อ แท๊ ลู่ง โพล้ง ยู อ ท แพโซง อ ล่าง พ้า. โยฮาง มาร้ะกู ลี้ โพะ เว๊ อ ไค๊      แม้ช้า เว๊ ปะ ล้อ.
44013006	ท่อง อ ซื๊ง เว๊ ลี้ ค๊าง เก้าะ ล เบง นอ ท้อง ลู่ง เว่ง ปาโฟ      แด กแคว๊ ซี ท อูง ท โป้ ล แฌ้. อ เว๊ เก โพล้ง ยู อ เม้ง บาเยซู      เก โม กไบล้ะ กแบล.
44013007	โพล้ง ล แฌ้ อี้ง เก ฌุ้พาง โละ อ ซ้ะ ดี๊ ท อ ดู ล แฌ้ ลู่ง เก้าะ พ้า นอ พี่ อ เม้ง เซกีโย ปาโล. ท อ ดู ล แฌ้ อี้ง เก โพล้ง ไพ่ โพล้ง แซย๊. อ เว๊ กุ้ นี่ บานาบา ดี๊ ซาโล เฌ๊ ฆ้าง ลู่ง อ โอ      แบ อ ซ้ะ คุ้ช๊องแน กแช่ แยว้ อ ลู่ง อ แท๊ นอ ล้อ.
44013008	แบ เด้าะ บาเยซู ล แฌ้ อี้ง (อ เม้ง ลู่ง กรี อ คว่าง เมะ เอลีมา) แม้ ไทะทะ อ ซื๊ง เว๊ แด      ดี๊ เฌา ไคล้ ล้างท่อง ท อ ดู อ ซ้ะ ล เกม๊า อ ทื๊ง กแช่ เยซู แบ.
44013009	แบ เด้าะ ซาโล พี่ โพล้ง กุ้ เว๊ ปาโล ล แฌ้ นอ โอ ล๊า โอ ฆวี้ ดี๊ วีง ฌี้ แล้ แอว้. อ เว๊ แคว่ ท๊าง บาเยซู
44013010	ไจ้ะ เอะ เว๊      "ม้างโค้ไล่ อ พูแคว๊-เอ้อ      น ซ้ะ พ้า โอ ฆวี้ ทะ ดี๊ ท อ้า ท ซ๊าง ท กไบล้ะ กแบล กุ้ อ เม้ง. น เก โพล้ง แช๊เมะ ไฌ๊ซ้ะ ดี๊ กเย่ ท ฌี้ ท แอว้. กแช่ แยว้ อ เกล้ ลู่ง อ โต้ อ ล้อง นอ น เฌาโละ แม้ ไก ไฆวะ-อ้ะ.
44013011	กแช่ แยว้ ม แม้ เตา แม้ แต๊ แน้. น เมะ ม โบล. น ล แด มื่ง พ้าง ล้า แบ ล ว๊าง". ล ทีง ฆ่าง นอ ทไค้ะ ซวี๊ง จึ้ ดุ้ อ เมะ. อ เว๊ ไจ กเลิ่ง โพล้ง เกม๊า อ เท่อ ม้อง โซ๊ง-อ้ะ.
44013012	ท่อง ท อ ดู แด แบ ท แม้ อ ซ้ะ บี่ นอ อ เว๊ ทื๊ง ไท้ นะ ไท้ กแช่ เยซู ล้อ. ท ซอง ท ซ๊าง แบฆ้ะ ดี๊ กแช่ เยซู อ ไฌะ อ ไฌ่ นอ แบ อ ซ้ะ มึ มะ ล้อ.
44013013	ปาโล ดี๊ อ ฌุ้พาง ล มู๊ง นอ ทาง กบ้าง ที๊ง คู      ไจ ทาง ไฆวะ เว่ง ปาโฟ      ลี้ ลู่ง เว่ง เปอกา ลู่ง ปางฟีลี อ ค่าง พ้า. ท้อง พี่ นอ โยฮาง มาร้ะกู ไจ แด ไฆวะ-อ้ะ      ไท้~ๆ ลู่ง เว่ง เยรูซเลง ไวะ.
44013014	ปาโล ดี๊ อ ฌุ้พาง อ แฌ้แพ ไจ แด ไฆวะ เว่ง เปอกา      ลี้ ท้อง เฌง อางเทโอะ เปซีดี อ ค่าง พ้า. ลู่ง โพล้ง ยู อ มื่ง ดืง เท่อ แบ้ แยว้ ล นี้ง นอ อ ซื๊ง เว๊ ซีง ลี้ ชี๊น้าง ลู่ง ท แพโซง อ ล่าง พ้า.
44013015	โพล้ง พ้ะ ไละ เซ๊งพ้า ท้างพ้า พี่ โมเซ กวิ้ ล้าง เว้ เว๊ นอ ล น้าง      ฌ้อง พ้ะ ก้ะ ไละ พี่ โม ไคล้ คิ้ กแช่ แยว้ กวิ้ ล้าง เว้ เว๊ นอ ล น้าง. ฌ้อง ท อ ดู อ แซย่ แคว่ ท แพโซง อ ล่าง ล มู๊ง นอ เกม๊า โพล้ง ล แฌ้ ลี้ โล้ ปาโล ซีง ไจ้ะ เว๊      "ด๊างพื่งวี่ ซีง-เอ้อ น ซื๊ง ท ไคล้ ชอง ทาง ก ซ้ะ เมะ โอ ล เม้ง~ๆ นอ โล้ ล้าง ละ ล้าง เอะ เฆ้อ แด เทา".
44013016	ปาโล ล แฌ้ นอ ชี๊เทิง ทาง      แว่ อ จูง      ฌ้อง โล้ ทาง เท่อ ไจ้ะ เว๊ แด "ด๊างพื่งวี่ โพล้ง อี้งซลาเอง ดี๊ โพล้ง ล ชื้อ~ๆ พี่ อ ดู้ง แบ ยาง แบ กแช่ แยว้ ซีง-เอ้อ      คุ้ช๊องแน จ ลู่ง จ แท๊ ไช้ะ.
44013017	โพล้ง อี้งซลาเอง อ กแช่ แยว้ อางลึ นี่ ก พี๊งชู้ พู๊งชู้ ดี๊ เกม๊า เว๊ อ แอ ทาง โฌ่ ทาง พี่ ล พ๊า แย๊ อ ซื๊ง เว๊ ลี้ โอ ลู่ง อี้งไย้ะ อ ค่าง พ้า อู้. ฌ้อง กแช่ แยว้ ไจ ทาง ฌ้า ไฆวะ-อ้ะ ลู่ง อี้งไย้ะ อ ค่าง พ้า ดี๊ อ ซยื๊ง อ ซย้อง ล้อ
44013018	ฌ้อง เอ้า อ ซ้ะ ดี๊ อ ซื๊ง เว๊ ซีง ลู่ง แพะคู ตเค แกล้ นี่ อ เนง ลี่ง ชี๊ง ล้อ.
44013019	ท่อง กแช่ แยว้ แม้ เฌ๊ฌ้อง ไฆวะ โพล้ง เนว๊ ชื้อ อ มื่ง อ บ้าง ลู่ง คานาอาง อ ค่าง พ้า ฌ้อง เย้า นอ อ เว๊ อางน้าง ก้ะ ฌางคู ล เบง นอ เกล๊างแซ๊ เอะ โพล้ง อี้งซลาเอง. อ นอ นี่ อ เนง เมาะ เว๊ ลี่ง แย้ เย่ ชี๊ง.
44013020	ลู่ง ไค๊ นอ กแช่ แยว้ เกม๊า โพล้ง เก ดู เก แซย่ ล แฌ้~ๆ ยู่แคว่ โพล้ง อี้งซลาเอง ล มู๊ง นอ ท้อง ลู่ง โม ซามูเอง อ ชู้ นอ.
44013021	ท่อง อ ช๊าง นอ อ ซื๊ง เว๊ แด อางท่าง ซามูเอง เกม๊า อ อางกี ล้าง โพล้ง ล แฌ้ เก จ๊าวแพเดง. กแช่ แยว้ เกม๊า เว๊ อางกี ล้าง โพล้ง เบงยาเมง ล ดอง นอ      เมะ เว๊ ซาโล คีเซอ อ พูแคว๊ ล แฌ้ นอ เก จ๊าวแพเดง ชิ้ ทาง อ เนง ลี่ง ชี๊ง
44013022	ฌ้อง เกม๊า เว๊ อ ไจ ทาง ไฆวะ      อางกี ล้าง ก้ะ ดาเว เก อ ซื๊ง เว๊ อ จ๊าวแพเดง ล้อ. กแช่ แยว้ โล้ ล้าง ดาเว อ ไฌ่ ไจ้ะ เว๊ บี่ อี้ง      'เยซี อ พูแคว๊ ล แฌ้ อี้ง นอ แบ จ ซ้ะ เต้~ๆ. อ เว๊ เก โพล้ง ลู่ง แม้ โพะ จ ไค๊ กุ้ อ เม้ง'.
44013023	ลู่ง ดาเว ล แฌ้ อี้ง อ ชื้อ อ ชะ นอ กแช่ แยว้ เกล๊าง ล้าง โพล้ง ล แฌ้ แม้ พ้อง พลิ้ โพล้ง อี้งซลาเอง บี่ ซุ้ อ โล้ เว้ เว๊ แด นอ เมะ เว๊ กแช่ เยซู นอ ล้อ.
44013024	ลู่ง กแช่ เยซู ล แม้ เท่อ ได้ะ แบ นอ โยฮาง โล้ ล้าง ละ ล้าง เอะ โพล้ง อี้งซลาเอง ล มู๊ง นอ      เกม๊า โพล้ง เปลง ไท้ ซ้ะ อ ซ๊าง ดี๊ แม้ ท ไฌ่ จูง ที๊ง.
44013025	พี่ โยฮาง แม้ อ เท่อ เบ้า ทาง ม ฌ้อง เย้า นอ อ เว๊ แด อางจ้ะ แบ โพล้ง ไจ้ะ เว๊ 'น ซื๊ง ช๊องมอง จ เก โพล้ง เล้. ล เมะ จ เก โพล้ง พี่ น แคว่แล่ อ เฌ๊ ล แฌ้ นอ แบ. แบ เด้าะ โพล้ง โอ ล แฌ้ เฌ๊ ลู่ง จ ล่างไค๊. ทึ เมะ อ คางไพ้ะ พลี้ง ฌี้~ๆ      จ แกว ล้าง เอะ-อ้ะ ล เกิ้ง แบ ล้อ'.
44013026	ด๊างพื่งวี่ ลู่ง อ เก อาบราฮาง อ ชื้อ อ ชะ ดี๊ โพล้ง ล ชื้อ~ๆ พี่ อ ดู้ง แบ ยาง แบ กแช่ แยว้ ซีง-เอ้อ      ท พ้อง ท พลิ้ อ ลู่ง อ แท๊ อี้ง นอ กแช่ แยว้ เกม๊า โพล้ง โล้ แบ เฆ้อ เย้า.
44013027	โพล้ง โอ ลู่ง เว่ง เยรูซเลง พ้า ดี๊ ท อ ดู อ แซย่ ล มู๊ง นอ ล ซีงแฌ๊ เว๊ แบ พี่ กแช่ เยซู เก โพล้ง แม้ พ้อง พลิ้ เท่อ      ดี๊ โม ไคล้ คิ้ กแช่ แยว้ อ ท โล้ เว้ นอ อ ซื๊ง เว๊ แน เว๊ ล ซี แบ      ทึ เมะ พ้ะ แบ เว๊ กุ้ มื่ง ดืง เท่อ แบ้ แยว้ อ นี้ง นอ ฌี้~ๆ. แบ เด้าะ พี่ อ ซื๊ง เว๊ เกม๊า โพล้ง แม้ ซี๊ง กแช่ เยซู นอ ชิ้เทา ไฆวะ โม ไคล้ คิ้ กแช่ แยว้ อ ท โล้ เว้ นอ ล้อ.
44013028	ทึ เมะ อ ซื๊ง เว๊ ซีง ซีงแฌ๊ เว๊ กแช่ เยซู ล แม้ ไพ้ะ แม้ แม ท น่าง เม้ง แบ      ดี๊ ล เกิ้ง แม้ เว๊ อ เตา ซี๊ง แบ ฌี้~ๆ นอ อ ซื๊ง เว๊ อางท่าง ปีล้ะ เกม๊า อ เท่อ แม้ ซี๊ง-อ้ะ.
44013029	พี่ อ ซื๊ง เว๊ ซีง แม้ เอะ-อ้ะ ด้อง ซุ้ ท กวิ้ ล้าง เว้ เว๊ ลู่ง ไละ ฌี้ ไละ แอว้ กุ้ อ เม้ง เย้า นอ โพล้ง แกว ล้าง เว๊ อ จู ลู่ง เซง ป้างกิ้ อ ล้อง      ฌ้อง อางกี เว๊ ลู่ง ท แซวคู พ้า เมาน่าง.
44013030	แบ เด้าะ กแช่ แยว้ ดึ้ เฌ้เทิง ม๊า ทาง ไท้ เว๊ ล้อ.
44013031	ฌ้อง กแช่ เยซู เนโพล ทาง อ ซ้ะ แอ นี้ง ดี๊ โพล้ง พี่ อ โพะ ลี้ง เว๊ อ ไค๊ ล โค๊ ลู่ง โอ กาเลลี้ อ ค่าง พ้า ลี้ ท้อง ลู่ง เว่ง เยรูซเลง พ้า. ค๊องเนง อี้ง อ ซื๊ง เว๊ ล แพ นอ เก พีงนยาง โล้ เอะ โพล้ง อี้งซลาเอง แบฆ้ะ ดี๊ กแช่ เยซู.
44013032	ก เว๊ ก เฌ๊ โล้ แบ น ซื๊ง ท ฌี้ อ ไฌ่ บี่ อี้ง      พี่ กแช่ แยว้ เอิ้งล้าง เว้ เท่อ ดี๊ ก พี๊งชู้ พู๊งชู้ อู้ นอ แม้ เก ทาง ก้ะ เว๊ ลู่ง ก ชู้ พี่ ก เก อ พู อ ลี้ง      เมะ เว๊ แม้ ม๊า ทาง ไท้ กแช่ เยซู ล้อ. อ อี้ง นอ ท กวิ้ ล้าง เว้ เว๊ ลู่ง ไละ แท๊ อ คู คี๊ง ล โพลง พี่ อ ไจ้ะ เว๊      'แน้ น เก จ พูแคว๊ ล้อ      ล นี้ง แย๊ อี้ง จ ดึ้ กึ ทาง แน้ เย้า'.
44013034	พี่ กแช่ เยซู ซี๊ง นอ กแช่ แยว้ ล เกม๊า เว๊ อ อืง อ แกล แบ      ดึ้ เฌ้เทิง ม๊า ทาง ไท้ เว๊. แบฆ้ะ ดี๊ อ นอ กแช่ แยว้ โล้ เว้ เท่อ บี่ อี้ง       'เท่อ พี่ จ เอิ้งล้าง เว้ เอะ ดาเว ลู่ง จ ม ชูแพ ไป๊ป้อง เอะ อ เท่อ ลู่ง อ ฌี้ อ แอว้ อ เฌิ่ง อ ค๊า นอ จ ม เกล๊าง ก้ะ แน้ ล้อ'.
44013035	ท กวิ้ ล้าง เว้ เว๊ ลู่ง ไละ แท๊ พ้า ล ทีง เด้าะ บี่ อี้ง       'น ล เกม๊า น เพล่ ฌี้ เพล่ แอว้ อ ไพ้ะ อ แย ล้างอืง ล้างแกล แบ ล้อ'.
44013036	เมะ ดาเว ลู่ง อ ชู้ แค๊ อู้ นอ อ เว๊ แม้ เท่อ แบ กแช่ แยว้ อ ซ้ะ ฌี้ มะ. ท่อง อ ซี๊ง ไฆวะ เย้า นอ แบ ท เคิง ล้างบ้า-อ้ะ ล จอง ฆ่าง ดี๊ อ พี๊ง อ พู๊ง      ฌ้อง ล้างอืง ล้างแกล เว๊ ล้อ.
44013037	แบ เด้าะ โพล้ง ล แฌ้ แย๊ พี่ กแช่ แยว้ ดึ้ เฌ้เทิง ม๊า ทาง ไท้-อ้ะ นอ ล ล้างอืง ล้างแกล น่าง ปี๊ แบ ล้อ.
44013038	ท บี่ นอ ด๊างพื่งวี่ ซีง-เอ้อ      น ซื๊ง แบ ซีงแฌ๊ บี่ อี้ง      ลู่ง กแช่ เยซู ล แฌ้ อี้ง อ กย้อง นอ ก โล้ ล้าง เอะ น ซื๊ง แบฆ้ะ ดี๊ ท ไฌ่ ล ทื๊ง นี่ นะ นี่ ท เด้เทา เด้บ้ะ ล้า แบ. เกม๊า น ซื๊ง ซีงแฌ๊ เว๊ กเย่ โพล้ง ลู่ง อ ชู่ง ไท้ นะ ไท้ กแช่ เยซู นอ กแช่ แยว้ ล ทื๊ง นี่ นะ นี่ อ ท เด้เทา เด้บ้ะ น่าง เม้ง ล้า แบ. เมะ เซ๊งพ้า ท้างพ้า พี่ โมเซ กวิ้ ล้าง เว๊ นอ แม้ พ้อง พลิ้ ไฆวะ น ซื๊ง ล ซี แบ ล้อ.
44013040	ท บี่ นอ ปโล่ ล้าง น ซื๊ง ซ้ะ เมะ ฌี้ ไช้ะ      บี่ ซุ้ เท่อ พี่ โม กวิ้ ล้าง เว้ เว๊ นอ ล เก ทาง ดี๊ น ซื๊ง แบ. ท กวิ้ เว้ เว๊ บี่ อี้ง
44013041	'โพล้ง ดึ้เดว กแช่ แยว้ ซีง-เอ้อ คุ้ช๊องแน-อ้ะ. น ซื๊ง ม โท๊มี๊ง โท๊แม ดี๊ ม ซี๊ง ไฆวะ อ ไฌ่ บี่ อี้ง เท่อ พี่ จ แม้-อ้ะ กุ้ มื่ง นี้ง อี้ง นอ โพล้ง เมะ เฌ๊ โล้ แบ น ซื๊ง ฌี้~ๆ      น ล นะ น่าง เม้ง แบ เฆาะ' ".
44013042	พี่ ปาโล ดี๊ บานาบา ไจ ทาง ท แพโซง อ ล่าง นอ โพล้ง อางท่าง อ ซื๊ง เว๊ คี๊ง แฌ้ นอ ไจ้ะ เว๊      "เก๊ มื่ง ดืง เท่อ แบ้ แยว้ ล นี้ง โคะ นอ เฌ๊ อางโล๊ไท้ เอะ เฆ้อ ท ล แพ อี้ง ล พ๊า เด้าะ ไช้ะ".
44013043	ท่อง โพล้ง แพโซง เท่อ ฌ้อง นอ ล แฌ้~ๆ ไท้ ล จอง~ๆ. โพล้ง ยู ดี๊ โพล้ง ล ชื้อ~ๆ พี่ อ แม้ โพล้ง ยู อ ไฌ่ ลู่ง อ ดู้ง แบ ยาง แบ กแช่ แยว้ ล แพ นอ โพะ ปาโล ดี๊ บานาบา อ ไค๊ เบว. อ ซื๊ง เว๊ คี๊ง แฌ้ นอ ไคล้ ชอง ทาง โพล้ง ล มู๊ง นอ อ ซ้ะ เกม๊า เว๊ อ โอ เฌิ่ง โอ ค๊า ลู่ง กแช่ แยว้ อ โก้ง อ โบ้ง อ บลึ้ อ บลาง นอ ล้อ.
44013044	ลู่ง ท้อง ไท้ มื่ง ดืง เท่อ แบ้ แยว้ ล นี้ง เด้าะ นอ โพล้ง เบ้า ม เลา ด๊าง เว่ง ด๊าง ทะ เฌ๊ คุ้ช๊องแน กแช่ แยว้ อ ลู่ง อ แท๊.
44013045	ท่อง โพล้ง ยู ล มู๊ง แด แบ โพล้ง เฌ๊ โอ ซยอง แอ ฌี่ง แอ ฌ้อง นอ ไคว๊ เว๊ โนย้ง เว๊ น้ะ มะ      ฌ้อง ไคล้ ไทะทะ ปาโล อ ท ไคล้ ดี๊ ดึ้เดว ทื่งแช้ เว๊ น้ะ มะ ล้อ.
44013046	แบ เด้าะ ปาโล ดี๊ บานาบา อ ซ้ะ ดู้ง      โล้ เท่อ เบิง ทาง ไจ้ะ เว๊      "ก แบ โล้ ล้าง เอะ น ซื๊ง กแช่ แยว้ อ ลู่ง อ แท๊ แบ~ๆ      แบ เด้าะ น ซื๊ง ล ดุ้ แน่ แบ. น ซื๊ง แคว่-อ้ะ ท ม๊า ล้างชู้ ล้างแกย นอ ล เกิ้ง ดี๊ น ซื๊ง แบ. ท บี่ นอ ก ม ไจ แด ไฆวะ น ซื๊ง      ลี้ ฌู ก้ะ โพล้ง ล ชื้อ แด นอ ล้อ.
44013047	กแช่ แยว้ อางแม้เลา เฆ้อ บี่ อี้ง       'จ อางกี ล้าง แน้ เก ท พ้าง แบ โพล้ง ล ชื้อ~ๆ นอ      บี่ ซุ้ โพล้ง กุ้ อ แฌ้ ลู่ง ฌางคู โคล๊ง คู กุ้ จอง กุ้ ไจ้ ม พ้อง ม พลิ้ นอ ล้อ' ".
44013048	ท่อง โพล้ง ล ชื้อ แด แน่ฌ๊า เว๊ บี่ อี้ง นอ ซ้ะอวีง ซ้ะโทะ เว๊ ดู มะ      ดี๊ อางปฆ้า ทาง กแช่ แยว้ อ ลู่ง อ แท๊. โพล้ง พี่ กแช่ แยว้ อางลึ นี่ เกม๊า อ นี่ แบ ท ม๊า ล้างชู้ ล้างแกย ล แฌ้~ๆ นอ ทื๊ง ไท้ นะ ไท้ เว๊ ล้อ.
44013049	กแช่ เยซู อ ไฌะ อ ไฌ่ อ ดีง อ ด้อง นอ แซ้ เฆ้ง ค่าง ล ไฆ่ ล ว้าง แย๊ นอ.
44013050	แบ เด้าะ โพล้ง ยู ล มู๊ง นอ ไคล้ ดี๊ โพล้ง มืง ล ชื้อ แด พี่ อ ท โอ ท ช๊อง ดี๊ แบ้ แยว้ ล แพ นอ      ดี๊ โพล้ง เม้ง โพล้ง แซย่ ลู่ง เว่ง พ้า ล แพ นอ      เกม๊า อ ซ้ะทาง ดี๊ แม้ น้ะ แม้ โน๊ง แบ ปาโล ดี๊ บานาบา      ฌ้อง โฌ๊ ไจ ทาง ไฆวะ เว๊ ลู่ง อ ค่าง พ้า ไวะ.
44013051	เมะ ปาโล ดี๊ บานาบา นอ ตเทะ ไฆวะ ฌางคู มูง ลู่ง อ คาง ล้อง      ฌ้อง ลี้ ก้ะ ลู่ง เฌง อี้งโคนีโยง พ้า ไวะ.
44013052	เมะ กแช่ เยซู อ พู อ ลี้ง พี่ อ โอ ลู่ง เฌง อางเทโอะ พ้า ล แพ นอ โอ ล๊า โอ ฆวี้ ดี๊ ท ซ้ะอวีง ซ้ะโทะ ดี๊ วีง ฌี้ แล้ แอว้ ครึ~ๆ ล้อ.
44014001	ลู่ง เฌง อี้งโคนีโยง พ้า นอ ท แม้ อ ซ้ะ บี่ นอ ปะ ล้อ. ปาโล ดี๊ บานาบา คี๊ง แฌ้ ลี้ นึ โพล้ง ยู อ ท แพโซง อ ล่าง      โล้ ล้าง ละ ล้าง เท่อ ฌี้ มะ. ต้ะ โพล้ง ยู ฌี้ โพล้ง ล ชื้อ~ๆ นอ ฌี้ ดุ้ อ แน่      ทื๊ง ไท้ นะ ไท้ กแช่ เยซู แอ ฌ้อง ล้อ.
44014002	แบ เด้าะ โพล้ง ยู พี่ อ ล ทื๊ง กแช่ เยซู แบ ล แพ นอ แม้ ฆวี่ง ทาง โพล้ง ล ชื้อ แด ล มู๊ง นอ อ ซ้ะ เกม๊า อ แช๊เมะ ไฌ๊ซ้ะ ดี๊ ด๊างพื่งวี่ ทื๊ง เท่อ ล แพ นอ.
44014003	ปาโล ดี๊ บานาบา โอ พี่ นอ ไยะ มะ ล้อ      โล้ ล้าง ละ ล้าง กแช่ เยซู อ ไฌะ อ ไฌ่ เบิง ฌี้ มะ. กแช่ แยว้ เกม๊า เว๊ โอ ดี๊ อ ดู้ง อ ยาง แม้ ท ล้ะ ท เล่ ดี๊ ปล้ะ ล้าง ท ซยื๊ง ท ซย้อง แอ เม้ง      บี่ ซุ้ โพล้ง ม ซีงแฌ๊ โย๊ เว๊ พี่ อ ซื๊ง เว๊ โล้ ล้าง เท่อ แบฆ้ะ ดี๊ กแช่ แยว้ อ โก้ง อ โบ้ง อ บลึ้ อ บลาง อ ไฌ่ นอ เมะ ท อ ที๊ง อ โต้ นอ ล้อ.
44014004	โพล้ง เฌง พ้า โอ พ้ะ ก้ะ คี๊ง มู๊ง      ชู่ง โพล้ง ยู ล มู๊ง      ชู่ง กแช่ เยซู อ เพล่ ดู ล มู๊ง.
44014005	ท่อง อ ช๊าง โพล้ง ล ชื้อ แด ล มู๊ง ดี๊ โพล้ง ยู ล มู๊ง เลา ดี๊ ท อ ดู อ แซย่ นอ อ ซ้ะ เฌ๊ ม แม้ น้ะ แม้ โน๊ง ปาโล ดี๊ บานาบา คี๊ง แฌ้ นอ      ม ไควะ เว๊ ดี๊ โล่ง ล้อ.
44014006	ท่อง อ ซื๊ง เว๊ คี๊ง แฌ้ ซีงแฌ๊ เว๊ นอ ไจ ไวะ      ลี้ ก้ะ ลู่ง เฌง พี่ อ โอ ลีคาโอนี อ ที๊ง อ ค่าง พ้า      เมะ เว๊ เฌง ลีตา      เฌง เดอบี      ดี๊ เฌง อ แฌ้แพ พี่ อ โอ ล ไฆ่ ล ว้าง แย๊ นอ.
44014007	อ ซื๊ง เว๊ โล้ ล้าง ละ ล้าง ท ฌี้ อ ไฌ่ ลู่ง เฌง ล แพ นอ ล้อ.
44014008	ลู่ง เฌง ลีตา พ้า โพล้ง แคว๊ โอ ล แฌ้ ไจ ล ซี แบ. อ คาง เฌ๊ฌ้อง ลู่ง อ กึ ทาง ซ๊าง เย้า. อ เว๊ ล ไจ แบ น่าง พ๊า แบ ล้อ.
44014009	อ เว๊ แด ชี๊น้าง พี่ นอ คุ้ช๊องแน ปาโล. ปาโล แคว่-อ้ะ      ซีงแฌ๊ เว๊ อ เว๊ โอ ดี๊ ท ชู่ง ท นะ พี่ อ ท แช๊ ม แบล ซี. ต้ะ ปาโล แคว่-อ้ะ ที๊ง~ๆ
44014010	ฌ้อง โล้ แบ อ เว๊ ดี๊ อ ลู่ง ดู ล ปี๊ ไจ้ะ เว๊      "ชี๊เทิง ทาง ตเทะเดะ". ต้ะ อ เว๊ แด พื๊ง ทาง ไจ เว้งว้าง เฆาะ.
44014011	ท่อง โพล้ง ด๊าง มู๊ง แด แบ ปาโล แม้ แบล เท่อ บี่ อี้ง นอ กุ้ ซย้ะ ทาง เท่อ ลู่ง ลีคาโอนี อ คว่าง ไจ้ะ เว๊      "กแช่ ดู ลู ทาง อ ซ้ะ เก โพล้ง      เฌ๊ ล้าง โอ เฆ้อ เย้า".
44014012	บานาบา ล แฌ้ นอ โพล้ง กุ้ เว๊ อ เม้ง กแช่ ดู ซู. ปาโล ล แฌ้ นอ โพล้ง กุ้ เว๊ อ เม้ง กแช่ ดู เฮอเม เมะ เว๊ อ เว๊ ไคล้ เท่อ แอ ล ปี๊.
44014013	กแช่ ดู ซู อ เว่งฮ๊าง โอ ลู่ง เฌง ฆ้อง. อ คู ชูแพ เท่อ ล แฌ้ นอ เฌ๊ ม้อง งู้ แพ๊ ล น้าง      เฌ๊ โชะ ดี๊ ท โพ๊ คว้าง ลู่ง เฌง อ เกล้ ป้ะตู๊ง. อ เว๊ ดี๊ โพล้ง โอ ซยอง แอ~ๆ ล มู๊ง นอ แบ อ ซ้ะ โบง ทาง แบ้ ทาง ลื่ง อาง ปาโล ดี๊ บานาบา ล้อ.
44014014	แบ เด้าะ ท่อง กแช่ เยซู อ เพล่ ดู บานาบา ดี๊ ปาโล คี๊ง แฌ้ แน่ฌ๊า เว๊ บี่ นอ อ ซื๊ง เว๊ ซย๊าง ยะ อ ไช๊ อ ช้าง ฌ้อง ซยู๊ ฆ้าง ลู่ง โพล้ง ล แพ นอ อ แกล้      กุ้ ซย้ะ ทาง เท่อ
44014015	ไจ้ะ เว๊ แด      "มื่ง ซีง แคว๊ ซีง-เอ้อ แบ เล้ น ซื๊ง แม้ เท่อ บี่ อี้ง. เฆ้อ ก เก โพล้ง ฌางคู คู บี่ ซุ้ๆ ดี๊ น ซื๊ง ล้อ. ก เฌ๊ โล้ แบ ละ แบ น ซื๊ง ลู่ง ท ฌี้ อ ไฌ่      บี่ ซุ้ น ซื๊ง ม พ้อง ไฆวะ ดี๊ ท ล กลุ้ ล จ้ะ แบ ล เอ้า อี้ง นอ      แกย ไท้ น ซื๊ง ซ้ะ      ทื๊ง ไท้ นะ ไท้ กแช่ แยว้ พี่ อ โอ ม๊า ล แฌ้ นอ      พี่ อ ไต้ ล้าง มุ้คู      ฌางคู      ปางเล ดี๊ กเย่ ท โอ ลู่ง อ พ้า กุ้ อ เม้ง นอ ล้อ.
44014016	ลู่ง อ ไยะ อ เช้ อู้ นอ กแช่ แยว้ เปล้ โพล้ง กุ้ ชื้อ กุ้ ชะ แม้ ที่ อ กแช่ อ ซ้ะ แด เว๊ ล แฌ้ ล้อ.
44014017	แบ เด้าะ กแช่ แยว้ ปล้ะ ล้าง อ ซ้ะ ล้างที๊ง ปะ ล้อ ลู่ง อ แม้ ท อ ฌี้ อ แอว้      เมะ เว๊ ดึ้ เกม๊า ท มุ้คู ช้า ล้าง      ดึ้ เกม๊า ท ซูง ท แซ แซ แบ อ แค๊ กุ้ อ เม้ง      ดี๊ เกม๊า น ซื๊ง อาง บลิ้ อาง บลิ้ โอ้ เซิงฆวี๊ง ซ้ะโย้ กุ้ อ แฌ้ ล้อ".
44014018	ทึ เมะ โล้ เว๊ บี่ อี้ง เย้า ฌี้ๆ นอ ปาโล ดี๊ บานาบา ย้ะทะ โพล้ง ล เกม๊า เว๊ อ ลื่ง ทาง-อ้ะ แบ นอ แก มะ ล้อ.
44014019	โพล้ง ยู โอ ลู่ง เฌง อางเทโอะ เปซีดี อ ค่าง พ้า ล น้าง~ๆ ดี๊ โอ ลู่ง เฌง อี้งโคนีโยง ล น้าง~ๆ เฌ๊ โก้ไละ นี่ โพล้ง เฌง ลีตา ล มู๊ง เกม๊า อ โพะ เว๊ อ ไค๊. ฌ้อง อ ซื๊ง เว๊ ไควะ ปาโล ดี๊ โล่ง      ฌ้อง ทวี่ง ทาง ไฆวะ เว๊ ลู่ง เฌง ฆ้อง      ช๊องมอง เว๊ อ เท่อ ซี๊ง เย้า.
44014020	แบ เด้าะ ท่อง โพล้ง แบ้ แยว้ เฌ๊ โอ ซยอง พ้อง วะ เว๊ นอ ปาโล เฌ้เทิง ทาง ไวะ      ฌ้อง ไท้ โอ ไท้ เฌง พ้า. ลู่ง ไค๊ ล นี้ง เด้าะ นอ อ เว๊ ดี๊ บานาบา ลี้ ลู่ง เฌง เดอบี ล้อ.
44014021	ปาโล ดี๊ บานาบา โล้ ล้าง ละ ล้าง ท ฌี้ อ ไฌ่ ลู่ง เฌง เดอบี พ้า. โพล้ง โอ ฌ้อง ทื๊ง ไท้ นะ ไท้ กแช่ เยซู. ท่อง อ ช๊าง นอ อ ซื๊ง เว๊ คี๊ง แฌ้ ไท้ ไจ ไท้ เฌง ลีตา      เฌง อี้งโคนีโยง      ฌ้อง ไท้ ไจ ไท้ เฌง อางเทโอะ ลู่ง เปซีดี อ ค่าง พ้า นอ ล้อ.
44014022	อ ซื๊ง เว๊ คี๊ง แฌ้ ไคล้ ชอง ทาง โพล้ง แบ้ แยว้ อ ซ้ะ เกม๊า เว๊ อ ชู่ง เท่อ นะ เท่อ เมะ เฌิ่ง เมะ ค๊า      ดี๊ ไจ้ะ เว๊      "ซลื่อ ก ม นึ กแช่ แยว้ อ มื่ง อ บ้าง นอ ก แบ เอ้า ก ซ้ะ โท่ง ท น้ะ ท โน๊ง แอ เม้ง ล้อ".
44014023	อ ซื๊ง เว๊ คี๊ง แฌ้ นอ อางกี ล้าง โพล้ง แคว๊ เกม๊า เก คู เก แน่ ลู่ง โพล้ง ทื๊ง ซยอง เท่อ ล เฌง~ๆ นอ      ฌ้อง โก้ง อาง มี้ ชูแพ เท่อ      อางกี ล้าง โพล้ง ล แพ อี้ง ดี๊ กแช่ เยซู พี่ อ ซื๊ง เว๊ ทื๊ง ไท้ นะ ไท้ เว๊ ล แฌ้ นอ.
44014024	ท่อง อ ช๊าง นอ อ ซื๊ง เว๊ คี๊ง แฌ้ ไท้ ค๊าง เปซีดี อ ค่าง ไวะ      ไท้ ท้อง ปางฟีลี อ ค่าง พ้า.
44014025	ท่อง อ โล้ ล้าง ละ ล้าง เท่อ ลู่ง เว่ง เปอกา พ้า ฌ้อง      ไท้ ล้าง ก้ะ ลู่ง เฌง อาทาลียา พ้า
44014026	ฌ้อง ทาง กบ้าง ที๊ง คู      ไท้~ๆ ลู่ง เว่ง อางเทโอะ ซีรียา อ ค่าง พ้า เมะ เว๊ เว่ง ล จอง ฆ่าง พี่ อ ซื๊ง เว๊ แบ ท อางกี ล้าง-อ้ะ ดี๊ กแช่ แยว้ อ โก้ง อ โบ้ง อ บลึ้ อ บลาง เกม๊า อ ซื๊ง เว๊ แม้ เท่อ นอ. ค๊องเนง อี้ง แม้ เว๊ ฌ้อง เย้า.
44014027	ท่อง อ ซื๊ง เว๊ คี๊ง แฌ้ ไท้ ท้อง เว่ง อางเทโอะ พ้า นอ กุ้ นี่ โพล้ง ทื๊ง ซยอง เท่อ ล มู๊ง      ฌ้อง อางโล๊ไท้ ฌ้า-อ้ะ แบฆ้ะ ดี๊ กแช่ แยว้ แม้ช้า อ ซื๊ง เว๊ ลู่ง อ แม้ เท่อ อ ก๊าง นอ      ดี๊ พี่ กแช่ แยว้ อุ้พ้ะ ทาง เอะ โพล้ง ล ชื้อ แด อ เกล้ เกม๊า อ ทื๊ง ไท้ นะ ไท้ กแช่ เยซู ซี ปะ ล้อ.
44014028	อ ซื๊ง เว๊ คี๊ง แฌ้ โอ ซกุ้ ดี๊ โพล้ง ทื๊ง ซยอง เท่อ ล แพ นอ ไยะ มะ ล้อ.
44015001	โพล้ง โอ ลู่ง ยูเด้ง อ ค่าง พ้า เฌ๊ ท้อง ลู่ง เว่ง พ้ะดู อางเทโอะ พ้า ล น้าง      ซอง ก้ะ ซ๊าง ก้ะ ด๊างพื่งวี่ ล มู๊ง นอ ไจ้ะ เว๊ แด      "น ซื๊ง เมะ ล แม้ ท ไฌ่ ไร้ะ ไฆวะ ไพ้ะ ด้อง ซุ้ โมเซ อางแม้เลา เว๊ ลู่ง เซ๊งพ้า ท้างพ้า แบ นอ น ซื๊ง พ้อง พลิ้ ล ซี แบ ล้อ".
44015002	เป๊งนี่ อ นอ ปาโล ดี๊ บานาบา ติ้ โละ ไอ โละ อ ซ้ะ ดี๊ อ ซื๊ง เว๊ ล มู๊ง นอ น้ะ มะ. ท่อง อ ช๊าง โพล้ง อางลึ นี่ ปาโล ดี๊ บานาบา ดี๊ โพล้ง ทื๊ง เท่อ ลู่ง เว่ง อางเทโอะ พ้า ล น้าง      เกม๊า อ ลี้ ลู่ง เว่ง เยรูซเลง พ้า      ก้างแก้ โละ อ ซ้ะ ดี๊ กแช่ เยซู อ เพล่ ดู ซีง ดี๊ ท อ คู อ แน่ ลู่ง โพล้ง ทื๊ง ซยอง เท่อ ล มู๊ง นอ อ แกล้ แบฆ้ะ ดี๊ ท ติ้ โละ ไอ โละ นอ อ ไฌ่.
44015003	ท บี่ นอ โพล้ง ทื๊ง ซยอง เท่อ ล มู๊ง นอ เกม๊า อ ซื๊ง เว๊ ลี้. พี่ อ ซื๊ง เว๊ ล มู๊ง ลี้ ท้อง ฟีเนเซ ดี๊ ซมารียา อ ค่าง นอ โล้ แบ โพล้ง ทื๊ง ซยอง เท่อ กุ้ อ เฌง ไจ้ะ เว๊      "โพล้ง ล ชื้อ แด เปลง อ ซ้ะ ทื๊ง ไท้ นะ ไท้ กแช่ เยซู อึ~ๆ ". ท่อง ด๊างพื่งวี่ ซีงแฌ๊ เว๊ บี่ นอ ซ้ะอวีง ซ้ะโทะ เว๊ ฌี้ มะ กุ้ อ แฌ้ ล้อ.
44015004	พี่ อ ลี้ ท้อง เว่ง เยรูซเลง พ้า นอ โพล้ง ทื๊ง ซยอง เท่อ      ดี๊ กแช่ เยซู อ เพล่ ดู ซีง      ดี๊ ท อ คู อ แน่ ลู่ง โพล้ง ทื๊ง ซยอง เท่อ อ แกล้ ซีง ล มู๊ง นอ ตองช้า ฮะช้า เว๊ อึ~ๆ ล้อ. ฌ้อง กแช่ แยว้ แม้ช้า อ ซื๊ง เว๊ แม้ เท่อ บี่ เล้ นอ ปาโล ซีง ล มู๊ง อางโล๊ไท้ เอะ เว๊ กุ้ อ เม้ง ล้อ.
44015005	แบ เด้าะ โพล้ง ฟารีซี พี่ อ ทื๊ง กแช่ เยซู ล มู๊ง นอ โอ ล น้าง      ชี๊เทิง ทาง ไจ้ะ เว๊      "โพล้ง ล ชื้อ แด นอ แบ แม้ ท ไฌ่ ไร้ะ ไฆวะ ไพ้ะ      ดี๊ ก แบ โล้ แบ อ ซื๊ง เว๊ ซีง แบ แม้ โพะ เซ๊งพ้า ท้างพ้า พี่ โมเซ กวิ้ ล้าง เว๊ นอ อ ไค๊".
44015006	ท่อง อ ช๊าง กแช่ เยซู อ เพล่ ดู ซีง ดี๊ ท อ คู อ แน่ ล มู๊ง นอ ก้างแก้ โละ อ ซ้ะ แบฆ้ะ ดี๊ ท ล ไฌ่ อี้ง ล้อ.
44015007	ต้ะ ล แฌ้~ๆ ไคล้ เท่อ ล เม้งๆ. ไยะ~ๆ เปโต ชี๊เทิง ทาง ไจ้ะ เว๊ แด      "ด๊างพื่งวี่ ซีง-เอ้อ น ซื๊ง ซีงแฌ๊ เย้า      ลู่ง อ พ้อง ไฆวะ แอ เนง เย้า นอ กแช่ แยว้ อางลึ นี่ แย้ ลู่ง น ซื๊ง แกล้ เกม๊า จ โล้ ล้าง เอะ โพล้ง ล ชื้อ แด ท ฌี้ อ ไฌ่      บี่ ซุ้ อ ซื๊ง เว๊ ซีง ม แน่ฌ๊า แบ เว๊ ฌ้อง ทื๊ง ไท้ นะ ไท้ เว๊.
44015008	แอ นี่ อ นอ กแช่ แยว้ พี่ อ ซีงแฌ๊ โพล้ง กุ้ แฌ้ อ ซ้ะ นอ เกล๊าง เอะ โพล้ง ล ชื้อ แด อ วีง ฌี้ แล้ แอว้ ด้อง ซุ้ อ เกล๊าง เอะ เฆ้อ. อ นอ เนโพล ทาง เว๊ กแช่ แยว้ แบ อ ซ้ะ ดี๊ อ ซื๊ง เว๊ ปะ ล้อ.
44015009	กแช่ แยว้ แคว่ เว๊ โพล้ง ล ชื้อ แด ล ล้างช๊าง โละ อ ซ้ะ ดี๊ เฆ้อ น่าง เม้ง แบ ล้อ. กแช่ แยว้ แม้ เช๊ง แม้ เกล้ง ไฆวะ อ ซื๊ง เว๊ อ ซ้ะ ลู่ง อ ท ชู่ง ท นะ อ กย้อง บี่ นอ ล้อ.
44015010	เมะ บี่ นอ แบ ท เล้ น ซื๊ง ลองดุ้ กแช่ แยว้ อ ซ้ะ      พี่ น อางกี ล้าง ท อวีง ท ยุ้ ลู่ง โพล้ง ทื๊ง ซยอง เท่อ ล แพ นอ อ จื๊งแป ล้อง. อ นอ เฆ้อ ฌี้ ก พี๊งชู้ พู๊งชู้ ฌี้ ยุ้ เว๊ ล เก แบ ปะ ล้อ.
44015011	แบ เด้าะ เฆ้อ ก นะ-อ้ะ ก พ้อง ก พลิ้ ลู่ง กแช่ เยซู อ โก้ง อ โบ้ง อ บลึ้ อ บลาง บี่ ซุ้ อ ซื๊ง เว๊ ปะ ล้อ".
44015012	โพล้ง แพโซง ล มู๊ง นอ คุ้ช๊องแน เท่อ ฌ้อง ล้างแม่ ประ      คุ้ช๊องแน ก้ะ บานาบา ดี๊ ปาโล อางโล๊ไท้ เท่อ ลู่ง กแช่ แยว้ เจ่ เว๊ แม้ ท ล้ะ ท เล่ ดี๊ ปล้ะ ล้าง ท ซยื๊ง ท ซย้อง ลู่ง โพล้ง ล ชื้อ แด อ แกล้ นอ กุ้ อ เม้ง ล้อ.
44015013	ท่อง อ ซื๊ง เว๊ คี๊ง แฌ้ โล้ เท่อ ฌ้อง นอ ยาเก้า ไคล้ ทาง เท่อ ไจ้ะ เว๊ แด      "ด๊างพื่งวี่ ซีง-เอ้อ คุ้ช๊องแน จ ลู่ง จ แท๊ ไช้ะ.
44015014	มโคะ นอ ซีโมง โล้ แบ เฆ้อ เย้า      พี่ กแช่ แยว้ ย๊างเซิง ย๊างซ้ะ แบ โพล้ง ล ชื้อ แด ลู่ง อ ซ๊างคู อู้ นอ      เมะ เว๊ อางลึ นี่ โพล้ง ล มู๊ง ลู่ง อ ซื๊ง เว๊ อ แกล้      เกม๊า เว๊ อ เก อ พู อ ลี้ง นอ ล้อ.
44015015	โม ไคล้ คิ้ กแช่ แยว้ อ ท ไคล้ ล แพ นอ ไจ้ะ เว๊ บี่ นอ ปะ ล้อ      บี่ ซุ้ อ กวิ้ ล้าง เว้ เว๊ บี่ อี้ง
44015016	'กแช่ แยว้ ไจ้ะ เว๊ แด      ลู่ง ไค๊ นอ จ ม เฌ๊ ไท้. จ ม ไต้ ทาง ไท้ ดาเว อ เด้า พี่ อ ล้างฆ่อง นอ. เซง กึ้ เซง กล้าง พี่ อ แค่เทา แค่ไช้ะ นอ จ ม ไต้ ทาง ไท้-อ้ะ. จ ม แม้ เก ทาง ไท้ อ เด้า ล้อ.
44015017	แม้ บี่ นอ บี่ ซุ้ โพล้ง อ แฌ้แพ ม อางฆื๊ง ไท้ แย้ กุ้ อ แฌ้ เมะ เว๊ กเย่ โพล้ง ล ชื้อ แด พี่ จ กุ้-อ้ะ เก จ พู จ ลี้ง.
44015018	กแช่ แยว้ พี่ อ เกม๊า โพล้ง ซีงแฌ๊ แน่ฌ๊า ท ล แพ อี้ง ลู่ง อ ไยะ อ เช้ อู้ นอ เย้า โล้ เว๊ บี่ นอ'.
44015019	ยาเก้า โล้ เท่อ ได้ะ ไจ้ะ เว๊      "จ ช๊องมอง โพล้ง ล ชื้อ~ๆ พี่ อ แกย ไท้ อ ซ้ะ ทื๊ง ไท้ นะ ไท้ กแช่ แยว้ ล แพ นอ ล เกิ้ง แม้ ไทะทะ-อ้ะ แบ.
44015020	แบ เด้าะ ก แบ กวิ้ เอะ อ ไละ โล้ แบ-อ้ะ กเย่ ท อาง ท โอ้ พี่ โพล้ง ลื่ง ทาง ท เค่ง ท ฌ้าง นอ อาง น่าง เม้ง ล ฌี้. อ นอ เก ท แบ อ้า แบ ซ๊าง. ดี๊ แม้ กแม มืง กแม แคว๊ น่าง แฌ้ ล ฌี้. อาง ท พูแฆ่ พี่ โพล้ง ไบ้ะ ซี๊ง ไวะ ซี๊ง เว๊ นอ ล ฌี้. อาง ท อ ซวีง อ ที๊ง ล ฌี้.
44015021	อ ไฌ่ บี่ อี้ง ล โค๊ ลู่ง อ ไยะ แค๊ เย้า      เซ๊งพ้า ท้างพ้า พี่ โมเซ กวิ้ ล้าง เว๊ นอ โพล้ง ยู พ้ะ แบ เว๊ ลู่ง ท แพโซง อ ล่าง กุ้ มื่ง ดืง เท่อ แบ้ แยว้ อ นี้ง      ดี๊ ท โล้ ล้าง ละ ล้าง โมเซ อ ลู่ง อ แท๊ ลู่ง เฌง พ้า กุ้ จอง กุ้ ไจ้ บี่ นอ ล้อ".
44015022	ท่อง~อ ช๊าง นอ กแช่ เยซู อ เพล่ ดู ซีง ดี๊ ท อ คู อ แน่ ซีง ดี๊ กุ้ อ แฌ้ ลู่ง โพล้ง ทื๊ง ซยอง เท่อ อ แกล้ นอ ก้างแก้ โละ อ ซ้ะ ม อางลึ นี่ กแคว๊ ลู่ง อ ซื๊ง เว๊ อ แกล้ ล น้าง      เกม๊า อ ลี้ โพะ ปาโล ดี๊ บานาบา อ ไค๊ ลู่ง เว่ง อางเทโอะ พ้า. ท บี่ นอ อางลึ นี่ ยูด้ะ พี่ โพล้ง กุ้ เว๊ อ เม้ง ล เม้ง เด้าะ บาซาบา ล แฌ้      ดี๊ ซีลา ล แฌ้. อ ซื๊ง เว๊ คี๊ง แฌ้ นอ ด๊างพื่งวี่ ทื๊ง แบ นะ แบ-อ้ะ ฌี้ มะ
44015023	เกม๊า เว๊ ลี้ โชะ เอะ โพล้ง ล ชื้อ แด อ ไละ      กวิ้ ล้าง เว๊ บี่ อี้ง "ด๊างพื่งวี่ โพล้ง ล ชื้อ แด พี่ อ ทื๊ง กแช่ เยซู คริ้ ลู่ง เว่ง อางเทโอะ อ พ้า      ดี๊ ลู่ง ซีรียา อ ค่าง พ้า      ดี๊ ซีลีซี อ ค่าง พ้า กุ้ อ แฌ้-เอ้อ      ไละ อี้ง นอ ด๊างพื่งวี่ เก กแช่ เยซู อ เพล่ ดู ซีง ดี๊ ท อ คู อ แน่ ลู่ง โพล้ง ทื๊ง ซยอง เท่อ อ แกล้ กวิ้ เอะ น ซื๊ง. โอ มึ ช๊อง พ้า กุ้ อ แฌ้ เซ้อ.
44015024	ก แน่ฌ๊า โพล้ง ลู่ง ก แกล้ โอ ล น้าง~ๆ เฌ๊ ไจ้ะ เท่อ ไคล้ เท่อ ท้อง ลู่ง น ซื๊ง ซ้ะ คู~ๆ ไค๊~ๆ. แบ เด้าะ เฆ้อ ก ล อางแม้เลา อ เฌ๊ แบ.
44015025	ท บี่ นอ ก แพโซง ซยอง เปราะ. ก เอิ้งล้าง เย้า ก ม อางลึ นี่ โพล้ง ล น้าง เกม๊า อ เฌ๊ โอ น ซื๊ง. อ ซื๊ง เว๊ ม เฌ๊ โพะ บานาบา ดี๊ ปาโล พี่ ก เอ-อ้ะ คี๊ง แฌ้ นอ อ ไค๊.
44015026	อ ซื๊ง เว๊ คี๊ง แฌ้ อี้ง ซี๊ง ฌี้ ม๊า ฌี้ อางกี ล้าง อ ซ้ะ ม แม้ กแช่ เยซู คริ้ อ เท่อ นอ ล้อ.
44015027	ก เกม๊า ยูด้ะ ดี๊ ซีลา เฌ๊ โล้ แบ น ซื๊ง ท ล เม้ง ฆ่าง ดี๊ ก กวิ้ ล้าง ไละ พ้า โย้.
44015028	วีง ฌี้ แล้ แอว้ ดี๊ เฆ้อ นอ ซ้ะ ล เม้ง ฆ่าง ล้อ. ก ล อางแม้เลา น ซื๊ง ทื๊ง น้ะ ทื๊ง โน๊ง ท น่าง เม้ง แบ. ก อางแม้เลา เกม๊า ทื๊ง เท่อ พี่ อ ล้างเปิ่ง บี่ อี้ง
44015029	กเย่ ท อาง ท โอ้ พี่ โพล้ง ลื่ง ทาง ท เค่ง ท ฌ้าง นอ อาง น่าง เม้ง ล ฌี้. ท อ ซวีง นอ อาง น่าง เม้ง ล ฌี้. ท พู ท แฆ่ พี่ โพล้ง ไบ้ะ ซี๊ง ไวะ ซี๊ง เว๊ นอ อาง น่าง เม้ง ล ฌี้. ดี๊ แม้ กแม มืง กแม แคว๊ น่าง แฌ้ ล ฌี้. น เมะ เฌ๊ฆิ้ ท อ้า ท ซ๊าง ล เอ้า อี้ง นอ ม ฌี้ เว๊ ล้อ. ก กวิ้ เท่อ ฆวี๊ อี้ง ล้อ".
44015030	ท่อง อ ช๊าง นอ โพล้ง เกม๊า อ ลี้. อ ซื๊ง เว๊ ซีง ล มู๊ง นอ ลี้ ท้อง เว่ง อางเทโอะ      ฌ้อง กุ้ ซยอง กเย่ โพล้ง ทื๊ง กแช่ เยซู ล แพ นอ เกล๊าง เว๊ อ ไละ ล เบง นอ.
44015031	พ้ะ เว๊ ฌ้อง ซ้ะอวีง ซ้ะโทะ เว๊ ดู มะ พี่ อ ท ไคล้ นอ แม้ ชอง ทาง อ ซื๊ง เว๊ อ ซ้ะ.
44015032	ยูด้ะ ดี๊ ซีลา คี๊ง แฌ้ อี้ง เก โม ไคล้ คิ้ กแช่ แยว้ ปะ. อ ซื๊ง เว๊ ไคล้ ชอง ทาง ด๊างพื่งวี่ อ ซ้ะ ตบลึ้ เม้ง.
44015033	อ ซื๊ง เว๊ ซีง โอ พี่ นอ ตบลึ้ เนว๊. พี่ อ ม ไท้ นอ ด๊างพื่งวี่ ชูแพ ไป๊ป้อง เอะ เว๊ อ เท่อ ฌี้ มะ. ฌ้อง อ ซื๊ง เว๊ ไท้~ๆ อ ล่าง พี่ โพล้ง เกม๊า อ เฌ๊ นอ.
44015034	แบ เด้าะ ซีลา ล แฌ้ นอ ล แบ ซ้ะ ไท้ ได้ะ แบ      โอ พี่ นอ ล้อ.
44015035	ปาโล ดี๊ บานาบา โอ ลู่ง เว่ง อางเทโอะ นี่ แล้ ตบลึ้ เบง. อ ซื๊ง เว๊ คี๊ง แฌ้ นอ ดี๊ โพล้ง อ แฌ้แพ แอ แฌ้ ซอง เท่อ ซ๊าง เท่อ      โล้ ล้าง ละ ล้าง กแช่ แยว้ อ ลู่ง อ แท๊.
44015036	ลู่ง ไค๊ นอ ปาโล โล้ แบ บานาบา ไจ้ะ เว๊      "เกม๊า ก ลี้ ไจ ไท้ ด๊างพื่งวี่ อ โอ ลู่ง กเย่ เฌง พ้า เว่ง พ้า พี่ ก ลี้ โล้ ล้าง กแช่ เยซู อ ไฌ่ ล พ๊า เย้า นอ      ลี้ แคว่ ไท้ เมะ อ แม้ อ ซ้ะ บี่ เล้".
44015037	บานาบา แบ ซ้ะ เกม๊า โยฮาง มาร้ะกู โพะ อ ไค๊ ปะ.
44015038	แบ เด้าะ ปาโล ล เอ เว๊ แบ เซ๊ เฆาะ      เป๊งนี่ พี่ อ ลี้ ล พ๊า เย้า นอ ล แม้ เท่อ ท้อง อ ฌ้อง แบ      ไจ พ้ะ แด อ ซื๊ง เว๊ ลู่ง ปางฟีลี อ ค่าง พ้า ไท้ ไวะ.
44015039	บานาบา ดี๊ ปาโล นอ ติ้ โละ ไอ โละ อ ซ้ะ น้ะ มะ      ฌ้อง ไจ พ้ะ โละ ซ้ะ ไวะ. เมะ บานาบา นอ เกม๊า มาร้ะกู โพะ อ ไค๊      ทาง กบ้าง ที๊ง คู      ลี้ ลู่ง เก้าะ ไซประ ไวะ.
44015040	เมะ ปาโล นอ ลึ นี่ ซีลา เกม๊า อ โพะ อ ไค๊. ท่อง ด๊างพื่งวี่ อางกี ล้าง-อ้ะ ดี๊ กแช่ แยว้ อ โก้ง อ โบ้ง อ บลึ้ อ บลาง ฌ้อง เย้า นอ อ ซื๊ง เว๊ คี๊ง แฌ้ ลี้ เท่อ ไวะ
44015041	ลี้ ไจ เว้งว้าง ลู่ง ซีรียา อ ค่าง พ้า ดี๊ ซีลีซี อ ค่าง พ้า      ไคล้ ชอง ทาง โพล้ง ทื๊ง ซยอง เท่อ ล แพ นอ อ ซ้ะ กุ้ อ จอง      เกม๊า เว๊ อ ทื๊ง เท่อ เมะ เฌิ่ง เมะ ค๊า นอ ล้อ.
44016001	ปาโล ลี้ ท้อง เฌง เดอบี ดี๊ เฌง ลีตา. กแช่ เยซู อ พู อ ลี้ง โอ พี่ นอ ล แฌ้ อ เม้ง ทีโมเท. อ มู่ ทื๊ง กแช่ เยซู ปะ      เก โพล้ง ยู. อ แพ่ นอ เก โพล้ง กรี.
44016002	ด๊างพื่งวี่ ลู่ง เฌง ลีตา พ้า ดี๊ เฌง อี้งโคนีโยง พ้า นอ เฆว๊ อ ซ้ะ ดี๊-อ้ะ ฌี้ มะ.
44016003	ปาโล แบ อ ซ้ะ เกม๊า ทีโมเท โพะ อ ไค๊. ท บี่ นอ แม้ เอะ เว๊ ท ไฌ่ ไร้ะ ไฆวะ ไพ้ะ ท้อง อ ฌ้อง แบ~ๆ      เมะ เว๊ โพล้ง ยู พี่ อ โอ ล จอง~ๆ นอ ซีงแฌ๊ เว๊ ทีโมเท อ แพ่ เก โพล้ง กรี.
44016004	อ ซื๊ง เว๊ ซีง ลี้ ไจ โพล้ง อ เฌง ล จอง~ๆ นอ      โล้ ล้าง เอะ โพล้ง ทื๊ง ซยอง เท่อ ล มู๊ง~ๆ กเย่ ท อ ไฌ่ พี่ กแช่ เยซู อ เพล่ ดู ซีง ดี๊ ท อ คู อ แน่ ลู่ง เว่ง เยรูซเลง พ้า ล แพ อางแม้เลา เว๊ นอ      เกม๊า อ แม้ โพะ เว๊ อ ไค๊ กุ้ อ เม้ง ล้อ.
44016005	ท บี่ นอ กเย่ โพล้ง ทื๊ง ซยอง เท่อ ล มู๊ง~ๆ นอ อ ท ชู่ง ท นะ เฌิ่ง ทาง ค๊า ทาง      ดี๊ โพล้ง ทื๊ง เท่อ นะ เท่อ แอ ทาง โฌ่ ทาง กุ้ อ นี้ง ล้อ.
44016006	ปาโล ดี๊ อ ฌุ้พาง นอ ลี้ พะ ไฆวะ ฟีแจ ดี๊ กาลาเต อ ค่าง ช๊า นอ ไวะ      เมะ เว๊ วีง ฌี้ แล้ แอว้ ล เกม๊า เว๊ อ โล้ ล้าง เท่อ ลู่ง อาแซย อ ค่าง พ้า แบ.
44016007	ลี้ ไวะ      ลี้ ท้อง ลู่ง มีแซย อ ค่าง ช๊า นอ ม ลี้ นึ บีทีแนย อ ค่าง พ้า      แบ เด้าะ วีง ฌี้ แล้ แอว้ ล เกม๊า อ ลี้ นึ แบ ล้อ.
44016008	ท บี่ นอ ลี้ พะ ไฆวะ มีแซย อ ค่าง ไวะ      ลี้ ล้าง ท้อง เฌง โตอา นอ.
44016009	ล แน้ แย๊ นอ ปาโล แด ท ทาง แพล้      เมะ เว๊ แด โพล้ง ค่าง มาเซโดนี ล แฌ้. อ เท่อ อวีงซ้ะชู้-อ้ะ ไจ้ะ เว๊      "แคว๊ โจ้-เอ้อ เฌ๊ แม้ช้า เฆ้อ ลู่ง มาเซโดนี อ ค่าง พ้า อี้ง ไช้ะ".
44016010	ท่อง ปาโล แด ท ทาง แพล้ ฌ้อง ล ทีง ฆ่าง นอ ก ฆี๊ ทาง นี่ เว้ ก ฆ้า ก โฆ่ ม ลี้ ลู่ง มาเซโดนี อ ค่าง. ก ซีงแฌ๊ เย้า กแช่ แยว้ เกม๊า ก ลี้ โล้ ล้าง ละ ล้าง เอะ โพล้ง ท ฌี้ อ ไฌ่ พี่ นอ ล้อ.
44016011	ก ทาง กบ้าง ที๊ง คู      ไจ แด ไฆวะ เฌง โตอา      ลี้ ล้อง~ๆ ไวะ      ลี้ ท้อง เก้าะ ซาโมตรา. ลู่ง โฌ้ ล นี้ง เด้าะ ลี้ ค๊างฌะ ที๊ง ท้อง ลู่ง เฌง เนอาโปลี.
44016012	ท่อง อ ช๊าง นอ ก ลี้ ก้ะ ดี๊ คาง ท้อง เฌง ฟีลิ้ปี นอ ล้อ      เก เฌง ดู ล ปี๊ ลู่ง มาเซโดนี อ ค่าง พี่ โพล้ง โรมา อาง แบ เว๊. ก โอ ลู่ง เฌง พ้า นอ นี่ ตบลึ้ นี้ง ตบลึ้ ซ๊าง ล้อ.
44016013	ลู่ง มื่ง ดืง เท่อ แบ้ แยว้ ล นี้ง ก ลี้ ลู่ง เฌง ฆ้อง ล ปี๊      ลี้ ลู่ง ที๊ง กล้อง พ้าไท้ะ. ก ช๊องมอง โพล้ง ยู อ ล่าง ชูแพ เท่อ ม โอ พี่ นอ. ก ชี๊น้าง ก้างแก้ เท่อ ดี๊ โพล้ง มืง พี่ อ เฌ๊ โอ ซยอง พี่ นอ ล มู๊ง.
44016014	โพล้ง มืง ล แฌ้ อ เม้ง น่าง ลีแดย      เก โพล้ง เฌง ทียาทีรา. อ เว๊ เก โพล้ง แม้แค้ ตไก้ยะ ลึ้. อ เว๊ เก โพล้ง แบ้ แยว้. พี่ อ คุ้ช๊องแน ปาโล โล้ เท่อ นอ กแช่ แยว้ อุ้พ้ะ เว๊ อ เซิง อ ซ้ะ เกม๊า อ ดุ้ อ แน่ ฌี้ มะ ล้อ.
44016015	อ เว๊ ดี๊ โพล้ง อ เด้า พ้า ล แพ นอ แม้ ท ไฌ่ จูง ที๊ง กุ้ อ แฌ้ ล้อ. ท่อง อ ช๊าง นอ อ เว๊ โล้ เอะ เฆ้อ      "น เมะ ช๊องมอง ลู่ง จ ทื๊ง จ นะ กแช่ เยซู ล้างที๊ง ล้างโต้ เต้~ๆ นอ เฌ๊ ทาง โอ จ เด้า พ้า เซ้อ". อ เว๊ แด โก้ไละ เฆ้อ ท่อง ท๊อง ก ทาง โอ พี่ นอ ล้อ.
44016016	โอ ล นี้ง ก ลี้ ลู่ง โพล้ง ยู ชูแพ เท่อ อ ล่าง. พี่ ก ลี้ เกล้ นอ ต้องนอง โละ ซ้ะ ดี๊ โพล้ง มืง พู เก ท อ ฆ่อง ล แฌ้      ท มื้งแฆ่ ทาง อ ล้อง. อ เว๊ พ้ะ เว้ เท่อ ซี เต้~ๆ. ลู่ง อ พ้ะ เว้ เท่อ อ กย้อง นอ อ กแช่ ซีง ล มู๊ง นอ นี่ แบ จี้ ดู มะ ล้อ.
44016017	กมืง พู นอ โพะ มะ ปาโล ดี๊ เฆ้อ ก ไค๊ ไวะ      กุ้ ซย้ะ เท่อ ครึ~ๆ ไจ้ะ เว๊ แด      "โพล้ง แคว๊ ล มู๊ง อี้ง นอ เก กแช่ แยว้ ดู ทึ โท๊ ทึ ล แฌ้ นอ อ เพล่ อ บาง. อ ซื๊ง เว๊ เฌ๊ โล้ ล้าง เอะ น ซื๊ง ท พ้อง ท พลิ้ อ ไฌ่".
44016018	อ เว๊ แด แม้ บี่ นอ นี่ แอ นี้ง. ท่อง อ ช๊าง นอ ปาโล อ ซ้ะ ล มึ ล้า แบ      ฌ้อง แกย ไท้ อ ซ้ะ      ไจ้ะ เอะ ท มื้งแฆ่ บี่ อี้ง      "ลู่ง กแช่ เยซู คริ้ อ เม้ง นอ จ อางแม้เลา แน้ ไจ แด โพล้ง มืง พู ล แฌ้ นอ ไวะ". ต้ะ ท มื้งแฆ่ ไจ แด ไฆวะ เว๊ ล ทีง ฆ่าง.
44016019	ท่อง อ กแช่ ซีง ซีงแฌ๊ เว๊ เจ่ เว๊ ล ซี ล้า แบ      ล นี่ แบ จี้ ล้า แบ นอ อ ซื๊ง เว๊ พอง นี่ ปาโล ดี๊ ซีลา คระ      ทวี่ง เว๊ ลู่ง ท อ ดู อ แซย่ อ โอ ลู่ง กะ พ้า ไวะ.
44016020	ท่อง อ ลี้ เว๊ ท้อง ท อ ดู อ แซย่ อ ฌ๊างไท้ะ ฌ้อง      ฟ่อง เว๊ บี่ อี้ง      "โพล้ง ล แพ อี้ง เก โพล้ง ยู      เฌ๊ แม้ เด้งด้าง เท่อ ลู่ง ก เฌง พ้า อี้ง.
44016021	อ ซื๊ง เว๊ ซอง ท อ ไฌะ อ ไฌ่ ไพ้ะ โละ ซ้ะ ดี๊ ก ไฌะ ก ไฌ่ นอ ล้อ. เฆ้อ ก เก โพล้ง โรมา นอ. ล เกิ้ง แบ พี่ ก ม ท่อง นี่ พ้ะ แบ-อ้ะ ดี๊ แม้ โพะ อ ไค๊".
44016022	โพล้ง เฌ๊ โอ ซยอง อึ~ๆ ล แพ นอ ไจ้ะ อ้า ไจ้ะ ซ๊าง แบ เว๊ ปะ. เมะ ท อ ดู อ แซย่ นอ ซย๊าง ยะ ไฆวะ ปาโล ดี๊ ซีลา อ ไช๊ อ ช้าง      ฌ้อง เกม๊า โพล้ง พลี เว๊ ท่าง เว๊ ล้อ.
44016023	พลี เว๊ ท่าง เว๊ น้ะ มะ      ฌ้อง ชวี๊ง ล้าง เว๊ พ้อง พ้า ดี๊ อางแม้เลา โพล้ง คุ้ พ้อง ล แฌ้ นอ ไจ้ะ เว๊      "แคว่-อ้ะ เมะ ฌี้".
44016024	ท่อง อ แน่ฌ๊า เว๊ บี่ นอ ฌ้อง      ลี้ ชวี๊ง ล้าง เว๊ ลู่ง พ้อง พ้า แย๊ โค๊ ล ท๊า นอ ดี๊ พลางทะ เว๊ อ คาง ดี๊ เซง เมาน่าง.
44016025	ลู่ง พุ้พ๊าง มื่ง นอ ปาโล ดี๊ ซีลา ชูแพ เท่อ ดี๊ ซ้ะอวีง ทาง แท๊ อางปฆ้า ทาง กแช่ แยว้. โพล้ง แบซุ้ ล แพ นอ ช๊องแน เว๊.
44016026	ล ทีง ฆ่าง นอ ฌางคู ว้ะ ทาง พ้ะดู. พ้อง เทาทื้ง ท้อง ล้าง ลู่ง อ คางไท้ะ      ฌ้อง อ พ้าแย๊ อุ้พ้ะ ทาง อ ซ้ะ ล ทีง ฆ่าง เลา ปะ. พลี้ง ท้ะ ล้าง แกว โพล้ง แบซุ้ อ ล้อง กุ้ อ แฌ้.
44016027	โพล้ง คุ้ พ้อง ล แฌ้ นอ มี๊ง นาง ทาง อ ซ้ะ      ต้ะ แด แบ พ้อง อ พ้าแย๊ อุ้พ้ะ ทาง อ ซ้ะ      ช๊องมอง เว๊ โพล้ง แบซุ้ ล แพ นอ ไจ ทาง เลา เย้า. อ เว๊ ทึ้ ทาง อ น้ะ ม ชิ้ ซี๊ง ล้าง อ ซ้ะ.
44016028	แบ เด้าะ ปาโล กุ้ ซย้ะ เท่อ ไจ้ะ เว๊      "แม้ ซี๊ง ล้าง น ซ้ะ ล ฌี้. ก โอ พี่ อี้ง กุ้ อ แฌ้ ได้ะ ล้อ".
44016029	โพล้ง คุ้ พ้อง ล แฌ้ นอ กุ้ โพล้ง เฌ๊ โชะ เอะ อ มี      ฌ้อง ซยู๊ ฆ้าง ไวะ ท้อง ปาโล ดี๊ ซีลา อ คางไท้ะ      คะด้ะ ล้าง อ ซ้ะ      ว้ะโทะ ว้ะติ้ ดู มะ.
44016030	ท่อง อ ช๊าง นอ ลี้ ฌ้า อ ซื๊ง เว๊ ซีง คี๊ง แฌ้ ลู่ง ค๊อง โค๊      ฌ้อง อางจ้ะ เว๊ แด      "แคว๊ โจ้-เอ้อ จ แบ แม้ ท ล้อ บี่ ซุ้ จ ม พ้อง ม พลิ้".
44016031	อ ซื๊ง เว๊ คี๊ง แฌ้ ไคล้ ช๊า เว๊      "ทื๊ง ไท้ นะ ไท้ กแช่ เยซู เซ้อ. น ม พ้อง ม พลิ้ เลา ดี๊ โพล้ง น เด้า พ้า ปะ ล้อ".
44016032	ท่อง อ ช๊าง นอ ปาโล ดี๊ ซีลา อางโล๊ไท้ เอะ-อ้ะ กแช่ เยซู อ ไฌะ อ ไฌ่ อ ดีง อ ด้อง      เลา ดี๊ โพล้ง ลู่ง อ เด้า พ้า ล แพ นอ ปะ ล้อ.
44016033	ทึ เมะ มแน้ แค๊ ฌี้~ๆ นอ โพล้ง คุ้ พ้อง ล แฌ้ นอ ลี้ อางซฌ้ะ ไฆวะ เอะ เว๊ อ พ้าล่าง เมาน่าง. ฌ้อง อ เว๊ ดี๊ โพล้ง อ เด้า พ้า กุ้ อ แฌ้ แม้ ท ไฌ่ จูง ที๊ง ล ทีง ฆ่าง.
44016034	ท่อง อ ช๊าง นอ อ เว๊ ไท้ ฌ้า ปาโล ดี๊ ซีลา ลู่ง อ เด้า เกม๊า อาง เว๊ อ เท่อ. ต้ะ อ เว๊ ดี๊ โพล้ง อ เด้า พ้า กุ้ อ แฌ้ ซ้ะอวีง ซ้ะโทะ ดู มะ พี่ อ ทื๊ง ไท้ นะ ไท้ กแช่ แยว้ เย้า.
44016035	ท พ้าง ทาง ลู่ง โฌ้ โค๊ ล นี้ง เด้าะ นอ ท อ ดู อ แซย่ เกม๊า แยแซ๊ ลี้ โล้ แบ โพล้ง คุ้ พ้อง ล แฌ้ นอ ไจ้ะ เว๊      "โพล้ง แคว๊ คี๊ง แฌ้ นอ กูแพล่ ไฆวะ-อ้ะ".
44016036	ท่อง อ ช๊าง โพล้ง คุ้ พ้อง ล แฌ้ นอ ลี้ โล้ แบ ปาโล ไจ้ะ เว๊      "กดู กแซย่ เจ่ โพล้ง เฌ๊ โล้ แบ แย้      เกม๊า จ กูแพล่ แน้ ดี๊ ซีลา ล้อ. ไจ ทาง ดี๊ ท มึ ท พ้า เซ้อ".
44016037	แบ เด้าะ ปาโล โล้ แบ แยแซ๊ ไจ้ะ เว๊      "พี่ อ ซี๊ง เว๊ ล คลึ้ ต้ะเซ๊ง ก ท ไพ้ะ ท แม ได้ะ แบ นอ ต้ะ พลี เฆ้อ ท่าง เฆ้อ ลู่ง โพล้ง อ เมะแซ พ้า      ฌ้อง ชวี๊ง ล้าง เฆ้อ ลู่ง พ้อง พ้า. เฆ้อ ก เก โพล้ง โรมา ล้อ. ค๊องเนง อี้ง กดู กแซย่ ม กูแพล่ กโช้ เฆ้อ ล กล้ะดะ. เกม๊า อ กแช่ เฌ๊ ฆ้าง กูแพล่ เฆ้อ เซ้อ".
44016038	ฌ้อง แยแซ๊ ไท้ โล้ แบ เอะ ท อ ดู อ แซย่ ไวะ. ท่อง อ ซื๊ง เว๊ แน่ฌ๊า เว๊ ปาโล ดี๊ ซีลา เก โพล้ง โรมา นอ ต้ะ ซ้ะเม ซ้ะไพล้ เท่อ ดู มะ ล้อ.
44016039	ท่อง อ ช๊าง ลี้ ฆ้าง ฌู ปาโล ดี๊ ซีลา      ไคล้ มึ ไคล้ พ้า ไท้ เว๊ ดี๊-อ้ะ      ฌ้อง กูแพล่ เว๊ ล้อ      ดี๊ อางท่าง เกม๊า อ ไจ ทาง ไฆวะ เฌง พ้า ไวะ.
44016040	ปาโล ดี๊ ซีลา ไจ แด พ้อง พ้า      ฌ้อง ลี้ ลู่ง น่าง ลีแดย อ เด้า พ้า ไวะ. ด๊างพื่งวี่ ล มู๊ง นอ เฌ๊ โอ ซยอง พี่ นอ เปราะ. ปาโล ดี๊ ซีลา โล้ ล้าง เอะ อ เท่อ      ไคล้ ชอง ทาง เว๊ อ ซ้ะ      ฌ้อง ไจ ทาง ไฆวะ พี่ นอ ล้อ.
44017001	ปาโล ดี๊ อ ฌุ้พาง นอ ลี้ แพ๊ แบ เฌง อางฟีโปลี ดี๊ เฌง อาโปโลนี      ลี้ ท้อง ลู่ง เว่ง เทซาโลนีเก พ้า. โพล้ง ยู อ ท แพโซง ล่าง โอ พี่ นอ ล โพลง.
44017002	ปาโล ลี้ ลู่ง ท แพโซง ล่าง บี่ อ ล่าง กุ้ อ พ๊า      พ้ะ ไละ ฌี้ ไละ แอว้ ฌ้อง อางโล๊ไท้ เว๊ ชิ้ทาง มื่ง ดืง เท่อ แบ้ แยว้ อ นี้ง ซ๊า พ๊า.
44017003	ปาโล ซอง ไละ ฌี้ ไละ แอว้ เกม๊า โพล้ง ซีงแฌ๊ เว๊ ล้างที๊ง ลู่ง คริ้ แบ โท่ง ท น้ะ ฌ้อง แบ เฌ้เทิง ม๊า ทาง ไท้      ดี๊ ไจ้ะ เว๊      "กแช่ เยซู พี่ จ โล้ เอะ น ซื๊ง ล แฌ้ อี้ง นอ เมะ คริ้ ล้อ".
44017004	โพล้ง ยู แบ ล แฌ้~ๆ ดี๊ โพล้ง กรี พี่ อ แบ้ แยว้ ดี๊ โพล้ง มืง พี่ อ เม้ง ดู แซ ดู ล แพ นอ นะ เว๊ แอ ฌ้อง      แม้ มู๊ง แม้ ซกุ้ โละ อ ซ้ะ ดี๊ ปาโล ดี๊ ซีลา นอ ล้อ.
44017005	แบ เด้าะ โพล้ง ยู โอ ล มู๊ง ไคว๊ ปาโล. ท บี่ นอ อ ซื๊ง เว๊ กุ้ นี่ กแคว๊ ล กลุ้ ล จ้ะ แบ โอ กะ พ้า ล แพ นอ เกม๊า เว๊ อ เท่อ โพะ อ ไค๊. อ ซื๊ง เว๊ ไจ โพะ โละ อ ไค๊ แอ ฌ้อง      ต้ะ แม้ ท เติ้งทาง เติ้งล้าง ด๊าง เว่ง แย๊      ลี้ นึ ฆ้าง ยาโซง อ เด้า พ้า      อางฆื๊ง ปาโล ดี๊ ซีลา      แบ อ ซ้ะ ม้อง ฆ้าง เว๊ ลู่ง โพล้ง อ เมะแซ พ้า
44017006	แบ เด้าะ อางฆื๊ง เว๊ ล แด แบ      ต้ะ ทวี่ง นี่ ยาโซง ดี๊ ด๊างพื่งวี่ อ แฌ้แพ ล น้าง      ม้อง เว๊ ไวะ ท้อง ท อ ดู อ แซย่ อ โอ ลู่ง เว่ง พ้า      กุ้ ทาง เท่อ ไจ้ะ เว๊      "กแคว๊ ล มู๊ง อี้ง ไบล้ะ กแด้ ฌางคู โคล๊ง คู กุ้ อ จอง. ค๊องเนง อี้ง เฌ๊ ท้อง ก เว่ง พ้า เย้า ปะ.
44017007	ยาโซง ล แฌ้ อี้ง เกม๊า เว๊ อ เท่อ ทาง โอ อ เด้า พ้า. อ ซื๊ง เว๊ ซีง แม้ ไพ้ะ แบ ซีซา อ ท อางแม้เลา พี่ อ ซื๊ง เว๊ ไจ้ะ เว๊ จ๊าวแพเดง อ แฌ้แพ โอ ล แฌ้ ได้ะ      อ เม้ง เยซู".
44017008	ท่อง โพล้ง ด๊าง มู๊ง ดี๊ ท อ ดู อ แซย่ แน่ฌ๊า เว๊ บี่ นอ ฌ้อง      อ ซ้ะ ฆวี่ง ทาง โย๊ เฆาะ.
44017009	อ ซื๊ง เว๊ อางลุ้ อาง ยาโซง ดี๊ อ ฌุ้พาง      ฌ้อง กูแพล่ เว๊ ไวะ.
44017010	เมาะ ท ไค้ะ ล้าง นอ ด๊างพื่งวี่ เกม๊า ปาโล ดี๊ ซีลา ลี้ ลู่ง เฌง เบเรยา ไวะ. ลี้ ท้อง นอ นึ ฆ้าง ลู่ง โพล้ง ยู อ ท แพโซง ล่าง พ้า.
44017011	โพล้ง เบเรยา ล มู๊ง นอ อ ซ้ะ ฌี้ นี่ โพล้ง เทซาโลนีเก นอ ล้อ. อ แน่ ล ตาง แบ      ดุ้ อ แน่ ดี๊ ปาโล อ ลู่ง อ แท๊ ฌี้ มะ. พี่ ปาโล โล้ เท่อ นอ ม เมะ เต้~ๆ-อ้า      อ ซื๊ง เว๊ ไฌ่ ไละ ฌี้ ไละ แอว้ ที๊ง~ๆ ช้ะๆ ฆ้ะ มะ กุ้ อ นี้ง ล้อ.
44017012	อ ซื๊ง เว๊ ทื๊ง ไท้ นะ ไท้ กแช่ เยซู แอ แฌ้. โพล้ง กรี มืง อ ท โอ ท ช๊อง ดี๊ โพล้ง กรี แคว๊ แอ แฌ้ ทื๊ง เว๊ นะ เว๊ ปะ ล้อ.
44017013	แบ เด้าะ ท่อง โพล้ง ยู ลู่ง เว่ง เทซาโลนีเก พ้า แน่ฌ๊า เว๊ ปาโล โล้ ล้าง ละ ล้าง กแช่ แยว้ อ ลู่ง อ แท๊ ลู่ง เฌง เบเรยา พ้า นอ. อ ซื๊ง เว๊ เฌ๊ แม้ ฆวี่ง ทาง โพล้ง อ ซ้ะ เกม๊า โพล้ง เติ้งทาง เติ้งล้าง อึ~ๆ.
44017014	ด๊างพื่งวี่ ล มู๊ง นอ เกม๊า ปาโล ลี้ ลู่ง ปางเล พ้าไท้ะ. แบ เด้าะ ซีลา ดี๊ ทีโมเท โอ ลู่ง เฌง เบเรยา พ้า ได้ะ.
44017015	กแคว๊ ล มู๊ง นอ ลี้ ฌ้า ปาโล ท้อง เว่ง เอเทง พ้า. ปาโล โอ ก้ะ พี่ นอ. พี่ อ ซื๊ง เว๊ ม ไท้ นอ ปาโล โล้ เอะ-อ้ะ ไจ้ะ เว๊      "โล้ แบ ซีลา ดี๊ ทีโมเท เกม๊า อ เฌ๊ ช่อง แย้ เมะ เพล".
44017016	พี่ ปาโล โอ คุ้ ซีลา ดี๊ ทีโมเท ลู่ง เว่ง เอเทง พ้า นอ อ ซ้ะ ล มึ แบ น้ะ มะ พี่ อ แด ท เค่ง ท ฌ้าง ลู่ง โพล้ง โบง ทาง แบ้ ทาง เว๊ โอ ฆวี้ ทะ เว่ง พ้า นอ.
44017017	ท บี่ นอ ปาโล ลี้ ลู่ง ท แพโซง อ ล่าง พ้า      โล้ โละ เตะ โละ อ ซ้ะ ดี๊ โพล้ง ยู ดี๊ โพล้ง ล ชื้อ~ๆ พี่ อ แบ้ แยว้ ล แพ นอ      ฌ้อง ลี้ ลู่ง กะ พ้า โล้ โละ เตะ โละ อ ซ้ะ ดี๊ โพล้ง เฌ๊ ฆ้าง คุ้ช๊องแน เท่อ ล มู๊ง นอ กุ้ อ นี้ง.
44017018	คู ซอง เอปีคูรี อ ไฌ่ ล น้าง      ดี๊ คู ซอง ซโตเอ อ ไฌ่ ล น้าง เฌ๊ ฆ้าง ติ้ โละ ไอ โละ อ ซ้ะ ดี๊ ปาโล แบ ล น้าง~ๆ      ไจ้ะ เว๊      "โพล้ง ไคล้ เท่อ อ ซูง อ แซ ล โอ แบ ล แฌ้ อี้ง      เมะ ม เฌ๊ โล้ ล้าง เอะ เฆ้อ ท เม้ง เล้". โพล้ง อ แฌ้แพ ไจ้ะ เว๊      "แบ ด้อง อ เว๊ โล้ ล้าง โพล้ง ที๊ง ไย้ ค่าง ไย้ อ กแช่ ดู อ ไฌะ อ ไฌ่ นอ ล้อ"      เมะ เว๊ ปาโล โล้ ล้าง กแช่ เยซู อ ไฌ่ ดี๊ ท ซี๊ง ม๊า ทาง ไท้ อ ไฌ่ ล้อ.
44017019	ต้ะ โพล้ง ลี้ ฌ้า ปาโล ลู่ง ท ลู่ง อาเรโอปาโก คู พี่ โพล้ง แพโซง ต้ะเซ๊ง เท่อ อ ล่าง      ฌ้อง ไจ้ะ เว๊ แด      "น ซอง เท่อ ซ๊าง เท่อ อ ซ๊าง อี้ง นอ ก ซู๊ ซีงแฌ๊ ซ้ะ ปะ ล้อ.
44017020	พี่ น ซอง เท่อ อ ซ๊าง ล เม้ง~ๆ นอ ก ล แน่ฌ๊า น่าง ชุ้ ได้ะ แบ ล้อ. ก ซู๊ ซีงแฌ๊ ก ซ้ะ เมะ อุ้ เว๊ อ โค๊ บี่ จะ เล้".
44017021	(โพล้ง เอเทง กุ้ อ แฌ้ ดี๊ โพล้ง ค่าง โคล๊ง พี่ อ เฌ๊ โอ พี่ นอ ล แม้ เท่อ อ ฌื๊ง อ แฌ้ แบ      โล้ ล้าง เท่อ อ ซ๊าง ดี๊ คุ้ช๊องแน เท่อ อ ซ๊าง ครึ~ๆ มึ มะ).
44017022	พี่ โพล้ง แพโซง เท่อ ลู่ง ท ลู่ง อาเรโอปาโก คู นอ ปาโล ชี๊เทิง ลู่ง โพล้ง อ เมะแซ พ้า      ฌ้อง โล้ แบ เว๊      "โพล้ง เอเทง ซีง-เอ้อ จ แด แบ เย้า      น ซื๊ง โบง ทาง แบ้ ทาง เท่อ เต้~ๆ ล้อ.
44017023	อ ไฌ่ บี่ อี้ง พี่ จ เฌ๊ ลู่ง น ซื๊ง เว่ง พ้า อี้ง นอ จ ไจ แคว่ ดุ้ ท ล่าง ล จอง แบ ล จอง พี่ น ซื๊ง โบง ทาง แบ้ ทาง เท่อ นอ. จ แด ท แบ้ ทาง อ ล่าง ล จอง พี่ โพล้ง กวิ้ ล้าง เท่อ ลู่ง อ ล้อง ไจ้ะ เว๊ 'ลู่ง กแช่ ดู อ ฌ่าง พี่ โพล้ง ล ซีงแฌ๊ อ เม้ง อ แซ แบ'. กแช่ ดู พี่ น ซื๊ง โบง ทาง แบ้ ทาง-อ้ะ ดี๊ น ซื๊ง ล ซีงแฌ๊-อ้ะ แบ ล แฌ้ นอ ค๊องเนง อี้ง จ ม โล้ แบ น ซื๊ง ล้อ.
44017024	กแช่ แยว้ พี่ อ ไต้ ล้าง ฌางคู ดี๊ กเย่ ท โอ ฌางคู โคล๊ง คู ล แฌ้ นอ เก มุ้คู ดี๊ ฌางละ อ กแช่ ดู ทึ. เว่งฮ๊าง พี่ กโพล้ง ไต้ ทาง เว๊ นอ กแช่ แยว้ ล โอ เว๊ อ พ้า แบ ล้อ.
44017025	กแช่ แยว้ อ กแช่ แด เว๊ ดึ้ เกม๊า โพล้ง อ เมะ ม๊า ซ้ะ ว้ะ แซ ทาง แซ ล้าง      ดี๊ เกม๊า โพล้ง ฌางคู คู อาง แบ อ บลึ้ อ บลาง กุ้ อ แฌ้. ลู่ง อ กย้อง บี่ นอ กแช่ แยว้ ล แบ เปิ่ง กโพล้ง แม้ช้า อางช้า-อ้ะ น่าง เม้ง แบ ล้อ.
44017026	พี่ กแช่ แยว้ ไต้ ล้าง โพล้ง กุ้ ชื้อ กุ้ ชะ โอ เฆ้ง ฌางคู โคล๊ง คู โย้ นอ เฌ๊ เว๊ ลู่ง กแคว๊ ล แฌ้ ฆ่าง นอ ล้อ. กแช่ แยว้ อางกี ล้าง เว้ เว๊ ม เกม๊า โพล้ง ล ชื้อ~ๆ โอ พี่ ล ชู้ เล้ พี่ ล จอง เล้.
44017027	อ เว๊ แม้ บี่ นอ บี่ ซุ้ อ ซื๊ง เว๊ ม อางฆื๊ง กแช่ แยว้      ม กเลิ่ง อางฆื๊ง แคว่ เว๊ ดี๊ มื้งแล่ ม แด เว๊. แบ เด้าะ เต้~ๆ นอ กแช่ แยว้ ล โอ ไย้ ดี๊ เฆ้อ น่าง แฌ้ แบ ล้อ
44017028	ด้อง ซุ้ โพล้ง โล้ เว๊ แด ล แฌ้      'อ เว๊ เกม๊า ก เมะ ม๊า ซ้ะ ว้ะ. ก ว้ะ ซี เลา ดี๊ จูง ดี๊ คาง. ก โอ ม๊า ลู่ง อ เว๊ อ ซุ้' ด้อง ซุ้ โพล้ง ซี แท๊ พู ล น้าง~ๆ ไจ้ะ เว๊ แด 'เฆ้อ ก เก เว๊ อ พู ปะ ล้อ'.
44017029	ลู่ง ก เก กแช่ แยว้ อ พู อ กย้อง นอ ล แบ ช๊องมอง แบ ลู่ง กแช่ แยว้ แม้ อ ซ้ะ แบ ด้อง ท เค่ง ท ฌ้าง แม้ ดี๊ ท๊อง ฌี้      ดี๊ จี้ ฌี้      ดี๊ โล่ง ฌี้      พี่ โพล้ง ไต้ ทาง เว๊ นอ.
44017030	ลู่ง อ พ้อง ไฆวะ นอ โพล้ง ล ซีงแฌ๊ เท่อ แบ. อ กย้อง นอ กแช่ แยว้ ล ทื๊ง นี่ นะ นี่ เท่อ แบ ล้อ. แบ เด้าะ ค๊องเนง โย้ กแช่ แยว้ อางแม้เลา กเย่ โพล้ง กุ้ จอง กุ้ ไจ้ เกม๊า อ เปลง ไท้ ซ้ะ อ ซ๊าง กุ้ อ แฌ้.
44017031	กแช่ แยว้ อางกี ล้าง เว้ อ มื่ง ต้ะเซ๊ง เท่อ ล นี้ง เย้า      ม ต้ะเซ๊ง โพล้ง ฌางคู โคล๊ง คู ลู่ง ท อ เกิ้ง อ แบ กุ้ อ แฌ้ ล้อ. กแช่ แยว้ อางลึ นี่ โพล้ง แคว๊ ล แฌ้ เก โพล้ง ต้ะเซ๊ง เท่อ นอ. พี่ กแช่ แยว้ ม แม้ บี่ นอ อ เว๊ เกม๊า ก ซีงแฌ๊ ล้างที๊ง ล้างช้ะ ลู่ง อ เว๊ แม้ ม๊า ทาง ไท้ โพล้ง ล แฌ้ นอ".
44017032	ท่อง อ ซื๊ง เว๊ แด แน่ฌ๊า ปาโล ไคล้ เท่อ แบฆ้ะ ดี๊ ท แม้ ม๊า ทาง ไท้ อ ไฌ่ นอ โพล้ง แบ ล แฌ้~ๆ นี่ง แบ พะแล้ เว๊. แบ เด้าะ แบ ล แฌ้~ๆ ไจ้ะ เว๊ แด      "ท ไฌ่ อ อี้ง นอ ก แบ ซ้ะ คุ้ช๊องแน ได้ะ      น โล้ แฆว่ เฆ้อ โคะ เด้าะ".
44017033	ฌ้อง นอ ปาโล ไจ แด อ ซื๊ง เว๊ ไวะ.
44017034	โพล้ง แบ ล น้าง~ๆ แม้ มู๊ง แม้ ซกุ้ โละ อ ซ้ะ ดี๊ ปาโล      ฌ้อง ทื๊ง ไท้ นะ ไท้ กแช่ เยซู. โพล้ง ล แพ นอ เมะ เว๊ ดีโยนีซี พี่ อ เก โพล้ง ต้ะเซ๊ง เท่อ ลู่ง ท ลู่ง อาเรโอปาโก คู ล แฌ้      ดี๊ โพล้ง มืง ล แฌ้ อ เม้ง น่าง ดามารี      ดี๊ โพล้ง อ แฌ้แพ ล น้าง.
44018001	ลู่ง ไค๊ นอ ปาโล ไจ แด ไฆวะ เว่ง เอเทง      ลี้ ลู่ง ค่าง โคเรง พ้า
44018002	โอ พี่ นอ ต้องนอง โละ อ ซ้ะ ดี๊ โพล้ง ยู ล แฌ้ พี่ อ กึ ทาง ลู่ง ปองโต อ ค่าง พ้า      อ เม้ง อาคีลา. อ แม๊ อ เม้ง น่าง ปรีซาคา. อ ซื๊ง เว๊ คี๊ง แฌ้ โอ ลู่ง อี้งตาลี อ ค่าง เฌ๊ โม่ โคะ ได้ะ ล้อ      เป๊งนี่ ลู่ง ท อ ดู ทึ เคล้าดีโย อางแม้เลา เว๊ เกม๊า กเย่ โพล้ง ยู ไจ แด ไฆวะ เว่ง พ้ะดู โรมา พ้า ล้อ. ปาโล เฌ๊ ไจ อ โอ
44018003	ทาง โอ โย๊ เว๊ อ เด้า พ้า      แม้ ซกุ้ เท่อ ดี๊-อ้ะ      อ ไฌ่ บี่ โย้ ปาโล แม้ เท่อ ซี ด้อง ซุ้ อ ซื๊ง เว๊ ปะ      เมะ เว๊ แม้ พ๊าเต๊ง.
44018004	ลู่ง มื่ง ดืง เท่อ แบ้ แยว้ อ นี้ง นอ ปาโล ลี้ ลู่ง ท แพโซง อ ล่าง กุ้ อ พ๊า. อ เว๊ โล้ โละ เตะ โละ อ ซ้ะ ดี๊ โพล้ง ยู ดี๊ โพล้ง ล ชื้อ~ๆ      เมะ เว๊ เฌา อางโก้ไละ เว๊ เกม๊า อ ทื๊ง ไท้ นะ ไท้ กแช่ เยซู ล้อ.
44018005	ท่อง ซีลา ดี๊ ทีโมเท โอ ลู่ง มาเซโดนี อ ค่าง เฌ๊ ท้อง นอ ปาโล อางกี ล้าง อ ซ้ะ โล้ ล้าง กแช่ เยซู อ ไฌ่ เซ๊ง~ๆ นี้ง ท ไค้ะ      โล้ แบ โพล้ง ยู ลู่ง กแช่ เยซู นอ เมะ คริ้ นอ ล้อ.
44018006	ท่อง อ ซื๊ง เว๊ แม้ ไทะทะ-อ้ะ ดี๊ ไคล้ อ้า ไคล้ ซ๊าง-อ้ะ นอ ปาโล ทู ต รื้ง ไฆวะ อ ไช๊ อ ช้าง ไจ้ะ เอะ โพล้ง ล แพ นอ      "น เตา ลู่ง น ซื๊ง แบ ซี๊ง นอ น แบ ฮะ นี่-อ้ะ แด เว๊ ล แฌ้ ล้อ. เมะ ยี๊ นอ จ เตา จ แต๊ โอ ล้า เอะ. ท่อง อี้ง จู่ง แย๊ นอ จ ม ลี้ ฌู ก้ะ โพล้ง ล ชื้อ แด นอ ล้อ".
44018007	ท บี่ นอ อ เว๊ ไจ แด ไฆวะ โพล้ง ยู ล มู๊ง นอ      ลี้ โอ ก้ะ โพล้ง ล ชื้อ แด อ เด้า. เด้า ล โพลง นอ เก ทีตา ยูโท พี่ อ แบ้ แยว้ ล แฌ้ นอ เว๊. เด้า นอ โอ เท่ง ดี๊ โพล้ง ยู อ ท แพโซง ล่าง.
44018008	ท อ คู ลู่ง ท แพโซง อ ล่าง โอ ล แฌ้ นอ อ เม้ง ครีโป. อ เว๊ ทื๊ง ไท้ นะ ไท้ กแช่ เยซู ดี๊ กเย่ โพล้ง อ เด้า พ้า กุ้ อ แฌ้. โพล้ง โอ ลู่ง เว่ง โคเรง พ้า แน่ฌ๊า ปาโล โล้ เท่อ      ฌ้อง ทื๊ง เว๊ นะ เว๊ ดี๊ แม้ ท ไฌ่ จูง ที๊ง แอ เต้~ๆ.
44018009	ลู่ง มแน้ โค๊ นอ ปาโล แด ท ทาง แพล้. กแช่ เยซู โล้ แบ-อ้ะ      "ซ้ะเม เท่อ ล้า ล ฌี้. โล้ ล้าง ละ ล้าง เท่อ ทึ~ๆ. เซิง ล้างท่อง ซ้ะ ล้างท่อง ล ฌี้.
44018010	อ ไฌ่ บี่ โย้ จ โอ ดี๊ แน้ ล้อ. โพล้ง แม้ แบ ไท้ะ แบ ท่อง แน้ ล ซี น่าง แฌ้ แบ. ลู่ง เว่ง พ้า โย้ นอ โพล้ง เก จ พู จ ลี้ง โอ ฌ้อง".
44018011	ท บี่ นอ ปาโล โอ พี่ นอ นี่ ล เนง คึ      ซอง เอะ ซ๊าง เอะ โพล้ง แบฆ้ะ ดี๊ กแช่ แยว้ อ ลู่ง อ แท๊.
44018012	ล ว๊าง แย๊ พี่ กางลีโย เก ทาง ท อ ดู โรมา ลู่ง อาคายา อ ค่าง พ้า นอ โพล้ง ยู เฌ๊ โอ ซยอง พองทะ ปาโล คระ      ลี้ ม้อง เว๊ ลู่ง ซ่าง พ้า ไวะ
44018013	ไจ้ะ เว๊      "กแคว๊ ล แฌ้ อี้ง โก้ไละ นี่ โพล้ง เกม๊า อ แบ้ ทาง กแช่ แยว้. อ นอ ไพ้ะ โละ ซ้ะ ดี๊ ก ไฌะ ก ไฌ่ ล้อ".
44018014	พี่ ปาโล ม ไคล้ ทาง นอ กางลีโย โล้ แบ โพล้ง ยู ล มู๊ง นอ ไจ้ะ เว๊      "โพล้ง ยู ซีง-เอ้อ อ เว๊ แด เมะ แม้ ไพ้ะ แม้ แม เท่อ ดี๊ แม้ ท อ้า ท ซ๊าง เต้~ๆ นอ เกิ้ง จ ม คุ้ช๊องแน น ซื๊ง ล โค๊ ล้อ.
44018015	แบ เด้าะ เก น ซื๊ง ท ติ้ โละ ไอ โละ ซ้ะ แบฆ้ะ ดี๊ ท ไคล้ ล ทีง~ๆ      ดี๊ โพล้ง อ เม้ง ล เม้ง~ๆ      ดี๊ น ซื๊ง ไฌะ ซื๊ง ไฌ่ นอ ล้อ. อ อี้ง นอ เกิ้ง ลู่ง น ซื๊ง ต้ะเซ๊ง แด เว๊. ท ล เอ้า อี้ง นอ จ ล ต้ะเซ๊ง ท น่าง เม้ง แบ ล้อ".
44018016	ฌ้อง นอ กางลีโย โฌ๊ ไจ ไฆวะ อ ซื๊ง เว๊ ลู่ง ซ่าง พ้า.
44018017	โพล้ง ล มู๊ง นอ พองทะ โซเทเน พี่ อ เก โพล้ง ยู อ ท แพโซง ล่าง อ คู ล แฌ้ นอ      มิ้ เว๊ ท่าง เว๊ ลู่ง ซ่าง อ เมะแซ พ้า. แบ เด้าะ ท อ ดู กางลีโย แคว่ เว๊ บละ.
44018018	ปาโล โอ ก้ะ ดี๊ ด๊างพื่งวี่ ลู่ง เว่ง โคเรง พ้า แอ นี้ง แอ ซ๊าง ได้ะ      ฌ้อง ไจ แด อ ซื๊ง เว๊      ลี้ ท้อง เฌง เคงครียา. พี่ พ นอ อ เว๊ โล้ง อ คู บี่ ซุ้ อ เอิ้งล้าง เว้ อ ซ้ะ เย้า      ฌ้อง ทาง กบ้าง ที๊ง คู ดี๊ น่าง ปรีซาคา ดี๊ อาคีลา      ลี้ ลู่ง ซีรียา อ ค่าง ไวะ.
44018019	ลี้ ท้อง เว่ง เอเฟโซ พ้า      ฌ้อง ปาโล ไจ พ้ะ โละ อ ซ้ะ ดี๊ อ ฌุ้พาง คี๊ง แฌ้ พี่ นอ. ปาโล ล แฌ้ ลี้ นึ ท แพโซง อ ล่าง พ้า      ฌ้อง โล้ โละ เตะ โละ อ ซ้ะ ดี๊ โพล้ง ยู.
44018020	อ ซื๊ง เว๊ ซีง แบ ซ้ะ เกม๊า ปาโล โอ ดี๊-อ้ะ เมะ ไยะ ล ปี๊      แบ เด้าะ ปาโล โอ เอะ      ม ไท้ ล้อ.
44018021	พี่ ม ไท้ นอ โล้ แบ อ ซื๊ง เว๊ ไจ้ะ เว๊      "เมะ แบ กแช่ แยว้ อ ซ้ะ นอ จ ม เฌ๊ ไท้ โคะ". ฌ้อง นอ ปาโล ทาง ไท้ กบ้าง ที๊ง คู เด้าะ      ไจ แด เว่ง เอเฟโซ นอ ล้อ.
44018022	ปาโล ไท้ ท้อง เว่ง ซีซารียา      ฌ้อง ไท้ ก้ะ ดี๊ อ คาง ท้อง เว่ง เยรูซเลง พ้า      ลี้ ไจ โพล้ง ทื๊ง ซยอง เท่อ อ โอ      ไคล้เดิง ไคล้ดุ้ เว๊ ฌ้อง ไท้ ลู่ง เว่ง อางเทโอะ พ้า.
44018023	โอ พี่ นอ ล ชู่ ล ล่าง ฌ้อง ลี้ เด้าะ      ลี้ เว้งว้าง ลู่ง ฟีแจ ดี๊ กาลาเต อ ค่าง พ้า      ลี้ ไจ โพล้ง ทื๊ง ซยอง เท่อ อ โอ ล จอง~ๆ      ไคล้ มึ ทาง ชอง ทาง เว๊ อ ซ้ะ นอ ล้อ.
44018024	โพล้ง ยู แคว๊ โอ ล แฌ้ อ เม้ง อาโปโล      กึ ทาง ลู่ง เว่ง พ้ะดู อาเลซางดี พ้า. โพล้ง ล แฌ้ อี้ง นอ ไคล้ เท่อ โล้ ล้าง เท่อ ซี เต้~ๆ      ซีงแฌ๊ ไละ ฌี้ ไละ แอว้ ล้างที๊ง ล้างช้ะ เต้~ๆ. อ เว๊ เฌ๊ ลู่ง เว่ง เอเฟโซ พ้า.
44018025	อาโปโล ไฌ่ ลู กแช่ เยซู อ ไฌ่ เย้า      โล้ เท่อ มึ      อ นุ้ แอ เต้~ๆ      ซอง เท่อ ซ๊าง เท่อ ลู่ง กแช่ เยซู อ ดีง อ ด้อง แบ ฌี้ เต้~ๆ. แบ เด้าะ อ เว๊ แด ซีงแฌ๊ ท อ ไฌ่ จูง ที๊ง พี่ โยฮาง โล้ ล้าง เว๊ แด นอ ล เม้ง ล้อ.
44018026	อ เว๊ โล้ ล้าง เท่อ เบิง มะ ลู่ง ท แพโซง อ ล่าง. พี่ น่าง ปรีซาคา ดี๊ อาคีลา แน่ฌ๊า เว๊ อ ซอง เท่อ นอ อางจ้ะ เว๊ ลี้ ลู่ง อ เด้า      ฌ้อง อางโล๊ไท้ ฌ้า เอะ เว๊ เกม๊า อ ซีงแฌ๊ กแช่ แยว้ อ ไฌะ อ ไฌ่ ล้างที๊ง ฌี้ ทาง.
44018027	พี่ อาโปโล โอ ทาง อ ซ้ะ ม ลี้ ลู่ง อาคายา อ ค่าง พ้า นอ ด๊างพื่งวี่ ลู่ง เว่ง เอเฟโซ พ้า แม้ช้า เว๊ ล้อ      กวิ้ เอะ กแช่ เยซู อ พู อ ลี้ง พี่ นอ อ ไละ      โล้ แบ เว๊ เกม๊า อ ตองช้า ฮะช้า อาโปโล เมะ ฌี้. พี่ อาโปโล ลี้ ท้อง นอ แม้ช้า โพล้ง ฌี้ มะ      เมะ เว๊ โพล้ง พี่ อ นี่ แบ กแช่ แยว้ อ โก้ง อ โบ้ง อ บลึ้ อ บลาง ดี๊ ทื๊ง ไท้ นะ ไท้ กแช่ เยซู เย้า ล แพ นอ ล้อ.
44018028	พี่ อ โล้ โละ เตะ โละ อ ซ้ะ ดี๊ โพล้ง ยู ลู่ง โพล้ง อ เมะแซ พ้า นอ เตะ เท่อ ซี เต้~ๆ ล้อ. โพล้ง ยู ล น้า-อ้ะ แบ. อ เว๊ ซอง ไละ ฌี้ ไละ แอว้ ล้างที๊ง ฌี้ มะ พี่ อ แบฆ้ะ ดี๊ กแช่ เยซู เก คริ้ นอ ล้อ.
44019001	ล พ๊า แย๊ พี่ อาโปโล โอ ลู่ง เว่ง โคเรง พ้า นอ ปาโล ลี้ แพ๊ แบ เฌง ล จอง~ๆ พี่ อ โอ ลู่ง ท้ะ ล โค๊. อ เว๊ เฌ๊ ล้าง ท้อง เว่ง เอเฟโซ พ้า      ต้องนอง โละ อ ซ้ะ ดี๊ กแช่ เยซู อ พู อ ลี้ง ล มู๊ง
44019002	อางจ้ะ อ ซื๊ง เว๊ ซีง ล มู๊ง นอ ไจ้ะ เว๊      "พี่ น ซื๊ง ทื๊ง เท่อ นะ เท่อ นอ น นี่ แบ วีง ฌี้ แล้ แอว้ ชี่-อ้า". อ ซื๊ง เว๊ ไคล้ ช๊า      "นี่ เอะ. วีง ฌี้ แล้ แอว้ อ ไฌ่ นอ ก ล แน่ฌ๊า น่าง พ๊า แบ ล้อ".
44019003	ปาโล อางจ้ะ เว๊      "เมะ บี่ นอ น ซื๊ง แม้ ท ไฌ่ จูง ที๊ง พี่ ล มยู๊ เล้". อ ซื๊ง เว๊ ไคล้ ช๊า เว๊      "ล มยู๊ แย๊ พี่ โยฮาง โล้ ล้าง เว๊ แด นอ ล้อ".
44019004	ปาโล โล้ ก้ะ เว๊ แด      "โยฮาง แม้ ท ไฌ่ จูง ที๊ง บี่ ซุ้ เนโพล ทาง เว๊ ลู่ง โพล้ง เปลง ไท้ ซ้ะ อ ซ๊าง นอ ล้อ. แบ เด้าะ โยฮาง โล้ แบ โพล้ง อี้งซลาเอง เกม๊า อ ทื๊ง ไท้ นะ ไท้ โพล้ง พี่ อ เฌ๊ อ ล่างไค๊ ล แฌ้ นอ. อ นอ เมะ กแช่ เยซู ล้อ".
44019005	ท่อง อ ซื๊ง เว๊ ซีง แน่ฌ๊า เว๊ ฌ้อง นอ แม้ ท ไฌ่ จูง ที๊ง ลู่ง กแช่ เยซู อ เม้ง นอ ล้อ.
44019006	ท่อง ปาโล อางกี ล้าง อ จูง ลู่ง อ ซื๊ง เว๊ อ ล้อง ฌ้อง นอ วีง ฌี้ แล้ แอว้ เฌ๊ ล้าง ลู่ง อ ซื๊ง เว๊ อ ล้อง กุ้ อ แฌ้. ต้ะ อ ซื๊ง เว๊ ซีง ไคล้ ทาง ท คว่าง ล เม้ง แด ดี๊ โล้ ล้าง ละ ล้าง กแช่ แยว้ อ ลู่ง อ แท๊ นอ ล้อ.
44019007	โพล้ง ล มู๊ง อี้ง นอ อ แคว๊ โอ เมาะ ล ชี๊ง คี๊ง แฌ้.
44019008	ปาโล ลี้ นึ ท แพโซง อ ล่าง พ้า ล พ๊า~ๆ      โล้ ล้าง เท่อ เบิง ฌี้ มะ. อ เว๊ แม้ บี่ นอ นี่ แล้ ซ๊า เบง      โล้ โละ เตะ โละ อ ซ้ะ ดี๊ โพล้ง ครึ~ๆ      เฌา เกม๊า โพล้ง นะ เท่อ แบฆ้ะ ดี๊ กแช่ แยว้ อ มื่ง อ บ้าง.
44019009	แบ เด้าะ โพล้ง แบ ล น้าง~ๆ อ โน้ง ตาง แน่ ตาง ดู มะ      นะ เว๊ เอะ      ไจ้ะ อ้า ไจ้ะ ซ๊าง กแช่ เยซู อ ไฌะ อ ไฌ่ พี่ โพล้ง กุ้ เว๊ เกล้ อ ซ๊าง ล บ้อง นอ ลู่ง โพล้ง อ เมะแซ พ้า กุ้ อ แฌ้ ล้อ. ท บี่ นอ ปาโล เกม๊า กแช่ เยซู อ พู อ ลี้ง ล มู๊ง นอ โพะ อ ไค๊ ไจ แด ไฆวะ โพล้ง พี่ นอ      ฌ้อง ลี้ โล้ โละ เตะ โละ อ ซ้ะ ลู่ง ทีรางนา อ ท ล่าง ซอง เท่อ ล จอง นอ กุ้ อ นี้ง ล้อ.
44019010	ปาโล แม้ บี่ นอ นี่ คี๊ง เนง. กเย่ โพล้ง โอ ลู่ง อาแซย อ ที๊ง อ ค่าง พ้า      เก โพล้ง ยู ฌี้      โพล้ง ล ชื้อ~ๆ นอ ฌี้      แน่ฌ๊า กแช่ เยซู อ ไฌะ อ ไฌ่ อ ดีง อ ด้อง กุ้ อ แฌ้ ล้อ.
44019011	กแช่ แยว้ เจ่ ปาโล แม้ ท ล้ะ ท เล่ ล้างช๊าง.
44019012	ท่อง โพล้ง แม้ นี่ ตไก้ย้ะ ล เบง~ๆ ดี๊ ไช๊ช้าง ล เบง~ๆ พี่ ปาโล เจ่ ลี้ง เว๊ นอ ไท้ โชะ เอะ โพล้ง ล เก ล โก้ แบ ล แพ นอ      ฌ้อง อ ท เจ้า ท แช๊ แบล ซวะ      ดี๊ ท มื้งแฆ่ ไจ ทาง ไฆวะ อ ล้อง เลา ปะ.
44019013	โพล้ง ยู ล แฌ้~ๆ พี่ อ ไจ เว้งว้าง โฌ๊ ไจ ทาง ไฆวะ ท มื้งแฆ่ พี่ ทาง โพล้ง อ ล้อง นอ เฌา เจ่ กแช่ เยซู อ เม้ง โฌ๊ ไจ เว๊. อ ซื๊ง เว๊ ซีง โล้ แบ ท มื้งแฆ่ ล ดื้ง~ๆ ไจ้ะ เว๊      "จ อางแม้เลา แน้ ลู่ง กแช่ เยซู อ เม้ง พี่ ปาโล โล้ ล้าง เว๊ นอ".
44019014	เซวา อ พูแคว๊ เนว๊ แฌ้ แม้ บี่ นอ ปะ. เซวา นอ เก โพล้ง ยู. อ เว๊ เก แยว้ อ คู ดู ล แฌ้.
44019015	ท มื้งแฆ่ ไจ้ะ เอะ อ ซื๊ง เว๊      "กแช่ เยซู นอ จ ซีงแฌ๊. ปาโล นอ จ ซีงแฌ๊. แบ เด้าะ น ซื๊ง นอ เมะ เก โพล้ง เล้".
44019016	กแคว๊ พี่ ท มื้งแฆ่ ทาง อ ล้อง ล แฌ้ นอ ซลู้ง ฆ้าง อ ซื๊ง เว๊      คีงคืง-อ้ะ      ซย๊าง เว๊ อ ไช๊ อ ช้าง. อ ซื๊ง เว๊ เนว๊ แฌ้ นอ ซยู๊ ทาง ไฆวะ อ เด้า ไวะ      โอ ก้ะ โบลงโกง      อ พ้าล่าง แช๊ น้ะ มะ.
44019017	โพล้ง ยู ดี๊ โพล้ง ล ชื้อ~ๆ พี่ อ โอ ลู่ง เว่ง เอเฟโซ พ้า นอ ซีงแฌ๊ เว๊ กุ้ อ แฌ้ ล้อ      ต้ะ ซ้ะเม ซ้ะไพล้ เท่อ ดู มะ. ฌ้อง โพล้ง อางปฆ้า ทาง กแช่ เยซู อ เม้ง อ แซ ดี๊ ดู้ง แบ ยาง แบ เว๊ นอ ล้อ.
44019018	โพล้ง โอ แอ แฌ้ พี่ อ ทื๊ง ไท้ นะ ไท้ กแช่ เยซู เย้า นอ เฌ๊ ฆ้าง      โล้ ล้าง อ ซ้ะ เติ้งต้าง พี่ อ เจ่ ท อูง ท โป้.
44019019	โพล้ง พี่ อ อูง เท่อ ซี ล่อง เท่อ ซี นอ โอ แอ แฌ้ เฌ๊ โชะ อ ไละ อ เล่      เช้า ไฆวะ เว๊ ล โป้ง ฆ่าง ลู่ง โพล้ง ด๊าง มู๊ง อ เมะแซ พ้า. กเย่ ไละ นอ ไคะ ดุ้ เว๊ อ ฆวี้ ล้างเทะ แบ จี้ แทะ อ เบง เย่ ไซ ล้อ.
44019020	ลู่ง ท ล้ะ ท เล่ ล เอ้า อี้ง อ กย้อง นอ กแช่ เยซู อ ไฌะ อ ไฌ่ อ ดีง อ ด้อง แซ้ แบ โพล้ง อ แน่ ไย้ ทาง เล่ ทาง ครึ~ๆ. โพล้ง ทื๊ง เว๊ นะ เว๊ แอ ทาง โฌ่ ทาง ครึ~ๆ ล้อ.
44019021	พี่ ท แม้ อ ซ้ะ บี่ อี้ง พ้อง ไฆวะ เย้า นอ ปาโล โอ ทาง อ ซ้ะ ม ลี้ ไจ ลู่ง มาเซโดนี อ ค่าง พ้า ดี๊ อาคายา อ ค่าง พ้า      ฌ้อง ม ไท้ ลู่ง เว่ง เยรูซเลง พ้า. ปาโล ไจ้ะ เว๊ แด      "จ ไท้ พี่ นอ ฌ้อง จ แบ ลี้ ก้ะ ลู่ง เว่ง โรมา พ้า ปะ".
44019022	อ เว๊ แด เกม๊า อ ซกุ้ แม้ช้า เท่อ      เมะ เว๊ ทีโมเท ดี๊ เอราโต. คี๊ง แฌ้ อี้ง ลี้ ลู่ง มาเซโดนี อ ค่าง พ้า. เมะ อ เว๊ แด นอ ม โอ ก้ะ ลู่ง อาแซย อ ค่าง พ้า แบ~ๆ.
44019023	ล พ๊า แย๊ นอ ลู่ง เว่ง เอเฟโซ พ้า โพล้ง ไจ้ะ อ้า ไจ้ะ ซ๊าง กแช่ เยซู อ ไฌะ อ ไฌ่ พี่ โพล้ง กุ้ เว๊ เกล้ อ ซ๊าง ล บ้อง นอ น้ะ มะ ล้อ.
44019024	ซแล้ ไน๊ จี้ โอ ล แฌ้ อ เม้ง เดเมตรียา      ไน๊ นี่ กแช่ มืง น่าง อาเทมี อ ฌ้าง ดี๊ จี้ ฌ้อง อางแช๊ เว๊. พี่ อ แม้แค้ เท่อ บี่ อี้ง นอ ซแล้ ไน๊ จี้ ล แพ นอ นี่ แบ จี้ แอ มะ.
44019025	เดเมตรียา กุ้ ซยอง ซแล้ ไน๊ จี้ ดี๊ กเย่ ซแล้ แม้ เท่อ บี่ ซุ้ อ เว๊ นอ      ฌ้อง โล้ แบ-อ้ะ ไจ้ะ เว๊      "พื่งวี่ ซีง-เอ้อ พี่ ก ไน๊ เท่อ บี่ อี้ง นอ ก นี่ แบ กลู นี่ แบ จี้ ฌี้ มะ.
44019026	กแคว๊ ปาโล ล แฌ้ อี้ง แม้ บี่ เล้ นอ น ซื๊ง ซีงแฌ๊ แน่ฌ๊า เย้า. อ เว๊ แด ไจ้ะ เว๊ ท เค่ง ท ฌ้าง พี่ กโพล้ง ไต้ ทาง นี่ เว๊ แด นอ ล เมะ กแช่ แบ. พี่ อ เว๊ โล้ ล้าง เท่อ นอ โพล้ง ลู่ง เว่ง เอเฟโซ พ้า ดี๊ เฌง อ แฌ้แพ เบ้า ม เฆ้ง อาแซย อ ค่าง พ้า นอ นะ เว๊ แอ มะ ล้อ.
44019027	เมะ~ๆ บี่ นอ พี่ ก แม้แค้ เท่อ อี้ง ก เม้ง ก แซ ม เฌ้ฌ้อง      ดี๊ กแช่ มืง น่าง อาเทมี อ เว่งฮ๊าง ล ล้างเปิ่ง ล้า แบ. กแช่ มืง ล แฌ้ อี้ง พี่ โพล้ง ลู่ง อาแซย อ ค่าง พ้า ดี๊ โพล้ง ฌางคู โคล๊ง คู แบ้ ทาง เว๊ นอ อ เม้ง ม เฌ๊ฌ้อง ปะ. โพล้ง ล ดู้ง แบ ยาง แบ-อ้ะ ล้า แบ ล้อ".
44019028	ท่อง อ ซื๊ง เว๊ แน่ฌ๊า บี่ นอ ฌ้อง อ ซ้ะทาง ดู มะ      กุ้ ซย้ะ ทาง เท่อ ครึ~ๆ      ไจ้ะ เว๊      "โพล้ง เอเฟโซ อ กแช่ มืง อาเทมี เก ท อ ดู ทึ ล้อ".
44019029	โพล้ง ด๊าง เว่ง เติ้งทาง เติ้งล้าง เซ๊ อึ~ๆ      พอง นี่ ไกโย ดี๊ อารีทาโค      ฌ้อง ลี้ ม้อง เว๊ ลู่ง ท แพโซง พ้ะเล่ อ ล่าง ไวะ. ไกโย ดี๊ อารีทาโค คี๊ง แฌ้ อี้ง นอ เก โพล้ง ค่าง มาเซโดนี พี่ อ โพะ ปาโล อ ไค๊.
44019030	เมะ ปาโล นอ แบ ซ้ะ ลี้ ลู่ง โพล้ง แพโซง อ เมะแซ พ้า      แบ เด้าะ กแช่ เยซู อ พู อ ลี้ง ซีง ล มู๊ง นอ ล เอ เว๊ แบ.
44019031	โพล้ง เก ท อ ดู ลู่ง อาแซย อ ค่าง พ้า ล น้าง~ๆ เก ปาโล อ ฌุ้พาง. อ ซื๊ง เว๊ เจ่ อ เพล่ ลี้ โล้ แบ ปาโล      อวีงซ้ะชู้ เว๊ ล เกม๊า อ ลี้ ฆ้าง ลู่ง ท แพโซง อ ล่าง พ้า แบ.
44019032	โพล้ง พี่ อ เฌ๊ แพโซง ล มู๊ง นอ กุ้ ซย้ะ ทาง เท่อ เซ๊ อึ~ๆ      ล แฌ้~ๆ ไคล้ เท่อ ล เม้ง~ๆ. แบ เด้าะ โพล้ง เฌ๊ แพโซง แบฆ้ะ ดี๊ ท เม้ง เล้ อ ไฌ่ นอ แอ ลู่ง อ ล ซีงแฌ๊ แบ ล้อ.
44019033	แบ ล น้าง~ๆ ช๊องมอง เว๊ ม แบฆ้ะ ดี๊ อาเลซางโด ล แฌ้ นอ      เป๊งนี่ โพล้ง ยู ล มู๊ง นอ เกม๊า เว๊ อ ลี้ ชี๊เทิง ลู่ง โพล้ง อ เมะแซ พ้า. ท่อง อ ช๊าง อาเลซางโด แว่ อ จูง บี่ ซุ้ ม ไคล้ เท่อ เกม๊า โพล้ง ซีงแฌ๊ ลู่ง อ ล แม้ ท ไพ้ะ ท แม น่าง เม้ง แบ ล้อ.
44019034	ท่อง โพล้ง ซีงแฌ๊ เว๊ อ เก โพล้ง ยู นอ กุ้ ซย้ะ ทาง เท่อ ล พ๊า ฆ่าง ไจ้ะ เว๊      "โพล้ง เอเฟโซ อ กแช่ มืง อาเทมี เก ท อ ดู ทึ ล้อ". อ ซื๊ง เว๊ กุ้ ซย้ะ เท่อ บี่ อี้ง นอ นี่ คี๊ง โมง.
44019035	ท่อง อ ช๊าง นอ ท อ ดู ล แฌ้ ล เกม๊า โพล้ง เซ๊ ล้า แบ      ฌ้อง ไจ้ะ เว๊      "ด๊างพื่งวี่ โพล้ง เอเฟโซ ซีง-เอ้อ      พี่ โพล้ง เว่ง เอเฟโซ แฌแซ กต้าง กแช่ มืง อาเทมี อ เว่งฮ๊าง ดี๊ อ โล่ง ซยื๊ง โล่ง ซย้อง พี่ อ โอ มุ้คู ล้างเทะ ล โพลง นอ โพล้ง ซีงแฌ๊ เว๊ กุ้ อ แฌ้ ล้อ.
44019036	อ นอ เมะ ท อ ที๊ง อ โต้ เย้า. โพล้ง ซม๊า เว๊ ซี น่าง แฌ้ เอะ. ท บี่ นอ เกิ้ง น ซื๊ง แคว่ บละ ล้อ      ปชื่ง แม้ เท่อ ล ฌี้      ช๊องมอง-อ้ะ เมะ ที๊ง.
44019037	กแคว๊ คี๊ง แฌ้ พี่ น ซื๊ง เฌ๊ ม้อง-อ้ะ อี้ง นอ อ ซื๊ง เว๊ อางฌูง เท่อ เว่งฮ๊าง พ้า น่าง เม้ง เอะ      ไจ้ะ อ้า ก กแช่ มืง น่าง เม้ง เอะ.
44019038	เดเมตรียา ดี๊ ซแล้ ไน๊ จี้ ล แพ นอ เมะ แบ ซ้ะ ฟ่อง โพล้ง ล แฌ้~ๆ นอ ลี้ ซ่าง พ้า ซี. กดู กแซย่ โอ พี่ นอ. เกม๊า อ ลี้ ฟ่อง เว๊ เซ้อ.
44019039	ท อ ไฌ่ เมะ โอ ล เม้ง~ๆ ได้ะ นอ แบ ต้ะเซ๊ง เว๊ ลู่ง กดู กแซย่ กุ้ โพล้ง เกม๊า อ เฌ๊ แพโซง เมาน่าง ล้อ.
44019040	แบ เด้าะ พี่ ก แม้ เท่อ บี่ อี้ง      เมะ แซ้ แบ กดู กแซย่ อ แน่ นอ อ ซื๊ง เว๊ ม เฌ๊ ไจ้ะ เฆ้อ ลู่ง ก แม้ เติ้งทาง เติ้งล้าง เท่อ อ กย้อง นอ ล้อ. ฌ้อง ก ม ไคล้ พ้อง ล้าง ก ซ้ะ ล ซี ล้า แบ".
44019041	อ เว๊ ไคล้ บี่ นอ ฌ้อง เกม๊า โพล้ง เฌ๊ โอ ซยอง ล มู๊ง นอ ไท้ ไวะ ล้อ.
44020001	ลู่ง ท เติ้งทาง เติ้งล้าง พ้อง ไฆวะ อ ล่างไค๊ นอ ปาโล กุ้ ซยอง กแช่ เยซู อ พู อ ลี้ง ล มู๊ง นอ      ไคล้ ชอง ทาง เว๊ อ ซ้ะ      ฌ้อง โล้ แบ เว๊      "จ ม ลี้ ล้อ". ท่อง อ ช๊าง ลี้ เว๊ ลู่ง มาเซโดนี อ ค่าง พ้า ไวะ.
44020002	ลี้ ไจ เว้งว้าง พี่ นอ โล้ ล้าง ละ ล้าง เท่อ แอ มะ      แม้ มึ ทาง ชอง ทาง โพล้ง ทื๊ง กแช่ เยซู นอ อ ซ้ะ      ฌ้อง ลี้ ก้ะ ลู่ง อาคายา อ ค่าง พ้า.
44020003	โอ พี่ นอ นี่ แล้ ซ๊า เบง. ลู่ง ไค๊ พี่ อ เบ้า ม ทาง กบ้าง ที๊ง คู ไท้ ลู่ง ซีรียา อ ค่าง พ้า นอ ซีงแฌ๊ เว๊ โพล้ง ยู โกง แม้ ซี๊ง-อ้ะ. ท บี่ นอ อ เว๊ เปลง ไท้ อ ซ้ะ      ม ไท้ เกล้ ลู่ง มาเซโดนี อ ค่าง ล โค๊.
44020004	อ ซกุ้ ไท้ โพะ อ ไค๊ ล มู๊ง      เมะ เว๊ ทีโมเท ดี๊ โพล้ง เฌง เบเรอา อ เม้ง โซปาโต พี่ อ เก ปีโร อ พูแคว๊ ล แฌ้      ดี๊ โพล้ง เว่ง เทซาโลนีเก คี๊ง แฌ้ อ เม้ง อารีทาโค ล แฌ้ เซโคงโด ล แฌ้      ดี๊ โพล้ง เฌง เดอบี อ เม้ง ไกโย ล แฌ้      ดี๊ โพล้ง ค่าง อาแซย คี๊ง แฌ้ อ เม้ง ทีคีโค ล แฌ้      โตฟีมา ล แฌ้.
44020005	อ ซื๊ง เว๊ ซีง ล มู๊ง นอ ลี้ วี่ง เฆ้อ โอ คุ้ เว้ เฆ้อ ลู่ง เฌง โตอา พ้า.
44020006	ลู่ง ท แม้ มึ อาง อวีง อาง กู ล แบ ดี๊ กูมีง อ ซีง แบ อ ล่างไค๊ นอ ก ทาง นี่ กบ้าง ที๊ง คู ลู่ง เฌง ฟีลิ้ปี พ้า. ลู่ง ไค๊ พ้อง ไฆวะ เย่ นี้ง นอ ก ไท้ ต้องนอง โละ ก ซ้ะ ดี๊ อ ซื๊ง เว๊ ลู่ง เฌง โตอา พ้า. ก โอ พี่ นอ นี่ ล เนว๊.
44020007	ลู่ง ว้างไตะ ล นี้ง นอ ก เฌ๊ โอ ซยอง อาง ซยอง มี้. ปาโล โล้ ล้าง เอะ โพล้ง อ เท่อ      เมะ เว๊ ลู่ง โฌ้ โคะ อ เว๊ ม ไท้. ท บี่ นอ โล้ ล้าง เท่อ ครึ~ๆ ท้อง พุ้พ๊าง มื่ง.
44020008	ลู่ง ท้ะ ล คะ พี่ ก โอ ซยอง แพโซง อ ล่าง นอ มีโด้ง โอ ตบลึ้ โพลง.
44020009	พืงแซ แคว๊ ล แฌ้ อ เม้ง ยูทีโค ชี๊น้าง ป้อง พ้า ลู่ง เด้า ซ๊า คะ ล คะ นอ. พี่ ปาโล โล้ ล้าง เท่อ ไยะ~ๆ นอ ยูทีโค ซู๊ มี๊ง ซ้ะ      มี๊งเค๊ง. ท่อง อ ช๊าง มี๊ง โย๊ ไซวะ      ฌ้อง ล้างเทะ เพอะ ลู่ง ฌางคู ดี้. โพล้ง ไจ ล้าง โชะ ทาง เว๊      แด เว๊ อ ซี๊ง เย้า.
44020010	ปาโล ไจ ล้าง ท้อง      คะด้ะ ล้าง อ ซ้ะ ลู่ง ยูทีโค อ ซ้ะแน๊ คู      ดี๊ โฌ๊ง เท่ง เว๊ เฆาะ      ไจ้ะ เว๊ แด      "แบคู่ ล ฌี้. อ เว๊ ม๊า~ๆ ล้อ".
44020011	ฌ้อง ปาโล ไท้ ทาง ไท้ อ ล่าง. ท่อง อ ช๊าง บุ้แค่ กู อาง ซยอง เว๊ ดี๊ อ ฌุ้พาง ล มู๊ง นอ      อางโล๊ไท้ ซกุ้ เท่อ มึ มะ ไยะ มะ ท้อง ท พ้าง ทาง      ฌ้อง ปาโล ไท้ ไวะ.
44020012	พืงแซ แคว๊ ล แฌ้ นอ โพล้ง ไท้ ฌ้า เว๊ ท้อง อ เด้า. พี่ อ เว๊ ม๊า ได้ะ นอ โพล้ง อ เซิง มึ ซ้ะ มึ กุ้ อ แฌ้ ล้อ.
44020013	ก ไท้ ทาง วี่ง กบ้าง ที๊ง คู      ลี้ ลู่ง เฌง อาโซ. ก ม ลี้ ฮะ นี่ ปาโล พี่ นอ ด้อง ซุ้ อ กแช่ โล้ แบ เฆ้อ แม้ บี่ นอ. อ เว๊ ม ลี้ ดี๊ อ คาง ท๊อง นอ ล้อ.
44020014	ท่อง ปาโล แด เฆ้อ ลู่ง เฌง อาโซ นอ ทาง โอ กบ้าง ที๊ง คู ดี๊ เฆ้อ. ฌ้อง ก ลี้ ก้ะ ลู่ง เฌง มีทีเลนี พ้า.
44020015	ฌ้อง ก ลี้ เท่อ ล ซ๊าง เกล้ ท้อง ลู่ง เก้าะ คีโย      ล นี้ง เด้าะ ท้อง ลู่ง เก้าะ ซาโม. ฌ้อง ก ลี้ เท่อ ล ซ๊าง เกล้ เด้าะ ท้อง ลู่ง เฌง มีเลโต.
44020016	ปาโล ล แบ ซ้ะ โอ ลู่ง อาแซย อ ค่าง พ้า ไยะ~ๆ แบ. ท บี่ นอ ไท้ พะ ไฆวะ เว่ง เอเฟโซ ไวะ. ล โอ โท๊ พี่ นอ แบ เฆาะ. เมะ ซี นอ แบ อ ซ้ะ ไท้ ท้อง ลู่ง เว่ง เยรูซเลง พ้า      แบ ซ้ะ คลึ้ นี่ มื่ง เพงเตโคเต ได้ะ.
44020017	ปาโล โอ ลู่ง เฌง มีเลโต พ้า      เกม๊า โพล้ง ลี้ ลู่ง เว่ง เอเฟโซ พ้า      ลี้ กุ้ นี่ โพล้ง ทื๊ง ซยอง เท่อ อ คู อ แน่ ล มู๊ง นอ เฌ๊ ไจ อ โอ.
44020018	ท่อง อ ซื๊ง เว๊ ซีง เฌ๊ ท้อง นอ ปาโล โล้ แบ-อ้ะ ไจ้ะ เว๊      "พี่ จ เฌ๊ ท้อง อาแซย อ ค่าง พ้า อ ต้องคู ล นี้ง ดี๊ ท้อง จ ไท้ นอ จ โอ น ซื๊ง แกล้. จ แม้ เท่อ บี่ เล้ นอ น ซื๊ง ซีงแฌ๊ กุ้ อ แฌ้ ล้อ.
44020019	จ เก กแช่ เยซู อ เพล่ แม้ เอะ อ เท่อ ดี๊ จ ชาง ล้าง จ ซ้ะ ท้อง อ เลา ล้อ. จ แม้ เท่อ ดี๊ จ เมะที๊ง เมะโน๊ง. จ แบ โท่ง ท น้ะ ท โน๊ง เป๊งนี่ โพล้ง ยู ล มู๊ง นอ โกง แม้ ซี๊ง แย้ ล้อ.
44020020	เท่อ พี่ อ ล้างเปิ่ง ลู่ง น ซื๊ง ฌ่าง นอ จ ล อางกี ซูง-อ้ะ น่าง เม้ง แบ. จ ซอง น ซื๊ง โล้ น ซื๊ง เติ้งต้าง กุ้ อ เม้ง ล้อ      ลู่ง ท แพโซง อ ล่าง ฌี้      ลู่ง เด้า พ้า ฌี้.
44020021	โพล้ง ยู ฌี้      โพล้ง ล ชื้อ แด ฌี้      จ โล้-อ้ะ บี่ ซุ้~ๆ ล้อ. จ โล้-อ้ะ เมาน่าง เกม๊า อ เปลง ไท้ ซ้ะ อ ซ๊าง      นาง แบ ไท้ กแช่ แยว้ ดี๊ ทื๊ง ไท้ นะ ไท้ ก กแช่ เยซู คริ้ ล้อ.
44020022	ค๊องเนง โย้ จ ม ไท้ ลู่ง เว่ง เยรูซเลง พ้า      ท๊อง วีง ฌี้ แล้ แอว้ บุ้ แบ จ ซ้ะ เกม๊า จ ไท้ นอ. ท ม แม้ อ ซ้ะ ลู่ง จ ฌ่าง พี่ นอ บี่ จะ เล้ นอ จ ล ซีงแฌ๊ แบ.
44020023	จ ซีงแฌ๊ ลู่ง จ ลี้ แบ เว่ง กุ้ อ จอง นอ วีง ฌี้ แล้ แอว้ โล้ แบ แย้ ล้างที๊ง บี่ อี้ง      โพล้ง ม พอง ชวี๊ง ล้าง แย้ ลู่ง พ้อง พ้า ดี๊ จ ม แบ ท น้ะ ท โน๊ง เต้~ๆ.
44020024	เมะ ยี๊ แด จ ท โอ ม๊า นอ จ แคว่-อ้ะ ล เมะ เก ท ล้างเปิ่ง ลู่ง จ ฌ่าง แบ. แบ เด้าะ เท่อ พี่ อ ล้างเปิ่ง นอ เมะ เว๊ จ แบ ซ้ะ แม้ เท่อ พี่ กแช่ เยซู อางกี ล้าง เอะ แย้ นอ. อ นอ เมะ เว๊ โล้ ล้าง ท ฌี้ อ ไฌ่ แบฆ้ะ ดี๊ กแช่ แยว้ อ โก้ง อ โบ้ง อ บลึ้ อ บลาง นอ ล้อ.
44020025	จ ไจ โล้ ล้าง เท่อ แบฆ้ะ ดี๊ กแช่ แยว้ อ มื่ง อ บ้าง อี้ง ลู่ง น ซื๊ง แกล้. แบ เด้าะ ท่อง อี้ง จู่ง แย๊ จ ซีงแฌ๊ น ซื๊ง ล แด จ เมะ ล้า แบ.
44020026	ท บี่ นอ ล นี้ง แย๊ อี้ง จ โล้ น ซื๊ง โต้~ๆ ล้อ      น ซื๊ง เมะ ซี๊ง ล้าง มแนโฮะ พ้า ล แฌ้~ๆ นอ ล แบฆ้ะ ดี๊ แย้ แบ.
44020027	จ ล อางกี ซูง ท น่าง เม้ง แบ. กแช่ แยว้ อ ท อางกี ล้าง โอ บี่ จะ เล้ นอ จ โล้ น ซื๊ง เติ้งต้าง กุ้ อ เม้ง ล้อ.
44020028	ปโล่ ล้าง น ซื๊ง ซ้ะ เมะ ฌี้ ไช้ะ. น ซื๊ง แบ ยู่แคว่ แฌแซ กต้าง โพล้ง พี่ วีง ฌี้ แล้ แอว้ เกม๊า น ซื๊ง แคว่ ล แพ นอ. โพล้ง ทื๊ง ซยอง เท่อ พี่ กแช่ แยว้ แม้ เก ทาง เว๊ อ พู อ ลี้ง ดี๊ กแช่ เยซู อ ซวีง นอ น ซื๊ง แบ ยู่แคว่-อ้ะ ด้อง ซุ้ โพล้ง แคว่ แกะ นอ ล้อ.
44020029	จ ซีงแฌ๊ เย้า      ลู่ง จ ล่างไค๊ นอ โพล้ง ม เฌ๊ โอ น ซื๊ง แกล้ แบ ด้อง ทวีง เม้ง ดู้ง มะ      ล อางกี โพล้ง ทื๊ง ซยอง เท่อ แบ เฆาะ.
44020030	ลู่ง ไค๊ โคะ นอ โพล้ง โอ ล น้าง~ๆ ลู่ง น ซื๊ง แกล้ ม โล้ ล้าง กไบล้ะ กแบล เท่อ      ม เกม๊า กแช่ เยซู อ พู อ ลี้ง โพะ เว๊ อ ไค๊.
44020031	ท บี่ นอ เกม๊า น ซื๊ง ปโล่ ล้าง น ซ้ะ เมะ ฌี้ ไช้ะ. นาง แบ แย้ พี่ จ ซอง จ ซ๊าง น ซื๊ง เลา มแน้ เลา มแช๊. จ เมะที๊ง เมะโน๊ง ล้าง แอ พ๊า นี่ ซ๊า เนง เย้า.
44020032	ค๊องเนง อี้ง จ อางกี ล้าง น ซื๊ง ดี๊ กแช่ แยว้ ดี๊ อ ลู่ง อ แท๊ แบฆ้ะ ดี๊ อ โก้ง อ โบ้ง อ บลึ้ อ บลาง พี่ อ โอ ดี๊ อ ซยื๊ง อ ซย้อง ไต้ ทาง น ซื๊ง ซี      ดี๊ ม ไป๊ป้อง น ซื๊ง ล เม้ง แบ ล เม้ง      เมะ เว๊ ท ฌี้ พี่ กแช่ แยว้ ม เกล๊าง เอะ โพล้ง ลู่ง อ เก เว๊ อ พู อ ลี้ง.
44020033	เมะ ยี๊ แด นอ จ ล ล๊องก้อง โพล้ง อ กลู อ จี้ อ ท๊อง อ เลว๊ อ ไช๊ อ ช้าง น่าง แฌ้ แบ.
44020034	จ แม้ เท่อ ดี๊ จ กแช่ อ จูง แด เว๊. พี่ แย้ ดี๊ จ ฌุ้พาง แบ ซ้ะ เท่อ ล เม้ง~ๆ นอ จ ฆวี้ นี่ กุ้ อ เม้ง ล้อ. อ นอ น ซื๊ง ซีงแฌ๊ กุ้ อ แฌ้ เย้า.
44020035	จ ปล้ะ ล้าง เอะ น ซื๊ง อ ด้อง กุ้ อ เม้ง เย้า. ก แบ แม้ เท่อ ฆ้ะ บี่ นอ. ก แบ แม้ช้า โพล้ง ลู่ง อ ไฌ่ แช่ แบ้ แช่ ล แพ นอ      นาง แบ ทาง ไท้ กแช่ เยซู อ ท ไคล้ พี่ อ ไจ้ะ เว๊      'ก เกล๊าง เอะ โพล้ง อ เท่อ ล โค๊ นอ เก ทาง ท มึ เซิง มึ ซ้ะ ลู่ง ก ฌ่าง ดู นี่ ก นี่ แบ เท่อ ล โค๊ ล้อ' ".
44020036	พี่ ปาโล ไคล้ เท่อ ฌ้อง นอ ไคล้ะ ล้าง อ คาง ชูแพ เท่อ ดี๊ อ ซื๊ง เว๊ กุ้ อ แฌ้ เปราะ.
44020037	พี่ ปาโล ม ไจ แด อ ซื๊ง เว๊ นอ      ต้ะ โพล้ง พอง โฌ๊ง-อ้ะ น๊าม๊า เว๊ อ บุ้แพ้       ดี๊ อ เมะที๊ง ล้าง กุ้ อ แฌ้ ล้อ.
44020038	พี่ ปาโล ไจ้ะ เว๊      "ท่อง อี้ง จู่ง แย๊ น ซื๊ง ล แด จ เมะ ล้า แบ" นอ      ลู่ง ท ไคล้ ล ทีง อี้ง อ กย้อง นอ อ ซื๊ง เว๊ อ ซ้ะ ล มึ ล้า แบ ล้อ. ท่อง อ ช๊าง อ ซื๊ง เว๊ ลี้ โซ๊ง เว๊ ท้อง กบ้าง ที๊ง อ ฌ๊างไท้ะ ล้อ.
44021001	ท่อง ก ไจ พ้ะ แด อ ซื๊ง เว๊ ฌ้อง ก ทาง กบ้าง ที๊ง คู      ลี้ ล้อง~ๆ ท้อง เก้าะ โค      ฌ้อง ล นี้ง เด้าะ ลี้ ท้อง เก้าะ โรโด      ฌ้อง ลี้ ท้อง เฌง ปาทารา.
44021002	พี่ นอ ก แด กบ้าง ที๊ง ล บ้อง แด เด้าะ พี่ อ ม ลี้ ลู่ง ฟีเนเซ อ ค่าง      ฌ้อง ก ทาง ก้ะ อ คู ไวะ.
44021003	ก ลี้~ๆ แด จู้ เก้าะ ไซประ. ก ลี้ พะ ไฆวะ เว๊ ลู่ง อ ฆ้อง ละ ล โค๊ ไวะ      ลี้ ท้อง ซีรียา อ ค่าง ล้อ. กบ้าง ที๊ง โอ โท๊ ลู่ง เฌง ทีโร. ก ไจ ล้าง พี่ นอ โอ คุ้ กบ้าง ที๊ง อ เพล่ โชะ ล้าง ไฆวะ ท ฆ้า ท โฆ่.
44021004	ก แด โย๊ กแช่ เยซู อ พู อ ลี้ง โอ ลู่ง เว่ง ทีโร พ้า นอ ล มู๊ง. ก โอ ซกุ้ ดี๊-อ้ะ นี่ ล เนว๊. วีง ฌี้ แล้ แอว้ ดึ้ เกม๊า อ ซื๊ง เว๊ โล้ แบ ปาโล      "ไท้ ลู่ง เว่ง เยรูซเลง พ้า ล ฌี้".
44021005	แบ เด้าะ ท้อง มื่ง นี้ง พี่ ก แบ ลี้ นอ อ ซื๊ง เว๊ ซีง เลา ดี๊ พู ดี๊ แม๊ ลี้ โซ๊ง เฆ้อ ท้อง ลู่ง เฌง ฆ้อง. ก ไคล้ะ ล้าง คาง ลู่ง มิ้ คู ปางเล พ้าไท้ะ. ก ชูแพ เท่อ เปราะ      ฌ้อง ก ไจ พ้ะ โละ ก ซ้ะ.
44021006	ท่อง อ ช๊าง นอ ก ทาง ไท้ กบ้าง ที๊ง คู เด้าะ. เมะ อ ซื๊ง เว๊ นอ ไท้~ๆ ลู่ง อ เด้า เปราะ.
44021007	ก โอ กบ้าง ที๊ง คู ไจ แด เฌง ทีโร ลี้ ท้อง เฌง โทเลเม พ้า. ก แด โละ ซ้ะ ดี๊ ด๊างพื่งวี่ ล มู๊ง      โอ ซกุ้ ดี๊-อ้ะ บ้ะ ล นี้ง.
44021008	ท พ้าง ทาง โฌ้ โค๊ ล นี้ง ก ลี้ เด้าะ ท้อง เว่ง ซีซารียา พ้า. ก ทาง โอ ฟีลิ้ อ เด้า พ้า. ฟีลิ้ ล แฌ้ อี้ง โอ ลู่ง โพล้ง เนว๊ แฌ้ นอ อ แกล้. อ เว๊ เก โพล้ง โล้ ล้าง กแช่ เยซู อ ไฌะ อ ไฌ่.
44021009	โพล้ง ล แฌ้ อี้ง นอ อ พู มืงน้าง โอ ลี่ง แฌ้      เก โม ไคล้ คิ้ กแช่ แยว้.
44021010	ท่อง ก โอ ดี๊-อ้ะ ตบลึ้ นี้ง เย้า นอ โพล้ง เก โม ไคล้ คิ้ กแช่ แยว้ ล แฌ้ อ เม้ง อากาโบ โอ ลู่ง ยูเด้ง อ ค่าง เฌ๊ ไจ ก โอ.
44021011	อ เว๊ แด แม้ นี่ ปาโล อ ย่างเด้ง พลี้ง      จ้า ล้าง อ จูง อ คาง      ฌ้อง โล้ แบ ปาโล ไจ้ะ เว๊      "วีง ฌี้ แล้ แอว้ โล้ เว๊ บี่ อี้ง      ย่างเด้ง พลี้ง ล บ้อง อี้ง อ กแช่ นอ โพล้ง ยู ม จ้าทะ เว๊ บี่ อี้ง ลู่ง เว่ง เยรูซเลง พ้า      ฌ้อง ม อ้ะล้าง ก้ะ เอะ โพล้ง ล ชื้อ~ๆ นอ ล้อ".
44021012	ท่อง ก แน่ฌ๊า บี่ นอ เฆ้อ ดี๊ โพล้ง อ แฌ้แพ ลู่ง เว่ง พ้า นอ อวีงซ้ะชู้ ปาโล ล เกม๊า อ ไท้ ลู่ง เว่ง เยรูซเลง พ้า แบ.
44021013	แบ เด้าะ อ เว๊ ไคล้ ช๊า เฆ้อ ไจ้ะ เว๊      "แม้ เล้ น ซื๊ง ฌาง เกม๊า ท น้ะ แบ จ ซ้ะ บี่ อี้ง. จ แด้ เว้ จ ซ้ะ เมาน่าง เย้า. พี่ จ ม ไท้ ลู่ง เว่ง เยรูซเลง พ้า อี้ง นอ ล เมะ ที่ จ ม แบซุ้ แบจ้า ล เม้ง แบ. แบ เด้าะ ลู่ง กแช่ เยซู อ กย้อง นอ จ ม นย่อง ซี๊ง โย๊ พี่ นอ ล้อ".
44021014	ก โล้-อ้ะ ล นี่ แบ. ก แคว่-อ้ะ บละ      ฌ้อง ก ไจ้ะ      "เกม๊า เต้ ลู่ง แบ กแช่ แยว้ อ ซ้ะ นอ ล้อ".
44021015	ลู่ง ก แด้ เว้ ก ฆ้า ก โฆ่ ฌ้อง ก ลี้ ทาง ลู่ง เว่ง เยรูซเลง.
44021016	กแช่ เยซู อ พู อ ลี้ง ลู่ง เว่ง ซีซารียา พ้า ล น้าง~ๆ ลี้ โพะ ก ไค๊ ปะ. ลี้ ท้อง นอ ลี้ ฌ้า เฆ้อ ลู่ง กแคว๊ อ เม้ง มนาซาง ล แฌ้ นอ อ เด้า. ก ทาง โอ พี่ นอ. โพล้ง แคว๊ ล แฌ้ อี้ง อ ซ๊างคู โอ ลู่ง เก้าะ ไซประ      เก กแช่ เยซู อ พู อ ลี้ง ไยะ เย้า.
44021017	พี่ ก ลี้ ท้อง เว่ง เยรูซเลง พ้า นอ ด๊างพื่งวี่ ตองช้า ฮะช้า เฆ้อ ฌี้ มะ.
44021018	ล นี้ง เด้าะ นอ ปาโล ดี๊ เฆ้อ ก ลี้ ไจ ยาเก้า อ โอ. โพล้ง ทื๊ง ซยอง เท่อ อ คู อ แน่ ล มู๊ง โอ ซกุ้ พี่ นอ กุ้ อ แฌ้ ล้อ.
44021019	ปาโล ไคล้เดิง ไคล้ดุ้ อ ซื๊ง เว๊      ฌ้อง อางโล๊ไท้ ล้าง อ ซ้ะ ล ฆ๊าง ล ฆ๊าง พี่ กแช่ แยว้ เจ่-อ้ะ แม้ เท่อ ล เม้ง~ๆ ลู่ง โพล้ง ล ชื้อ~ๆ อ แกล้ นอ.
44021020	อ ซื๊ง เว๊ ซีง แน่ฌ๊า ปาโล อางโล๊ไท้ เท่อ ฌ้อง อางปฆ้า ทาง กแช่ แยว้ กุ้ อ แฌ้ ล้อ. ท่อง อ ช๊าง นอ โล้ แบ ปาโล ไจ้ะ เว๊      "วี่ แคว๊-เอ้อ น แด โย๊ เว๊ โพล้ง ยู อ แฌ้ ตบลึ้ ม๊า ทื๊ง ไท้ นะ ไท้ กแช่ เยซู. อ ซื๊ง เว๊ ทื๊ง เซ๊งพ้า ท้างพ้า เมาน่าง.
44021021	โพล้ง ล แพ อี้ง แน่ฌ๊า เว๊ น ซอง โพล้ง ยู พี่ อ โอ ลู่ง โพล้ง ล ชื้อ~ๆ อ ค่าง ล จอง~ๆ นอ น ไจ้ะ บี่ อี้ง      'เซ๊งพ้า ท้างพ้า พี่ โมเซ อางแม้เลา เว๊ นอ ทื๊ง ล้า ล ฌี้. แม้ เอะ น พูแคว๊ อ ท ไฌ่ ไร้ะ ไฆวะ ไพ้ะ ล้า ล ฌี้. แม้ โพล้ง ยู อ ไฌะ อ ไฌ่ ล้า ล ฌี้'.
44021022	พี่ น เฌ๊ ท้อง นอ อ ซื๊ง เว๊ ม ซีงแฌ๊ เว๊ เย้า. เมะ~ๆ บี่ นอ น แบ แม้ ท ล้อ.
44021023	ก ช๊องมอง น แบ แม้ บี่ อี้ง      กแคว๊ โอ พี่ อี้ง ลี่ง แฌ้ เอิ้งล้าง อ ซ้ะ ดี๊ กแช่ แยว้ เย้า.
44021024	เกม๊า น ลี้ แม้ ท ไฌ่ แม้ เช๊ง แม้ เกล้ง ล้าง ซ้ะ ดี๊-อ้ะ      ดี๊ ทึ้ ทาง จี้ ลู่ง อ ซื๊ง เว๊ อ ฌ่าง บี่ ซุ้ อ ซื๊ง เว๊ ซีง ม โล้ง ไฆวะ อ คู ซี. ฌ้อง โพล้ง กุ้ อ แฌ้ ม ซีงแฌ๊ โย๊ เว๊ พี่ อ แน่ฌ๊า เว๊ น ซอง เท่อ บี่ นอ~ๆ ล เมะ ท อ ที๊ง อ โต้ แบ      แบ เด้าะ เซ๊งพ้า ท้างพ้า พี่ โมเซ กวิ้ ล้าง เว๊ นอ แน้ น ทื๊ง-อ้ะ ดี๊ แม้ โพะ อ ไค๊ ปะ.
44021025	เมะ โพล้ง ล ชื้อ~ๆ พี่ อ ทื๊ง ไท้ นะ ไท้ กแช่ เยซู ล แพ นอ ก กวิ้ เอะ อ ไละ ฌ้อง เย้า. ก โล้ เอะ-อ้ะ ล เกม๊า อ อาง ท อาง พี่ โพล้ง เทว๊ เอะ ท เค่ง ท ฌ้าง นอ แบ. ท อ ซวีง อ ที๊ง นอ ล เกม๊า อาง แบ. ท พูแฆ่ พี่ โพล้ง ไบ้ะ ซี๊ง ไวะ ซี๊ง เว๊ นอ ล เกม๊า อ อาง แบ ดี๊ ล เกม๊า อ แม้ กแม มืง กแม แคว๊ แบ".
44021026	ท บี่ นอ ล นี้ง เด้าะ ปาโล ลี้ ฌ้า กแคว๊ ลี่ง แฌ้ นอ แม้ ท ไฌ่ แม้ เช๊ง แม้ เกล้ง ล้าง ซ้ะ ดี๊-อ้ะ      ฌ้อง ลี้ ฌ้า เว๊ ลู่ง เว่งฮ๊าง พ้า      โล้ เอะ แยว้ อ คู แบฆ้ะ ดี๊ มื่ง นี้ง มื่ง ซ๊าง ลู่ง ท ไฌ่ แม้ เช๊ง แม้ เกล้ง ล้าง ซ้ะ อี้ง ม ชิ้เทา      ดี๊ พี่ ล นี้ง เล้ ม เฌ๊ ลื่ง ทาง เท่อ ลู่ง อ ซื๊ง เว๊ อ ฌ่าง.
44021027	พี่ ม ท้องบ้ะ เนว๊ นี้ง ลู่ง ท ไฌ่ อี้ง ม ชิ้เทา ไฆวะ ล นี้ง นอ โพล้ง ยู พี่ อ โอ ลู่ง อาแซย อ ค่าง เฌ๊ แด ปาโล โอ ลู่ง เว่งฮ๊าง พ้า. ท่อง อ ช๊าง อ ซื๊ง เว๊ แม้ ฆวี่ง ทาง โพล้ง อ ซ้ะ      ฌ้อง พอง นี่ ปาโล
44021028	ดี๊ กุ้ ซย้ะ ทาง เท่อ ไจ้ะ เว๊      "โพล้ง อี้งซลาเอง ซีง-เอ้อ      แม้ช้า โละ ซ้ะ ไช้ะ. ล แฌ้ แย๊ อี้ง เซ้อ พี่ อ ไจ ซอง เว้งว้าง เท่อ กุ้ อ จอง ดี๊ ไจ้ะ อ้า โพล้ง อี้งซลาเอง      ไจ้ะ อ้า เซ๊งพ้า ท้างพ้า พี่ โมเซ กวิ้ ล้าง เว๊      ดี๊ ไจ้ะ อ้า เว่งฮ๊าง ล โพลง อี้ง นอ. ค๊องเนง โย้ อ เว๊ เฌ๊ ฌ้า โพล้ง ล ชื้อ แด นึ ฆ้าง เว่งฮ๊าง พ้า. อ นอ เกม๊า ท อ ล่าง ฌี้ ล่าง แอว้ อี้ง เก ทาง ท แบ อ้า".
44021029	อ ไฌ่ บี่ อี้ง ลู่ง อ พ้อง ไฆวะ อ ซื๊ง เว๊ แด แบ โพล้ง เว่ง เอเฟโซ ล แฌ้ อ เม้ง โตฟีโม โอ ดี๊ ปาโล ลู่ง เว่ง พ้า. ท บี่ นอ ช๊องมอง เว๊ ปาโล ลี้ ฌ้า เว๊ นึ ฆ้าง ลู่ง เว่งฮ๊าง พ้า.
44021030	ท่อง อ ช๊าง นอ โพล้ง ด๊าง เว่ง เติ้งทาง เติ้งล้าง เฌ๊ ซยู๊ ฆ้าง อึ~ๆ      ฌ้อง พอง นี่ ปาโล      ทวี่ง ทาง เว๊ เว่งฮ๊าง ฆ้อง ไวะ      ดี๊ กาไบ้ะ เว่งฮ๊าง อ เกล้ พ้าแย๊ ไชะไนะ ล ทีง ฆ่าง.
44021031	พี่ อ ซื๊ง เว๊ เบ้า ม แม้ ซี๊ง ปาโล เย้า นอ โพล้ง ลี้ โล้ แบ ซึ้คู ดู โรมา ล แฌ้ แบฆ้ะ ดี๊ โพล้ง เว่ง เยรูซเลง เติ้งทาง เติ้งล้าง ด๊าง เว่ง เฆาะ.
44021032	ท่อง อ ช๊าง ซึ้คู ดู ล แฌ้ นอ แม้ นี่ ซึ้พู ดี๊ ซึ้คู      ฌ้อง ปชื่ง ลี้ ล้าง ลู่ง โพล้ง ด๊าง มู๊ง นอ อ โอ ล ทีง ฆ่าง. ท่อง โพล้ง แด แบ ซึ้คู ดู ดี๊ ซึ้พู ล มู๊ง นอ ล พลี ล ท่าง ปาโล ล้า แบ ล้อ.
44021033	ซึ้คู ดู ล แฌ้ นอ เฌ๊ ฆ้าง ฌู ปาโล      พอง นี่ เว๊ ดี๊ อางแม้เลา โพล้ง เกม๊า อ จ้า เว๊ ดี๊ พลี้ง ท้ะ คี๊ง บ้อง      ฌ้อง อางจ้ะ เว๊      "กแคว๊ ล แฌ้ อี้ง เมะ โพล้ง เล้      เมะ อ แม้ ท เม้ง เล้".
44021034	โพล้ง ลู่ง โพล้ง ด๊าง มู๊ง อ แกล้ นอ ล แฌ้~ๆ ไจ้ะ เท่อ ล เม้ง~ๆ      เป๊งนี่ โพล้ง เซ๊ อึ~ๆ น้ะ กชุ้ นอ ซึ้คู ดู ล ซีงแฌ๊ ล้างที๊ง น่าง เม้ง แบ ล้อ      เมะ ท แม้ อ ซ้ะ บี่ จะ เล้. ท บี่ นอ อ เว๊ อางแม้เลา ซึ้พู เกม๊า ไท้ ม้อง ปาโล ลู่ง ซึ้พู อ ล่าง ล จอง นอ ไวะ.
44021035	พี่ อ ซื๊ง เว๊ ไท้ ท้อง อ ฆ๊างไท้ะคู นอ แบ โชะ ทาง ปาโล      เป๊งนี่ โพล้ง ล มู๊ง นอ เติ้งทาง เติ้งล้าง น้ะ กชุ้
44021036	ล้อง ช่อง เทว๊ ปาโล ดี๊ กุ้ ซย้ะ ทาง เท่อ เซ๊ อึ~ๆ ไจ้ะ เว๊      "แม้ ซี๊ง ไฆวะ-อ้ะ".
44021037	พี่ ซึ้พู โชะ ปาโล เบ้า ม นึ ฆ้าง ซึ้พู อ ล่าง พ้า นอ ปาโล ไคล้เดิง ทาง ซึ้คู ดู ล แฌ้ นอ ไจ้ะ เว๊      "จ ม ไคล้ ดี๊ แน้ ล ปี๊. น เอ ชี่-อ้า". อ เท่อ ไจ้ะ เอะ-อ้ะ      "น ไคล้ กรี อ คว่าง ซี ปะ ล้อ-อ้า.
44021038	เมะ บี่ นอ แน้ โย้ น ล เมะ โพล้ง อี้งไย้ะ ล แฌ้ นอ แบ-อ้า      พี่ อ พ้อง ไฆวะ ล ไยะ ได้ะ แบ นอ เกม๊า ท ดึ้ซึ้ ดี๊ ท อ ดู ยู่แคว่ มื่ง บ้าง      ดี๊ ลี้ ฌ้า โพล้ง แม้คู่ แม้โฌ้ เท่อ อ แฌ้ ลี่ง ม๊า ล มู๊ง นอ โอ คิ้ซูง แพะคู ตเค แกล้. ล เมะ แน้ แบ-อ้า".
44021039	ปาโล ไคล้ ช๊า เว๊      "แย้ จ เก โพล้ง ยู ล้อ. จ กึ ทาง ลู่ง เว่ง ทาโซ ซีลีซี อ ค่าง พ้า. เว่ง พี่ จ โอ นอ ล้างเปิ่ง ฌี้ มะ ล้อ. จ อวีงซ้ะชู้ แน้ เกม๊า จ ไคล้ ดี๊ โพล้ง ล มู๊ง นอ ล ปี๊".
44021040	ซึ้คู ดู เอ เว๊      ฌ้อง ปาโล ชี๊เทิง ลู่ง ฆ๊าง ล้อง      แว่ อ จูง ล เกม๊า โพล้ง เซ๊ ล้า แบ. ท่อง โพล้ง โอ ไก้ไม่ ฌ้อง อ เว๊ ไคล้ ทาง เท่อ ลู่ง โพล้ง ฮีบรู อ คว่าง นอ ล้อ.
44022001	"พื่งวี่ มู่ม้าง ซีง-เอ้อ      ค๊องเนง อี้ง จ ม โล้ ล้าง จ ซ้ะ. อวีงซ้ะชู้ น ซื๊ง คุ้ช๊องแน แย้ ไช้ะ".
44022002	ท่อง อ ซื๊ง เว๊ แน่ฌ๊า ปาโล ไคล้ ฮีบรู อ คว่าง นอ ล เซ๊ น่าง แฌ้ ล้า แบ เฆาะ. ท่อง อ ช๊าง ปาโล ไจ้ะ เว๊ แด
44022003	"แย้ จ เก โพล้ง ยู ล้อ. จ กึ ทาง ลู่ง เว่ง ทาโซ ซีลีซี อ ค่าง พ้า      แบ เด้าะ จ ดู ทาง ลู่ง เว่ง เยรูซเลง พ้า อี้ง. จ ไฌ่ ลู เท่อ ดี๊ จ คู กมาลีเอง ล แฌ้ นอ ล้อ. อ เว๊ ซอง แย้ เกม๊า จ แม้ โพะ ก พี๊งชู้ พู๊งชู้ อ เซ๊งพ้า ท้างพ้า นอ เมาน่าง. จ ทื๊ง กแช่ แยว้ ฌี้ ทึ ด้อง ซุ้ น ซื๊ง ทื๊ง ค๊องเนง อี้ง กุ้ อ แฌ้ ล้อ.
44022004	โพล้ง พี่ อ โพะ กแช่ เยซู อ เกล้ ล บ้อง อี้ง นอ แย้ จ แม้ น้ะ แม้ โน๊ง-อ้ะ ดี๊ จ แม้ ซี๊ง-อ้ะ ล้อ. อ มืง ฌี้ อ แคว๊ ฌี้ จ พอง นี่ ชวี๊ง ล้าง-อ้ะ ลู่ง พ้อง พ้า.
44022005	แยว้ อ คู ดู ทึ ล แฌ้ ดี๊ โพล้ง ต้ะเซ๊ง เท่อ ล มู๊ง นอ โล้ น ซื๊ง ซี ลู่ง จ ไคล้ เท่อ อี้ง เมะ ท อ ที๊ง อ โต้. อ ซื๊ง เว๊ กวิ้ เอะ จ ไละ เกม๊า จ ลี้ โชะ-อ้ะ ลู่ง พื่งวี่ โพล้ง ยู พี่ อ โอ เว่ง ดามากา พ้า. ไละ นอ เกม๊า จ โอ ดี๊ จ ดู้ง จ ยาง พอง นี่ โพล้ง พี่ อ โพะ กแช่ เยซู อ เกล้ ล แพ นอ      ฌ้อง ม จ้า-อ้ะ ดี๊ พลี้งท้ะ      ไท้ ม้อง-อ้ะ ลู่ง เว่ง เยรูซเลง อ พ้า บี่ ซุ้ ม แม้ เตา แม้ แต๊ แบ-อ้ะ.
44022006	พี่ จ ลี้ เท่อ เบ้า ม ท้อง เว่ง ดามากา นอ เมาะ มื่งเทิง      ล ทีง ฆ่าง นอ ท โฌ่ง ท พ้าง เล๊เก้ ล เม้ง โอ มุ้คู พ้าง ล้าง แบ แย้ วะ ชวะ.
44022007	จ ล้างเทะเค้า ฌางคู คู เพอะ. จ แน่ฌ๊า ท อ ลู่ง ไคล้เดิง แย้ ไจ้ะ เว๊      'ซาโล-เอ้อ ซาโล-เอ้อ      น แม้ น้ะ แม้ โน๊ง แย้ แม้ ท เล้'.
44022008	จ อางจ้ะ-อ้ะ      'กแช่-เอ้อ เมะ น เก โพล้ง เล้'. อ เว๊ ไคล้ ช๊า แย้ ไจ้ะ เว๊      'แย้ จ เก เยซู โพล้ง นาซาริ้ พี่ น แม้ น้ะ แม้ โน๊ง-อ้ะ ล แฌ้ นอ เซ้อ'.
44022009	กแคว๊ พี่ อ โพะ จ ไค๊ ล มู๊ง นอ แด ท โฌ่ง ท พ้าง นอ ปะ      แบ เด้าะ พี่ ท อ ลู่ง ไคล้เดิง แย้ นอ อ ซื๊ง เว๊ แน ล ซี แบ.
44022010	จ อางจ้ะ-อ้ะ      'กแช่-เอ้อ จ แบ แม้ ท เล้'. กแช่ เยซู โล้ แบ แย้ ไจ้ะ เว๊      'เฌ้เทิง ทาง      ลี้ นึ ฆ้าง เว่ง ดามากา พ้า อู้. กแช่ แยว้ แบ อ ซ้ะ เกม๊า น แม้ บี่ เล้ นอ โพล้ง โอ พี่ นอ ม โล้ แบ แน้ กุ้ อ เม้ง ล้อ'.
44022011	เป๊งนี่ ท พ้าง ต้อง แบ จ เมะ นอ จ แด เท่อ ล ซี ล้า แบ. ท บี่ นอ จ ฌุ้พาง พอง จ จูง      ม้อง แย้ ลี้ นึ ฆ้าง เว่ง ดามากา พ้า ไวะ.
44022012	โพล้ง แคว๊ โอ พี่ นอ ล แฌ้ อ เม้ง อานาเน. อ เว๊ ทื๊ง กแช่ แยว้ ฌี้ เต้~ๆ      ชู่ง เซ๊งพ้า ท้างพ้า เมาน่าง. โพล้ง ยู ลู่ง เว่ง ดามากา พ้า นอ ทื๊ง แบ นะ แบ-อ้ะ ฌี้ มะ กุ้ อ แฌ้ ล้อ.
44022013	อ เว๊ แด เฌ๊ ฌู แย้ ชี๊เทิง จ ฌ๊างไท้ะ      โล้ แบ แย้ ไจ้ะ เว๊      'โจ้ ซาโล-เอ้อ เกม๊า น แด ไท้ เท่อ แด เทา'. ล ทีง ฆ่าง นอ จ เมะ แด ไท้ เท่อ ล้อ      ฌ้อง จ แคว่ ทาง เว๊.
44022014	อ เว๊ ไจ้ะ เว๊ แด      'ก พี๊งชู้ พู๊งชู้ อ กแช่ แยว้ อางลึ นี่ แน้ เกม๊า น ซีงแฌ๊ กแช่ แยว้ อ ซ้ะ      ดี๊ เกม๊า น แด แบ อ เพล่ ฌี้ เพล่ แอว้ ล แฌ้ นอ       ดี๊ แน่ฌ๊า เว๊ อ ลู่ง ไคล้ เท่อ นอ.
44022015	นี๊ แด น ม เก พีงนยาง ลู่ง อ เว๊ อ ไฌ่ อ กย้อง. เท่อ พี่ น แด แบ ดี๊ น แน่ฌ๊า แบ-อ้ะ ล แพ นอ น ม โล้ แบ โพล้ง กุ้ อ แฌ้ ล้อ.
44022016	ค๊องเนง อี้ง น โอ ไยะ โอ น่าง แม้ ท ล้อ. เฌ้เทิง ทาง เซ้อ      แม้ ท ไฌ่ จูง ที๊ง ดี๊ อางท่าง เกม๊า กแช่ แยว้ อางซฌ้ะ ไฆวะ น ท เด้เทา เด้บ้ะ นอ เซ้อ'.
44022017	จ ไท้ ลู่ง เว่ง เยรูซเลง พ้า. พี่ จ ชูแพ เท่อ ลู่ง แยว้ อ เว่งฮ๊าง พ้า นอ จ แด ท ทาง แพล้ ล เม้ง
44022018	เมะ เว๊ จ แด แบ กแช่ เยซู ไคล้ เท่อ ดี๊ แย้ ไจ้ะ เว๊      'ปชื่ง ไจ แด เว่ง เยรูซเลง พ้า เมะ เพล ไช้ะ. พี่ น เก พีงนยาง ลู่ง จ ไฌ่ จ กย้อง นอ โพล้ง พี่ อี้ง ล ชู่ง ล นะ แน้ แบ'.
44022019	จ ไคล้ ช๊า-อ้ะ      'กแช่-เอ้อ พี่ จ ลี้ ลู่ง ท แพโซง อ ล่าง จอง ฌี้ จอง ฌี้      จ พอง นี่ โพล้ง พี่ อ ทื๊ง แน้ ฌ้อง พลี-อ้ะ ท่าง-อ้ะ นอ      อ ซื๊ง เว๊ ซีง ซีงแฌ๊ เว๊ ฌี้ ทึ ล้อ.
44022020	พี่ อ ซื๊ง เว๊ ซีง แม้ ซี๊ง ซเตเฟง พี่ อ เก พีงนยาง ลู่ง น ไฌ่ ล แฌ้ นอ เฆว๊ จ ซ้ะ ปะ ล้อ      ดี๊ จ คุ้แคว่ โพล้ง แม้ ซี๊ง-อ้ะ ล แพ นอ อ ไช๊แค่ นอ ล้อ'.
44022021	ท่อง อ ช๊าง อ เว๊ โล้ ก้ะ แย้      'ลี้ แด เทา. จ ม เกม๊า น ลี้ ลู่ง ที๊ง ไย้ ค่าง ไย้      ลี้ ฌู โพล้ง ล ชื้อ แด นอ ล้อ' ".
44022022	อ ซื๊ง เว๊ คุ้ช๊องแน ปาโล โล้ ล้าง เท่อ. ท่อง อ แน่ฌ๊า ปาโล ไคล้ เท่อ ล ทีง อี้ง นอ อ ซื๊ง เว๊ กุ้ ซย้ะ ทาง เท่อ ไจ้ะ เว๊      "แม้ ซี๊ง ไฆวะ-อ้ะ เฆาะ. โพล้ง บี่ อี้ง นอ ล เกิ้ง โอ ม๊า ล้า แบ".
44022023	พี่ อ ซื๊ง เว๊ กุ้ ซย้ะ ทาง เท่อ      แกว ล้าง อ ไช๊แค่ ดี๊ ฆวีง ทาง ฌางคู มูง นอ.
44022024	ซึ้คู ดู โรมา ล แฌ้ นอ อางแม้เลา อ พู อ ลี้ง ซีง เกม๊า ลี้ ฌ้า ปาโล ลู่ง ซึ้พู อ ล่าง พ้า      ฌ้อง พลี เว๊ ดี๊ อางจ้ะ เว๊ บี่ ซุ้ อ เว๊ ม โล้ ล้าง อ ซ้ะ      แบ ท เล้ โพล้ง ยู กุ้ ซย้ะ-อ้ะ ย่าง อี้ง.
44022025	พี่ อ ซื๊ง เว๊ ซีง จ้าทะ ปาโล ม พลี เว๊ นอ ปาโล อางจ้ะ ซึ้คู ชี๊เทิง เบ้า พี่ นอ ล แฌ้      ไจ้ะ เว๊      "พี่ น ม พลี ม ท่าง โพล้ง โรมา ลู่ง ล คลึ้ ต้ะเซ๊ง-อ้ะ ได้ะ แบ เมะ อ แม้ ไพ้ะ ท เล้ นอ ม แบ ชี่-อ้า".
44022026	ท่อง ซึ้คู แน่ฌ๊า บี่ นอ ฌ้อง ลี้ ฌู ซึ้คู ดู ล แฌ้ นอ      อางจ้ะ เว๊      "น แม้ ท ล้อ. กแคว๊ ล แฌ้ แย๊ นอ เก โพล้ง โรมา เม่อ".
44022027	ท่อง อ ช๊าง ซึ้คู ดู ล แฌ้ นอ ลี้ ฆ้าง ลู่ง ปาโล อ โอ ไวะ      อางจ้ะ เว๊      "โล้ แย้ เซ้อ      แน้ เมะ น เก โพล้ง โรมา-อ้า". ปาโล ไคล้ ช๊า เว๊      "เมะ".
44022028	ซึ้คู ดู ล แฌ้ นอ ไจ้ะ เว๊      "พี่ แย้ จ เก แบ โพล้ง โรมา นอ เลา จ จี้ แอ ฌ้อง". ปาโล ไคล้ ช๊า เว๊      "เมะ ยี๊ แด นอ จ กึ ทาง เก โพล้ง โรมา เต้~ๆ ล้อ".
44022029	กแคว๊ พี่ อ ม อางจ้ะ ปาโล อ เท่อ ล มู๊ง นอ ซึ้ ไย้ ทาง อ ซ้ะ ล ปี๊. ทึ เมะ ซึ้คู ดู ล แฌ้ นอ ท่อง อ ซีงแฌ๊ เว๊ ปาโล เก โพล้ง โรมา นอ ซ้ะเม ซ้ะไพล้ เท่อ ปะ ล้อ      เป๊งนี่ อ เว๊ เกม๊า โพล้ง จ้าทะ ปาโล ดี๊ พลี้งท้ะ นอ ล้อ.
44022030	ซึ้คู ดู แบ ซ้ะ ซีงแฌ๊ เว๊ โพล้ง ยู ฟ่อง ปาโล ลู่ง ท เม้ง เล้ อ กย้อง นอ. ท บี่ นอ ลู่ง ไค๊ ล นี้ง เด้าะ อ เว๊ เกม๊า โพล้ง เป้าะ ล้าง เอะ ปาโล อ พลี้งท้ะ นอ      ดี๊ อางแม้เลา แยว้ อ คู ดู ซีง ล แพ นอ ดี๊ กเย่ โพล้ง ยู ต้ะเซ๊ง เท่อ ล มู๊ง นอ เฌ๊ แพโซง ซยอง เปราะ      ฌ้อง เกม๊า ปาโล ลี้ ชี๊เทิง ลู่ง อ ซื๊ง เว๊ อ เมะแซ พ้า.
44023001	ปาโล แคว่ ท๊าง โพล้ง ต้ะเซ๊ง เท่อ ล มู๊ง นอ อ เมะ      ฌ้อง โล้ แบ-อ้ะ ไจ้ะ เว๊       "จ ด๊างพื่งวี่ ซีง-เอ้อ      ลู่ง กแช่ แยว้ อ เมะแซ พ้า นอ จ ซีงแฌ๊ ล้าง จ ซ้ะ จ แม้ เท่อ ลู่ง อ ฌี้ อ แบ เมาน่าง ครึ~ๆ ท้อง ล นี้ง แย๊ อี้ง".
44023002	อานาเน พี่ อ เก กแช่ แยว้ อ คู ดู ทึ ล แฌ้ นอ ไจ้ะ เอะ โพล้ง ลู่ง อ ชี๊เทิง เบ้า ดี๊ ปาโล นอ เกม๊า อ เด้ เว๊ อ นุ้.
44023003	ปาโล ไจ้ะ เอะ-อ้ะ      "พี๊แด้ ดอง พี่ ท เท้า แอว้ เว๊ -เอ้อ      กแช่ แยว้ ม เด้ แน้ เต้~ๆ ล้อ. น ชี๊น้าง ต้ะเซ๊ง แย้ ท๊อง เซ๊งพ้า ท้างพ้า อางแม้เลา เว๊ นอ. แบ เด้าะ พี่ น เกม๊า โพล้ง เด้ แย้ นอ ไพ้ะ เซ๊งพ้า ท้างพ้า ล้อ".
44023004	กแคว๊ พี่ อ ชี๊เทิง เบ้า พี่ นอ ไจ้ะ เอะ ปาโล      "น ดึ้เดว ทื่งแช้ แยว้ อ คู ดู ทึ ล แฌ้ นอ-อ้า".
44023005	ปาโล ไคล้ ช๊า เว๊ แด      "พื่งวี่ ซีง-เอ้อ พี่ อ เว๊ เก แยว้ อ คู ดู ทึ ล แฌ้ นอ จ ล ซีงแฌ๊ แบ. ไละ ฌี้ ไละ แอว้ ไจ้ะ เว๊       'ไจ้ะ อ้า ไจ้ะ ซ๊าง ท อ ดู อ แซย่ ล ฌี้' ".
44023006	ท่อง ปาโล แด เว๊ โพล้ง ต้ะเซ๊ง เท่อ ล มู๊ง นอ เก โพล้ง ซาดูซี ล น้าง      เก โพล้ง ฟารีซี ล น้าง นอ ปาโล ไคล้ ทาง เท่อ อ ลู่ง เซ๊ พ้ะดู ไจ้ะ เว๊      "พื่งวี่ ซีง-เอ้อ แย้ จ เก โพล้ง ฟารีซี ล้อ. จ มู่ จ แพ่ เก โพล้ง ฟารีซี ปะ. ลู่ง จ มื้งแล่ โพล้ง ซี๊ง ม เฌ้เทิง ม๊า ทาง ไท้ อ กย้อง นอ เซ้อ      พี่ โพล้ง ม ต้ะเซ๊ง แย้ อี้ง".
44023007	ท่อง ปาโล ไคล้ เท่อ บี่ นอ ฌ้อง โพล้ง ฟารีซี ดี๊ โพล้ง ซาดูซี ติ้ โละ ไอ โละ อ ซ้ะ น้ะ มะ      ที่พ้ะ ที่ล้าง เก ทาง ก้ะ คี๊ง มู๊ง.
44023008	(อ ไฌ่ บี่ อี้ง โพล้ง ซาดูซี ล แพ นอ ไจ้ะ เว๊ แด ท ซี๊ง ม๊า ทาง ไท้ ล โอ แบ      ดี๊ ท มุ้คู พู ฌี้      ท อ วีง อ แล้ ฌี้      ไจ้ะ เว๊ ล โอ แบ. แบ เด้าะ เมะ โพล้ง ฟารีซี ล แพ นอ นะ ท ล แพ อี้ง กุ้ อ เม้ง ล้อ).
44023009	ท่อง อ ช๊าง โพล้ง เซ๊ ทาง เซ๊ ล้าง อึ~ๆ. คู ซอง เท่อ เซ๊งพ้า ท้างพ้า ล น้าง พี่ อ เก โพล้ง ฟารีซี นอ ชี๊เทิง ติ้ เว๊ บี่ อี้ง      "โพล้ง แคว๊ ล แฌ้ โย้      ก ล แด อ ท ไพ้ะ ท แม น่าง เม้ง แบ. แบ ซีง ลู่ง ท อ วีง อ แล้ ฌี้      ท มุ้คู พู ฌี้      ไคล้ ดี๊-อ้ะ เต้~ๆ ซี ปะ ล้อ".
44023010	พี่ โพล้ง ติ้ โละ ไอ โละ อ ซ้ะ ชอง ทาง ชอง ทาง นอ ซึ้คู ดู ล แฌ้ นอ ไค๊ไก้ะ โพล้ง ล มู๊ง นอ ม ทึ้ เทะ ปาโล อ จูง อ คาง. ท บี่ นอ เกม๊า ซึ้พู ลี้ ล้าง โพล้ง ล มู๊ง นอ อ แกล้      พอง นี่ ปาโล โซ๊ง ไท้ เว๊ ลู่ง ซึ้พู อ ล่าง พ้า นอ ล้อ.
44023011	ลู่ง มแน้ โค๊ นอ กแช่ เยซู เฌ๊ ชี๊เทิง ปาโล อ ฌ๊างไท้ะ      ฌ้อง โล้ แบ เว๊ ไจ้ะ เว๊       "เกม๊า น ซ้ะ ล้างท่อง ล ฌี้. น เก เอะ จ พีงนยาง ลู่ง เว่ง เยรูซเลง พ้า อี้ง บี่ จะ เล้ เย้า นอ น แบ เก พีงนยาง ลู่ง เว่ง โรมา พ้า บี่ นอ ปะ ล้อ".
44023012	ท่อง ลู่ง โฌ้ โค๊ นอ โพล้ง ยู เฌ๊ โอ ซยอง ล น้าง      ก้างแก้ โละ อ ซ้ะ โกง ทาง เท่อ ล เม้ง บี่ อี้ง      ชู ล้าง อ ซ้ะ กุ้ อ แฌ้ ไจ้ะ เว๊ เมะ ล คลึ้ แม้ ซี๊ง ปาโล ได้ะ แบ นอ ล อาง มี้ โอ้ ที๊ง ล้า แบ เฆาะ.
44023013	โพล้ง พี่ อ ชู ล้าง อ ซ้ะ ล แพ อี้ง นอ โอ อ แฌ้ ลี่ง ชี๊ง เบล.
44023014	ท่อง อ ช๊าง อ ซื๊ง เว๊ ซีง ล มู๊ง นอ ลี้ ลู่ง แยว้ อ คู ดู ซีง ดี๊ โพล้ง เม้ง โพล้ง แซย่ ล มู๊ง นอ อ โอ      โล้ แบ เว๊ ไจ้ะ เว๊      "เฆ้อ ก ชู ล้าง ก ซ้ะ เมาน่าง เย้า บี่ อี้ง      ก เมะ ล คลึ้ แม้ ซี๊ง ปาโล ได้ะ แบ นอ ก ล อาง มี้ โอ้ ที๊ง ล้า แบ ล้อ.
44023015	ท บี่ นอ ค๊องเนง อี้ง น ซื๊ง ดี๊ โพล้ง ต้ะเซ๊ง เท่อ ล มู๊ง นอ แบ อางท่าง ซึ้คู ดู ล แฌ้ นอ เกม๊า ปาโล เฌ๊ ล้าง โอ น ซื๊ง ล พ๊า เด้าะ. แม้ น ซื๊ง ซ้ะ บี่ ซุ้ ดี๊ ม อางจ้ะ ปาโล อ เท่อ ล้างที๊ง ล ปี๊ เด้าะ. พี่ อ เว๊ เฌ๊ ล้าง ล ท้อง ได้ะ แบ นอ ก ม โอ คุ้ ล้าง อ เกล้      แม้ ซี๊ง-อ้ะ ล้อ".
44023016	แบ เด้าะ ปาโล อ ม้า แคว๊ ล แฌ้ ซีงแฌ๊ แบ เว๊      ฌ้อง ลี้ นึ ซึ้พู อ ล่าง พ้า      โล้ แบ อ ม้าง ปาโล กุ้ อ เม้ง ล้อ.
44023017	ท่อง อ ช๊าง ปาโล กุ้ นี่ ซึ้คู ล แฌ้      โล้ แบ เว๊      "ลี้ ฌ้า พืงแซ แคว๊ ล แฌ้ อี้ง ท่อง อ ท้อง ซึ้คู ดู ล แฌ้ นอ อ โอ      ม โล้ เอะ เว๊ อ เท่อ ล เม้ง".
44023018	ซึ้คู ล แฌ้ นอ ลี้ ฌ้า เว๊ ไวะ. ลี้ ท้อง ซึ้คู ดู อ โอ      โล้ แบ เว๊      "โพล้ง แบซุ้ ปาโล ล แฌ้ นอ กุ้ แย้      อางท่าง เกม๊า จ เฌ๊ ฌ้า พืงแซ แคว๊ ล แฌ้ อี้ง ลู่ง น โอ. อ เว๊ ม โล้ น เท่อ ล เม้ง".
44023019	ซึ้คู ดู ล แฌ้ นอ พอง นี่ พืงแซ อ จูง ม้อง เว๊ ลู่ง อ ช้างชื้ง ล ปี๊      ฌ้อง อางจ้ะ เว๊      "น ม โล้ แบ แย้ ท ล้อ".
44023020	พืงแซ แคว๊ ล แฌ้ นอ ไจ้ะ เว๊      "โพล้ง ยู ล มู๊ง นอ เอิ้งล้าง โละ อ ซ้ะ บี่ อี้ง      ลู่ง โฌ้ โคะ ม อางท่าง แน้ เกม๊า ปาโล ลี้ ล้าง ลู่ง โพล้ง ต้ะเซ๊ง เท่อ อ โอ. อ ซื๊ง เว๊ ม แม้ อ ซ้ะ บี่ ซุ้ ดี๊ แบ ซ้ะ อางจ้ะ ปาโล อ เท่อ ล้างที๊ง ล ปี๊ เด้าะ.
44023021	แบ เด้าะ ช๊องแน่-อ้ะ ล ฌี้. โพล้ง แคว๊ อ แฌ้ ลี่ง ชี๊ง เบล ม โอ คิ้ซูง คุ้ ล้าง เว๊ อ เกล้. อ ซื๊ง เว๊ ชู ล้าง อ ซ้ะ เย้า      เมะ ล คลึ้ แม้ ซี๊ง ปาโล ได้ะ แบ นอ ล อาง มี้ โอ้ ที๊ง ล้า แบ ล้อ. ค๊องเนง อี้ง เตะ เว้ อ ซ้ะ เย้า      โอ คุ้แท๊ น ม ไคล้ ช๊า-อ้ะ ล เม้ง ล้อ".
44023022	ซึ้คู ดู ไจ้ะ เอะ-อ้ะ      "พี่ น โล้ เอะ แย้ นอ โล้ แบ โพล้ง น่าง แฌ้ ล ฌี้". ฌ้อง อ เว๊ เกม๊า พืงแซ แคว๊ ล แฌ้ นอ ไท้ ไวะ.
44023023	ซึ้คู ดู ล แฌ้ นอ กุ้ นี่ ซึ้คู คี๊ง แฌ้ เฌ๊ ลู่ง อ โอ      ฌ้อง อางแม้เลา เว๊      "เกม๊า ซึ้พู อ แฌ้ คี๊ง แย้      ดี๊ ซึ้พู เทา กซี อ แฌ้ เนว๊ ชี๊ง      ดี๊ ซึ้พู โชะ พ้าง อ แฌ้ คี๊ง แย้ เตะ เว้ อ ซ้ะ. เมาะ ท ไค้ะ ล้าง นี่ ซ๊า โมง นอ ม ลี้ ลู่ง เว่ง ซีซารียา นอ ล้อ.
44023024	แม้ นี่ กซี เกม๊า ปาโล เทา เว๊ อ คู      ลี้ โซ๊ง เว๊ ท้อง ท อ ดู เฟเล อ โอ ดี๊ ท มึ ท พ้า นอ ล้อ".
44023025	โล้ เท่อ บี่ นอ ฌ้อง ซึ้คู ดู ล แฌ้ นอ กวิ้ ไละ ล เบง ไจ้ะ เว๊ บี่ อี้ง
44023026	"แย้ เคล้าดีโย ลีแซย กวิ้ เอะ ท อ ดู ล้างเปิ่ง ล้างเอ้ง เฟเล ล แฌ้ นอ อ ไละ อี้ง ล้อ. โอ มึ ช๊อง พ้า เซ้อ.
44023027	กแคว๊ ล แฌ้ อี้ง โพล้ง ยู พองทะ-อ้ะ เบ้า ม แม้ ซี๊ง เว๊ เย้า. จ แน่ฌ๊า อ เว๊ เก โพล้ง โรมา. ท บี่ นอ แย้ ดี๊ จ ซึ้พู ล มู๊ง นอ ก ลี้ แม้ช้า-อ้ะ คลึ้ ได้ะ.
44023028	จ แบ ซ้ะ ซีงแฌ๊ อ ซื๊ง เว๊ ฟ่อง-อ้ะ เป๊งนี่ ท ล้อ. ท บี่ นอ จ ม้อง-อ้ะ ท้อง โพล้ง ยู ต้ะเซ๊ง เท่อ ล มู๊ง นอ อ โอ.
44023029	ฌ้อง จ ซีงแฌ๊ โย๊-อ้ะ อ เว๊ แม้ ไพ้ะ ท น่าง เม้ง เอะ. ล เกิ้ง แม้ อ เตา ซี๊ง แบ      ล เกิ้ง ชวี๊ง ล้าง พ้อง พ้า แบ. พี่ โพล้ง ฟ่อง-อ้ะ นอ แบฆ้ะ ดี๊ โพล้ง ยู อ เซ๊งพ้า ท้างพ้า อ ไฌ่ นอ ล้อ.
44023030	ท่อง โพล้ง โล้ แบ แย้ ลู่ง โพล้ง ยู โกง แม้ ซี๊ง-อ้ะ นอ จ โซ๊ง-อ้ะ ลู่ง น โอ ล ทีง ฆ่าง. ฌ้อง จ โล้ แบ โพล้ง ฟ่อง เท่อ ล มู๊ง นอ เกม๊า อ เฌ๊ ฟ่อง-อ้ะ ลู่ง น เมะแซ พ้า".
44023031	ซึ้พู ล มู๊ง นอ แม้ เว๊ บี่ ซุ้ ดี๊ ท อางแม้เลา นอ กุ้ อ เม้ง. ล แน้ แย๊ นอ ลี้ โซ๊ง ปาโล ท้อง เฌง อางเทปาตรี พ้า ล้อ.
44023032	ลู่ง ไค๊ ล นี้ง นอ ซึ้พู ล มู๊ง ไท้~ๆ ไวะ      เกม๊า ก้ะ ซึ้พู เทา กซี ล แพ นอ ลี้ โซ๊ง เว๊ ท่อง อ ท้อง ล้อ.
44023033	ลี้ ท้อง เว่ง ซีซารียา พ้า นอ ไวะ. ไละ ล เบง นอ เกล๊าง ท อ ดู      ดี๊ อางกี ล้าง ปาโล เกม๊า เว๊ อ แคว่ ก้ะ นอ ล้อ.
44023034	ท อ ดู ล แฌ้ นอ พ้ะ ไละ      ฌ้อง อางจ้ะ ปาโล ไจ้ะ เว๊      "น โอ ที๊ง โอ ค่าง พี่ เล้ เฌ๊". ท่อง อ ซีงแฌ๊ เว๊ ปาโล โอ ซีลีซี อ ค่าง เฌ๊ นอ
44023035	โล้ เอะ เว๊ บี่ อี้ง      "โพล้ง ฟ่อง แน้ เฌ๊ เมะ ท้อง โคะ นอ จ ม คุ้ช๊องแน น ไฌ่ ล้อ". ท่อง อ ช๊าง ท อ ดู เกม๊า ซึ้พู คุ้ ปาโล ลู่ง จ๊าวแพเดง เฮรุ้ อ เด้า พ้ะดู พ้า นอ ล้อ.
44024001	พ้อง ไฆวะ เย่ นี้ง แยว้ อ คู ดู ทึ อานาเน ลี้ ลู่ง เว่ง ซีซารียา พ้า      ลี้ ดี๊ โพล้ง เม้ง โพล้ง แซย่ ล น้าง ดี๊ โพล้ง ไคล้ คว่าง ซี ล แฌ้ อ เม้ง เททูโล. อ ซื๊ง เว๊ ซีง ลี้ ฟ่อง ปาโล ลู่ง ท อ ดู โอ.
44024002	ท่อง ปาโล เฌ๊ นึ ฆ้าง ฌ้อง นอ เททูโล ไคล้ ทาง เท่อ ฟ่อง ปาโล บี่ อี้ง ไจ้ะ เว๊ "ท อ ดู เฟเล-เอ้อ พี่ น ยู่แคว่ แฌแซ เท่อ ซี มะ นอ ก นี่ แบ ท ซยืง ท บ้ะ ดี๊ แน้ ล้อ. น แม้ ฌี้ ทาง ก ที๊ง ก ค่าง แอ เม้ง แอ มยู๊ มึ มะ.
44024003	ฌี้ เต้~ๆ เย้า พี่ ก นี่ แบ น บลึ้ น บลาง กุ้ อ เม้ง กุ้ อ จอง ครึ~ๆ.
44024004	จ ล ไคล้ เท่อ ดี๊ แน้ ไยะ~ๆ แบ      แบ เด้าะ อวีงซ้ะชู้ เกม๊า น คุ้ช๊องแน. จ ม ไคล้ แซย้ โคะ ทีง ล้อ.
44024005	ล แฌ้ แย๊ อี้ง ก แด แม้ ท อ้า ท ซ๊าง. อ เว๊ ดึ้ เกม๊า โพล้ง เติ้งทาง เติ้งล้าง ลู่ง โพล้ง ยู อ แกล้ เฆ้ง ฌางคู คู กุ้ อ จอง. อ เว๊ เก โพล้ง นาซาริ้ ล มู๊ง นอ อ คู ล แฌ้.
44024006	อ เว๊ แด เฌา แม้ ท ล ฌี้ ล แอว้ แบ เก ทาง ท แบ อ้า ลู่ง กแช่ แยว้ อ เว่งฮ๊าง พ้า ปะ. ท บี่ นอ ก พอง นี่-อ้ะ. ก ช๊องมอง ก ม ต้ะเซ๊ง-อ้ะ ท๊อง ก เซ๊งพ้า ท้างพ้า.
44024007	แบ เด้าะ ซึ้คู ดู ลีแซย ล แฌ้ นอ เฌ๊ ฆ้าง ทวี่ง นี่ เว๊ ลู่ง ก จูง พ้า.
44024008	ฌ้อง ลีแซย อางแม้เลา โพล้ง ฟ่อง เท่อ ล มู๊ง นอ ไจ้ะ เว๊ แบ เฌ๊ โอ แน้. น เมะ อางจ้ะ แบ กแคว๊ ล แฌ้ อี้ง นอ น ม ซีงแฌ๊ ล้างที๊ง กเย่ ก ฟ่อง-อ้ะ กุ้ อ เม้ง นอ".
44024009	โพล้ง ยู ล มู๊ง นอ ไคล้ ทาง เท่อ ล เอ้า ฆ่าง ไจ้ะ เว๊      "เมะ เต้~ๆ      แบ กุ้ อ ทีง ล้อ".
44024010	ท่อง อ ช๊าง นอ ท อ ดู พล้ะ ล้าง อ คู เกม๊า ปาโล ไคล้ ทาง. ปาโล ไจ้ะ เว๊ "จ ซีงแฌ๊ น เก โพล้ง ต้ะเซ๊ง เท่อ ลู่ง ค่าง พ้า อี้ง นี่ แอ เนง เย้า. จ ซ้ะ มึ พี่ จ ไคล้ เท่อ ลู่ง น เมะแซ พ้า.
44024011	น เมะ อางจ้ะ เท่อ นอ น ม ซีงแฌ๊ แด เว๊ ปะ ล้อ. พ้อง ไฆวะ เมาะ ล ชี๊ง คี๊ง นี้ง เย้า นอ จ ลี้ ทาง แบ้ แยว้ ลู่ง เว่ง เยรูซเลง พ้า.
44024012	โพล้ง ยู ล แด จ ติ้ โละ ไอ โละ ซ้ะ ดี๊ โพล้ง ลู่ง เว่งฮ๊าง พ้า น่าง แฌ้ แบ. ลู่ง ท แพโซง อ ล่าง พ้า ฌี้      เว่ง พ้า ท ล่าง อ แฌ้แพ ฌี้      อ ซื๊ง เว๊ ล แด จ ดึ้ เกม๊า โพล้ง เติ้งทาง เติ้งล้าง เท่อ น่าง ชุ้ แบ ล้อ.
44024013	พี่ อ ซื๊ง เว๊ ซีง ฟ่อง แย้ นอ อ ท ล้างที๊ง ล้างช้ะ ล โอ น่าง เม้ง แบ.
44024014	แบ เด้าะ จ นย่อง โล้ ล้าง จ ซ้ะ ดี๊ แน้ บี่ อี้ง      พี่ จ แบ้ ทาง ก พี๊งชู้ พู๊งชู้ อ กแช่ แยว้ นอ จ โพะ เกล้ ล บ้อง แย๊ พี่ อ ซื๊ง เว๊ ซีง ไจ้ะ เว๊ ล แบ แบ ล บ้อง นอ ล้อ. แบ เด้าะ กเย่ ท กวิ้ ล้าง เว๊ ลู่ง เซ๊งพ้า ท้างพ้า พี่ โมเซ กวิ้ ล้าง เว๊      ดี๊ ไละ พี่ โม กวิ้ ล้าง เว๊ ล แพ นอ จ ทื๊ง เว๊ นะ เว๊ กุ้ อ เม้ง ล้อ.
44024015	จ มื้งแล่ เท่อ ลู่ง กแช่ แยว้ ล เอ้า ฆ่าง ดี๊ อ ซื๊ง เว๊ ซีง ล มู๊ง นอ บี่ อี้ง      กเย่ โพล้ง ลู่ง อ โต้ ฌี้      ล โต้ แบ ฌี้      ม เฌ้เทิง ม๊า ทาง ไท้ เว๊ ล้อ.
44024016	ท บี่ นอ ลู่ง กแช่ แยว้ อ เมะแซ พ้า ฌี้      ลู่ง โพล้ง อ เมะแซ พ้า ฌี้      จ เฌา แม้ ท อ เกิ้ง อ แบ      บี่ ซุ้ จ ม ซีงแฌ๊ ล้าง ซ้ะ จ ท ไพ้ะ ท แม ล โอ แบ.
44024017	พี่ จ ไจ แด เว่ง เยรูซเลง พ้า นี่ แอ เนง เย้า      ฌ้อง ลู่ง ไค๊ จ ลี้ ไท้ เด้าะ      จ ลี้ โชะ ดี๊ จี้ เกล๊าง โพล้ง ล ชื้อ ฆ่าง ดี๊ แย้      ดี๊ จ ลี้ ลื่ง ทาง กแช่ แยว้.
44024018	พี่ จ แม้ ท ไฌ่ แม้ เช๊ง แม้ เกล้ง ล้าง ซ้ะ อ ล่างไค๊ นอ อ ซื๊ง เว๊ ซีง แด แย้ ลู่ง เว่งฮ๊าง พ้า. โพล้ง โอ ดี๊ แย้ แอ~ๆ น่าง มู๊ง เอะ. โพล้ง เติ้งทาง เติ้งล้าง น่าง แฌ้ เอะ. แบ เด้าะ โพล้ง ยู โอ ลู่ง อาแซย อ ค่าง เฌ๊ โอ พี่ นอ ล น้าง.
44024019	อ ซื๊ง เว๊ ซีง เมะ ช๊องมอง จ แม้ ไพ้ะ เท่อ นอ อ กแช่ แด เว๊ แบ เฌ๊ ฟ่อง แย้ เล้.
44024020	พี่ จ โอ ลู่ง โพล้ง ต้ะเซ๊ง เท่อ ล มู๊ง อ เมะแซ พ้า นอ อ ซื๊ง เว๊ ซีง ต้ะเซ๊ง จ ท ไพ้ะ ท แม โอ ล เม้ง~ๆ ชี่-อ้า. กแคว๊ ล มู๊ง อี้ง แบ โล้ ล้าง เว๊ เล้.
44024021	จ เมะ ไพ้ะ นอ ไพ้ะ ล ทีง แย๊ พี่ จ ไคล้ เท่อ ลู่ง อ เมะแซ พ้า      พี่ จ ไจ้ะ      'จ นะ ลู่ง โพล้ง ซี๊ง ม เฌ้เทิง ม๊า ทาง ไท้. อ กย้อง นอ เซ้อ โพล้ง เฌ๊ ต้ะเซ๊ง แย้ ลู่ง น เมะแซ พ้า ล นี้ง แย๊ อี้ง' ".
44024022	แบ เด้าะ ท อ ดู เฟเล ซีงแฌ๊ เว๊ ฌี้ มะ แบฆ้ะ ดี๊ กแช่ เยซู อ เกล้ ล บ้อง นอ. ท บี่ นอ อ เว๊ ล ต้ะเซ๊ง เท่อ น่าง เม้ง ได้ะ แบ      ฌ้อง ไจ้ะ เอะ อ ซื๊ง เว๊      "ลู่ง ซึ้คู ดู ลีแซย เฌ๊ ท้อง โคะ นอ จ ม ต้ะเซ๊ง เอะ น ซื๊ง คว่าง ล้อ".
44024023	ท่อง อ ช๊าง ท อ ดู อางแม้เลา ซึ้คู ล แฌ้ นอ เกม๊า ซึ้พู แคว่ ปาโล เมะ ฌี้ ไช้ะ      แบ เด้าะ เปล้ ปาโล เกม๊า อ ไจ ล น้าง      ดี๊ นย่อง เกม๊า ปาโล อ ฌุ้พาง เฌ๊ ไจ อ โอ แม้ช้า-อ้ะ ซี.
44024024	พ้อง ไฆวะ ตบลึ้ นี้ง ท อ ดู เฟเล เฌ๊ ดี๊ อ แม๊ ดูซีลา พี่ อ เก โพล้ง ยู มืง ล แฌ้      เกม๊า ปาโล เฌ๊ ฆ้าง      ฌ้อง อ เว๊ คุ้ช๊องแน ปาโล โล้ ล้าง เท่อ แบฆ้ะ ดี๊ ท ทื๊ง ท นะ กแช่ เยซู คริ้ อ ไฌ่.
44024025	แบ เด้าะ พี่ ปาโล โล้ ล้าง ท ฌี้ ท แอว้ อ ไฌ่      ดี๊ ท โก้ง เซิง โก้ง ซ้ะ อ ไฌ่      ดี๊ มื่ง นี้ง พี่ กแช่ แยว้ ม ต้ะเซ๊ง เท่อ โคะ อ ไฌ่ นอ เฟเล แน่ฌ๊า เว๊ ฌ้อง ว้ะโทะ ว้ะติ้ ดู มะ      โล้ แบ ปาโล ไจ้ะ เว๊      "ค๊องเนง โย้ ไท้ แบ~ๆ. จ เมะ คลึ้ ล พ๊า เด้าะ โคะ จ ม กุ้ ไท้ แน้".
44024026	โอ ล เม้ง เด้าะ. ท อ ดู ช๊องมอง เว๊ ปาโล ม เกล๊าง อ จี้ ล น้าง. ท บี่ นอ กุ้ เว๊ เฌ๊ ฆ้าง ก้างแก้ เท่อ ดี๊-อ้ะ ดึ้~ๆ ล้อ.
44024027	พ้อง ไฆวะ คี๊ง เนง นอ เฟเล ไจ ทาง      ล เก ท อ ดู ล้า แบ. ปอซี เฟโท เฌ๊ เก ก้ะ ท อ ดู นอ ล้อ. ลู่ง เฟเล แบ ซ้ะ เกม๊า โพล้ง ยู เอ-อ้ะ อ กย้อง นอ อ เว๊ เกม๊า ปาโล แบซุ้ ได้ะ.
44025001	ท่อง เฟโท เฌ๊ เก ก้ะ ท อ ดู นี่ ซ๊า นี้ง เย้า นอ อ เว๊ ไจ ทาง ไฆวะ เว่ง ซีซารียา      ลี้ ไจ ลู่ง เว่ง เยรูซเลง พ้า.
44025002	แยว้ อ คู ดู ซีง ดี๊ โพล้ง ยู อ เม้ง อ แซย่ ล มู๊ง นอ เฌ๊ ฟ่อง ปาโล      อางโฆ ท อ ดู เฟโท
44025003	อวีงซ้ะชู้ เกม๊า ปาโล เฌ๊ ฆ้าง ลู่ง เว่ง เยรูซเลง พ้า      เมะ เว๊ อ ซื๊ง เว๊ ซีง โกง ม แม้ ซี๊ง ปาโล ลู่ง เกล้.
44025004	เฟโท ไคล้ ช๊า เว๊      "ปาโล นอ แบซุ้ ลู่ง เว่ง ซีซารียา พ้า. โม่โคะ เด้าะ จ ม ไท้ พี่ นอ.
44025005	ปาโล เมะ แม้ ไพ้ะ เท่อ ล เม้ง~ๆ นอ เกม๊า โพล้ง อ เม้ง อ แซย่ ลู่ง น ซื๊ง แกล้ ล แพ นอ ฟ่อง-อ้ะ ลู่ง เว่ง ซีซารียา พ้า นอ ล้อ".
44025006	เฟโท โอ ก้ะ พี่ นอ เมาะ โฆะ นี้ง-อ้า      อ นี้ง ล ชี๊ง-อ้า      ฌ้อง ไท้ ลู่ง เว่ง ซีซารียา พ้า ไวะ. ลู่ง ไค๊ ล นี้ง เด้าะ นอ อ เว๊ ลี้ ชี๊น้าง ลู่ง ท ต้ะเซ๊ง อ ล่าง ซ่าง พ้า      ฌ้อง อางแม้เลา ซึ้พู เกม๊า อ เฌ๊ ฆ้าง ม้อง ปาโล ลู่ง อ โอ.
44025007	พี่ ปาโล เฌ๊ ฆ้าง ท้อง นอ โพล้ง ยู พี่ อ โอ เว่ง เยรูซเลง เฌ๊ ล มู๊ง นอ ชี๊เทิง ปาโล อ ฆ้อง วะ ชวะ      ฟ่อง เว๊ แอ เม้ง น้ะ มะ ล้อ      แบ เด้าะ อ ท ล้างที๊ง ล้างช้ะ ล โอ น่าง เม้ง แบ ล้อ.
44025008	ฌ้อง นอ ปาโล ไคล้ ช๊า เว๊ ไจ้ะ เว๊ แด      "โพล้ง ยู อ เซ๊งพ้า ท้างพ้า ฌี้      อ เว่งฮ๊าง ฌี้      ดี๊ ซีซา ฌี้      จ ล แม้ ไพ้ะ แบ-อ้ะ น่าง เม้ง แบ ล้อ".
44025009	เฟโท แบ ซ้ะ เกม๊า โพล้ง ยู เอ-อ้ะ. ท บี่ นอ อางจ้ะ ปาโล ไจ้ะ เว๊      "จ เมะ ลี้ ทาง ต้ะเซ๊ง แน้ ลู่ง เว่ง เยรูซเลง พ้า นอ น ม นย่อง ลี้ ชี่-อ้า".
44025010	แบ เด้าะ ปาโล ไคล้ ช๊า เว๊      "จ ชี๊เทิง ลู่ง ซีซา อ ซ่าง พ้า เย้า. เกิ้ง ท ม ต้ะเซ๊ง แย้ พี่ อี้ง ล้อ. พี่ จ ล แม้ ไพ้ะ แบ โพล้ง ยู น่าง เม้ง แบ นอ แน้ น ซีงแฌ๊ ปะ ล้อ.
44025011	จ เมะ เก โพล้ง ลู่ง อ แม้ ไพ้ะ เท่อ      ดี๊ จ เมะ แม้ ไพ้ะ แบ เท่อ ล เม้ง~ๆ เกิ้ง ลู่ง จ แบ ซี๊ง นอ จ ม นย่อง ซี๊ง เว๊ เซ้อ. จ ล ไคล้ เท่อ น่าง เม้ง แบ. แบ เด้าะ พี่ อ ซื๊ง เว๊ ฟ่อง แย้ อี้ง เมะ ล ที๊ง ล โต้ แบ นอ โพล้ง ม อ้ะล้าง แย้ ดี๊ อ ซื๊ง เว๊ ล ซี น่าง แฌ้ แบ ล้อ. จ แบ ซ้ะ เกม๊า ซีซา ไคล้ ฌ้อง เอะ จ คว่าง ล้อ".
44025012	ท่อง อ ช๊าง นอ เฟโท ก้างแก้ เท่อ ดี๊ โพล้ง แม้ช้า ต้ะเซ๊ง เท่อ ล มู๊ง นอ      ฌ้อง โล้ แบ ปาโล ไจ้ะ เว๊      "น แบ ซ้ะ เกม๊า ซีซา ต้ะเซ๊ง แน้. เมะ บี่ นอ น แบ ลี้ ลู่ง ซีซา อ โอ นอ ล้อ".
44025013	ลู่ง ไค๊ ตบลึ้ นี้ง นอ จ๊าวแพเดง อากรีปา ดี๊ อ พื่ง น่าง เบนีเก เฌ๊ ลู่ง เว่ง ซีซารียา พ้า      เฌ๊ ไจ ท อ ดู เฟโท อ โอ.
44025014	พี่ อ โอ พี่ นอ ตบลึ้ นี้ง เย้า นอ เฟโท อางโล๊ไท้ เอะ-อ้ะ ลู่ง ปาโล อ ไฌ่ ไจ้ะ เว๊ แด      "กแคว๊ พี่ เฟเล ซุ้ทะ เว๊ โอ ล แฌ้.
44025015	พี่ จ ลี้ ลู่ง เว่ง เยรูซเลง พ้า นอ โพล้ง ยู เก แยว้ อ คู ดู ซีง ดี๊ โพล้ง เม้ง โพล้ง แซย่ ล มู๊ง นอ เฌ๊ ฟ่อง กแคว๊ ล แฌ้ นอ      อางท่าง เกม๊า จ ไคล้ ล้าง อ เตา อ แต๊ นอ ล้อ.
44025016	จ โล้ อ ซื๊ง เว๊ ซีง โพล้ง โรมา ล แม้ เท่อ บี่ นอ แบ. แบ เกม๊า โพล้ง ฟ่อง เท่อ ล มู๊ง นอ ดี๊ โพล้ง พี่ อ แบ ท ฟ่อง-อ้ะ ล แฌ้ นอ แด ซยอง โละ ซ้ะ ท้อง อ ฌ้อง      บี่ ซุ้ อ เท่อ ม ไคล้ พ้อง ล้าง อ ซ้ะ แบ~ๆ. เมะ ล แม้ บี่ นอ แบ ต้ะเซ๊ง-อ้ะ ล ซี ได้ะ แบ.
44025017	ท่อง โพล้ง ฟ่อง เท่อ ล มู๊ง เฌ๊ ท้อง นอ จ ล โอ ทีง โอ ม๊อง ล้า แบ. ลู่ง ไค๊ ล นี้ง เด้าะ นอ จ ลี้ ชี๊น้าง ลู่ง ท ต้ะเซ๊ง อ ล่าง ซ่าง พ้า      ฌ้อง จ เกม๊า ซึ้พู เฌ๊ ฆ้าง ม้อง กแคว๊ ล แฌ้ นอ ลู่ง จ โอ.
44025018	อ ซ๊างคู นอ จ ช๊องมอง โพล้ง ล มู๊ง นอ ม ฟ่อง กแคว๊ ล แฌ้ โย้ พ้ะ น้ะ. แบ เด้าะ ท่อง อ ซื๊ง เว๊ เฌ๊ ชี๊เทิง ซยอง ฌ้อง นอ ล ไคล้ บี่ นอ แบ.
44025019	แบ เด้าะ เก ท ติ้ โละ ไอ โละ ซ้ะ แบฆ้ะ ดี๊ อ ซื๊ง เว๊ อ ท ทื๊ง ท นะ อ ไฌ่      ดี๊ แบฆ้ะ ดี๊ โพล้ง แคว๊ ล แฌ้ อ เม้ง เยซู พี่ อ ซี๊ง เย้า. อ นอ ปาโล ไจ้ะ เว๊ แด อ ม๊า ได้ะ นอ ล้อ.
44025020	จ ล ซีงแฌ๊ ล้างที๊ง แบ      เมะ จ แบ อางจ้ะ ก้ะ บี่ จะ เล้ พี่ แบฆ้ะ ดี๊ ท ล ไฌ่ อี้ง. ท บี่ นอ จ ไจ้ะ เอะ ปาโล บี่ อี้ง      'จ เมะ ลี้ ทาง ต้ะเซ๊ง แน้ ลู่ง เยรูซเลง พ้า นอ น ม นย่อง ลี้ ชี่-อ้า'.
44025021	แบ เด้าะ ปาโล อางท่าง เกม๊า ท ซุ้ทะ-อ้ะ พี่ นอ แบ~ๆ      บี่ ซุ้ อ เว๊ แบ ซ้ะ เกม๊า ซีซา ต้ะเซ๊ง-อ้ะ. ท บี่ นอ จ เกม๊า ซึ้พู คุ้แคว่-อ้ะ ท้อง จ เกม๊า อ ลี้ ลู่ง ซีซา อ โอ".
44025022	อากรีปา โล้ แบ เฟโท ไจ้ะ เว๊      "จ ซู๊ คุ้ช๊องแน ซ้ะ กแคว๊ ล แฌ้ อี้ง ปะ ล้อ". เฟโท ไคล้ ช๊า เว๊      "เอ้อ      ช๊องแน-อ้ะ ลู่ง โฌ้ โคะ".
44025023	ท บี่ นอ ลู่ง ไค๊ ล นี้ง อากรีปา ดี๊ น่าง เบนีเก เฌ๊ นึ ฆ้าง ท ล่าง พ้ะเล่ พ้า นอ ดี๊ อ ฆี๊ง อ แล้ เมาน่าง เฆาะ. ซึ้คู ดู ล มู๊ง ดี๊ ท อ ดู อ แซย่ ลู่ง เว่ง พ้า ล แพ นอ เฌ๊ โพะ อ ไค๊ ปะ. ฌ้อง นอ เฟโท อางแม้เลา ซึ้พู เกม๊า อ เฌ๊ ฆ้าง ม้อง ปาโล ลู่ง อ โอ ล้อ.
44025024	เฟโท ไจ้ะ เว๊      "จ๊าวแพเดง อากรีปา ดี๊ โพล้ง พี่ อ โอ พี่ อี้ง กุ้ อ แฌ้ ซีง-เอ้อ      น ซื๊ง แด กแคว๊ ล แฌ้ อี้ง เย้า. กเย่ โพล้ง ยู โอ พี่ อี้ง ฌี้      โอ เว่ง เยรูซเลง พ้า ฌี้      เฌ๊ อวีงซ้ะชู้ แย้ กุ้ ซย้ะ ทาง เท่อ ไจ้ะ เว๊ ล เกิ้ง อ โอ ม๊า ล้า แบ.
44025025	แบ เด้าะ เมะ ยี๊ แด นอ จ แด อ เว๊ ล แม้ ไพ้ะ ท น่าง เม้ง แบ พี่ เกิ้ง ลู่ง อ เตา แบ ซี๊ง. ล เม้ง เด้าะ อ กแช่ แบ ซ้ะ เกม๊า ซีซา ต้ะเซ๊ง-อ้ะ. ท บี่ นอ จ ม เกม๊า อ ลี้ ลู่ง ซีซา อ โอ ล้อ.
44025026	แบ เด้าะ ลู่ง กแคว๊ ล แฌ้ อี้ง อ ไฌ่ นอ จ ม กวิ้ เอะ ซีซา อ ไละ ล้างที๊ง ล้างช้ะ บี่ จะ เล้ นอ จ ล เอะ ซีงแฌ๊ ได้ะ แบ. ท บี่ นอ จ๊าวแพเดง อากรีปา-เอ้อ      จ เกม๊า อ เว๊ เฌ๊ ลู่ง น ซื๊ง โอ      ดี๊ โพล้ง กุ้ อ แฌ้ อ เมะแซ พ้า อี้ง นอ      บี่ ซุ้ น ซื๊ง อางจ้ะ อ เท่อ เมะ ฌ้อง นอ จ กวิ้ ล้าง เท่อ ไละ พ้า ม ซี ล น้าง.
44025027	จ ช๊องมอง เมะ ล กวิ้ ล้าง เท่อ แบฆ้ะ ดี๊ โพล้ง ฟ่อง-อ้ะ อ กย้อง บี่ จะ เล้ แบ นอ ลี้ โซ๊ง โพล้ง แบซุ้ ล เกิ้ง แบ เฆาะ ล้อ".
44026001	จ๊าวแพเดง อากรีปา ไจ้ะ แบ ปาโล      "จ ม เกม๊า น ไคล้ พ้อง ล้าง น ซ้ะ      ไคล้ เซ้อ". ต้ะ ปาโล เยา ทาง อ จูง ฌ้อง ไคล้ ทาง บี่ อี้ง
44026002	"จ๊าวแพเดง อากรีปา-เอ้อ พี่ โพล้ง ยู ฟ่อง แย้ กุ้ อ เม้ง นอ ล นี้ง แย๊ อี้ง จ ซ้ะ มึ มะ ล้อ พี่ จ ม ไคล้ เท่อ ลู่ง น เมะแซ พ้า.
44026003	โพล้ง ยู อ ไฌะ อ ไฌ่ ดี๊ ท ติ้ โละ ไอ โละ ซ้ะ ล เม้ง~ๆ นอ นี๊ แด น ซีงแฌ๊ ฌี้ ทึ ล้อ. อวีงซ้ะชู้ เอ้า น ซ้ะ คุ้ช๊องแน แย้ ไช้ะ.
44026004	ลู่ง จ ซ้ะ พืงแซ ท้อง ค๊องเนง อี้ง จ แม้ จ ซ้ะ บี่ จะ เล้ นอ โพล้ง ยู ซีงแฌ๊ กุ้ อ แฌ้ ล้อ. อ คางไท้ะ พี่ จ โอ ลู่ง จ ที๊ง จ ค่าง พ้า ฌี้      พี่ จ โอ ลู่ง เว่ง เยรูซเลง พ้า นอ ฌี้      ซีงแฌ๊ เว๊ กุ้ อ เม้ง ล้อ.
44026005	อ ซื๊ง เว๊ ซีงแฌ๊ แย้ ลู่ง อ ต้องคู เย้า      เมะ นย่อง เก เอะ จ พีงนยาง นอ ซี บี่ อี้ง      แย้ จ เก โพล้ง ฟารีซี. จ ทื๊ง ก ไฌะ ก ไฌ่ ค๊า ฌี้ มะ.
44026006	ค๊องเนง อี้ง พี่ จ แบ เฌ๊ ชี๊เทิง พี่ อี้ง เกม๊า น ไคล้ เอะ จ คว่าง นอ เป๊งนี่ จ มื้งแล่ เท่อ พี่ กแช่ แยว้ เอิ้งล้าง เว้ เอะ ก พื๊งชู้ พู๊งชู้ นอ ล้อ.
44026007	กเย่ โพล้ง ยู ล ชี๊ง คี๊ง ดอง นอ โบง ทาง แบ้ ทาง กแช่ แยว้ เลา มแน้ เลา มแช๊      มื้งแล่ เว๊ ม นี่ แบ เท่อ พี่ กแช่ แยว้ เอิ้งล้าง เว้ เว๊ นอ ล้อ. จ๊าวแพเดง-เอ้อ ลู่ง จ มื้งแล่ เท่อ อี้ง อ กย้อง นอ โพล้ง ยู ฟ่อง แย้ ล้อ.
44026008	พี่ กแช่ แยว้ แม้ ม๊า ทาง ไท้ โพล้ง ซี๊ง นอ แบ ท เล้ น ซื๊ง นะ ล ซี แบ.
44026009	แย้ ซีง ปะ      ลู่ง อ ซ๊างคู นอ จ ช๊องมอง บี่ อี้ง      จ แบ แม้ ท กุ้ อ เม้ง บี่ ซุ้ เฌา แม้ เฌ๊ฌ้อง กแช่ เยซู โพล้ง นาซาริ้ ล แฌ้ นอ อ เม้ง อ แซ.
44026010	จ แม้ บี่ นอ ลู่ง เว่ง เยรูซเลง พ้า. ท่อง จ นี่ แบ ดู้ง ยาง ดี๊ แยว้ อ คู ดู ล มู๊ง นอ ฌ้อง จ พอง นี่ กแช่ เยซู อ พู อ ลี้ง ชวี๊ง ล้าง ลู่ง พ้อง พ้า. พี่ อ ซื๊ง เว๊ แบ ท ไคล้ ล้าง อ เตา ซี๊ง นอ เฆว๊ จ ซ้ะ ปะ ล้อ.
44026011	ตบลึ้ พ๊า จ ลี้ ลู่ง ท แพโซง ล่าง ล จอง แบ ล จอง. จ พอง นี่ แม้ เตา แม้ แต๊ อ ซื๊ง เว๊. จ เฌา แคแน-อ้ะ ล เกม๊า อ ทื๊ง อ นะ กแช่ เยซู ล้า แบ.           จ แช๊เมะ ไฌ๊ซ้ะ ดี๊ อ ซื๊ง เว๊ เต้ๆ. ท บี่ นอ จ ลี้ ช่อง แม้ น้ะ แม้ โน๊ง-อ้ะ ท้อง ลู่ง โพล้ง ล ชื้อ แด อ เฌง พ้า นอ ล้อ.
44026012	ลู่ง ท อี้ง อ กย้อง นอ จ ลี้ ลู่ง เว่ง ดามากา. จ โชะ ดี๊ ไละ พี่ แยว้ อ คู ดู ล มู๊ง นอ อางแม้เลา เว๊ เกม๊า จ ดู้ง จ ยาง โอ ล เบง นอ.
44026013	จ๊าวแพเดง-เอ้อ พี่ จ ลี้ เกล้ เมาะ มื่งเทิง แค๊ นอ จ แด มะ ท โฌ่ง ท พ้าง พ้าง ดู นี่ มื่ง ได้ะ      โอ มุ้คู พ้าง ล้าง แบ แย้ ดี๊ โพล้ง แคว๊ โพะ จ ไค๊ ล มู๊ง วะ ชวะ.
44026014	ก ล้างเทะเค้า ฌางคู คู กุ้ อ แฌ้ ล้อ. จ แน่ฌ๊า ท อ ลู่ง เก ฮีบรู อ คว่าง โล้ แบ แย้ ไจ้ะ เว๊      'ซาโล-เอ้อ ซาโล-เอ้อ น แม้ น้ะ แม้ โน๊ง แย้ แม้ ท เล้. น ม แบ แช๊ ไท้ บี่ ซุ้ งู้ พี่ อ แบ ไท้ อ กแช่ อ นางชิ้บ้อง นอ ล้อ'.
44026015	จ อางจ้ะ-อ้ะ      'กแช่-เอ้อ เมะ น เก โพล้ง เล้'. อ เว๊ ไจ้ะ เว๊ แด      'แย้ จ เก เยซู พี่ น แม้ น้ะ แม้ โน๊ง-อ้ะ ล แฌ้ นอ เซ้อ.
44026016	เฌ้เทิง ทาง แด เทา. พี่ จ เนโพล ทาง จ ซ้ะ ดี๊ แน้ อี้ง นอ เมะ เว๊ จ ม อางกี ล้าง แน้ เกม๊า น เก พีงนยาง แบฆ้ะ ดี๊ เท่อ พี่ น แน่ฌ๊า ดี๊ แด แบ-อ้ะ ล นี้ง แย๊ อี้ง      ดี๊ เท่อ พี่ จ ม ปล้ะ ล้าง เอะ แน้ จู่ง แย๊ โคะ.
44026017	จ ม ยู่แคว่ แน้ เกม๊า น พ้อง ไฆวะ ดี๊ โพล้ง อี้งซลาเอง ดี๊ โพล้ง ล ชื้อ~ๆ พี่ จ ม เจ่ แน้ เกม๊า น ลี้ ฌู-อ้ะ ล แพ นอ
44026018	เกม๊า น แม้ พ้าง ทาง อ เมะ      บี่ ซุ้ อ ซื๊ง เว๊ ม แกย ไฆวะ อ ซ้ะ ดี๊ ท ไค้ะ ฌ้อง เฌ๊ โอ ก้ะ ลู่ง ท พ้าง      ดี๊ ม ไจ แด ม้างโค้ไล่ อ ดู้ง อ ยาง เฌ๊ ฌู ก้ะ กแช่ แยว้      บี่ ซุ้ อ ซื๊ง เว๊ อ ท เด้บ้ะ ม แบ ท แม้ ไฆวะ-อ้ะ      ฌ้อง ม นี่ แบ ฆึ ท อ ล่าง ดี๊ โพล้ง พี่ กแช่ แยว้ อางลึ นี่ เว๊ เก อ พู อ ลี้ง ล แพ นอ ลู่ง อ ชู่ง แย้ นะ แย้ อ กย้อง นอ ล้อ'.
44026019	จ๊าวแพเดง อากรีปา-เอ้อ เท่อ พี่ อ โอ มุ้คู ทาง แพล้ แบ แย้ นอ จ ชู่ง อ ลู่ง เน้ อ แท๊ กุ้ อ เม้ง ล้อ.
44026020	อ ซ๊างคู นอ จ โล้ ล้าง เท่อ ลู่ง เว่ง ดามากา พ้า      ฌ้อง ลู่ง เว่ง เยรูซเลง พ้า      ฌ้อง ลู่ง ยูเด้ง อ ค่าง พ้า กุ้ อ จอง ดี๊ โพล้ง ล ชื้อ~ๆ อ แกล้ นอ ล้อ. จ โล้ แบ อ ซื๊ง เว๊ กุ้ อ แฌ้ แบ เปลง ไท้ ซ้ะ อ ซ๊าง ทื๊ง ไท้ นะ ไท้ กแช่ แยว้      ดี๊ แบ แม้ เท่อ พี่ อ เนโพล ทาง เว๊ ลู่ง อ เปลง ไท้ ซ้ะ อ ซ๊าง เย้า.
44026021	ลู่ง ท อี้ง อ กย้อง นอ โพล้ง ยู พอง นี่ แย้ ลู่ง เว่งฮ๊าง พ้า      เฌาโละ แม้ ซี๊ง แย้ ล้อ.
44026022	แบ เด้าะ กแช่ แยว้ แม้ช้า แย้ ท้อง ล นี้ง แย๊ อี้ง. ท บี่ นอ จ ชี๊เทิง พี่ อี้ง เก พีงนยาง ลู่ง โพล้ง ดู โพล้ง ปี๊ อ เมะแซ พ้า. จ โล้ ล้าง เท่อ อี้ง นอ แบ โละ ซ้ะ ดี๊ เท่อ พี่ โม ไคล้ คิ้ กแช่ แยว้ ดี๊ โมเซ โล้ เว้ เว๊ ม เก ทาง นอ ปะ ล้อ
44026023	เมะ เว๊ คริ้ ล แฌ้ นอ แบ โท่ง ท น้ะ ท โน๊ง ดี๊ ม เก อ ต้องคู ล แฌ้ พี่ อ ซี๊ง เฌ้เทิง ม๊า ทาง ไท้ นอ. ลู่ง ท อี้ง อ กย้อง นอ อ เว๊ ม โล้ แบ โพล้ง ยู ฌี้      โพล้ง ล ชื้อ~ๆ นอ ฌี้      แบฆ้ะ ดี๊ ท พ้อง ท พลิ้ อ ไฌ่".
44026024	พี่ ปาโล ไคล้ เท่อ ได้ะ นอ เฟโท ไคล้ ทาง พ้ะดู ไจ้ะ เว๊      "ปาโล-เอ้อ น พลื่ง ทาง เย้า. น พ้ะ ไละ ดี๊ ไฌ่ ลู เท่อ น้ะ ท้อง น พลื่ง ทาง ล้อ".
44026025	ปาโล~ไคล้~ช๊า เว๊      "ท อ ดู เฟโท-เอ้อ ล เมะ จ พลื่ง ทาง แบ. พี่ จ ไคล้ เท่อ อี้ง นอ เมะ ท อ ที๊ง อ โต้ ล้อ. โพล้ง โอ ฌี้~ๆ ไคล้ เว๊ ล้อ.
44026026	จ๊าวแพเดง อากรีปา-เอ้อ จ ไคล้ ดี๊ แน้ เบิง เต้~ๆ. จ นะ-อ้ะ ลู่ง น ซีงแฌ๊ ท ล ไฌ่ อี้ง ฌี้ เย้า      เมะ เว๊ ท ล ไฌ่ อี้ง นอ โพล้ง แม้ เว๊ เติ้งต้าง ล้อ. น แคว่ไน เว้-อ้ะ กุ้ อ เม้ง เย้า.
44026027	จ๊าวแพเดง อากรีปา-เอ้อ โพล้ง เก โม ล แฌ้~ๆ นอ เมะ น นะ-อ้ะ ชี่-อ้า. จ ซีงแฌ๊ น นะ-อ้ะ เต้~ๆ ล้อ".
44026028	จ๊าวแพเดง อากรีปา ไคล้ ช๊า ปาโล ไจ้ะ เว๊      "ลู่ง น ไคล้ เท่อ พือ โคะ บี่ อี้ง นอ น ช๊องมอง น ม อางจ้ะ นี่ แย้ ทื๊ง นะ เยซู ล แฌ้ นอ ชี่-อ้า".
44026029	ปาโล ไคล้ ช๊า เว๊      "ทึ เมะ จ ไคล้ พือ ฌี้ โท๊ ฌี้      จ อางท่าง กแช่ แยว้ เกม๊า แน้ ดี๊ กเย่ โพล้ง คุ้ช๊องแน จ ลู่ง ล นี้ง แย๊ อี้ง กุ้ อ แฌ้ นอ ม เก ทาง เท่อ บี่ ซุ้ แย้ ล้อ      แบ เด้าะ ล เมะ แบ โอ ดี๊ พลี้ง ท้ะ บี่ อี้ง แบ ล้อ".
44026030	ท่อง อ ช๊าง นอ จ๊าวแพเดง ดี๊ ท อ ดู อ แซย่ ดี๊ น่าง เบนีเก ดี๊ โพล้ง อ แฌ้แพ ชี๊เทิง ทาง กุ้ อ แฌ้ ล้อ.
44026031	พี่ อ ไจ ทาง นอ ก้างแก้ โละ อ ซ้ะ ไจ้ะ เว๊      "กแคว๊ ล แฌ้ อี้ง ล เกิ้ง ท้อง ลู่ง อ เตา ซี๊ง แบ      ล เกิ้ง ซุ้-อ้ะ แบ".
44026032	จ๊าวแพเดง อากรีปา โล้ แบ เฟโท ไจ้ะ เว๊      "กแคว๊ ล แฌ้ อี้ง เมะ ล อางท่าง เกม๊า ซีซา ต้ะเซ๊ง เอะ อ คว่าง แบ นอ เกิ้ง ลู่ง น ม กูแพล่-อ้ะ ล้อ".
44027001	พี่ ท อ ดู อ แซย่ เกม๊า ก ทาง กบ้าง ที๊ง คู ลี้ ลู่ง อี้งตาลี อ ค่าง นอ เกม๊า ซึ้คู ล แฌ้ อ เม้ง ยูลีโอะ โอ คุ้ ปาโล ดี๊ โพล้ง แบซุ้ อ แฌ้แพ. ยูลีโอะ นอ เก ซึ้คู ล แฌ้ โอ ลู่ง ซีซา อ ซึ้พู ล มู๊ง นอ อ แกล้.
44027002	ก ทาง กบ้าง ที๊ง คู พี่ อ โอ ลู่ง เฌง อรามีทีโยง เฌ๊      ม ไท้ ลู่ง แต่ ล เว่ง~ๆ ล จอง~ๆ อาแซย อ ค่าง พ้า นอ ฌ้อง ก ลี้ ไวะ. โพล้ง เว่ง เทซาโลนีเก พี่ อ โอ ลู่ง มาเซโดนี อ ค่าง พ้า นอ ล แฌ้ อ เม้ง อารีทาโค      อ เว๊ โพะ ก ไค๊ ปะ ล้อ.
44027003	ลู่ง ไค๊ ล นี้ง เด้าะ นอ ก ลี้ ท้อง เฌง ซีโดง อ แต่. ยูลีโอะ ย๊างซ้ะ แบ ปาโล      เกม๊า เว๊ อ ไจ ล้าง ลี้ ไจ อ ฌุ้พาง โอ      บี่ ซุ้ อ ฌุ้พาง ม แม้ช้า อางช้า-อ้ะ นอ ล้อ.
44027004	พี่ ก ทาง กบ้าง ที๊ง คู เด้าะ ไจ ทาง ไฆวะ พี่ นอ ลี้ง เฌ๊ แบ เฆ้อ ชอง น้ะ กชุ้. ก ลี้ ก้ะ ลู่ง เก้าะ ไซประ อ กดื้ง ล แพ้ นอ ล้อ.
44027005	ฌ้อง ก ค๊างฌะ ปางเล พี่ อ เบ้า ซีลีซี อ ค่าง ดี๊ ปางฟีลี อ ค่าง      ลี้ ท้อง เฌ่ง มีรา อ แต่ พี่ อ โอ ลู่ง ลูคี อ ค่าง พ้า.
44027006	ก ไจ ล้าง พี่ นอ. ซึ้คู ล แฌ้ นอ แด กบ้าง ที๊ง ล บ้อง แด เด้าะ พี่ อ โอ ลู่ง เว่ง พ้ะดู อาเลซางดี เฌ๊      ม ลี้ ลู่ง อี้งตาลี อ ค่าง. ท บี่ นอ อ เว๊ เกม๊า ก ทาง ก้ะ ล บ้อง แย๊ นอ ล้อ.
44027007	ก ลี้ โกย้~ๆ ล้อ เป๊งนี่ ลี้ง เฌ๊ แบ เฆ้อ ชอง น้ะ กชุ้. ลี้ แก เต้~ๆ. ไยะ ทาง นอ ก ลี้ พะ ไฆวะ เฌง คนีโด อ แต่. ลี้ง เฌ๊ ชอง      ก ลี้ ล้อง~ๆ ล ซี ล้า แบ. ก ลี้ ก้ะ ลู่ง เก้าะ ครีตา อ กดื้ง ล แพ้. ก ลี้ พะ ไฆวะ ค๊องซู๊ง คู ไก~ๆ กอง~ๆ ลู่ง ซาโมเน อ ฆ้อง นอ ล้อ.
44027008	ก ลี้ ตไก้ะ ดี๊ ปางเล พ้าไท้ะ      ลี้ ท้อง ท ล่าง ล จอง พี่ อ เม้ง แต่ฌี้      ล เอะ ไย้ ดี๊ เฌง ลาแซย ชี่ แบ.
44027009	ก ไจ ล้าง โอ พี่ นอ ทะ ก ล่าง ตบลึ้ ซ๊าง ท้อง พ้อง ไฆวะ กบ้าง ที๊ง ลี้ เท่อ อ แค๊ เย้า      ดี๊ พ้อง ไฆวะ โพล้ง ยู อ ไฌ่ อางซฌ้ะ ไฆวะ ท เด้บ้ะ อ มื่ง นี้ง เย้า นอ. ท บี่ นอ ปาโล โล้ แบ อ ซื๊ง เว๊
44027010	ไจ้ะ เว๊      "ฌุ้พาง ซีง-เอ้อ จ ซีงแฌ๊ ก เมะ ลี้ ได้ะ นอ ก ม ต้องนอง ท น้ะ ท โน๊ง เต้~ๆ ล้อ. กบ้าง ที๊ง ดี๊ ท ฆ้า ท โฆ่ โอ อ พ้า ม เฌ๊ฌ้อง น้ะ มะ. ก ม ซี๊ง ล แฌ้~ๆ ปะ ล้อ".
44027011	แบ เด้าะ ซึ้คู ล แฌ้ นอ ล คุ้ช๊องแน ปาโล อ ลู่ง แบ      คุ้ช๊องแน กบ้าง ที๊ง อ กแช่ ดี๊ โพล้ง คะ กบ้าง ที๊ง ล แฌ้ อ ลู่ง นอ ล้อ.
44027012	ลู่ง ท ฌ่อง แค๊ นอ โอ ลู่ง แต่ ล จอง อี้ง ล เอะ ฌี้ แบ. โพล้ง อ แฌ้แพ แอ ลู่ง แบ ซ้ะ ลี้ เท่อ ได้ะ      เมะ ซี นอ เฌา ลี้ ท้อง ลู่ง เฌง ฟีนี อ แต่      บี่ ซุ้ ม โอ พี่ นอ เลา ท ฌ่อง แค๊. เฌง ฟีนี นอ โอ ลู่ง เก้าะ ครีตา พ้า. อ แต่ วีง อ เมะ ลู่ง มื่ง นึ อ เค๊ง ล โค๊ ดี๊ อ แพ้ ล โค๊.
44027013	ท่อง ลี้ง ลู่ง ละ ล โค๊ เฌ๊ อูง เท่อ ล เอะ ชอง แบ นอ อ ซื๊ง เว๊ ซีง ช๊องมอง ก ลี้ ม ซี      ด้อง ซุ้ อ แบ ซ้ะ นอ ล้อ. ท บี่ นอ อ ซื๊ง เว๊ ทึ้ ทาง กบ้าง ที๊ง อ ท้ะบล้ะ นอ ฌ้อง ลี้ ไวะ      ลี้ เบ้า ดี๊ ปางเล พ้าไท้ะ ลู่ง เก้าะ ครีตา นอ ล้อ.
44027014	แบ เด้าะ โม่โคะ ล้อ ลี้ง เฌ๊ พ้ะดู      พี่ โพล้ง กุ้ เว๊ ลี้ง มื่ง ทาง อ แพ้ ล โค๊ นอ      เฌ๊ อูง แบ เก้าะคู
44027015	ฌ้อง อูง แบ ก้ะ กบ้าง ที๊ง. ก ลี้ ล้อง~ๆ ล ซี ล้า แบ      แบ ลี้ โพะ ลี้ง อ ไค๊ ล้อ.
44027016	พี่ ก ลี้ พะ ไฆวะ เก้าะ พู เคาดา ล เบง ละ โค๊ แพ้ นอ นี่ อ กดื้ง ล ปี๊ ชี่. ก ทึ้ ทาง นี่ คลี๊ง พู ล บ้อง นอ แก เต้~ๆ
44027017	ท่อง ก ทึ้ ทาง นี่ ฌ้อง เย้า นอ ก เรา ทะ กบ้าง ที๊ง พ้ะดู อ ย่างเด้ง ดี๊ พลี้ง ไชะไนะ. อ ซื๊ง เว๊ ซีง ไค๊ไก้ะ กบ้าง ที๊ง ม พะท๊าง ลู่ง มิ้ ล้างล้า พ้า พี่ อ โอ เบ้า ที๊ง พ้าไท้ะ ลู่ง ลีแบย อ ค่าง. ท บี่ นอ ทึ้ ล้าง ไฆวะ กบ้าง ที๊ง อ แบยแล      แคว่ ท๊อง ลี้ง ม อูง ลี้ กบ้าง ที๊ง นอ ล้อ.
44027018	ลี้ง เฌ๊ พ้ะดู ครึๆ      ท บี่ นอ ลู่ง ไค๊ ล นี้ง เด้าะ ท ฆ้า ท โฆ่ พี่ อ ต้าง เว๊ ล แพ นอ โพล้ง จึ้ ล้าง ไฆวะ เว๊ ล น้าง ลู่ง ปางเล พ้า นอ ล้อ.
44027019	ลู่ง~ไค๊ ล นี้ง เด้าะ นอ โพล้ง จึ้ ล้าง ไฆวะ กบ้าง ที๊ง อ ฆ้า อ โฆ่ ลู่ง ปางเล พ้า  ปะ ล้อ.
44027020	ก ล แด มื่ง แด แซย แบ นี่ แอ นี้ง แอ ซ๊าง. ลี้ง เฌ๊ ชอง ครึ~ๆ ล้อ. ก ช๊องมอง ลู่ง ก ล พ้อง พลิ้ ล้า แบ ล้อ.
44027021	โพล้ง ล มู๊ง นอ ล อาง แบ มี้ แบ นี่ แอ นี้ง เย้า. ท่อง อ ช๊าง ปาโล ชี๊เทิง อ เมะแซ พ้า      โล้ แบ-อ้ะ ไจ้ะ เว๊      "ฌุ้พาง ซีง-เอ้อ พี่ จ โล้ แบ น ซื๊ง อู้ นอ เกิ้ง น ซื๊ง ช๊องแน จ ลู่ง นอ ล้อ. ก เมะ ล ไจ ทาง ไฆวะ เก้าะ ครีตา พ้า แบ นอ ก ล แบ ท น้ะ ท โน๊ง ย่าง อี้ง แบ ล้อ.
44027022	แบ เด้าะ เมะ เม้ง ฌี้ เม้ง ฌี้ นอ เกม๊า น ซ้ะ ล้างท่อง น่าง แฌ้ ล ฌี้. โพล้ง ล ซี๊ง น่าง แฌ้ แบ      ม เฌ๊ฌ้อง ที่ กบ้าง ที๊ง นอ ล้อ.
44027023	ลู่ง มแน้ นอ กแช่ แยว้ พี่ จ เก อ เท่อ ดี๊ พี่ จ แม้ เอะ อ เท่อ ล แฌ้ นอ เจ่ ท มุ้คู พู เฌ๊ ล้าง โอ แย้
44027024	โล้ แบ แย้ ไจ้ะ เว๊      'ปาโล-เอ้อ ซ้ะเม ท น่าง เม้ง ล้า ล ฌี้. น แบ ชี๊เทิง ลู่ง ซีซา อ เมะแซ พ้า. กแช่ แยว้ เกม๊า โพล้ง พี่ อ โอ กบ้าง ที๊ง พ้า ดี๊ แน้ ล มู๊ง นอ พ้อง ดี๊ ท ซี๊ง กุ้ อ แฌ้ ล้อ'.
44027025	ฌุ้พาง ซีง-เอ้อ เกม๊า น ซ้ะ ล้างท่อง น่าง แฌ้ ล ฌี้. จ นะ กแช่ แยว้      ท ม เก ทาง บี่ อ โล้ แบ แย้ นอ ล้อ.
44027026	แบ เด้าะ พี่ ลี้ง อูง แบ เฆ้อ นอ ก ม พะท๊าง ลู่ง เก้าะคู ล จอง ปะ ล้อ".
44027027	ลี้ง เฌ๊ พ้ะดู อูง แบ เว้งว้าง เฆ้อ ลู่ง ปางเล อาดี พ้า นี่ ล ชี๊ง ลี่ง ซ๊าง เย้า. เมาะ พุ้พ๊าง มื่ง นอ กบ้าง ที๊ง อ เพล่ ล มู๊ง นอ ช๊องมอง เว๊ ก ลี้ เบ้า ทาง ดี๊ ค๊องซู๊ง คู เย้า.
44027028	ท บี่ นอ เช้ ล้าง พลี้ง แคว่ ดุ้ ที๊ง เมะ โยะ ท้อง ท เล้. ที๊ง นอ โยะ อ ไคล๊ คี๊ง ชี๊ง. โม่โคะ เช้ ล้าง อ พลี้ง ล พ๊า เด้าะ      ที๊ง โยะ ล ชี๊ง เย่ ไคล๊ ล้อ.
44027029	อ ซื๊ง เว๊ ไค๊ไก้ะ กบ้าง ที๊ง ม ชิ้ท๊า ดี๊ โล่ง ลู่ง ที๊ง แกล้. ท บี่ นอ เช้ ล้าง อ ท้ะบล้ะ ลี่ง บ้อง ลู่ง กบ้าง ที๊ง อ ไค๊      ฌ้อง ชูแพ เท่อ อางท่าง เว๊ เกม๊า ท พ้าง ทาง เมะ เพล ล้อ.
44027030	ท่อง อ ช๊าง กบ้าง ที๊ง อ เพล่ ล มู๊ง นอ เฌาโละ ม ไจ ไฆวะ. อ ซื๊ง เว๊ ซีง เช้ ล้าง คลี๊ง พู ล บ้อง นอ แม้ ดุ้ เว๊ บี่ ซุ้ ม เช้ ล้าง ท้ะบล้ะ ลู่ง กบ้าง ที๊ง อ คู ล โค๊.
44027031	แบ เด้าะ ปาโล โล้ ซึ้คู ล แฌ้ นอ ดี๊ ซึ้พู ล มู๊ง นอ ไจ้ะ เว๊      "กบ้าง ที๊ง อ เพล่ ล มู๊ง อี้ง เมะ ล โอ กบ้าง ที๊ง อ คู แบ นอ น ซื๊ง ม พ้อง ม พลิ้ ล ซี แบ ล้อ".
44027032	ท บี่ นอ ซึ้พู ล มู๊ง นอ กล้างเทะ คลี๊ง พู อ พลี้ง      เกม๊า คลี๊ง พู ล้างเทะ ไฆวะ เฆาะ.
44027033	ท่อง อ ช๊าง เบ้า ท ม พ้าง ทาง นอ ปาโล โล้ เอะ อ ซื๊ง เว๊ เกม๊า อ อาง มี้ กุ้ อ แฌ้      ดี๊ ไจ้ะ เว๊      "น ซื๊ง โอ คุ้ แม้ เท่อ ครึ~ๆ นี่ ล ชี๊ง ลี่ง นี้ง เย้า. น ซื๊ง ล อาง แบ ท น่าง เม้ง แบ ล้อ.
44027034	ท บี่ นอ จ โล้ แบ น ซื๊ง อาง มี้ เซ้อ      บี่ ซุ้ น ซื๊ง ล ซี๊ง แบ      อ ไฌ่ บี่ อี้ง ทึ เมะ น ซื๊ง คูซู๊ง ล บ้อง ฌี้~ๆ ล ล้างแม่ ไฆวะ แบ".
44027035	ไคล้ เท่อ บี่ นอ ฌ้อง ปาโล พอง นี่ กู ล ลอง      ฌ้อง ไจ้ะ บลึ้ กแช่ แยว้ ลู่ง อ ซื๊ง เว๊ อ เมะแซ พ้า กุ้ อ แฌ้      ฌ้อง บุ้แค่ นี่ กู ล ไก้ อาง ทาง เว๊.
44027036	อ ซื๊ง เว๊ ซีง อ ซ้ะ มึ ทาง ล ปี๊      ฌ้อง อาง ทาง กู กุ้ อ แฌ้ ล้อ.
44027037	โพล้ง โอ กบ้าง ที๊ง คู นอ คี๊ง แย้ เนว๊ ชี๊ง ฆู๊ง แฌ้.
44027038	พี่ อ ซื๊ง เว๊ กุ้ อ แฌ้ อาง กึ้ เย้า นอ จึ้ ล้าง บืงเบง พี่ อ ต้าง เว๊ นอ ลู่ง ปางเล พ้า      บี่ ซุ้ ม แม้ ฆวี๊ง ทาง กบ้าง ที๊ง ล ปี๊.
44027039	ท่อง ท พ้าง ทาง นอ กบ้าง ที๊ง อ เพล่ ซีง แคว่ จู้ ฆ้าง ปางเล พ้าไท้ะ      ล ซีงแฌ๊ เว๊ แบ เมะ พี่ จอง เล้      แบ เด้าะ แด จู้ ท ล่าง มึ ลู่ง ปางเล พ้าไท้ะ ล จอง      แม้ เมะ ซี นอ ม เกม๊า กบ้าง ที๊ง ลี้ ฆ้าง พะท๊าง พี่ นอ ล้อ.
44027040	อ ซื๊ง เว๊ กล้างเทะ ท้ะบล้ะ อ พลี้ง เกม๊า อ ล้าง จูง      ฌ้อง แกว ล้าง กบ้าง ที๊ง อ มี่ เพ่ พ้ะเล่ คี๊ง เบง ลู่ง อ ไค๊ ล โค๊      ฌ้อง ทึ้ แปย ทาง แบยแล ลู่ง กบ้าง ที๊ง อ คู ล โค๊      บี่ ซุ้ ลี้ง ม อูง แบ เว๊ ลี้ ฆ้าง ลู่ง ปางเล พ้าไท้ะ ล จอง นอ ล้อ.
44027041	แบ เด้าะ กบ้าง ที๊ง พะท๊าง ดี๊ มิ้. อ คู ล้างล้า มิ้ แกล้      ลี้ ซี ล้า เอะ. อ ไค๊ ล โค๊ นอ ที๊ง อ บู้ง จึ้ แบ-อ้ะ เทะพ้ะ.
44027042	ซึ้พู ล มู๊ง นอ ก้างแก้ โละ อ ซ้ะ ม แม้ ซี๊ง โพล้ง แบซุ้ ล แพ นอ      ไค๊ไก้ะ อ ซื๊ง เว๊ ม แย่ ที๊ง ไจ ทาง ฌ้อง ซยู๊ ไวะ.
44027043	แบ เด้าะ ซึ้คู ล แฌ้ นอ แบ ซ้ะ แม้ช้า ปาโล. ท บี่ นอ ล เกม๊า ซึ้พู แม้ ซี๊ง โพล้ง น่าง แฌ้ แบ      ดี๊ เกม๊า โพล้ง ลู่ง อ แย่ ที๊ง ซี ล แพ นอ พื๊ง ล้าง แย่ ที๊ง      ลี้ ฆ้าง ลู่ง ค๊องซู๊ง คู เบว.
44027044	เมะ โพล้ง อ แฌ้แพ นอ แบ พอง เซงเป ฌี้      เซงกึ้ ฌี้      ลี้ ฆ้าง ค๊องซู๊ง คู ปะ. ท บี่ นอ ก ลี้ ท้อง แพร้ กุ้ อ แฌ้ ล้อ.
44028001	พี่ ก ลี้ ท้อง ค๊องซู๊ง คู เย้า นอ ก ซีงแฌ๊-อ้ะ เก้าะ ล เบง นอ อ เม้ง เก้าะ มองตา.
44028002	โพล้ง พี่ นอ ตองช้า ฮะช้า เฆ้อ ฌี้ มะ. พี่ ท เฌ๊ ช้า นอ ท ฌ่อง. อ ซื๊ง เว๊ อูง เค้ ล้าง มี      เกม๊า ก โอ มี ไท้ะ เปราะ.
44028003	ปาโล ลี้ อางเทิ๊ง นี่ เซง ได้ ไฆ๊ ล โป้ง      เฌ๊ ไท้ เช้า พล้าง เว๊ มี อ้า พ้า. ฌู่ง ล บ้อง โอ ดี๊ อ จืง โอ ลู่ง เซง ได้ ล โป้ง นอ อ แกล้. เป๊งนี่ มี คู่ แบ-อ้ะ      ไจ ทาง เว๊ ไอ ท๊าง ปาโล อ จูง.
44028004	ท่อง โพล้ง เก้าะ พู แด ฌู่ง ล้างเช้ ปาโล อ จูง ล้อง นอ ไจ้ะ โละ อ ซ้ะ      "กแคว๊ ล แฌ้ นอ ม เก โพล้ง แม้ ซี๊ง โพล้ง ล้อ. ทึ เมะ อ เว๊ พ้อง ไฆวะ ดี๊ ปางเล เย้า ฌี้~ๆ      ท เกิ้ง ท แบ อ กแช่ ม แม้ ซี๊ง-อ้ะ ล้อ".
44028005	ปาโล ตชี๊ อ จูง. ฌู่ง ล้างเทะ มี อ้า พ้า เบอะ. ปาโล ล แบ ท น่าง เม้ง แบ ล้อ.
44028006	อ ซื๊ง เว๊ ซีง คุ้แคว่ ดุ้ ปาโล      ช๊องมอง เว๊ เมะ ม ยุ้ ทาง-อ้า      ม ซี๊ง-อ้า. แคว่ เว๊ ไยะ~ๆ      อ เท่อ แบ ท น่าง เม้ง เอะ. ท่อง อ ช๊าง โพล้ง ล มู๊ง นอ ช๊องมอง ก้ะ เว๊ ปาโล เก กแช่ ดู ล แฌ้.
44028007	โพล้ง ลู่ง เก้าะคู นอ โอ ล แฌ้ อ เม้ง ปูลีโย. อ เว๊ เก ท อ คู ลู่ง เก้าะคู ล จอง นอ. อ ไชะ อ แน้ โอ เบ้า พี่ นอ. อ เว๊ ตองช้า ฮะช้า เฆ้อ ฌี้ มะ. ก โอ ดี๊-อ้ะ นี่ ซ๊า ซ๊าง.
44028008	ปูลีโย อ แพ่ อ โฌ่งพ๊อง แช๊ ล๊อง ชู่งโฌะ มี๊งน้าง ไชวะ. ปาโล ลี้ ฆ้าง ฌู เว๊ ชูแพ เท่อ      ฌ้อง อางกี ล้าง อ จูง ลู่ง อ ล้อง แม้ แบล เว๊ ล้อ.
44028009	ท แม้ อ ซ้ะ บี่ นอ ฌ้อง กเย่ โพล้ง ล เก ล โก้ แบ ลู่ง เก้าะคู นอ เฌ๊ ฌู ปาโล อึ~ๆ      แบล กุ้ อ แฌ้ ล้อ.
44028010	อ ซื๊ง เว๊ ซีง ทื๊ง แบ นะ แบ เฆ้อ ฌี้ มะ      เฌ๊ โชะ เอะ ก ท ตบลึ้ เม้ง. ลู่ง ไค๊ พี่ ก ม ลี้ เท่อ ดี๊ กบ้าง ที๊ง เด้าะ นอ อ ซื๊ง เว๊ เฌ๊ โชะ เอะ ก ท กุ้ อ เม้ง พี่ ก แบ เจ่-อ้ะ ล้อ.
44028011	ก โอ พี่ นอ ท้องบ้ะ แล้ ซ๊า เบง      ฌ้อง ก ทาง ก้ะ กบ้าง ที๊ง ล บ้อง แด เด้าะ. กบ้าง ที๊ง ล บ้อง อี้ง นอ โอ ลู่ง เว่ง อาเลซางดี เฌ๊ โอ โท๊ ลู่ง เก้าะ ล จอง นอ เลา ท ฌ่อง แค๊      ฌ้อง ม ลี้ เด้าะ. ลู่ง กบ้าง ที๊ง อ คูทุ้ ล้อง นอ โพล้ง ไต้ ท ฌ้าง โอ ไฆะ คี๊ง ดื้ง.
44028012	ก ลี้ ท้อง ลู่ง แต่ เฌง ซีราคูซา. ก โอ โท๊ พี่ นอ นี่ ซ๊า นี้ง
44028013	ฌ้อง ลี้ เด้าะ      ลี้ ท้อง ลู่ง แต่ เฌง เรยีโอง. ลู่ง ไค๊ ล นี้ง เด้าะ นอ ลี้ง ลู่ง ละ ล โค๊ เฌ๊ อูง เท่อ      กบ้าง ที๊ง ลี้ ไวะ. ลู่ง ไค๊ ล นี้ง เด้าะ ก ลี้ ท้อง ลู่ง แต่ เฌง ปูทีโยลี.
44028014	ก ไจ ล้าง พี่ นอ ฌ้อง ก แด ด๊างพื่งวี่ ล มู๊ง. อ ซื๊ง เว๊ อางท่าง ก โอ ซกุ้ ดี๊-อ้ะ ล เนว๊      ฌ้อง ก ลี้ ลู่ง เว่ง พ้ะดู โรมา นอ ล้อ.
44028015	ด๊างพื่งวี่ ลู่ง เว่ง โรมา พ้า ล แพ นอ ซีงแฌ๊ เว๊ ก เฌ๊. ท บี่ นอ อ ซื๊ง เว๊ เฌ๊ จเฌิ่ง เฆ้อ ลู่ง กะ อาปีโย พ้า ล มู๊ง ดี๊ ลู่ง เฌง เด้าล่างมี๊งซ๊าโพลง นอ ล มู๊ง. ท่อง ปาโล แด แบ อ ซื๊ง เว๊ นอ อ ซ้ะ มึ ทาง เต้~ๆ      ไจ้ะ บลึ้ กแช่ แยว้.
44028016	พี่ ก ลี้ ท้อง ลู่ง เว่ง โรมา พ้า นอ ซึ้คู เกม๊า ปาโล โอ เจ ล แฌ้ ลู่ง เด้า ล โพลง ดี๊ ซึ้พู คุ้-อ้ะ ล แฌ้.
44028017	พ้อง ไฆวะ ซ๊า นี้ง นอ ปาโล กุ้ นี่ โพล้ง ยู อ เม้ง อ แซย่ เกม๊า อ เฌ๊ โอ ซยอง ลู่ง อ โอ. พี่ อ เฌ๊ ท้อง เย้า นอ ปาโล โล้ แบ อ ซื๊ง เว๊ ไจ้ะ เว๊      "พื่ง ซีง วี่ ซีง-เอ้อ โพล้ง ลู่ง ก ชื้อ ก ชะ ฌี้      ก พี๊งชู้ พู๊งชู้ อ ไฌะ อ ไฌ่ ฌี้      จ ล แม้ ไพ้ะ แม้ แม แบ-อ้ะ น่าง เม้ง แบ. แบ เด้าะ โพล้ง พอง แย้ ลู่ง เว่ง เยรูซเลง พ้า      ฌ้อง อ้ะล้าง ก้ะ แย้ ลู่ง โพล้ง โรมา อ จูง พ้า.
44028018	โพล้ง โรมา อางจ้ะ จ ท กุ้ อ เม้ง เย้า      แบ เด้าะ ล แด จ ท ไพ้ะ ท แม น่าง เม้ง แบ      ล เกิ้ง แม้ เตา แย้ ท้อง จ ซี๊ง แบ      ม กูแพล่ แย้ ล้อ.
44028019	แบ เด้าะ โพล้ง ยู ล แบ อ ซ้ะ แบ. เป๊งนี่ อ นอ จ แบ อางท่าง เกม๊า ซีซา ต้ะเซ๊ง เอะ จ คว่าง ล้อ. เมะ ยี๊ แด นอ ท ล โอ น่าง เม้ง แบ พี่ จ ม แบ ซ้ะ ฟ่อง โพล้ง ล ชื้อ ฆ่าง ดี๊ แย้ นอ.
44028020	ท บี่ นอ จ กุ้ นี่ น ซื๊ง บี่ ซุ้ ม แด โละ ซ้ะ ดี๊ ก้างแก้ ซกุ้ เท่อ      อ ไฌ่ บี่ อี้ง พี่ พลี้งท้ะ ซุ้ทะ แย้ อี้ง นอ เป๊งนี่ โพล้ง อี้งซลาเอง อ ท มื้งแล่ อ กย้อง นอ ล้อ".
44028021	อ ซื๊ง เว๊ ซีง ล มู๊ง นอ โล้ แบ ปาโล ไจ้ะ เว๊      "ก ล นี่ แบ โพล้ง ยูเด้ง อ ไละ กวิ้ ยื่ง น่าง เบง แบ. ก พื่ง ก วี่ พี่ อ โอ พี่ นอ ฌี้~ๆ ล เฌ๊ โล้ เฆ้อ แบฆ้ะ ดี๊ แน้ น่าง เม้ง แบ      ล ไจ้ะ แบ แน้ น่าง เม้ง แบ.
44028022	แบ เด้าะ ก แบ ซ้ะ ช๊องแน แน้ น ช๊องมอง บี่ จะ เล้      อ ไฌ่ บี่ อี้ง ก ซีงแฌ๊-อ้ะ ท ทื๊ง ท นะ พี่ น ทื๊ง-อ้ะ นอ โพล้ง ไจ้ะ อ้า ไจ้ะ ซ๊าง เว๊ กุ้ อ จอง ล้อ".
44028023	ท บี่ นอ อ ซื๊ง เว๊ พ้ะ โละ อ ซ้ะ ล นี้ง ม เฌ๊ คุ้ช๊องแน เท่อ. ล นี้ง แย๊ นอ โพล้ง ยู เฌ๊ แอ ฌ้อง      ช๊องแน ปาโล โล้ เท่อ เซ๊งนี้งคล้อง. อ เว๊ อางโล๊ไท้ เท่อ ดี๊ โล้ ล้าง เท่อ แบฆ้ะ ดี๊ กแช่ แยว้ อ มื่ง อ บ้าง นอ ล้อ. เซ๊งพ้า ท้างพ้า พี่ โมเซ กวิ้ ล้าง เว๊ ดี๊ ไละ พี่ โม กวิ้ ล้าง เว้ เว๊ นอ ปาโล พ้ะ ฌ้า เอะ-อ้ะ ล น้าง      บี่ ซุ้ ม เฌา เกม๊า อ ซื๊ง เว๊ ทื๊ง ไท้ นะ ไท้ กแช่ เยซู นอ ล้อ.
44028024	พี่ อ โล้ ล้าง เท่อ นอ โพล้ง แบ ล น้าง~ๆ นะ เว๊      แบ ล น้าง~ๆ นะ เว๊ น่าง เม้ง เอะ.
44028025	ท บี่ นอ อ ซื๊ง เว๊ ไอ โละ ซ้ะ ฌ้อง ม ไจ พ้ะ โละ ซ้ะ นอ ล้อ. พี่ อ ซื๊ง เว๊ ล คลึ้ ไจ ได้ะ แบ นอ ปาโล โล้ เท่อ ล ทีง เด้าะ      ไจ้ะ เว๊      "เท่อ พี่ วีง ฌี้ แล้ แอว้ เจ่ โม อี้งซายา โล้ แบ น ซื๊ง พี๊งชู้ พู๊งชู้ นอ แบ ฌี้ มะ
44028026	พี่ อ โล้ เว๊ กแช่ แยว้ ไจ้ะ เว๊ แด 'ลี้ โล้ แบ โพล้ง ล ชื้อ โย้ ไจ้ะ เว๊ น ซื๊ง ม ช๊องแน ฌ้อง ช๊องแน เด้าะ ฌี้~ๆ      แบ เด้าะ น แน ซี เอะ. น ม แคว่ ฌ้อง แคว่ เด้าะ ฌี้~ๆ      แบ เด้าะ น แด เท่อ เอะ.
44028027	อ ไฌ่ บี่ อี้ง โพล้ง ล ชื้อ โย้ นอ อ ซ้ะ ท่อง นี่ พ้ะ แบ เท่อ ล ซี ล้า แบ อ แน่ ตาง ดี๊ เบง อ เมะ. เมะ ล เมะ บี่ นอ แบ ม แด แบ เว๊ ดี๊ อ เมะ ม แน่ฌ๊า แบ เว๊ ดี๊ อ แน่ ดี๊ ม ซีงแฌ๊ แบ เว๊ ลู่ง อ ซ้ะ พ้า ฌ้อง ม เฌ๊ ไท้ ฌู ไท้ แย้ ล้อ ดี๊ จ ม แม้ แบล โย๊-อ้ะ นอ ล้อ' ".
44028028	ปาโล ไจ้ะ เว๊ บี่ อี้ง      "อ โย้ นอ น ซื๊ง แบ ซีงแฌ๊-อ้ะ      ท พ้อง ท พลิ้ อ ไฌ่ อี้ง นอ กแช่ แยว้ เจ่ โพล้ง ลี้ โล้ ล้าง เอะ โพล้ง ล ชื้อ แด      ฌ้อง อ ซื๊ง เว๊ ม คุ้ช๊องแน เว๊ ล้อ".
44028029	พี่ ปาโล ไคล้ เท่อ บี่ นอ ฌ้อง โพล้ง ยู ไท้ ติ้ โละ ไอ โละ อ ซ้ะ น้ะ มะ ล้อ.
44028030	ปาโล โจ่ โอ เด้า ล โพลง      โอ พี่ นอ นี่ คี๊ง เนง. กเย่ โพล้ง เฌ๊ ไจ โอ-อ้ะ นอ อ เว๊ ตองช้า ฮะช้า เว๊ ฌี้ มะ ล้อ.
44028031	ปาโล โล้ ล้าง ละ ล้าง เท่อ แบฆ้ะ ดี๊ กแช่ แยว้ อ มื่ง อ บ้าง ดี๊ ซอง กแช่ เยซู คริ้ อ ไฌะ อ ไฌ่ เติ้งต้าง กุ้ อ เม้ง เฆาะ. โพล้ง ล แม้ ไทะทะ-อ้ะ น่าง แฌ้ แบ ล้อ.
45001001	แย้ ปาโล จ เก โพล้ง แม้ เอะ กแช่ เยซู คริ้ อ เท่อ ดี๊ เก อ เพล่ ดู พี่ กแช่ แยว้ อางลึ นี่ เว๊ ดี๊ อางกี ล้าง แย้ เกม๊า จ โล้ ล้าง ท ฌี้ อ ไฌ่ แบฆ้ะ ดี๊ กแช่ เยซู คริ้.
45001002	ท ฌี้ อ ไฌ่ อี้ง นอ กแช่ แยว้ เอิ้งล้าง เว้ เว๊ ดี๊ โม ไคล้ คิ้-อ้ะ      ดี๊ แบ ท กวิ้ ล้าง เว๊ ลู่ง ไละ ฌี้ ไละ แอว้ อ พ้า.
45001003	ท ฌี้ อ ไฌ่ นอ แบฆ้ะ ดี๊ กแช่ แยว้ อ พูแคว๊ เมะ เว๊ ก กแช่ เยซู คริ้. พี่ อ เว๊ กึ ทาง เก โพล้ง ฌางคู โคล๊ง คู ล โค๊ นอ กึ ทาง เว๊ ลู่ง จ๊าวแพเดง ดาเว อ ชื้อ อ ชะ. เมะ ลู่ง อ วีง อ แล้ ล โค๊ นอ อ เว๊ เก กแช่ แยว้ อ พูแคว๊      โอ ดี๊ อ ซยื๊ง อ ซย้อง อ ดู้ง อ ยาง      เมะ เว๊ กแช่ แยว้ อางกี ล้าง-อ้ะ บี่ นอ พี่ อ เว๊ แม้ ม๊า ทาง ไท้ เว๊.
45001005	ลู่ง อ เว๊ อ กย้อง จ นี่ แบ กแช่ แยว้ อ โก้ง อ โบ้ง อ บลึ้ อ บลาง พี่ จ ม เก กแช่ เยซู คริ้ อ เพล่ ดู      เมะ เว๊ จ ม ลี้ ฌ้า โพล้ง กุ้ ชื้อ กุ้ ชะ เกม๊า อ ทื๊ง ไท้ นะ ไท้ กแช่ เยซู คริ้ ดี๊ ชู่ง ลู่ง เน้ แท๊ เว๊      บี่ ซุ้ จ ม แม้ ฆี๊ง แม้ แล้ อ เม้ง นอ.
45001006	น ซื๊ง กุ้ อ แฌ้ พี่ อ โอ ลู่ง เว่ง โรมา นอ โอ ลู่ง โพล้ง ล แพ อี้ง อ แกล้ ปะ พี่ กแช่ แยว้ กุ้ นี่-อ้ะ เกม๊า อ เก กแช่ เยซู คริ้ อ เท่อ.
45001007	ท บี่ นอ จ กวิ้ เอะ น ซื๊ง ไละ ลู่ง เว่ง โรมา กุ้ อ แฌ้ พี่ กแช่ แยว้ เอ-อ้ะ ดี๊ อางลึ นี่-อ้ะ เก อ พู อ ลี้ง. เกม๊า ก แพ่ กแช่ แยว้ ดี๊ กแช่ เยซู คริ้ อ โก้ง อ โบ้ง อ บลึ้ อ บลาง ท มึ ท พ้า โอ ดี๊ น ซื๊ง นอ ล้อ.
45001008	อ ต้องคู ล เม้ง      จ ไจ้ะ บลึ้ จ กแช่ แยว้ ลู่ง น ซื๊ง ฌ่าง ลู่ง กแช่ เยซู คริ้ อ กย้อง      อ ไฌ่ บี่ อี้ง น ซื๊ง ท ชู่ง ท นะ แซ้ เฆ้ง ฌางคู โคล๊ง คู.
45001009	กแช่ แยว้ พี่ จ แม้ เอะ อ เท่อ เลา เซิง เลา ซ้ะ ลู่ง จ โล้ ล้าง ท ฌี้ อ ไฌ่ แบฆ้ะ ดี๊ อ พูแคว๊ นอ เก เอะ จ พีงนยาง บี่ อี้ง. พี่ จ ชูแพ เท่อ นอ จ นาง แบ น ซื๊ง ครึ~ๆ.
45001010	จ อางท่าง เท่อ บี่ อี้ง      เมะ แบ กแช่ แยว้ อ ซ้ะ นอ เกม๊า จ ลี้ ไจ โอ แบ น ซื๊ง เต้~ๆ.
45001011	อ ไฌ่ บี่ อี้ง จ ซู๊ แด ซ้ะ ดี๊ น ซื๊ง น้ะ มะ      บี่ ซุ้ จ ม เฌ๊ โชะ เอะ น ซื๊ง ท เกล๊าง พี่ อ เฌ๊ เว๊ ลู่ง วีง ฌี้ แล้ แอว้      ลู่ง ม แม้ ชอง ทาง น ซื๊ง.
45001012	เมะ เว๊ แย้ ดี๊ น ซื๊ง ก ม แม้ ชอง ทาง โละ ซ้ะ ลู่ง ก ท ชู่ง ท นะ คี๊ง โค๊ เลา.
45001013	ด๊างพื่งวี่ ซีง-เอ้อ จ แบ ซ้ะ เกม๊า น ซื๊ง ซีงแฌ๊ จ อางกี ล้าง จ ซ้ะ ตบลึ้ พ๊า เย้า พี่ จ ม เฌ๊ ฌู น ซื๊ง      แบ เด้าะ กุ้ อ พ๊า ท แม้ ไทะทะ แย้ โอ ล เม้ง พี่ เกม๊า จ ลี้ ล ซี แบ. จ แบ ซ้ะ นี่ อ ซูง อ แซ ลู่ง น ซื๊ง แกล้ ปะ      บี่ ซุ้ จ นี่ เว๊ ลู่ง โพล้ง ล ชื้อ~ๆ อ แกล้ นอ.
45001014	จ โอ แม่ ดี๊ โพล้ง กุ้ อ ชื้อ      เมะ เว๊ โพล้ง เว่ง โคล๊ง เว่ง พ้า      โพล้ง ลู่ง อ ซีงแฌ๊ ไละ ซีงแฌ๊ เล่ ดี๊ โพล้ง ลู่ง ล ซีงแฌ๊ เว๊ แบ.
45001015	ท บี่ นอ จ เฌาโละ โล้ ล้าง เอะ น ซื๊ง ท ฌี้ อ ไฌ่ ลู่ง เว่ง โรมา ปะ.
45001016	จ เซิง เฌิ่ง ซ้ะ ค๊า ดี๊ ท ฌี้ อ ไฌ่. อ ไฌ่ บี่ อี้ง ท ฌี้ อ ไฌ่ โย้ เก กแช่ แยว้ อ ดู้ง อ ยาง พี่ อ แม้ พ้อง พลิ้ โพล้ง กุ้ อ แฌ้ ลู่ง อ ชู่ง อ นะ กแช่ เยซู คริ้      แม้ พ้อง พลิ้ วี่ง โพล้ง ยู ฌ้อง แม้ พ้อง พลิ้ ก้ะ โพล้ง ล ชื้อ แด.
45001017	ท ฌี้ อ ไฌ่ อี้ง ดึ้ ซีงแฌ๊ เว๊ โพล้ง ม แบ โละ ไท้ ซ้ะ ดี๊ กแช่ แยว้ ซี บี่ จะ เล้. อ อี้ง นอ แบฆ้ะ ดี๊ โพล้ง อ ท ชู่ง ท นะ ล เม้ง ล้อ      บี่ ซุ้ ไละ ฌี้ ไละ แอว้ ไจ้ะ เว๊       "โพล้ง พี่ อ แบ กแช่ แยว้ อ ซ้ะ นอ ม โอ ม๊า ดี๊ อ ท ชู่ง ท นะ ล้อ".
45001018	กแช่ แยว้ เนโพล ทาง เว๊ ม ต้ะเซ๊ง โพล้ง อ ท เด้บ้ะ ดี๊ โพล้ง อ ท อ้า ท ซ๊าง กุ้ อ เม้ง ลู่ง อ แม้ ไทะทะ ท อ ที๊ง อ โต้ ล เกม๊า โพล้ง ซีงแฌ๊-อ้ะ แบ.
45001019	กแช่ แยว้ แม้ เตา แม้ แต๊-อ้ะ      อ ไฌ่ บี่ อี้ง พี่ โพล้ง ม ซีงแฌ๊ กแช่ แยว้ อ ไฌะ อ ไฌ่ ซี นอ อ ซื๊ง เว๊ แด-อ้ะ ล้างที๊ง ซี      เมะ เว๊ กแช่ แยว้ เนโพล ทาง เอะ-อ้ะ ล้อ.
45001020	ลู่ง กแช่ แยว้ ไต้ ล้าง ฌางคู โคล๊ง คู อู้ เย้า      ท๊อง นอ เฌ๊ กโพล้ง ซีงแฌ๊ ล้างที๊ง ล้างช้ะ กแช่ แยว้ อ ดู้ง อ ยาง โอ เว๊ ล้างชู้ ล้างแกย      ดี๊ อ เว๊ เก กแช่ แยว้ เต้~ๆ. อ อี้ง นอ โพล้ง แด-อ้ะ ดี๊ เมะ ล ซี แบ      แบ เด้าะ ซีงแฌ๊-อ้ะ ซี. โพล้ง ม แด-อ้ะ ลู่ง กแช่ แยว้ อ ท ไพ้ะ ท แม้ ซี. ท บี่ นอ โพล้ง ไคล้ พ้อง ล้าง อ ซ้ะ ล ซี น่าง เม้ง แบ เฆาะ.
45001021	อ ซื๊ง เว๊ ซีงแฌ๊ กแช่ แยว้      แบ เด้าะ ล โบง ทาง แบ้ ทาง-อ้ะ พี่ อ เกิ้ง แม้ เว๊ นอ แบ      ดี๊ ล ไจ้ะ บลึ้ เว๊ แบ. อ ซื๊ง เว๊ ช๊องมอง ก้ะ เท่อ พี่ อ ล ล้างเปิ่ง แบ      ดี๊ อ เซิง อ ซ้ะ พี่ ล กลุ้ ล จ้ะ แบ นอ โอ ท ไค้ะ ซ๊า แกล้.
45001022	อ ซื๊ง เว๊ ไจ้ะ ล้าง อ ซ้ะ เก โพล้ง โอ ดี๊ ท โกง ซี มอง แบ. เต้~ๆ นอ อ ซื๊ง เว๊ เก โพล้ง ล กลุ้ ล จ้ะ แบ.
45001023	อ ซื๊ง เว๊ ล โบง ทาง แบ้ ทาง กแช่ แยว้ พี่ อ โอ ล้างชู้ ล้างแกย ล แฌ้ นอ ล้า แบ      แบ เด้าะ โบง ทาง แบ้ ทาง ก้ะ ท เค่ง ท ฌ้าง พี่ อ บี่ ซุ้ โพล้ง ลู่ง อ ซี๊ง ซี      ดี๊ โบง ทาง แบ้ ทาง ทู      ท พู ท แฆ่ ลู่ง อ คาง ลี่ง โค๊ ดี๊ ท พู ท แฆ่ ลู่ง อ แจว้ ซี นอ อ ฌ้าง.
45001024	เป๊งนี่ กโพล้ง ล กลุ้ ล จ้ะ แบ บี่ อี้ง นอ กแช่ แยว้ เปล้-อ้ะ เกม๊า อ แม้ ท ล ฌี้ ล แอว้ แบ ท๊อง อ กแช่ แบ ซ้ะ แม้ เว๊      ดี๊ เกม๊า อ แม้ เท่อ ลู่ง อ ล้าง ฌางแช้ โละ อ ซ้ะ.
45001025	อ ซื๊ง เว๊ ล ชู่ง ท อ ที๊ง อ โต้ แบฆ้ะ ดี๊ กแช่ แยว้ ล้า แบ ฌ้อง ชู่ง ก้ะ เท่อ ลู่ง อ ล เมะ ล โต้ แบ. อ ซื๊ง เว๊ โบง ทาง แบ้ ทาง ดี๊ ชู่ง เท่อ ลู่ง กแช่ แยว้ ไต้ ล้าง เว๊. ล เมะ อ โบง ทาง แบ้ ทาง กแช่ แยว้ พี่ อ ไต้ ล้าง ท กุ้ อ เม้ง นอ แบ. อ เว๊ นอ โพล้ง เกิ้ง อางปฆ้า-อ้ะ ล้างชู้ ล้างแกย ครึ~ๆ. อาเมง.
45001026	เป๊งนี่ โพล้ง แม้ ท ล แพ อี้ง กแช่ แยว้ เปล้-อ้ะ เกม๊า อ แม้ ท ล ฌี้ ล แอว้ แบ ลู่ง อ ล้าง ฌางแช้      เมะ เว๊ กมืง มี๊ง ฆึ ดี๊ กมืง.
45001027	บี่ นอ อ ซุ้ กแคว๊ ล มี๊ง ฆึ ดี๊ กมืง ล้า แบ      มี๊ง ฆึ ก้ะ ดี๊ กแคว๊. โพล้ง อ แคว๊ แม้ ท ล้าง ฌางแช้ โละ อ ซ้ะ. อ ซื๊ง เว๊ นี่ แบ ก้ะ อ เตา อ แต๊ พี่ อ เกิ้ง นี่ แบ เว๊ ลู่ง อ แม้ ท ล ฌี้ ล แอว้ แบ อ กย้อง.
45001028	เป๊งนี่ อ ซื๊ง เว๊ ดึ้เดว กแช่ แยว้ อ ไฌะ อ ไฌ่      กแช่ แยว้ เปล้-อ้ะ เกม๊า อ ช๊องมอง ท ล ฌี้ ล แอว้ แบ. ท บี่ นอ อ ซื๊ง เว๊ แม้ เท่อ ลู่ง อ ล เกิ้ง แม้ เว๊ แบ.
45001029	อ ซ้ะ พ้า โอ ฆวี้ ทะ ดี๊ ท ล ฌี้ ล แอว้ แบ      ท อ้า ท ซ๊าง      ท แน่แฌ่ แน่ท้า      ท เซิง อ้า ซ้ะ อ้า. อ ซื๊ง เว๊ ไคว๊ เท่อ โนย้ง เท่อ      แม้ ซี๊ง โพล้ง      ติ้ โละ ไอ โละ ซ้ะ      อางโล๊ อางเว้ง เท่อ      ช๊องมอง เท่อ ล ฌี้ แบ ลู่ง โพล้ง อ ฌ่าง      เซ๊ โพล้ง อ แล้.
45001030	อ ซื๊ง เว๊ ไคล้ ท ล ฌี้ แบ ลู่ง โพล้ง อ แฌ้แพ อ ล้อง แช๊เมะ ไฌ๊ซ้ะ ดี๊ กแช่ แยว้      ดึ้เดว ทื่งแช้ โพล้ง      ชีอูงพู๊ อ ซ้ะ      อางปฆ้า ล้าง อ ซ้ะ      อางฆื๊ง แม้ ท อ้า ท ซ๊าง แอ ทาง แอ ทาง      ล ชู่ง อ มู่ อ แพ่ อ ลู่ง แบ.
45001031	อ ท ช๊องมอง ล โอ แบ      ล แม้ โพะ อ ท เอิ้งล้าง อ ไค๊ แบ. อ ท เอ ท กวี้ง ท ย๊างเซิง ย๊างซ้ะ ล โอ แบ.
45001032	อ ซื๊ง เว๊ ซีงแฌ๊ กแช่ แยว้ อ ท อางแม้เลา โล้ เว๊ โพล้ง พี่ แม้ อ ซ้ะ บี่ นอ เกิ้ง ซี๊ง ล้อ      แบ เด้าะ อ ซื๊ง เว๊ แม้ ท ล แพ อี้ง ครึ~ๆ. แอ นี่ อ นอ อ ซื๊ง เว๊ ซ้ะอวีง ซ้ะโทะ พี่ อ แด โพล้ง อ แฌ้แพ แม้ เว๊ นอ ปะ ล้อ.
45002001	จ ฌุ้พาง -เอ้อ น ต้ะเซ๊ง โพล้ง อ แฌ้แพ โบ่. น ไคล้ พ้อง ล้าง ซ้ะ ล ซี แบ      ทึ เมะ น เก โพล้ง แฌ้ ฌี้ แฌ้ ฌี้. อ ไฌ่ บี่ อี้ง พี่ น ต้ะเซ๊ง โพล้ง อ แฌ้แพ นอ น ต้ะเซ๊ง ล้าง น กแช่ อ ซ้ะ บี่ นอ ปะ      เมะ เว๊ น แม้ ท ล เม้ง ฆ่าง ดี๊-อ้ะ.
45002002	ก ซีงแฌ๊ กแช่ แยว้ แม้ เท่อ ลู่ง อ เกิ้ง อ แบ พี่ อ ต้ะเซ๊ง โพล้ง ลู่ง อ แม้ ท ล แพ อี้ง.
45002003	จ ฌุ้พาง-เอ้อ พี่ น ต้ะเซ๊ง โพล้ง พี่ อ แม้ เท่อ บี่ อี้ง      แบ เด้าะ น กแช่ แม้ เท่อ บี่ ซุ้-อ้ะ ปะ      น ช๊องมอง น ม พ้อง พลิ้ ดี๊ กแช่ แยว้ อ ท แม้ เตา แม้ แต๊ ซี ชี่-อ้า.
45002004	แบ ซีง ลู่ง น ดึ้เดว กแช่ แยว้ อ ท ย๊างเซิง ย๊างซ้ะ      อ ท โก้ง เซิง โก้ง ซ้ะ      อ ท เอ้า เซิง เอ้า ซ้ะ ดู ทึ ซีง ล แพ อี้ง นอ. น ซีงแฌ๊ ฌี้ เย้า กแช่ แยว้ ย๊างซ้ะ แบ แน้      เมะ เว๊ แบ ซ้ะ เกม๊า น เปลง ไท้ ซ้ะ อ ซ๊าง
45002005	แบ เด้าะ น แน่ ตาง ล นย่อง เปลง ไท้ ซ้ะ แบ. ท บี่ นอ น อางกี ซยอง น เตา น แต๊ แอ ทาง ท้อง ล นี้ง แย๊ กแช่ แยว้ ม แม้ เตา แม้ แต๊ เท่อ ดี๊ ม เนโพล ทาง อ ท ต้ะเซ๊ง ลู่ง อ เกิ้ง อ แบ ล้างที๊ง ล้างช้ะ.
45002006	อ ไฌ่ บี่ อี้ง อ เว๊ ม เกล๊าง เอะ โพล้ง กุ้ แฌ้ อ เท่อ พี่ อ เกิ้ง ดี๊ อ ท ไพ้ะ ท แม้
45002007	ม เกล๊าง ท ม๊า ล้างชู้ ล้างแกย เอะ โพล้ง ลู่ง อ ฆ้ะ แม้ ท อ ฌี้      ดี๊ อางฆื๊ง ท ฆี๊ง ท แล้      ท ทื๊ง แบ นะ แบ      ดี๊ ท ม๊า ล้างชู้ ล้างแกย พี่ กแช่ แยว้ อางกี เว้ เอะ อ ซื๊ง เว๊ นอ.
45002008	แบ เด้าะ กแช่ แยว้ ม ซ้ะทาง ดี๊ ม แม้ เตา แม้ แต๊ โพล้ง พี่ อ แด ล้าง ที่ อ กแช่ อ ฌ่าง พ้า ดี๊ ล แม้ โพะ ท อ ที๊ง อ โต้ อ ไค๊ แบ      แบ เด้าะ แม้ โพะ ท อ้า ท ซ๊าง อ ไค๊.
45002009	โพล้ง ฌางคู โคล๊ง คู กุ้ อ แฌ้ พี่ อ แม้ ท อ้า ท ซ๊าง ม นี่ แบ ท น้ะ ท โน๊ง ท แบคู่ ซ้ะอึ้. โพล้ง ยู ม นี่ แบ วี่ง เว๊      ฌ้อง โพล้ง ล ชื้อ แด ม นี่ แบ เว๊ เด้าะ.
45002010	แบ เด้าะ โพล้ง ฌางคู โคล๊ง คู กุ้ อ แฌ้ พี่ อ แม้ ท ฌี้ ม นี่ แบ ท ฆี๊ง ท แล้      ท ฆี๊ง เมะ ฆี๊ง แน๊      ท มึ ท พ้า. โพล้ง ยู ม นี่ แบ วี่ง เว๊      ฌ้อง โพล้ง ล ชื้อ แด ม นี่ แบ เว๊ เด้าะ.
45002011	อ ไฌ่ บี่ อี้ง กแช่ แยว้ ล อางกี เมะ อางกี แน๊ โพล้ง น่าง แฌ้ แบ.
45002012	โพล้ง กุ้ อ แฌ้ พี่ ล โอ ดี๊ เซ๊งพ้า ท้างพ้า แบ ดี๊ แม้ ท เด้บ้ะ นอ ม นี่ แบ อ เตา อ แต๊ ลู่ง ล เฆว้ง แบ เซ๊งพ้า ท้างพ้า แบ      ดี๊ โพล้ง กุ้ อ แฌ้ พี่ อ โอ ดี๊ เซ๊งพ้า ท้างพ้า ดี๊ แม้ ท เด้บ้ะ นอ ม นี่ แบ อ เตา อ แต๊ ลู่ง ม เฆว้ง แบ เซ๊งพ้า ท้างพ้า.
45002013	อ ไฌ่ บี่ อี้ง โพล้ง ม แบ กแช่ แยว้ อ ซ้ะ ล เมะ ลู่ง อ เว๊ ซีงแฌ๊ เซ๊งพ้า ท้างพ้า ล เม้ง แบ      แบ เด้าะ ลู่ง อ เว๊ แม้ โพะ เซ๊งพ้า ท้างพ้า อ ไค๊      อ นอ ม แบ กแช่ แยว้ อ ซ้ะ ล้อ.
45002014	โพล้ง พี่ ล เมะ เก ยู แบ ล ซีงแฌ๊ โมเซ อ เซ๊งพ้า ท้างพ้า แบ. แบ เด้าะ พี่ อ ซื๊ง เว๊ แม้ โพะ เซ๊งพ้า ท้างพ้า อ ไค๊ นอ เฌ๊ เว๊ ลู่ง อ เซิง อ ซ้ะ แด เว๊. อ ซื๊ง เว๊ เก อ เซ๊งพ้า ท้างพ้า แด เว๊      ทึ เมะ อ กแช่ ล ซีงแฌ๊ โมเซ อ เซ๊งพ้า ท้างพ้า แบ นอ ฌี้~ๆ.
45002015	อ ซื๊ง เว๊ อ ท ไพ้ะ ท แม้ นอ เนโพล ทาง เว๊ เซ๊งพ้า ท้างพ้า อ ท อางแม้เลา โอ ลู่ง อ ซ้ะ พ้า เย้า. พี่ อ ซื๊ง เว๊ ซีงแฌ๊ ล้าง อ ซ้ะ นอ เก เอะ อ พีงนยาง ลู่ง ท ล แพ อี้ง เมะ เย้า      เมะ เว๊ แบ พ๊า~ๆ อ ท ช๊องมอง ไจ้ะ-อ้ะ ดี๊ แบ พ๊า~ๆ ไคล้ พ้อง พลิ้-อ้ะ.
45002016	ม แม้ อ ซ้ะ บี่ อี้ง ลู่ง มื่ง ล นี้ง พี่ กแช่ แยว้ ม เกม๊า กแช่ เยซู คริ้ ต้ะเซ๊ง โพล้ง อ ท ช๊องมอง คิ้ซูง คิ้บีง      บี่ ซุ้ ท ฌี้ อ ไฌ่ พี่ จ โล้ ล้าง-อ้ะ นอ ล้อ.
45002017	นี๊ แด บ่อ      น กุ้ ล้าง ซ้ะ เก โพล้ง ยู. น เปิ่ง เซ๊งพ้า ท้างพ้า ดี๊ น อางปฆ้า ล้าง น ซ้ะ ลู่ง กแช่ แยว้ เก น เท่อ.
45002018	น ซีงแฌ๊ กแช่ แยว้ อ ซ้ะ. เซ๊งพ้า ท้างพ้า เกม๊า น ซีงแฌ๊ น แบ อางลึ นี่ เท่อ ลู่ง อ เกิ้ง อ แบ บี่ จะ เล้.
45002019	น ไจ้ะ ล้าง ซ้ะ เก โพล้ง ลี้ ฌ้า โพล้ง เมะโบล      เก ท พ้าง เอะ โพล้ง กุ้ อ แฌ้ ลู่ง อ โอ ท ไค้ะ แกล้
45002020	เก โพล้ง ซอง โพล้ง ลู่ง อ เซิง ล เฌิ่ง ซ้ะ ล ค๊า แบ      เก คู ซอง โพล้ง ลู่ง อ ซีงแฌ๊ เท่อ ล เลา แบ. น ซีงแฌ๊ เมาน่าง เย้า ท ซีงแฌ๊ แน่ฌ๊า ดี๊ ท เมะ ท โต้ โอ ล๊า โอ ฆวี้ ลู่ง เซ๊งพ้า ท้างพ้า.
45002021	ท บี่ นอ น ซอง โพล้ง อ แฌ้แพ      แบ เด้าะ น ล ซอง ล้าง น กแช่ อ ซ้ะ แบ. น ล เกม๊า โพล้ง อางฌูง เท่อ แบ      แบ เด้าะ น กแช่ อางฌูง เท่อ.
45002022	น ล เกม๊า โพล้ง เอโบ้ง แม๊ เอโบ้ง แว้ แบ      แบ เด้าะ น กแช่ แม้ ได้ะ. น แช๊เมะ ดี๊ ท เค่ง ท ฌ้าง      แบ เด้าะ น ตมละ อ เว่งฮ๊าง.
45002023	น ซ้ะ มึ พี่ น โอ ดี๊ เซ๊งพ้า ท้างพ้า      แบ เด้าะ น ดึ้เดว กแช่ แยว้ พี่ น ล แม้ โพะ อ ท อางแม้เลา อ ไค๊ แบ
45002024	บี่ ซุ้ ไละ ฌี้ ไละ แอว้ ไจ้ะ เว๊       "โพล้ง ล เมะ เก ยู แบ ไจ้ะ อ้า ไจ้ะ ซ๊าง กแช่ แยว้ อ เม้ง ลู่ง น ซื๊ง กย้อง".
45002025	พี่ น แม้ ท ไฌ่ ไร้ะ ไฆวะ ไพ้ะ นอ ม ล้างเปิ่ง ซี      เมะ เว๊ น แม้ โพะ เซ๊งพ้า ท้างพ้า อ ไค๊. แบ เด้าะ น เมะ ลือ ค๊างพะ เซ๊งพ้า ท้างพ้า นอ      พี่ น แม้ ท ไฌ่ ไร้ะ ไฆวะ ไพ้ะ เย้า ฌี้~ๆ นอ บี่ ซุ้ ดี๊ น ล แม้ น่าง พ๊า ได้ะ แบ.
45002026	โพล้ง พี่ ล เมะ เก ยู แบ นอ ล แม้ ท ไฌ่ ไร้ะ ไฆวะ ไพ้ะ แบ. แบ เด้าะ เมะ แม้ โพะ เซ๊งพ้า ท้างพ้า อ ไค๊ นอ กแช่ แยว้ ม แคว่-อ้ะ บี่ ซุ้ โพล้ง พี่ อ แม้ ท ไฌ่ ไร้ะ ไฆวะ ไพ้ะ ปะ.
45002027	โพล้ง ล ชื้อ แด พี่ ล แม้ ท ไฌ่ ไร้ะ ไฆวะ ไพ้ะ แบ      แบ เด้าะ แม้ โพะ เซ๊งพ้า ท้างพ้า อ ไค๊ นอ      อ ซื๊ง เว๊ ม ต้ะเซ๊ง แน้ พี่ น ลือ ค๊างพะ เซ๊งพ้า ท้างพ้า      ทึ เมะ น โอ ดี๊ เซ๊งพ้า ท้างพ้า อ ไละเมะ ดี๊ น แม้ ท ไฌ่ ไร้ะ ไฆวะ ไพ้ะ เย้า ฌี้~ๆ.
45002028	อ ไฌ่ บี่ อี้ง โพล้ง พี่ อ เก ยู เต้~ๆ นอ ล เมะ เก ยู ลู่ง ค๊อง แบ      ดี๊ ท ไฌ่ ไร้ะ ไฆวะ ไพ้ะ เต้~ๆ นอ ล เมะ เนโพล ทาง อ ซ้ะ ลู่ง ล้อง ลู่ง ย่าง แบ.
45002029	โพล้ง เก ยู เต้~ๆ นอ เมะ เว๊ โพล้ง พี่ เก ยู ลู่ง อ ซ้ะ พ้า      ดี๊ ท ไฌ่ ไร้ะ ไฆวะ ไพ้ะ เต้~ๆ นอ เก ท แม้ แบฆ้ะ ดี๊ เซิง ดี๊ ซ้ะ ล โค๊. อ นอ กแช่ แยว้ อ วีง ฌี้ แล้ แอว้ แม้ เก ทาง เว๊      ล เมะ เซ๊งพ้า ท้างพ้า อ ไละเมะ แม้ เก ทาง เว๊ แบ. โพล้ง บี่ อี้ง นอ กแช่ แยว้ อางปฆ้า-อ้ะ      ล เมะ กโพล้ง อางปฆ้า-อ้ะ แบ.
45003001	เมะ บี่ นอ โพล้ง ยู ม ฌี้ นี่ โพล้ง ล เมะ เก ยู แบ บี่ จะ เล้      ดี๊ ท ไฌ่ ไร้ะ ไฆวะ ไพ้ะ ล้างเปิ่ง บี่ จะ เล้.
45003002	ล้างเปิ่ง กุ้ อ เม้ง. อ ต้องคู ล เม้ง เมะ เว๊ กแช่ แยว้ อางกี ล้าง อ ลู่ง อ แท๊ เอะ โพล้ง ยู.
45003003	ฌ้อง เมะ โอ ล แฌ้~ๆ ล โต้ ล ล้อง แบ      อ นอ ม แม้ เฌ๊ฌ้อง กแช่ แยว้ อ ท โต้ ท ล้อง โบ่.
45003004	ล เมะ บี่ นอ แบ เฆาะ. ทึ เมะ โพล้ง กุ้ อ แฌ้ คีงอูง เท่อ ฌี้~ๆ      เมะ กแช่ แยว้ นอ ไคล้ ท อ ที๊ง อ โต้ ล้อ      บี่ ซุ้ ไละ ฌี้ ไละ แอว้ ไจ้ะ เว๊ "พ๊า ฌี้ พ๊า ฌี้ พี่ น ไคล้ เท่อ นอ อ ที๊ง อ โต้ โพล ทาง ดี๊ น น้า โพล้ง พี่ อ ไคล้ แน้ ล แพ นอ ล้อ".
45003005	ก ท ไพ้ะ ท แม เมะ เกม๊า ก แด ล้างที๊ง กแช่ แยว้ แม้ เท่อ ลู่ง อ เกิ้ง อ แบ นอ ก เว๊ ก ม ไจ้ะ บี่ จะ เล้. ก ม ไจ้ะ พี่ กแช่ แยว้ แม้ เตา แม้ แต๊ เฆ้อ นอ เก ท ล เกิ้ง แบ-อ้า. (อ อี้ง จ ไคล้ บี่ ซุ้ โพล้ง ฌางคู โคล๊ง คู).
45003006	ล เมะ บี่ นอ แบ. กแช่ แยว้ แม้ เท่อ เมะ ล เกิ้ง ล แบ แบ นอ ม ต้ะเซ๊ง โพล้ง ฌางคู โคล๊ง คู ซี บี่ จะ เล้.
45003007	แบ เด้าะ พี่ จ คีงอูง เท่อ นอ เมะ แม้ ฆี๊ง แม้ แล้ กแช่ แยว้ ลู่ง ม เนโพล ทาง ล้างที๊ง อ เว๊ อ ท ที๊ง ท โต้ นอ      แบ ท เล้ กแช่ แยว้ ม แม้ เตา แม้ แต๊ แย้      ไจ้ะ เว๊ จ เก โพล้ง ท เด้บ้ะ.
45003008	ท บี่ นอ โพล้ง แบ แฌ้~ๆ ไจ้ะ เว๊      "เกม๊า ก แม้ ท อ้า ท ซ๊าง บี่ ซุ้ ท ฌี้ ท แอว้ ม กึ ทาง". เต้~ๆ นอ โพล้ง แบ แฌ้~ๆ ไคล้ อ้า ไคล้ ซ๊าง แย้ ไจ้ะ เว๊ จ โล้ เท่อ บี่ นอ. อ ซื๊ง เว๊ ม ล้าง แบ เตา แบ แต๊ พี่ อ เกิ้ง ล้าง แบ เว๊.
45003009	เมะ บี่ นอ ม แม้ อ ซ้ะ บี่ จะ เล้. โพล้ง ยู ม ฌี้ นี่ โพล้ง ล เมะ เก ยู แบ-อ้า. ล เมะ แบ เฆาะ      อ ไฌ่ บี่ อี้ง จ โล้ ล้างที๊ง เย้า      โพล้ง ยู ฌี้      โพล้ง ล เมะ เก ยู แบ ฌี้      โอ ลู่ง ท เด้บ้ะ อ พ๊างละ บี่ ซุ้~ๆ ล้อ
45003010	บี่ ซุ้ ไละ ฌี้ ไละ แอว้ ไจ้ะ เว๊ "โพล้ง ล โอ น่าง แฌ้ แบ พี่ แบ กแช่ แยว้ อ ซ้ะ.
45003011	ล โอ น่าง แฌ้ แบ พี่ อ แน ซี ดี๊ ล โอ น่าง แฌ้ แบ พี่ อางฆื๊ง กแช่ แยว้.
45003012	โพล้ง กุ้ อ แฌ้ วีงโด้งโคล๊ง อ ซ้ะ ดี๊ กแช่ แยว้. อ ซื๊ง เว๊ กุ้ อ แฌ้ ล กลุ้ ล จ้ะ แบ. โพล้ง แม้ ท อ ฌี้ ล โอ น่าง แฌ้ แบ ล โอ แบ เฆาะ.
45003013	อ นุ้ นอ เก บี่ ซุ้ ท แซวคู พ้า พี่ อุ้พ้ะ ทาง อ ซ้ะ เจ่ อ พลี้ ไคล้ อางโล๊ อางเว้ง เท่อ. ท ไคล้ พี่ อ แช๊ บี่ ซุ้ ฌู่ง อ จืง โอ ลู่ง อ นุ้ พ้า ไจ ทาง.
45003014	อ นุ้ พ้า นอ โอ ฆวี้ ทะ ดี๊ ท ชู ท ทื๊ง ดี๊ ท คู่ ไฌ๊ คู่ อ้า.
45003015	อ ซื๊ง เว๊ เพล ลู่ง ท แม้ ซี๊ง แม้ แช๊ เท่อ.
45003016	อ ซื๊ง เว๊ เมะ ลี้ พี่ จอง เล้ ท น้ะ ท โน๊ง ท เฌ๊ฌี่ง เฌ๊ฌ้อง กึ ทาง พี่ นอ.
45003017	อ ซื๊ง เว๊ ล ซีงแฌ๊ ท มึ ท พ้า อ เกล้ แบ
45003018	ดี๊ ล ซีงแฌ๊ ดู้ง แบ ยาง แบ กแช่ แยว้ แบ เฆาะ".
45003019	ก ซีงแฌ๊ เย้า เซ๊งพ้า ท้างพ้า กุ้ อ ทีง แบฆ้ะ ดี๊ โพล้ง พี่ อ โอ เว๊ อ พ๊างละ      บี่ ซุ้ โพล้ง ไคล้ พ้อง ล้าง อ ซ้ะ ล ซี น่าง แฌ้ แบ      ดี๊ ม เกม๊า โพล้ง กุ้ อ แฌ้ ลู่ง ฌางคู โคล๊ง คู โอ ลู่ง กแช่ แยว้ อ ท ต้ะเซ๊ง อ พ๊างละ.
45003020	อ ไฌ่ บี่ อี้ง โพล้ง แบ กแช่ แยว้ อ ซ้ะ ลู่ง อ แม้ โพะ เซ๊งพ้า ท้างพ้า อ ไค๊ นอ ล โอ น่าง แฌ้ แบ. เซ๊งพ้า ท้างพ้า นอ เกม๊า โพล้ง ซีงแฌ๊ ท เด้บ้ะ เก ท เม้ง เล้.
45003021	แบ เด้าะ ค๊องเนง อี้ง กแช่ แยว้ เนโพล ทาง เว๊ เย้า      โพล้ง ม แบ อ ซ้ะ ซี ลู่ง ล แบฆ้ะ ดี๊ เซ๊งพ้า ท้างพ้า แบ. เต้~ๆ นอ เซ๊งพ้า ท้างพ้า ดี๊ โม ไคล้ คิ้ กแช่ แยว้ ล แพ นอ เก พีงนยาง ลู่ง ท ล ไฌ่ อี้ง เย้า.
45003022	ท แบ กแช่ แยว้ อ ซ้ะ อี้ง นอ เฌ๊ เว๊ ลู่ง โพล้ง ชู่ง นะ กแช่ เยซู คริ้. โพล้ง กุ้ อ แฌ้ พี่~อ~ชู่ง-อ้ะ นะ-อ้ะ นอ ม นี่ แบ เว๊ บี่ ซุ้~ๆ      โพล้ง ยู เมะ ฌี้      โพล้ง ล เมะ เก ยู แบ ฌี้~ๆ.
45003023	อ ไฌ่ บี่ อี้ง โพล้ง กุ้ อ แฌ้ แม้ ท เด้บ้ะ      ล คลึ้ นี่ กแช่ แยว้ อ ฆี๊ง อ แล้ แบ.
45003024	แบ เด้าะ กแช่ แยว้ โอ ดี๊ อ โก้ง อ โบ้ง อ บลึ้ อ บลาง      เกม๊า โพล้ง แบ โละ ไท้ ซ้ะ ดี๊-อ้ะ      ล ไคะ เว๊ อ ลื่ง อ ฆวี้ น่าง เม้ง แบ      เมะ เว๊ เกม๊า กแช่ เยซู คริ้ แม้ พ้อง พลิ้ โพล้ง.
45003025	กแช่ แยว้ เกม๊า กแช่ เยซู คริ้ อ ซวีง เก ท ลื่ง ทาง พี่ ม เกม๊า โพล้ง แบ โละ ไท้ ซ้ะ ดี๊-อ้ะ ลู่ง ท ชู่ง ท นะ อ กย้อง. อ เว๊ แม้ บี่ อี้ง บี่ ซุ้ ม เนโพล ทาง อ ท เกิ้ง ท แบ. อ ไฌ่ บี่ อี้ง ลู่ง เอ อู้ นอ กแช่ แยว้ เอ้า อ ซ้ะ แคว่ โพล้ง อ ท เด้บ้ะ บละ.
45003026	เมะ ค๊องเนง ล ว๊าง อี้ง อ เว๊ ล แคว่ โพล้ง อ ท เด้บ้ะ บละ บี่ นอ ล้า แบ      แบ เด้าะ อ เว๊ เนโพล ทาง อ ท เกิ้ง ท แบ      เมะ เว๊ แม้ เท่อ ลู่ง อ เกิ้ง อ แบ ดี๊ เกม๊า โพล้ง ลู่ง อ ชู่ง นะ กแช่ เยซู คริ้ นอ แบ โละ ไท้ ซ้ะ ดี๊-อ้ะ.
45003027	เมะ บี่ นอ ก ม อางปฆ้า ล้าง ก ซ้ะ ซี บี่ จะ เล้. ล ซี น่าง เม้ง แบ เฆาะ. อ นอ เป๊งนี่ ท เม้ง เล้      เมะ ลู่ง ก แม้ โพะ เซ๊งพ้า ท้างพ้า อ ไค๊ โบ่. ล เมะ แบ      เมะ ลู่ง ก ท ชู่ง ท นะ อ กย้อง นอ ล้อ.
45003028	อ ไฌ่ บี่ อี้ง เฆ้อ ก แด-อ้ะ โพล้ง แบ กแช่ แยว้ อ ซ้ะ ลู่ง ท ชู่ง ท นะ อ กย้อง ล เม้ง ล้อ      ล เมะ ลู่ง แม้ โพะ เซ๊งพ้า ท้างพ้า อ ไค๊ แบ.
45003029	กแช่ แยว้ เก ที่ โพล้ง ยู อ กแช่ แยว้ โบ่. อ เว๊ ล เมะ เก โพล้ง ล ชื้อ แด อ กแช่ แยว้ แบ โบ่. เก เว๊ เซ้อ
45003030	เมะ เว๊ กแช่ แยว้ โอ เว๊ ล แฌ้ ล้อ. อ เว๊ ม เกม๊า โพล้ง ยู แบ โละ ซ้ะ ดี๊-อ้ะ ลู่ง ท ชู่ง ท นะ อ กย้อง      ดี๊ ม เกม๊า โพล้ง ล ชื้อ แด แบ โละ ซ้ะ ดี๊-อ้ะ ลู่ง ท ชู่ง ท นะ อ กย้อง ปะ.
45003031	ลู่ง ท ชู่ง ท นะ อี้ง อ กย้อง นอ ก แม้ ไฆวะ เซ๊งพ้า ท้างพ้า โบ่. ล เมะ แบ เฆาะ. ก อางกี-อ้ะ เฌิ่ง~ๆ ค๊า~ๆ ล โค๊ ล้อ.
45004001	ท บี่ นอ ก ม ไจ้ะ บี่ จะ เล้ แบฆ้ะ ดี๊ อาบราฮาง พี่ อ เก โพล้ง ยู อ พี๊งชู้ พู๊งชู้. อ เว๊ ช๊องมอง บี่ จะ เล้.
45004002	อ เว๊ เมะ แบ กแช่ แยว้ อ ซ้ะ ลู่ง อ ท ไพ้ะ ท แม้ อ กย้อง นอ      อ เว๊ อางปฆ้า ล้าง อ ซ้ะ ซี      แบ เด้าะ เมะ ลู่ง กแช่ แยว้ อ เมะแซ พ้า นอ อ เว๊ อางปฆ้า ล้าง อ ซ้ะ ล ซี น่าง เม้ง แบ.
45004003	ไละ ฌี้ ไละ แอว้ โล้ เว้ เว๊ "อาบราฮาง ชู่ง นะ กแช่ แยว้. ลู่ง อ ท ชู่ง ท นะ อ กย้อง นอ กแช่ แยว้ แคว่ เว๊ เก โพล้ง แบ อ ซ้ะ ล้อ".
45004004	โพล้ง พี่ อ แม้ เท่อ นอ นี่ แบ อ คางเล้ง      อ นอ ล เมะ ท เกล๊าง โปล้ แบ      แบ เด้าะ เก ท แม้ อ ฆวี้ พี่ อ เกิ้ง นี่ แบ เว๊.
45004005	โพล้ง พี่ ล เปิ่ง อ ท ไพ้ะ ท แม้ แบ      แบ เด้าะ ชู่ง นะ กแช่ แยว้ พี่ อ เกม๊า โพล้ง ท เด้บ้ะ เก ก้ะ โพล้ง ฌี้ โพล้ง แอว้      เก อ เว๊ อ ท ชู่ง ท นะ ล้อ พี่ กแช่ แยว้ แคว่ เว๊ บี่ ซุ้ ม เกม๊า อ แบ โละ ซ้ะ ดี๊-อ้ะ.
45004006	ดาเว โล้ เท่อ ล เม้ง ฆ่าง พี่ อ เว๊ ไคล้ แบฆ้ะ ดี๊ ท มึ ท พ้า ลู่ง โพล้ง พี่ กแช่ แยว้ แคว่ เว๊ แบ อ ซ้ะ      ล แคว่ เว๊ อ ท ไพ้ะ ท แม้ แบ.
45004007	"โพล้ง พี่ กแช่ แยว้ ล ทื๊ง นี่ นะ นี่ อ ท ไพ้ะ ท แม แบ ดี๊ แม้ ไฆวะ เว๊ อ ท เด้บ้ะ นอ อ เว๊ โอ ดี๊ ท มึ ท พ้า ล้อ.
45004008	โพล้ง พี่ กแช่ แยว้ ล กวิ้ไน อ ท เด้บ้ะ แบ นอ อ เว๊ โอ ดี๊ ท มึ ท พ้า ล้อ".
45004009	ท มึ ท พ้า อี้ง เก ที่ โพล้ง พี่ อ แม้ ท ไฌ่ ไร้ะ ไฆวะ ไพ้ะ อ เท่อ นอ ล้อ-อ้า. ล เมะ แบ      เก โพล้ง พี่ ล แม้ ท ไฌ่ ไร้ะ ไฆวะ ไพ้ะ แบ อ เท่อ ปะ ล้อ. อ ไฌ่ บี่ อี้ง จ โล้ เย้า      "อาบราฮาง ชู่ง นะ กแช่ แยว้. ลู่ง อ ท ชู่ง ท นะ อ กย้อง นอ กแช่ แยว้ แคว่ เว๊ เก โพล้ง แบ อ ซ้ะ".
45004010	อ อี้ง กึ ทาง ตแค๊ เล้. ลู่ง อาบราฮาง แม้ ท ไฌ่ ไร้ะ ไฆวะ ไพ้ะ เย้า-อ้า      ล แม้ ได้ะ แบ-อ้า. กึ ทาง ลู่ง ล แม้ เว๊ ได้ะ แบ เย้า      ล เมะ ลู่ง ไค๊ แบ.
45004011	ฌ้อง อ เว๊ แม้ ท ไฌ่ ไร้ะ ไฆวะ ไพ้ะ      เก ท แม้ไน พี่ กแช่ แยว้ แคว่ เว๊ เก โพล้ง แบ อ ซ้ะ ลู่ง อ ท ชู่ง ท นะ อ กย้อง พี่ อ เว๊ ล แม้ ท ไฌ่ ไร้ะ ไฆวะ ไพ้ะ ได้ะ แบ เย้า. ท บี่ นอ อาบราฮาง เก แพ่ ลู่ง โพล้ง กุ้ แฌ้ อ ฌ่าง พี่ อ ชู่ง นะ กแช่ แยว้      ทึ เมะ ล แม้ ท ไฌ่ ไร้ะ ไฆวะ ไพ้ะ แบ ฌี้~ๆ      บี่ ซุ้ กแช่ แยว้ ม แคว่ อ ซื๊ง เว๊ เก โพล้ง แบ อ ซ้ะ.
45004012	โพล้ง เมะ ล แม้ ที่ ท ไฌ่ ไร้ะ ไฆวะ ไพ้ะ แบ      แบ เด้าะ อ ท ชู่ง ท นะ ล้างโฌ่ ก แพ่ อาบราฮาง เว๊ พี่ อ เท่อ โอ เว๊ ลู่ง อ ล แม้ ท ไฌ่ ไร้ะ ไฆวะ ไพ้ะ ได้ะ แบ เย้า นอ      อ นอ อาบราฮาง เก โพล้ง ล แพ อี้ง อ แพ่ ปะ ล้อ.
45004013	กแช่ แยว้ เอิ้งล้าง เอะ อาบราฮาง ดี๊ อ พู อ ลี้ง ซีง บี่ อี้ง      ฌางคู โคล๊ง คู ม เก อ ซื๊ง เว๊ แด. อ นอ ล เมะ ลู่ง อาบราฮาง แม้ โพะ เซ๊งพ้า ท้างพ้า อ ไค๊ แบ      แบ เด้าะ ลู่ง อ ชู่ง นะ กแช่ แยว้ ฌ้อง กแช่ แยว้ แคว่ เว๊ เก โพล้ง ลู่ง อ แบ อ ซ้ะ.
45004014	โพล้ง พี่ แม้ โพะ เซ๊งพ้า ท้างพ้า อ ไค๊ เมะ นี่ แบ กแช่ แยว้ อ ท เกล๊างแซ๊ นอ      โพล้ง อ ท ชู่ง ท นะ ล ล้างเปิ่ง แบ      ดี๊ กแช่ แยว้ อ ท เอิ้งล้าง เก ท โปล้~ๆ ล้อ.
45004015	อ ไฌ่ บี่ อี้ง เซ๊งพ้า ท้างพ้า โอ ดี๊ ท แม้ เตา แม้ แต๊ แบ โพล้ง ลู่ง อ ลือ ค๊างพะ เว๊. แบ เด้าะ พี่ จอง เล้ เซ๊งพ้า ท้างพ้า ล โอ แบ      ล จอง แย๊ นอ ท ลือ ค๊างพะ เว๊ ล โอ แบ ปะ.
45004016	ท บี่ นอ กแช่ แยว้ อ ท เอิ้งล้าง โอ ทาง เว๊ ดี๊ ท ชู่ง ท นะ บี่ ซุ้ ม เนโพล ทาง ล้างที๊ง เว๊ อ ท เอิ้งล้าง นอ เก อ ท เกล๊าง โปล้~ๆ เอะ อาบราฮาง อ พู อ ลี้ง เลา ปะ      ล เมะ เกล๊าง ที่ โพล้ง ลู่ง อ แม้ โพะ เซ๊งพ้า ท้างพ้า อ ไค๊ ล เม้ง แบ      แบ เด้าะ เกล๊าง เอะ โพล้ง กุ้ อ แฌ้ พี่ อ ชู่ง เท่อ นะ เท่อ บี่ ซุ้ อาบราฮาง. อ เว๊ เก เฆ้อ กุ้ แฌ้ อ แพ่
45004017	บี่ ซุ้ ไละ ฌี้ ไละ แอว้ โล้ เว้ เว๊       "จ อางกี ล้าง แน้ เก โพล้ง ตบลึ้ ชื้อ ตบลึ้ ชะ อ แพ่". ท บี่ นอ ท เอิ้งล้าง อี้ง เจ่ ซี ลู่ง กแช่ แยว้ พี่ อาบราฮาง นะ เว๊ ล แฌ้ นอ อ เมะแซ พ้า. เก กแช่ แยว้ ล แฌ้ แย๊ พี่ อ เกม๊า โพล้ง ซี๊ง ม๊า ทาง ไท้      ดี๊ อ เว๊ ไคล้ ทาง เท่อ เกม๊า เท่อ ลู่ง ล โอ ได้ะ แบ นอ โอ ทาง เว๊.
45004018	อาบราฮาง ชู่ง นะ กแช่ แยว้ ดี๊ มื้งแล่ เว๊ ม เก ทาง ด้อง ซุ้ ท เอิ้งล้าง นอ      ทึ เมะ โพล้ง อ แฌ้แพ ช๊องมอง เว๊ เก ทาง ล ซี แบ ฌี้~ๆ. ท บี่ นอ "อ เว๊ เก โพล้ง ตบลึ้ ชื้อ อ แพ่"      บี่ ซุ้ ไละ ฌี้ ไละ แอว้ โล้ เว้ เว๊ "น พู น ลี้ง ม แอ บี่ นอ ล้อ".
45004019	อ เว๊ อ โนยะ เมาะ เว๊ อ เนง ล แย้ เย้า      แบ เด้าะ อ ท ชู่ง ท นะ ล ล้างแซย้ แบ พี่ อ เว๊ แคว่ ล้าง อ ล้อง อ ยาง บี่ ซุ้ ซี๊ง เย้า      ดี๊ อ แม๊ น่าง ซาร้ะ เทา พู.
45004020	อาบราฮาง โอ ดี๊ ท ชู่ง ท นะ เมาน่าง ได้ะ      ล คู~ๆ ไค๊~ๆ ดี๊ กแช่ แยว้ อ ท เอิ้งล้าง แบ. แบ เด้าะ อ ท ชู่ง ท นะ แม้ เฌิ่ง ทาง ค๊า ทาง-อ้ะ      ฌ้อง อ เว๊ อางปฆ้า ทาง กแช่ แยว้.
45004021	อ เว๊ ซีงแฌ๊ ล้างที๊ง กแช่ แยว้ โอ ดี๊ อ ซยื๊ง อ ซย้อง ม แม้ ชิ้เทา เว๊ ซี บี่ ซุ้ อ เอิ้งล้าง เว๊.
45004022	ท บี่ นอ "กแช่ แยว้ แคว่ เว๊ เก โพล้ง แบ อ ซ้ะ ล้อ".
45004023	ท ไคล้ พี่ อ ไจ้ะ เว๊      "กแช่ แยว้ แคว่ เว๊ เก โพล้ง แบ อ ซ้ะ" นอ      ล เมะ แบ ท กวิ้ ล้าง ลู่ง อาบราฮาง อ ฌ่าง ล แฌ้ ล้อ      ล เมะ แบ
45004024	แบ เด้าะ ลู่ง ก ฌ่าง ปะ. กแช่ แยว้ ม แคว่ เว๊ ก เก โพล้ง แบ อ ซ้ะ      อ ไฌ่ บี่ อี้ง ก ชู่ง นะ อ เว๊ พี่ อ แม้ ม๊า ทาง ไท้ ก กแช่ เยซู คริ้.
45004025	กแช่ แยว้ นย่อง เกม๊า กแช่ เยซู คริ้ ซี๊ง ลู่ง ก ท เด้บ้ะ อ กย้อง      ฌ้อง กแช่ แยว้ แม้ ม๊า ทาง ไท้ เว๊ บี่ ซุ้ ม เกม๊า ก แบ โละ ซ้ะ ดี๊-อ้ะ.
45005001	ท บี่ นอ พี่ ก เก โพล้ง ลู่ง อ แบ กแช่ แยว้ อ ซ้ะ ลู่ง ก ท ชู่ง ท นะ อ กย้อง นอ ก โอ มึ โอ พ้า ดี๊ กแช่ แยว้ ลู่ง ก กแช่ เยซู คริ้ อ กย้อง.
45005002	ลู่ง ก ท ชู่ง ท นะ อ กย้อง นอ กแช่ เยซู คริ้ เกม๊า ก ซีงแฌ๊ กแช่ แยว้ อ โก้ง อ โบ้ง อ บลึ้ อ บลาง      ฌ้อง ก โอ เฌิ่ง โอ ค๊า. ท บี่ นอ ก ซ้ะอวีง ซ้ะโทะ ลู่ง ก มื้งแล่ เท่อ พี่ กแช่ แยว้ ม เกม๊า ก นี่ แบ ฆึ อ ฆี๊ง อ แล้ อ โฌ่ง อ พ้าง.
45005003	แอ นี่ อ นอ ก ซ้ะอวีง ซ้ะโทะ ลู่ง ก แบ น้ะ แบ โน๊ง      อ ไฌ่ บี่ อี้ง ก ซีงแฌ๊-อ้ะ ก แบ น้ะ แบ โน๊ง นอ เกม๊า ก โก้ง เท่อ เก.
45005004	โก้ง เท่อ เก อี้ง นอ เกม๊า ก โอ เฌิ่ง โอ ค๊า. พี่ ก โอ เฌิ่ง โอ ค๊า อี้ง นอ เกม๊า ก โอ ดี๊ ท มื้งแล่.
45005005	ก ท มื้งแล่ อี้ง ล เกม๊า ก ซ้ะ เฌ๊ฌ้อง แบ      อ ไฌ่ บี่ อี้ง กแช่ แยว้ อ ท เอ ท กวี้ง นึ ล้าง ลู่ง ก ซ้ะ พ้า      เมะ เว๊ ก โอ ดี๊ วีง ฌี้ แล้ แอว้ พี่ กแช่ แยว้ เกล๊าง เอะ เฆ้อ.
45005006	ลู่ง ก แม้ช้า ล้าง ซ้ะ ล ซี แบ อ แค๊ นอ กแช่ เยซู คริ้ ซี๊ง ลู่ง โพล้ง อ้า โพล้ง ซ๊าง อ ฌ่าง      แบ อ ช๊า อ โท่ พี่ กแช่ แยว้ อางกี ล้าง เว๊.
45005007	ทึ เมะ โพล้ง พี่ อ แม้ โพะ เซ๊งพ้า ท้างพ้า อ ไค๊ ฌี้~ๆ      โพล้ง ม ซี๊ง คิ้ อ ฌ่าง ล เอะ โอ แบ. แบ เด้าะ แบ ซีง ลู่ง ม โอ ล แฌ้~ๆ พี่ ม ซี๊ง คิ้ โพล้ง ฌี้ โพล้ง แอว้ เบิง.
45005008	แบ เด้าะ กแช่ แยว้ เนโพล ทาง เอะ เฆ้อ อ ท เอ ท กวี้ง      เมะ เว๊ พี่ ก เก โพล้ง ท เด้บ้ะ อ แค๊ นอ กแช่ เยซู คริ้ ซี๊ง ลู่ง ก ฌ่าง.
45005009	พี่ อ เว๊ เกม๊า ก แบ กแช่ แยว้ อ ซ้ะ ลู่ง อ ซวีง แยว้ ล้าง อ กย้อง นอ เก ท ล้างที๊ง เต้~ๆ พี่ อ เว๊ ม แม้ พ้อง พลิ้ ไฆวะ เฆ้อ ดี๊ กแช่ แยว้ อ ท แม้ เตา แม้ แต๊.
45005010	ลู่ง อ พ้อง ไฆวะ นอ ก แช๊เมะ ไฌ๊ซ้ะ ดี๊ กแช่ แยว้      แบ เด้าะ อ เว๊ เกม๊า ก โอ ฆู๊ง โอ พุ้ ไท้ ดี๊-อ้ะ ลู่ง อ พูแคว๊ ซี๊ง นอ อ กย้อง. ค๊องเนง อี้ง พี่ ก โอ ฆู๊ง โอ พุ้ ไท้ ดี๊-อ้ะ เย้า นอ เก ท ล้างที๊ง เต้~ๆ พี่ ก ม พ้อง ม พลิ้ ลู่ง กแช่ เยซู คริ้ โอ ม๊า นอ อ กย้อง.
45005011	ล เมะ ฆวี๊ นอ แบ. ก ซ้ะอวีง ซ้ะโทะ ดี๊ กแช่ แยว้ ลู่ง ก กแช่ เยซู คริ้ อ กย้อง พี่ อ เกม๊า ก โอ ฆู๊ง โอ พุ้ ไท้ ดี๊ กแช่ แยว้.
45005012	ท เด้บ้ะ เฌ๊ นึ ล้าง ลู่ง ฌางคู โคล๊ง คู ลู่ง กแคว๊ ล แฌ้ ล้อ อ กย้อง      ดี๊ ท ซี๊ง เฌ๊ เว๊ ลู่ง ท เด้บ้ะ อ กย้อง. ท บี่ นอ ท ซี๊ง โอ ทาง เฆ้ง กโพล้ง อ แกล้      อ ไฌ่ บี่ อี้ง กโพล้ง กุ้ อ แฌ้ แม้ ท เด้บ้ะ.
45005013	เต้~ๆ นอ ท เด้บ้ะ โอ ลู่ง ฌางคู โคล๊ง คู ลู่ง เซ๊งพ้า ท้างพ้า ล โอ ได้ะ แบ เย้า      แบ เด้าะ พี่ ล จอง เล้ เซ๊งพ้า ท้างพ้า ล โอ แบ นอ ท เด้บ้ะ ล แบ ท กวิ้ไน-อ้ะ แบ.
45005014	แบ เด้าะ ลู่ง อาดาง อ ชู้ แค๊ ท้อง ลู่ง โมเซ อ ชู้ แค๊ นอ กโพล้ง กุ้ อ แฌ้ แบ ซี๊ง      ทึ เมะ อ ท เด้บ้ะ ล เมะ ท ลือ ค๊างพะ กแช่ แยว้ อ ท อางแม้เลา บี่ ซุ้ อาดาง แม้ เว๊ นอ แบ ฌี้~ๆ. อาดาง เก ท อ ด้อง ลู่ง โพล้ง พี่ อ ม เฌ๊ ล แฌ้ นอ
45005015	แบ เด้าะ คี๊ง แฌ้ อี้ง ล บี่ ซุ้ โละ อ ซ้ะ แบ      อ ไฌ่ บี่ อี้ง กแช่ แยว้ อ ท เกล๊าง โปล้ นอ ล บี่ ซุ้ อาดาง อ ท เด้บ้ะ แบ. เมะ เย้า      โพล้ง แอ แฌ้ ซี๊ง เป๊งนี่ อาดาง ล แฌ้ ล้อ อ ท เด้บ้ะ. แบ เด้าะ กแช่ แยว้ อ โก้ง อ โบ้ง อ บลึ้ อ บลาง แอ นี่ อ อี้ง เมาะ ท เล้      ดี๊ อ ท เกล๊าง แม้ อ ซ้ะ บี่ นอ ปะ พี่ อ เว๊ เกล๊าง เอะ โพล้ง แอ ฌี่ง แอ ฌ้อง ลู่ง โพล้ง ล แฌ้ ล้อ อ โก้ง อ โบ้ง อ บลึ้ อ บลาง อ กย้อง      เมะ เว๊ กแช่  เยซู คริ้.
45005016	ท เกล๊าง อี้ง อางเพ๊ง ล้าง-อ้ะ ดี๊ กแคว๊ ล แฌ้ ล้อ อ ท เด้บ้ะ ล ซี แบ. อาดาง แม้ ท เด้บ้ะ ล พ๊า ล้อ ฌ้อง กแช่ แยว้ ต้ะเซ๊ง-อ้ะ ไจ้ะ เว๊     "ไพ้ะ". ลู่ง อาดาง อ ล่างไค๊ นอ~โพล้ง แม้ ท เด้บ้ะ แอ ฌี่ง แอ ฌ้อง      แบ เด้าะ กแช่ แยว้ เนโพล ทาง อ โก้ง อ โบ้ง อ บลึ้ อ บลาง เอะ-อ้ะ      ไจ้ะ เว๊      "ล ไพ้ะ แบ".
45005017	เป๊งนี่ โพล้ง ล แฌ้ ล้อ อ ท เด้บ้ะ นอ ท ซี๊ง ยู่แคว่ โพล้ง ฌางคู คู ลู่ง โพล้ง ล แฌ้ อี้ง อ กย้อง. แบ เด้าะ โพล้ง ล แฌ้ ล้อ อ ท ไพ้ะ ท แม้ ฌี้ นี่ อ อี้ง เมาะ ท เล้. โพล้ง กุ้ อ แฌ้ พี่ อ นี่ แบ กแช่ แยว้ อ โก้ง อ โบ้ง อ บลึ้ อ บลาง ดี๊ อ ท เกล๊าง      เมะ เว๊ ท แบ กแช่ แยว้ อ ซ้ะ นอ      ม นี่ แบ ท ม๊า ลู่ง อ เฌิ่ง อ ค๊า ลู่ง กแช่ เยซู  คริ้ อ กย้อง.
45005018	ลู่ง โพล้ง ล แฌ้ ล้อ อ ท เด้บ้ะ เกม๊า กโพล้ง กุ้ อ แฌ้ แบ ท ไคล้ ล้าง อ เตา อ แต๊ บี่ จะ เล้ นอ      โพล้ง ล แฌ้ ล้อ อ ท ไพ้ะ ท แม้ ลู่ง อ เกิ้ง อ แบ เกม๊า กโพล้ง กุ้ อ แฌ้ พ้อง พลิ้ ดี๊ เกม๊า โอ ดี๊ ท ม๊า บี่ นอ ปะ ล้อ.
45005019	ลู่ง โพล้ง ล แฌ้ ล้อ ล ชู่ง กแช่ แยว้ แบ เกม๊า โพล้ง แอ ฌี่ง แอ ฌ้อง เก โพล้ง ท เด้บ้ะ บี่ จะ เล้ นอ      โพล้ง ล แฌ้ ล้อ ชู่ง กแช่ แยว้ นอ เกม๊า โพล้ง แอ ฌี่ง แอ ฌ้อง แบ โละ ซ้ะ ดี๊ กแช่ แยว้ บี่ นอ ล้อ.
45005020	กแช่ แยว้ อางกี ล้าง เซ๊งพ้า ท้างพ้า ลู่ง ฌางคู โคล๊ง คู อี้ง บี่ ซุ้ โพล้ง อ ท ไพ้ะ ท แม ม แอ ทาง. แบ เด้าะ พี่ จอง เล้ ท เด้บ้ะ แอ ทาง นอ กแช่ แยว้ อ โก้ง อ โบ้ง อ บลึ้ อ บลาง ม แอ นี่ อ นอ พี่ นอ ล้อ.
45005021	ลู่ง ไค๊ ทึ ก ม โล้ บี่ อี้ง      ท เด้บ้ะ โอ ดี๊ อ ดู้ง อ ยาง เกม๊า โพล้ง กุ้ อ แฌ้ ซี๊ง บี่ จะ เล้ นอ      กแช่ แยว้ อ โก้ง อ โบ้ง อ บลึ้ อ บลาง โอ ดี๊ อ ดู้ง อ ยาง เกม๊า โพล้ง แบ อ ซ้ะ ดี๊ นี่ แบ ท ม๊า ล้างชู้ ล้างแกย ลู่ง กแช่ เยซู คริ้ อ กย้อง บี่ นอ ปะ ล้อ.
45006001	เมะ บี่ นอ ก ม ไจ้ะ บี่ จะ เล้. เกิ้ง ก ม โอ ลู่ง ท เด้บ้ะ อ พ้า ได้ะ บี่ ซุ้ กแช่ แยว้ อ โก้ง อ โบ้ง อ บลึ้ อ บลาง ม แอ ทาง โบ่.
45006002	ล เมะ บี่ นอ แบ. ก ซี๊ง แด ไฆวะ ท เด้บ้ะ เย้า. ก ม โอ ดี๊-อ้ะ เด้าะ ซี บี่ จะ เล้.
45006003	น ซื๊ง ซีงแฌ๊ เมาน่าง เย้า พี่ ก จูง ที๊ง นอ ก นึ โอ ลู่ง กแช่ เยซู คริ้ อ ซุ้ ดี๊ ก ซี๊ง ฆึ ดี๊-อ้ะ.
45006004	ท บี่ นอ พี่ ก จูง ที๊ง เย้า นอ บี่ ซุ้ ดี๊ ก ซี๊ง ฆึ ดี๊ กแช่ เยซู คริ้ ดี๊ ก แบ ท เคิง ล้างบ้า ฆึ ดี๊-อ้ะ. ฌ้อง พี่ ก แพ่ กแช่ แยว้ แม้ ม๊า ทาง ไท้-อ้ะ ดี๊ อ ดู้ง อ ยาง พี่ อ โอ ดี๊ อ ฆี๊ง อ แล้ บี่ จะ เล้ นอ เฆ้อ ก นี่ แบ ท ม๊า อ ซ๊าง บี่ นอ ปะ ล้อ.
45006005	อ ไฌ่ บี่ อี้ง ก เมะ นึ โอ ลู่ง กแช่ เยซู คริ้ อ ซุ้ ลู่ง ท ซี๊ง ล เม้ง ฆ่าง อ กย้อง นอ ก ม นึ โอ อ เว๊ อ ซุ้ ลู่ง ท ม๊า ทาง ไท้ ล เม้ง ฆ่าง ปะ ล้อ.
45006006	ก ซีงแฌ๊-อ้ะ ก กแช่ ล่างลี้ง นอ แบ ท แพล้ ทาง-อ้ะ ฆึ ดี๊ กแช่ เยซู คริ้ เย้า      บี่ ซุ้ กแช่ แยว้ ม แม้ เฌ๊ฌ้อง ไฆวะ ท เด้บ้ะ อ ดู้ง อ ยาง พี่ อ โอ ก ซ้ะ ล่างลี้ง พ้า. ท บี่ นอ ก ล แบ เก ท เด้บ้ะ อ ฆ่อง ล้า แบ
45006007	อ ไฌ่ บี่ อี้ง โพล้ง พี่ อ ซี๊ง เย้า นอ พ้อง ไฆวะ ดี๊ ท เด้บ้ะ.
45006008	แบ เด้าะ ก เมะ ซี๊ง ฆึ ดี๊ กแช่ เยซู คริ้ เย้า นอ ก นะ-อ้ะ ก ม โอ ม๊า ดี๊-อ้ะ ปะ ล้อ.
45006009	ก ซีงแฌ๊ กแช่ แยว้ แม้ ม๊า ทาง ไท้ กแช่ เยซู คริ้      ฌ้อง อ เว๊ ล ซี๊ง ล้า แบ      เมะ เว๊ ท ซี๊ง ล น้า-อ้ะ ล้า แบ.
45006010	พี่ กแช่ เยซู คริ้ ซี๊ง นอ อ เว๊ ซี๊ง ล พ๊า ล้อ เกม๊า ท เด้บ้ะ อ ดู้ง อ ยาง ล้างแม่ ไฆวะ~แด-อ้ะ ล้างชู้ ล้างแกย      แบ เด้าะ พี่ อ เว๊ โอ ม๊า ค๊องเนง อี้ง นอ อ เว๊ เจ้บึ้ อ ซ้ะ ดี๊ กแช่ แยว้.
45006011	น ซื๊ง ซีง ปะ      ทื๊ง-อ้ะ น ซี๊ง แด ไฆวะ ท เด้บ้ะ เย้า      แบ เด้าะ เจ้บึ้ ก้ะ น ซ้ะ ดี๊ กแช่ แยว้ พี่ น โอ ลู่ง กแช่ เยซู คริ้ อ ซุ้.
45006012	ท บี่ นอ เกม๊า ท เด้บ้ะ ยู่แคว่ น ซื๊ง ล้อง ซื๊ง ย่าง พี่ อ ซี๊ง ซี      บี่ ซุ้ น ม ชู่ง อ ท ซ้ะกวี้ง ล๊องก้อง ท ล ฌี้ ล แอว้ แบ นอ ล ฌี้.
45006013	เกล๊าง ล้าง น ซื๊ง ล้อง ซื๊ง ย่าง ล เม้ง~ๆ เอะ ท เด้บ้ะ พี่ ม เจ่ เว๊ ลู่ง ท ล ฌี้ ล แอว้ แบ อ ฌ่าง ล ฌี้. แบ เด้าะ เกล๊าง ล้าง น ซ้ะ ดี๊ กแช่ แยว้ บี่ ซุ้ โพล้ง ลู่ง อ ซี๊ง ม๊า ทาง ไท้. ฌ้อง เกล๊าง ล้าง น ล้อง น ย่าง ล เม้ง~ๆ ท้อง อ เลา      เกม๊า กแช่ แยว้ เจ่-อ้ะ ลู่ง ท เกิ้ง ท แบ อ ฌ่าง.
45006014	เกม๊า น ซื๊ง เก ท เด้บ้ะ อ ฆ่อง ล้า ล ฌี้      อ ไฌ่ บี่ อี้ง น ซื๊ง ล เก เซ๊งพ้า ท้างพ้า อ ฆ่อง ล้า แบ      แบ เด้าะ น นี่ แบ ก้ะ กแช่ แยว้ อ โก้ง อ โบ้ง อ บลึ้ อ บลาง เย้า.
45006015	เมะ บี่ นอ ม แม้ อ ซ้ะ บี่ จะ เล้ เด้าะ พี่ ก ล เก เซ๊งพ้า ท้างพ้า อ ฆ่อง ล้า แบ      แบ เด้าะ นี่ แบ ก้ะ กแช่ แยว้ อ โก้ง อ โบ้ง อ บลึ้ อ บลาง เย้า. ก ม แม้ ท เด้บ้ะ ได้ะ-อ้า. ล แม้ ล้า แบ เฆาะ.
45006016	น ซื๊ง ซีงแฌ๊ เมาน่าง น เมะ นย่อง ล้าง น ซ้ะ เก โพล้ง อ ฆ่อง ฌ้อง น ชู่ง-อ้ะ      อ นอ น เก เซงคู พี่ น ชู่ง-อ้ะ ล แฌ้ นอ อ ฆ่อง ล้อ      เมะ เว๊ น ซื๊ง ชู่ง ท เด้บ้ะ พี่ ม เกม๊า น แบ ซี๊ง. เมะ ล เมะ แบ ล โค๊ น ซื๊ง ชู่ง กแช่ แยว้ นอ ม เกม๊า น แบ อ เว๊ อ ซ้ะ ล้อ.
45006017	แบ เด้าะ ไจ้ะ บลึ้ กแช่ แยว้ ไช้ะ      อ ไฌ่ บี่ อี้ง ลู่ง เอะ อู้ นอ น ซื๊ง เก ท เด้บ้ะ อ ฆ่อง      แบ เด้าะ ค๊องเนง อี้ง ท ซอง ท ซ๊าง อ เค้อะ พี่ น นี่ แบ-อ้ะ นอ น ซื๊ง ชู่ง-อ้ะ เลา เซิง เลา ซ้ะ.
45006018	พี่ น ซื๊ง พ้อง ไฆวะ ดี๊ ท เด้บ้ะ นอ น ซื๊ง เก ก้ะ ท ฌี้ ท แอว้ อ ฆ่อง ล้อ.
45006019	จ ม แม้ นี่ ท อ ด้อง ดี๊ กโพล้ง บี่ ซุ้ น ซื๊ง ม แน ซี โย๊ ล ปี๊. ลู่ง อ พ้อง ไฆวะ น ซื๊ง นย่อง ล้าง น ซ้ะ เก ท ล ฌี้ ล แอว้ แบ ดี๊ ท อ้า ท ซ๊าง อ ฆ่อง บี่ ซุ้ น ม แม้ โพะ อ ไค๊. บี่ นอ อ ซุ้ ค๊องเนง อี้ง น ซื๊ง แบ นย่อง ล้าง น ซ้ะ เก ท ฌี้ ท แอว้ อ ฆ่อง บี่ ซุ้ น ม อางกี ล้าง น ซ้ะ ดี๊ กแช่ แยว้ เมาน่าง.
45006020	พี่ น ซื๊ง เก ท เด้บ้ะ อ ฆ่อง นอ ท ฌี้ ท แอว้ ล โอ ดี๊ น ซื๊ง แบ.
45006021	ท ล แพ อี้ง พี่ น ซื๊ง ฌางแช้ ค๊องเนง อี้ง ล้างเปิ่ง ลู่ง น ซื๊ง ฌ่าง บี่ จะ เล้. อ แซ เมะ เว๊ ท ซี๊ง ล้อ.
45006022	แบ เด้าะ ค๊องเนง อี้ง กแช่ แยว้ เกม๊า น ซื๊ง พ้อง ไฆวะ ดี๊ ท เด้บ้ะ      ฌ้อง เกม๊า น เก ก้ะ อ ฆ่อง. อ แซ เมะ เว๊ น ซื๊ง เกล๊าง ล้าง น ซ้ะ ดี๊ กแช่ แยว้ เลา ปะ. ลู่ง ไค๊ ทึ น ม นี่ แบ ท ม๊า ล้างชู้ ล้างแกย.
45006023	อ ไฌ่ บี่ อี้ง ท เด้บ้ะ อ แซ เมะ เว๊ ท ซี๊ง      แบ เด้าะ กแช่ แยว้ อ ท เกล๊าง โปล้ นอ เมะ เว๊ ท ม๊า ล้างชู้ ล้างแกย พี่ ก โอ ลู่ง ก กแช่ เยซู คริ้ อ ซุ้ นอ ล้อ.
45007001	ด๊างพื่งวี่ ซีง-เอ้อ น ซื๊ง ซีงแฌ๊ เซ๊งพ้า ท้างพ้า เมาน่าง เย้า      ดี๊ น ซื๊ง ซีงแฌ๊-อ้ะ เซ๊งพ้า ท้างพ้า นอ ยู่แคว่ โพล้ง พี่ อ โอ ม๊า ได้ะ อ แค๊ นอ ล้อ.
45007002	เซ๊งพ้า ท้างพ้า อางแม้เลา เว๊ กมืง พี่ อ ทาง แซย่ เย้า แบ โอ ฆึ ดี๊ อ แว้ พี่ อ แว้ โอ ได้ะ นอ. แบ เด้าะ อ แว้ เมะ ซี๊ง นอ อ เว๊ พ้อง ไฆวะ ดี๊ ท อางแม้เลา พี่ อ เกม๊า โอ ฆึ โละ ซ้ะ.
45007003	ท บี่ นอ กมืง พี่ อ แว้ โอ ได้ะ เมะ โอ ฆึ ดี๊ โพล้ง แคว๊ อ แฌ้แพ นอ อ เว๊ เอโบ้ง อ แว้. แบ เด้าะ อ แว้ เมะ ซี๊ง เย้า นอ อ เว๊ พ้อง ไฆวะ ดี๊ ท อางแม้เลา ดี๊ ล เอโบ้ง เท่อ ล้า แบ      ทึ เมะ ทาง แซย่ ดี๊ โพล้ง อ แฌ้แพ ฌี้~ๆ.
45007004	จ ด๊างพื่งวี่ ซีง-เอ้อ น ซื๊ง เว๊ ซีง ปะ. พี่ กแช่ เยซู คริ้ ซี๊ง ลู่ง เซง ป้างกิ้ อ ล้อง นอ น ซื๊ง ซี๊ง ฆึ ดี๊-อ้ะ ฌ้อง พ้อง ไฆวะ ดี๊ เซ๊งพ้า ท้างพ้า อ ท อางแม้เลา      อ ไฌ่ บี่ อี้ง น ซื๊ง เก กแช่ เยซู คริ้ อ ล้อง อ ย่าง ล เม้ง แบ ล เม้ง. ค๊องเนง อี้ง น ซื๊ง เก โพล้ง พี่ กแช่ แยว้ แม้ ม๊า ทาง ไท้-อ้ะ ล แฌ้ นอ อ เท่อ      บี่ ซุ้ ก ม ล้างเปิ่ง พี่ ก แม้ เอะ กแช่ แยว้ อ เท่อ.
45007005	พี่ ก แม้ โพะ กโพล้ง อ ท ยื้งแย่ อ ไค๊ ได้ะ นอ ท ซ้ะกวี้ง ล๊องก้อง ท ล ฌี้ ล แอว้ แบ พี่ เซ๊งพ้า ท้างพ้า แม้ ชอง ทาง-อ้ะ นอ แม้ เท่อ ลู่ง ก ล้อง ก ย่าง. อ นอ อ แซ เก ทาง ท ซี๊ง นอ ล้อ.
45007006	แบ เด้าะ ค๊องเนง อี้ง ก พ้อง ไฆวะ ดี๊ เซ๊งพ้า ท้างพ้า      เมะ เว๊ ก ซี๊ง แด ไฆวะ อ ดู้ง อ ยาง พี่ อ จ้าทะ เฆ้อ นอ เย้า. ท บี่ นอ ก ล แม้ กแช่ แยว้ อ เท่อ บี่ อ ล่าง ล้า แบ      เมะ เว๊ ก ล แม้ โพะ ไละเมะ พี่ อ กวิ้ เว๊ ลู่ง เซ๊งพ้า ท้างพ้า อ ไค๊ ล้า แบ      แบ เด้าะ ก แม้ ก้ะ เท่อ ลู่ง อ ซ๊าง บี่ ซุ้ วีง ฌี้ แล้ แอว้ ลี้ ฌ้า เฆ้อ.
45007007	เมะ บี่ นอ ก ม ไจ้ะ บี่ จะ เล้. ไจ้ะ เซ๊งพ้า ท้างพ้า เก ท เด้บ้ะ โบ่. ล เมะ แบ เฆาะ. แบ เด้าะ เซ๊งพ้า ท้างพ้า เกม๊า จ ซีงแฌ๊ ท เด้บ้ะ เก ท เม้ง เล้. เซ๊งพ้า ท้างพ้า เมะ ล โล้ เว๊ แบ "ซ้ะกวี้ง ล๊องก้อง โพล้ง อ เท่อ ล ฌี้"      จ ล ซีงแฌ๊ แบ ท ซ้ะกวี้ง ล๊องก้อง นอ เก ท เม้ง เล้.
45007008	แบ เด้าะ ท เด้บ้ะ เจ่ เซ๊งพ้า ท้างพ้า แม้ ชอง ทาง ท ซ้ะกวี้ง ล๊องก้อง กุ้ อ เม้ง ลู่ง จ ซ้ะ พ้า. อ ไฌ่ บี่ อี้ง เซ๊งพ้า ท้างพ้า เมะ ล โอ แบ นอ ท เด้บ้ะ แม้ เท่อ ล ซี แบ ล้อ.
45007009	อ ต้องคู พี่ จ ล ซีงแฌ๊ เซ๊งพ้า ท้างพ้า แบ นอ จ โอ ม๊า เว๊ ล้อ      แบ เด้าะ ท่อง จ ซีงแฌ๊ เซ๊งพ้า ท้างพ้า นอ ท เด้บ้ะ อ ดู้ง อ ยาง โอ ทาง
45007010	ฌ้อง จ ซี๊ง เว๊ ล้อ. เซ๊งพ้า ท้างพ้า พี่ อ เกิ้ง เฌ๊ โชะ ท ม๊า นอ เฌ๊ โชะ ท ซี๊ง ลู่ง จ ฌ่าง ล้อ
45007011	อ ไฌ่ บี่ อี้ง ท เด้บ้ะ เจ่ เซ๊งพ้า ท้างพ้า อางโล๊ แย้ ดี๊ แม้ ซี๊ง แย้.
45007012	เซ๊งพ้า ท้างพ้า เฌ๊ เว๊ ลู่ง กแช่ แยว้ อ โอ      ดี๊ อ ท อางแม้เลา กุ้ อ ทีง เฌ๊ เว๊ ลู่ง กแช่ แยว้ อ โอ      เก เท่อ ลู่ง อ เกิ้ง อ แบ อ ฌี้ อ แอว้.
45007013	เมะ บี่ นอ ท อ ฌี้ แม้ ซี๊ง แย้ โบ่. ล เมะ แบ เฆาะ. ท เด้บ้ะ ล้อ แม้ ซี๊ง แย้. ท เด้บ้ะ เจ่ ท อ ฌี้ แม้ ซี๊ง แย้ บี่ ซุ้ ม โพล ทาง อ ซ้ะ ล้างที๊ง. ท บี่ นอ ท อางแม้เลา ปล้ะ ล้าง ท เด้บ้ะ อ มยู๊ อ จะ เต้~ๆ.
45007014	ก ซีงแฌ๊ เซ๊งพ้า ท้างพ้า นอ เฌ๊ เว๊ ลู่ง กแช่ แยว้. เมะ ยี๊ แด นอ จ เก โพล้ง ฌางคู โคล๊ง คู. จ เก ท เด้บ้ะ อ ฆ่อง.
45007015	จ แน ล้าง จ ซ้ะ ล ซี แบ จ แม้ ท เม้ง เล้. อ ไฌ่ บี่ อี้ง จ ล แม้ เท่อ พี่ จ แบ ซ้ะ แม้-อ้ะ นอ แบ      แบ เด้าะ จ แม้ เท่อ พี่ จ แคว่-อ้ะ ล มึ แบ.
45007016	จ เมะ แม้ เท่อ พี่ จ ล แบ ซ้ะ แม้-อ้ะ แบ นอ จ นย่อง-อ้ะ เย้า เซ๊งพ้า ท้างพ้า เก ท อ ฌี้.
45007017	ท บี่ นอ ล เมะ จ กแช่ แม้ แบ      แบ เด้าะ ท เด้บ้ะ พี่ อ โอ ลู่ง จ ซ้ะ พ้า นอ ล้อ แม้ เว๊.
45007018	จ ซีงแฌ๊ เว๊ ท ฌี้ ท แอว้ ล โอ น่าง เม้ง แบ ลู่ง จ ซ้ะ พ้า      เมะ เว๊ จ เก ที่ โพล้ง ฌางคู โคล๊ง คู. อ ไฌ่ บี่ อี้ง จ แบ ซ้ะ แม้ ท อ ฌี้      แบ เด้าะ จ แม้ ล ซี แบ.
45007019	จ ล แม้ ท อ ฌี้ พี่ จ แบ ซ้ะ แม้-อ้ะ นอ แบ      แบ เด้าะ จ แม้ ท อ้า พี่ จ ล แบ ซ้ะ แม้-อ้ะ แบ.
45007020	จ เมะ แม้ เท่อ พี่ จ ล แบ ซ้ะ แม้-อ้ะ แบ นอ      อ นอ ล เมะ จ กแช่ แม้ เว๊ แบ      แบ เด้าะ เมะ ท เด้บ้ะ พี่ อ โอ ลู่ง จ ซ้ะ พ้า นอ ล้อ แม้ เว๊.
45007021	ท บี่ นอ จ แด-อ้ะ เก ท อ เค้อะ ล เม้ง พี่ อ แม้ เท่อ ลู่ง จ ซ้ะ พ้า      เมะ เว๊ พี่ จ แบ ซ้ะ แม้ ท อ ฌี้ นอ ท อ้า ท ซ๊าง โอ ฆวี้ ทะ พี่ นอ ล้อ.
45007022	ลู่ง จ ซ้ะ พ้า เต้~ๆ นอ จ ซ้ะอวีง ซ้ะโทะ กแช่ แยว้ อ เซ๊งพ้า ท้างพ้า
45007023	แบ เด้าะ ลู่ง จ ท ไพ้ะ ท แม้ นอ จ แด ท อ เค้อะ ล้างช๊าง โพล ทาง ล เม้ง พี่ อ ดึ้ โละ ซ้ะ ดี๊ ท อ เค้อะ พี่ จ เซิง จ ซ้ะ ฮะ นี่ เว๊. ท บี่ นอ จ เก ท เด้บ้ะ อ เค้อะ อ ฆ่อง พี่ อ แม้ เท่อ ลู่ง จ ล้อง จ ย่าง.
45007024	เอ๊ จ เก โพล้ง ลู่ง ล โอ ดี๊ ท มึ ท พ้า แบ. โพล้ง เล้ ม แม้ช้า แย้ พ้อง พลิ้ ดี๊ จ ซ้ะ ล่างลี้ง อี้ง พี่ อ เกม๊า จ แบ ซี๊ง.
45007025	กแช่ แยว้ ล้อ ม แม้ช้า แย้. จ ไจ้ะ บลึ้-อ้ะ ลู่ง ก กแช่ เยซู คริ้ อ กย้อง. ท บี่ นอ ลู่ง จ กแช่ แด เว๊ จ แม้ โพะ กแช่ แยว้ อ ท อางแม้เลา อ ไค๊ ซี ดี๊ จ ท โกง ท มอง ล เม้ง ล้อ      แบ เด้าะ ลู่ง จ ท ยื้งแย่ ล โค๊ นอ จ แม้ โพะ ท เด้บ้ะ อ ท อางแม้เลา อ ไค๊.
45008001	ท บี่ นอ โพล้ง พี่ อ โอ ลู่ง กแช่ เยซู คริ้ อ ซุ้ นอ โพล้ง ไคล้ ล้าง อ เตา อ แต๊ ล ซี น่าง แฌ้ แบ.
45008002	อ ไฌ่ บี่ อี้ง วีง ฌี้ แล้ แอว้ อ ดู้ง อ ยาง พี่ อ เกล๊าง ก ท ม๊า เต้ๆ ลู่ง กแช่ เยซู คริ้ อ ซุ้ นอ เกม๊า ก พ้อง พลิ้ ไฆวะ ดี๊ ท เด้บ้ะ ดี๊ ท ซี๊ง อ ดู้ง อ ยาง.
45008003	เท่อ ลู่ง เซ๊งพ้า ท้างพ้า แม้ เว๊ ล ซี แบ เป๊งนี่ กโพล้ง อ ซ้ะ ล เฌิ่ง ล ค๊า แบ นอ กแช่ แยว้ แม้ เว๊ เย้า. อ เว๊ โซ๊ง ล้าง อ พูแคว๊ แด เว๊ เกม๊า อ ล้างโฌ่ โพล้ง ท เด้บ้ะ บี่ ซุ้ ม เกม๊า เว๊ อ แม้ ไฆวะ ท เด้บ้ะ      อ นอ อ เว๊ ต้ะเซ๊ง ท เด้บ้ะ พี่ อ โอ ลู่ง กโพล้ง อ ซ้ะ พ้า.
45008004	กแช่ แยว้ แม้ บี่ อี้ง บี่ ซุ้ ก ม แม้ เท่อ ลู่ง อ เกิ้ง อ แบ ท้อง อ เลา พี่ เซ๊งพ้า ท้างพ้า อางแม้เลา เว๊. อ ไฌ่ บี่ อี้ง ก ล แม้ โพะ กโพล้ง อ ท ยื้งแย่ อ ไค๊ แบ      แบ เด้าะ ก ชู่ง วีง ฌี้ แล้ แอว้.
45008005	โพล้ง พี่ อ แม้ โพะ กโพล้ง อ ท ยื้งแย่ อ ไค๊ นอ อางกี ล้าง อ ซ้ะ ดี๊ อ นอ ล้อ. แบ เด้าะ โพล้ง พี่ อ แม้ โพะ วีง ฌี้ แล้ แอว้ อ ไค๊ นอ อางกี ล้าง อ ซ้ะ ดี๊ เท่อ พี่ อ แบ วีง ฌี้ แล้ แอว้ อ ซ้ะ นอ ล้อ.
45008006	โพล้ง เมะ ช๊องมอง ที่ กโพล้ง อ ท ยื้งแย่ นอ ม ซี๊ง      แบ เด้าะ โพล้ง เมะ ช๊องมอง ที่ เท่อ พี่ อ แบ วีง ฌี้ แล้ แอว้ อ ซ้ะ นอ ม โอ ดี๊ ท ม๊า ดี๊ ท มึ ท พ้า เต้~ๆ.
45008007	ท บี่ นอ โพล้ง พี่ อ ช๊องมอง ที่ กโพล้ง อ ท ยื้งแย่ นอ แช๊เมะ ไฌ๊ซ้ะ ดี๊ กแช่ แยว้      อ ไฌ่ บี่ อี้ง อ เว๊ ล ชู่ง กแช่ แยว้ อ ท อางแม้เลา แบ      เมะ เว๊ ชู่ง-อ้ะ ล เก แบ.
45008008	โพล้ง ลู่ง อ แม้ ที่ อ กแช่ อ ซ้ะ นอ แม้ เท่อ ลู่ง อ แบ กแช่ แยว้ อ ซ้ะ ล ซี แบ.
45008009	แบ เด้าะ กแช่ แยว้ อ วีง ฌี้ แล้ แอว้ เมะ โอ ดี๊ น ซื๊ง นอ น ซื๊ง ล แม้ น กแช่ อ ซ้ะ แบ      แม้ ก้ะ เท่อ ลู่ง วีง ฌี้ แล้ แอว้ โล้ แบ น ซื๊ง. โพล้ง พี่ ล แฌ้ เล้ เมะ ล โอ ดี๊ กแช่ เยซู คริ้ อ วีง ฌี้ แล้ แอว้ แบ      โพล้ง ล แฌ้ นอ ล เก เว๊ อ เท่อ แบ.
45008010	แบ เด้าะ กแช่ เยซู คริ้ เมะ โอ ลู่ง น ซื๊ง ซ้ะ พ้า เย้า      ทึ เมะ น ล้อง น ย่าง ม ซี๊ง ลู่ง ท เด้บ้ะ อ กย้อง นอ ฌี้~ๆ      วีง ฌี้ แล้ แอว้ ม เกล๊าง น ซื๊ง ท ม๊า ลู่ง น แบ กแช่ แยว้ อ ซ้ะ อ กย้อง นอ ล้อ.
45008011	กแช่ แยว้ พี่ อ แม้ ม๊า ทาง ไท้ กแช่ เยซู คริ้      อ วีง ฌี้ แล้ แอว้ เมะ โอ ดี๊ น ซื๊ง นอ      อ เว๊ พี่ อ เกม๊า กแช่ เยซู คริ้ ม๊า ทาง ไท้ ม เกม๊า น ซื๊ง ล้อง ซื๊ง ย่าง พี่ อ แบ ซี๊ง นอ ม๊า ทาง ไท้ ลู่ง วีง ฌี้ แล้ แอว้ โอ น ซื๊ง ซ้ะ พ้า.
45008012	ท บี่ นอ ด๊างพื่งวี่ ซีง-เอ้อ      ก แบ แม้ บี่ ซุ้ วีง ฌี้ แล้ แอว้ โล้ แบ เฆ้อ. ก ล แบ แม้ โพะ ก ซ้ะ ล่างลี้ง อ ไค๊ แบ
45008013	อ ไฌ่ บี่ อี้ง น ซื๊ง เมะ แม้ โพะ อ ไค๊ นอ น ซื๊ง ม ซี๊ง ล้อ. แบ เด้าะ น ซื๊ง เมะ เกม๊า วีง ฌี้ แล้ แอว้ แม้ เฌ๊ฌ้อง ไฆวะ น ท แม้ ลู่ง อ อ้า อ ซ๊าง นอ น ม โอ ม๊า ล้อ.
45008014	โพล้ง กุ้ อ แฌ้ พี่ กแช่ แยว้ อ วีง ฌี้ แล้ แอว้ ลี้ ฌ้า-อ้ะ นอ เก กแช่ แยว้ อ พู อ ลี้ง ล้อ.
45008015	อ ไฌ่ บี่ อี้ง วีง ฌี้ แล้ แอว้ พี่ กแช่ แยว้ เกล๊าง น ซื๊ง นอ ล เกม๊า น เก ท ฆ่อง ลู่ง อ ซ้ะเม ซ้ะไพล้ เท่อ แบ      แบ เด้าะ เกม๊า น เก ก้ะ กแช่ แยว้ อ พู อ ลี้ง      ฌ้อง ก กุ้ ทาง-อ้ะ ซี บี่ อี้ง      "แพ่ แพ่-เอ้อ".
45008016	วีง ฌี้ แล้ แอว้ นอ เก พีงนยาง ฆึ ดี๊ ก เซิง ก ซ้ะ ก วีง ก แล้ พี่ ก เก กแช่ แยว้ อ พู อ ลี้ง.
45008017	ลู่ง ก เก อ พู อ ลี้ง อ กย้อง นอ ก ม นี่ แบ ท เกล๊างแซ๊ พี่ อ อางกี เว้ เอะ อ พู อ ลี้ง      ดี๊ ก ม นี่ แบ ฆึ ท เกล๊างแซ๊ พี่ อ อางกี เว้ เอะ กแช่ เยซู คริ้. อ ไฌ่ บี่ อี้ง ก เมะ โท่ง ท น้ะ ท โน๊ง ฆึ ดี๊ กแช่ เยซู คริ้ นอ ก ม นี่ แบ ฆึ อ ฆี๊ง อ แล้ อ โฌ่ง อ พ้าง ปะ.
45008018	จ ซีงแฌ๊ เมาน่าง ท น้ะ ท โน๊ง พี่ ก แบ-อ้ะ ค๊องเนง อี้ง อางเพ๊ง ล้าง ดี๊ กแช่ แยว้ อ ฆี๊ง อ แล้ อ โฌ่ง อ พ้าง พี่ อ เว๊ ม เนโพล ทาง เอะ เฆ้อ โคะ ล ซี แบ เฆาะ ล้อ.
45008019	อ ไฌ่ บี่ อี้ง ท กุ้ อ เม้ง พี่ กแช่ แยว้ ไต้ ล้าง เว๊ อี้ง เฌาโละ คุ้แท๊ เท่อ      แบ ซ้ะ เกม๊า กแช่ แยว้ เนโพล ทาง อ พู อ ลี้ง.
45008020	ท กุ้ อ เม้ง ซีง ล แพ นอ แบ ท ต้ะเซ๊ง เก ก้ะ ท ล ล้างเปิ่ง แบ      ล เมะ ลู่ง อ กแช่ แบ ซ้ะ เว๊ แบ. กแช่ แยว้ ล้อ เกม๊า อ เก ทาง บี่ นอ. แบ เด้าะ อ ท มื้งแล่ โอ เว๊ บี่ อี้ง
45008021	ม โอ โคะ ล นี้ง พี่ กแช่ แยว้ ม แม้ พ้อง พลิ้ กเย่ เท่อ ลู่ง อ ไต้ ล้าง เว๊ นอ      บี่ ซุ้ ล ล้างอืง ล้างแกล ล้า แบ      ดี๊ ม นี่ แบ ฆึ กแช่ แยว้ อ พู อ ลี้ง อ ท พ้อง ท พลิ้ ลู่ง อ ฆี๊ง อ แล้.
45008022	ก ซีงแฌ๊ เว๊ ท กุ้ อ เม้ง พี่ กแช่ แยว้ ไต้ ล้าง เว๊ นอ ฌางอื้ง ฌางโทะ บี่ ซุ้ โพล้ง มืง อ พู ม โอ นอ ท้อง ค๊องเนง อี้ง.
45008023	ล เมะ ฆวี๊ เท่อ พี่ อ ไต้ เว๊ ล เม้ง แบ      แบ เด้าะ เฆ้อ ซีง ปะ พี่ ก นี่ แบ วีง ฌี้ แล้ แอว้ เก กแช่ แยว้ อ ท เกล๊างแซ๊ อ วี่งคู ล เม้ง. ก ฌาง โย๊ เฆาะ พี่ ก คุ้แท๊ กแช่ แยว้ ม เกม๊า ก เก อ พู อ ลี้ง ดี๊ แม้ พ้อง พลิ้ เฆ้อ ด๊าง แฌ้ แย๊.
45008024	อ ไฌ่ บี่ อี้ง ก ท มื้งแล่ เฌิ่ง~ๆ ค๊า~ๆ นอ เมะ เว๊ กแช่ แยว้ แม้ พ้อง พลิ้ เฆ้อ เย้า. แบ เด้าะ ก เมะ แด เท่อ พี่ ก มื้งแล่-อ้ะ นอ      อ นอ ล เมะ ท มื้งแล่ แบ. โพล้ง เล้ ม มื้งแล่ เท่อ พี่ อ กแช่ แด เว๊ เย้า
45008025	แบ เด้าะ ก เมะ มื้งแล่ เท่อ พี่ ก ล แด-อ้ะ แบ นอ ก เอ้า ก ซ้ะ คุ้แท๊-อ้ะ เก.
45008026	บี่ นอ อ ซุ้ พี่ ก เซิง แช่ ซ้ะ แช่ นอ วีง ฌี้ แล้ แอว้ แม้ช้า เฆ้อ      อ ไฌ่ บี่ อี้ง ก ล ซีงแฌ๊ แบ เกิ้ง ก อางท่าง เท่อ ดี๊ กแช่ แยว้ บี่ จะ เล้. แบ เด้าะ วีง ฌี้ แล้ แอว้ ล้อ อวีงซ้ะชู้ เท่อ ลู่ง ก ฌ่าง พี่ โพล้ง ไคล้ เว๊ ล ซี แบ
45008027	ดี๊ กแช่ แยว้ พี่ อ แด โพล้ง อ เซิง อ ซ้ะ ซีงแฌ๊ เว๊ วีง ฌี้ แล้ แอว้ ช๊องมอง เท่อ บี่ จะ เล้. อ ไฌ่ บี่ อี้ง วีง ฌี้ แล้ แอว้ นอ อวีงซ้ะชู้-อ้ะ ลู่ง อ พู อ ลี้ง อ ฌ่าง ท๊อง เท่อ พี่ อ แบ กแช่ แยว้ อ ซ้ะ นอ.
45008028	ก ซีงแฌ๊ ท กุ้ อ เม้ง พี่ อ กึ ทาง นอ กแช่ แยว้ เกม๊า เว๊ อ เก ทาง ท อ ฌี้ ลู่ง โพล้ง พี่ อ เอ กแช่ แยว้ นอ อ ฌ่าง      เมะ เว๊ โพล้ง พี่ กแช่ แยว้ อางลึ นี่-อ้ะ บี่ ซุ้ ม แม้ เอะ อ เท่อ พี่ อ อางกี ล้าง เว้ เอะ-อ้ะ นอ ล้อ.
45008029	โพล้ง พี่ กแช่ แยว้ อางลึ นี่-อ้ะ เย้า นอ กแช่ แยว้ แม้ไน เว๊ ม เกม๊า อ ล้างโฌ่ อ พูแคว๊      บี่ ซุ้ อ พูแคว๊ ม เก อ วี่แซย่ ล แฌ้ ลู่ง พู แอ แฌ้ อ แกล้.
45008030	ท บี่ นอ กแช่ แยว้ กุ้ นี่ โพล้ง พี่ อ แม้ไน เว๊ เย้า      ดี๊ เกม๊า โพล้ง พี่ อ กุ้ นี่ เว๊ ล แพ นอ แบ อ ซ้ะ      ดี๊ เกม๊า โพล้ง พี่ อ เว๊ เกม๊า อ แบ อ ซ้ะ นอ นี่ แบ ฆึ ท อ ฆี๊ง อ แล้ อ โฌ่ง อ พ้าง ดี๊-อ้ะ.
45008031	เมะ บี่ นอ ก ม ไจ้ะ บี่ จะ เล้. กแช่ แยว้ เมะ โอ ล แพ้ ฆ่าง ดี๊ เฆ้อ      โพล้ง เล้ ม แม้ ไทะทะ เฆ้อ.
45008032	ทึ เมะ อ พูแคว๊ ล แฌ้ ล้อ อ เว๊ ล ย้ะ โอ เว๊ แบ      แบ เด้าะ เกล๊าง ล้าง เว๊ ลู่ง ก ฌ่าง. เมะ บี่ นอ อ เว๊ ม เกล๊าง เอะ เฆ้อ ท กุ้ อ เม้ง ดี๊ อ พูแคว๊ ปะ ลู่ง ท เซิง โพล๊ ซ้ะ โพล๊.
45008033	โพล้ง พี่ กแช่ แยว้ ลึ นี่-อ้ะ ล แพ นอ โพล้ง เล้ ม ไจ้ะ-อ้ะ ซี. กแช่ แยว้ ไคล้ พ้อง เอะ-อ้ะ เย้า.
45008034	โพล้ง เล้ ม ไคล้ ล้าง อ เตา อ แต๊ เด้าะ. ล เมะ กแช่ เยซู คริ้ ไคล้ ล้าง เว๊ แบ. อ เว๊ ล้อ ซี๊ง ลู่ง ก ฌ่าง. แอ นี่ อ นอ กแช่ แยว้ แม้ ม๊า ทาง ไท้-อ้ะ      ฌ้อง เกม๊า เว๊ อ โอ ลู่ง อ จูง ฆุ้ ล โค๊. พี่ นอ อ เว๊ อวีงซ้ะชู้ เท่อ ลู่ง ก ฌ่าง.
45008035	เมะ บี่ นอ ท เม้ง เล้ ม ทึ้ พ้ะ ไฆวะ เฆ้อ ดี๊ กแช่ เยซู คริ้ อ ท เอ ท กวี้ง ซี. ท แก ท เฌ้ ฌี้      ท น้ะ ท โน๊ง ฌี้      ท แม้ น้ะ แม้ โน๊ง ฌี้      ท ซ้ะวี่ง ล้างดุ้ ฌี้      ท แบ น้ะ แบ ซยาง ฌี้      ท ล้าง ซ้ะเม ซ้ะไพล้ ฌี้      ท ซี๊ง ชอง ซี๊ง โน้ง ฌี้      ท ล แพ อี้ง แม้ เว๊ ล ซี แบ
45008036	บี่ ซุ้ ไละ ฌี้ ไละ แอว้ โล้ เว้ เว๊ "ลู่ง น กย้อง ก ต้องนอง ดี๊ ท ซี๊ง กุ้ มื่ง นี้ง. โพล้ง แม้ เอะ เฆ้อ บี่ ซุ้ ก เก แกะ พี่ ม แม้ ซี๊ง เว๊".
45008037	แบ เด้าะ ลู่ง ท ล แพ อี้ง กุ้ อ เม้ง โพล้ง พี่ อ เอ เฆ้อ ล แฌ้ นอ เกม๊า ก น้า เท่อ เลา ปะ.
45008038	อ ไฌ่ บี่ อี้ง จ ซีงแฌ๊ เมาน่าง ท ล โอ น่าง เม้ง แบ พี่ ม ทึ้ พ้ะ ไฆวะ เฆ้อ ดี๊ กแช่ เยซู คริ้ อ ท เอ ท กวี้ง ซี      ท ซี๊ง เมะ ฌี้      ท ม๊า เมะ ฌี้      ท มุ้คู พู เมะ ฌี้      ท วี๊ง ท แน เมะ ฌี้      เท่อ พี่ อ โอ ค๊องเนง อี้ง เมะ ฌี้      จู่ง แย๊ โค๊ เมะ ฌี้      ดี๊ ท อ แฌ้แพ พี่ อ โอ ดี๊ อ ดู้ง อ ยาง เมะ ฌี้
45008039	เท่อ พี่ อ โอ ลู่ง ฌางคู อ พ๊างคู เมะ ฌี้      อ พ๊างละ เมะ ฌี้      เต้~ๆ นอ เท่อ พี่ กแช่ แยว้ ไต้ ล้าง เว๊ นอ ล โอ น่าง เม้ง แบ พี่ ม ทึ้ พ้ะ ไฆวะ เฆ้อ ดี๊ อ ท เอ ท กวี้ง พี่ อ เนโพล ทาง เว๊ ลู่ง ก กแช่ เยซู คริ้ อ กย้อง นอ ซี.
45009001	พี่ จ เก กแช่ เยซู คริ้ อ เท่อ นอ จ ไคล้ เท่อ ลู่ง อ ที๊ง อ โต้      จ ล คีอูง เท่อ แบ. จ ท ซีงแฌ๊ ล้าง ซ้ะ พี่ วีง ฌี้ แล้ แอว้ ยู่แคว่ เว๊ นอ เก เอะ จ พีงนยาง ปะ ลู่ง จ ล คีงอูง เท่อ แบ พี่ จ ไจ้ะ
45009002	จ โอ ดี๊ ท มอง ท ม้ะ ท น้ะ เซิง น้ะ ซ้ะ ครึ~ๆ
45009003	ลู่ง โพล้ง ด๊างพื่งวี่ ล ชื้อ ฆ่าง ดี๊ แย้ อ ฌ่าง. ลู่ง อ ซื๊ง เว๊ อ ฌ่าง นอ จ แม้ เมะ ซี จ นย่อง เกม๊า กแช่ แยว้ ชู แย้ ดี๊ ทึ้ พ้ะ ไฆวะ แย้ ดี๊ กแช่ เยซู คริ้.
45009004	อ ซื๊ง เว๊ เก โพล้ง อี้งซลาเอง พี่ กแช่ แยว้ ลึ นี่ เว๊ เก อ เท่อ      เกม๊า เว๊ เก อ พู อ ลี้ง ดี๊ เนโพล ทาง เอะ-อ้ะ อ ฆี๊ง อ แล้ อ โฌ่ง อ พ้าง. กแช่ แยว้ เอิ้งล้าง เท่อ ดี๊-อ้ะ ฌ้อง เกล๊าง เว๊ อ เซ๊งพ้า ท้างพ้า ดี๊ ดึ้ ซีงแฌ๊ เว๊ เกิ้ง โบง ทาง แบ้ ทาง กแช่ แยว้ บี่ จะ เล้. อ ซื๊ง เว๊ ซีง นี่ แบ เท่อ พี่ กแช่ แยว้ เอิ้งล้าง เว๊.
45009005	อ ซื๊ง เว๊ เฌ๊ เว๊ ลู่ง แพ่ ดู ซีง อ ชื้อ อ ชะ ลู่ง อ เม้ง ดู แซ ดู. พี่ กแช่ เยซู คริ้ กึ ทาง เก โพล้ง นอ เก ล ชื้อ ฆ่าง ดี๊-อ้ะ ปะ. เกม๊า โพล้ง อางปฆ้า ทาง กแช่ แยว้ ลู่ง อ ยู่แคว่ ท กุ้ อ เม้ง นอ ครึ~ๆ. อาเมง.
45009006	ก ซีงแฌ๊ เย้า กแช่ แยว้ อ ลู่ง อ แท๊ เก ทาง ท โปล้~ๆ ล ซี แบ. อ ไฌ่ บี่ อี้ง โพล้ง พี่ อ เฌ๊ เว๊ ลู่ง อี้งซลาเอง อ ชื้อ อ ชะ นอ ล เมะ เก อี้งซลาเอง เต้~ๆ กุ้ อ แฌ้ แบ
45009007	ดี๊ โพล้ง พี่ อ เก อาบราฮาง อ ชื้อ อ ชะ นอ ล เมะ เก เว๊ อ พู เต้~ๆ กุ้ อ แฌ้ แบ. กแช่ แยว้ โล้ เอะ อาบราฮาง ไจ้ะ เว๊       "น พู น ลี้ง ล แพ นอ ม เฌ๊ เว๊ ลู่ง อี้งซฮ้ะ อ ชื้อ อ ชะ".
45009008	อ นอ ล เมะ อาบราฮาง อ พู กุ้ อ แฌ้ แบ พี่ ม เก กแช่ แยว้ อ พู อ ลี้ง      แบ เด้าะ เก พู ลู่ง กแช่ แยว้ เอิ้งล้าง เว้ เว๊ พี่ ม แคว่ เว๊ เก อาบราฮาง อ ชื้อ อ ชะ.
45009009	อ ไฌ่ บี่ อี้ง ท เอิ้งล้าง โอ เว๊ บี่ อี้ง       "ล เนง เด้าะ อ แค๊ ล ว๊าง แย๊ อี้ง จ ม เฌ๊ ไท้      ดี๊ น่าง ซาร้ะ อ พู ม โอ เย้า เก อ แคว๊".
45009010	ล เมะ ฆวี๊ นอ แบ. น่าง เรเบคา ด้า ทาง ดี๊ โพล้ง แคว๊ ล แฌ้      เมะ เว๊ อี้งซฮ้ะ พี่ อ เก ก แพ่ ดู. อ พูแคว๊ โอ เว๊ คี๊ง แฌ้.
45009011	พี่ อ ซื๊ง เว๊ ล กึ ทาง ได้ะ แบ ดี๊ ล คลึ้ แม้ ท ฌี้ ท อ้า ได้ะ แบ นอ กแช่ แยว้ โล้ เอะ น่าง เรเบคา บี่ อี้ง       "น พู อ วี่แซย่ ล แฌ้ ม เก อ พื่ง อ เพล่". บี่ อี้ง กแช่ แยว้ เนโพล ทาง อ ท ไพ้ะ ท แม้ เฌ๊ เว๊ ลู่ง อ ท อางกี ล้าง เว้ เว๊      ล เมะ ลู่ง โพล้ง คี๊ง แฌ้ นอ อ ท ไพ้ะ ท แม้ แบ      แบ เด้าะ เฌ๊ เว๊ ลู่ง กแช่ แยว้ อ ท อางลึ นี่ ล้อ
45009013	บี่ ซุ้ ไละ ฌี้ ไละ แอว้ โล้ เว้ เว๊       "ยาคุ้ นอ จ เอ-อ้ะ      แบ เด้าะ เอโซ จ แช๊เมะ ดี๊-อ้ะ".
45009014	เมะ บี่ นอ ก ม ไจ้ะ บี่ จะ เล้. กแช่ แยว้ แม้ เท่อ ล เกิ้ง ล แบ แบ โบ่. ล เมะ แบ เฆาะ ล้อ.
45009015	อ ไฌ่ บี่ อี้ง กแช่ แยว้ โล้ เอะ โมเซ       "จ เมะ แบ ซ้ะ เอ โพล้ง เล้ นอ จ ม เอ-อ้ะ ล้อ. จ เมะ แบ ซ้ะ ย๊างซ้ะ โพล้ง เล้ นอ จ ม ย๊างซ้ะ-อ้ะ ล้อ".
45009016	ท บี่ นอ ล เมะ อ เก ทาง ดี๊ โพล้ง อ ท แบ ซ้ะ ดี๊ อ ท ไพ้ะ ท แม้ แบ      แบ เด้าะ เก ทาง ดี๊ กแช่ แยว้ อ ท ย๊างเซิง ย๊างซ้ะ ล เม้ง ล้อ.
45009017	อ ไฌ่ บี่ อี้ง ไละ ฌี้ ไละ แอว้ โล้ เอะ อี้งไย้ะ อ จ๊าวแพเดง บี่ อี้ง      "ลู่ง ท อี้ง อ กย้อง จ อางกี ทาง โท๊ แน้      บี่ ซุ้ จ ม เจ่ แน้ ปล้ะ ล้าง จ ดู้ง จ ยาง ดี๊ เกม๊า โพล้ง เฆ้ง ฌางคู โคล๊ง คู ซีงแฌ๊ แย้".
45009018	ท บี่ นอ กแช่ แยว้ เมะ แบ ซ้ะ ย๊างซ้ะ โพล้ง เล้ นอ ม ย๊างซ้ะ-อ้ะ ล้อ      ดี๊ เมะ แบ ซ้ะ เกม๊า โพล้ง เล้ ลือ เท่อ นอ ม เกม๊า อ ลือ เท่อ ล้อ.
45009019	โพล้ง ล แฌ้ ลู่ง น ซื๊ง แกล้ ม โล้ เอะ แย้      "เมะ บี่ นอ กแช่ แยว้ ม ไจ้ะ เว๊ โพล้ง ไพ้ะ ซี บี่ จะ เล้. อ ไฌ่ บี่ อี้ง โพล้ง เล้ ม แม้ ไทะทะ เท่อ พี่ กแช่ แยว้ แบ ซ้ะ แม้ เว๊ นอ ซี".
45009020	จ ฌุ้พาง-เอ้อ น เก โพล้ง เล้ พี่ ม ไจ้ะ ช๊า ไท้ กแช่ แยว้ ซี. พ้า ฌางคู ล โล้ เอะ โพล้ง ไต้-อ้ะ แบ      "แบ ท เล้ น ไต้ แย้ บี่ อี้ง".
45009021	เต้~ๆ นอ โพล้ง ไต้ พ้า ฌางคู ม เจ่ กไพะ ท๊อง ท แบ อ ซ้ะ นอ      ม แม้ นี่ กไพะ ล ลอง      ม ไต้ พ้า คี๊ง โพลง      ม เจ่ เว๊ ลู่ง ท ล้างช๊าง อ ฌ่าง ล โพลง      ดี๊ ลู่ง ท กุ้ นี้ง อ ฌ่าง ล โพลง.
45009022	กแช่ แยว้ แม้ บี่ ซุ้ ดี๊ นอ ปะ. อ เว๊ แบ ซ้ะ ปล้ะ ล้าง อ ท แม้ เตา แม้ แต๊ ดี๊ แบ ซ้ะ เกม๊า โพล้ง ซีงแฌ๊ อ ดู้ง อ ยาง. ท บี่ นอ อ เว๊ โอ โก้ง เท่อ เก เต้~ๆ พี่ อ เว๊ เอ้า อ ซ้ะ ดี๊ โพล้ง ลู่ง อ ซ้ะทาง เว๊ ดี๊-อ้ะ ฌ้อง ม แม้ เตา แม้ แต๊ เว๊ โคะ.
45009023	พี่ อ เว๊ เอ้า อ ซ้ะ บี่ นอ บี่ ซุ้ ม เนโพล ทาง อ ฆี๊ง อ แล้ อ โฌ่ง อ พ้าง พี่ อ ล๊า อ ฆวี้ เอะ โพล้ง พี่ กแช่ แยว้ ย๊างเซิง ย๊างซ้ะ แบ เว๊      ดี๊ แด้ เว้ เว๊ เย้า ม เกม๊า อ นี่ แบ ฆึ อ ฆี๊ง อ แล้ อ โฌ่ง อ พ้าง.
45009024	ก เว๊ แด ก เก โพล้ง พี่ กแช่ แยว้ อางลึ นี่ เว๊ ล แพ นอ ล้อ. ล เมะ ที่ ลู่ง โพล้ง ยู อ แกล้ แบ      แบ เด้าะ ลู่ง โพล้ง ล ชื้อ แด อ แกล้ ปะ.
45009025	ลู่ง ไละ โฮเชยา พ้า นอ กแช่ แยว้ โล้ เว้ เว๊ "โพล้ง ลู่ง ล เมะ เก จ เท่อ แบ นอ จ ม กุ้-อ้ะ จ พู จ ลี้ง. ชื้อ ลู่ง จ ล เอ-อ้ะ แบ นอ จ ม กุ้-อ้ะ ชื้อ พี่ จ เอ-อ้ะ.
45009026	ลู่ง ท อ ล่าง พี่ โพล้ง แบ ท ไจ้ะ-อ้ะ น ซื๊ง ล เมะ จ พู จ ลี้ง แบ กแช่ แยว้ พี่ อ โอ ม๊า ล แฌ้ นอ ม กุ้-อ้ะ อ พู อ ลี้ง".
45009027	อี้งซายา โล้ เท่อ แบฆ้ะ ดี๊ อี้งซลาเอง บี่ อี้ง       "ทึ เมะ โพล้ง อี้งซลาเอง ม แอ บี่ ซุ้ มิ้ ลู่ง ปางเล พ้าไท้ะ ฌี้~ๆ      แบ เด้าะ โอ แซย้ โคะ ล้อ พี่ ม พ้อง ม พลิ้
45009028	อ ไฌ่ บี่ อี้ง กแช่ แยว้ ม ไคล้ ล้าง โพล้ง ฌางคู โคล๊ง คู อ เตา อ แต๊ เพล~ๆ ล พ๊า ล้อ"
45009029	บี่ ซุ้ อี้งซายา โล้ เว้ เว๊       "ลู่ง อ พ้อง ไฆวะ กแช่ แยว้ พี่ อ โอ ดี๊ อ ดู้ง อ ยาง ดู ทึ เมะ ล อางกี ล้าง เอะ ก ชื้อ ก ชะ แบ      ก ม บี่ ซุ้ เฌง โซโดง ดี๊ โกโมรา".
45009030	เมะ บี่ นอ ก ม ไจ้ะ บี่ จะ เล้. ม ไจ้ะ เว๊ โพล้ง ล เมะ เก ยู แบ พี่ อ ล เฌา อางฆื๊ง เท่อ ลู่ง แบ กแช่ แยว้ อ ซ้ะ นอ แบ      อ ซื๊ง เว๊ แบ กแช่ แยว้ อ ซ้ะ ลู่ง อ ท ชู่ง ท นะ อ กย้อง.
45009031	แบ เด้าะ โพล้ง อี้งซลาเอง พี่ อ อางฆื๊ง เซ๊งพ้า ท้างพ้า ลู่ง ม เกม๊า อ แบ กแช่ แยว้ อ ซ้ะ นอ ล นี่ เว๊ แบ.
45009032	เป๊งนี่ ท ล้อ. เป๊งนี่ อ ซื๊ง เว๊ ล อางฆื๊ง เว๊ ดี๊ ท ชู่ง ท นะ แบ      แบ เด้าะ อางฆื๊ง เว๊ ดี๊ อ ท ไพ้ะ ท แม้ แด เว๊. อ ซื๊ง เว๊ อ คาง แบท้า ดี๊ โล่ง.
45009033	พี่ ไละ ฌี้ ไละ แอว้ เฆว้ง แบ เว๊ "จ อางกี ล้าง โล่ง ลู่ง เว่ง ซีโยง พี่ ม เกม๊า โพล้ง อ คาง แบท้า เมะ เว๊ โล่ง พี่ ม เกม๊า โพล้ง ล้างเทะเค้า. โพล้ง ลู่ง อ ชู่ง นะ เว๊ นอ ล แบ ท ฌางแช้ โคะ แบ".
45010001	ด๊างพื่งวี่ ซีง-เอ้อ จ แบ ซ้ะ เต้~ๆ ดี๊ จ อวีงซ้ะชู้ กแช่ แยว้ เกม๊า อ แม้ช้า โพล้ง ล ชื้อ ฆ่าง ดี๊ แย้ นี่ แบ ท พ้อง ท พลิ้.
45010002	จ เก เอะ อ พีงนยาง ซี พี่ อ ซื๊ง เว๊ เฌาโละ แม้ แบ กแช่ แยว้ อ ซ้ะ ฌี้ เต้~ๆ      แบ เด้าะ อ ท ซีงแฌ๊ แน่ฌ๊า พี่ ม แม้-อ้ะ บี่ จะ เล้ นอ ล แบ แบ.
45010003	กแช่ แยว้ เกม๊า โพล้ง แบ อ ซ้ะ บี่ จะ เล้ นอ อ ซื๊ง เว๊ แน ล ซี แบ      แบ เด้าะ อ ซื๊ง เว๊ อางกี ล้าง อ ซ้ะ ม แม้ แด เว๊ ล แฌ้ ล้อ      ล นย่อง ฮะ นี่ กแช่ แยว้ อ ท อางกี ล้าง แบฆ้ะ ดี๊ ท แบ กแช่ แยว้ อ ซ้ะ นอ แบ.
45010004	อ ไฌ่ บี่ อี้ง กแช่ เยซู คริ้ แม้ ทึ ไฆวะ เซ๊งพ้า ท้างพ้า. ท บี่ นอ โพล้ง พี่ อ ชู่ง นะ กแช่ เยซู คริ้ นอ ม เก โพล้ง ลู่ง แบ กแช่ แยว้ อ ซ้ะ.
45010005	โมเซ กวิ้ แบฆ้ะ ดี๊ ท แบ กแช่ แยว้ อ ซ้ะ ลู่ง โพล้ง ชู่ง เซ๊งพ้า ท้างพ้า บี่ อี้ง       "โพล้ง ลู่ง อ แม้ โพะ เซ๊งพ้า ท้างพ้า อ ไค๊ กู้ง กุ้ อ เม้ง นอ ม โอ ม๊า ดี๊ อ นอ ล้อ".
45010006	แบ เด้าะ ไละ ฌี้ ไละ แอว้ โล้ แบฆ้ะ ดี๊ ท แบ กแช่ แยว้ อ ซ้ะ พี่ อ เฌ๊ เว๊ ลู่ง ท ชู่ง ท นะ      ไจ้ะ เว๊ บี่ อี้ง       "ล แบ ช๊องมอง ลู่ง ซ้ะ พ้า แบ      โพล้ง เล้ ม ทาง ท มุ้คู"      (อ นอ เมะ เว๊ ม เกม๊า กแช่ เยซู คริ้ เฌ๊ ล้าง ลู่ง ฌางคู โคล๊ง คู)
45010007	ดี๊ ไจ้ะ เว๊      "โพล้ง เล้ ม ล้าง ลู่ง ฌางคู ละ". (อ นอ เมะ เว๊ ม เกม๊า กแช่ เยซู คริ้ โอ ลู่ง ท ซี๊ง พ้า เฌ๊ ไท้).
45010008	ไละ ฌี้ ไละ แอว้ โล้ เว๊ บี่ อี้ง      "กแช่ แยว้ อ ลู่ง อ แท๊ โอ เบ้า ดี๊ แน้ เย้า      โอ เว๊ ลู่ง น นุ้ ล้อง ดี๊ ลู่ง น ซ้ะ พ้า"      เมะ เว๊ ท ฌี้ อ ไฌ่ แบฆ้ะ ดี๊ ท ชู่ง ท นะ พี่ ก โล้ ล้าง เย้า.
45010009	อ ไฌ่ บี่ อี้ง น เมะ โล้ ล้าง ดี๊ น นุ้ กแช่ เยซู คริ้ เก น กแช่      ดี๊ นะ-อ้ะ ลู่ง น ซ้ะ พ้า กแช่ แยว้ แม้ ม๊า ทาง ไท้ กแช่ เยซู คริ้ นอ น ม พ้อง ม พลิ้ ล้อ.
45010010	ท ชู่ง ท นะ ลู่ง ซ้ะ พ้า นอ ดึ้ เกม๊า ก แบ กแช่ แยว้ อ ซ้ะ. ท โล้ ล้าง ซ้ะ ดี๊ นุ้ นอ ดึ้ เกม๊า ก พ้อง ก พลิ้.
45010011	ไละ ฌี้ ไละ แอว้ โล้ เว๊ บี่ อี้ง "โพล้ง ลู่ง อ ชู่ง นะ เว๊ นอ ล แบ ท ฌางแช้ โคะ แบ".
45010012	อ ไฌ่ บี่ อี้ง โพล้ง ยู ฌี้ ล เมะ ยู แบ ฌี้      บี่ ซุ้ โละ อ ซ้ะ. อ กแช่ แยว้ โอ เว๊ ล แฌ้ ล้อ      ไป๊ป้อง เอะ โพล้ง พี่ อ ชูแพ เท่อ ดี๊-อ้ะ ล แพ นอ อ เท่อ ล๊า~ๆ ฆวี้~ๆ
45010013	บี่ ซุ้ ไละ ฌี้ ไละ แอว้ ไจ้ะ เว๊ " โพล้ง กุ้ อ แฌ้ พี่ อ กุ้ ทาง กแช่ ดู อ เม้ง นอ ม พ้อง ม พลิ้ ล้อ".
45010014	แบ เด้าะ อ ซื๊ง เว๊ ม กุ้ ทาง-อ้ะ ซี บี่ จะ เล้ เมะ ล ชู่ง นะ เว๊ ได้ะ แบ      ดี๊ อ ซื๊ง เว๊ ม ชู่ง นะ เว๊ ซี บี่ จะ เล้ เมะ ล แน่ฌ๊า ท ฌี้ อ ไฌ่ น่าง พ๊า ได้ะ แบ. อ ซื๊ง เว๊ ม แน่ฌ๊า ซี บี่ จะ เล้ โพล้ง เมะ ล โล้ ล้าง ท ฌี้ อ ไฌ่ น่าง พ๊า ได้ะ แบ
45010015	ดี๊ โพล้ง ม ลี้ โล้ ล้าง ท ฌี้ อ ไฌ่ ซี บี่ จะ เล้ โพล้ง เมะ ล โอ โซ๊ง-อ้ะ น่าง แฌ้ แบ      บี่ ซุ้ ไละ ฌี้ ไละ แอว้ โล้ เว้ เว๊       "ฌี้ เต้~ๆ ล้อ พี่ โพล้ง ม เฌ๊ โล้ ล้าง ท ฌี้ อ ไฌ่".
45010016	แบ เด้าะ ล เมะ กุ้ อ แฌ้ นย่อง คุ้ช๊องแน ท ฌี้ อ ไฌ่ แบ. อี้งซายา โล้ เว้ เว๊ บี่ อี้ง "กแช่ แยว้-เอ้อ โพล้ง เล้ ชู่ง นะ ก ท โล้ ล้าง".
45010017	ท บี่ นอ โพล้ง ชู่ง นะ เท่อ ลู่ง อ แน่ฌ๊า แบ ท ฌี้ อ ไฌ่      ดี๊ ท ฌี้ อ ไฌ่ เฌ๊ เว๊ ลู่ง โพล้ง โล้ ล้าง กแช่ เยซู คริ้ อ ไฌะ อ ไฌ่.
45010018	แบ เด้าะ จ ม อางจ้ะ บี่ อี้ง      เมะ-อ้า พี่ อ ซื๊ง เว๊ ล แน่ฌ๊า ท โล้ ล้าง ได้ะ แบ. ล เมะ แบ. อ ซื๊ง เว๊ แน่ฌ๊า แบ เว๊ เย้า บี่ ซุ้ ไละ ฌี้ ไละ แอว้ โล้ เว๊ "อ ซื๊ง เว๊ อ ลู่ง ซ๊อง ทาง เฆ้ง ฌางคู โคล๊ง คู อ ท ไคล้ ลี้ ท้อง ฌางคู ทึ".
45010019	จ ม อางจ้ะ เด้าะ      โพล้ง อี้งซลาเอง แน ล ซี แบ-อ้า      ลู่ง อ อู้ นอ เย้า โมเซ ไจ้ะ เว๊ กแช่ แยว้ โล้ เว้ เว๊ บี่ อี้ง "จ ม เกม๊า น ซื๊ง ไคว๊ โพล้ง โนย้ง โพล้ง พี่ ล เก ท อ ชื้อ อ ชะ เต้~ๆ แบ จ ม เกม๊า น ซื๊ง ซ้ะทาง ดี๊ โพล้ง ล กลุ้ ล จ้ะ แบ ล ชื้อ".
45010020	ดี๊ อี้งซายา ดู้ง ทาง ล ปี๊ พี่ อ ไจ้ะ เว๊ กแช่ แยว้ โล้ เว้ เว๊ บี่ อี้ง "โพล้ง พี่ อ ล อางฆื๊ง แย้ แบ แด แย้ จ เนโพล ทาง จ ซ้ะ ดี๊ โพล้ง ลู่ง ล อางจ้ะ แบ แย้ แบ".
45010021	แบ เด้าะ เมะ แบฆ้ะ ดี๊ โพล้ง อี้งซลาเอง นอ อี้งซายา ไจ้ะ เว๊ กแช่ แยว้ โล้ เว้ เว๊ บี่ อี้ง % "จ เยา ฆ้าง จ จูง เซ๊งนี้งคล้อง พี่ ม ฮะ นี่ โพล้ง ลู่ง ล ชู่ง เท่อ แบ ดี๊ ลือ เท่อ".
45011001	จ ม อางจ้ะ บี่ อี้ง      กแช่ แยว้ นย๊อง ไฆวะ อ พู อ ลี้ง เย้า-อ้า. ล เมะ แบ เฆาะ. แย้ จ เก โพล้ง อี้งซลาเอง      เก อาบราฮาง อ ชื้อ อ ชะ ล แฌ้. จ เก โพล้ง ลู่ง เบงยาเมง ล ดอง นอ.
45011002	กแช่ แยว้ ล นย๊อง ไฆวะ โพล้ง พี่ อ อางลึ นี่ เว๊ ลู่ง อ ต้องคู นอ แบ. น ซื๊ง ซีงแฌ๊ เย้า ไละ ฌี้ ไละ แอว้ ไจ้ะ เว๊ บี่ จะ เล้ พี่ เอลียา ไจ้ะ แบ โพล้ง อี้งซลาเอง ลู่ง กแช่ แยว้ อ เมะแซ พ้า
45011003	ไจ้ะ เว๊ "กแช่ แยว้-เอ้อ อ ซื๊ง เว๊ แม้ ซี๊ง โม ไคล้ คิ้ กแช่ แยว้ ดี๊ แม้ ล้างฆ่อง ไฆวะ น ท ลื่ง ล่าง      โอ ก้ะ แย้ ล แฌ้ ล้อ. อ ซื๊ง เว๊ เฌา แม้ ซี๊ง แย้ ได้ะ".
45011004	กแช่ แยว้ ไคล้ ช๊า-อ้ะ บี่ จะ เล้      ไคล้ ช๊า เว๊ บี่ อี้ง "จ อางกี นี่ โพล้ง ลู่ง จ ฌ่าง เนว๊ ม๊า แฌ้ พี่ ล โบง ทาง แบ้ ทาง บาลาอาง อ ฌ้าง แบ".
45011005	ค๊องเนง ล ว๊าง อี้ง บี่ นอ ปะ      โพล้ง โอ ล น้าง ได้ะ พี่ กแช่ แยว้ อางลึ นี่-อ้ะ ดี๊ อ โก้ง อ โบ้ง อ บลึ้ อ บลาง.
45011006	แบ เด้าะ กแช่ แยว้ ลึ นี่ โพล้ง ลู่ง อ โก้ง อ โบ้ง อ บลึ้ อ บลาง อ กย้อง ล้อ      ล เมะ ลู่ง โพล้ง อ ท ไพ้ะ ท แม้ แบ. อ ไฌ่ บี่ อี้ง เมะ แคว่ ลู่ง โพล้ง อ ท ไพ้ะ ท แม้ นอ กแช่ แยว้ อ โก้ง อ โบ้ง อ บลึ้ อ บลาง ล เมะ ท อ บลึ้ อ บลาง เต้~ๆ แบ.
45011007	เมะ บี่ นอ ก ม ไจ้ะ บี่ จะ เล้. โพล้ง อี้งซลาเอง ล ต้องนอง เท่อ พี่ อ อางฆื๊ง เว๊ นอ แบ. แบ เด้าะ เก โพล้ง แซย้ โคะ ล มู๊ง พี่ กแช่ แยว้ อางลึ นี่-อ้ะ นอ ล้อ ต้องนอง เว๊. เมะ โพล้ง อ แฌ้แพ นอ กแช่ แยว้ เกม๊า อ แน่ ตาง
45011008	บี่ ซุ้ ไละ ฌี้ ไละ แอว้ ไจ้ะ เว๊ "กแช่ แยว้ เกม๊า เว๊ อ ช๊องมอง เท่อ ล ทาง ล้า แบ      อ เมะ ล แด เท่อ ล้า แบ      อ แน่ ล ฌ๊า เท่อ ล้า แบ ท้อง ค๊องเนง อี้ง".
45011009	จ๊าวแพเดง ดาเว ไจ้ะ เว๊ "เกม๊า อ ท ลื่ง อาง โละ ซ้ะ นอ เก บี่ ซุ้ พลี้ง พี่ ม จ้าทะ-อ้ะ เกม๊า อ ล้างเทะเค้า ดี๊ แบ ท แม้ เตา แม้ แต๊-อ้ะ
45011010	เกม๊า อ เมะ ไค้ะ บี่ ซุ้ ล แด เท่อ แบ ดี๊ เกม๊า อ โคล๊ง คู้งรู้ง ครึ~ๆ".
45011011	ท บี่ นอ จ ม อางจ้ะ บี่ อี้ง      โพล้ง ยู อ คาง แบท้า ล้างเทะเค้า ท้อง เฌ้เทิง ล นี่ ล้า แบ โบ่. ล เมะ แบ เฆาะ. เป๊งนี่ ลู่ง อ ลือ ค๊างพะ เท่อ นอ โพล้ง ล ชื้อ แด นี่ แบ ก้ะ ท พ้อง ท พลิ้      บี่ ซุ้ โพล้ง ยู ม ไคว๊ ม โนย้ง-อ้ะ.
45011012	พี่ โพล้ง ยู ลือ ค๊างพะ เท่อ นอ เมะ เกม๊า โพล้ง ฌางคู โคล๊ง คู นี่ แบ ท ฌี้ แอ มะ      ดี๊ พี่ อ ซื๊ง เว๊ ล คลึ้ นี่ เท่อ แบ นอ เมะ เกม๊า โพล้ง ล ชื้อ แด นี่ แบ ท ฌี้ แอ มะ      ท ฌี้ นอ ม ดู เมาะ ท เล้ เมะ ดว้ะ ฆึ ดี๊ โพล้ง ยู เลา ปะ นอ.
45011013	แบ เด้าะ ค๊องเนง อี้ง จ โล้ เอะ น ซื๊ง พี่ ล เมะ เก ยู แบ บี่ อี้ง      พี่ จ เก กแช่ เยซู คริ้ อ เพลู่ ดู ลู่ง โพล้ง ล เมะ เก ยู แบ อ ฌ่าง นอ จ เฆว๊ ซ้ะ ดี๊ จ ท ไพ้ะ ท แม้.
45011014	แบ ซีง ลู่ง จ เกม๊า โพล้ง ล ชื้อ ฆ่าง ดี๊ แย้ ไคว๊ น ซื๊ง โนย้ง น ซื๊ง ซี      ฌ้อง จ ม แม้ พ้อง พลิ้ โพล้ง ยู แบ แฌ้~ๆ ซี.
45011015	อ ไฌ่ บี่ อี้ง พี่ กแช่ แยว้ นย๊อง ไฆวะ-อ้ะ นอ เกม๊า ก้ะ โพล้ง ล ชื้อ แด นี่ ท ฆู๊ง ท พุ้ ดี๊-อ้ะ. ท บี่ นอ ม แม้ อ ซ้ะ บี่ จะ เล้ พี่ กแช่ แยว้ ฮะ นี่ ไท้-อ้ะ. อ นอ บี่ ซุ้ เกม๊า โพล้ง ซี๊ง เย้า ม๊า ทาง ไท้.
45011016	กู อ วี่งคู ล ไก้ ก เมะ เทว๊ เอะ กแช่ แยว้ นอ กู ด๊าง ลอง เก อ เว๊ แด ปะ. เซง อ ฌี่ง ก เมะ เทว๊ เอะ กแช่ แยว้ นอ อ ได้ กุ้ อ ได้ ม เก อ เว๊ ปะ.
45011017	ไพ มื่งเทิง พี่ โพล้ง เซิง เว๊ นอ อ ได้ แบ ท แค่ ไฆวะ ล น้าง      ฌ้อง โพล้ง แม้ นี่ ก้ะ ไพ เม้ง อ ได้ เจ้ ทาง ฆึ เว๊. แน้ พี่ ล เมะ เก ยู แบ นอ เก บี่ ซุ้ ไพ เม้ง อ ได้      ดี๊ ค๊องเนง อี้ง น นี่ แบ ฆึ ท อ ฌี้ พี่ อ เฌ๊ เว๊ ลู่ง โพล้ง ยู      บี่ ซุ้ ไพ เม้ง อ ได้ นี่ แบ ไพ โด้ง อ ที๊ง.
45011018	ท บี่ นอ ดึ้เดว โพล้ง ลู่ง อ บี่ ซุ้ เซง ได้ พี่ อ แบ ท แค่ ไฆวะ-อ้ะ นอ ล ฌี้. เฆว๊ น ซ้ะ ซี บี่ จะ เล้. น เก ที่ อ ได้ นอ ล้อ. น ล ลื่ง อ ฌี่ง แบ      แบ เด้าะ อ ฌี่ง ลื่ง แน้ ล้อ.
45011019	แบ ซีง ลู่ง น ม ไคล้ บี่ อี้ง      "แบ เย้า      ท อ ได้ ล แพ นอ แบ ท แค่ ไฆวะ-อ้ะ บี่ ซุ้ จ ม แบ ท เจ้ ทาง ฆึ-อ้ะ ซี".
45011020	เมะ เย้า      อ ซื๊ง เว๊ แบ ท แค่ ไฆวะ-อ้ะ เป๊งนี่ ล ชู่ง ล นะ เท่อ แบ      แบ เด้าะ น โอ ก้ะ พี่ นอ เมะ เว๊ น ชู่ง เท่อ นะ เท่อ. ชีอูงพู๊ น ซ้ะ ล ฌี้      แบ เด้าะ ปโล่ ล้าง น ซ้ะ ไช้ะ.
45011021	กแช่ แยว้ เมะ ล เกม๊า ไพ โด้ง อ ได้ โอ อ ล่าง แบ      ม เกม๊า น โอ ซี บี่ จะ เล้.
45011022	แคว่-อ้ะ เซ้อ กแช่ แยว้ อ ท ย๊างเซิง ย๊างซ้ะ ดี๊ อ ท ต้ะเซ๊ง นอ เมาน่าง. อ เว๊ แม้ เตา แม้ แต๊ โพล้ง ลู่ง อ ลือ ค๊างพะ เท่อ      แบ เด้าะ ย๊างเซิง ย๊างซ้ะ แบ แน้ น เมะ แม้ ซ้ะ เกิ้ง ลู่ง อ เว๊ ม ย๊างซ้ะ แบ แน้ ครึ~ๆ. เมะ ล แม้ บี่ นอ แบ อ เว๊ ม กล้างเทะ ไฆวะ แน้ ปะ.
45011023	เมะ โพล้ง ยู นอ อ ซื๊ง เว๊ เมะ เปลง ไท้ อ ซ้ะ ชู่ง ไท้ นะ ไท้ เท่อ นอ กแช่ แยว้ ม แม้ นี่-อ้ะ เจ้บึ้ ไท้-อ้ะ ดี๊ อ เทิง      เมะ เว๊ กแช่ แยว้ โอ ดี๊ อ ฌ้อง อ เก เจ้บึ้ ไท้ เว๊ ซี.
45011024	อ ไฌ่ บี่ อี้ง กแช่ แยว้ เมะ กล้างเทะ ไฆวะ แน้ ดี๊ ไพ เม้ง อ เทิง ฌ้อง เจ้ ทาง ก้ะ เว๊ ลู่ง ไพ โด้ง อ เทิง ล้อง พี่ ล แบ ด้อง โละ อ ซ้ะ แบ นอ      กแช่ แยว้ ม แม้ นี่ โพล้ง ยู พี่ เก ไพ โด้ง นอ อ ได้ ฌ้อง ม เจ้บึ้ เว๊ ดี๊ ไพ อ เทิง ล่างลี้ง โย๊ เมาะ ท เล้.
45011025	ด๊างพื่งวี่ ซีง-เอ้อ จ แบ ซ้ะ เกม๊า น ซื๊ง ซีงแฌ๊ ท อ ที๊ง อ โต้ พี่ อ เก ท คิ้ซูง คิ้บีง ลู่ง อ พ้อง ไฆวะ      บี่ ซุ้ น ล ช๊องมอง ล้าง ซ้ะ น ไพ่ น แซย๊ แบ. พี่ โพล้ง ยู แบ ล แฌ้~ๆ ล แบ ซ้ะ ชู่ง เท่อ แบ นอ ล เมะ ครึ~ๆ แบ      แบ เด้าะ เมะ ท้อง ลู่ง โพล้ง ล ชื้อ แด ชู่ง ไท้ นะ ไท้ กแช่ เยซู คริ้ ท้อ อ กู้ง ทาง โคะ นอ
45011026	ฌ้อง โพล้ง ยู ท้อง อ เลา ม พ้อง ม พลิ้      บี่ ซุ้ ไละ ฌี้ ไละ แอว้ โล้ เว้ เว๊ "โพล้ง แม้ พ้อง พลิ้ เท่อ ม โอ ลู่ง เว่ง ซีโยง เฌ๊ ดี๊ ม แม้ ไฆวะ ท อ้า ท ซ๊าง ลู่ง ยาคุ้ อ ชื้อ อ ชะ.
45011027	อ อี้ง เก จ ท เอิ้งล้าง พี่ จ เอิ้งล้าง ดี๊ อ ซื๊ง เว๊ ลู่ง จ แม้ ไฆวะ อ ท เด้บ้ะ".
45011028	เป๊งนี่ โพล้ง ยู ล ฮะ นี่ ท ฌี้ อ ไฌ่ แบ นอ อ ซื๊ง เว๊ แช๊เมะ ไฌ๊ซ้ะ ดี๊ กแช่ แยว้      อ นอ ล้างเปิ่ง ลู่ง น ซื๊ง ฌ่าง. แบ เด้าะ ลู่ง กแช่ แยว้ อางลึ นี่ โพล้ง ยู อ กย้อง นอ อ ซื๊ง เว๊ เก ฌุ้เม้ง ฌุ้พาง ดี๊-อ้ะ      เมะ เว๊ กแช่ แยว้ เอิ้งล้าง เท่อ บี่ อี้ง ดี๊ อ แพ่ ดู ซีง.
45011029	อ ไฌ่ บี่ อี้ง แบฆ้ะ ดี๊ โพล้ง พี่ กแช่ แยว้ อางลึ นี่-อ้ะ ดี๊ ไป๊ป้อง-อ้ะ นอ อ เว๊ ล เปลง อ ซ้ะ ดี๊-อ้ะ แบ.
45011030	น ซื๊ง พี่ ล เมะ เก ยู แบ นอ ลู่ง เอะ อู้ น ซื๊ง ล ชู่ง กแช่ แยว้ แบ      แบ เด้าะ ค๊องเนง อี้ง น ซื๊ง นี่ แบ อ ท ย๊างเซิง ย๊างซ้ะ เป๊งนี่ โพล้ง ยู ล ชู่ง กแช่ แยว้ แบ.
45011031	บี่ นอ อ ซุ้ ลู่ง น ซื๊ง นี่ แบ อ ท ย๊างเซิง ย๊างซ้ะ นอ      ค๊องเนง อี้ง โพล้ง ยู ล คุ้ช๊องแน กแช่ แยว้ แบ บี่ ซุ้ อ ซื๊ง เว๊ ม นี่ แบ เว๊ อ ท ย๊างเซิง ย๊างซ้ะ ปะ.
45011032	พี่ โพล้ง กุ้ อ แฌ้ ล ชู่ง ล นะ เท่อ แบ นอ กแช่ แยว้ เกม๊า เว๊ อ เก ท ล แพ นอ อ ฆ่อง ล้อ      บี่ ซุ้ อ เว๊ ม ย๊างเซิง ย๊างซ้ะ แบ เว๊ กุ้ อ แฌ้.
45011033	เอ๊อ      กแช่ แยว้ อ ท โกง ท มอง ท ซีงแฌ๊ แน่ฌ๊า โยะ น้ะ เล้ แอ น้ะ เล้. โพล้ง เล้ ม โล้ เว๊ ซี กแช่ แยว้ อางกี ล้าง อ ซ้ะ บี่ จะ เล้      ดี๊ โพล้ง เล้ ม อางโล๊ไท้ เว๊ ซี อ เว๊ แม้ เท่อ บี่ จะ เล้
45011034	บี่ ซุ้ ไละ ฌี้ ไละ แอว้ ไจ้ะ เว๊ "โพล้ง เล้ ซีงแฌ๊ กแช่ แยว้ อ ท ช๊องมอง ซี โพล้ง เล้ โล้ เอะ อ เท่อ ซี.
45011035	โพล้ง เล้ เทว๊ เอะ อ เท่อ ล เม้ง~ๆ พี่ อ เว๊ แบ ลุ้ ไท้ เว๊".
45011036	อ ไฌ่ บี่ อี้ง กแช่ แยว้ ไต้ ท กุ้ อ เม้ง. ท กุ้ อ เม้ง โอ ลู่ง อ เว๊ อ กย้อง ดี๊ ลู่ง อ ฌ่าง. เกม๊า ท อ ฆี๊ง อ แล้ อ โฌ่ง อ พ้าง โอ เว๊ ดี๊ กแช่ แยว้ ครึ~ๆ      อาเมง.
45012001	ท บี่ นอ จ ด๊างพื่งวี่ ซีง-เอ้อ      ลู่ง กแช่ แยว้ อ ท ย๊างเซิง ย๊างซ้ะ อ กย้อง นอ จ อวีงซ้ะชู้ เกม๊า น ซื๊ง เกล๊าง ล้าง ซ้ะ ดี๊-อ้ะ      เก บี่ ซุ้ ท ลื่ง ทาง พี่ อ โอ ดี๊ ท ม๊า. เกม๊า น อางกี ล้าง ซ้ะ พี่ ม แม้ อ เท่อ ดี๊ ม แบ อ ซ้ะ      อ นอ เก ท โบง ท แบ้ ลู่ง อ แบ พี่ น ซื๊ง เกิ้ง เทว๊ เอะ กแช่ แยว้.
45012002	แม้ น ซื๊ง ซ้ะ บี่ ซุ้ โพล้ง ล ว๊าง แย๊ อี้ง ล ฌี้      แบ เด้าะ เกม๊า กแช่ แยว้ เปลง ไฆวะ น ซื๊ง บี่ ซุ้ น ท ช๊องมอง ดี๊ น เซิง น ซ้ะ ม โอ ทาง ก้ะ อ ซ๊าง. ฌ้อง น ซื๊ง ม ซีงแฌ๊ กแช่ แยว้ อ ซ้ะ ซี      เมะ เว๊ ม ซีงแฌ๊ ท เม้ง เล้ ฌี้      ท เม้ง เล้ แบ อ ซ้ะ      ดี๊ ท เม้ง เล้ ลู่ง อ เกิ้ง อ แบ.
45012003	ลู่ง กแช่ แยว้ อ โก้ง อ โบ้ง อ บลึ้ อ บลาง พี่ อ เกล๊าง เอะ แย้ เย้า นอ จ ม โล้ เอะ น ซื๊ง กุ้ อ แฌ้ บี่ อี้ง      อางกี ทาง โท๊ น ซื๊ง ซ้ะ พะ ไฆวะ ล ฌี้      แบ เด้าะ ช๊องมอง เท่อ ลู่ง น กแช่ อ ฌ่าง พี่ ม แบ อ เมาะ ท๊อง น ท ชู่ง ท นะ โอ พี่ กแช่ แยว้ เกล๊าง เอะ น ซื๊ง นอ.
45012004	ก ล้อง ก ย่าง โอ ฆึ ดี๊ เท่อ ตบลึ้ เม้ง      ดี๊ ล เม้ง แบ ล เม้ง แม้ เท่อ ล บี่ ซุ้ โละ ซ้ะ แบ.
45012005	บี่ นอ อ ซุ้ ทึ เมะ ก โอ แอ แฌ้ ฌี้~ๆ      ก เก บี่ ซุ้ โพล้ง ล แฌ้ ฆ่าง ลู่ง กแช่ เยซู คริ้ อ ซุ้. ก โอ ฆึ โละ ซ้ะ บี่ ซุ้ ล้องย่าง ล เม้ง แบ ล เม้ง พี่ ม แม้ช้า โละ ซ้ะ.
45012006	เฆ้อ กุ้ อ แฌ้ ก โอ ดี๊ ท ซี ท แบ ล เม้ง แบ ล เม้ง พี่ กแช่ แยว้ เกล๊าง เอะ เฆ้อ ท๊อง เว๊ อ โก้ง อ โบ้ง อ บลึ้ อ บลาง โอ ดี๊ เฆ้อ นอ. ก เมะ นี่ แบ อ ท เกล๊าง ลู่ง ก ม ไคล้ คิ้ กแช่ แยว้ ซี นอ ก แบ ไคล้ ท๊อง ก ท ชู่ง ท นะ โอ นอ.
45012007	เมะ แม้ช้า โพล้ง แบ้ แยว้ ซี นอ ก แบ แม้ช้า ล้อ. เมะ ซอง เท่อ ซี นอ ก แบ ซอง ล้อ.
45012008	โพล้ง พี่ แม้ ชอง ทาง โพล้ง อ ซ้ะ ซี นอ แบ แม้ ล้อ. โพล้ง พี่ อ เกล๊าง เอะ โพล้ง อ เท่อ นอ แบ เกล๊าง ดี๊ ท เซิง โพล๊ ซ้ะ โพล๊ ล้อ. โพล้ง พี่ อ ยู่แคว่ เท่อ นอ แบ ยู่แคว่ เว๊ เมาน่าง ล้อ. โพล้ง พี่ อ ย๊างเซิง ย๊างซ้ะ แบ โพล้ง อ แฌ้แพ นอ แบ แม้ เว๊ ดี๊ ท เซิง มึ ซ้ะ มึ ล้อ.
45012009	เอ โพล้ง ดี๊ เซิง ดี๊ ซ้ะ เต้~ๆ ไช้ะ. แช๊เมะ ดี๊ ท อ้า ท ซ๊าง ไช้ะ. อางกี นี่ เท่อ ลู่ง อ ฌี้ ไช้ะ.
45012010	เอ โละ ซ้ะ ด้อง พื่ง ด้อง วี่ เมะ ฌี้ ไช้ะ. เฌาโละ ทื๊ง แบ นะ แบ โละ ซ้ะ ไช้ะ.
45012011	แม้ เท่อ ไพ้ะ เท่อ เมะ ฆ้ะ ไช้ะ      เกิง ล ฌี้. แม้ เอะ กแช่ แยว้ อ เท่อ เลา เซิง เลา ซ้ะ ไช้ะ.
45012012	พี่ น มื้งแล่ เท่อ นอ เกม๊า น เซิง มึ ซ้ะ มึ. น เมะ แบ ท น้ะ ท โน๊ง นอ เกม๊า น โอ โก้ง-อ้ะ เก      ดี๊ ชูแพ เท่อ ครึ~ๆ.
45012013	น ด๊างพื่งวี่ พี่ อ เท่อ ล โอ แบ นอ น แบ อางน้าง เอะ อ เท่อ. น แบ เซิง โพล๊ ซ้ะ โพล๊ ดี๊ โพล้ง พี่ อ เฌ๊ น โอ.
45012014	ชูแพ ไป๊ป้อง โพล้ง พี่ อ แม้ น้ะ แม้ โน๊ง แบ น ซื๊ง. ไป๊ป้อง-อ้ะ      ชู-อ้ะ ล ฌี้.
45012015	ซ้ะอวีง ซ้ะโทะ ฆึ ดี๊ โพล้ง พี่ อ โอ ดี๊ ท ซ้ะอวีง ซ้ะโทะ. ฌาง ฆึ ดี๊ โพล้ง พี่ อ ฌาง.
45012016	เอ โพล้ง กุ้ อ แฌ้ บี่ ซุ้~ๆ. ชีอูงพู๊ น ซ้ะ ล ฌี้      แบ เด้าะ ชาง ล้าง น ซ้ะ นย่อง แม้ เท่อ ลู่ง อ พือ. ไจ้ะ ล้าง น ซ้ะ แซย๊ ล ฌี้.
45012017	โพล้ง เมะ แม้ อ้า แม้ ซ๊าง น ซื๊ง ล แฌ้~ๆ นอ แม้ ช๊า ไท้-อ้ะ ล ฌี้. เฌา แม้ เท่อ พี่ โพล้ง กุ้ อ แฌ้ แคว่ เว๊ เก ท อ ฌี้.
45012018	แม้ ท กุ้ อ เม้ง ท๊อง น ม แม้-อ้ะ ซี      บี่ ซุ้ น ม โอ ฆู๊ง โอ พุ้ ดี๊ โพล้ง กุ้ อ แฌ้.
45012019	จ ฌุ้พาง ซีง-เอ้อ แม้ แก ไท้ เท่อ ล ฌี้      แบ เด้าะ เกม๊า กแช่ แยว้ แม้ เตา แม้ แต๊-อ้ะ. อ ไฌ่ บี่ อี้ง ไละ ฌี้ ไละ แอว้ ไจ้ะ เว๊       "แย้ จ ม แม้ แก ไท้ ท อ้า ท ซ๊าง. แย้ จ ม แม้ ช๊า ไท้-อ้ะ. กแช่ แยว้ ไจ้ะ เว๊ บี่ นอ".
45012020	แบ เด้าะ แม้ บี่ ซุ้ ไละ ฌี้ ไละ แอว้ โล้ เว๊ " โพล้ง แช๊เมะ ไฌ๊ซ้ะ ดี๊ แน้ เมะ ซู๊ อาง ซ้ะ เท่อ นอ ลื่ง อาง-อ้ะ      เมะ ซู๊ โอ้ ซ้ะ ที๊ง นอ ดึ้ โอ้-อ้ะ. น เมะ แม้ เอะ-อ้ะ บี่ อี้ง นอ อ เว๊ ม ฌางแช้ ล้าง อ ซ้ะ".
45012021	เกม๊า ท อ้า ท ซ๊าง น้า น ซื๊ง ล ฌี้      แบ เด้าะ แม้ น้า ท อ้า ท ซ๊าง ดี๊ ท อ ฌี้ นอ ล้อ.
45013001	โพล้ง กุ้ อ แฌ้ แบ โอ ลู่ง โพล้ง พี่ โอ ดี๊ อ ดู้ง อ ยาง ยู่แคว่ เท่อ นอ อ พ๊างละ      อ ไฌ่ บี่ อี้ง กแช่ แยว้ เมะ ล เกม๊า เว๊ แบ นอ ท อ ดู้ง อ ยาง ล โอ น่าง เม้ง แบ      ดี๊ โพล้ง พี่ โอ ดี๊ อ ดู้ง อ ยาง นอ กแช่ แยว้ อางกี ล้าง เอะ-อ้ะ ล้อ.
45013002	ท บี่ นอ โพล้ง พี่ ล แฌ้ เล้ เมะ แม้ ไทะทะ ท อ ดู้ง อ ยาง นอ อ เว๊ แม้ ไทะทะ กแช่ แยว้ อ ท อางกี ล้าง เว้ ปะ      ดี๊ โพล้ง พี่ อ แม้ บี่ อี้ง นอ ม แบ ท แม้ เตา แม้ แต๊-อ้ะ ล้อ.
45013003	โพล้ง แม้ ท อ ฌี้ นอ ล แบ ซ้ะเม โพล้ง พี่ อ ยู่แคว่ เท่อ นอ แบ      แบ เด้าะ โพล้ง พี่ อ แม้ ท อ้า นอ แบ ซ้ะเม เว๊. น เมะ ล แบ ซ้ะ ซ้ะเม โพล้ง พี่ อ โอ ดี๊ อ ดู้ง อ ยาง แบ นอ น แบ แม้ ท อ ฌี้      ฌ้อง โพล้ง โอ ดี๊ อ ดู้ง อ ยาง นอ ม อางปฆ้า แน้.
45013004	อ ไฌ่ บี่ อี้ง อ ซื๊ง เว๊ เก กแช่ แยว้ อ เพล่      แม้ เท่อ ไพ้ะ เท่อ ม ล้างเปิ่ง ลู่ง น ฌ่าง. แบ เด้าะ น เมะ แม้ ท อ้า ท ซ๊าง เกิ้ง ซ้ะเม-อ้ะ      เมะ เว๊ อ ดู้ง อ ยาง พี่ ม แม้ เตา แม้ แต๊ แน้ โอ เว๊ เต้~ๆ. อ เว๊ เก กแช่ แยว้ อ เพล่ แม้ คิ้ เอะ เว๊      แม้ เตา แม้ แต๊ โพล้ง แม้ ท อ้า ท ซ๊าง.
45013005	ท บี่ นอ น ซื๊ง แบ นย่อง โอ ลู่ง โพล้ง ยู่แคว่ เท่อ อ ดู้ง อ ยาง อ พ๊างละ. ล เมะ ที่ ซ้ะเม กแช่ แยว้ อ ท แม้ เตา แม้ แต๊ ล เม้ง แบ      แบ เด้าะ เมะ ลู่ง น ซีงแฌ๊ ลู่ง ซ้ะ พ้า เกิ้ง แม้ บี่ นอ.
45013006	อ กย้อง บี่ นอ น ซื๊ง เลา ท อ ค๊อง ปะ. อ ไฌ่ บี่ อี้ง พี่ โพล้ง โอ ดี๊ อ ดู้ง อ ยาง แม้ เท่อ นอ อ ซื๊ง เว๊ แม้ เอะ กแช่ แยว้ อ เท่อ ล้อ.
45013007	เกล๊าง เอะ โพล้ง กุ้ แฌ้ อ เท่อ ลู่ง อ เกิ้ง นี่ แบ เว๊. เมะ ท อ ค๊อง เม้ง ฌี้ เม้ง ฌี้      น แบ ลุ้-อ้ะ กุ้ อ เม้ง. ดี๊ ทื๊ง แบ นะ แบ แม้ ฆี๊ง เมะ ฆี๊ง แน๊ โพล้ง พี่ อ โอ ดี๊ อ ดู้ง อ ยาง กุ้ อ แฌ้ ไช้ะ.
45013008	โอ แม่ ดี๊ โพล้ง น่าง แฌ้ ล ฌี้. โอ แม่ ซี ล เม้ง ล้อ เมะ เว๊ ท เอ ท กวี้ง. อ ไฌ่ บี่ อี้ง โพล้ง พี่ อ เอ ฌุ้เม้ง ฌุ้พาง นอ อ เว๊ แม้ โพะ เซ๊งพ้า ท้างพ้า อ ไค๊ เย้า.
45013009	ท อางแม้เลา พี่ อ ไจ้ะ เว๊ บี่ อี้ง      % "เอโบ้ง แม๊ เอโบ้ง แว้ ล ฌี้. แม้ ซี๊ง แบ โพล้ง ล ฌี้. อางฌูง เท่อ ล ฌี้. ซ้ะกวี้ง ล๊องก้อง โพล้ง อ เท่อ น่าง เม้ง ล ฌี้". ท ล แพ อี้ง ดี๊ ท อางแม้เลา อ แฌ้แพ กุ้ อ เม้ง อางกี ซยอง เว๊ ล ทีง ฆ่าง บี่ อี้ง      % "น แบ เอ ฌุ้เม้ง ฌุ้พาง บี่ ซุ้ น เอ ล้าง น กแช่ อ ซ้ะ นอ ล้อ".
45013010	โพล้ง ลู่ง อ เอ อ ฌุ้เม้ง ฌุ้พาง นอ ล แม้ ไพ้ะ แบ เว๊ แบ. ท บี่ นอ ท เอ ท กวี้ง เก ท แม้ โพะ เซ๊งพ้า ท้างพ้า อ ไค๊ ท้อง อ เลา ล้อ.
45013011	น ซื๊ง แบ แม้ บี่ นอ      อ ไฌ่ บี่ อี้ง น ซีงแฌ๊ เย้า ล ว๊าง แย๊ อี้ง นอ เก ท อ แค๊ พี่ น ซื๊ง มี๊ง แบ เฌ้เทิง เย้า      เมะ เว๊ ท อ แค๊ พี่ ก ม พ้อง พลิ้ นอ ค๊องเนง อี้ง เบ้า นี่ พี่ ก ชู่ง ไท้ นะ ไท้ ลู่ง อ ต้องคู ได้ะ.
45013012	มแน้ แค๊ เบ้า ม เลา ไฆวะ เย้า      มแช๊ โค๊ เฌ๊ เบ้า ทาง เย้า. เกม๊า ก แม้ ท ไค้ะ อ เท่อ ล้า ล ฌี้      ซุ้ ทาง ก้ะ ฆ้า โฆ่ บี่ ซุ้ ซึ้พู พี่ ม ดึ้ เท่อ ลู่ง ท พ้าง.
45013013	เกม๊า ก แม้ ก ซ้ะ ลู่ง อ เกิ้ง บี่ ซุ้ โพล้ง พี่ อ โอ ลู่ง ท พ้าง. แม้ ได้ ซ้ะ ล ฌี้. ม้า ไซ้ะ ล ฌี้. แม้ กแม มืง กแม แคว๊ ล ฌี้. แม้ เท่อ ลู่ง อ ล้างลุ้ ล้างเช้ ล ฌี้. ติ้ โละ ไอ โละ ซ้ะ ล ฌี้. ไคว๊ โละ โนย้ง โละ ซ้ะ ล ฌี้.
45013014	เกม๊า กแช่ เยซู คริ้ ด้างทะ น ซื๊ง. แม้ โพะ น ท ซ้ะกวี้ง ล๊องก้อง อ ไค๊ ล ฌี้      เมะ เว๊ เก ท ล ฌี้ ล แอว้ แบ.
45014001	โพล้ง พี่ อ ท ชู่ง ท นะ โอ ปี๊ ได้ะ นอ ฮะ นี่-อ้ะ ไช้ะ. พี่ อ เว๊ ช๊องมอง เกิ้ง แม้ บี่ จะ เล้ นอ ติ้ โละ ไอ โละ ซ้ะ ดี๊-อ้ะ ล ฌี้.
45014002	โอ ล แฌ้ ม นะ เว๊ อ เว๊ อาง ท เม้ง ฌี้ เม้ง ฌี้ ซี      แบ เด้าะ โพล้ง พี่ อ ท ชู่ง ท นะ ปี๊ ได้ะ นอ อาง ที่ ท ดุ้.
45014003	เกม๊า โพล้ง พี่ อ อาง ท กุ้ อ เม้ง เบิง นอ ดึ้เดว โพล้ง อาง เท่อ ล เบิง แบ นอ ล ฌี้      ดี๊ เกม๊า โพล้ง พี่ อ อาง ท กุ้ อ เม้ง ล เบิง แบ นอ ไจ้ะ โพล้ง อาง ท กุ้ อ เม้ง นอ ล ฌี้      อ ไฌ่ บี่ อี้ง กแช่ แยว้ ฮะ นี่-อ้ะ เย้า.
45014004	น เก โพล้ง เล้ พี่ ม ต้ะเซ๊ง โพล้ง อ แฌ้แพ อ เพล่. อ เซงคู ล้อ ม ต้ะเซ๊ง-อ้ะ เมะ อ แม้ เท่อ ชิ้เทา-อ้า ล ชิ้เทา แบ-อ้า. ดี๊ อ เว๊ ม แม้ เท่อ ชิ้เทา เมาน่าง      เมะ เว๊ กแช่ แยว้ ม แม้ช้า-อ้ะ เกม๊า อ แม้ เท่อ ท้อง อ ชิ้เทา ซี.
45014005	โอ ล แฌ้ ม ช๊องมอง เว๊ มื่ง ล นี้ง ล้างเปิ่ง ดู นี่ อ แฌ้แพ ล นี้ง. ล แฌ้ เด้าะ ช๊องมอง เว๊ กุ้ อ นี้ง ล้างเปิ่ง ที๊ ซุ้ โละ ซ้ะ เลา ปะ. เกม๊า กุ้ อ แฌ้ ซีงแฌ๊ ล้างที๊ง อ ท ช๊องมอง แด เว๊.
45014006	โพล้ง พี่ อ ทื๊ง มื่ง นี้ง นอ ทื๊ง เว๊ บี่ ซุ้ ม แม้ ฆี๊ง แม้ แล้ กแช่ แยว้. โพล้ง พี่ อ อาง ท กุ้ อ เม้ง นอ อาง เว๊ บี่ ซุ้ ม แม้ ฆี๊ง แม้ แล้ กแช่ แยว้      อ ไฌ่ บี่ อี้ง อ เว๊ ไจ้ะ บลึ้ กแช่ แยว้. โพล้ง พี่ ล อาง ท กุ้ อ เม้ง แบ      อ ซื๊ง เว๊ ปะ แม้ บี่ นอ บี่ ซุ้ ม แม้ ฆี๊ง แม้ แล้ กแช่ แยว้      ดี๊ ไจ้ะ บลึ้ เว๊.
45014007	ลู่ง ก แกล้ โพล้ง ล โอ น่าง แฌ้ แบ พี่ ม โอ ที่ อ กแช่ อ ฌ่าง พ้า      ดี๊ ล โอ น่าง แฌ้ แบ พี่ ม ซี๊ง ที่ อ กแช่ อ ฌ่าง พ้า.
45014008	ก เมะ โอ ม๊า นอ ก โอ ม๊า ลู่ง กแช่ เยซู คริ้ อ ฌ่าง. ก เมะ ซี๊ง นอ ก ม ซี๊ง ลู่ง กแช่ เยซู คริ้ อ ฌ่าง. ท บี่ นอ ก เมะ ซี๊ง ฌี้ ม๊า ฌี้      ก เก กแช่ เยซู คริ้ อ เท่อ ล้อ.
45014009	อ ไฌ่ บี่ อี้ง กแช่ เยซู คริ้ ซี๊ง ฌ้อง ม๊า ทาง ไท้ เด้าะ บี่ ซุ้ ม เก เอะ โพล้ง ซี๊ง ดี๊ โพล้ง ม๊า อ กแช่.
45014010	ท บี่ นอ แน้ พี่ น ล อาง ท แย แบ      แบ ท เล้ น ต้ะเซ๊ง น ด๊างพื่งวี่ ดี๊ แน้ พี่ น อาง ท แย นอ แบ ท เล้ น ดึ้เดว น พื่ง น วี่. อ ไฌ่ บี่ อี้ง เฆ้อ กุ้ อ แฌ้ ก แบ ชี๊เทิง ลู่ง กแช่ แยว้ อ ล่าง ต้ะเซ๊ง เท่อ อ เมะแซ พ้า.
45014011	ไละ ฌี้ ไละ แอว้ โล้ เว้ เว๊ "กแช่ แยว้ ไจ้ะ เว๊ แด      พี่ จ โอ ม๊า เต้~ๆ บี่ จะ เล้ นอ กุ้ อ แฌ้ ม ไคล้ะ ล้าง อ คาง แบ้ ทาง แย้ ดี๊ โพล้ง กุ้ อ แฌ้ ม โล้ ล้าง เว๊ แย้ จ เก กแช่ แยว้".
45014012	ท บี่ นอ เฆ้อ กุ้ อ แฌ้ ก แบ โล้ ล้าง ก ท ไพ้ะ ท แม้ ดี๊ กแช่ แยว้.
45014013	ท บี่ นอ เกม๊า ก ต้ะเซ๊ง โละ ซ้ะ ล้า ล ฌี้. แบ เด้าะ เกม๊า น ซื๊ง อางกี ล้าง ซ้ะ บี่ อี้ง      เมะ เว๊ ล แม้ เท่อ พี่ ม เกม๊า ก ด๊างพื่งวี่ แม้ ท เด้บ้ะ นอ น่าง เม้ง แบ.
45014014	พี่ จ โอ ลู่ง กแช่ เยซู คริ้ อ ซุ้ นอ เกม๊า จ ซีงแฌ๊ เมาน่าง ท อาง ล โอ น่าง เม้ง แบ พี่ อ ล ฌี้ ล แอว้ แบ. แบ เด้าะ โพล้ง พี่ ล แฌ้ เล้ เมะ ช๊องมอง เว๊ ท อาง แบ เม้ง~ๆ เก ท ล ฌี้ ล แอว้ แบ      เมะ บี่ นอ ท อาง นอ ล ฌี้ ล แอว้ แบ ลู่ง อ เว๊ นอ อ ฌ่าง.
45014015	น ด๊างพื่งวี่ อ ซ้ะ เมะ ล มึ แบ ลู่ง น ท อาง อ กย้อง      พี่ น แม้ บี่ อี้ง นอ น ล แม้-อ้ะ ลู่ง ท เอ ท กวี้ง แบ. เกม๊า น ท อาง นอ แม้ เฌ๊ฌ้อง โพล้ง พี่ กแช่ เยซู คริ้ ซี๊ง คิ้-อ้ะ นอ ล ฌี้.
45014016	เกม๊า อ ซูง อ แซ โอ น่าง เม้ง ล ฌี้ พี่ โพล้ง ม ดึ้เดว เท่อ ลู่ง น ซื๊ง แคว่-อ้ะ ฌี้.
45014017	อ ไฌ่ บี่ อี้ง กแช่ แยว้ อ มื่ง อ บ้าง นอ ล แบฆ้ะ ดี๊ ท อาง ท โอ้ แบ      แบ เด้าะ แบฆ้ะ ดี๊ ท แบ กแช่ แยว้ อ ซ้ะ      ท มึ ท พ้า      ท ซ้ะอวีง ซ้ะโทะ พี่ อ เฌ๊ เว๊ ลู่ง วีง ฌี้ แล้ แอว้.
45014018	โพล้ง พี่ อ แม้ เอะ กแช่ เยซู คริ้ อ เท่อ บี่ อี้ง นอ ม แบ กแช่ แยว้ อ ซ้ะ      ดี๊ โพล้ง ฌางคู โคล๊ง คู ม แคว่ เว๊ แบ อ ซ้ะ ปะ.
45014019	ท บี่ นอ ก แบ เฌา แม้ ที่ เท่อ พี่ ม เกม๊า โพล้ง โอ ฆู๊ง โอ พุ้ โละ อ ซ้ะ ดี๊ แม้ ชอง ทาง โละ อ ซ้ะ.
45014020	แม้ เฌ๊ฌ้อง กแช่ แยว้ อ ท ไพ้ะ ท แม้ ลู่ง ท อาง อ กย้อง ล ฌี้. เมะ เย้า ท อาง กุ้ อ เม้ง อาง-อ้ะ ซี      แบ เด้าะ ล แบ แบ พี่ ม อาง ท ล เม้ง ลู่ง ม เกม๊า โพล้ง อ แฌ้แพ แม้ ท เด้บ้ะ.
45014021	เท่อ ลู่ง อ แบ นอ เมะ เว๊ ล อาง ท แย แบ      ล โอ้ ไซ้ะ แบ      ดี๊ ล แม้ ท น่าง เม้ง แบ พี่ ม เกม๊า น ด๊างพื่งวี่ แม้ ท เด้บ้ะ.
45014022	พี่ น ทื๊ง ท ล ไฌ่ อี้ง นอ แบฆ้ะ โละ อ ซ้ะ ลู่ง แน้ ดี๊ กแช่ แยว้ ล้อ. โพล้ง พี่ อ ลึ นี่ แม้ เท่อ เม้ง ฌี้ เม้ง ฌี้ พี่ อ กแช่ ช๊องมอง เว๊ แบ เย้า      ดี๊ อ ซ้ะ ล คู~ๆ ไค๊~ๆ แบ นอ อ เว๊ โอ ดี๊ ท มึ ท พ้า ล้อ
45014023	แบ เด้าะ โพล้ง อ ซ้ะ เมะ คู~ๆ ไค๊~ๆ พี่ อ อาง เท่อ แบ เม้ง~ๆ นอ กแช่ แยว้ ต้ะเซ๊ง-อ้ะ เย้า      เป๊งนี่ อ เว๊ ล อาง เท่อ ลู่ง ท ชู่ง ท นะ แบ. ท กุ้ อ เม้ง พี่ ล เฌ๊ เว๊ ลู่ง ท ชู่ง ท นะ แบ นอ เก ท เด้บ้ะ นอ ล้อ.
45015001	เฆ้อ พี่ ก โอ ดี๊ ท ชู่ง ท นะ เฌิ่ง~ๆ ค๊า~ๆ นอ เกิ้ง ก ม แม้ช้า โพล้ง พี่ อ ท ชู่ง ท นะ โอ ปี๊ ได้ะ      โชะ ทาง ช้า เอะ อ ท อวีง ท ยุ้. ก ล เกิ้ง แม้ ที่ ก กแช่ อ ซ้ะ แบ
45015002	แบ เด้าะ เฆ้อ กุ้ อ แฌ้ เกิ้ง แม้ เท่อ พี่ ม แบ ก ฌุ้เม้ง ฌุ้พาง อ ซ้ะ      ดี๊ ช๊องมอง-อ้ะ ท เม้ง เล้ ม ฌี้ ลู่ง อ ฌ่าง      บี่ ซุ้ ม แม้ช้า อ ท ชู่ง ท นะ ล๊า ทาง ฆวี้ ทาง.
45015003	อ ไฌ่ บี่ อี้ง กแช่ เยซู คริ้ ล แม้ แบ อ กแช่ อ ซ้ะ แบ      บี่ ซุ้ ไละ ฌี้ ไละ แอว้ ไจ้ะ เว๊ % "ท ไคล้ พี่ โพล้ง ดึ้เดว แน้ นอ แบ แย้ ล้อ".
45015004	ท กุ้ อ เม้ง พี่ อ โอ ลู่ง ไละ ฌี้ ไละ แอว้ อ พ้า นอ กวิ้ ทาง เว๊ ลู่ง ม ซอง เอะ เฆ้อ บี่ ซุ้ ก ม โอ ดี๊ ท มื้งแล่      เมะ เว๊ ไละ ฌี้ ไละ แอว้ เกม๊า ก โอ โก้ง เท่อ เก ดี๊ แม้ ชอง ทาง ก เซิง ก ซ้ะ.
45015005	เกม๊า กแช่ แยว้ พี่ อ เก ท เอ้า เซิง เอ้า ซ้ะ ดี๊ ท เซิง ชอง ซ้ะ ชอง อ กแช่ ล แฌ้ นอ แม้ช้า น ซื๊ง โอ ฆู๊ง โอ พุ้ โละ ซ้ะ พี่ น แม้ บี่ ซุ้ กแช่ เยซู คริ้
45015006	บี่ ซุ้ น ซื๊ง กุ้ อ แฌ้ ม อางปฆ้า ซกุ้ กแช่ แยว้ พี่ อ เก ก กแช่ เยซู คริ้ อ แพ่.
45015007	ท บี่ นอ เกม๊า น ซื๊ง ตองช้า ฮะช้า โละ ซ้ะ ดี๊ ท มึ ท พ้า บี่ ซุ้ กแช่ เยซู คริ้ ตองช้า ฮะช้า น ซื๊ง. แม้ บี่ อี้ง เมะ เว๊ น แม้ ฆี๊ง แม้ แล้ กแช่ แยว้.
45015008	จ โล้ บี่ อี้ง      กแช่ เยซู คริ้ เฌ๊ เก เอะ โพล้ง ยู อ เพล่      บี่ ซุ้ ม เนโพล ทาง เว๊ กแช่ แยว้ เก ท อ ที๊ง อ โต้      ดี๊ ม แม้ ชิ้เทา กแช่ แยว้ อ ท เอิ้งล้าง เอะ โพล้ง ยู อ แพ่ ดู ซีง
45015009	ดี๊ ม เกม๊า โพล้ง ล เมะ เก ยู แบ อางปฆ้า กแช่ แยว้ ลู่ง อ ย๊างเซิง ย๊างซ้ะ แบ เว๊ อ กย้อง      บี่ ซุ้ ไละ ฌี้ ไละ แอว้ โล้ เว้ เว๊ "ท บี่ นอ จ ม ไจ้ะ บลึ้ แน้ พี่ จ โอ ลู่ง โพล้ง ล ชื้อ แด อ แกล้. จ ม แม้ แท๊ อางปฆ้า ทาง น เม้ง น แซ".
45015010	ดี๊ ไจ้ะ เว๊ บี่ อี้ง เด้าะ "โพล้ง กุ้ อ ชื้อ พี่ ล เมะ เก ยู แบ-เอ้อ เกม๊า น ซื๊ง ซ้ะอวีง ซ้ะโทะ ฆึ ดี๊ โพล้ง ล ชื้อ พี่ กแช่ แยว้ ลึ นี่ เว๊".
45015011	ดี๊ ล จอง เด้าะ ไจ้ะ เว๊ บี่ อี้ง "กเย่ โพล้ง ล เมะ เก ยู แบ ซีง-เอ้อ      อางปฆ้า ทาง กแช่ แยว้ แด เทา. กเย่ โพล้ง กุ้ อ ชื้อ ซีง-เอ้อ      อางปฆ้า ทาง กแช่ แยว้ แด เทา".
45015012	เมะ อี้งซายา นอ โล้ เว้ เว๊ บี่ อี้ง "เยซี อ ชื้อ อ ชะ ม กึ ทาง ล แฌ้ ม เฌ๊ เก โพล้ง ยู่แคว่ โพล้ง ล ชื้อ แด ฌ้อง อ ซื๊ง เว๊ ม มื้งแล่ เท่อ ลู่ง อ เว๊ อ กย้อง".
45015013	เกม๊า กแช่ แยว้ พี่ อ เก ก ท มื้งแล่ อ กแช่ เกม๊า น ซื๊ง โอ ล๊า โอ~ฆวี้~ดี๊~ท~เซิง~ฆวี๊ง~ซ้ะ~โย้~ดี๊~ท~มึ~ท~พ้า~พี่~น~ซื๊ง~ชู่ง นะ-อ้ะ นอ ไช้ะ      บี่ ซุ้ วีง ฌี้ แล้ แอว้ ม เกม๊า น ท มื้งแล่ โอ แอ ทาง แอ ทาง ล้อ.
45015014	จ ด๊างพื่งวี่ ซีง-เอ้อ จ ซีงแฌ๊ เมาน่าง น ซื๊ง เก โพล้ง ฌี้ ล๊า~ๆ ฆวี้~ๆ โอ ดี๊ ท ซีงแฌ๊ กุ้ อ เม้ง พี่ ม ซอง โละ ซ้ะ ซี.
45015015	แบ เด้าะ ลู่ง ไละ ล เบง อี้ง อ พ้า นอ แบ ล จอง~ๆ จ โล้ แบ น ซื๊ง ล้อง~ๆ แบฆ้ะ ดี๊ ท ล เม้ง~ๆ พี่ จ เกม๊า น ซื๊ง นาง แบ ไท้-อ้ะ. พี่ จ กวิ้ ล้อง~ๆ บี่ อี้ง นอ เมะ เว๊ กแช่ แยว้ เกม๊า จ โอ ดี๊ อ โก้ง อ โบ้ง อ บลึ้ อ บลาง แม้ เท่อ ล้างช๊าง.
45015016	ลู่ง จ เก กแช่ เยซู คริ้ อ เพล่ พี่ ม ลี้ แม้ เท่อ ลู่ง โพล้ง ล ชื้อ แด อ แกล้ นอ      จ แม้ เท่อ บี่ ซุ้ จ เก แยว้ อ คู พี่ จ โล้ ล้าง ท ฌี้ อ ไฌ่ เฌ๊ เว๊ ลู่ง กแช่ แยว้      บี่ ซุ้ โพล้ง ล ชื้อ แด ม เก ท โบง ท แบ้ พี่ วีง ฌี้ แล้ แอว้ เทว๊ เอะ กแช่ แยว้ ดี๊ ม แบ เว๊ อ ซ้ะ.
45015017	ท~บี่ นอ พี่ จ โอ ลู่ง กแช่ เยซู คริ้ อ ซุ้ นอ จ เฆว๊ จ ซ้ะ พี่ จ แม้ เอะ กแช่ แยว้  อ เท่อ.
45015018	จ ม ไคล้ เบิง ที่ เท่อ พี่ แบฆ้ะ ดี๊ กแช่ เยซู คริ้ เกม๊า จ แม้-อ้ะ เย้า      เมะ เว๊ เกม๊า จ แม้ช้า โพล้ง ล ชื้อ แด ชู่ง กแช่ แยว้. จ แม้ บี่ อี้ง นอ จ เจ่ ท ไคล้ ดี๊ ท ไพ้ะ ท แม้
45015019	ดี๊ ท ล้ะ ท เล่      ดี๊ ท ซยื๊ง ท ซย้อง      ดี๊ วีง ฌี้ แล้ แอว้ อ ดู้ง อ ยาง. ท บี่ นอ จ โล้ ล้าง ท ฌี้ อ ไฌ่ แบฆ้ะ ดี๊ กแช่ เยซู คริ้ ท้อง อ เลา เฆ้ง กุ้ อ จอง ล โค๊ ลู่ง เว่ง เยรูซเลง ท้อง ลู่ง ค่าง อีลีรีโคง.
45015020	โอ ลู่ง จ ซ้ะ พ้า ครึ~ๆ จ แบ ซ้ะ โล้ ล้าง ท ฌี้ อ ไฌ่ ลู่ง ท อ ล่าง พี่ โพล้ง ล แน่ฌ๊า แบ กแช่ เยซู คริ้ อ ไฌ่ น่าง พ๊า ได้ะ แบ      บี่ ซุ้ จ ล แม้ ก้ะ ลู่ง โพล้ง อ แฌ้แพ อ ล่าง แบ
45015021	บี่ ซุ้ ไละ ฌี้ ไละ แอว้ โล้ เว้ เว๊ "โพล้ง พี่ ล ซีงแฌ๊ เว๊ อ ไฌ่ ได้ะ แบ ม แด แบ เท่อ ดี๊ โพล้ง พี่ ล แน่ฌ๊า แบ เท่อ ได้ะ แบ ม แน เท่อ ซี".
45015022	อ กย้อง บี่ นอ ท แม้ ไทะทะ แย้ ดึ้~ๆ ล เกม๊า จ เฌ๊ โอ น ซื๊ง แบ.
45015023	แบ เด้าะ ค๊องเนง อี้ง จ แม้ เท่อ ล ว้าง แย๊ โย้ ฌ้อง เย้า. จ แบ ซ้ะ ลี้ ไจ น ซื๊ง โอ ตบลึ้ เนง เย้า.
45015024	พี่ จ ม ลี้ ลู่ง ซเปง อ ค่าง      จ มื้งแล่-อ้ะ จ ม ลี้ ไจ โอ แบ น ซื๊ง พี่ จ ลี้ ลู่ง เกล้ นอ. ลู่ง จ โอ ดี๊ น ซื๊ง ล ชู่ ล ล่าง ฌ้อง นอ จ มื้งแล่ น ซื๊ง ม แม้ช้า แย้ พี่ จ ม ลี้ ลู่ง ซเปง อ ค่าง.
45015025	แบ เด้าะ ค๊องเนง อี้ง จ ม ลี้ ลู่ง เว่ง เยรูซเลง บี่ ซุ้ ม แม้ช้า กแช่ แยว้ อ พู อ ลี้ง พี่ นอ.
45015026	อ ไฌ่ บี่ อี้ง โพล้ง แบ้ แยว้ ลู่ง มาเซโดนี ดี๊ อาคายา อ ค่าง เอิ้งล้าง โละ อ ซ้ะ ม อางเทิ๊ง นี่ จี้ แม้ช้า~โพล้ง~ซยาง โพล้ง ยะ ล แพ นอ ลู่ง กแช่ แยว้ อ พู อ ลี้ง อ แกล้ ลู่ง เว่ง เยรูซเลง.
45015027	อ ซื๊ง เว๊ เอิ้งล้าง โละ อ ซ้ะ ลู่ง ท ไฌ่ อี้ง แด เว๊. เต้~ๆ นอ อ ซื๊ง เว๊ โอ แม่ ดี๊ โพล้ง ยู      เมะ เว๊ โพล้ง ยู อางน้าง เอะ-อ้ะ ท อ ฌี้ พี่ อ เฌ๊ เว๊ ลู่ง กแช่ แยว้. ท บี่ นอ โพล้ง พี่ ล เมะ เก ยู แบ เกิ้ง แม้ช้า โพล้ง ยู ดี๊ ฆ้า โฆ่.
45015028	พี่ จ แม้ เท่อ บี่ อี้ง ดี๊ จ เกล๊าง จี้ เทว๊ เอะ โพล้ง ฌ้อง เมาน่าง เย้า      จ ม ลี้ ลู่ง ซเปง อ ค่าง      ดี๊ จ ม ลี้ เว่ โย๊ น ซื๊ง.
45015029	พี่ จ เฌ๊ โอ น ซื๊ง นอ จ ซีงแฌ๊ จ ม เฌ๊ ดี๊ กแช่ เยซู คริ้ อ บลึ้ อ บลาง ล๊า~ๆ ฆวี้~ๆ.
45015030	จ ด๊างพื่งวี่ ซีง-เอ้อ ลู่ง ก ชู่ง นะ กแช่ เยซู คริ้ อ กย้อง ดี๊ ลู่ง ท เอ ท กวี้ง พี่ วีง ฌี้ แล้ แอว้ บุ้ แบ ก ซ้ะ อ กย้อง นอ จ อวีงซ้ะชู้ น ซื๊ง เกม๊า น ดึ้ ซกุ้ เท่อ ดี๊ แย้ พี่ น ชูแพ เท่อ ดี๊ กแช่ แยว้ ลู่ง จ ฌ่าง
45015031	บี่ ซุ้ กแช่ แยว้ ม แม้ พ้อง พลิ้ แย้ ดี๊ โพล้ง ยูเด้ง พี่ อ ล ชู่ง ล นะ เท่อ แบ      ดี๊ กแช่ แยว้ อ พู อ ลี้ง ลู่ง เว่ง เยรูซเลง ม ฮะ นี่ จ ท แม้ช้า ดี๊ ท เซิง มึ ซ้ะ มึ.
45015032	ท บี่ นอ เมะ แบ กแช่ แยว้ อ ซ้ะ จ ม เฌ๊ โอ น ซื๊ง ดี๊ ท ซ้ะอวีง ซ้ะโทะ. จ ม โอ ไปว้ะ โอ แซ ดี๊ น ซื๊ง.
45015033	เกม๊า กแช่ แยว้ พี่ อ เก ท มึ ท พ้า อ กแช่ โอ ดี๊ น ซื๊ง กุ้ อ แฌ้. อาเมง.
45016001	จ ม โล้ แบฆ้ะ ดี๊ ก ด๊างพื่งวี่ น่าง เฟบี. อ เว๊ เก โพล้ง ฌี้ แม้ เท่อ ดี๊ โพล้ง ทื๊ง ซยอง กแช่ แยว้ ลู่ง เฌง เคงครียา.
45016002	พี่ อ เว๊ เก กแช่ เยซู คริ้ อ เท่อ นอ เกม๊า น ซื๊ง ฮะ นี่-อ้ะ บี่ ซุ้ โพล้ง แบ้ แยว้ เกิ้ง แม้ เว๊      ดี๊ แม้ช้า-อ้ะ ท้อง อ เว๊ แบ อ ซ้ะ. อ ไฌ่ บี่ อี้ง อ เว๊ เก ฌุ้พาง ลู่ง อ ฌี้ ดี๊ โพล้ง แอ แฌ้ ดี๊ แย้ ปะ.
45016003	จ ท ยื่ง ซ้ะ ดี๊ น่าง ปรีซาคา ดี๊ อาคีลา พี่ อ แม้ ซกุ้ ฆึ กแช่ เยซู คริ้ อ เท่อ ดี๊ แย้.
45016004	คี๊ง แฌ้ อี้ง นอ ซี๊ง ฌี้ ม๊า ฌี้ อางกี ล้าง อ ซ้ะ ม แม้ช้า แย้. จ ไจ้ะ บลึ้-อ้ะ เต้~ๆ      ล เมะ ที่ แย้ ล แฌ้ แบ      แบ เด้าะ โพล้ง ทื๊ง ซยอง กแช่ แยว้ พี่ ล เมะ เก ยู แบ กุ้ อ จอง ไจ้ะ บลึ้-อ้ะ ปะ.
45016005	จ ท ยื่ง ซ้ะ ดี๊ โพล้ง ทื๊ง ซยอง เท่อ กุ้ อ แฌ้ พี่ อ เฌ๊ โอ ซยอง ลู่ง อ ซื๊ง เว๊ อ เด้า พ้า ปะ. จ ท ยื่ง ซ้ะ ดี๊ เอเปเนโต พี่ จ เอ-อ้ะ ดู มะ. อ เว๊ เก อ ต้องคู ล แฌ้ พี่ อ ชู่ง นะ กแช่ เยซู คริ้ ลู่ง ค่าง อาแซย.
45016006	จ ท ยื่ง ซ้ะ ดี๊ น่าง มารียา พี่ อ แม้ เท่อ น้ะ ลู่ง น ซื๊ง ฌ่าง.
45016007	จ ท ยื่ง ซ้ะ ดี๊ อางโดนีโค ดี๊ น่าง ยูนี พี่ อ เก โพล้ง ล ชื้อ ฆ่าง ดี๊ แย้ ดี๊ แบซุ้ ฆึ ดี๊ แย้. อ ซื๊ง เว๊ เก โพล้ง พี่ อ เม้ง ลื้อ แซ ท้อง ลู่ง กแช่ เยซู คริ้ อ เพล่ ดู ล แพ นอ อ แกล้      ดี๊ ชู่ง นะ เท่อ วี่ง แย้.
45016008	จ ท ยื่ง ซ้ะ ดี๊ อางปลีอาโต พี่ จ เอ-อ้ะ ดู มะ ลู่ง กแช่ เยซู คริ้ อ กย้อง.
45016009	จ ท ยื่ง ซ้ะ ดี๊ อูราบาโน พี่ อ แม้ ซกุ้ กแช่ เยซู คริ้ อ เท่อ ดี๊ เฆ้อ      ดี๊ จ ท ยื่ง ซ้ะ ดี๊ ซตากู พี่ จ เอ-อ้ะ ดู มะ.
45016010	จ ท ยื่ง ซ้ะ ดี๊ อาเปเล พี่ อ เนโพล ทาง อ ซ้ะ เก โพล้ง โต้ โพล้ง ล้อง ดี๊ กแช่ เยซู คริ้. จ ท ยื่ง ซ้ะ ดี๊ โพล้ง กุ้ อ แฌ้ พี่ อ โอ ลู่ง อารีโตบูโล อ เด้า พ้า.
45016011	จ ท ยื่ง ซ้ะ ดี๊ เฮโรดี เก โพล้ง ล ชื้อ ฆ่าง ดี๊ แย้. จ ท ยื่ง ซ้ะ ดี๊ ก ด๊างพื่งวี่ ทื๊ง ซยอง เท่อ กุ้ อ แฌ้ พี่ อ โอ ลู่ง นาคีโซ อ เด้า พ้า.
45016012	จ ท ยื่ง ซ้ะ ดี๊ น่าง ตรีเฟนา ดี๊ น่าง ตรีโฟซา พี่ อ แม้ กแช่ เยซู คริ้ อ เท่อ      ดี๊ จ ท ยื่ง ซ้ะ ดี๊ น่าง เปซี พี่ จ เอ-อ้ะ ดู มะ. อ เว๊ แม้ เท่อ น้ะ ลู่ง กแช่ เยซู คริ้ อ ฌ่าง.
45016013	จ ท ยื่ง ซ้ะ ดี๊ รูโฟ พี่ กแช่ เยซู คริ้ อางลึ นี่-อ้ะ. จ ท ยื่ง ซ้ะ ดี๊ อ มู่ พี่ อ เอ แย้ บี่ ซุ้ จ เก อ พูแคว๊.
45016014	จ ท ยื่ง ซ้ะ ดี๊ อาซีงครีโต      เฟโกง      เฮอเม      ปาโตบา      เฮมา ดี๊ ด๊างพื่งวี่ อ แฌ้แพ กุ้ อ แฌ้ พี่ อ โอ ดี๊ อ ซื๊ง เว๊ ล แพ นอ.
45016015	จ ท ยื่ง ซ้ะ ดี๊ ฟีโลโลโก      ดี๊ น่าง ยูลี      ดี๊ เนเร      ดี๊ อ พื่ง มืง      ดี๊ โอลีงปา      ดี๊ กแช่ แยว้ อ พู อ ลี้ง กุ้ อ แฌ้ พี่ อ โอ ดี๊ อ ซื๊ง เว๊ ล แพ นอ.
45016016	พี่ น ซื๊ง แด โละ ซ้ะ นอ ไคล้เดิง ไคล้ดุ้ โละ ซ้ะ ดี๊ ท เอ ท กวี้ง. โพล้ง ทื๊ง ซยอง กแช่ แยว้ กุ้ จอง ท ยื่ง ซ้ะ ดี๊ น ซื๊ง ปะ.
45016017	ด๊างพื่งวี่ ซีง-เอ้อ จ อวีงซ้ะชู้ น ซื๊ง เกม๊า น ปโล่ ล้าง น ซ้ะ ดี๊ โพล้ง พี่ อ แม้ ที่พ้ะ ที่ล้าง น ซื๊ง      ดี๊ เกม๊า โพล้ง อ ท ชู่ง ท นะ คู~ๆ ไค๊~ๆ. โพล้ง ล แพ อี้ง แม้ ไทะทะ ท ซอง ท ซ๊าง พี่ น นี่ แบ-อ้ะ. แม้ แบฆ้ะ ล้าง น ซ้ะ ดี๊ โพล้ง ล แพ อี้ง ล ฌี้.
45016018	โพล้ง พี่ อ แม้ บี่ อี้ง ล แม้ กแช่ เยซู คริ้ อ เท่อ แบ      แบ เด้าะ อ ซื๊ง เว๊ ช๊องมอง ที่ อ โฌ่งโพ๊ง อ ฌ่าง. อ ซื๊ง เว๊ เจ่ ท ไคล้ ลู่ง อ มึ อ พ้า อ เพา อ เบ้ อางโล๊ นี่ โพล้ง พี่ อ ชู่ง โพล้ง อ แฌ้แพ โย๊ น้ะ.
45016019	โพล้ง กุ้ อ แฌ้ แน่ฌ๊า แบ เว๊ เย้า น ซื๊ง ชู่ง ท ฌี้ อ ไฌ่ เมาน่าง. ท บี่ นอ จ เซิง มึ ซ้ะ มึ ดี๊ น ซื๊ง เต้~ๆ. จ แบ ซ้ะ เกม๊า น ซื๊ง แม้ ท อ ฌี้ ซี กุ้ อ เม้ง      แบ เด้าะ แม้ ท อ้า ล ซี แบ.
45016020	ล ไยะ ล้า แบ กแช่ แยว้ พี่ อ เก ท มึ ท พ้า อ กแช่ ล แฌ้ นอ ม ไควะ ล้าง ม้างโค้ไล่ ลู่ง น คาง พ๊างละ เกม๊า น ไย่ บลิ้-อ้ะ. เกม๊า ก กแช่ เยซู คริ้ อ โก้ง อ โบ้ง อ บลึ้ อ บลาง โอ ดี๊ น ซื๊ง นอ ล้อ.
45016021	ทีโมเท พี่ อ แม้ ซกุ้ เท่อ ดี๊ แย้ ท ยื่ง ซ้ะ ดี๊ น ซื๊ง. ลูกีโย      ยาโซง ดี๊ โซซีปาโต พี่ อ เก ล ชื้อ ฆ่าง ดี๊ แย้ ท ยื่ง ซ้ะ ดี๊ น ซื๊ง ปะ.
45016022	แย้ เตตี จ เก โพล้ง กวิ้ ไละ อี้ง      ท ยื่ง ซ้ะ ดี๊ น ซื๊ง ลู่ง กแช่ เยซู คริ้ อ กย้อง.
45016023	ไกโย พี่ จ โอ อ เด้า พ้า ดี๊ โพล้ง ทื๊ง ซยอง เท่อ เฌ๊ โอ ซยอง อ เด้า พ้า ล แฌ้ นอ อ เว๊ ท ยื่ง ซ้ะ ดี๊ น ซื๊ง. เอราโต พี่ อ เก โพล้ง ยู่แคว่ เฌง ฆ๊าง อ ค๊อง ดี๊ ก ด๊างพื่งวี่ กวาโต ท ยื่ง ซ้ะ ดี๊ น ซื๊ง.
45016024	เกม๊า ก กแช่ เยซู คริ้ อ โก้ง อ โบ้ง อ บลึ้ อ บลาง โอ ดี๊ น ซื๊ง กุ้ อ แฌ้ นอ ล้อ. อาเมง.
45016025	เกม๊า ก อางปฆ้า กแช่ แยว้ แด เทา. อ เว๊ เกม๊า น ซื๊ง โอ ดี๊ ท ชู่ง ท นะ เฌิ่ง~ๆ ค๊า~ๆ ซี      บี่ ซุ้ ท ฌี้ อ ไฌ่ พี่ จ โล้ ล้าง อี้ง พี่ อ แบฆ้ะ ดี๊ กแช่ เยซู คริ้. อ อี้ง เก เท่อ พี่ อ โอ คิ้ซูง คิ้บีง ลู่ง อ ต้องคู เย้า      แบ เด้าะ แบ ท แม้ โพล ทาง-อ้ะ.
45016026	ค๊องเนง อี้ง เท่อ ลู่ง โม ไคล้ คิ้ กแช่ แยว้ กวิ้ ล้าง เว๊ นอ เกม๊า ท เมะ ท โต้ อี้ง โพล ทาง เติ้งต้าง      ดี๊ กแช่ แยว้ พี่ อ โอ ม๊า ล้างชู้ ล้างแกย อางแม้เลา เว๊ เกม๊า โพล้ง กุ้ อ ชื้อ ซีงแฌ๊ ท เมะ ท โต้ อี้ง      บี่ ซุ้ โพล้ง กุ้ อ แฌ้ ม ชู่ง ม นะ ดี๊ ม แม้ โพะ เว๊ อ ไค๊.
45016027	เกม๊า ท อ ฆี๊ง อ แล้ อ โฌ่ง อ พ้าง โอ เว๊ ดี๊ กแช่ แยว้ ลู่ง กแช่ เยซู คริ้ อ กย้อง ครึ~ๆ. กแช่ แยว้ ล แฌ้ ล้อ โอ ดี๊ ท ซีงแฌ๊ แน่ฌ๊า กุ้ อ เม้ง      อาเมง.
46001001	แย้ ปาโล พี่ กแช่ แยว้ อางกี ล้าง อ ซ้ะ ลึนี่ แย้ เก กแช่ เยซู คริ้ อ เพส่ ดู ล แฌ้ จ กวิ้ ไละ ล เบง อี้ง ดี๊ ก ด๊างพื่งวี่ ล แฌ้ เมะ เว๊ โซเทเน.
46001002	จ กวิ้ ยื่ง เอะ โพล้ง ทื๊ง ซยอง เท่อ ลู่ง เว่ง โคเรง อ ไละ กุ้ อ แฌ้ พี่ อ อางกี ล้าง อ ซ้ะ ดี๊ กแช่ เยซู คริ้ เย้า      ดี๊ กแช่ แยวั ลึ นี่ เว๊ เก อ พู อลี้ง ดิ๊ จ กวิ้ เอะ กเย่ โพล้ง ล จอง ฌี้ ล กล้ะ ฌี้ ลู่ง อ โบง ทาง แบ้ ทาง กแช่ เยซู คริ้ เก อ ชื๊ง เว๊ แด ดี๊ เฆ้อ ก กแช่ นอ ล้อ.
46001003	เกม๊า ก แพ่ กแช่ แยว้ ดี๊ กแช่ เยซู คริ้ อโก้ง อ โบัง อ บลึ้ อ บลาง ท มึ ท พ้า โอ ดี๊ น ซื๊ง กุ้ อ แฌ้ ล้อ.
46001004	จ ไจ้ะ บลึ้ จ แพ่ กแช่ แยว้ ลู่ ง น ซื๊ง ฌ่าง กุ้ อ แฌ้ ครึ ๆ พี่ อ เว๊ เกล๊าง น ซื๊ง อ โก้ง อ โบ้ง อ บลึ้ อ บลาง ลู่ง กแช่ เยซู คริ้ อ ซุ้ เย้า.
46001005	ลู่ง อ เว๊ อ กยอง นอ กแช่ แยวั เกม๊า น เท่อ โอ กู้ง โอ ล๊า กุ้ อ เม้ง โอ ฆึ ดี๊ ท ลื่ง ท ไคล้ ดี๊ ท ชีงแฌ๊ แน่ฌ๊า กุ้ อ เม้ง ล้อ.
46001006	กแช่ เยซู คริ้ อ ไฌะ อ ไฌ่ อ ดีง อ ต้อง โอ เฌิ่ง โอ ค๊า ลู่ง น ซ้ะพ้า ฌี้ มะ.
46001007	อ กย้อง บี่ นอ น ซี๊งิ นี่ แบ กแช่ แยว้ อ ท เกล๊าง กุ้ อ เม้ง พี่ นซื๊ง คุ้แท๊ กแช่ เยซู คริ้ เฌ๊ ไท้ ปล้ะ ล้าง อ ซ้ะ โคะ.
46001008	กแช่ แยวั ม เกล๊าง น ซื๊ง ท ชู่ง ท นะ ลู่ง อ เฌิ่ง อ ค๊า บี่ชุ้ น ซื๊ง ท ไพ้ะ ท แม ล โอ ล้า แบ พี่ มื่ง นี้ง กแช่ เยซู คริ้ ม เฌ๊ ไท้ โคะ.
46001009	น ซื๊ง อางกี ล้าง น ชัะ ดี๊ กแช่ แยว้ ซี. กแช่ แยว้ ล แฌ้ อี้ง พี่ อ ลึ นี่ น ซื๊ง เกม๊า น ซีงแฌ๊ แน่ฌ๊า โละ ซัะ ดี๊ อ พูแคว๊ กแช่ เยซู คริ้ เก เฆัอ ก กแช่ นอ ล้อ.
46001010	ด๊างพื่งวี่ ซีง-เอ้อ ลู่ง กแช่ เยซู คริ้ อ เม้ง อ แซ นอ จ อวีงซัะชู้ น ซี๊ง เกม๊า ไคล้ เท่อ ล เมัง ฆ่าง ช๊องมอง เท่อ ล เบ้ง ฆ่าง เลา ปะ บี่ ซุ้ น ซื๊ง ล ล้างมื่ง ล้างพัะ โละ ซ้ะ แบ.
46001011	11 อ ไฌ่ บี่ โย้ โพล้ง แบ แฌัๆโอ ลู่ง น่าง คะโลเอ อ เด้า เฌ๊ โล้ แบ แย้ ล้อง ๆ      ไจ้ะ เว๊ แด น ซื๊ง ติ้ โละ ซ้ะ.
46001012	จ ไจ้ะ บี่ อี้ง      น ซื๊ง แบ แฌั ๆ ไคล้ ล บี่ ซุ้ โละ ซ้ะ แบ. แบ แฌ้ ๆ ไจ้ะ เว๊ "แย้ จ เก ล มู๊ง ฆ่าง ดี๊ ปาโล". โอ ล แฌ้ ไจ้ะ เว๊ "แย้ จ เก ล มู๊ง ฆ่าง ดี๊ อาโปโล". อ เว๊ ล แฌ้ เต้าะ ไจ้ะ เว๊ "แย้ จ เก ล มู๊ง ฆ่าง ดี๊ เปโต". โอ ล แฌั ได้ะ ไจ้ะ เว๊ "แย้ จ เก ล มู๊ง ฆ่าง ดี๊ กแช่ เยซู คริ้".
46001013	เมะ น ซื๊ง อางน้าง พ้ะ กแช่ เยซู คริ้ โม่. ปาโล เมะ อ โท่ง ซี๊ง อ ซ้ะ ลู่ง เซง ป้างกิ้ อ ล้อง ลู่ง น ซื๊ง ฌ่าง โม่. เมะ น ซื๊ง จูง ที๊ง ลู่ง ปาโล อ เม้ง โม่.
46001014	จ ไจ้ะ บลึ้ แบ กแช่ แยวั ลู่ง จ นี่ แม้ เอะ โพล้ง อ ไฌ่ จูง ที๊ง ล แอ แฌ้ แบ      โอ เว๊ ที่ ครีโป      ดี๊ ไกโย      คี๊ง แฌ้ ล้อ.
46001015	อ กย้อง บี่ นอ โพล้ง ไจ้ะ เว๊ ล ซี น่าง แฌ้ แบ น ซื๊ง จูง ที๊ง ลู่ง จ เมัง จ แซ.
46001016	อ้อ จ แม้ เอะ ซเตฟานา ล เด้า นอ อ ไฌ่ จูง ที๊ง ปะ. เมะ โพล้ง อ แฌัแพ จ ล นาง ล้า แบ.
46001017	กแช่ เยซู คริ้ ล เจ่ แย้ เฌ๊ แม้ เอะ โพล้ง อ ไฌ่ จูง ที๊ง แบ. อ เว๊ โซ๊ง แย้ เกม๊า จ โล้ ล้าง ท ฌี้ อ ไฌ่ ล้อ. พี่ จ โล้ ล้าง เท่อ นอ จ ล เจ่ โพล้ง ฌางคู คู อ ท โกง ท มอง น่าง เม้ง แบ. จ เมะ เจ่ นอ พี่ กแช่ เยซู คริ้ ซี๊ง ลู่ง เชง ป้างกิ้ อ ล้อง นอ อ ดู้ง อ ยาง ล โอ ล้า แบ.
46001018	โพล้ง พี่ ม ชี๊ง ล้าง แบ เตา แบ แต๊นอ ช๊องมอง เว๊ กแช่ เยซู คริ้ ซี๊ง ลู่ง เซง ป้างกิ้ อ ล้อง เก ท ล กลุ้ ล จ้ะ แบ      แบ เด้าะ ก เว๊ แด พี่กม พ้อง ม พลิ้ นอ ก แด เว๊ เก เท่อ ลู่ง กแช่ แยวั ปล้ะ ล้าง อ ดู้ง อ ยาง.
46001019	ไละ ฌี้ ไละ แอว้ ไจ้ะ เว๊ "จ ม แม้ เฌ๊ฌ้ อง ไฆวะ โพล้ง ไพ่ โพล้งแชย๊ อ ท โกง ชี มอง แบ ดี๊ จ ม นย๊อง ไฆวะ โพล้ง ซี ไละ ซีเล่ อ ท ซีงแฌ๊ แน่ฌ๊า ล แพ นอล้อ".
46001020	เมะ บี่ นอ โพล้ง ไพ่ โพล้ง แซย๊ โพล้ง ซี ไละ ซี เล่ โพล้ง ไคล้ เท่อ ซี พี่ ล ชู้ แย๊ อี้ง      อ ซื๊ง เว๊ ม ไคล้ บี่ จะ เล้. กแช่ แยว้ เนโพล ทาง เว๊ โพล้ง ฌางคู คู อ ท โกง ซี มอง แบ ล แพ อี้ง นอ เก ท ล กลุ้ ล จ้ะ แบ      ล เมะ แบ-อ้า.
46001021	กแช่ แยวั โอ ดี๊ อ ท โกง ซี มอง แบ เมาน่าง. โพล้ง ม ซีงแฌ๊-อ้ะ ดี๊ โพล้ง อ ท โกง ซี มอง แบ แด เว๊ นอ ซี เอะ. แบ เด้าะ กแช่ แยว้ แบ อ ซ้ะ เจ่ ก ท โล้ ล้าง พี่ โพล้ง ฌางคู คู ทื๊ง เว๊ เก ท ล กล้ ล จ้ะ แบ นอ แม้ พ้อง พลิ้ โพล้ง ลู่ง อ ชู่ง เท่อ นะ เท่อ นอ ล้อ.
46001022	โพล้ง ยู แบ ซ้ะ ท ล้ะ ท เล่ บี่ ซุ้ อ เว๊ ม นะ เท่อ. เมะ โพล้ง กรี นอ แบ ซ้ะ ท โกง ท มอง.
46001023	ก เว๊ แด ซีง ล แพ อี้ง ก โล้ ล้าง      กแช่ เยซู คริ้ พี่ อ แบ ท แพล้ ทาง ลู่ง เซง ป้างกิ ล้อง ล แฌ้ นอ อ ไฌะ อ ไฌ่. โพล้ง ยู ล แบ อ ซ้ะ แบ เซิงทาง ซ้ะไฌ๊. โพล้ง ล ชื้อ แด แคว่ เว๊ เก ท ล กลุ้ ล จ้ะ แบ.
46001024	แบเด้าะ โพล้ง พี่ กแช่ แยว้ ลึ นี่-อ้ะ เก อ พู อ ลี้ง ล แพ นอ      โพล้ง ยู ฌี้ โพล้ง กรี ฌี้ ซีงแฌ๊ เว๊ ก โล้ ล้าง กแช่ เยซู คริ้ อ ไฌะ อ ไฌ่ พี่ เนโพล ทาง กแช่ แยว้ อ ดู้ง อ ยาง ดี๊ อ ท โกง ซี มอง แบ.
46001025	อ ไฌ่ บี่ โย้ กแช่ แยว้ อ ท ล กลุ้ ล จ้ะ แบ นอ แซย๊ นี่ โพล้ง ฌางคู โคล๊ง คู อ ท โกง ท มอง      ดี๊ กแช่ แยว้ อ ไฌ่ แช่ แบ้ แช่ นอ ชอง นี่ โพล้ง ฌางคู โคฌง คู อ ไฌ่ อ แบ้ ได้ะ.
46001026	จ ด๊างพื่งวี่ ซีง-เอ้อ ช๊องมอง ดุ้ แฆว่ น ซื๊ง เก โพล้ง พี่ ล มยู๊ เล้ ลู่ง กแช่ แยว้ กุ้ นี่ น ซื๊ง เก อ พู อ ลี้ง. พี่ โพล้ง ฌางคู คู ทื๊ง เว๊ เก โพล้ง โอ ดี๊ ท โกง ท มอง โอ ดี๊ อ ดู้ง อ ยาง ท โอ ท ช๊อง ซีง ล แพ นอ โอ แซยั โคะ แฌ้ ล้อ.
46001027	แบ เด้าะ กแช่ แยว้ อางลึ นี่ เท่อ พี่ โพล้ง ฌางคู คู ทื๊ง เว๊ เก ท ล กลุ้ ล จ้ะ แบ ดี๊ อ ไฌ่ แช่ แบ้ แช่      บี่ ซุ้ โพล้ง ลู่ง โอ ดี๊อ ท โกง ท มอง ดี๊ อ ไฌ่ ชอง แบ้ ชอง ล แพ นอ ม ฌางแช้ ล้อ.
46001028	กแช่ แยว้ อางลึ นี่ เท่อ พี่ โพล้ง ฌางคู คู ดึ้เดว ทื่งแช้ เว๊ ดี๊ เอน้า ชางบ้า เว๊ บี่ ซุ้ กแช่ แยว้ ม แม้ เฌ๊ฌ้อง ไฆวะ เท่อ ลู่ง โพล้ง ฌางคู คู ทื๊ง เว๊ เก เท่อ ลู่ง อ ล้างเปิง.
46001029	บี่ อี้ง โพล้ง ล โอ น่าง แฌ้ แบ พี่ ม อางปฆ้า ล้าง อ ซ้ะ ลู่ง กแช่ แยว้ อ เมะแซ พ้า ซี.
46001030	กแช่ แยว้ ล้อ เกม๊า น ซื๊ง โอ ลู่ง กแช่ เยซู คริ้ อ ซุ้ ดี๊ อ เว๊ ดึ้ เกม๊า กแช่ เยซู คริ้ เนโพล ทาง เอะ เฆ้อ อทโกง ท มอง.     อ เว๊ เกม๊า ก แบ กแช่ แยว้ อ ซ้ะ ลึ๊ เก กะ โพล้ง ผี้ โพล้ง แอวั ฌัอง แม้ พ้อง แม้ พลิ้ เฆัอ ดิ๊ ท เด้เทา เดับ้ะ ล้อ.
46001031	บี่ ชุ้ ไละ ฌึ้ ไละ แอว้ โล้ เว๊ "โพล้ง พี่ อ แบ ช้ะ อางปฆัา เท่อ นอ แบ อางปฆ้า กแช่ แยว้ นอ ล้อ".
46002001	ด๊างพื่งวี่ ซีง-เอ้อ พี่ จ เฌ๊ ลู่ง น ซื๊ง โอ นอ จ โล้ ล้าง ละ ล้าง กแช่ แยว้ อ ลู่ง อ แท๊ พี่ โพล้ง ล ซีงแฌ๊ ได้ะ แบ      ล เมะ จ เจ่ ท ไคล้ ลู่ง อ แก แบ ดี๊ ท ซีงแฌ๊ แน่ฌ๊า แอ~ๆ แบ.
46002002	พี่ จ โอ ลู่ง น ซื๊ง แกล้ นอ จ อางกี ล้าง จ ซ้ะ ม ซอง ที่ กแช่ เยซู คริ้ อ ไฌะ อ ไฌ่ พี่ อ เว๊ แบ ท แพล้ ทาง ลู่ง เซง ป้างกิ้ อ ล้อง.
46002003	อ ไฌ่ บี่ อี้ง พี่ จ เฌ๊ โอ ดี๊ น ซื๊ง นอ จ ไฌ่ จ แบ้ ล โอ ล้า แบ. จ ซ้ะเม ซ้ะไพล้ เท่อ ว้ะโทะ ว้ะติ้ เต้~ๆ ล้อ.
46002004	พี่ จ ซอง เท่อ ดี๊ โล้ ล้าง เท่อ นอ ล เมะ จ อางโก้ไละ นี่ น ซื๊ง ดี๊ ท ไคล้ ลู่ง โพล้ง ฌางคู คู อ ท โกง ท มอง แบ. แบ เด้าะ จ โล้ ล้าง เท่อ นอ บี่ ซุ้ ม เกม๊า โพล้ง ซีงแฌ๊ กแช่ แยว้ อ วีง ฌี้ แล้ แอว้ โอ ดี๊ อ ดู้ง อ ยาง.
46002005	ล เมะ โพล้ง ฌางคู คู อ ท โกง ท มอง เกม๊า น ซื๊ง ชู่ง นะ กแช่ เยซู คริ้ แบ      เมะ เว๊ กแช่ แยว้ อ ดู้ง อ ยาง เกม๊า น ซื๊ง ชู่ง เท่อ นะ เท่อ นอ ล้อ.
46002006	จ เจ่ ท โกง ซี มอง แบ โล้ ล้าง เอะ โพล้ง พี่ อ ซีงแฌ๊ กแช่ แยว้ เมาน่าง เย้า ล แพ นอ อ เท่อ      ล เมะ จ เจ่ โพล้ง ฌางคู คู อ ท โกง ท มอง แบ      ดี๊ ล เมะ ท อ ดู้ง อ ยาง พี่ ยู่แคว่ ฌางคู โคล๊ง คู อี้ง แบ. ท อ ดู้ง อ ยาง อี้ง ม ล้างแม่ ไฆวะ ล้อ.
46002007	ท โกง ท มอง ลู่ง จ โล้ ล้าง อี้ง เมะ เว๊ กแช่ แยว้ อ ท โกง ท มอง ลู่ง โอ คิ้ซูง พี่ โพล้ง ฌางคู คู ล แด เว๊ ได้ะ แบ. แบ เด้าะ กแช่ แยว้ แม้ เว้ เว๊ ลู่ง อ เว๊ ล ไต้ ล้าง ฌางคู คู ได้ะ แบ      บี่ ซุ้ ก ม นี่ อ ท ฆี๊ง ท แล้.
46002008	โพล้ง พี่ อ ยู่แคว่ เท่อ ลู่ง ฌางคู โคล๊ง คู อี้ง นอ ล ซีงแฌ๊ ท โกง ท มอง บี่ โย้ น่าง แฌ้ แบ. เมะ ซีงแฌ๊ เว๊ นอ ล แพล้ ทาง กแช่ เยซู คริ้ พี่ อ โอ ดี๊ อ ฆี๊ง อ แล้ ล แฌ้ นอ ลู่ง เซง ป้างกิ้ อ ล้อง แบ.
46002009	ไละ ฌี้ ไละ แอว้ โล้ เว้ เว๊ บี่ อี้ง "เท่อ พี่ โพล้ง ล แด ดี๊ อ เมะ แบ ล แน่ฌ๊า ดี๊ อ แน่ แบ ดี๊ เท่อ พี่ กโพล้ง ช๊องมอง เว๊ ล ท้อง แบ อ นอ เมะ เว๊ เท่อ พี่ กแช่ แยว้ แม้ เว้ เอะ โพล้ง ลู่ง อ เอ-อ้ะ".
46002010	กแช่ แยว้ เกม๊า อ วีง ฌี้ แล้ แอว้ ปล้ะ ล้าง เอะ เฆ้อ อ ท คิ้ซูง. อ วีง ฌี้ แล้ แอว้ แคว่ เท่อ ซีงแฌ๊ เว๊ กุ้ อ เม้ง      ดี๊ ซีงแฌ๊ กแช่ แยว้ อ ท ช๊องมอง ลู่ง อ เซิง พ้า ซ้ะ พ้า ปะ ล้อ.
46002011	โพล้ง ฌางคู คู อ วีง อ แล้ ม แด ล้าง ไท้ อ ไฌ่ อ กย้อง แด เว๊ เลา ปะ. บี่ นอ อ ซุ้ กแช่ แยว้ อ วีง ฌี้ แล้ แอว้ ม ซีงแฌ๊ กแช่ แยว้ อ ไฌ่ อ กย้อง แด เว๊ เลา ปะ ล้อ.
46002012	ล เมะ ก นี่ แบ ท วี๊ง ท แน พี่ อ ยู่แคว่ โพล้ง ล แบ้ แยว้ แบ นอ แบ. แบ เด้าะ ก นี่ แบ กแช่ แยว้ อ วีง ฌี้ แล้ แอว้ พี่ อ เว๊ โซ๊ง ล้าง เอะ เฆ้อ      บี่ ซุ้ ก ม ซีงแฌ๊ ท กุ้ อ เม้ง ลู่ง กแช่ แยว้ เกล๊าง เฆ้อ.
46002013	ท บี่ นอ พี่ ก โล้ ล้าง กแช่ แยว้ อ ไฌะ อ ไฌ่ เอะ โพล้ง ลู่ง กแช่ แยว้ อ วีง ฌี้ แล้ แอว้ โอ ดี๊-อ้ะ นอ ก ไคล้ บี่ ซุ้ วีง ฌี้ แล้ แอว้ ซอง เฆ้อ ล้อ      ล เมะ ก ไคล้ บี่ ซุ้ โพล้ง ฌางคู คู อ ท โกง ท มอง ซอง เฆ้อ แบ.
46002014	โพล้ง พี่ อ ล โอ ดี๊ กแช่ แยว้ อ วีง ฌี้ แล้ แอว้ แบ นอ ม แม้ นี่ เท่อ พี่ อ เฌ๊ เว๊ ลู่ง วีง ฌี้ แล้ แอว้ ล ซี แบ. โพล้ง ล เอ้า นอ แน ท อ ไฌะ อ ไฌ่ อี้ง ล ซี แบ เต้~ๆ. อ เว๊ แคว่ เว๊ เก ท ล กลุ้ ล จ้ะ แบ เลา ปะ. เมะ กแช่ แยว้ อ วีง ฌี้ แล้ แอว้ ล้อ พี่ อ เกล๊าง ท ซีงแฌ๊ แน่ฌ๊า เอะ โพล้ง ลู่ง ม แคว่ ช๊องมอง ท ล แพ อี้ง ซี.
46002015	โพล้ง พี่ อ โอ ดี๊ กแช่ แยว้ อ วีง ฌี้ แล้ แอว้ นอ ม ซีงแฌ๊ ท กุ้ อ เม้ง ซี. แบ เด้าะ โพล้ง แฆฆ้อง ล ซีงแฌ๊ ฌูง โพล้ง ล แฌ้ นอ น่าง เม้ง แบ.
46002016	ไละ ฌี้ ไละ แอว้ ไจ้ะ เว๊ บี่ อี้ง "โพล้ง เล้ ซีงแฌ๊ กแช่ แยว้ อ ท ช๊องมอง ช๊องม้ะ บี่ ซุ้ ม โล้ เอะ กแช่ แยว้ อ เท่อ ซี". เมะ ก เว๊ แด อี้ง ก ช๊องมอง เท่อ บี่ ซุ้ กแช่ เยซู คริ้ อ ท ช๊องมอง นอ ล้อ.
46003001	ด๊างพื่งวี่ ซีง-เอ้อ จ ซอง น ซื๊ง บี่ ซุ้ จ ซอง โพล้ง โอ ดี๊ วีง ฌี้ แล้ แอว้ นอ ล ซี แบ      แบ เด้าะ จ แบ ซอง น ซื๊ง บี่ ซุ้ โพล้ง ล โอ ดี๊ วีง ฌี้ แล้ แอว้ แบ. น ซื๊ง นอ ซีงแฌ๊ แน่ฌ๊า กแช่ เยซู คริ้ อ ไฌะ อ ไฌ่ แบ ด้อง พืงแซ ปี๊~ๆ เฆาะ ล้อ.
46003002	พี่ อ พ้อง ไฆวะ จ แบ ลื่ง น ซื๊ง ดี๊ งู้ นู่งที๊ง      ล เมะ ดี๊ ท อาง ลู่ง อ ชอง แบ      เมะ เว๊ น ซื๊ง อาง เท่อ ลู่ง อ ชอง ล ซี ได้ะ แบ. ค๊องเนง อี้ง ฌี้ น ซื๊ง อาง ล ซี ได้ะ แบ ปะ.
46003003	อ ไฌ่ บี่ อี้ง น ซื๊ง แม้ ซ้ะ แบ ด้อง โพล้ง ล โอ ดี๊ วีง ฌี้ แล้ แอว้ แบ. น ซื๊ง ไคว๊ โละ โนย้ง โละ ซ้ะ ไอ โละ ซ้ะ. แม้ อ ซ้ะ บี่ นอ น ซื๊ง ล้างโฌ่ โพล้ง ฌางคู คู ได้ะ      ดี๊ น ซื๊ง แม้ ซ้ะ ล้างโฌ่ โพล้ง ล แบ้ แยว้ ได้ะ แบ.
46003004	โอ ล แฌ้ ไจ้ะ เว๊ แด      "จ เก ล มู๊ง ฆ่าง ดี๊ ปาโล". โพล้ง อ แฌ้แพ ไจ้ะ เว๊      "จ เก ล มู๊ง ฆ่าง ดี๊ อาโปโล". น ซื๊ง เมะ ไจ้ะ บี่ นอ น ซื๊ง แม้ ซ้ะ ล้างโฌ่ โพล้ง ล โอ ดี๊ วีง ฌี้ แล้ แอว้ แบ      ล เมะ แบ-อ้า.
46003005	อาโปโล เก โพล้ง เล้. ปาโล เก โพล้ง เล้. ก เก กแช่ แยว้ อ เพล่ อ บาง โปล้ ล้อ. ก แม้ช้า น ซื๊ง ชู่ง ไท้ นะ ไท้ กแช่ เยซู คริ้ เย้า. เฆ้อ คี๊ง แฌ้ ก แม้ เท่อ พี่ กแช่ แยว้ อางกี ล้าง เอะ เฆ้อ.
46003006	แย้ จ แม้ เท่อ แบ ด้อง โพล้ง เซิง ล้าง ท คลี๊ง. อาโปโล เก โพล้ง ลู๊ง เว๊ อ ที๊ง. แบ เด้าะ กแช่ แยว้ ล้อ เกม๊า เว๊ อ ดู ทาง โท๊ ทาง.
46003007	โพล้ง เซิง เท่อ ฌี้ ดี๊ โพล้ง ลู๊ง เว๊ อ ที๊ง ฌี้      ล เก โพล้ง ดู โพล้ง โท๊ น่าง เม้ง แบ. กแช่ แยว้ ล้อ เก ท อ ดู อ โท๊ พี่ อ แม้ ดู ทาง โท๊ ทาง ท พู ท ลี้ง.
46003008	โพล้ง เซิง เท่อ ดี๊ โพล้ง ลู๊ง เท่อ อ ที๊ง ล ล้างช๊าง โละ อ ซ้ะ แบ. กแช่ แยว้ ม เกล๊าง โพล้ง คี๊ง แฌ้ อี้ง อ จูงเล้ง คางเล๊ พี่ ม เกิ้ง โละ อ ซ้ะ ดี๊ อ ท แม้ นอ.
46003009	ก แม้ ซกุ้ เท่อ ลู่ง กแช่ แยว้ อ ฌ่าง. น ซื๊ง ซีง ล แพ นอ ล้างโฌ่ ไชะ ลู่ง กแช่ แยว้ เซิง ล้าง พล้ะ ล้าง เท่อ.      น ซื๊ง ล้างโฌ่ เด้า พี่ กแช่ แยว้ ไต้ ทาง เว๊ ปะ.
46003010	ยี๊ แด กแช่ แยว้ เกล๊าง เอะ แย้ อ โก้ง อ โบ้ง อ บลึ้ อ บลาง      บี่ ซุ้ จ เก ซแล้ แม้ เด้า ลู่ง อ แม้ เท่อ ซี ล แฌ้. แย้ จ ไต้ อ เทิง. โพล้ง อ แฌ้แพ ไต้ เว๊ อ คู. กุ้ อ แฌ้ แบ ปโล่ ล้าง ซ้ะ เมะ ฌี้ อ เว๊ ไต้ เท่อ บี่ จะ เล้.
46003011	ท อ เทิง นอ กแช่ แยว้ แม้ ทาง เว๊ ฌี้ เย้า      เมะ เว๊ แด กแช่ เยซู คริ้ ล้อ. โพล้ง แม้ ทาง เว๊ อ เทิง อ แฌ้แพ ล ซี น่าง แฌ้ แบ.
46003012	โพล้ง แบ ล แฌ้~ๆ แม้ ทาง เว๊ อ คู ดี๊ ท อ ลื่ง ดู ฆวี้ ดู      อ ด้อง      ท๊อง      เลว๊      จี้. แบ ล แฌ้~ๆ แม้ ทาง เว๊ อ คู ดี๊ ท อ ลื่ง อ ฆวี้ ล โอ แบ      อ ด้อง      เซง      นาง      โล่ บ้อง.
46003013	ก ม ซีงแฌ๊ โพล้ง ล แฌ้ แบ ล แฌ้ อ ท ไพ้ะ ท แม้      เมะ ฌี้-อ้า      ล ฌี้ แบ-อ้า      พี่ ล นี้ง แย๊ กแช่ เยซู คริ้ ม เฌ๊ ไท้ โคะ. ล นี้ง แย๊ นอ มี ม เฌ๊ แม้ โพล ทาง ไท้ อ ท แม้ กุ้ อ แฌ้      ดี๊ ม ลองดุ้ เว๊ ค๊า-อ้า ล ค๊า แบ-อ้า.
46003014	โพล้ง พี่ มี ล อาง อ ท ไต้ แบ นอ กแช่ แยว้ ม เกล๊าง เอะ อ จูงเล้ง คางเล๊.
46003015	โพล้ง พี่ ล แฌ้ เล้ มี เมะ อาง ไฆวะ อ ท ไต้ นอ อ เว๊ ล นี่ จูงเล้ง คางเล๊ แบ      แบ เด้าะ อ กแช่ นอ ม พ้อง พลิ้ บี่ ซุ้ อ เว๊ ม ไจ ทาง ลู่ง มี อ้า อ พ้า.
46003016	น ซื๊ง ซีงแฌ๊ เมาน่าง เย้า พี่ น เก กแช่ แยว้ อ เว่งฮ๊าง      ดี๊ กแช่ แยว้ อ วีง ฌี้ แล้ แอว้ โอ ลู่ง น ซื๊ง ซ้ะ พ้า.
46003017	โพล้ง เมะ แม้ เฌ๊ฌ้อง กแช่ แยว้ อ เว่งฮ๊าง นอ อ เว๊ ม แม้ เตา แม้ แต๊ โพล้ง ล แฌ้ นอ ปะ ล้อ      เมะ เว๊ กแช่ แยว้ อ เว่งฮ๊าง อี้ง นอ เก ท ล่าง ลู่ง อ ฌี้ อ แอว้      ดี๊ น ซื๊ง เว๊ เก กแช่ แยว้ อ เว่งฮ๊าง นอ ล้อ.
46003018	เกม๊า โพล้ง อางโล๊ ล้าง อ ซ้ะ น่าง แฌ้ ล ฌี้. โพล้ง พี่ อ ไจ้ะ ล้าง อ ซ้ะ แซย๊ ลู่ง โพล้ง ฌางคู คู อ ท ช๊องมอง ล ว๊าง อี้ง นอ อ เว๊ แบ เก ไท้ โพล้ง เฌ๊ฌ้อง บี่ ซุ้ อ ม เก ไท้ โพล้ง ซีงแฌ๊ แน่ฌ๊า เท่อ.
46003019	อ ไฌ่ บี่ โย้ เท่อ ลู่ง โพล้ง ฌางคู คู ทื๊ง เว๊ เก ท โกง ซี มอง แบ นอ กแช่ แยว้ แด เว๊ เก ท เฌ๊ฌ้อง      บี่ ซุ้ ไละ ฌี้ ไละ แอว้ โล้ เว๊ "โพล้ง พี่ อ ท โกง ซี มอง แบ โอ นอ กแช่ แยว้ พอง นี่-อ้ะ ดี๊ อ ท ไพ่ ท แซย๊ แด เว๊ ล้อ".
46003020	ไละ ฌี้ ไละ แอว้ โอ ล โท้ ได้ะ ไจ้ะ เว๊ "กแช่ แยว้ ซีงแฌ๊ เว๊ โพล้ง แซย๊ อ ท ช๊องมอง เก ท โปล้~ๆ ล้อ".
46003021	ท บี่ นอ อางกี ทาง โท๊ โพล้ง น่าง แฌ้ ล ฌี้. เมะ แคว่ ที๊ง~ๆ นอ ท กุ้ อ เม้ง เก น ซื๊ง เท่อ ล้อ.
46003022	ปาโล      อาโปโล ดี๊ เปโต เมะ ฌี้      ฌางคู อี้ง เมะ ฌี้      ท ม๊า ดี๊ ท ซี๊ง เมะ ฌี้      ค๊องเนง อี้ง ดี๊ จู่ง แย๊ โค๊ เมะ ฌี้      ท กุ้ อ เม้ง เก น ซื๊ง เท่อ ล้อ.
46003023	ดี๊ น ซื๊ง เมะ กแช่ เยซู คริ้ อ เท่อ      ดี๊ กแช่ เยซู คริ้ เมะ กแช่ แยว้ อ เท่อ นอ ล้อ.
46004001	น ซื๊ง แบ ทื๊ง-อ้ะ ก เก กแช่ เยซู คริ้ อ เพล่ อ บาง พี่ แบ โล้ ล้าง กแช่ แยว้ อ ท คิ้งซูง คิ้บีง.
46004002	เท่อ ลู่ง อ ล้างเปิ่ง เต้~ๆ นอ อ เพล่ ล แฌ้ แบ โต้ แบ ล้อง ดี๊ อ เซงคู ล้อ.
46004003	เมะ ยี๊ แด นอ น ซื๊ง ซีง ฌี้ โพล้ง อ แฌ้แพ ฌี้      เมะ ต้ะเซ๊ง แย้ นอ ล แบ ท น่าง เม้ง แบ. ทึ เมะ จ กแช่ ฌี้ จ ล ต้ะเซ๊ง ล้าง จ ซ้ะ แบ ปะ ล้อ.
46004004	แย้ จ ซีงแฌ๊ ล้าง จ ซ้ะ จ ท ไพ้ะ ท แม ล โอ น่าง เม้ง แบ      ล เมะ จ ไจ้ะ ล้าง จ ซ้ะ จ ฌี้ จ แอว้ แบ. กแช่ แยว้ ล แฌ้ ล้อ ต้ะเซ๊ง แย้ ซี.
46004005	ท บี่ นอ ต้ะเซ๊ง วี่ง โพล้ง พี่ ล ท้อง อ แค๊ ได้ะ แบ นอ ล ฌี้. น ซื๊ง แบ โอ คุ้ ท้อง กแช่ เยซู คริ้ ม เฌ๊ ไท้ โคะ. อ เว๊ ม แม้ นี่ ท โอ คิ้ซูง คิ้บีง ลู่ง ท ไค้ะ แกล้ นอ ม ปล้ะ ล้าง เว๊ ลู่ง ท พ้าง      ดี๊ ม แม้ โพล ทาง โพล้ง อ ท ช๊องมอง ลู่ง อ ซ้ะ พ้า. ฌ้อง นอ กแช่ แยว้ ม อางปฆ้า แบ โพล้ง กุ้ อ แฌ้ พี่ อ เกิ้ง อางปฆ้า.
46004006	ด๊างพื่งวี่ ซีง-เอ้อ จ เจ่ อาโปโล ดี๊ จ กแช่ เก ท อ ด้อง พี่ จ กวิ้ ท กุ้ อ เม้ง อี้ง      บี่ ซุ้ ม เก ท ล้างเปิ่ง ลู่ง น ซื๊ง ฌ่าง. เมะ บี่ นอ น ซื๊ง ม ซีงแฌ๊ ท ไคล้ พี่ อ ไจ้ะ เว๊      "ปโล่ ล้าง น ซื๊ง ซ้ะ ลู่ง น ซื๊ง ม แม้ โพะ ท อางแม้เลา อ ไค๊". น ซื๊ง ล แบ เฆว๊ ซ้ะ ดี๊ โพล้ง ล แฌ้ อี้ง ดี๊ ชาง ล้าง โพล้ง ล แฌ้ อู้ น่าง เม้ง แบ.
46004007	โพล้ง เล้ อางกี ทาง โท๊ น ซื๊ง ดู นี่ โพล้ง อ แฌ้แพ. กแช่ แยว้ เกล๊าง น ซื๊ง ท กุ้ อ เม้ง      ล เมะ แบ-อ้า. เมะ บี่ นอ แบ ท เล้ น ซื๊ง อางปฆ้า ล้าง น ซ้ะ บี่ ซุ้ น อางฆื๊ง นี่-อ้ะ ล แฌ้.
46004008	น ซื๊ง เท่อ โอ กุ้ อ เม้ง เย้า-อ้า      น ซื๊ง เก โพล้ง ท โอ ท ช๊อง เย้า-อ้า      น ซื๊ง เก ทาง จ๊าวแพเดง เย้า-อ้า      ทึ เมะ ก เว๊ ก ล เก เท่อ บี่ นอ แบ. ล๊า จ แบ ซ้ะ เกม๊า น ซื๊ง เก จ๊าวแพเดง เต้~ๆ บี่ ซุ้ ก ม เก โพะ น ซื๊ง ไค๊ ซี ปะ.
46004009	อ ไฌ่ บี่ อี้ง เฆ้อ พี่ ก เก ท อ เพล่ ดู นอ ก แคว่-อ้ะ บี่ ซุ้ กแช่ แยว้ เกม๊า ก เก เท่อ ลู่ง อ ปี๊ ทึ      แบ ด้อง โพล้ง พี่ อ แบ ท ต้ะเซ๊ง-อ้ะ ท้อง ม ซี๊ง ลู่ง โพล้ง ฌางคู คู ดี๊ ท มุ้คู พู ล แพ นอ อ เมะแซ พ้า ล้อ.
46004010	ก เก โพล้ง ล กลุ้ ล จ้ะ แบ ลู่ง กแช่ เยซู คริ้ อ ฌ่าง      แบ เด้าะ น ซื๊ง โอ ดี๊ ท โกง ท มอง ลู่ง กแช่ เยซู คริ้ อ ซุ้. ก ไฌ่ ก แบ้ ล โอ แบ      แบ เด้าะ น ซื๊ง นอ ไฌ่ ชอง แบ้ ชอง. ก เว๊ ก โอ ดี๊ ท เอน้า ชางบ้า      แบ เด้าะ น ซื๊ง โอ ดี๊ ท ฆี๊ง เมะ ฆี๊ง แน๊.
46004011	ท้อง ค๊องเนง อี้ง ก ซู๊ อาง ซ้ะ มี้      ซู๊ โอ้ ซ้ะ ที๊ง      ซุ้ ไช๊ ยะ ช้าง เทะ. ก แบ ท พลี ท ท่าง      ดี๊ ก เด้า ก ล่าง ล โอ แบ. ก แบ ไจ เว้งว้าง.
46004012	ก แม้ เท่อ ดี๊ จูง ดี๊ คาง เลา ไฌ่ เลา แบ้. พี่ โพล้ง ชู อ้า ชู ซ๊าง เฆ้อ นอ ก ชูแพ ไป๊ป้อง-อ้ะ. พี่ โพล้ง แม้ น้ะ แม้ โน๊ง เฆ้อ นอ ก โอ โก้ง-อ้ะ.
46004013	พี่ โพล้ง ไคล้ แช๊ เฆ้อ นอ ก ไคล้ ช๊า-อ้ะ ลู่ง อ มึ อ พ้า. ก แบ ด้อง ท โซยะ ท ซย้าง ลู่ง ฌางคู คู อี้ง. ก แบ ด้อง ท แบ อ้า แบ ซ๊าง ท้อง ค๊องเนง อี้ง.
46004014	พี่ จ กวิ้ ไละ บี่ อี้ง นอ ล เมะ จ แบ ซ้ะ เกม๊า น ซื๊ง ฌางแช้ แบ      แบ เด้าะ จ แบ ซ้ะ ซอง น ซื๊ง แบ ด้อง จ ซอง จ พู ลู่ง จ เอ-อ้ะ.
46004015	อ ไฌ่ บี่ โย้ โพล้ง แม้ ฌ้า น ซื๊ง แบฆ้ะ ดี๊ ท โพะ กแช่ เยซู คริ้ อ ไค๊ นอ ทึ เมะ โอ อ แฌ้ ล ไซ ฌี้~ๆ      น ซื๊ง แพ่ โอ ล แอ แฌ้ แบ. แย้ จ เก น ซื๊ง แพ่ ลู่ง กแช่ เยซู คริ้ อ กย้อง      เมะ เว๊ จ โล้ ล้าง ท ฌี้ อ ไฌ่ เอะ น ซื๊ง.
46004016	จ อวีงซ้ะชู้ น ซื๊ง แม้ บี่ ซุ้ แย้ นอ ไช้ะ.
46004017	ท บี่ นอ จ เจ่ ทีโมเท เกม๊า อ ลี้ โอ น ซื๊ง. อ เว๊ เก บี่ ซุ้ จ พูแคว๊ พี่ จ เอ-อ้ะ ล แฌ้ พี่ อ เก โพล้ง โต้ โพล้ง ล้อง ดี๊ กแช่ เยซู คริ้. อ เว๊ ม เกม๊า น ซื๊ง นาง แบ ไท้ ท ไฌะ ท ไฌ่ พี่ จ แม้ โพะ อ ไค๊ ลู่ง กแช่ เยซู คริ้ อ ซุ้. ท ไฌ่ นอ จ ซอง เอะ โพล้ง ทื๊ง ซยอง เท่อ กุ้ จอง กุ้ ไจ้.
46004018	โพล้ง แบ ล แฌ้~ๆ ม อางกี ทาง โท๊ อ ซ้ะ ช๊องมอง เว๊ จ ล เฌ๊ ลู่ง น ซื๊ง โอ แบ.
46004019	แบ เด้าะ เมะ แบ กแช่ แยว้ อ ซ้ะ นอ จ ม เฌ๊ ลู่ง น ซื๊ง โอ เพล~ๆ ล้อ      ฌ้อง จ ม แด ดี๊ จ เมะ แด เว๊ โพล้ง พี่ อ อางกี ทาง โท๊ อ ซ้ะ ล แพ นอ อ ดู้ง อ ยาง โอ-อ้า      ล โอ แบ-อ้า      ล เมะ ที่ อ ท ไคล้ ล เม้ง แบ.
46004020	อ ไฌ่ บี่ อี้ง กแช่ แยว้ อ มื่ง อ บ้าง โอ ดี๊ อ ดู้ง อ ยาง      ล เมะ ที่ ท ไคล้ ล เม้ง แบ.
46004021	น ซื๊ง ม ลึ นี่ พี่ ล เม้ง เล้. จ ม เฌ๊ โอ น ซื๊ง ดี๊ นางพลี นางท่าง-อ้า      ดี๊ ท เอ ท กวี้ง ดี๊ ท เซิง ฌี้ ซ้ะ ช้า นอ-อ้า.
46005001	จ แน่ฌ๊า โพล้ง โล้ เว๊ บี่ อี้ง      ท แม้ กแม มืง กแม แคว๊ โอ ทาง ลู่ง น ซื๊ง แกล้. ท แม้ บี่ อี้ง นอ เก ท ล ฌี้ ล แอว้ แบ เต้~ๆ. ทึ เมะ โพล้ง ล แบ้ แยว้ แบ ล แม้ เว๊ แบ ปะ ล้อ. แซ้ แบ จ แน่ กแคว๊ โอ ล แฌ้ นอ แม้ ไท้ ดี๊ อ แพ่ อ แม๊.
46005002	เมะ บี่ นอ น ซื๊ง อางกี ทาง โท๊ น ซ้ะ ซี บี่ จะ เล้. เกิ้ง ลู่ง น ซ้ะ เฌ๊ฌ้อง ดี๊ ล เกม๊า โพล้ง พี่ อ แม้ ไพ้ะ เท่อ บี่ นอ เฌ๊ โอ ซยอง ดี๊ น ซื๊ง ล้า แบ.
46005003	ทึ เมะ จ ล โอ ดี๊ น ซื๊ง แบ ฌี้~ๆ      แบ เด้าะ จ ซ้ะ โอ ดี๊ น ซื๊ง ล้อ. จ ต้ะเซ๊ง โพล้ง พี่ อ แม้ เท่อ ล แบ แบ ล แฌ้ อี้ง. พี่ น ซื๊ง เฌ๊ โอ ซยอง ลู่ง กแช่ เยซู คริ้ อ เม้ง      จ เซิง จ ซ้ะ โอ ดี๊ น ซื๊ง พี่ นอ บี่ ซุ้ จ โอ ดี๊ น ซื๊ง เต้~ๆ. น ซื๊ง แบ เจ่ กแช่ เยซู คริ้ อ ดู้ง อ ยาง พี่ อ โอ ดี๊ เฆ้อ.
46005005	เกม๊า น ซื๊ง อางกี ล้าง กแคว๊ ล แฌ้ อี้ง ดี๊ ม้างโค้ไล่      บี่ ซุ้ อ ล้อง อ ยาง ม แบ ท แม้ เฌ๊ฌ้อง ไฆวะ-อ้ะ. เมะ อ วีง อ แล้ นอ ม พ้อง พลิ้ ลู่ง มื่ง นี้ง พี่ กแช่ เยซู คริ้ ม เฌ๊ ไท้ โคะ.
46005006	พี่ น ซื๊ง อางปฆ้า ล้าง น ซ้ะ บี่ อี้ง นอ ล แบ แบ. น ซื๊ง แน่ฌ๊า แบ ท ไคล้ พี่ ไจ้ะ เว๊ กูมีง อ ซีง ล ปี๊ แม้ พู๊ ทาง กู ด๊าง ลอง แย๊.
46005007	น ซื๊ง แบ แม้ ไฆวะ ท เด้เทา เด้บ้ะ พี่ อ ล้างโฌ่ กูมีง อ ซีง นอ ท้อง อ เลา      บี่ ซุ้ น ซื๊ง ม เก ก้ะ โพล้ง ฌี้ โพล้ง แอว้ เต้~ๆ      ฌ้อง น ซื๊ง ม ล้างโฌ่ กู อ ซ๊าง ล ลอง พี่ อ ล แบ ดี๊ กูมีง อ ซีง แบ. จ ซีงแฌ๊ ปะ น ซื๊ง เก โพล้ง บี่ นอ ล้อ. แบ เด้าะ ล นี้ง พี่ ก ม แม้ มึ อาง อวีง อาง กู ล แบ ดี๊ กูมีง อ ซีง แบ โอ ทาง เย้า      เมะ เว๊ แด กแช่ เยซู คริ้ แบ ท แม้ ซี๊ง-อ้ะ บี่ ซุ้ แกะ พู พี่ อ แบ ท ลื่ง ทาง นาง แบ มื่ง นี้ง กแช่ แยว้ แม้ พ้อง พลิ้ เท่อ นอ.
46005008	ท บี่ นอ เกม๊า ก แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ. ล เมะ ก อาง กู แบ ดี๊ กูมีง อ ซีง ล่างลี้ง พี่ เก ท เด้บ้ะ ดี๊ ท ล ฌี้ ล แอว้ แบ นอ แบ. แบ เด้าะ เกม๊า ก อาง กู พี่ ล แบ ดี๊ กูมีง อ ซีง น่าง ปี๊ แบ นอ เมะ เว๊ แด ท ฌี้ ท แอว้ ท โต้ ท ล้อง ล้อ.
46005009	พี่ จ กวิ้ เอะ น ซื๊ง ไละ อู้ นอ จ โล้ เอะ น ซื๊ง แม้ แบฆ้ะ ล้าง น ซ้ะ ดี๊ โพล้ง แม้ กแม มืง กแม แคว๊ ล ฌี้.
46005010	โพล้ง ล แบ้ แยว้ แบ พี่ อ แม้ กแม มืง กแม แคว๊      ซ้ะกวี้ง ล๊องก้อง โพล้ง อ เท่อ      อางฌูง โพล้ง อ เท่อ ดี๊ โบง ทาง แบ้ ทาง ท เค่ง ท ฌ้าง ล แพ นอ จ ล กวิ้ เท่อ แบฆ้ะ ดี๊ อ ซื๊ง เว๊ แบ. น ซื๊ง เมะ ม เฌ๊ ฆิ้ ไฆวะ โพล้ง ล แพ อี้ง นอ น แบ ไจ แด ไฆวะ ฌางคู โคล๊ง คู อี้ง เลา ปะ.
46005011	พี่ จ กวิ้ เท่อ บี่ อี้ง      โพล้ง พี่ อ ไจ้ะ ล้าง อ ซ้ะ เก น ด๊างพื่งวี่      แบ เด้าะ อ เว๊ แม้ กแม มืง กแม แคว๊      ซ้ะกวี้ง ล๊องก้อง โพล้ง อ เท่อ      โบง ทาง แบ้ ทาง ท เค่ง ท ฌ้าง      ไคล้ อ้า ไคล้ ซ๊าง โพล้ง      เก โพล้ง โอ้ ไซ้ะ ชอง ดี๊ อางฌูง โพล้ง อ เท่อ. โพล้ง บี่ อี้ง นอ อาง ซยอง มี้ โอ้ ซยอง ที๊ง ดี๊-อ้ะ ล ฌี้.
46005012	ล แบฆ้ะ ดี๊ แย้ แบ พี่ จ ม ต้ะเซ๊ง โพล้ง แฆฆ้อง. กแช่ แยว้ ล้อ ม ต้ะเซ๊ง-อ้ะ. แบ เด้าะ น ซื๊ง แบ ต้ะเซ๊ง โพล้ง เก ล มู๊ง ฆ่าง ดี๊ น ซื๊ง บี่ ซุ้ ไละ ฌี้ ไละ แอว้ ไจ้ะ เว๊ " โฌ๊ ไจ ไฆวะ โพล้ง ล ฌี้ ล แอว้ แบ ลู่ง น ซื๊ง แกล้ นอ ไช้ะ".
46006001	ลู่ง น ซื๊ง แกล้ โพล้ง เมะ โอ ล แฌ้~ๆ ติ้ โละ ไอ โละ อ ซ้ะ ดี๊ อ ด๊างพื่งวี่ นอ      แบ ท เล้ อ เว๊ ลี้ ไคล้คว่าง ดี๊-อ้ะ ลู่ง โพล้ง ล แบ้ แยว้ แบ อ โอ เบิง ชี่. เกิ้ง ลู่ง อ เว๊ ม เกม๊า โพล้ง แบ้ แยว้ ไคล้คว่าง-อ้ะ ล โค๊.
46006002	น ซื๊ง ล ซีงแฌ๊ แบ-อ้า      โพล้ง แบ้ แยว้ ม ต้ะเซ๊ง โพล้ง ฌางคู คู เลา ปะ. ท บี่ นอ น ซื๊ง เมะ เก โพล้ง ต้ะเซ๊ง โพล้ง ฌางคู คู นอ แบ ท เล้ น ซื๊ง ท ซีงแฌ๊ แน่ฌ๊า ลู่ง ม ต้ะเซ๊ง ท ไฌ่ ล ปี๊ ล คี่ บี่ อี้ง ล โอ แบ.
46006003	น ซื๊ง ล ซีงแฌ๊ แบ-อ้า      เฆ้อ ก ม ต้ะเซ๊ง ท มุ้คู พู. เมะ บี่ นอ เกิ้ง ก ม ซีงแฌ๊ เท่อ แอ ล ปี๊ ลู่ง ม ต้ะเซ๊ง ท ไฌ่ ล ปี๊ ล คี่ พี่ อ โอ กุ้ มื่ง นี้ง.
46006004	ท บี่ นอ น ซื๊ง เมะ ติ้ โละ ไอ โละ ซ้ะ นอ แบ ท เล้ น ซื๊ง เกม๊า โพล้ง พี่ ล แบ้ แยว้ แบ ต้ะเซ๊ง เอะ น ซื๊ง เท่อ.
46006005	พี่ จ กวิ้ บี่ อี้ง นอ จ แบ ซ้ะ เกม๊า น ซื๊ง ฌางแช้ ล้าง น ซื๊ง ซ้ะ. แซย้ ทึ เกิ้ง ม โอ ล แฌ้ ลู่ง น ซื๊ง แกล้ พี่ อ โอ ดี๊ ท โกง ท มอง เมาน่าง ลู่ง ม ต้ะเซ๊ง ท ไฌ่ ล ฆู๊ง ล พุ้ แบ ลู่ง ด๊างพื่งวี่ ล แฌ้ ดี๊ ล แฌ้ อ ฌ่าง.
46006006	แบ เด้าะ ด๊างพื่งวี่ ซกุ้ ด๊างพื่งวี่ ไคล้คว่าง โละ อ ซ้ะ เกม๊า โพล้ง ล แบ้ แยว้ แบ ไคล้คว่าง เอะ-อ้ะ ก้ะ เด้าะ.
46006007	เต้~ๆ นอ ท ไคล้คว่าง โอ ทาง ลู่ง น ซื๊ง แกล้ โพล ทาง เว๊ บี่ อี้ง      น ซื๊ง แม้ ซ้ะ ล ล้างโฌ่ โพล้ง แบ้ แยว้ แบ เฆาะ. แบ ท เล้ น ซื๊ง ล นย่อง เกม๊า โพล้ง แม้ ไพ้ะ แบ น ซื๊ง แบ. แบ ท เล้ น ซื๊ง ล นย่อง เกม๊า โพล้ง แม้ นี่ น ซื๊ง เท่อ แบ.
46006008	แบ เด้าะ น ซื๊ง แม้ ไพ้ะ แม้ แม โละ ซ้ะ ดี๊ โกง อาง โละ ซ้ะ เท่อ แด เว๊      ทึ เมะ น เก ด๊างพื่งวี่ ทื๊ง ซยอง เท่อ ฌี้~ๆ.
46006009	น ซื๊ง ล ซีงแฌ๊ แบ-อ้า      โพล้ง ล ฌี้ ล แอว้ แบ นอ กแช่ แยว้ ล เกม๊า เว๊ อ โอ แบ อ มื่ง อ บ้าง พ้า น่าง พ๊า แบ เฆาะ. อางโล๊ ล้าง น ซื๊ง ซ้ะ ล ฌี้. โพล้ง แม้ กแม มืง กแม แคว๊ เมะ ฌี้      โพล้ง แบ้ ทาง ท เค่ง ท ฌ้าง เมะ ฌี้      โพล้ง เอโบ้ง แม๊ เอโบ้ง แว้ เมะ ฌี้      โพล้ง แม้ กแม เท่อ พะ ไฆวะ น้ะ กชุ้ เมะ ฌี้
46006010	โพล้ง ตมละ เท่อ เมะ ฌี้      โพล้ง ซ้ะกวี้ง ล๊องก้อง เท่อ เมะ ฌี้      โพล้ง โอ้ ไซ้ะ ชอง เมะ ฌี้      โพล้ง ไคล้ แช๊คู ดูซ้ะ โพล้ง เมะ ฌี้      ดี๊ โพล้ง โกง อาง โพล้ง อ เท่อ เมะ ฌี้      โพล้ง ล เอ้า อี้ง นอ กแช่ แยว้ ล เกม๊า เว๊ อ โอ แบ อ มื่ง อ บ้าง พ้า น่าง แฌ้ แบ เฆาะ.
46006011	ลู่ง เอะ อู้ นอ แบ ล แฌ้~ๆ ลู่ง น ซื๊ง แกล้ แม้ อ ซ้ะ บี่ นอ ปะ. แบ เด้าะ กแช่ แยว้ อ วีง ฌี้ แล้ แอว้ ดี๊ กแช่ เยซู คริ้ อางซฌ้ะ เช๊ง ไฆวะ น ซื๊ง เย้า      เกม๊า น เก ก้ะ โพล้ง ฌี้ โพล้ง แอว้ ดี๊ เก โพล้ง แบ กแช่ แยว้ อ ซ้ะ เย้า.
46006012	แบ ล แฌ้~ๆ ไจ้ะ เว๊      "จ แม้ เท่อ ซี กุ้ อ เม้ง. โพล้ง ไจ้ะ แย้ ล ซี น่าง แฌ้ แบ" เมะ เย้า      แบ เด้าะ ล เมะ ท กุ้ อ เม้ง ล้างเปิ่ง ลู่ง น ซื๊ง ฌ่าง แบ. จ ไคล้ บี่ อี้ง ซี      "จ แม้ เท่อ ซี กุ้ อ เม้ง. โพล้ง ไจ้ะ แย้ ล ซี น่าง แฌ้ แบ". แบ เด้าะ จ ล เกม๊า ท แม้ ฆ่อง แม้ แซย้ แย้ น่าง เม้ง แบ.
46006013	แบ ล แฌ้~ๆ ไจ้ะ เว๊      "ท อาง ท โอ้ โอ เว๊ ลู่ง โฌ่งโพ๊ง อ ฌ่าง      ดี๊ โฌ่งโพ๊ง โอ เว๊ ลู่ง ท อาง ท โอ้ อ ฌ่าง". เมะ เย้า      แบ เด้าะ กแช่ แยว้ ม แม้ ล้างแม่ ไฆวะ เว๊ โคะ คี๊ง เม้ง เลา. ก ล้อง ก ย่าง อี้ง นอ ล เมะ ลู่ง ท แม้ กแม มืง กแม แคว๊ อ ฌ่าง แบ      แบ เด้าะ ก แบ เจ่-อ้ะ ลู่ง กแช่ เยซู คริ้ อ ฌ่าง. กแช่ เยซู คริ้ ล้อ ยู่แคว่ ก ล้อง ก ย่าง.
46006014	กแช่ แยว้ แม้ ม๊า ทาง ไท้ กแช่ เยซู คริ้ นอ ดี๊ อ เว๊ ม แม้ ม๊า ทาง ไท้ เฆ้อ ดี๊ อ ดู้ง อ ยาง ปะ ล้อ.
46006015	น ซื๊ง ล ซีงแฌ๊ แบ-อ้า      น ซื๊ง ล้อง ซื๊ง ย่าง เก กแช่ เยซู คริ้ อ ล้อง อ ย่าง ล เม้ง แบ ล เม้ง. จ ม แม้ นี่ กแช่ เยซู คริ้ อ ล้อง อ ย่าง ล เม้ง      ฌ้อง ลี้ แม้ เก ก้ะ ลู่ง เค๊เซ๊มืง อ ล้อง อ ยาง ซี ชี่-อ้า. ล ซี แบ เฆาะ.
46006016	น ซื๊ง ล ซีงแฌ๊ แบ-อ้า      กแคว๊ พี่ อ ลี้ มี๊ง ฆึ ดี๊ เค๊เซ๊มืง นอ ม เก ไท้ ท ล เม้ง ฆ่าง ดี๊-อ้ะ ล้อ      บี่ ซุ้ ไละ ฌี้ ไละ แอว้ โล้ เว้ เว๊ "อ ซื๊ง เว๊ คี๊ง แฌ้ นอ ม เก ทาง ก้ะ ท ล แฌ้ ฆ่าง ล้อ".
46006017	แบ เด้าะ โพล้ง ลู่ง อ เจ้บึ้ ดี๊ กแช่ เยซู คริ้ นอ อ เว๊ ม เก ก้ะ ท ล เม้ง ฆ่าง ดี๊ กแช่ เยซู คริ้ ลู่ง เซิง ลู่ง ซ้ะ ล โค๊.
46006018	ท บี่ นอ เฌ๊ ฆิ้ ไฆวะ ท แม้ กแม มืง กแม แคว๊ ไช้ะ. ท เด้บ้ะ อ แฌ้แพ พี่ โพล้ง ฌางคู คู แม้ เว๊ นอ ล แบ ไท้ะ ไท้ อ ล้อง อ ย่าง แบ      แบ เด้าะ โพล้ง พี่ อ แม้ กแม มืง กแม แคว๊ แม้ ไพ้ะ ล้าง ไท้ อ ล้อง อ ย่าง แด เว๊ ล้อ.
46006019	น ซื๊ง ล ซีงแฌ๊ แบ-อ้า      น ซื๊ง ล้อง ซื๊ง ย่าง เก วีง ฌี้ แล้ แอว้ พี่ อ โอ ลู่ง น ซ้ะ พ้า นอ อ เว่งฮ๊าง      เมะ เว๊ วีง ฌี้ แล้ แอว้ พี่ กแช่ แยว้ เกล๊าง เอะ น ซื๊ง. น ซื๊ง ล้อง ซื๊ง ย่าง นอ ล เมะ เก น กแช่ เว๊ แบ      เก กแช่ แยว้ อ เท่อ ล้อ.
46006020	กแช่ แยว้ ฆวี้ นี่ น ซื๊ง เลา อ ฆวี้ เย้า. ท บี่ นอ เกม๊า น ซื๊ง กุ้ อ แฌ้ เจ่ น ซื๊ง ล้อง ซื๊ง ย่าง บี่ ซุ้ ม แม้ ฆี๊ง แม้ แล้ กแช่ แยว้ นอ ไช้ะ.
46007001	ค๊องเนง อี้ง จ ม ไคล้ แบฆ้ะ ดี๊ เท่อ ลู่ง น ซื๊ง กวิ้ อางจ้ะ แย้. กแคว๊ ลู่ง ล ทาง แซย่ แบ นอ ฌี้ ลู่ง อ ฌ่าง.
46007002	แบ เด้าะ โพล้ง แม้ กแม มืง กแม แคว๊ โอ แอ น้ะ กชุ้. อ กย้อง บี่ นอ ก แคว๊ กุ้ อ แฌ้ แบ โอ ดี๊ อ แม๊ แด เว๊. ฌ้อง กมืง กุ้ อ แฌ้ แบ โอ ดี๊ อ แว้ แด เว๊ ปะ.
46007003	กแคว๊ แบ มี๊ง ฆึ ดี๊ อ แม๊      อ แม๊ แบ มี๊ง ฆึ ดี๊ อ แว้. อ ซื๊ง เว๊ คี๊ง แฌ้ อี้ง แบ แม้ เท่อ ลู่ง อ แบ เซิง แบ ซ้ะ โละ อ ซ้ะ.
46007004	แม๊ นอ อ ดู้ง อ ยาง ล โอ ลู่ง อ ล้อง แบ      อ ดู้ง อ ยาง โอ ดี๊ อ แว้ ล้อ. บี่ นอ อ ซุ้ แว้ นอ อ ดู้ง อ ยาง ล โอ ลู่ง อ ล้อง แบ ปะ      อ ดู้ง อ ยาง โอ ดี๊ อ แม๊ ล้อ.
46007005	โก้ง โอ ฆึ โละ ซ้ะ ด๊างแม๊ ด๊างแว้ ล ฌี้      เมะ ล อืงล้าง โละ ซ้ะ แบ พี่ ม โอ พ้ะ โละ ซ้ะ ล ชู่ ล ล่าง บี่ ซุ้ ม ชูแพ เท่อ. ฌ้อง เฌ๊ ไท้ โอ ฆึ โละ ไท้ ซ้ะ บี่ อ ล่าง~ๆ บี่ ซุ้ ม้างโค้ไล่ ล อางโล๊ นี่ น ซื๊ง เกม๊า แม้ ท เด้บ้ะ แบ เป๊งนี่ น ซื๊ง โก้ง น ซ้ะ ล นี่ แบ.
46007006	พี่ จ โล้ เอะ น ซื๊ง อี้ง ล เมะ ท อางแม้เลา แบ      แบ เด้าะ จ เปล้ น ซื๊ง แม้ บี่ นอ ซี.
46007007	แม้ เมะ ซี นอ จ แบ ซ้ะ เกม๊า น ซื๊ง แม้ ซ้ะ แบ ด้อง แย้. แบ เด้าะ โพล้ง กุ้ อ แฌ้ นี่ แบ กแช่ แยว้ อ ท เกล๊าง แฌ้ เม้ง แฌ้ เม้ง. ล แฌ้ นี่ แบ เท่อ บี่ อี้ง ล แฌ้ เด้าะ นี่ แบ เท่อ บี่ นอ.
46007008	ค๊องเนง อี้ง จ ม โล้ แบ โพล้ง พี่ อ ล ทาง แซย่ ได้ะ แบ      ดี๊ โพล้ง โอ เม๊ ล แพ นอ. อ ซื๊ง เว๊ เมะ ล แม้ อ แม๊ อ แว้ แบ      โอ ล แฌ้ บี่ ซุ้ แย้ นอ ม ฌี้ ลู่ง อ ฌ่าง ล้อ.
46007009	แบ เด้าะ น ซื๊ง โก้ง เซิง โก้ง ซ้ะ เมะ ล เก แบ      แม้ แม๊ แม้ แว้ แด เทา. ฌี้ นี่ เซิงไก้ ซ้ะไก้ เท่อ ได้ะ.
46007010	ด๊างแม๊แว้ ซีง ล แพ นอ จ โล้ เท่อ บี่ อี้ง. ล เมะ แย้ จ ท อางแม้เลา แบ      เมะ กแช่ เยซู คริ้ อ ท อางแม้เลา แด เว๊. แม๊ ล แบ ไจ แด อ แว้ แบ
46007011	แบ เด้าะ เมะ ไจ แด-อ้ะ นอ แบ โอ ก้ะ ล แฌ้. เมะ ล เมะ แบ นอ เกม๊า อ เฌ๊ ไท้ โอ ฆึ โละ ไท้ อ ซ้ะ เด้าะ. แว้ นอ ล แบ นย๊อง ไฆวะ อ แม๊ แบ.
46007012	เมะ โพล้ง อ แฌ้แพ นอ จ ม ไคล้ บี่ อี้ง      จ ไคล้ แด ยี๊      ล เมะ กแช่ เยซู คริ้ ไคล้ แบ. กแคว๊ พี่ อ แบ้ แยว้ อ แม๊ เมะ ล แบ้ แยว้ แบ      เมะ แบ ซ้ะ โอ ฆึ ดี๊ อ แว้ ได้ะ นอ อ แว้ ล แบ นย๊อง ไฆวะ-อ้ะ แบ.
46007013	กมืง พี่ อ แบ้ แยว้ อ แว้ เมะ ล แบ้ แยว้ แบ      เมะ แบ ซ้ะ โอ ฆึ ดี๊ อ แม๊ ได้ะ นอ อ แม๊ ล แบ นย๊อง ไฆวะ-อ้ะ แบ.
46007014	อ ไฌ่ บี่ โย้ กแช่ แยว้ แคว่ แว้ พี่ อ ล แบ้ แยว้ แบ นอ เก บี่ ซุ้ อ พู อ ลี้ง ลู่ง แม๊ แบ้ แยว้ อ กย้อง      ดี๊ แคว่ แม๊ พี่ ล แบ้ แยว้ แบ นอ เก บี่ ซุ้ อ พู อ ลี้ง ลู่ง แว้ แบ้ แยว้ อ กย้อง. เมะ ล เมะ บี่ นอ แบ อ ซื๊ง เว๊ อ พู ม เก บี่ ซุ้ โพล้ง ล แบ้ แยว้ แบ อ พู. เต้~ๆ นอ กแช่ แยว้ ตองช้า ฮะช้า เว๊ เก อ พู อ ลี้ง ล้อ.
46007015	แบ เด้าะ โพล้ง ด๊างแม๊แว้ ล แฌ้ ฌี้ แฌ้ ฌี้ พี่ ล แบ้ แยว้ แบ      เมะ แบ ซ้ะ ไจ แด โละ อ ซ้ะ ดี๊ แม๊ ฌี้ แว้ ฌี้ พี่ อ แบ้ แยว้      แม้ บี่ นอ ซี. แม้ อ ซ้ะ บี่ อี้ง โพล้ง พี่ อ แบ้ แยว้      แว้ เมะ ฌี้      แม๊ เมะ ฌี้      แม้ ท เม้ง ฌี้ เม้ง ฌี้ ซี      เมะ เว๊ แด กแช่ แยว้ แบ อ ซ้ะ เกม๊า ก โอ ฆู๊ง โอ พุ้.
46007016	แม๊ ลู่ง อ แบ้ แยว้-เอ้อ      น ซีงแฌ๊ บี่ จะ เล้ น ม แม้ช้า น แว้ เกม๊า อ พ้อง พลิ้ ซี-อ้า      ล ซี แบ-อ้า. แว้ ลู่ง อ แบ้ แยว้-เอ้อ      น ซีงแฌ๊ บี่ จะ เล้ น ม แม้ช้า น แม๊ เกม๊า อ พ้อง พลิ้ ซี-อ้า      ล ซี แบ-อ้า.
46007017	โพล้ง โอ ลี้ง บี่ จะ เล้ พี่ กแช่ แยว้ กุ้ นี่-อ้ะ เกม๊า อ ชู่ง ไท้ นะ ไท้ กแช่ เยซู คริ้ นอ แบ โอ บี่ นอ      บี่ ซุ้ กแช่ แยว้ อางกี ล้าง เอะ-อ้ะ. อ อี้ง เก ท ไฌะ ท ไฌ่ พี่ จ ซอง เอะ โพล้ง ทื๊ง ซยอง เท่อ กุ้ จอง กุ้ ไจ้ ล้อ.
46007018	กแคว๊ ลู่ง แม้ ท ไฌ่ ไร้ะ ไฆวะ ไพ้ะ เย้า พี่ กแช่ แยว้ กุ้ นี่-อ้ะ นอ ล เกิ้ง แม้ ล้างแม่ ไฆวะ ท ไฌ่ ไร้ะ ไฆวะ ไพ้ะ อ โฆ้งล่าง แบ. กแคว๊ ลู่ง ล แม้ ท ไฌ่ ไร้ะ ไฆวะ ไพ้ะ ได้ะ แบ พี่ กแช่ แยว้ กุ้ นี่-อ้ะ นอ ล เกิ้ง แม้ ท ไฌ่ ไร้ะ ไฆวะ ไพ้ะ แบ.
46007019	กแคว๊ แม้ ท ไฌ่ ไร้ะ ไฆวะ ไพ้ะ เมะ ฌี้ ล แม้ แบ เมะ ฌี้      ล แบ ท น่าง เม้ง แบ. เท่อ ลู่ง อ ล้างเปิ่ง นอ แม้ โพะ กแช่ แยว้ อ ท อางแม้เลา อ ไค๊ ล โค๊.
46007020	โพล้ง กุ้ อ แฌ้ แบ โอ บี่ ซุ้ กแช่ แยว้ กุ้ นี่-อ้ะ อ แค๊ นอ.
46007021	พี่ กแช่ แยว้ กุ้ นี่ แน้ นอ น เก ท อ ฆ่อง ได้ะ-อ้า      แบคู่ แบโฌ้ ล ฌี้. แบ เด้าะ น เมะ เก โพล้ง พ้อง พลิ้ ซี นอ เก แด เทา.
46007022	กแช่ แยว้ เมะ กุ้ นี่ โพล้ง พี่ เก ท อ ฆ่อง นอ      โพล้ง ล แฌ้ นอ กแช่ เยซู กูแพล่-อ้ะ บี่ ซุ้ ล เก ท อ ฆ่อง ล้า แบ. บี่ นอ อ ซุ้ กแช่ แยว้ เมะ กุ้ นี่ โพล้ง พี่ ล เก ท อ ฆ่อง แบ นอ      โพล้ง ล แฌ้ นอ เก ทาง ก้ะ กแช่ เยซู คริ้ อ ฆ่อง ล้อ.
46007023	กแช่ แยว้ ฆวี้ นี่ น ซื๊ง เลา อ ฆวี้ เย้า. อ กย้อง บี่ นอ เก โพล้ง ฌางคู คู อ ท ช๊องมอง อ ฆ่อง ล้า ล ฌี้.
46007024	ด๊างพื่งวี่ ซีง-เอ้อ น ซื๊ง กุ้ อ แฌ้ โอ บี่ จะ เล้ พี่ กแช่ แยว้ กุ้ นี่ น ซื๊ง อ แค๊ นอ เกม๊า น ซื๊ง โอ บี่ นอ      โอ เบ้า ดี๊ กแช่ แยว้ นอ ล้อ.
46007025	ค๊องเนง อี้ง จ ม ไคล้ ช๊า น ซื๊ง ท อางจ้ะ แบฆ้ะ ดี๊ โพล้ง ล ทาง แซย่ ได้ะ แบ. แย้ จ ไคล้ เท่อ อี้ง ล เมะ กแช่ แยว้ อางแม้เลา แย้ แบ. แบ เด้าะ จ ม ไคล้ เท่อ พี่ จ ช๊องมอง-อ้ะ บี่ ซุ้ โพล้ง ล แฌ้ ลู่ง กแช่ แยว้ ย๊างเซิง ย๊างซ้ะ-อ้ะ. ท บี่ นอ น ซื๊ง อางกี ล้าง น ซ้ะ ดี๊ แย้ ซี.
46007026	ก เมะ แคว่ ช๊องมอง อ ช๊า อ โท่ ค๊องเนง อี้ง พี่ ท แก ท เฌ้ โอ ทาง เย้า       จ ช๊องมอง กแคว๊ เมะ โอ บี่ อ ล่าง~ๆ นอ ฌี้ ลู่ง อ ฌ่าง แด เว๊.
46007027	น แม๊ โอ เย้า-อ้า      โอ~ๆ แด เว๊      ไจ แด-อ้ะ ล ฌี้. น โอ น่างพล้อง ได้ะ-อ้า      เมะ บี่ นอ แม้ น แม๊ ล ฌี้.
46007028	แบ เด้าะ น เมะ ทาง แซย่ นอ ล เมะ ท เด้บ้ะ แบ      ดี๊ โพล้ง มืงน้าง เมะ ทาง แซย่ นอ ล เมะ ท เด้บ้ะ น่าง เม้ง แบ. เต้~ๆ นอ จ แบ ซ้ะ เกม๊า น ซื๊ง พ้อง พลิ้ ดี๊ ท แก ท เฌ้ พี่ โพล้ง ทาง แซย่ ม ต้องนอง เว๊ กุ้ มื่ง นี้ง.
46007029	ด๊างพื่งวี่ ซีง-เอ้อ น ซื๊ง แบ ซีงแฌ๊ ท อ อี้ง. อ ช๊า อ โท่ โอ ล แอ ล้า แบ. ท๊อง อี้ง จู่ง แย๊ กแคว๊ ลู่ง อ แม๊ โอ เย้า ล แพ นอ เกิ้ง โอ บี่ ซุ้ อ แม๊ ล โอ แบ.
46007030	โพล้ง ลู่ง อ ฌาง อ ย้า ล แพ นอ เกม๊า แม้ อ ซ้ะ บี่ ซุ้ ล แบ มอง แบ ม้ะ เท่อ แบ. โพล้ง ลู่ง อ นี่ง ล แพ นอ เกม๊า แม้ อ ซ้ะ บี่ ซุ้ อ ซ้ะ ล มึ แบ. โพล้ง ลู่ง อ ฆวี้ เท่อ ล แพ นอ เกม๊า อ แคว่-อ้ะ บี่ ซุ้ ล เมะ อ เท่อ แบ.
46007031	โพล้ง พี่ อ เจ่ เท่อ ลู่ง ฌางคู โคล๊ง คู อี้ง นอ เกม๊า แม้ อ ซ้ะ บี่ ซุ้ ล เจ่ เท่อ ลู่ง ฌางคู โคล๊ง คู นาง เม้ง แบ      เมะ เว๊ ฌางคู โคล๊ง คู พี่ ก แด-อ้ะ ค๊องเนง อี้ง นอ โอ ล ไยะ ล้า แบ.
46007032	แย้ จ ล แบ ซ้ะ เกม๊า น ซื๊ง แบคู่ แบโฌ้ แบ เฆาะ. โพล้ง แบ้ แยว้ ลู่ง อ แม๊ ล โอ แบ นอ อ เว๊ นาง แบ กแช่ แยว้ อ ท ไพ้ะ ท แม้ ลู่ง อ เว๊ เฌา แม้ แบ กแช่ แยว้ อ ซ้ะ.
46007033	เมะ โพล้ง ลู่ง อ แม๊ โอ เย้า นอ นาง แบ ท ไพ้ะ ท แม้ ลู่ง ฌางคู โคล๊ง คู ลู่ง อ เว๊ เฌา แม้ แบ อ แม๊ อ ซ้ะ.
46007034	อ กย้อง บี่ นอ อ เว๊ อางน้าง พ้ะ อ ซ้ะ คี๊ง แพ้. กมืง ลู่ง อ ล ทาง แซย่ ได้ะ แบ      แซย่ ฌี้      บาง ฌี้      เฌาโละ แม้ กแช่ แยว้ อ เท่อ บี่ ซุ้ อ เว๊ ม เก โพล้ง ฌี้ โพล้ง แอว้ เลา ดี๊ อ น่างค๊อง น่างซ้ะ. แบ เด้าะ กมืง ลู่ง อ แว้ โอ เย้า นอ นาง แบ ท ไพ้ะ ท แม้ ลู่ง ฌางคู โคล๊ง คู ล โค๊ ลู่ง อ เว๊ เฌา แม้ แบ อ แว้ อ ซ้ะ.
46007035	พี่ จ ไคล้ ท อ อี้ง นอ เมะ เว๊ จ แบ ซ้ะ แม้ช้า น ซื๊ง      ล เมะ จ แม้ ไทะทะ น ซื๊ง แบ      แบ เด้าะ จ แบ ซ้ะ เกม๊า น ซื๊ง แม้ เท่อ ลู่ง อ ฌี้ อ แบ      เจ้บึ้ ซ้ะ ดี๊ กแช่ แยว้ เลา~ๆ เช๊ง~ๆ      บี่ ซุ้ ท แม้ ไทะทะ น ซื๊ง ล โอ น่าง เม้ง แบ.
46007036	กแคว๊ พี่ อางด้าง โละ อ ซ้ะ ดี๊ กมืง ล แฌ้ ฌ้อง เมะ ช๊องมอง อางกี ล้าง อ ซ้ะ ล เก ล้า แบ ดี๊ แม้ อ ซ้ะ ล เกิ้ง ล แบ แบ      ดี๊ ช๊องมอง เกิ้ง ลู่ง ม ทาง แซย่ นอ อ ซื๊ง เว๊ คี๊ง แฌ้ ม ทาง แซย่ ซี      อ นอ ล เมะ ท เด้เทา เด้บ้ะ น่าง เม้ง แบ.
46007037	แบ เด้าะ กแคว๊ เมะ อางกี ล้าง อ ซ้ะ ล ทาง แซย่ ล้า แบ เฆาะ      ล เมะ โพล้ง แคแน-อ้ะ แบ      ฌ้อง อ เว๊ โก้ง อ ซ้ะ นี่ เลา ปะ เย้า      ดี๊ อางกี ล้าง อ ซ้ะ ลู่ง อ ล ทาง แซย่ ดี๊ กมืง ล แฌ้ อี้ง ล้า แบ      ฌี้ ลู่ง อ ฌ่าง ล้อ.
46007038	ท บี่ นอ กแคว๊ ลู่ง อ ทาง แซย่ ดี๊ อ ด้าง นอ ฌี้ ลู่ง อ ฌ่าง      แบ เด้าะ โพล้ง พี่ ล ทาง แซย่ แบ นอ ม ฌี้ นี่ อ นอ ได้ะ.
46007039	กมืง ลู่ง อ แว้ โอ ได้ะ ม แม้ ก้ะ ดี๊ โพล้ง อ แฌ้แพ ล ซี แบ. แบ เด้าะ อ แว้ เมะ ซี๊ง เย้า นอ อ เว๊ ม แม้ ก้ะ ดี๊ กแคว๊ พี่ อ เอ โละ อ ซ้ะ นอ ซี      แบ เด้าะ แบ ทาง แซย่ ดี๊ โพล้ง แบ้ แยว้ ล้อ.
46007040	ยี๊ แด จ ช๊องมอง กมืง เมะ โอ แด เว๊ ล แฌ้      อ ซ้ะ ม มึ ล โค๊. พี่ จ โล้ เท่อ บี่ อี้ง นอ จ ช๊องมอง กแช่ แยว้ อ วีง ฌี้ แล้ แอว้ โอ ดี๊ แย้ ปะ ล้อ.
46008001	ค๊องเนง อี้ง จ ม ไคล้ แบฆ้ะ ดี๊ ท ไฌ่ ลื่ง อาง ท เค่ง ท ฌ้าง นอ. ก ซีงแฌ๊ เว๊ ก โอ ดี๊ ท ซีงแฌ๊ แน่ฌ๊า กุ้ อ แฌ้. แบ เด้าะ ท ซีงแฌ๊ แน่ฌ๊า เกม๊า โพล้ง อางกี ทาง โท๊ อ ซ้ะ. เท่อ พี่ อ แม้ ชอง ทาง ไคล๊ ทาง โพล้ง อ ซ้ะ นอ เมะ เว๊ ท เอ ท กวี้ง ล้อ.
46008002	โพล้ง พี่ อ ช๊องมอง ล้าง อ ซ้ะ ลู่ง อ ซีงแฌ๊ ท ล เม้ง~ๆ เย้า เต้~ๆ นอ อ เว๊ ล ซีงแฌ๊ เท่อ พี่ อ เกิ้ง ซีงแฌ๊ เว๊ นอ ได้ะ แบ.
46008003	แบ เด้าะ โพล้ง ล แฌ้~ๆ เมะ เอ กแช่ แยว้ นอ กแช่ แยว้ ซีงแฌ๊-อ้ะ นอ ล้อ.
46008004	จ ม ไคล้ ช๊า พี่ น ซื๊ง อางจ้ะ แย้ แบฆ้ะ ดี๊ โพล้ง แบ้ แยว้ ม อาง ท อาง พี่ โพล้ง ลื่ง ทาง ท เค่ง ท ฌ้าง ซี ชี่-อ้า. ก ซีงแฌ๊ เย้า ท เค่ง ท ฌ้าง อ กแช่ ล โอ แบ. ก ซีงแฌ๊ เว๊ กแช่ แยว้ โอ ล แฌ้ ล้อ เก กแช่ เต้~ๆ.
46008005	แบ แฌ้~ๆ ไจ้ะ เว๊ กแช่ โอ ตบลึ้ เม้ง ลู่ง มุ้คู ดี๊ ฌางคู โคล๊ง คู. ทึ เมะ เท่อ ลู่ง โพล้ง กุ้ เว๊ กแช่ เมะ โอ แอ ฌี้~ๆ
46008006	แบ เด้าะ ก เว๊ ก กแช่ แยว้ นอ โอ เว๊ ล แฌ้ ล้อ      เมะ เว๊ แพ่ แยว้ พี่ อ ไต้ ล้าง ท กุ้ อ เม้ง      ดี๊ ก เว๊ ก โอ ลู่ง อ ฌ่าง. ฌ้อง เด้าะ กแช่ เยซู คริ้ โอ ล แฌ้ ล้อ. กแช่ แยว้ ไต้ ล้าง ท กุ้ อ เม้ง ดี๊-อ้ะ      ดี๊ ก ท โอ ม๊า นอ เฌ๊ เว๊ ลู่ง กแช่ เยซู คริ้ อ โอ ปะ.
46008007	แบ เด้าะ ท ซีงแฌ๊ บี่ อี้ง ล โอ ดี๊ โพล้ง กุ้ อ แฌ้ แบ. แบ แฌ้~ๆ โบง ทาง แบ้ ทาง ลี้ง ท เค่ง ท ฌ้าง เย้า. พี่ อ ซื๊ง เว๊ อาง เท่อ บี่ นอ ช๊องมอง เว๊ เก ท อาง ลู่ง โพล้ง ลื่ง ทาง ท เค่ง ท ฌ้าง เต้~ๆ. แบ เด้าะ ท เม้ง เล้ แบ      ท เม้ง เล้ แม นอ อ ซื๊ง เว๊ ล ซีงแฌ๊ ล้าง อ ซ้ะ ล้างเท่ง ล้างชิ้ ได้ะ แบ. ลู่ง อ อาง แบ ท ล แพ นอ อ ซื๊ง เว๊ ซีงแฌ๊ ล้าง อ ซ้ะ ท อาง ล แพ อี้ง เก ท แบ อ้า ลู่ง อ ฌ่าง.
46008008	เต้~ๆ นอ ท อาง ท โอ้ ล เกม๊า ก เจ้บึ้ ดี๊ กแช่ แยว้ แอ นี่ อ ล่าง แบ. ก เมะ ล อาง แบ ฌี้ ก ล เลา ท น่าง เม้ง แบ      ก เมะ อาง ฌี้ ก ล นี่ ท น่าง เม้ง แบ.
46008009	แบ เด้าะ ปโล่ ล้าง น ซื๊ง ซ้ะ เมะ ฌี้ ไช้ะ. เจ่ น ฌ้อง น เก แม้ ท เม้ง ฌี้ เม้ง ฌี้ แบฆ้ะ ดี๊ ท ไฌ่ อี้ง ล ฌี้. เมะ แม้ บี่ นอ ม เกม๊า โพล้ง พี่ อ ท ชู่ง ท นะ ล ล้างเท่ง ล้างชิ้ ได้ะ แบ ล แพ นอ แม้ ไพ้ะ แบ เท่อ ลู่ง ท อาง นอ อ กย้อง.
46008010	อ ไฌ่ บี่ โย้ โพล้ง พี่ อ ท ชู่ง ท นะ ล ล้างเท่ง ล้างชิ้ ได้ะ แบ      เมะ แด น ซื๊ง ลู่ง อ โอ ดี๊ ท ซีงแฌ๊ แน่ฌ๊า อาง เท่อ ลู่ง ท เค่ง ท ฌ้าง อ เว่งฮ๊าง พ้า นอ      อ นอ บี่ ซุ้ ม โก้ไละ นี่ เกม๊า อ อาง เท่อ ลู่ง โพล้ง ลื่ง ทาง ท เค่ง ท ฌ้าง อ ฌ่าง นอ ล้อ.
46008011	เมะ บี่ นอ น ซื๊ง ท ซีงแฌ๊ แน่ฌ๊า ม แม้ เฌ๊ฌ้อง โพล้ง พี่ อ ท ชู่ง ท นะ ล ล้างเท่ง ล้างชิ้ ได้ะ แบ ล แฌ้ นอ. ด๊างพื่งวี่ ล แฌ้ อี้ง กแช่ เยซู คริ้ ซี๊ง ลู่ง อ ฌ่าง.
46008012	ท บี่ นอ น ซื๊ง แม้ เด้บ้ะ แบ น ด๊างพื่งวี่ พี่ อ ชู่ง นะ กแช่ เยซู คริ้      ดี๊ เกม๊า อ ท ซีงแฌ๊ ล้าง อ ซ้ะ พี่ ล ล้างเท่ง ล้างชิ้ ได้ะ แบ นอ เฌ๊ฌ้อง ไฆวะ ล น้าง. เมะ บี่ นอ น ซื๊ง แม้ เด้บ้ะ แบ กแช่ เยซู คริ้ นอ ล้อ.
46008013	ท บี่ นอ จ ท อาง ท โอ้ เมะ เกม๊า จ ด๊างพื่งวี่ แม้ ท เด้บ้ะ นอ      ท๊อง อี้ง จู่ง แย๊ โค๊ จ ล อาง ท ไพ้ะ ท แย ล้า แบ      บี่ ซุ้ จ ด๊างพื่งวี่ ล แม้ ท เด้บ้ะ แบ.
46009001	แย้ จ ล เก โพล้ง พ้อง พลิ้ แบ โบ่. จ ล เมะ กแช่ เยซู คริ้ อ เพล่ ดู แบ โบ่. จ ล แด ก กแช่ เยซู คริ้ แบ โบ่. พี่ น ซื๊ง เว๊ เก โพล้ง แบ้ แยว้ นอ ล เมะ จ ท แม้ ลู่ง กแช่ เยซู คริ้ อ ฌ่าง แบ โบ่.
46009002	โพล้ง อ แฌ้แพ เมะ ล นย่อง เว๊ แย้ จ เก กแช่ เยซู คริ้ อ เพล่ ดู แบ ฌี้~ๆ      แบ เด้าะ น ซื๊ง นอ นย่อง โย๊-อ้ะ เฆาะ. พี่ น ซื๊ง เก กแช่ เยซู คริ้ อ เท่อ นอ เนโพล ทาง เว๊ แย้ จ เก อ เพล่ ดู ล แฌ้ นอ ล้อ.
46009003	โพล้ง ลู่ง อ อางโก อางจ้ะ แย้ ซีง ล แพ นอ จ ม ไคล้ ช๊า-อ้ะ บี่ อี้ง
46009004	เกิ้ง ก ม นี่ แบ ท อาง ท โอ้ ลู่ง ก ท แม้ อ ฌ่าง      ล เมะ แบ-อ้า.
46009005	กแช่ เยซู คริ้ อ พื่ง ดี๊ อ เพล่ ดู อ แฌ้แพ ดี๊ เปโต ลี้ ดี๊ อ แม๊ พี่ อ ลี้ เท่อ อ แค๊. ก ม แม้ บี่ ซุ้ อ ซื๊ง เว๊ ล ซี แบ-อ้า.
46009006	เมะ ล เมะ แบ โค๊ แย้ ดี๊ บานาบา คี๊ง แฌ้ อี้ง ล้อ-อ้า ก แบ ลื่ง ล้าง ก ซ้ะ.
46009007	ซึ้พู พี่ ล แฌ้ เล้ แบ ทึ้ ทาง อ กแช่ อ จี้ ลู่ง อ ลี้ ดึ้ เท่อ อ กย้อง. โพล้ง พี่ ล แฌ้ เล้ แม้ ซไบ้ะ แซ อ โซ๊ง ฌ้อง ล อาง แบ เว๊ อ แซ แบ. โพล้ง ลื่ง แกะ พี่ ล แฌ้ เล้ ล อาง แบ แกะ อ นู่งที๊ง แบ.
46009008	อ อี้ง นอ ล เมะ ที่ โพล้ง ล ชู้ อี้ง อ ท ช๊องมอง แบ. โมเซ อ ท อางแม้เลา ไจ้ะ เว๊ บี่ นอ ปะ.
46009009	ก พ้ะ แบ โมเซ อ ท อางแม้เลา ไจ้ะ เว๊ % "พี่ งู้ ไย่ บืง อ แค๊ นอ คลึไบ้ะ ทะ อ นุ้ ดี๊ ตโฆะ ล ฌี้"       เมะ กแช่ แยว้ ย๊างเซิง ย๊างซ้ะ แบ ที่ งู้-อ้า.
46009010	เมะ ล เมะ แบ โค๊ อ เว๊ เฆว้ง แบ เฆ้อ เมาน่าง ชี่-อ้า. ท ไคล้ อี้ง แบ ท กวิ้ ล้าง เว๊ ลู่ง ก ฌ่าง ล้อ      บี่ ซุ้ โพล้ง เท๊ ไชะ ดี๊ โพล้ง เพา บืง เกิ้ง ม แม้ เท่อ ดี๊ มื้งแล่ เว๊ พี่ ม นี่ ไท้ เว๊ อ แซ ล น้าง.
46009011	ก เมะ ฆวีง ล้าง เท่อ ลู่ง อ เฌ๊ เว๊ ดี๊ วีง ฌี้ แล้ แอว้ ลู่ง น ซื๊ง ซ้ะ พ้า นอ เมะ ม แอ น้ะ กชุ้-อ้า พี่ น ซื๊ง ม เกล๊าง ไท้ เอะ เฆ้อ เท่อ ลู่ง ก เจ่-อ้ะ ซี.
46009012	โพล้ง อ แฌ้แพ เมะ ช๊องมอง เว๊ เกิ้ง ม นี่ แบ น ซื๊ง เท่อ นอ      เกิ้ง ลู่ง เฆ้อ ก ม นี่ แบ แอ นี่ อ นอ      ล เมะ แบ-อ้า. แบ เด้าะ เท่อ ลู่ง อ เกิ้ง ก ม นี่ แบ-อ้ะ นอ ก เว๊ แด ก ล เฌา แม้ นี่ น เท่อ แบ. เฆ้อ ก โท่ง ท กุ้ อ เม้ง บี่ ซุ้ ก ล แม้ ท น่าง เม้ง แบ ลู่ง ม แม้ ไทะทะ โพล้ง พี่ อ โล้ ล้าง ท ฌี้ อ ไฌ่ แบฆ้ะ ดี๊ กแช่ เยซู คริ้.
46009013	น ซื๊ง ล ซีงแฌ๊ แบ-อ้า โพล้ง พี่ อ แม้ เท่อ ลู่ง เว่งฮ๊าง พ้า นอ นี่ อาง เท่อ พี่ นอ. พี่ อ ซื๊ง เว๊ ลื่ง ทาง เท่อ นอ นี่ อาง แบ ท อาง ลู่ง ท ลื่ง ล่าง นอ ปะ.
46009014	บี่ นอ อ ซุ้ กแช่ เยซู คริ้ อางแม้เลา เว๊ โพล้ง ลู่ง อ โล้ ล้าง ท ฌี้ อ ไฌ่ นอ เกิ้ง ม ลื่ง ล้าง อ ซ้ะ ดี๊ ท โล้ ล้าง ละ ล้าง นอ ล้อ.
46009015	แบ เด้าะ แย้ จ ล เฌาโละ แม้ นี่ เท่อ ลู่ง จ เกิ้ง นี่-อ้ะ นอ แบ. พี่ จ กวิ้ เท่อ อี้ง นอ ล เมะ จ อางท่าง นี่ ท น่าง เม้ง แบ. เกม๊า จ ซี๊ง บะจือ พี่ จ ม แม้ เท่อ บี่ นอ. โพล้ง ล โอ น่าง แฌ้ แบ ลู่ง ม แม้ ไฆวะ จ ท อางปฆ้า ล้าง จ ซ้ะ อี้ง ซี.
46009016	พี่ จ โล้ ล้าง ท ฌี้ อ ไฌ่ นอ อ ซูง อ แซ ล โอ น่าง เม้ง แบ พี่ จ ม อางปฆ้า ล้าง จ ซ้ะ. เต้~ๆ นอ กแช่ แยว้ อางแม้เลา แย้ เกม๊า จ แม้ เอะ อ เท่อ. ล๊า จ ม น้ะ เต้~ๆ จ เมะ ล โล้ ล้าง ท ฌี้ อ ไฌ่ แบ.
46009017	จ เมะ แม้ เท่อ พี่ จ ลึ นี่ แม้-อ้ะ อี้ง นอ เกิ้ง จ ม นี่ แบ จูงเล้ง คางเล๊. แบ เด้าะ จ แม้ เท่อ ลู่ง อ ล้าง แบ แย้      เมะ เว๊ กแช่ แยว้ อางกี ล้าง เอะ จ ท แม้.
46009018	เมะ บี่ นอ ท เม้ง เล้ ม เก จ จูงเล้ง คางเล๊      เมะ เว๊ พี่ จ โล้ ล้าง ท ฌี้ อ ไฌ่ นอ จ ล อางท่าง นี่ ท น่าง เม้ง แบ      ดี๊ พี่ จ เก โพล้ง โล้ ล้าง ท ฌี้ อ ไฌ่ นอ จ ล เฌา แคแน นี่ เท่อ ลู่ง เกิ้ง จ ม นี่-อ้ะ นอ น่าง เม้ง แบ.
46009019	จ ล เก โพล้ง อ ฆ่อง น่าง แฌ้ แบ      แบ เด้าะ จ นย่อง ล้าง จ ซ้ะ เก โพล้ง กุ้ แฌ้ อ ฆ่อง      บี่ ซุ้ จ ม นี่ แบ โพล้ง แอ~ๆ นอ ล้อ.
46009020	พี่ จ แม้ เท่อ ดี๊ โพล้ง ยู นอ จ แม้ จ ซ้ะ แบ ด้อง อ ซื๊ง เว๊ ปะ      บี่ ซุ้ จ ม นี่ แบ อ ซื๊ง เว๊. ทึ เมะ จ ล โอ เซ๊งพ้า ท้างพ้า อ พ๊างละ แบ ฌี้~ๆ      จ แม้ จ ซ้ะ บี่ ซุ้ จ โอ อ พ๊างละ พี่ จ แม้ เท่อ ดี๊ โพล้ง ลู่ง อ โอ เว๊ อ พ๊างละ      บี่ ซุ้ จ ม นี่ แบ อ ซื๊ง เว๊.
46009021	บี่ นอ อ ซุ้ พี่ จ แม้ เท่อ ดี๊ โพล้ง ลู่ง อ เซ๊งพ้า ท้างพ้า ล โอ แบ นอ จ แม้ จ ซ้ะ บี่ ซุ้ จ เซ๊งพ้า ท้างพ้า ล โอ แบ. พี่ จ แม้ บี่ อี้ง นอ จ แบ ซ้ะ นี่ แบ โพล้ง ล เมะ เก ยู แบ      ล เมะ จ โอ ลู่ง กแช่ แยว้ อ ท อางแม้เลา อ ฆ้อง แบ. เต้~ๆ นอ จ โอ กแช่ เยซู คริ้ อ ท อางแม้เลา อ พ๊างละ ล้อ.
46009022	พี่ จ โอ ลู่ง โพล้ง ลู่ง อ ท ชู่ง ท นะ ล ล้างเท่ง ล้างชิ้ แบ อ แกล้ นอ จ แม้ จ ซ้ะ แบ ด้อง อ ซื๊ง เว๊      บี่ ซุ้ จ ม นี่ แบ อ ซื๊ง เว๊. ท บี่ นอ จ แม้ จ ซ้ะ กุ้ อ เม้ง ลู่ง โพล้ง กุ้ แฌ้ อ ฌ่าง      บี่ ซุ้ จ ม แม้ พ้อง พลิ้ โพล้ง ล น้าง ลู่ง เกล้ บ้อง ฌี้ บ้อง ฌี้ พี่ อ ซี นอ ล้อ.
46009023	จ แม้ ท กุ้ อ เม้ง อี้ง นอ ลู่ง ท ฌี้ อ ไฌ่ อ กย้อง      บี่ ซุ้ จ ม นี่ แบ อ บลึ้ อ บลาง ล น้าง.
46009024	น ซื๊ง ซีงแฌ๊ เย้า โพล้ง เมะ ซยู๊ แท้ โละ อ ซ้ะ นอ โอ แอ แฌ้      แบ เด้าะ โพล้ง ลู่ง อ น้า เท่อ ม โอ ล แฌ้ ล้อ. เมะ บี่ นอ น ซื๊ง แบ ซยู๊ บี่ ซุ้ ม นี่ แบ รางวาง ลู่ง น ซื๊ง น้า เท่อ.
46009025	โพล้ง พี่ อ เค้ง กีงลา กุ้ อ แฌ้ แบ แคแน ล้าง ซ้ะ กุ้ อ เม้ง      บี่ ซุ้ อ ม นี่ แบ คูคล้าง พี่ อ ล้างไย้ะ นอ เก อ รางวาง. แบ เด้าะ เฆ้อ ก แม้ เท่อ นอ บี่ ซุ้ ม นี่ แบ คูคล้าง พี่ อ โอ ล้างชู้ ล้างแกย นอ ล้อ.
46009026	อ กย้อง บี่ อี้ง แย้ จ ซยู๊ จ แด เท่อ ลู่ง เมะแย๊ ล้างที๊ง ล้างช้ะ. แย้ จ แบ ด้อง โพล้ง มิ้ เท่อ ล เมะ ลู่ง อ มิ้ ลี้ง มิ้ ล๊าง แบ.
46009027	จ นย่อง โท่ง ท น้ะ ท โน๊ง บี่ ซุ้ จ ล้อง จ ย่าง ม ชอง ทาง ไคล๊ ทาง      จ แคแน ล้าง จ ซ้ะ กุ้ อ เม้ง. อ ไฌ่ บี่ อี้ง พี่ จ โล้ ล้าง ท ฌี้ อ ไฌ่ เอะ โพล้ง ฌ้อง เย้า นอ จ ไค๊ไก้ะ จ กแช่ แด เว๊ กแช่ แยว้ ม แคว่ เว๊ ล ล้างเปิ่ง ล้า แบ นอ ล้อ.
46010001	ด๊างพื่งวี่ ซีง-เอ้อ จ แบ ซ้ะ เกม๊า น ซื๊ง นาง แบ ท ล เม้ง แบ ล เม้ง พี่ อ โอ ทาง ดี๊ โพล้ง ลู่ง เอะ อู้ พี่ อ ลี้ โพะ โมเซ อ ไค๊      เมะ เว๊ แด ท เอิง คลึไบ้ะ อ ซื๊ง เว๊ เลา ปะ บี่ ซุ้ อ เท่อ ยู่แคว่ แฌแซ-อ้ะ      ฌ้อง อ ซื๊ง เว๊ ค๊างฌะ ปางเล โฌ้ ไวะ.
46010002	พี่ อ ซื๊ง เว๊ ซีง โพะ โมเซ อ ไค๊ นอ อ ซื๊ง เว๊ กุ้ อ แฌ้ จูง ล้าง อ ซ้ะ ลู่ง ที๊ง แกล้ ดี๊ ท เอิง อ แกล้.
46010003	อ ซื๊ง เว๊ อาง ท ล เม้ง ฆ่าง เฌ๊ เว๊ ลู่ง กแช่ แยว้ อ โอ.
46010004	อ ซื๊ง เว๊ ซีง โอ้ ที๊ง พี่ กแช่ แยว้ เกล๊าง เว๊ อ แยว้ ล้าง ลู่ง ไล๊ พ้า. ไล๊ ล โพลง แย๊ โพะ อ ซื๊ง เว๊ อ ไค๊      เมะ เว๊ กแช่ เยซู คริ้ ล้อ.
46010005	แบ เด้าะ โพล้ง ล มู๊ง นอ แอ ลู่ง อ ล แม้ แบ กแช่ แยว้ อ ซ้ะ แบ. อ ซื๊ง เว๊ อ จู นอ แบ ท นย๊อง ไฆวะ-อ้ะ เฆ้ง แพะคู ตเค แกล้ ล้อ.
46010006	ท กุ้ อ เม้ง อี้ง เก ท อ ด้อง ลู่ง ก ฌ่าง      โล้ เอะ เฆ้อ ซ้ะกวี้ง ล๊องก้อง ท ล ฌี้ ล แอว้ แบ บี่ ซุ้ อ ซื๊ง เว๊ แม้ เว๊ ลู่ง แย๊ อู้ นอ ล ฌี้.
46010007	แบ้ ทาง ท อ เค่ง อ ฌ้าง บี่ ซุ้ อ ซื๊ง เว๊ ล น้าง~ๆ แบ้ เว๊ นอ ล ฌี้. ไละ ฌี้ ไละ แอว้ ไจ้ะ เว๊ แด % "อ ซื๊ง เว๊ ซีง ชี๊น้าง อาง เท่อ โอ้ เท่อ ฌ้อง เฌ้เทิง ทาง ซองลี้ อูง ควี้".
46010008	แม้ กแม มืง กแม แคว๊ บี่ ซุ้ อ ซื๊ง เว๊ ล น้าง~ๆ แม้ เว๊ นอ ล ฌี้      ฌ้อง ซี๊ง เว๊ อ แฌ้ คี๊ง ไซ ซ๊า ม๊า ล นี้ง ฆ่าง ล้อ.
46010009	ลองดุ้ กแช่ เยซู คริ้ อ ซ้ะ ล ฌี้      บี่ ซุ้ โพล้ง แบ ล แฌ้~ๆ ลู่ง แย๊ อู้ แม้ เว๊      ฌ้อง ฌู่ง ไอ ซี๊ง-อ้ะ.
46010010	เอ้งโช่ง เอ้งไฌ้ เท่อ บี่ ซุ้ อ ซื๊ง เว๊ แบ ล แฌ้~ๆ นอ ล ฌี้. พี่ อ ซื๊ง เว๊ แม้ บี่ นอ ท แม้ ซี๊ง อ กแช่ ล แฌ้ แม้ ซี๊ง ไฆวะ-อ้ะ ล้อ.
46010011	ท กุ้ อ เม้ง พี่ อ เก ทาง ดี๊ อ ซื๊ง เว๊ โย้ นอ เก ท อ ด้อง ลู่ง โพล้ง อ แฌ้แพ อ ฌ่าง      ดี๊ โพล้ง กวิ้ ล้าง เว๊ บี่ ซุ้ ก ม ปโล่ ล้าง ก ซ้ะ ลู่ง ก โอ เบ้า ดี๊ ท ไค๊ ทึ อ แค๊ อี้ง.
46010012	ท บี่ นอ โพล้ง พี่ อ ช๊องมอง ล้าง อ ซ้ะ ลู่ง อ ชี๊เทิง เฌิ่ง~ๆ ค๊า~ๆ นอ แบ ปโล่ ล้าง อ ซ้ะ      บี่ ซุ้ อ เว๊ ล ล้างเทะเค้า แบ.
46010013	ท ลองดุ้ กุ้ อ เม้ง ลู่ง อ แบ น ซื๊ง นอ เมะ ท ล เม้ง ฆ่าง ลู่ง อ แบ ลี้ง โพล้ง กุ้ อ แฌ้ ล้อ. แบ เด้าะ กแช่ แยว้ แม้ เว้ เว๊ บี่ ซุ้ อ ท เอิ้งล้าง      เมะ เว๊ ล เกม๊า ท ลองดุ้ น ซื๊ง ซ้ะ แอ นี่ น โท่ง-อ้ะ เก นอ แบ. พี่ ท ลองดุ้ เฌ๊ แบ น ซื๊ง นอ กแช่ แยว้ ม เกม๊า น ซื๊ง ไฌ่ ซื๊ง แบ้ ลู่ง น ม โท่ง เท่อ เก      เมะ เว๊ ม อุ้ทาง เอะ น ซื๊ง เกล้ ไจ ทาง ซี.
46010014	ท บี่ นอ จ ฌุ้เม้ง ฌุ้พาง ลู่ง จ เอ-อ้ะ ซีง-เอ้อ      โบง ทาง แบ้ ทาง ท เค่ง ท ฌ้าง ล ฌี้.
46010015	จ ไคล้ ดี๊ น ซื๊ง บี่ ซุ้ น โอ ดี๊ ท ซีงแฌ๊ แน่ฌ๊า. เกม๊า น ช๊องมอง นี่-อ้ะ ล แฌ้      เมะ แบ-อ้า      ล แบ แบ-อ้า.
46010016	พี่ ก อาง ซยอง เท่อ นาง แบ กแช่ เยซู คริ้ นอ ก ไจ้ะ บลึ้ กแช่ แยว้ ลู่ง ก ม โอ้ ทาง เท่อ ลู่ง โล๊ง อ พ้า. พี่ ก โอ้ เท่อ นอ ก นี่ แบ ฆึ กแช่ เยซู คริ้ อ ซวีง. กู พี่ ก บุ้แค่ ดี๊ ก อาง-อ้ะ นอ เกม๊า ก นี่ แบ ฆึ กแช่ เยซู คริ้ อ ล้อง อ ย่าง.
46010017	กู โอ ล ลอง ล้อ      ก เว๊ ก โอ ตบลึ้ แฌ้ ฌี้ๆ      ก อาง ฆึ กู ล ลอง ฆ่าง ลู่ง ก เก ท ล เม้ง ฆ่าง ล้อ.
46010018	ช๊องมอง ดุ้ แฆว่ โพล้ง อี้งซลาเอง อ ท ชู่ง ท นะ ล แพ นอ      โพล้ง พี่ อ อาง ท ลื่ง ทาง กแช่ แยว้ เย้า ล แพ นอ เก ทาง ท ล มู๊ง ฆ่าง โละ อ ซ้ะ ล้อ.
46010019	น ซื๊ง ซีงแฌ๊ จ ท ไคล้ อี้ง อุ้ เว๊ อ โค๊ บี่ จะ เล้. ท เค่ง ท ฌ้าง เมะ ฌี้      ท ลื่ง ทาง ท เค่ง ท ฌ้าง เมะ ฌี้      เมะ ม แม้ช้า น ซื๊ง ซี ชี่-อ้า.
46010020	แม้ช้า ล ซี แบ. จ ม โล้ บี่ อี้ง      โพล้ง พี่ อ ลื่ง ทาง เท่อ ลู่ง ท เค่ง ท ฌ้าง อ ท ลื่ง ล่าง นอ ล เมะ อ ลื่ง ทาง กแช่ แยว้ แบ      ลื่ง ทาง ท มื้งแฆ่ ล้อ. จ ล แบ ซ้ะ เกม๊า น ซื๊ง แม้ ฆึ เท่อ ดี๊ ท มื้งแฆ่ แบ.
46010021	น ซื๊ง โอ้ เท่อ ลู่ง กแช่ เยซู คริ้ อ โล๊ง พ้า พี่ ก เจ่-อ้ะ อาง ซยอง เท่อ นาง แบ กแช่ เยซู คริ้ นอ      ดี๊ โอ้ เท่อ ลู่ง ท มื้งแฆ่ อ ทู๊กีง พ้า พี่ โพล้ง เจ่ เว๊ ลื่ง ทาง ท มื้งแฆ่ อ แค๊ นอ ล ซี แบ. น ซื๊ง อาง ซกุ้ เท่อ พี่ อาง ซยอง นาง แบ กแช่ เยซู คริ้ อ แค๊ นอ ดี๊ อาง ซกุ้ เท่อ ดี๊ โพล้ง ลื่ง ทาง ท มื้งแฆ่ นอ เด้าะ ล ซี แบ.
46010022	ก เมะ แม้ บี่ นอ ก ม เฌา แม้ ฆวี่ง ทาง กแช่ เยซู คริ้ อ ซ้ะ. ก ช๊องมอง ก ไฌ่ ก แบ้ โอ แอ นี่ กแช่ เยซู คริ้-อ้า.
46010023	โพล้ง ไจ้ะ เว๊ แด      "ก แม้ ท กุ้ อ เม้ง ซี      โพล้ง ย้ะทะ เฆ้อ ล ซี น่าง แฌ้ แบ". เมะ เย้า      แบ เด้าะ ล เมะ ท กุ้ อ เม้ง ฌี้ ลู่ง ก ฌ่าง แบ. ก แม้ เท่อ ซี กุ้ อ เม้ง      แบ เด้าะ ล เมะ ท กุ้ อ เม้ง แม้ช้า โพล้ง อ ท ชู่ง ท นะ แบ.
46010024	โพล้ง ล เกิ้ง แคว่ ล้าง อ กแช่ อ ซ้ะ น่าง แฌ้ แบ. เกิ้ง ลู่ง อ แคว่ โพล้ง อ แฌ้แพ อ ซ้ะ ล โค๊.
46010025	น ซื๊ง อาง ท ไพ้ะ ท แย ซี กุ้ อ เม้ง พี่ โพล้ง อางแช๊ เว๊ ลู่ง กะ พ้า. น ซื๊ง เมะ อาง ท แย อี้ง น ซื๊ง ล แบ ช๊องมอง ช๊องม้ะ ท น่าง เม้ง แบ.
46010026	ไละ ฌี้ ไละ แอว้ โล้ เว้ เว๊ % "ฌางคู โคล๊ง คู ดี๊ ท กุ้ อ เม้ง เก กแช่ แยว้ อ เท่อ ล้อ".
46010027	โพล้ง พี่ ล ชู่ง ล นะ กแช่ เยซู คริ้ แบ เมะ กุ้ นี่ น ซื๊ง ลี้ อาง ซกุ้ เท่อ ดี๊-อ้ะ      น ซื๊ง เมะ อางกี ล้าง น ซ้ะ ม ลี้ นอ ท อาง พี่ โพล้ง เกล๊าง น ซื๊ง นอ อาง แด เทา      ล แบ อางจ้ะ ท น่าง เม้ง แบ      ดี๊ ล แบ เกม๊า น ซ้ะ คู~ๆ ไค๊~ๆ แบ.
46010028	แบ เด้าะ โพล้ง เมะ โล้ แบ น ซื๊ง      "ท อาง ล แพ อี้ง ลื่ง ทาง แบ ท เค่ง ท ฌ้าง เย้า"      เมะ บี่ นอ อาง ล้า ล ฌี้      ล เมะ น ซื๊ง ท ช๊องมอง แบ      เมะ โพล้ง ล แฌ้ แย๊ อ โล้ เอะ น ซื๊ง อ ท ช๊องมอง ล้อ. แบ ท เล้ โพล้ง อ แฌ้แพ อ ท ช๊องมอง ม แม้ ไทะทะ แย้ ซี.
46010030	จ เมะ ไจ้ะ บลึ้ กแช่ แยว้ พี่ จ อาง เท่อ กุ้ อ พ๊า นอ แบ ท เล้ โพล้ง ม ดึ้เดว แย้ ลู่ง จ ไจ้ะ บลึ้ กแช่ แยว้ อ กย้อง นอ.
46010031	อ ไฌ่ บี่ โย้ น ซื๊ง อาง เท่อ โอ้ เท่อ เมะ ฌี้      แม้ ท เม้ง ฌี้ เม้ง ฌี้      แม้-อ้ะ กุ้ อ เม้ง ลู่ง น ม ดู้ง แบ ยาง แบ กแช่ แยว้ ล้อ.
46010032	น ซื๊ง เก ท อ ด้อง พี่ ม เกม๊า โพล้ง ยู      ดี๊ โพล้ง ล ชื้อ แด      ดี๊ โพล้ง แบ้ แยว้      แม้ ไพ้ะ แม้ แม เท่อ นอ ล ฌี้.
46010033	แม้ บี่ ซุ้ แย้. จ เฌา แม้ ท กุ้ อ เม้ง บี่ ซุ้ ม แบ โพล้ง กุ้ แฌ้ อ ซ้ะ. จ ล แม้ ลู่ง จ ฌ่าง แบ. จ แม้ ลู่ง โพล้ง กุ้ อ แฌ้ อ ฌ่าง      บี่ ซุ้ ม เกม๊า อ ซื๊ง เว๊ พ้อง พลิ้ ซี.
46011001	แคว่ ลู แย้ แบ ด้อง จ แคว่ ลู กแช่ เยซู คริ้ นอ ไช้ะ.
46011002	ฌี้ เต้~ๆ เย้า พี่ น ซื๊ง นาง แบ จ ท แม้ ดี๊ จ ท ซอง ท ซ๊าง พี่ จ ซีงแฌ๊ นี่ ดี๊ โพล้ง อ แฌ้แพ      ฌ้อง ซอง ก้ะ เอะ น ซื๊ง กเด้าะ.
46011003	แบ เด้าะ จ แบ ซ้ะ เกม๊า น ซื๊ง ซีงแฌ๊ บี่ อี้ง      กแช่ เยซู คริ้ เก กแคว๊ กุ้ อ แฌ้ อ คู      แว้ นอ เก อ แม๊ อ คู      กแช่ แยว้ นอ เก กแช่ เยซู คริ้ อ คู ล้อ.
46011004	ท บี่ นอ กแคว๊ พี่ อ ชูแพ เท่อ เมะ ฌี้      ไคล้ คิ้ กแช่ แยว้ เมะ ฌี้      เมะ ชอง อ คู นอ แม้ ฌางแช้ อ กแช่ อ เมะ ดี๊ กแช่ เยซู คริ้ อ เมะ.
46011005	กมืง พี่ อ ชูแพ เท่อ เมะ ฌี้      ไคล้ คิ้ กแช่ แยว้ เมะ ฌี้      เมะ ล ชอง อ คู แบ นอ แม้ ฌางแช้ อ แว้ อ เมะ บี่ ซุ้ กมืง พี่ แบ ท โล้ง ไฆวะ อ คู นอ เก ท ฌางแช้ ลู่ง อ ฌ่าง ล้อ.
46011006	กมืง เมะ ล ชอง อ คู แบ นอ เกิ้ง ลู่ง อ ม โล้ง ไฆวะ อ คู ล โค๊. แบ เด้าะ กมืง พี่ อ ไร้ะ ไฆวะ อ คูซู๊ง เมะ ฌี้      โล้ง ไฆวะ-เว๊ เมะ ฌี้      แม้ ฌางแช้ ล้าง อ ซ้ะ. เมะ บี่ นอ เกิ้ง ลู่ง อ ม ชอง อ คู ล โค๊.
46011007	กแคว๊ ล เกิ้ง ชอง อ คู แบ      เมะ เว๊ อ เว๊ ล้างโฌ่ กแช่ แยว้ อ มยู๊ อ จะ      ดี๊ เก กแช่ แยว้ อ ฆี๊ง อ แล้ อ กดื้ง แล้. เมะ กมืง นอ เก กแคว๊ อ ฆี๊ง อ แล้ อ กดื้งแล้.
46011008	ล เมะ กแคว๊ เฌ๊ ลู่ง กมืง แบ      แบ เด้าะ กแช่ แยว้ ไต้ กมืง เฌ๊ เว๊ ลู่ง กแคว๊ อ เฌาฆีง ล้อ.
46011009	กแช่ แยว้ ล ไต้ ล้าง กแคว๊ ลู่ง กมืง อ ฌ่าง แบ      แบ เด้าะ ไต้ ล้าง กมืง ลู่ง กแคว๊ อ ฌ่าง ล้อ.
46011010	ท บี่ นอ กมืง เกิ้ง ชอง อ คู      เก ท แม้ไน ลู่ง อ เว๊ อ ฌ้อง อ เก โอ พี่ ม ชูแพ เท่อ ดี๊ ไคล้ คิ้ กแช่ แยว้ ซี      บี่ ซุ้ ท มุ้คู พู ม ซีงแฌ๊ อ เว๊ อ ฌ้อง อ เก โอ บี่ อี้ง ล้อ.
46011011	ท แม้ อ ซ้ะ เม้ง ฌี้ เม้ง ฌี้      พี่ ก โอ ลู่ง กแช่ เยซู คริ้ อ ซุ้ นอ กมืง แบ เปิ่ง กแคว๊ ดี๊ กแคว๊ แบ เปิ่ง กมืง ปะ.
46011012	เต้~ๆ นอ ลู่ง เอะ อู้ กมืง นอ กแช่ แยว้ ไต้-อ้ะ ดี๊ กแคว๊ อ เฌาฆีง      แบ เด้าะ กแคว๊ กึ ทาง ดี๊ กมืง ปะ. ท กุ้ อ เม้ง นอ เฌ๊ เว๊ ลู่ง กแช่ แยว้ ล้อ.
46011013	น ซื๊ง แบ ช๊องมอง ดุ้ แฆว่ ไช้ะ      เกิ้ง-อ้า ล เกิ้ง แบ-อ้า พี่ กมืง ล ชอง อ คู แบ ลู่ง อ เว๊ ชูแพ เท่อ พี่ น ซื๊ง เฌ๊ โอ ซยอง แบ้ แยว้ อ แค๊.
46011014	ท อ เค้อะ พี่ กแช่ แยว้ อางกี ล้าง เว้ เว๊ ลู่ง ฌางคู โคล๊ง คู บี่ จะ เล้ นอ      เมะ ล ซอง น ซื๊ง แบ-อ้า      กแคว๊ เมะ อางกี อ คูซู๊ง โท๊ นอ เก ท ฌางแช้ ลู่ง อ ฌ่าง
46011015	แบ เด้าะ กมืง เมะ อางกี อ คูซู๊ง โท๊ นอ ม ฆี๊ง เมะ ฆี๊ง แน๊ ลู่ง อ ฌ่าง. กแช่ แยว้ เกล๊าง กมืง อ คูซู๊ง โท๊ นอ ล้างโฌ่ คูเพิง.
46011016	โพล้ง เมะ เฌ๊ ติ้ แย้ แบฆ้ะ ดี๊ ท ไฌ่ อี้ง จ ม โล้ เอะ-อ้ะ บี่ อี้ง      เฆ้อ ดี๊ โพล้ง ทื๊ง ซยอง เท่อ จอง ฌี้ จอง ฌี้ ก ไฌะ ก ไฌ่ พี่ ม โบง ทาง แบ้ ทาง กแช่ แยว้ นอ ล้างช๊าง เด้าะ ล โอ แบ.
46011017	พี่ จ ซอง ท อี้ง โอ ล เม้ง ลู่ง จ อางปฆ้า น ซื๊ง ล ซี แบ      เมะ เว๊ พี่ น ซื๊ง โอ ซยอง แบ้ แยว้ อ แค๊ นอ ท อ้า ท ซ๊าง เก ทาง อ ซ้ะ แอ นี่ ท ฌี้ ท แอว้ ได้ะ.
46011018	อ ต้องคู ล เม้ง จ ซีงแฌ๊ แบ พี่ น ซื๊ง เฌ๊ โอ ซยอง แบ้ แยว้ นอ น ซื๊ง อางน้าง พ้ะ โละ ซ้ะ ล มู๊ง ล มู๊ง. อ อี้ง จ ช๊องมอง โต้ ล น้าง เย้า.
46011019	จ ซีงแฌ๊ เย้า ท ล้างมื่ง ล้างพ้ะ แบ เก ทาง อ ซ้ะ ลู่ง น ซื๊ง แกล้ บี่ ซุ้ โพล้ง ม ซีงแฌ๊ ล้างเท่ง ล้างชิ้ พี่ ล มู๊ง เล้ อางกี ล้าง อ ซ้ะ ดี๊ กแช่ แยว้ เต้~ๆ
46011020	พี่ น ซื๊ง เฌ๊ โอ ซยอง อ แค๊ นอ ล เมะ น เฌ๊ อาง ซยอง นาง แบ กแช่ เยซู คริ้ แบ
46011021	เมะ เว๊ โพล้ง ล แฌ้ แบ ล แฌ้ ปชื่ง อาง อ ท อาง แด เว๊. ท บี่ นอ โพล้ง แบ ล แฌ้~ๆ ซู๊ อาง อ ซ้ะ เท่อ      แบ ล แฌ้~ๆ ม้า ไซ้ะ.
46011022	น ซื๊ง เด้า ซื๊ง ล่าง ล โอ แบ-อ้า พี่ น ม อาง ม โอ้ เท่อ อ ฌ่าง. เมะ ล บี่ นอ แบ น ซื๊ง แบ ซ้ะ ดึ้เดว กแช่ แยว้ อ พู อ ลี้ง ดี๊ แม้ ฌางแช้ โพล้ง พี่ อ เท่อ ล โอ แบ นอ-อ้า. น ซื๊ง ม เกม๊า จ ไคล้ บี่ จะ เล้ ลู่ง ท อ ไฌ่ อี้ง. จ ม อางปฆ้า น ซื๊ง-อ้า. จ อางปฆ้า น ซื๊ง ล ซี แบ เฆาะ.
46011023	ท ซอง ท ซ๊าง พี่ จ โล้ เอะ น ซื๊ง เย้า นอ กแช่ เยซู คริ้ ดึ้ เกม๊า แย้      เมะ เว๊ แด พี่ ล แน้ แย๊ โพล้ง พอง นี่ กแช่ เยซู คริ้ นอ อ เว๊ พอง นี่ กู ล ลอง
46011024	ไจ้ะ บลึ้ ทาง กแช่ แยว้      ฌ้อง บุ้แค่ กู ล ลอง นอ ไจ้ะ เว๊      "อ อี้ง เก จ ล้อง จ ย่าง พี่ จ ม เกล๊าง ล้าง ลู่ง น ซื๊ง ฌ่าง. แม้ บี่ อี้ง บี่ ซุ้ น ซื๊ง ม นาง แบ แย้ ล้อ".
46011025	พี่ อ อาง กู ฌ้อง      กแช่ เยซู คริ้ พอง นี่ โล๊ง ล เบง ไจ้ะ เว๊ แด      "โล๊ง ล เบง อี้ง นอ เก กแช่ แยว้ อ ท เอิ้งล้าง อ ซ๊าง แม้ ทาง เว๊ ดี๊ จ ซวีง. น ซื๊ง เมะ โอ้-อ้ะ พ๊า ฌี้ พ๊า ฌี้ นอ โอ้-อ้ะ บี่ ซุ้ น ซื๊ง ม นาง แบ ทาง ไท้ แย้ ล้อ".
46011026	น ซื๊ง เมะ อาง กู อี้ง ดี๊ โอ้ เท่อ ลู่ง โล๊ง ล เบง อี้ง อ พ้า พี่ ล พ๊า เล้      น ซื๊ง โล้ ล้าง กแช่ เยซู คริ้ ซี๊ง อ ไฌ่ ท้อง อ ม เฌ๊ ไท้ โคะ.
46011027	ท บี่ นอ โพล้ง แฌ้ ฌี้ แฌ้ ฌี้ ลู่ง อ อาง กแช่ เยซู คริ้ อ กู ดี๊ โอ้ เท่อ ลู่ง กแช่ เยซู คริ้ อ โล๊ง พ้า เมะ ล เกิ้ง ล แบ แบ นอ อ เว๊ แม้ ไพ้ะ แบ กแช่ เยซู คริ้ อ ล้อง อ ย่าง ดี๊ อ ซวีง อ ที๊ง.
46011028	ท บี่ นอ โพล้ง กุ้ อ แฌ้ เกิ้ง ลู่ง อ ม ช๊องมอง แคว่ ที๊ง ล้าง อ ซ้ะ แด เว๊ แบ~ๆ      ฌ้อง อาง กู ดี๊ โอ้ เท่อ ลู่ง โล๊ง อ พ้า โย้ ซี.
46011029	อ ไฌ่ บี่ อี้ง โพล้ง พี่ อ อาง กู ดี๊ โอ้ เท่อ ลู่ง โล๊ง อ พ้า เมะ ล ช๊องมอง เว๊ เก กแช่ เยซู คริ้ อ ล้อง อ ย่าง แบ      กแช่ แยว้ ม แม้ เตา แม้ แต๊-อ้ะ พี่ อ เว๊ อาง เท่อ โอ้ เท่อ นอ ล้อ.
46011030	เป๊งนี่ อ นอ โพล้ง ลู่ง น ซื๊ง แกล้ แบ เจ้า แบ แช๊ ล้าง เพา ล้าง เบ้ โอ แอ แฌ้      ดี๊ ซี๊ง ไฆวะ ตบลึ้ แฌ้ เย้า.
46011031	ก เมะ ช๊องมอง แคว่ ที๊ง ล้าง ก ซ้ะ ท้อง อ ฌ้อง นอ ก ล แบ เตา แบ แต๊ แบ.
46011032	แบ เด้าะ พี่ กแช่ แยว้ แม้ เตา แม้ แต๊ เฆ้อ นอ อ เว๊ แด ซอง เฆ้อ ล้อ      บี่ ซุ้ ก ล ล้าง แบ เตา แบ แต๊ ฆึ ดี๊ โพล้ง ลู่ง อ ล แบ้ แยว้ แบ.
46011033	ท บี่ นอ ด๊างพื่งวี่ ซีง-เอ้อ      พี่ น ซื๊ง เฌ๊ โอ ซยอง อาง ซยอง นาง แบ กแช่ เยซู คริ้ อ แค๊ นอ น ซื๊ง แบ โอ คุ้ โละ ซ้ะ.
46011034	โพล้ง เมะ ซู๊ อาง ซ้ะ เท่อ ล แฌ้~ๆ นอ เกม๊า อ อาง ลู่ง อ เด้า ท้อง อ ฌ้อง แบ~ๆ      บี่ ซุ้ กแช่ แยว้ ล แม้ เตา แม้ แต๊ น ซื๊ง พี่ น เฌ๊ โอ ซยอง อ แค๊ นอ แบ. ท อ ไฌ่ อ ฌื๊ง อ แฌ้ นอ จ ม เฌ๊ โล้ เอะ น ซื๊ง แด เว๊ นอ ล้อ.
46012001	ค๊องเนง อี้ง จ ม ไคล้ แบฆ้ะ ดี๊ ท เกล๊าง เฌ๊ เว๊ ลู่ง วีง ฌี้ แล้ แอว้. ด๊างพื่งวี่ ซีง-เอ้อ จ แบ ซ้ะ เกม๊า น ซื๊ง ซีงแฌ๊ ท ล ไฌ่ อี้ง.
46012002	น ซื๊ง ซีงแฌ๊ เย้า พี่ น ล แบ้ แยว้ ได้ะ แบ อู้ นอ ท โซ๊ง กแม น ซื๊ง ลู่ง เกล้ ตบลึ้ บ้อง เกม๊า น ทื๊ง น นะ ท เค่ง ท ฌ้าง พี่ อ ล โอ ม๊า แบ.
46012003	ท บี่ นอ จ แบ ซ้ะ เกม๊า น ซื๊ง แน ท ล ไฌ่ อี้ง ซี. โพล้ง พี่ อ โอ ดี๊ วีง ฌี้ แล้ แอว้ นอ ม ชู อ้า ชู ซ๊าง กแช่ เยซู คริ้ ล ซี น่าง แฌ้ แบ      ดี๊ โพล้ง ลู่ง วีง ฌี้ แล้ แอว้ ล โอ ดี๊-อ้ะ แบ ม โล้ ล้าง เว๊ กแช่ เยซู คริ้ เมะ กแช่ นอ ล ซี น่าง แฌ้ แบ ปะ.
46012004	ท เกล๊าง พี่ อ เฌ๊ เว๊ ลู่ง วีง ฌี้ แล้ แอว้ นอ โอ ตบลึ้ เม้ง      แบ เด้าะ วีง ฌี้ แล้ แอว้ ล แฌ้ ฆ่าง เกล๊าง เว๊.
46012005	ท แม้ ลู่ง กแช่ แยว้ อ ฌ่าง นอ โอ ตบลึ้ มยู๊      แบ เด้าะ ก แม้ เท่อ ลู่ง กแช่ เยซู คริ้ ล แฌ้ ฆ่าง อ ฌ่าง ล้อ.
46012006	ท ซี ท แบ ลู่ง ก แม้ เท่อ อ ฌ่าง นอ ล บี่ ซุ้ โละ อ ซ้ะ แบ      แบ เด้าะ กแช่ แยว้ ล แฌ้ ฆ่าง ล้อ เกล๊าง เอะ โพล้ง ท ซี ท แบ กุ้ อ แฌ้ ลู่ง ท ไพ้ะ ท แม้ ล เม้ง แบ ล เม้ง อ ฌ่าง นอ ล้อ.
46012007	กแช่ แยว้ อ วีง ฌี้ แล้ แอว้ โอ ดี๊ โพล้ง กุ้ อ แฌ้      บี่ ซุ้ ม ล้างเปิ่ง ลู่ง โพล้ง กุ้ แฌ้ อ ฌ่าง.
46012008	วีง ฌี้ แล้ แอว้ เกม๊า โพล้ง ล แฌ้ อ ท ไคล้ โอ ดี๊ ท โกง ท มอง ดี๊ เกม๊า โพล้ง ล แฌ้ เด้าะ อ ท ไคล้ โอ ดี๊ ท ซีงแฌ๊ แน่ฌ๊า      แบ เด้าะ เฌ๊ เว๊ ลู่ง วีง ฌี้ แล้ แอว้ ล แฌ้ ฆ่าง.
46012009	วีง ฌี้ แล้ แอว้ ล แฌ้ ฆ่าง เกม๊า โพล้ง ล แฌ้ โอ ดี๊ อ ท ชู่ง ท นะ แอ      ดี๊ เกม๊า โพล้ง ล แฌ้ เด้าะ แม้ แบล โพล้ง แบ เจ้า แบ แช๊ ซี.
46012010	วีง ฌี้ แล้ แอว้ เกม๊า โพล้ง ล แฌ้ แม้ ท ล้ะ ท เล่ ซี. อ เว๊ ล แฌ้ เด้าะ ไคล้ คิ้ กแช่ แยว้ ซี. อ เว๊ ล แฌ้ ซีงแฌ๊ ท วี๊ง ท แน อ ไฌ่ ซี บี่ ซุ้ ม แคว่ เว๊ พี่ ล เม้ง เล้ เฌ๊ เว๊ ลู่ง วีง ฌี้ แล้ แอว้ ดี๊ พี่ ล เม้ง เล้ ล เฌ๊ เว๊ ลู่ง วีง ฌี้ แล้ แอว้ แบ. เกม๊า อ เว๊ ล แฌ้ ไคล้ ท คว่าง ล เม้ง แด ซี      ดี๊ อ เว๊ ล แฌ้ เด้าะ นอ ไคล้ กลุ้ เว๊ ซี.
46012011	ท กุ้ อ เม้ง อี้ง เมะ กแช่ แยว้ อ วีง ฌี้ แล้ แอว้ ล แฌ้ ฆ่าง แม้ เว๊ ล้อ      เกล๊าง โพล้ง ล แฌ้ แบ ล แฌ้ ท๊อง แบ ซ้ะ เกล๊าง เว๊ นอ ล้อ.
46012012	กแช่ เยซู คริ้ นอ เก บี่ ซุ้ ก ล้อง ก ย่าง พี่ อ โอ ฆึ ดี๊ เท่อ ตบลึ้ เม้ง      เมะ คาง เมะ จูง เมะ แน่ เมะ เมะคลี๊ง. แบ เด้าะ ทึ เมะ ม โอ ฆึ ดี๊ เท่อ ตบลึ้ เม้ง ฌี้~ๆ เก ล้อง เก ย่าง ล เม้ง ฆ่าง ล้อ.
46012013	บี่ นอ อ ซุ้ ก เมะ เก โพล้ง ยู ฌี้      ล เมะ โพล้ง ยู แบ ฌี้      ท อ ฆ่อง ฌี้      ล เมะ ท อ ฆ่อง แบ ฌี้      ก นี่ แม้ ท ไฌ่ จูง ที๊ง ดี๊ วีง ฌี้ แล้ แอว้ ล แฌ้ ฆ่าง      เก ทาง ล้อง เก ทาง ย่าง ล เม้ง ฆ่าง      ดี๊ กแช่ แยว้ ลู๊ง ล้าง อ วีง ฌี้ แล้ แอว้ ล เม้ง ฆ่าง ลู่ง ก ซ้ะ พ้า.
46012014	ก ล้อง ก ย่าง ล เมะ โอ ที่ ท ล เม้ง แบ      โอ ฆึ ดี๊ เท่อ ตบลึ้ เม้ง.
46012015	คาง เมะ ไจ้ะ เว๊      "ล เมะ จ เก จูง แบ      จ ล แบฆ้ะ ดี๊ ล้อง ดี๊ ย่าง แบ"      คาง ม แบฆ้ะ ดี๊ ล้อง ดี๊ ย่าง ได้ะ      ล เมะ แบ-อ้า.
46012016	แน่ เมะ ไจ้ะ เว๊      "ล เมะ จ เก เมะคลี๊ง แบ      จ ล แบฆ้ะ ดี๊ ล้อง ดี๊ ย่าง แบ"      แน่ ม แบฆ้ะ ดี๊ ล้อง ดี๊ ย่าง ได้ะ      ล เมะ แบ-อ้า.
46012017	ก ล้อง ก ย่าง เมะ เก เมะคลี๊ง เลา ปะ      ม แน่ฌ๊า เท่อ ซี บี่ จะ เล้. ก ล้อง ก ย่าง เมะ เก แน่ เลา ปะ      ม น๊า เท่อ ซี บี่ จะ เล้.
46012018	เต้~ๆ นอ กแช่ แยว้ อางกี ล้าง เท่อ ลู่ง ก ล้อง ก ย่าง กู้ง กุ้ อ เม้ง พี่ อ แบ ซ้ะ อางกี ล้าง เว๊.
46012019	เมะ โอ ที่ ท ล เม้ง นอ ม เก ทาง ล้อง เก ทาง ย่าง ซี บี่ จะ เล้.
46012020	เต้~ๆ นอ ก ล้อง ก ย่าง โอ ฆึ ดี๊ เท่อ ตบลึ้ เม้ง      แบ เด้าะ เก ล้อง เก ย่าง ล เม้ง ฆ่าง ล้อ.
46012021	เมะคลี๊ง ม ไจ้ะ เอะ จูง      "จ ล แบ ซ้ะ แน้ แบ"      ล ซี แบ. คูฆีง ม ไจ้ะ เอะ คาง      "จ ล แบ ซ้ะ แน้ แบ"      ล ซี แบ ปะ.
46012022	เต้~ๆ นอ เท่อ ลู่ง ก ล้อง ก ย่าง พี่ ก แคว่-อ้ะ บี่ ซุ้ อ ไฌ่ อ แบ้ แช่ นี่ ท อ แฌ้แพ      เมะ ล โอ แบ นอ ล ซี แบ ปะ.
46012023	เท่อ ลู่ง ก ล้อง ก ย่าง พี่ ก ช๊องมอง-อ้ะ อ ฆี๊ง อ แล้ โอ แซย้ นอ ก ยู่แคว่ แฌแซ-อ้ะ ฌี้ ทึ      ดี๊ เท่อ ลู่ง ก ล้อง ก ย่าง พี่ อ ล้าง ฌางแช้ นอ ก แฌแซ กต้าง-อ้ะ เมาน่าง.
46012024	เท่อ พี่ อ ฌี้ เย้า นอ ล แบ แม้ ฆี๊ง แม้ แล้-อ้ะ ล้า แบ. กแช่ แยว้ อางกี ซยอง ก ล้อง ก ย่าง พี่ อ ฆี๊ง อ แล้ โอ แซย้ ล แพ นอ เกม๊า อ ฆี๊ง อ แล้ โอ แอ ทาง
46012025	บี่ ซุ้ ม เกม๊า ก ล้อง ก ย่าง ล ล้างมื่ง ล้างพ้ะ โละ อ ซ้ะ แบ      แบ เด้าะ ม เกม๊า เท่อ ลู่ง ก ล้อง ก ย่าง กุ้ อ เม้ง ยู่ เทว๊ แคว่ เทว๊ โละ อ ซ้ะ บี่ ซุ้~ๆ ล้อ.
46012026	เท่อ ลู่ง ก ล้อง ก ย่าง อี้ง เม้ง ฌี้ เม้ง ฌี้ เมะ แบ น้ะ แบ โน๊ง นอ อ แฌ้แพ ม แบ น้ะ แบ โน๊ง ปะ ล้อ. เท่อ ลู่ง ก ล้อง ก ย่าง เม้ง ฌี้ เม้ง ฌี้ เมะ นี่ ท อางปฆ้า นอ อ แฌ้แพ ม เซิง ฆวี๊ง ซ้ะ มึ ฆึ ปะ.
46012027	น ซื๊ง กุ้ อ แฌ้ เก กแช่ เยซู คริ้ อ ล้อง อ ย่าง      ดี๊ น ซื๊ง ล แฌ้~ๆ นอ เก ท ล เม้ง~ๆ ลู่ง กแช่ เยซู คริ้ อ ล้อง อ ย่าง นอ.
46012028	กแช่ แยว้ อางกี ล้าง เอะ โพล้ง ทื๊ง ซยอง เท่อ อ ท แม้ ล เม้ง แบ ล เม้ง บี่ อี้ง      อ ต้องคู ล เม้ง เมะ เว๊ เก เพล่ ดู      คี๊ง เม้ง ล เม้ง เมะ เว๊ โม ไคล้ คิ้ กแช่ แยว้      ซ๊า เม้ง ล เม้ง เมะ เว๊ โพล้ง ซอง กแช่ แยว้ อ ไฌะ อ ไฌ่. โพล้ง แบ ล แฌ้~ๆ นี่ แบ กแช่ แยว้ อ ท เกล๊าง พี่ อ ม แม้ ท ล้ะ ท เล่ ซี      แม้ แบล โพล้ง แบ เจ้า แบ แช๊ ซี      แม้ช้า โพล้ง ซี      ยู่แคว่ ท ไพ้ะ ท แม้ ซี      ดี๊ ไคล้ ท คว่าง ล เม้ง แด ซี.
46012029	ล เมะ กุ้ อ แฌ้ เก กแช่ เยซู คริ้ อ เพล่ ดู แบ      ล เก โม ไคล้ คิ้ กแช่ แยว้ แบ      ล เก โพล้ง ซอง เท่อ ซ๊าง เท่อ แบ. โพล้ง แม้ ท ล้ะ ท เล่ ซี กุ้ อ แฌ้ ล เมะ แบ.
46012030	ล เมะ กุ้ อ แฌ้ แบ พี่ อ นี่ แบ กแช่ แยว้ อ ท เกล๊าง ลู่ง อ ม แม้ แบล โพล้ง อ ท เจ้า ท แช๊ ซี ล เมะ แบ      ไคล้ ท คว่าง ล เม้ง แด ซี ล เมะ แบ      ไคล้ กลุ้ เว๊ ซี ล เมะ แบ.
46012031	แบ เด้าะ เกม๊า น ซื๊ง กุ้ อ แฌ้ อางฆื๊ง นี่ กแช่ แยว้ อ ท เกล๊าง ลู่ง อ ล้างเปิ่ง ทึ นอ ไช้ะ. ค๊องเนง อี้ง จ ม เน เอะ น ซื๊ง เกล้ ลู่ง อ ฌี้ ทึ ล บ้อง บี่ อี้ง.
46013001	จ ไคล้ โพล้ง ฌางคู คู ดี๊ ท มุ้ คู พู อ คว่าง เมะ ซี ฌี้~ๆ      จ ท เอ ท กวี้ง เมะ ล โอ แบ นอ จ ล้างโฌ่ ม้อง ดี๊ แชว พี่ อ เซ๊ อึ~ๆ.
46013002	จ ไคล้ คิ้ กแช่ แยว้ เมะ ซี ฌี้~ๆ      ดี๊ ซีงแฌ๊ ท ไฌ่ คิ้ซูง คิ้บีง ฌี้~ๆ      จ ท ซีงแฌ๊ แน่ฌ๊า เมะ โอ กุ้ อ เม้ง      ดี๊ จ ท ชู่ง ท นะ เมะ โอ แอ พี่ จ ม ซึ้ ไฆวะ ท ลู่ง ท โท้ ซี ฌี้~ๆ      จ ท เอ ท กวี้ง เมะ ล โอ แบ นอ จ ล ล้างเปิ่ง ล้างเอ้ง น่าง เม้ง แบ.
46013003	จ เมะ เกล๊าง ไฆวะ จ ท ฆ้า ท โฆ่ เลา ปะ      ดี๊ จ นย่อง ล้าง ซ้ะ เกม๊า โพล้ง เช้า ไฆวะ แย้ ฌี้~ๆ      จ ท เอ ท กวี้ง เมะ ล โอ แบ นอ เก บลึ้ ลู่ง จ ฌ่าง ล ซี แบ เฆาะ.
46013004	ท เอ ท กวี้ง นอ โอ ดี๊ ท โก้ง เซิง โก้ง ซ้ะ ท ย๊างเซิง ย๊างซ้ะ. ท เอ ท กวี้ง นอ ล ไคว๊ เท่อ โนย้ง เท่อ แบ      ล อางปฆ้า ล้าง อ ซ้ะ แบ      ล ชีอูงพู๊ อ ซ้ะ แบ
46013005	ล ไคล้ ล้างลุ้ ล้างเช้ แบ      ล เอ ล้าง ที่ อ ซ้ะ แบ      ล เอ้งโช่ง เอ้งไน๊ แบ      ล ทื๊ง นี่ โพล้ง อ ท ไพ้ะ ท แม แบ
46013006	ล เซิงฆวี๊ง ซ้ะโย้ ลู่ง ท กไบล้ะ กแบล แบ      แบ เด้าะ เซิงฆวี๊ง ซ้ะโย้ ฆึ ดี๊ ท เมะ ท โต้.
46013007	ท เอ ท กวี้ง เกม๊า ก โท่ง เท่อ เก กุ้ อ เม้ง      เกม๊า ก ท ชู่ง ท นะ โอ ครึ~ๆ      เกม๊า ก มื้งแล่ เท่อ ดี๊ กแช่ แยว้ ซี      เกม๊า ก โอ โก้ง เท่อ เก พี่ เท่อ ม เก ทาง อ ซ้ะ เม้ง ฌี้ เม้ง ฌี้.
46013008	ท เอ ท กวี้ง นอ โอ เว๊ ล้างชู้ ล้างแกย ล้อ. เมะ ท ไคล้ คิ้ กแช่ แยว้ ล แพ นอ ม โอ เว๊ ล ชู่ ล ล่าง ล้อ. ท คว่าง ล เม้ง แด นอ ม ทึ ไฆวะ เลา ไฆวะ เว๊ ล้อ. ท ซีงแฌ๊ แน่ฌ๊า ม ล้างโม้ง ล้างแม่ ล้อ
46013009	เมะ เว๊ ก ท ซีงแฌ๊ แน่ฌ๊า ดี๊ ก ท ไคล้ คิ้ กแช่ แยว้ นอ ล กู้ง ล ล๊า แบ.
46013010	ท่อง ท กู้ง ท ล๊า เฌ๊ ท้อง โคะ นอ ท ล กู้ง ล ล๊า แบ ม ล้างแม่ ไฆวะ เว๊ ล้อ.
46013011	พี่ จ เก พืงแซ ได้ะ นอ จ ท ไคล้ จ ท ซีงแฌ๊ แน่ฌ๊า ดี๊ จ ท โกง ท มอง บี่ ซุ้ พืงแซ เว๊ ล้อ. ท่อง จ ดู ทาง เย้า จ อางกี ไฆวะ จ ซ้ะ พืงแซ เลา ปะ.
46013012	ค๊องเนง อี้ง ก แด เท่อ ล ล้างที๊ง ล้างช้ะ แบ      บี่ ซุ้ ก แด ท กดื้งแล้ ลู่ง เว่งแต๊ ล ฆีง แบ อ พ้า. เมะ ท้อง อ ช๊า อ โท่ โคะ นอ ก ม แด โละ เมะ ซกุ้ เมะ เมาดีง เมาน่าง. ค๊องเนง อี้ง จ ซีงแฌ๊ กแช่ แยว้ ล ล้างที๊ง ล้างช้ะ ได้ะ แบ      แบ เด้าะ เมะ ท้อง อ มื่ง อ แค๊ โคะ นอ จ ม ซีงแฌ๊-อ้ะ ล้างที๊ง ล้างช้ะ บี่ ซุ้ อ เว๊ ซีงแฌ๊ แย้ ล้อ.
46013013	เมะ ค๊องเนง อี้ง นอ ท โอ ก้ะ ซ๊า เม้ง      เมะ เว๊ แด ท ชู่ง ท นะ ท มื้งแล่ ดี๊ ท เอ ท กวี้ง. พี่ อ ดู ทึ นอ เมะ เว๊ ท เอ ท กวี้ง นอ ล้อ.
46014001	ท บี่ นอ เฌา อางฆื๊ง นี่ ท เอ ท กวี้ง แอ นี่ ท อ ฌื๊ง อ แฌ้ ไช้ะ. แบ เด้าะ อางกี ล้าง น ซื๊ง ซ้ะ พี่ น ม นี่ แบ วีง ฌี้ แล้ แอว้ อ ท เกล๊าง. เท่อ ลู่ง อ ล้างเปิ่ง ดู ทึ นอ เมะ เว๊ ท ไคล้ คิ้ กแช่ แยว้.
46014002	โพล้ง พี่ อ ไคล้ ท คว่าง ล เม้ง แด นอ ล เมะ อ ไคล้ ดี๊ โพล้ง ฌางคู คู แบ      ไคล้ ดี๊ กแช่ แยว้      เมะ เว๊ โพล้ง อ แฌ้แพ แน เว๊ ล ซี แบ. อ เว๊ เจ่ กแช่ แยว้ อ วีง ฌี้ แล้ แอว้ อ ดู้ง อ ยาง ไคล้ เท่อ พี่ อ โอ คิ้ซูง คิ้บีง.
46014003	แบ เด้าะ โพล้ง พี่ อ ไคล้ คิ้ กแช่ แยว้ นอ ไคล้ ดี๊ โพล้ง บี่ ซุ้ ม แม้ช้า-อ้ะ ดี๊ เกม๊า อ ซ้ะ มึ ทาง ชอง ทาง.
46014004	เมะ โพล้ง ไคล้ ท คว่าง ล เม้ง แด นอ ล้างเปิ่ง ลู่ง อ กแช่ อ ฌ่าง ล แฌ้ ล้อ. โพล้ง พี่ อ ไคล้ คิ้ กแช่ แยว้ นอ ล้างเปิ่ง ลู่ง โพล้ง ทื๊ง ซยอง เท่อ อ ฌ่าง.
46014005	แย้ จ แบ ซ้ะ เกม๊า น ซื๊ง กุ้ อ แฌ้ ไคล้ ท คว่าง ล เม้ง แด      แบ เด้าะ จ แบ ซ้ะ เกม๊า น ซื๊ง ไคล้ คิ้ กแช่ แยว้ แอ นี่ อ นอ ได้ะ. เต้~ๆ นอ ท ไคล้ คิ้ กแช่ แยว้ นอ ล้างเปิ่ง ฌี้ นี่ ท ไคล้ ท คว่าง ล เม้ง แด. โพล้ง ไคล้ กลุ้ ท อ คว่าง เมะ โอ นอ ม ล้างเปิ่ง ลู่ง โพล้ง ทื๊ง ซยอง เท่อ อ ฌ่าง ปะ      บี่ ซุ้ อ ซื๊ง เว๊ อ ซ้ะ ม ชอง ทาง ไคล๊ ทาง.
46014006	ด๊างพื่งวี่ ซีง-เอ้อ จ เมะ เฌ๊ ลู่ง น ซื๊ง โอ ไคล้ ท คว่าง ล เม้ง แด นอ ม ล้างเปิ่ง ลู่ง น ซื๊ง ฌ่าง บี่ จะ เล้. จ เมะ โล้ ล้าง เท่อ พี่ กแช่ แยว้ ดึ้ ซีงแฌ๊ แย้      จ เมะ เฌ๊ โชะ ท ซีงแฌ๊ แน่ฌ๊า ดี๊ ท ซอง ท ซ๊าง ดี๊ ท ไคล้ คิ้ กแช่ แยว้ นอ ม ล้างเปิ่ง ลู่ง น ซื๊ง ฌ่าง แอ นี่ อ นอ ได้ะ.
46014007	บี่ นอ อ ซุ้ ท เด้ง ท อูง พี่ อ ท ม๊า ล โอ แบ      อ ด้อง ปี้ ดี๊ ท แน่      โละกวี้-อ้ะ เซ๊ เมะ ล ล้างที๊ง ล้างช้ะ แบ นอ โพล้ง ม ซีงแฌ๊ เว๊ บี่ จะ เล้ โละกวี้ แท๊ ท เล้.
46014008	โพล้ง อูง ควี้ เซ๊ เมะ ล ล้างที๊ง ล้างช้ะ แบ โพล้ง เล้ ม แด้ เว้ อ ซ้ะ ลี้ ดึ้ เท่อ.
46014009	น ซื๊ง ซีง ปะ      น เมะ ไคล้ ท คว่าง ล เม้ง แด พี่ โพล้ง แน เว๊ ล ซี แบ นอ โพล้ง ม ซีงแฌ๊ เว๊ บี่ จะ เล้ น อางโล๊ไท้ ท เม้ง เล้ อ ไฌ่. พี่ น ซื๊ง ไคล้ เท่อ นอ บี่ ซุ้ น ทูเซ๊ ดุ้ น นุ้ โปล้~ๆ ล้อ.
46014010	ฌางคู โคล๊ง คู อี้ง ท อ คว่าง โอ เว๊ แอ เม้ง      ดี๊ อ ซูง อ แซ โอ เว๊ กุ้ อ คว่าง ล้อ.
46014011	ท คว่าง พี่ โพล้ง ไคล้ เว๊ นอ จ แน เมะ ล ซี แบ      อ เว๊ เก โพล้ง ล ชื้อ แด ดี๊ แย้      แย้ จ เก โพล้ง ล ชื้อ แด ดี๊-อ้ะ.
46014012	พี่ น ซื๊ง อางกี ล้าง ซ้ะ ม อางฆื๊ง นี่ ท เกล๊าง เฌ๊ เว๊ ลู่ง วีง ฌี้ แล้ แอว้ นอ เฌา อางฆื๊ง นี่ ท เกล๊าง พี่ น ม แม้ ชอง ทาง ไคล๊ ทาง โพล้ง ทื๊ง ซยอง เท่อ ซี นอ ไช้ะ.
46014013	ท บี่ นอ โพล้ง พี่ อ ไคล้ ท คว่าง ล เม้ง แด นอ เกิ้ง ม อางท่าง เท่อ เกม๊า อ ม ไคล้ กลุ้-อ้ะ ซี.
46014014	จ เมะ ชูแพ เท่อ ลู่ง ท คว่าง ล เม้ง แด นอ      อ นอ เฌ๊ เว๊ ลู่ง วีง ฌี้ แล้ แอว้      แบ เด้าะ จ ท ช๊องมอง ล แบฆ้ะ โละ อ ซ้ะ ดี๊ นอ แบ.
46014015	เมะ แม้ อ ซ้ะ บี่ นอ จ ม แม้ บี่ จะ เล้. จ ม ชูแพ เท่อ ดี๊ ซ้ะอวีง แท๊ พี่ เฌ๊ เว๊ ลู่ง วีง ฌี้ แล้ แอว้      ดี๊ จ ม เจ่ จ ท ช๊องมอง ชูแพ เท่อ ดี๊ ซ้ะอวีง แท๊ ปะ.
46014016	พี่ น ซื๊ง ชูแพ ไจ้ะ บลึ้ กแช่ แยว้ ไคล้ ท คว่าง เฌ๊ เว๊ ลู่ง วีง ฌี้ แล้ แอว้ นอ โพล้ง พี่ อ แบ้ แยว้ อ ซ๊าง นอ ม อืงล้าง เทว๊ น ซื๊ง ท ชูแพ ซี บี่ จะ เล้. พี่ น ซื๊ง ไคล้ เท่อ นอ อ เว๊ แน ล ซี แบ เฆาะ.
46014017	ทึ เมะ น ซื๊ง ชูแพ ไจ้ะ บลึ้ กแช่ แยว้ เมาน่าง เฆาะ ฌี้~ๆ นอ      น ซื๊ง ล นี่ แม้ ชอง ทาง ไคล๊ ทาง โพล้ง อ แฌ้แพ อ เซิง อ ซ้ะ น่าง เม้ง แบ.
46014018	จ ไจ้ะ บลึ้ กแช่ แยว้ พี่ จ ไคล้ ท คว่าง ล เม้ง แด แอ นี่ น ซื๊ง กุ้ อ แฌ้ ได้ะ.
46014019	แบ เด้าะ ลู่ง โพล้ง ทื๊ง ซยอง เท่อ อ แกล้ นอ จ แบ ซ้ะ ไคล้ เย่ ทีง พี่ โพล้ง กุ้ อ แฌ้ แน เว๊ ซี      บี่ ซุ้ จ ม นี่ ซอง โพล้ง อ แฌ้แพ. อ นอ ฌี้ นี่ จ ม ไคล้ ท คว่าง ล เม้ง แด อ ทีง ล ไซ ได้ะ.
46014020	ด๊างพื่งวี่ ซีง-เอ้อ ช๊องมอง เท่อ บี่ ซุ้ พืงแซ ล ฌี้. แบฆ้ะ ดี๊ ท ไฌ่ ล ฌี้ ล แอว้ แบ นอ เกม๊า น ซื๊ง ซ้ะ ล้างโฌ่ พืงแซ ปี๊ๆ แบ เด้าะ ลู่ง น ท ช๊องมอง ล โค๊ นอ เกม๊า น ล้างโฌ่ โพล้ง ดู โอ ดี๊ ท ซีงแฌ๊ แน่ฌ๊า นอ ไช้ะ.
46014021	ไละ ฌี้ ไละ แอว้ โล้ เว้ เว๊      กแช่ แยว้ ไจ้ะ เว๊ แด "จ ม เกม๊า โพล้ง ล ชื้อ แด ไคล้เดิง จ พู จ ลี้ง ลู่ง ท คว่าง ล เม้ง แด. จ ม เจ่ โพล้ง ล ชื้อ แด อ นุ้ โล้ เอะ จ พู จ ลี้ง อ เท่อ. ทึ เมะ จ แม้ บี่ นอ ฌี้~ๆ จ พู จ ลี้ง ล คุ้ช๊องแน เว๊ แบ".
46014022	เมะ บี่ นอ ท ไคล้ ท คว่าง ล เม้ง แด เก ท แม้ไน ลู่ง โพล้ง ล แบ้ แยว้ แบ อ ฌ่าง      ล เมะ โพล้ง แบ้ แยว้ อ ฌ่าง แบ. แบ เด้าะ ท ไคล้ คิ้ กแช่ แยว้ นอ เก ท แม้ไน ลู่ง โพล้ง แบ้ แยว้ อ ฌ่าง      ล เมะ ลู่ง โพล้ง ล แบ้ แยว้ แบ อ ฌ่าง แบ.
46014023	โพล้ง แบ้ แยว้ เมะ เฌ๊ โอ ซยอง กุ้ อ แฌ้      ฌ้อง โพล้ง กุ้ อ แฌ้ ไคล้ ท คว่าง ล เม้ง แด      โพล้ง พี่ อ ท ชู่ง ท นะ ล ล้างเท่ง ได้ะ แบ ดี๊ โพล้ง ล แบ้ แยว้ แบ~เมะ เฌ๊ ฆ้าง ลู่ง ท แบ้ ล่าง นอ อ ซื๊ง เว๊ ม ช๊องมอง เว๊ น ซื๊ง พลื่ง      ล เมะ แบ-อ้า.
46014024	แบ เด้าะ กุ้ อ แฌ้ เมะ ไคล้ คิ้ กแช่ แยว้ นอ โพล้ง ล แบ้ แยว้ แบ ดี๊ โพล้ง พี่ อ ท ชู่ง ท นะ ล ล้างเท่ง ล้างชิ้ ได้ะ แบ เมะ เฌ๊ ฆ้าง นอ อ ซื๊ง เว๊ ม ซีงแฌ๊ ล้าง ไท้ อ ซ้ะ เก โพล้ง ท เด้บ้ะ. ท ไคล้ ล แพ นอ ต้ะเซ๊ง อ ซื๊ง เว๊ ล้อ.
46014025	ท ช๊องมอง พี่ อ โอ คิ้ซูง คิ้บีง ลู่ง อ ซ้ะ พ้า นอ ม โพล ทาง      ฌ้อง อ เว๊ ม คะด้ะ ล้าง อ ซ้ะ แบ้ ทาง กแช่ แยว้ ดี๊ ม อืงล้าง อ ซ้ะ ไจ้ะ เว๊      "กแช่ แยว้ โอ ดี๊ น ซื๊ง เต้~ๆ ล้อ".
46014026	ด๊างพื่งวี่ ซีง-เอ้อ พี่ จ ไคล้ นอ อ แซ บี่ อี้ง      พี่ น ซื๊ง เฌ๊ โอ ซยอง แบ้ ทาง กแช่ แยว้      แบ ล แฌ้~ๆ ซ้ะอวีง แท๊      แบ ล แฌ้~ๆ ซอง เท่อ ซ๊าง เท่อ      แบ ล แฌ้~ๆ โล้ เท่อ แบฆ้ะ ดี๊ กแช่ แยว้ ดึ้ เน เอะ-อ้ะ      แบ ล แฌ้~ๆ ไคล้ ท คว่าง ล เม้ง แด ดี๊ โอ ล แฌ้ ไคล้ กลุ้ ท อ คว่าง ล แพ นอ. แม้ กุ้ อ เม้ง บี่ ซุ้ ม แม้ ชอง ทาง โพล้ง แบ้ แยว้ อ เซิง อ ซ้ะ นอ ไช้ะ.
46014027	โพล้ง เมะ ไคล้ ท คว่าง ล เม้ง แด นอ เกม๊า อ ไคล้ แอ ทึ คี๊ง แฌ้ ซ๊า แฌ้ แอ เย้า      ดี๊ เกม๊า ล แฌ้ เด้าะ ไคล้ กลุ้ เว๊ โพล้ง ล แฌ้~ๆ ไคล้ บี่ จะ เล้.
46014028	แบ เด้าะ พี่ โพล้ง โอ ซยอง อ แค๊ นอ โพล้ง ไคล้ กลุ้ เท่อ เมะ ล โอ แบ นอ เกม๊า โพล้ง ไคล้ ท คว่าง ล เม้ง แด โอ ไก้ไม่      เกม๊า อ ไคล้ ลู่ง อ ซ้ะ พ้า ดี๊ กแช่ แยว้.
46014029	โพล้ง ไคล้ คิ้ กแช่ แยว้ นอ เกม๊า อ ไคล้ คี๊ง แฌ้ ซ๊า แฌ้      ฌ้อง เกม๊า โพล้ง อ แฌ้แพ ช๊องมอง เก้อะเร้อะ ลู่ง อ ซื๊ง เว๊ อ ท ไคล้ นอ แด เว๊.
46014030	แบ เด้าะ โพล้ง พี่ อ ชี๊น้าง โอ ซยอง อ แค๊ นอ เมะ โอ ล แฌ้ เด้าะ นี่ แบ ท ซอง ท ซ๊าง เฌ๊ เว๊ ลู่ง กแช่ แยว้ อ โอ      เกม๊า โพล้ง พี่ อ ไคล้ นอ โอ ไก้ไม่.
46014031	น ซื๊ง กุ้ อ แฌ้ ม ไคล้ คิ้ กแช่ แยว้ ซี      ไคล้-อ้ะ พ๊า แฌ้ พ๊า แฌ้      บี่ ซุ้ โพล้ง กุ้ อ แฌ้ ม ซีงแฌ๊ แน่ฌ๊า เท่อ แอ ทาง ดี๊ อ เซิง อ ซ้ะ ม ชอง ทาง.
46014032	โพล้ง ไคล้ คิ้ กแช่ แยว้ แบ แคว่ อ ช๊า อ โท่ พี่ อ ม ไคล้ นอ.
46014033	อ ไฌ่ บี่ อี้ง กแช่ แยว้ นอ แบ ซ้ะ เกม๊า ก แม้ เท่อ ล ฆ๊าง ล ฆ๊าง ดี๊ โอ ลู่ง ท ฆู๊ง ท พุ้ อ แกล้ ล้อ. บี่ ซุ้ โพล้ง ทื๊ง ซยอง เท่อ กุ้ จอง ทื๊ง เว๊ นอ
46014034	กมืง แบ โอ ไก้ไม่ พี่ อ โอ ซยอง แบ้ แยว้ อ แค๊. กมืง นอ ล เกิ้ง ไคล้ ทาง แบ      แบ ชาง ล้าง อ ซ้ะ บี่ ซุ้ โพล้ง ยู อ ไฌะ อ ไฌ่ อางแม้เลา เว๊.
46014035	อ ซื๊ง เว๊ เมะ แบ อ ซ้ะ ซีงแฌ๊ ท ล เม้ง~ๆ นอ เกม๊า อ อางจ้ะ ก้ะ อ แว้ ลู่ง อ เด้า. กมืง เมะ ไคล้ พี่ แบ้ แยว้ อ แค๊ นอ ล้าง ฌางแช้ ลู่ง อ ฌ่าง.
46014036	กแช่ แยว้ อ ลู่ง อ แท๊ กึ ทาง ลู่ง น ซื๊ง โอ โบ่      เมะ ล เมะ แบ โค๊ เฌ๊ ท้อง ที่ น ซื๊ง โอ โบ่.
46014037	โพล้ง เมะ ไจ้ะ ล้าง อ ซ้ะ เก โพล้ง ไคล้ คิ้ กแช่ แยว้      เมะ ล เมะ แบ โค๊ โอ ดี๊ ท ซี ท แบ ล เม้ง พี่ อ เฌ๊ เว๊ ลู่ง วีง ฌี้ แล้ แอว้ นอ อ เว๊ เกิ้ง ม ซีงแฌ๊ ล้าง ไท้ อ ซ้ะ      พี่ จ กวิ้ อี้ง เก กแช่ แยว้ อ ท อางแม้เลา.
46014038	อ เว๊ เมะ ล แบ ซ้ะ คุ้ช๊องแน เว๊ แบ นอ น ซื๊ง ล แบ คุ้ช๊องแน-อ้ะ แบ.
46014039	ท บี่ นอ ด๊างพื่งวี่ ซีง-เอ้อ      อางกี ล้าง น ซื๊ง ซ้ะ บี่ ซุ้ ม นี่ ไคล้ คิ้ กแช่ แยว้. แบ เด้าะ แม้ ไทะทะ โพล้ง ไคล้ ท คว่าง ล เม้ง แด ล ฌี้.
46014040	แม้ ท กุ้ อ เม้ง เมาดีง เมาน่าง ดี๊ แม้ ล ฆ๊าง ล ฆ๊าง นอ ล้อ.
46015001	ด๊างพื่งวี่ ซีง-เอ้อ ค๊องเนง อี้ง จ แบ ซ้ะ เกม๊า น ซื๊ง ช๊องมอง ไท้ ท ฌี้ อ ไฌ่ พี่ จ โล้ ล้าง เอะ น ซื๊ง      ฌ้อง น ฮะ นี่-อ้ะ      เก น ท ชู่ง ท นะ โอ เฌิ่ง โอ ค๊า อ เทิง.
46015002	น ซื๊ง เมะ ทื๊ง นี่ ท ซอง ท ซ๊าง เมาดีง เมาน่าง พี่ จ โล้ ล้าง เอะ น ซื๊ง นอ กแช่ แยว้ แม้ พ้อง พลิ้ น ซื๊ง. น เมะ ล แม้ บี่ นอ แบ      พี่ น ชู่ง ไท้ นะ ไท้ กแช่ เยซู คริ้ นอ ม เก ท โปล้~ๆ ล้อ.
46015003	จ นี่ แบ ท ซอง ท ซ๊าง พี่ อ ล้างเปิ่ง ดู ทึ อี้ง      ดี๊ จ โล้ แบ น ซื๊ง เย้า      เมะ เว๊ กแช่ เยซู คริ้ ซี๊ง ลู่ง ก ท เด้บ้ะ อ กย้อง บี่ ซุ้ ไละ ฌี้ ไละ แอว้ โล้ เว้ เว๊
46015004	ฌ้อง โพล้ง เคิง ล้างบ้า-อ้ะ. ชิ้ทาง ซ๊า นี้ง กแช่ แยว้ แม้ ม๊า ทาง ไท้-อ้ะ บี่ ซุ้ ไละ ฌี้ ไละ แอว้ โล้ เว้ เว๊.
46015005	กแช่ เยซู คริ้ เนโพล ทาง อ ซ้ะ ดี๊ เปโต      ฌ้อง เนโพล ทาง อ ซ้ะ ดี๊ อ เพล่ ดู ล ชี๊ง คี๊ง แฌ้ เด้าะ.
46015006	ลู่ง ไค๊ นอ อ เว๊ เนโพล ทาง อ ซ้ะ ดี๊ อ พู อ ลี้ง อ แฌ้ เย่ แย้ เบล ล พ๊า ฆ่าง      แอ ลู่ง อ โอ ท้อง ค๊องเนง อี้ง      แบ เด้าะ แบ ล น้าง~ๆ ซี๊ง เย้า.
46015007	ลู่ง ไค๊ นอ อ เว๊ เนโพล ทาง อ ซ้ะ ดี๊ ยาเก้า       ฌ้อง เนโพล ทาง อ ซ้ะ ดี๊ อ เพล่ ดู เลา ปะ.
46015008	ลู่ง ไค๊ ทึ อ เว๊ เนโพล ทาง อ ซ้ะ ดี๊ แย้       บี่ ซุ้ จ ล้างโฌ่ พืงแซ โอ บาง.
46015009	แย้ จ เก โพล้ง ปี๊ ทึ ล แฌ้ ลู่ง กแช่ เยซู คริ้ อ เพล่ ดู ล แพ นอ อ แกล้. ล เกิ้ง ลู่ง โพล้ง ม กุ้ แย้ เก กแช่ เยซู คริ้ อ เพล่ ดู แบ      เมะ เว๊ จ แม้ น้ะ แม้ โน๊ง แบ โพล้ง ทื๊ง ซยอง กแช่ แยว้.
46015010	แบ เด้าะ กแช่ แยว้ อ โก้ง อ โบ้ง อ บลึ้ อ บลาง เกม๊า จ เก ท ล เม้ง พี่ จ เก-อ้ะ ค๊องเนง อี้ง      เมะ เว๊ แด กแช่ เยซู คริ้ อ เพล่ ดู. อ โก้ง อ โบ้ง อ บลึ้ อ บลาง พี่ อ เว๊ เกล๊าง แย้ ล้างเปิ่ง เต้~ๆ. อ กย้อง บี่ นอ แย้ จ แม้ เท่อ น้ะ นี่ กแช่ เยซู คริ้ อ เพล่ ดู อ แฌ้แพ. เต้~ๆ นอ ล เมะ จ ท แม้ แบ      เมะ กแช่ แยว้ อ โก้ง อ โบ้ง อ บลึ้ อ บลาง แม้ เท่อ ดี๊ แย้ ล้อ.
46015011	ท บี่ นอ ท ไฌ่ พี่ จ โล้ ล้าง เมะ ฌี้      ท ไฌ่ พี่ กแช่ เยซู คริ้ อ เพล่ ดู อ แฌ้แพ โล้ ล้าง เมะ ฌี้      อ นอ เก ท ไฌ่ พี่ ก เว๊ กุ้ อ แฌ้ โล้ ล้าง ละ ล้าง เท่อ      ดี๊ น ซื๊ง ชู่ง นี่ นะ นี่-อ้ะ นอ ล้อ.
46015012	ก เมะ โล้ ล้าง กแช่ แยว้ แม้ ม๊า ทาง ไท้ กแช่ เยซู คริ้ อ ไฌ่ นอ แบ ท เล้ แบ แฌ้~ๆ ไจ้ะ เว๊ โพล้ง ซี๊ง เย้า ล ม๊า ทาง ไท้ ล้า แบ.
46015013	โพล้ง ซี๊ง ม๊า ทาง ไท้ เมะ ล โอ น่าง แฌ้ แบ นอ กแช่ แยว้ ล แม้ ม๊า ทาง ไท้ กแช่ เยซู คริ้ แบ ปะ.
46015014	กแช่ แยว้ เมะ ล แม้ ม๊า ทาง ไท้ กแช่ เยซู คริ้ แบ นอ ก ท โล้ ล้าง ดี๊ น ซื๊ง ท ชู่ง ท นะ นอ ล ล้างเปิ่ง แบ เฆาะ.
46015015	น้ะ นี่ อ นอ เมะ เว๊ แด ก เก โพล้ง คีงอูง ทาง กแช่ แยว้ อ ไฌ่ พี่ ก โล้ บี่ อี้ง      กแช่ แยว้ แม้ ม๊า ทาง ไท้ กแช่ เยซู คริ้. แบ เด้าะ เมะ เต้~ๆ เย้า พี่ โพล้ง ซี๊ง เย้า ล ม๊า ทาง ไท้ ล้า แบ นอ กแช่ แยว้ ล แม้ ม๊า ทาง ไท้ กแช่ เยซู คริ้ แบ ปะ.
46015016	กแช่ แยว้ เมะ ล แม้ ม๊า ทาง ไท้ โพล้ง ซี๊ง แบ      อ เว๊ ล แม้ ม๊า ทาง ไท้ กแช่ เยซู คริ้ แบ ปะ.
46015017	อ เว๊ เมะ ล แม้ ม๊า ทาง ไท้ กแช่ เยซู คริ้ แบ      น ซื๊ง ท ชู่ง ท นะ อ บลึ้ ล โอ น่าง เม้ง แบ      ดี๊ น ซื๊ง ล พ้อง ไฆวะ ดี๊ ท เด้บ้ะ ได้ะ แบ.
46015018	กแช่ แยว้ เมะ ล แม้ ม๊า ทาง ไท้ กแช่ เยซู คริ้ แบ      โพล้ง พี่ อ ชู่ง ไท้ นะ ไท้ กแช่ เยซู คริ้ พี่ อ ซี๊ง เย้า ล แพ นอ ล้าง แบ เตา แบ แต๊ เย้า.
46015019	ก เมะ อางกี ล้าง ก ซ้ะ ดี๊ กแช่ เยซู คริ้ ที่ ล ชู้ แย๊ อี้ง ซี นอ เฆ้อ ก เก โพล้ง ลู่ง อ ล้าง ย๊างเซิง ย๊างซ้ะ ดู ทึ ลู่ง ฌางคู โคล๊ง คู อี้ง.
46015020	เต้~ๆ นอ กแช่ แยว้ แม้ ม๊า ทาง ไท้ กแช่ เยซู คริ้ เย้า      เก ท แม้ไน ล เม้ง พี่ อ เว๊ ม แม้ ม๊า ทาง ไท้ โพล้ง ซี๊ง ล แพ นอ ปะ.
46015021	ท ซี๊ง โอ ทาง ลู่ง โพล้ง ล แฌ้ อ กย้อง บี่ จะ เล้ นอ ท ม๊า ทาง ไท้ โอ ทาง ลู่ง โพล้ง ล แฌ้ อ กย้อง บี่ นอ ปะ ล้อ.
46015022	โพล้ง กุ้ อ แฌ้ ซี๊ง เมะ อ แบฆ้ะ ดี๊ อาดาง บี่ จะ เล้ นอ โพล้ง กุ้ อ แฌ้ ม ม๊า ทาง ไท้ เมะ อ แบฆ้ะ ดี๊ กแช่ เยซู คริ้ บี่ นอ ปะ.
46015023	แบ เด้าะ กแช่ แยว้ ม แม้ ม๊า ทาง ไท้ โพล้ง ล ฆ๊าง ล ฆ๊าง      แม้ ม๊า ทาง ไท้ กแช่ เยซู คริ้ ล แฌ้ เย้า      ฌ้อง ม แม้ ม๊า ทาง ไท้ โพล้ง ลู่ง อ ชู่ง ไท้ นะ ไท้ กแช่ เยซู คริ้ พี่ ล นี้ง แย๊ กแช่ เยซู คริ้ ม เฌ๊ ไท้ โคะ นอ.
46015024	ท่อง อ ช๊าง นอ อ ช๊า อ โท่ ลู่ง ฌางคู โคล๊ง คู ม ทึ เว๊. กแช่ เยซู คริ้ ม แม้ น้า ท วี๊ง ท แน กุ้ อ เม้ง พี่ อ ยู่แคว่ เท่อ ลู่ง ฌางคู โคล๊ง คู ดี๊ ท พุ้พ๊าง      ม แม้ น้า เท่อ พี่ อ โอ ดี๊ อ ดู้ง อ ยาง เลา ปะ. ฌ้อง กแช่ เยซู คริ้ ม อ้ะล้าง อ มื่ง อ บ้าง เอะ อ แพ่ กแช่ แยว้.
46015025	อ ไฌ่ บี่ โย้ กแช่ เยซู คริ้ แบ ยู่แคว่ เท่อ ท้อง กแช่ แยว้ แม้ น้า ไฆวะ โพล้ง แช๊เมะ ไฌ๊ซ้ะ ดี๊-อ้ะ เกม๊า เว๊ อ เท่อ โอ ลู่ง อ พูแคว๊ อ พ๊างละ เลา ปะ.
46015026	ท แช๊เมะ ไฌ๊ซ้ะ ลู่ง ไค๊ ทึ พี่ อ เว๊ ม แม้ เฌ๊ฌ้อง-อ้ะ นอ เมะ เว๊ ท ซี๊ง ล้อ.
46015027	ไละ ฌี้ ไละ แอว้ ไจ้ะ เว๊ แด "กแช่ แยว้ อางกี ล้าง ท กุ้ อ เม้ง ลู่ง อ พ๊างละ".       ก แด ล้างที๊ง เย้า ท ไคล้ % "ท กุ้ อ เม้ง" ล ดว้ะ ฆึ ดี๊ กแช่ แยว้ แบ พี่ อ อางกี ล้าง ท กุ้ อ เม้ง โอ ลู่ง กแช่ เยซู คริ้ อ พ๊างละ.
46015028	ท่อง ท กุ้ อ เม้ง แบ ท อางกี ล้าง ลู่ง กแช่ เยซู คริ้ อ ดู้ง อ ยาง อ พ๊างละ ฌ้อง เย้า นอ อ เว๊ พี่ อ เก กแช่ แยว้ อ พูแคว๊ นอ ม อางกี ล้าง อ ซ้ะ ลู่ง กแช่ แยว้ อ พ๊างละ พี่ อ อางกี ท กุ้ อ เม้ง ลู่ง กแช่ เยซู คริ้ อ พ๊างละ      ฌ้อง กแช่ แยว้ ม ยู่แคว่ ท กุ้ เม้ง กุ้ เจ้ง นอ ล้อ.
46015029	ค๊องเนง อี้ง เกม๊า ก ช๊องมอง เท่อ แบฆ้ะ ดี๊ โพล้ง พี่ อ จูง ที๊ง ลู่ง โพล้ง ซี๊ง เย้า อ ฌ่าง. พี่ อ เว๊ แม้ เว๊ บี่ นอ ช๊องมอง ม นี่ แบ ท เม้ง เล้. เมะ โต้ บี่ ซุ้ โพล้ง ล แฌ้~ๆ โล้ เว๊ โพล้ง ซี๊ง เย้า ม๊า ทาง ไท้ ล ซี แบ      แบ ท เล้ โพล้ง จูง ที๊ง ลู่ง โพล้ง ซี๊ง เย้า อ ฌ่าง.
46015030	เมะ ก เว๊ แด อี้ง      แบ ท เล้ ก แบ ต้องนอง ดี๊ ท ซ้ะเม ซ้ะไพล้ ครึ~ๆ.
46015031	ด๊างพื่งวี่ ซีง-เอ้อ จ แบ ต้องนอง ดี๊ ท ซี๊ง กุ้ มื่ง นี้ง. จ ไคล้ บี่ อี้ง เมะ เว๊ จ เซิง ฆวี๊ง ซ้ะ โย้ ลู่ง น ซื๊ง ฌ่าง พี่ ก โอ ลู่ง ก กแช่ เยซู คริ้ อ ซุ้.
46015032	จ เมะ ช๊องมอง บี่ ซุ้ โพล้ง ฌางคู คู พี่ จ ดึ้ โละ ซ้ะ ดี๊ ท พู ท แฆ่ พี่ อ ดู้ง อ ลู่ ลู่ง เฌง เอเฟโซ นอ เก บลึ้ ลู่ง จ ฌ่าง บี่ จะ เล้. โพล้ง ซี๊ง เย้า เมะ ล ม๊า ทาง ไท้ แบ นอ แม้ บี่ ซุ้ โพล้ง ไคล้ เว๊ บี่ อี้ง       "เกม๊า ก อาง ก โอ้ แด เทา. ลู่ง โฌ้ ก ม ซี๊ง ล้อ".
46015033	อางโล๊ ล้าง น ซื๊ง ซ้ะ ล ฌี้. ท ไคล้ โอ บี่ อี้ง      "น เมะ แม้ ซกุ้ โละ ซ้ะ ดี๊ โพล้ง ล ฌี้ ล แอว้ แบ นอ อ เว๊ ม แม้ เฌ๊ฌ้อง แน้ ล้อ".
46015034	นาง แบ ล้าง ไท้ น ซื๊ง ซ้ะ ไช้ะ      แม้ ท เด้บ้ะ ล้า ล ฌี้. น ซื๊ง แบ ล น้าง~ๆ เกิ้ง ลู่ง ม ฌางแช้ ล้าง ไท้ ซ้ะ พี่ น ล ซีงแฌ๊ กแช่ แยว้ แบ.
46015035	แบ เด้าะ โพล้ง แบ ล แฌ้~ๆ ม อางจ้ะ เว๊      "โพล้ง ซี๊ง เย้า นอ ม๊า ทาง ไท้ ซี บี่ จะ เล้      อ เค่ง อ ฌ้าง ม แม้ อ ซ้ะ บี่ จะ เล้".
46015036	แบ ท เล้ น ซื๊ง อางจ้ะ เฌ๊ฌ้อง เท่อ บี่ นอ. พี่ น ซื๊ง เซิง ล้าง ท คลี๊ง นอ เมะ ล อืง ซี๊ง แบ ม เม ทาง เก อ มื่ง อ บ้อง ล ซี แบ.
46015037	พี่ น ซื๊ง เซิง ล้าง นอ ล เมะ อ มื่ง อ บ้อง แบ      เก ท คลี๊ง โปล้ ล้อ      เมะ บืงคลี๊ง ฌี้      เมะ ท คลี๊ง อ แฌ้แพ ฌี้~ๆ.
46015038	แบ เด้าะ กแช่ แยว้ เกล๊าง ท คลี๊ง อ มื่ง อ บ้อง พี่ อ เว๊ แบ อ ซ้ะ. อ เว๊ เกล๊าง ท คลี๊ง ล เม้ง แบ ล เม้ง บี่ ซุ้ อ มื่ง อ บ้อง แด เว๊.
46015039	ท ไพ้ะ ท แย ล บี่ ซุ้ โละ อ ซ้ะ กุ้ อ เม้ง แบ      โพล้ง อ แย ล เม้ง แด      ท พู ท แฆ่ อ แย ล เม้ง แด      ทู อ แย ล เม้ง แด ดี๊ แยพู อ แย ล เม้ง แด เด้าะ.
46015040	เค่งฌ้าง บี่ ซุ้ อี้ง โอ ลู่ง ฌางคู โคล๊ง คู. แบ เด้าะ กแช่ แยว้ ไต้ ล้าง เท่อ ลู่ง มุ้คู ปะ      บี่ ซุ้ มื่ง      แล้      แซย. เท่อ โอ ลู่ง มุ้คู อ ฆี๊ง อ แล้ ล้างช๊าง โละ อ ซ้ะ ดี๊ เท่อ โอ ลู่ง ฌางคู โคล๊ง คู.
46015041	มื่ง อ ฆี๊ง อ แล้ โอ แด เว๊. แล้ อ ฆี๊ง อ แล้ โอ แด เว๊      ดี๊ แซย ซีง ล แพ อ ฆี๊ง อ แล้ โอ แด เว๊. ทึ เมะ แซย ล โพลง~ๆ อ โฌ่ง อ พ้าง ล บี่ ซุ้ โละ อ ซ้ะ แบ.
46015042	โพล้ง พี่ อ ซี๊ง เย้า ม๊า ทาง ไท้ แม้ อ ซ้ะ บี่ นอ ปะ      เค่งฌ้าง พี่ แบ ท เคิง ล้างบ้า-อ้ะ นอ บี่ ซุ้ ดี๊ เซิง ล้าง ท คลี๊ง ท แซ      ม ล้างอืง ล้างอ้อง เว๊. แบ เด้าะ เท่อ พี่ กแช่ แยว้ แม้ ม๊า ทาง ไท้ เว๊ นอ ล ล้างอืง ล้างอ้อง ล้า แบ.
46015043	เค่งฌ้าง พี่ อ แบ ท เคิง ล้างบ้า-อ้ะ นอ แคว่ ล ฌี้ ล แอว้ แบ ดี๊ ล้างเพา ล้างเบ้. ท่อง กแช่ แยว้ แม้ ม๊า ทาง ไท้ เว๊ ฌ้อง นอ ม โอ ดี๊ อ ไฌ่ อ แบ้ ดี๊ ม ฆี๊ง ม แล้ ฌี้ มะ.
46015044	เค่งฌ้าง พี่ แบ ท เคิง ล้างบ้า-อ้ะ นอ เก ไพ้ะ เก แย ล้อ. ท่อง กแช่ แยว้ แม้ ม๊า ทาง ไท้-อ้ะ เก เค่งฌ้าง พี่ อ โอ ดี๊ วีง ฌี้ แล้ แอว้. ล้องย่าง โอ บี่ จะ เล้ นอ เค่งฌ้าง โอ ดี๊ วีง ฌี้ แล้ แอว้ บี่ นอ ปะ.
46015045	ไละ ฌี้ ไละ แอว้ ไจ้ะ เว๊ แด "กแช่ แยว้ ไต้ ล้าง กแคว๊ โอ ดี๊ ท ม๊า อ ต้องคู ล แฌ้ อ เม้ง อาดาง".       แบ เด้าะ อาดาง ลู่ง ไค๊ ทึ ล แฌ้ เก วีง เก แล้ พี่ อ เกล๊าง ท ม๊า.
46015046	เค่งฌ้าง พี่ โอ ดี๊ วีง ฌี้ แล้ แอว้ ล เมะ อ เฌ๊ วี่ง แบ      ล้องย่าง ล โค๊ ล้อ เฌ๊ วี่ง. ลู่ง ไค๊ นอ เค่งฌ้าง พี่ โอ ดี๊ วีง ฌี้ แล้ แอว้ เฌ๊ เว๊ ล้อ.
46015047	กแช่ แยว้ ไต้ ล้าง อาดาง อ ต้องคู ล แฌ้ ดี๊ ฌางคู มูง เฌ๊ เว๊ ลู่ง ฌางคู โคล๊ง คู      แบ เด้าะ อาดาง คี๊ง แฌ้ ล แฌ้ นอ เฌ๊ เว๊ ลู่ง มุ้คู.
46015048	โพล้ง พี่ อ เก ฌางคู โคล๊ง คู อ เท่อ นอ ล้างโฌ่ กแคว๊ ล แฌ้ แย๊ พี่ กแช่ แยว้ ไต้ ล้าง ดี๊ ฌางคู มูง. โพล้ง พี่ อ เก ท มุ้คู อ เท่อ นอ ล้างโฌ่ โพล้ง ล แฌ้ พี่ อ โอ ลู่ง ท มุ้คู เฌ๊ ล้าง.
46015049	ก ล้างโฌ่ กแคว๊ พี่ กแช่ แยว้ ไต้ ล้าง ดี๊ ฌางคู มูง บี่ จะ เล้ นอ ก ม ล้างโฌ่ กแคว๊ พี่ อ โอ ลู่ง มุ้คู เฌ๊ ล้าง บี่ นอ ปะ ล้อ.
46015050	ด๊างพื่งวี่ ซีง-เอ้อ จ โล้ เอะ น ซื๊ง บี่ อี้ง      ก ไพ้ะ ก แย ก ซวีง ก ที๊ง ลี้ นึ ลู่ง กแช่ แยว้ อ มื่ง อ บ้าง ล ซี แบ      ดี๊ เท่อ พี่ อ ซี๊ง ซี ล แพ นอ ม เก ไท้ เท่อ พี่ ล ซี๊ง แบ ล แพ นอ ล ซี แบ.
46015051	คุ้ช๊องแน ท คิ้ซูง คิ้บีง ลู่ง อ ไยะ อู้ นอ      จ ม โล้ ไท้ เอะ น ซื๊ง ค๊องเนง อี้ง. ก เว๊ แบ ล แฌ้~ๆ ล คลึ้ ซี๊ง ได้ะ แบ. พี่ ควี้ เซ๊ ทาง ลู่ง ไค๊ ทึ ล โพลง นอ ล คลึ้ พล้ะไช้ะ เมะ แบ      ก ม นี่ แบ ท เปลง ไท้ อ ซ๊าง กุ้ อ แฌ้      เพล บี่ ซุ้ ล๊าง แว่ได้ะ. ท่อง ควี้ เซ๊ ทาง นอ โพล้ง ซี๊ง เย้า ม เฌ้เทิง ม๊า ทาง ไท้ ล ซี๊ง ล้า แบ      ม โอ ม๊า ล้างชู้ ล้างแกย. ก เว๊ แด ก ม นี่ แบ ท เปลง ไท้ อ ซ๊าง กุ้ อ แฌ้ นอ ล้อ.
46015053	อ ไฌ่ บี่ โย้ เท่อ ลู่ง อ ล้างอืง ล้างอ้อง ซี นอ แบ นี่ ท เปลง ไท้-อ้ะ เก ท ล ล้างอืง ล้างอ้อง ล้า แบ. เท่อ ลู่ง อ ซี๊ง ซี นอ แบ นี่ ท เปลง ไท้-อ้ะ เก เท่อ ลู่ง อ ซี๊ง ล ซี แบ.
46015054	พี่ ท อ อี้ง เก ทาง นอ ม บี่ ซุ้ ไละ ฌี้ ไละ แอว้ โล้ เว้ เว๊ "ท ซี๊ง แบ ท แม้ เฌ๊ฌ้อง-อ้ะ เย้า      แบ ท แม้ น้า-อ้ะ เลา ปะ เย้า".
46015055	"ท ซี๊ง-เอ้อ น ท น้า โอ พี่ ล จอง เล้. ท ซี๊ง-เอ้อ น จืง น แพล่ โอ พี่ ล จอง เล้".
46015056	ท ซี๊ง อ จืง อ แพล่ เมะ เว๊ ท เด้บ้ะ. ท เด้บ้ะ นอ นี่ อ ดู้ง อ ยาง ลู่ง โมเซ อ ท อางแม้เลา.
46015057	แบ เด้าะ ก ไจ้ะ บลึ้ กแช่ แยว้ พี่ อ เกม๊า ก น้า เท่อ เฌ๊ เว๊ ลู่ง ก กแช่ เยซู คริ้.
46015058	ท บี่ นอ ด๊างพื่งวี่ ซีง-เอ้อ      อางกี ล้าง น ซื๊ง ซ้ะ เมะ เฌิ่ง เมะ ค๊า      แม้ เท่อ ลู่ง กแช่ แยว้ อ ฌ่าง เลา เซิง เลา ซ้ะ ไช้ะ. น ซื๊ง ซีงแฌ๊ เย้า พี่ น แม้ เอะ กแช่ แยว้ อ เท่อ นอ ล เมะ อ เก ท แม้ โปล้~ๆ แบ.
46016001	ค๊องเนง อี้ง จ ม ไคล้ แบฆ้ะ ดี๊ จี้ พี่ โพล้ง อางเทิ๊ง ซยอง แม้ช้า กแช่ แยว้ อ พู อ ลี้ง ลู่ง ยูเด้ง อ ค่าง พ้า. น ซื๊ง เกิ้ง ม แม้ บี่ ซุ้ จ อางแม้เลา เอะ โพล้ง ทื๊ง ซยอง เท่อ ลู่ง ค่าง กาลาเต ปะ.
46016002	ว้างไตะ กุ้ นี้ง นอ น ซื๊ง กุ้ อ แฌ้ แบ อางกี เว้ จี้ พี่ น นี่ แบ นอ ล น้าง ท๊อง น ม เกล๊าง ซี. ท่อง จ เฌ๊ โอ น ซื๊ง โคะ นอ น ล แบ อางเทิ๊ง-อ้ะ ล้า แบ.
46016003	จ เมะ เฌ๊ ท้อง โคะ จ ม โซ๊ง โพล้ง พี่ น ซื๊ง อางกี ล้าง ซ้ะ ดี๊-อ้ะ ซี ล แพ นอ เกม๊า อ ลี้ โชะ ดี๊ ไละ ดี๊ น ซื๊ง จี้ ท แม้ช้า นอ ลู่ง เว่ง เยรูซเลง พ้า.
46016004	เมะ เกิ้ง จ ลี้ นอ จ ม ลี้. อ ซื๊ง เว๊ ม ลี้ ดี๊ แย้ ล พ๊า ฆ่าง ซี ปะ.
46016005	พี่ จ ลี้ มาเซโดนี อ ค่าง ฌ้อง จ ม เฌ๊ โอ น ซื๊ง. จ อางกี ล้าง ซ้ะ ลี้ เว่ ค่าง มาเซโดนี บี่ นอ.
46016006	แบ ซีง ลู่ง จ ม โอ ดี๊ น ซื๊ง ล ว๊าง. เมะ ล เมะ แบ โค๊ จ ม โอ ดี๊ น ซื๊ง ท้อง อ เลา ท ฌ่อง แค๊      ฌ้อง น ม แม้ช้า แย้ พี่ จ ม ลี้ เท่อ ล จอง~ๆ นอ ซี.
46016007	จ ล แบ ซ้ะ โอ ดี๊ น ซื๊ง ล ชู่ ล ล่าง บี่ ซุ้ จ เฌ๊ เว่ แบ. กแช่ แยว้ เมะ แบ อ ซ้ะ นอ จ ม โอ ดี๊ น ซื๊ง ไยะ~ๆ ล้อ.
46016008	แบ เด้าะ จ ม โอ เฌง เอเฟโซ ท้อง ลู่ง มื่ง เพงเตโคเต ล นี้ง โคะ.
46016009	พี่ อี้ง นอ จ แด-อ้ะ ลู่ง จ ม แม้ เท่อ ซี แอ เต้~ๆ      บี่ ซุ้ จ ม นี่ ท อ ซูง อ แซ พี่ จ แม้ เอะ กแช่ แยว้ อ เท่อ      ทึ เมะ โพล้ง โอ แอ แฌ้ แม้ ไทะทะ แย้ ฌี้~ๆ.
46016010	ทีโมเท เมะ เฌ๊ เว่ น ซื๊ง นอ ตองช้า ฮะช้า-อ้ะ ไช้ะ      เมะ เว๊ อ เว๊ แม้ เท่อ ลู่ง กแช่ แยว้ อ ฌ่าง บี่ ซุ้ แย้.
46016011	เกม๊า โพล้ง ดึ้เดว ทื่งแช้-อ้ะ น่าง แฌ้ ล ฌี้. น ซื๊ง แบ แม้ช้า-อ้ะ พี่ อ เว๊ ม ลี้ เท่อ. เกม๊า น โซ๊ง-อ้ะ ดี๊ ท มึ ท พ้า      บี่ ซุ้ อ เว๊ ม เฌ๊ ไท้ ท้อง ลู่ง จ โอ. จ โอ แคว่แล่-อ้ะ อ เว๊ ม เฌ๊ ไท้ ดี๊ ก ด๊างพื่งวี่.
46016012	ค๊องเนง อี้ง จ ม ไคล้ แบฆ้ะ ดี๊ ก ด๊างพื่งวี่ อาโปโล อ ไฌ่. จ โล้ แบ-อ้ะ ครึ~ๆ เกม๊า อ ลี้ ดี๊ ด๊างพื่งวี่ อ แฌ้แพ ลี้ ไจ โอ น ซื๊ง. แบ เด้าะ ล ว๊าง แย๊ อี้ง อ เว๊ ช๊องมอง ล ลี้ ได้ะ แบ. อ ช๊า อ โท่ เมะ โอ นอ อ เว๊ ม ลี้ โคะ.
46016013	โอ คุ้แคว่ เท่อ เมะ ฌี้      โอ ดี๊ น ซื๊ง ท ชู่ง ท นะ เมะ เฌิ่ง เมะ ค๊า      อางกี ล้าง น ซื๊ง ซ้ะ เมะ ชอง เมะ ดู้ง
46016014	แม้ ท กุ้ อ เม้ง ดี๊ ท เอ ท กวี้ง นอ ไช้ะ.
46016015	น ซื๊ง ซีงแฌ๊ ซเตฟานา ล เด้า นอ อ ไฌะ อ ไฌ่ เย้า. อ ซื๊ง เว๊ เก โพล้ง พี่ อ ชู่ง ไท้ นะ ไท้ กแช่ เยซู คริ้ ลู่ง อาคายา อ ค่าง พ้า อ ต้องคู ล มู๊ง      ดี๊ อ ซื๊ง เว๊ อางกี ล้าง อ ซ้ะ แม้ เท่อ เลา ไฌ่ เลา แบ้ ลู่ง กแช่ แยว้ อ พู อ ลี้ง อ ฌ่าง.
46016016	ด๊างพื่งวี่ ซีง-เอ้อ อวีงซ้ะชู้ เกม๊า น ซื๊ง ดุ้ น แน่ ดี๊ โพล้ง ล มู๊ง อี้ง ดี๊ โพล้ง อ แฌ้แพ พี่ อ แม้ เท่อ ดี๊-อ้ะ ไช้ะ.
46016017	จ ซ้ะอวีง ซ้ะโทะ ดู มะ พี่ ซเตฟานา      ฟอตูนาโต ดี๊ อาไคโก เฌ๊ ลู่ง จ โอ. พี่ น ซื๊ง แม้ เอะ แย้ ล ซี แบ นอ อ ซื๊ง เว๊ แม้ ฆวี้ ทาง เอะ แย้
46016018	ดี๊ แม้ ชอง ทาง จ ซ้ะ ดู มะ      บี่ ซุ้ ดี๊ อ เว๊ แม้ ชอง ทาง น ซื๊ง ซ้ะ ปะ. เกิ้ง ลู่ง น ม คุ้ช๊องแน อ ซื๊ง เว๊ อ ท ไคล้.
46016019	โพล้ง ทื๊ง ซยอง เท่อ ลู่ง อาแซย อ ค่าง กุ้ จอง กุ้ ไจ้ ท ยื่ง ซ้ะ ดี๊ น ซื๊ง. อาคีลา ดี๊ อ แม๊ น่าง ปรีซาคา ดี๊ โพล้ง แบ้ แยว้ พี่ อ เฌ๊ โอ ซยอง ลู่ง อ เว๊ อ เด้า นอ ท ยื่ง ซ้ะ ดี๊ น ซื๊ง ลู่ง กแช่ เยซู คริ้ อ เม้ง.
46016020	ด๊างพื่งวี่ กุ้ อ แฌ้ พี่ อี้ง ท ยื่ง ซ้ะ ดี๊ น ซื๊ง. พี่ น ซื๊ง แด โละ ซ้ะ นอ ไคล้เดิง โละ ซ้ะ ดี๊ ท เอ ท กวี้ง.
46016021	ท ไคล้ พี่ อ โอ ก้ะ อี้ง นอ จ กวิ้ ดี๊ จ กแช่ อ จูง. แย้ ปาโล จ ท ยื่ง ซ้ะ ดี๊ น ซื๊ง.
46016022	โพล้ง พี่ ล เอ ล กวี้ง กแช่ เยซู คริ้ แบ      เกม๊า อ แบ ท ชู อ้า ชู ซ๊าง. มารานาทา.
46016023	เกม๊า กแช่ เยซู คริ้ อ โก้ง อ บ้อง อ บลึ้ อ บลาง โอ ดี๊ น ซื๊ง กุ้ อ แฌ้ ล้อ.
46016024	จ เอ จ กวี้ง น ซื๊ง กุ้ อ แฌ้ ลู่ง กแช่ เยซู คริ้ อ กย้อง นอ ล้อ.
47001001	แย้ ปาโล พี่ กแช่ แยว้ อางกี ล้าง ซ้ะ เกม๊า จ เก กแช่ เยซู คริ้ อ เพล่ ดู ล แฌ้      จ กวิ้ ไละ ล เบง อี้ง ดี๊ ก พื่ง ทีโมเท. จ กวิ้ ยื่ง เอะ โพล้ง ทื๊ง ซยอง เท่อ ลู่ง เว่ง โคเรง ดี๊ กวิ้ เอะ กแช่ แยว้ อ พู อ ลี้ง กุ้ อ แฌ้ พี่ อ โอ เฆ้ง ค่าง อาคายา.
47001002	เกม๊า ก แพ่ กแช่ แยว้ ดี๊ กแช่ เยซู คริ้ อ โก้ง อ โบ้ง อ บลึ้ อ บลาง ท มึ ท พ้า โอ ดี๊ น ซื๊ง ล้อ.
47001003	เกม๊า ก ไจ้ะ บลึ้ กแช่ แยว้ พี่ อ เก ก กแช่ เยซู คริ้ อ แพ่      เก แพ่ ลู่ง อ โอ ดี๊ ท ย๊างเซิง ย๊างซ้ะ      เก กแช่ ลู่ง อ แม้ ชอง ทาง ก ซ้ะ กุ้ อ เม้ง.
47001004	เมะ กแช่ แยว้ ล้อ พี่ อ แม้ ชอง ทาง ก ซ้ะ ลู่ง ก แบ น้ะ แบ โน๊ง กุ้ อ เม้ง      ดี๊ ก ม เจ่ ท ล เม้ง ฆ่าง อี้ง แม้ ชอง ทาง โพล้ง พี่ อ โอ ดี๊ ท น้ะ ท โน๊ง ล เม้ง แบ ล เม้ง ล แพ นอ อ ซ้ะ.
47001005	ก นี่ แบ ฆึ ท น้ะ ท โน๊ง ดี๊ กแช่ เยซู คริ้ แอ บี่ จะ เล้ นอ ก เซิง ก ซ้ะ ม ชอง ทาง ลู่ง อ เว๊ อ กย้อง แอ บี่ นอ ปะ ล้อ.
47001006	พ๊า ฌี้ พ๊า ฌี้ พี่ ก แบ ท น้ะ ท โน๊ง นอ ม เกม๊า น ซื๊ง เซิง ชอง ทาง ซ้ะ ชอง ทาง ดี๊ นี่ แบ ท พ้อง ท พลิ้. พ๊า ฌี้ พ๊า ฌี้ พี่ กแช่ แยว้ แม้ ชอง ทาง ก เซิง ก ซ้ะ นอ น ซื๊ง ม นี่ แบ-อ้ะ ปะ      ดี๊ น ม นี่ แบ น ไฌ่ น แบ้ พี่ น ม โท่ง ท น้ะ ท โน๊ง ล เม้ง ฆ่าง ดี๊ เฆ้อ.
47001007	ท บี่ นอ ก อางกี ล้าง ก ซ้ะ ดี๊ น ซื๊ง เมาน่าง ครึ~ๆ. ก ซีงแฌ๊ น ซื๊ง นี่ แบ ฆึ ท น้ะ ท โน๊ง ดี๊ เฆ้อ บี่ จะ เล้ นอ น ซื๊ง นี่ แบ ฆึ ท เซิง ชอง ซ้ะ ชอง ดี๊ เฆ้อ บี่ นอ ปะ ล้อ.
47001008	ด๊างพื่งวี่ ซีง-เอ้อ ก แบ ซ้ะ เกม๊า น ซื๊ง ซีงแฌ๊ พี่ ก แบ ท น้ะ ท โน๊ง ลู่ง ค่าง อาแซย นอ ฆ๊า แบ ก ซ้ะ น้ะ มะ      ท้อง ก ท มื้งแล่ ล โอ ล้า แบ พี่ ก ม โอ ม๊า ซี ได้ะ.
47001009	ก ช๊องมอง-อ้ะ ก ม ซี๊ง เต้~ๆ เย้า. แบ เด้าะ อ อี้ง เก ทาง บี่ ซุ้ ก ล อางกี ล้าง ซ้ะ ดี๊ ก กแช่ แบ      แบ เด้าะ บี่ ซุ้ ก ม อางกี ล้าง ซ้ะ ดี๊ กแช่ แยว้ พี่ อ เกม๊า โพล้ง ซี๊ง ม๊า ทาง ไท้.
47001010	ลู่ง เอะ อู้ นอ อ เว๊ แม้ พ้อง พลิ้ เฆ้อ ดี๊ ท แบ ซี๊ง ชอง ซี๊ง โน้ง ล แพ อี้ง เย้า ดี๊ ม แม้ พ้อง พลิ้ เฆ้อ เด้าะ. ก อางกี ล้าง ซ้ะ ดี๊-อ้ะ พี่ อ เว๊ ม แม้ พ้อง พลิ้ เฆ้อ ครึ~ๆ.
47001011	น ซื๊ง ม แม้ช้า เฆ้อ พี่ น ชูแพ เท่อ ลู่ง ก ฌ่าง      บี่ ซุ้ โพล้ง ม โอ แอ ฌ้อง พี่ ม ไจ้ะ บลึ้ กแช่ แยว้ ลู่ง อ เกล๊าง เอะ เฆ้อ อ บลึ้ อ บลาง เฌ๊ เว๊ ลู่ง โพล้ง แอ แฌ้ แม้ช้า โละ อ ซ้ะ ชูแพ ซกุ้ เท่อ.
47001012	ก ซ้ะ มึ ล เม้ง ดี๊ ก ซีงแฌ๊ ล้าง ก ซ้ะ เต้~ๆ      เมะ เว๊ ก แม้ ก ซ้ะ เมาน่าง ครึ~ๆ. เมะ ดี๊ น ซื๊ง นอ ก แม้-อ้ะ เมาน่าง แอ ล ปี๊ ลู่ง ท เซิง ฌี้ ซ้ะ แอว้ ดี๊ ท เซิง โต้ ซ้ะ โต้ พี่ อ แบ กแช่ แยว้ อ ซ้ะ. ล เมะ โพล้ง ฌางคู โคล๊ง คู อ ท โกง ท มอง เกม๊า ก แม้ แบ      แบ เด้าะ กแช่ แยว้ อ โก้ง อ โบ้ง อ บลึ้ อ บลาง เกม๊า ก แม้ ล้อ.
47001013	ก กวิ้ เอะ น ซื๊ง ไละ พี่ น พ้ะ-อ้ะ แบ ดี๊ แน-อ้ะ ซี โย๊~ๆ ล้อ. พี่ น ซื๊ง แน ซี ล น้าง เย้า นอ จ มื้งแล่ น ม แน ซี ท้อง อ เลา      ฌ้อง น ซื๊ง ม เฆว๊ ซ้ะ ดี๊ เฆ้อ บี่ ซุ้ ก ม เฆว๊ ซ้ะ ดี๊ น ซื๊ง ลู่ง มื่ง นี้ง กแช่ เยซู คริ้ เฌ๊ ไท้  โคะ.
47001015	จ ช๊องมอง น ซื๊ง แน ซี เลา ปะ เย้า. ท บี่ นอ จ แบ ซ้ะ ลี้ โอ วี่ง น ซื๊ง      บี่ ซุ้ ม ล้างเปิ่ง ลู่ง น ฌ่าง พี่ น ม แด จ เมะ คี๊ง พ๊า.
47001016	พี่ จ ม ลี้ ลู่ง มาเซโดนี อ ค่าง โคะ นอ จ ช๊องมอง จ ม ลี้ เว่ น ซื๊ง. พี่ จ เฌ๊ ไท้ ล โค๊ นอ จ ม เฌ๊ ไท้ เว่ น ซื๊ง เด้าะ      บี่ ซุ้ น ซื๊ง ม แม้ช้า แย้ พี่ จ ม ลี้ ลู่ง ยูเด้ง อ ค่าง.
47001017	พี่ จ เปลง จ ซ้ะ นอ เมะ จ ซ้ะ คู~ๆ ไค๊~ๆ-อ้า. พี่ จ อางกี ล้าง เว้ จ ท ไพ้ะ ท แม้ บี่ อี้ง นอ น ซื๊ง ช๊องมอง จ แม้ นี่ ที่ จ กแช่ อ ซ้ะ-อ้า      ดี๊ จ ม โล้      'เฌ๊'      'ล เฌ๊ แบ'      ล พ๊า ฆ่าง.
47001018	กแช่ แยว้ เก โพล้ง โต้ โพล้ง ล้อง. บี่ นอ อ ซุ้ พี่ จ อืงล้าง เอะ น ซื๊ง เท่อ นอ ล เมะ ท ไคล้ คู~ๆ ไค๊~ๆ แบ.
47001019	อ ไฌ่ บี่ อี้ง กแช่ แยว้ อ พูแคว๊ เมะ เว๊ กแช่ เยซู คริ้ พี่ แย้ ดี๊ ซีลา ดี๊ ทีโมเท นี่ โล้ ล้าง อ ไฌะ อ ไฌ่ ลู่ง น ซื๊ง แกล้ นอ      อ เว๊ ล เมะ ท คู~ๆ ไค๊~ๆ แบ      แบ เด้าะ เก กแช่ แยว้ อ ท โต้ ท ล้อง ล้อ.
47001020	อ ไฌ่ บี่ อี้ง กแช่ เยซู คริ้ เก ท เมะ ท โต้ ลู่ง กแช่ แยว้ อ ท เอิ้งล้าง กุ้ อ เม้ง. ท อี้ง อ กย้อง ก ไจ้ะ อาเมง ลู่ง กแช่ เยซู คริ้ อ เม้ง กุ้ อ พ๊า พี่ ก อางปฆ้า ทาง กแช่ แยว้.
47001021	เมะ กแช่ แยว้ ล้อ เกม๊า ก ซีงแฌ๊ เมาน่าง ลู่ง เฆ้อ ดี๊ น ซื๊ง เก กแช่ เยซู คริ้ อ เท่อ ดี๊ อางลึ นี่ เฆ้อ
47001022	ดี๊ แม้ไน เฆ้อ เก เอะ อ เท่อ      ดี๊ เกล๊าง เอะ เฆ้อ อ วีง ฌี้ แล้ แอว้ โอ ลู่ง ก ซ้ะ พ้า บี่ ซุ้ เก ท เกล๊าง เว้ ล น้าง พี่ กแช่ แยว้ อางกี เว้ เอะ เฆ้อ.
47001023	จ เกม๊า กแช่ แยว้ เก เอะ จ พีงนยาง ลู่ง อ เว๊ ซีงแฌ๊ จ เซิง จ ซ้ะ      พี่ จ ล นี่ ลี้ ลู่ง เว่ง โคเรง ได้ะ แบ นอ จ ล แบ ซ้ะ เกม๊า น ซื๊ง แบคู่ แบโฌ้ เท่อ แบ.
47001024	น ซื๊ง แบ ชู่ง เท่อ นะ เท่อ บี่ จะ เล้ นอ จ ล แคแน น ซื๊ง แบ. อ ไฌ่ บี่ อี้ง ก ซีงแฌ๊ น ท ชู่ง ท นะ โอ เฌิ่ง โอ ค๊า เย้า. แบ เด้าะ ก แบ ซ้ะ แม้ช้า น ซื๊ง โอ ดี๊ ท มึ ท พ้า แอ ทาง.
47002001	ท บี่ นอ จ อางกี ล้าง จ ซ้ะ จ ล เกม๊า น ซื๊ง ซ้ะ เฌ๊ฌ้อง ล้า แบ จ เมะ เฌ๊ ล พ๊า เด้าะ.
47002002	อ ไฌ่ บี่ อี้ง จ เมะ เกม๊า น ซื๊ง ซ้ะ เฌ๊ฌ้อง นอ โพล้ง เล้ ม เกม๊า จ เซิง จ ซ้ะ มึ ทาง. โอ ที่ โพล้ง พี่ จ เกม๊า อ ซ้ะ เฌ๊ฌ้อง นอ ล้อ.
47002003	พี่ จ กวิ้ ไละ ล เบง อู้ เมะ เว๊ จ ล แบ ซ้ะ เฌ๊ โอ น ซื๊ง แบ. จ เมะ เฌ๊ นอ น ม เกม๊า จ ซ้ะ เฌ๊ฌ้อง. เต้~ๆ นอ น ซื๊ง เกิ้ง แม้ มึ ทาง จ เซิง จ ซ้ะ ล้อ. อ ไฌ่ บี่ อี้ง จ ซีงแฌ๊ เมาน่าง จ เมะ โอ ดี๊ ท มึ ท พ้า นอ น ซื๊ง ม โอ ดี๊ ท มึ ท พ้า ปะ.
47002004	พี่ จ กวิ้ เอะ น ซื๊ง ไละ อู้ นอ ท น้ะ ท โน๊ง ท มอง ท ม้ะ แบ จ ซ้ะ ท้อง จ เมะที๊ง ล้าง. จ ล แบ ซ้ะ เกม๊า น ซ้ะ เฌ๊ฌ้อง แบ      แบ เด้าะ จ แบ ซ้ะ เกม๊า น ซีงแฌ๊ จ เอ จ กวี้ง น ซื๊ง แอ มะ ล้อ.
47002005	โพล้ง เมะ โอ ล แฌ้~ๆ เกม๊า โพล้ง อ ซ้ะ เฌ๊ฌ้อง นอ อ เว๊ ล แม้ เอะ แย้ แบ      แบ เด้าะ แม้ เอะ น ซื๊ง      เมะ ล เมะ แบ ล โค๊ แม้ เอะ น ซื๊ง แบ แฌ้~ๆ      จ ล แบ ซ้ะ ไคล้ พะ ไฆวะ แบ.
47002006	พี่ น ซื๊ง แอ แฌ้ แม้ เตา แม้ แต๊ โพล้ง ล แฌ้ นอ แอ เย้า.
47002007	ท บี่ นอ น ซื๊ง ซีง เกิ้ง ลู่ง ล ทื๊ง นี่ นะ นี่ โพล้ง ล แฌ้ นอ ล้า แบ. เกม๊า น แม้ ชอง ทาง อ เซิง อ ซ้ะ ล โค๊      บี่ ซุ้ อ เว๊ อ ซ้ะ ล เฌ๊ฌ้อง น้ะ กชุ้ แบ.
47002008	ท บี่ นอ จ อวีงซ้ะชู้ น ซื๊ง เกม๊า อ ซีงแฌ๊ เว๊ น ซื๊ง เอ-อ้ะ เต้~ๆ.
47002009	จ กวิ้ ไละ ล เบง อู้ บี่ ซุ้ ม ลองดุ้ น ซื๊ง ซ้ะ เมะ น ซื๊ง นย่อง ชู่ง แย้ กุ้ อ เม้ง ครึ~ๆ ชี่-อ้า.
47002010	พี่ น ซื๊ง ล ทื๊ง นี่ โพล้ง ลู่ง อ แม้ ไพ้ะ เท่อ นอ แบ      จ ล ทื๊ง นี่ โพล้ง ล แฌ้ นอ แบ ปะ. อ ไฌ่ บี่ อี้ง พี่ จ ล ทื๊ง นี่ โพล้ง อ ท ไพ้ะ แบ      (เมะ โอ ล เม้ง ล เม้ง พี่ จ ล แบ ทื๊ง นี่-อ้ะ แบ)      จ ล ทื๊ง-อ้ะ แบ ลู่ง น ซื๊ง ฌ่าง ลู่ง กแช่ เยซู คริ้ อ เมะแซ พ้า
47002011	บี่ ซุ้ ล เกม๊า ม้างโค้ไล่ อ ดู้ง อ ย่าง ดู นี่ เฆ้อ แบ. อ ไฌ่ บี่ อี้ง ก ซีงแฌ๊ อ ท โกง ท มอง เย้า.
47002012	พี่ จ ลี้ ท้อง ลู่ง เฌง โตอา ม โล้ ล้าง ท ฌี้ อ ไฌ่ แบฆ้ะ ดี๊ กแช่ เยซู คริ้ นอ อ เว๊ อุ้พ้ะ ทาง เว้ เอะ จ เกล้ ลู่ง จ ม แม้ เท่อ พี่ นอ.
47002013	แบ เด้าะ จ แบคู่ ซ้ะอึ้ เท่อ น้ะ มะ พี่ จ ล แด โละ ซ้ะ ดี๊ จ พื่ง ทีโต แบ. ท บี่ นอ จ ไจ พ้ะ ไฆวะ โพล้ง แบ้ แยว้ พี่ นอ      ฌ้อง จ ลี้ ก้ะ ลู่ง มาเซโดนี อ ค่าง ไวะ.
47002014	แบ เด้าะ เกม๊า ก ไจ้ะ บลึ้ กแช่ แยว้ ไช้ะ. พี่ กแช่ เยซู คริ้ น้า เท่อ นอ ก น้า ฆึ ดี๊-อ้ะ พี่ ก โอ ลู่ง อ ซุ้. กแช่ แยว้ เจ่ เฆ้อ เกม๊า ก โล้ ล้าง ท ฌี้ อ ไฌ่ แบฆ้ะ ดี๊ กแช่ เยซู คริ้      อ นอ บี่ ซุ้ ที๊ง น๊าม๊า พี่ อ น๊า ท้อง กุ้ จอง กุ้ ไจ้.
47002015	อ ไฌ่ บี่ อี้ง ก เก บี่ ซุ้ ท น๊าม๊า พี่ กแช่ เยซู คริ้ เทว๊ เอะ กแช่ แยว้ ลู่ง อ น๊า แบ โพล้ง พี่ ม แม้ พ้อง พลิ้ เว๊      ดี๊ น๊า แบ โพล้ง พี่ ม ล้าง แบ เตา แบ แต๊.
47002016	ล แพ้ เก ท น๊าอืง พี่ อ ลี้ ฌู ท ซี๊ง. ล แพ้ เก ท น๊าม๊า พี่ อ ลี้ ฌู ท ม๊า. เมะ โพล้ง เล้ อ เกิ้ง ดี๊ ท ไพ้ะ ท แม้ ล แพ อี้ง.
47002017	ก ล บี่ ซุ้ โพล้ง แบ แฌ้~ๆ แบ พี่ อ โล้ ล้าง กแช่ แยว้ อ ลู่ง อ แท๊ บี่ ซุ้ เก ท เละ ท แค้. แบ เด้าะ ลู่ง กแช่ แยว้ โซ๊ง เฆ้อ อ กย้อง นอ ก ไคล้ ดี๊ ท เซิง โต้ ซ้ะ ล้อง ลู่ง อ เว๊ อ เมะแซ พ้า พี่ ก เก กแช่ เยซู คริ้ อ เพล่ อ บาง.
47003001	พี่ ก กวิ้ บี่ อี้ง นอ ก อางปฆ้า ล้าง ก ซ้ะ โบ่. ก แบ โชะ ดี๊ ไละ อางโล๊ ไท้ แบฆ้ะ ดี๊ เฆ้อ พี่ ก เก โพล้ง โล้ ล้าง เท่อ เมาน่าง บี่ ซุ้ โพล้ง แบ แฌ้~ๆ นอ โบ่. ก แบ ซ้ะ เกม๊า น ซื๊ง กวิ้ ไละ แบฆ้ะ ดี๊ เฆ้อ บี่ อี้ง ชี่ โบ่.
47003002	น ซื๊ง นอ ล้อ บี่ ซุ้ ก ไละ พี่ อ แบ ท กวิ้ ล้าง ลู่ง ก ซ้ะ พ้า. โพล้ง กุ้ อ แฌ้ พ้ะ แบ เว๊ ดี๊ ซีงแฌ๊ เว๊.
47003003	ก ซีงแฌ๊ ล้างที๊ง กแช่ เยซู คริ้ ล้อ เก โพล้ง กวิ้ ไละ ล เบง อี้ง เกม๊า ก โซ๊ง-อ้ะ      ล เมะ กวิ้ เว๊ ดี๊ ตซีง ที๊ง ลู่ง โล่ง ปางเป คู แบ      แบ เด้าะ กวิ้ เว๊ ดี๊ กแช่ แยว้ ลู่ง อ โอ ม๊า ล แฌ้ นอ อ วีง ฌี้ แล้ แอว้ ดี๊ กวิ้ เว๊ ลู่ง กโพล้ง อ ซ้ะ พ้า.
47003004	ก อางกี ล้าง ซ้ะ ดี๊ กแช่ แยว้ ลู่ง กแช่ เยซู คริ้ อ กย้อง บี่ นอ.
47003005	ท ล โอ ดี๊ เฆ้อ น่าง เม้ง แบ พี่ ม เกม๊า ก ไจ้ะ ล้าง ซ้ะ ก โอ ดี๊ ท ซี ท แบ แด เว๊. กแช่ แยว้ ล้อ เกล๊าง เอะ ก ท ซี ท แบ ลู่ง ก ม แม้ เท่อ อ ฌ่าง.
47003006	อ เว๊ เกล๊าง เอะ ก ท ซี ท แบ ลู่ง ก ม แม้ เท่อ แบฆ้ะ ดี๊ ท เอิ้งล้าง อ ซ๊าง อ ฌ่าง ลู่ง อ โอ ฆึ ดี๊ ท อางแม้เลา พี่ อ แบ ท กวิ้ ล้าง เว๊ นอ ล เมะ แบ      แบ เด้าะ โอ ฆึ ดี๊ วีง ฌี้ แล้ แอว้. อ ไฌ่ บี่ อี้ง ท อางแม้เลา พี่ อ แบ ท กวิ้ ล้าง เว้ เว๊ นอ เฌ๊ โชะ ท ซี๊ง      แบ เด้าะ วีง ฌี้ แล้ แอว้ เฌ๊ โชะ ท ม๊า.
47003007	ท อางแม้เลา อ ไละเมะ แบ ท แพล้ นี่-อ้ะ ลู่ง โล่ง ปางเป อ คู. ล พ๊า แย๊ นอ กแช่ แยว้ อ ฆี๊ง อ แล้ อ โฌ่ง อ พ้าง โพล ทาง. ทึ เมะ อ โฌ่ง อ พ้าง ลู่ง โมเซ อ เมะ ล้อง ล้างแม่ ไฆวะ ล น้าง ฌี้~ๆ      แบ เด้าะ พ้าง ชอง เต้~ๆ ได้ะ ท้อง โพล้ง อี้งซลาเอง แคว่ เว๊ อ เมะ ไยะ~ๆ ล เบิง แบ.
47003008	ท อางแม้เลา พี่ อ เฌ๊ โชะ ท ซี๊ง เมะ เฌ๊ ดี๊ อ ฆี๊ง อ แล้ อ โฌ่ง อ พ้าง บี่ อี้ง นอ ท เอิ้งล้าง อ ซ๊าง พี่ อ เฌ๊ ดี๊ วีง ฌี้ แล้ แอว้ นอ อ ฆี๊ง อ แล้ แอ นี่ อ นอ ตบลึ้ โทะ ได้ะ.
47003009	ท อางแม้เลา พี่ อ เฌ๊ โชะ ท แม้ เตา แม้ แต๊ นอ อ ฆี๊ง อ แล้ เมะ โอ      ท ฌี้ อ ไฌ่ พี่ อ เฌ๊ โชะ ท พ้อง ท พลิ้ นอ อ ฆี๊ง อ แล้ แบ โอ แอ นี่ อ นอ ตบลึ้ โทะ ได้ะ.
47003010	อ ไฌ่ บี่ อี้ง ท อ ฆี๊ง อ แล้ พี่ อ โอ ลี้ง นอ ล โอ ล้า แบ      เมะ เว๊ ท อ ฆี๊ง อ แล้ พี่ อ โอ ค๊องเนง อี้ง แอ นี่-อ้ะ ตบลึ้ โทะ.
47003011	เท่อ ลู่ง อ โอ ล ชู่ ล ล่าง เมะ โอ ดี๊ อ ฆี๊ง อ แล้ นอ เท่อ ลู่ง อ โอ ล้างชู้ ล้างแกย นอ อ ฆี๊ง อ แล้ ม โอ แอ นี่ นอ ได้ะ.
47003012	ก ไคล้ เบิง เต้~ๆ พี่ ก ท มื้งแล่ โอ บี่ อี้ง.
47003013	ก ล บี่ ซุ้ โมเซ แบ พี่ อ คลึไบ้ะ อ เมะ ดี๊ ตไก้ยะ ล เกม๊า โพล้ง อี้งซลาเอง แด อ โฌ่ง อ พ้าง ล้างแซย้ ดี๊ ล้างแม่ ไฆวะ นอ แบ.
47003014	อ ซื๊ง เว๊ แน ล ซี แบ เฆาะ. ท้อง ค๊องเนง อี้ง พี่ อ ซื๊ง เว๊ พ้ะ แบ ไละ ท เอิ้งล้าง คางไท้ะ ล เบง~ๆ นอ ตไก้ยะ ล เบง ฆ่าง นอ ล อุ้ ทาง อ ซ้ะ ได้ะ แบ. กแช่ เยซู คริ้ ล แฌ้ ล้อ แม้ ไฆวะ-อ้ะ ซี.
47003015	ทึ เมะ กุ้ มื่ง นี้ง อี้ง ฌี้~ๆ พี่ ล พ๊า เล้ ลู่ง โพล้ง อี้งซลาเอง พ้ะ โมเซ อ ท อางแม้เลา      ตไก้ยะ นอ คลึไบ้ะ อ เซิง อ ซ้ะ ได้ะ.
47003016	แบ เด้าะ พ๊า ฌี้ พ๊า ฌี้ พี่ โพล้ง เฌ๊ ฌู กแช่ เยซู คริ้ นอ ตไก้ยะ แบ ท แม้ ไฆวะ-อ้ะ.
47003017	อ ไฌ่ บี่ อี้ง กแช่ ดู พี่ โพล้ง เฌ๊ ฌู-อ้ะ ซี ล แฌ้ นอ เก วีง ฌี้ แล้ แอว้. กแช่ เยซู คริ้ อ วีง ฌี้ แล้ แอว้ โอ พี่ จอง เล้ นอ ท พ้อง ท พลิ้ โอ พี่ นอ ล้อ.
47003018	แบ เด้าะ ก เว๊ กุ้ อ แฌ้ พี่ อ ตไก้ยะ คลึไบ้ะ เมะ ล โอ ล้า แบ นอ ก แด กแช่ เยซู คริ้ อ โฌ่ง อ พ้าง ดี๊ ก แบ ท เปลง ไฆวะ ท้อง ก ม ล้างโฌ่-อ้ะ. ก นี่ ท ฆี๊ง ท แล้ แอ ทาง แอ ทาง เฌ๊ เว๊ ลู่ง กแช่ เยซู คริ้ พี่ อ เก วีง ฌี้ แล้ แอว้.
47004001	ลู่ง กแช่ แยว้ ย๊างซ้ะ แบ เฆ้อ อ กย้อง นอ อ เว๊ อางกี ล้าง เอะ ก ท ไพ้ะ ท แม้ อี้ง. ท บี่ นอ ก ซ้ะ ล ล้างท่อง แบ.
47004002	ก วีงโด้งโคล๊ง ซ้ะ ดี๊ ท ล้างฌางแช้ พี่ โพล้ง แม้ คิ้ซูง คิ้บีง เว๊. ก ล อางโล๊ โพล้ง แบ      ดี๊ ก ล เปลง ไฆวะ กแช่ แยว้ อ ลู่ง อ แท๊ แบ      แบ เด้าะ ก ไคล้ ท อ ที๊ง อ โต้ เมาน่าง ลู่ง กแช่ แยว้ อ เมะแซ พ้า. พี่ ก แม้ บี่ อี้ง นอ ก มื้งแล่ โพล้ง กุ้ อ แฌ้ ม แคว่ เว๊ เฆ้อ ก เก โพล้ง โต้ โพล้ง ล้อง.
47004003	อ ไฌ่ บี่ อี้ง ท ฌี้ อ ไฌ่ พี่ ก โล้ ล้าง      โพล้ง แน เมะ ล ซี แบ ล แฌ้~ๆ นอ เมะ เว๊ โพล้ง พี่ อ ม ล้าง แบ เตา แบ แต๊ ล แพ นอ ล้อ.
47004004	อ ซื๊ง เว๊ ล ชู่ง ล นะ เท่อ แบ เป๊งนี่ ม้างโค้ไล่ พี่ อ เก ฌางคู โคล๊ง คู อ กแช่ แม้ ไบ้ะ เว๊ อ เซิง อ ซ้ะ      ล เกม๊า อ แด ท โฌ่ง ท พ้าง พี่ อ พ้าง ล้าง แบ-อ้ะ นอ แบ. ท โฌ่ง ท พ้าง อี้ง เฌ๊ เว๊ ลู่ง ท ฌี้ อ ไฌ่ แบฆ้ะ ดี๊ กแช่ เยซู คริ้ อ ฆี๊ง อ แล้. อ เว๊ ล้างโฌ่ กแช่ แยว้ เลา ปะ.
47004005	ก ล โล้ ล้าง ก กแช่ อ ไฌะ อ ไฌ่ แบ      แบ เด้าะ ก โล้ ล้าง กแช่ เยซู คริ้ เก ก กแช่ ดี๊ ก โล้ ล้าง ก ซ้ะ ก เก น ซื๊ง เพล่ ลู่ง กแช่ เยซู คริ้ อ ฌ่าง.
47004006	พี่ กแช่ แยว้ ไต้ ล้าง เท่อ อู้ นอ อางแม้เลา เว๊ บี่ อี้ง      "เกม๊า ท พ้าง พ้าง ทาง ลู่ง ท ไค้ะ แกล้". เก กแช่ แยว้ ล แฌ้ ฆ่าง ลู่ง อ ท พ้าง พ้าง ล้าง ลู่ง ก ซ้ะ พ้า      บี่ ซุ้ ก ม ซีงแฌ๊ กแช่ แยว้ อ ฆี๊ง อ แล้ พี่ อ โอ ลู่ง กแช่ เยซู คริ้ อ เมะ ล้อง.
47004007	แบ เด้าะ ก เว๊ ก เก บี่ ซุ้ พ้า ฌางคู ล้อ พี่ ท อ ลื่ง ดู ฆวี้ ดู อี้ง โอ เว๊ อ พ้า      บี่ ซุ้ ก ม เกม๊า โพล้ง แด ล้างที๊ง ท อ ซยื๊ง อ ซย้อง ดู ทึ นอ เมะ กแช่ แยว้ เว๊      ล เมะ ก กแช่ แด เว๊ แบ.
47004008	ท แก ท เฌ้ โอ วะ ก ฆ้อง      แบ เด้าะ ท้อง ลู่ง ก ว้ะ ล นี่ แบ ล เมะ แบ. แบ พ๊า~ๆ ก คู~ๆ ไค๊~ๆ      แบ เด้าะ ก ท มื้งแล่ โอ ได้ะ.
47004009	โพล้ง แม้ น้ะ แม้ โน๊ง เฆ้อ      แบ เด้าะ กแช่ แยว้ ล นย๊อง ไฆวะ เฆ้อ แบ. ก แบ ท พลี ท ท่าง      แบ เด้าะ ล ท้อง ลู่ง ก ซี๊ง แบ.
47004010	ท ซี๊ง บี่ ซุ้ กแช่ เยซู คริ้ แบ ซี๊ง เว๊ นอ โอ ลู่ง ก เมะแซ พ้า ครึ~ๆ      แบ เด้าะ พี่ ก ล ซี๊ง ได้ะ แบ นอ เกม๊า โพล้ง ซีงแฌ๊ กแช่ เยซู คริ้ โอ ม๊า ได้ะ.
47004011	อ ไฌ่ บี่ อี้ง พี่ ก โอ ม๊า ได้ะ นอ ท ซี๊ง โอ เบ้า ดี๊ เฆ้อ ครึ~ๆ เมะ เว๊ ลู่ง กแช่ เยซู คริ้ อ กย้อง      บี่ ซุ้ โพล้ง ม แด อ เว๊ โอ ม๊า ลู่ง ก ล้อง ก ย่าง พี่ อ อืง ไฆวะ แกล ไฆวะ ซี.
47004012	ท บี่~นอ ก แบ จโคะ ท ซี๊ง ครึ~ๆ      แบ เด้าะ น ซื๊ง เว๊ นอ ซีงแฌ๊ ท ม๊า แอ ทาง แอ ทาง.
47004013	ไละ ฌี้ ไละ แอว้ ไจ้ะ เว๊ แด "จ โล้ ล้าง เท่อ นอ เมะ เว๊ จ ชู่ง จ นะ กแช่ แยว้ ล้อ". ลู่ง ก ชู่ง ก นะ เท่อ ล เม้ง ฆ่าง อ กย้อง นอ ก โล้ ล้าง เท่อ ล้อ.
47004014	ก ซีงแฌ๊ กแช่ แยว้ พี่ อ แม้ ม๊า ทาง ไท้ กแช่ เยซู คริ้ ล แฌ้ นอ ม แม้ ม๊า ทาง ไท้ เฆ้อ บี่ นอ ปะ      ฌ้อง ม เกม๊า เฆ้อ ดี๊ น ซื๊ง ลี้ ลู่ง อ เมะแซ พ้า
47004015	เมะ เว๊ ท กุ้ อ เม้ง อี้ง เก ท ล้างเปิ่ง ลู่ง น ซื๊ง ฌ่าง. โพล้ง ซีงแฌ๊ กแช่ แยว้ อ ท เอ ท กวี้ง เมะ โอ แอ ทาง นอ โพล้ง ไจ้ะ บลึ้ กแช่ แยว้ ม โอ แอ ทาง ปะ      เก ท แม้ ฆี๊ง แม้ แล้ กแช่ แยว้ นอ ล้อ.
47004016	ท บี่ นอ ก เซิง ก ซ้ะ ล ล้างท่อง แบ. ทึ เมะ ก ล้อง ก ย่าง ก ไฌ่ ก แบ้ ม ล้างแช่ ไฆวะ ฌี้~ๆ      แบ เด้าะ ก เซิง ก ซ้ะ ล โค๊ นอ ม ชอง ทาง กุ้ มื่ง นี้ง.
47004017	ค๊องเนง อี้ง ก แบ น้ะ แบ โน๊ง ล ปี๊ ล คี่. พี่ ก แบ แบ-อ้ะ ล ชู่ ล ล่าง นอ ม เกม๊า ก โอ ดี๊ ก ฆี๊ง ก แล้ แอ~ๆ พี่ อ โอ ล้างชู้ ล้างแกย. อางเพ๊ง ล้าง-อ้ะ ดี๊ เท่อ ล ซี น่าง เม้ง แบ.
47004018	อ ไฌ่ บี่ อี้ง ก ล อางกี ล้าง ซ้ะ ดี๊ เท่อ พี่ ก แด-อ้ะ นอ แบ      แบ เด้าะ ก อางกี ล้าง ซ้ะ ดี๊ เท่อ พี่ ก ล แด-อ้ะ นอ แบ. เท่อ พี่ ก แด-อ้ะ นอ โอ ล ชู่ ล ล่าง      แบ เด้าะ เท่อ พี่ ก ล แด-อ้ะ แบ นอ โอ ล้างชู้ ล้างแกย ล้อ.
47005001	ก ล้อง ก ย่าง เก บี่ ซุ้ เด้า พี่ ก โอ-อ้ะ ลู่ง ฌางคู โคล๊ง คู อ แค๊ อี้ง. ก ซีงแฌ๊-อ้ะ พี่ อ แบ ท กูง ไฆวะ นอ กแช่ แยว้ แม้ เว้ เอะ ก เด้า ลู่ง มุ้คู เย้า พี่ อ โอ ล้างชู้ ล้างแกย.
47005002	พี่ ก โอ ลู่ง เด้า ฌางคู โคล๊ง คู อี้ง ได้ะ นอ ก แซ วี๊ง แซ ซยู. ก แบ ซ้ะ เกม๊า เด้า พี่ อ เฌ๊ เว๊ ลู่ง มุ้คู คลึไบ้ะ เฆ้อ
47005003	บี่ ซุ้ ก เมะ โอ-อ้ะ นอ ก ล โอ โบลงโกง ล้า แบ.
47005004	เฆ้อ พี่ ก โอ ลู่ง เด้า ฌางคู โคล๊ง คู อี้ง ได้ะ นอ ก แซ วี๊ง แซ ซยู ลู่ง ท น้ะ ท โน๊ง อ กย้อง. ล เมะ ก แบ ซ้ะ โอ โปล้~ๆ แบ      แบ เด้าะ ก แบ ซ้ะ เค่งฌ้าง พี่ อ เฌ๊ เว๊ ลู่ง มุ้คู      บี่ ซุ้ ท ม๊า ล้างชู้ ล้างแกย ม เปลง ไฆวะ ก ล้อง ก ย่าง พี่ อ ซี๊ง ซี นอ.
47005005	กแช่ แยว้ ล้อ ไต้ เฆ้อ ลู่ง ท เปลง ไฆวะ อี้ง อ ฌ่าง      ดี๊ เกล๊าง เอะ เฆ้อ อ วีง ฌี้ แล้ แอว้ เก ท เกล๊าง เว้ ล น้าง พี่ อ อางกี เว้ เอะ เฆ้อ.
47005006	ท บี่ นอ ก ซ้ะ ค๊า ครึ~ๆ. ก ซีงแฌ๊-อ้ะ พี่ ก โอ ลู่ง ก ล้อง ก ย่าง อี้ง ก โอ ไย้ ดี๊ กแช่ เยซู คริ้ อ เด้า อ ล่าง.
47005007	ทึ เมะ ก ล แด-อ้ะ แบ ฌี้~ๆ      ก อางกี ล้าง ซ้ะ ดี๊-อ้ะ ปะ.
47005008	ก โอ ดี๊ ก เซิง เฌิ่ง ซ้ะ ค๊า ดี๊ ก แบ ซ้ะ ลี้ โอ ดี๊ กแช่ เยซู คริ้ แอ นี่ โอ ดี๊ ล้องย่าง ได้ะ.
47005009	ท บี่ นอ ก เมะ โอ ลู่ง ล้องย่าง ฌี้      ล โอ แบ ฌี้      ก อางกี ล้าง ซ้ะ ม แม้ เท่อ ลู่ง อ แบ กแช่ แยว้ อ ซ้ะ ล้อ.
47005010	อ ไฌ่ บี่ อี้ง เฆ้อ กุ้ อ แฌ้ ก แบ ลี้ ลู่ง กแช่ เยซู คริ้ พี่ อ เก โพล้ง ต้ะเซ๊ง เท่อ ล แฌ้ นอ อ เมะแซ พ้า      บี่ ซุ้ กุ้ อ แฌ้ ม นี่ แบ เท่อ พี่ อ เกิ้ง ดี๊ อ ท แม้ ลู่ง ฌางคู โคล๊ง คู อี้ง นอ เมะ ฌี้-อ้า ล ฌี้ แบ-อ้า.
47005011	ก ซีงแฌ๊ ฌี้ เย้า ท ดู้ง แบ ยาง แบ กแช่ แยว้ นอ แม้ อ ซ้ะ บี่ จะ เล้. ท บี่ นอ ก เฌาโละ อางจ้ะ นี่ โพล้ง กุ้ อ แฌ้. กแช่ แยว้ ซีงแฌ๊ ฌูง เฆ้อ กุ้ อ เม้ง ดี๊ จ มื้งแล่-อ้ะ น ซื๊ง ซีงแฌ๊ แย้ ล้างที๊ง บี่ นอ ปะ.
47005012	อ อี้ง ล เมะ ก อางปฆ้า ล้าง ซ้ะ ดี๊ น ซื๊ง ล พ๊า เด้าะ แบ      แบ เด้าะ เก อ ซูง อ แซ พี่ น ซื๊ง ม เฆว๊ ซ้ะ ดี๊ เฆ้อ ซี      บี่ ซุ้ น ซื๊ง ม ไคล้ ช๊า โพล้ง ล แพ นอ ซี พี่ อ อางปฆ้า เท่อ ลู่ง อ โพล ทาง      แบ เด้าะ ล อางปฆ้า เท่อ ลู่ง เซิง พ้า ซ้ะ พ้า แบ.
47005013	ก พลื่ง ทาง โบ่      อ นอ เมะ เว๊ ลู่ง กแช่ แยว้ อ ฌ่าง. เต้~ๆ นอ ก โอ ฌี้~ๆ ล้อ      อ นอ เมะ ลู่ง น ซื๊ง ฌ่าง.
47005014	พี่ ก แม้ ซ้ะ บี่ อี้ง นอ เมะ เว๊ กแช่ เยซู คริ้ อ ท เอ ท กวี้ง ยู่แคว่ เฆ้อ. ก ซีงแฌ๊ เมาน่าง โพล้ง ล แฌ้ ล้อ ซี๊ง ลู่ง โพล้ง กุ้ แฌ้ อ ฌ่าง. อ กย้อง บี่ นอ โพล้ง กุ้ อ แฌ้ บี่ ซุ้ ซี๊ง เว๊ เย้า.
47005015	กแช่ เยซู คริ้ ซี๊ง ลู่ง โพล้ง กุ้ แฌ้ อ ฌ่าง      บี่ ซุ้ โพล้ง พี่ อ โอ ม๊า ได้ะ นอ ล โอ ม๊า ลู่ง อ กแช่ อ ฌ่าง พ้า ล้า แบ      แบ เด้าะ ม โอ ลู่ง กแช่ เยซู คริ้ อ ฌ่าง พี่ อ ซี๊ง ม๊า ทาง ไท้ ลู่ง โพล้ง กุ้ แฌ้ อ ฌ่าง.
47005016	ท บี่ นอ ท๊อง อี้ง จู่ง แย๊ ก ล ต้ะเซ๊ง โพล้ง ดี๊ โพล้ง ฌางคู โคล๊ง คู อ ท ช๊องมอง น่าง แฌ้ ล้า แบ. ทึ เมะ ลู่ง อ พ้อง ไฆวะ ก ต้ะเซ๊ง กแช่ เยซู คริ้ ดี๊ ฌางคู โคล๊ง คู อ ท ช๊องมอง ฌี้~ๆ      แบ เด้าะ ค๊องเนง อี้ง ก ล แม้ บี่ นอ ล้า แบ.
47005017	โพล้ง พี่ ล แฌ้ เล้ ลู่ง อ ชู่ง ไท้ นะ ไท้ กแช่ เยซู คริ้ นอ อ เว๊ เก ทาง ก้ะ โพล้ง อ ซ๊าง. ท ล่างลี้ง ล่างล้อง ล้างแม่ ไฆวะ เย้า      ท อ ซ๊าง โอ ทาง ก้ะ ล้อ.
47005018	ท กุ้ อ เม้ง อี้ง เฌ๊ เว๊ ลู่ง กแช่ แยว้ อ โอ พี่ อ เกม๊า ก แบ โละ ไท้ ซ้ะ ดี๊-อ้ะ ลู่ง กแช่ เยซู คริ้ อ กย้อง      ดี๊ อางกี ล้าง เอะ ก ท แม้ ลู่ง ก ม แม้ช้า โพล้ง อ แฌ้แพ แบ โละ ไท้ ซ้ะ ดี๊-อ้ะ ปะ
47005019	เมะ เว๊ กแช่ แยว้ เกม๊า โพล้ง ฌางคู โคล๊ง คู อี้ง แบ โละ ไท้ อ ซ้ะ ดี๊-อ้ะ ลู่ง กแช่ เยซู คริ้ อ กย้อง      ล ทื๊ง นี่ โพล้ง ล แพ นอ อ ท ไพ้ะ ท แม แบ      ดี๊ อางกี ล้าง เอะ เฆ้อ เกม๊า ก โล้ ล้าง เท่อ แบฆ้ะ ดี๊ โพล้ง ม แบ โละ ไท้ ซ้ะ ดี๊-อ้ะ บี่ จะ เล้.
47005020	ท บี่ นอ ก เก โพล้ง ไคล้ คิ้ กแช่ เยซู คริ้. พี่ ก ไคล้ เท่อ นอ เก กแช่ แยว้ ล้อ อวีงซ้ะชู้ น ซื๊ง. ลู่ง กแช่ เยซู คริ้ อ เม้ง นอ ก อวีงซ้ะชู้ น ซื๊ง เกม๊า น แบ โละ ไท้ ซ้ะ ดี๊ กแช่ แยว้.
47005021	กแช่ เยซู คริ้ อ ท เด้บ้ะ ล โอ แบ      แบ เด้าะ กแช่ แยว้ แม้ เอะ-อ้ะ แบ ด้อง อ เก โพล้ง ท เด้บ้ะ      บี่ ซุ้ ก ม เก โพล้ง แบ กแช่ แยว้ อ ซ้ะ ลู่ง กแช่ เยซู คริ้ อ ซุ้.
47006001	พี่ ก แม้ ซกุ้ เท่อ ดี๊ กแช่ แยว้ นอ ก อวีงซ้ะชู้ น ซื๊ง เกม๊า กแช่ แยว้ อ โก้ง อ โบ้ง อ บลึ้ อ บลาง พี่ น นี่ แบ-อ้ะ นอ เลา ไฆวะ โปล้~ๆ ล ฌี้.
47006002	อ ไฌ่ บี่ อี้ง กแช่ แยว้ ไจ้ะ เว๊ "ลู่ง อ ช๊า อ โท่ แบ เมาะ จ คุ้ช๊องแน น ซื๊ง ลู่ง มื่ง นี้ง พี่ จ แม้ พ้อง พลิ้ เท่อ จ แม้ช้า น ซื๊ง". ค๊องเนง อี้ง เก อ ช๊า อ โท่ พี่ กแช่ แยว้ แม้ช้า เท่อ      เก มื่ง นี้ง พี่ กแช่ แยว้ แม้ พ้อง พลิ้ เท่อ.
47006003	ก ล แบ ซ้ะ เกม๊า โพล้ง ไจ้ะ เฆ้อ ลู่ง ก ท ไพ้ะ ท แม้ อ กย้อง น่าง เม้ง แบ. ท บี่ นอ ก เฌา แม้ เท่อ พี่ ล ไทะทะ โพล้ง น่าง แฌ้ แบ.
47006004	แบ เด้าะ ก แม้ ท กุ้ อ เม้ง เกม๊า โพล้ง แด เว๊ เฆ้อ ก เก โพล้ง แม้ กแช่ แยว้ อ เท่อ ลู่ง ก นย่อง ล้าง ก ซ้ะ โก้ง ท น้ะ ท โน๊ง ท แก ท เฌ้ ดี๊ โอ ลู่ง ท กไทะ กเทา พ้า.
47006005	ก แบ พลี แบ ท่าง      ก แบซุ้ แบจ้า      ดี๊ โพล้ง เคิ่ง เฆ้อ โนย้ง เฆ้อ      ก แบ แม้ เท่อ น้ะ      ก แบ โก้ง มี๊ง โก้ง เว่ ดี๊ โก้ง อาง โก้ง โอ้.
47006006	ก เก โพล้ง ฌี้ โพล้ง แอว้      โอ ดี๊ ท ซีงแฌ๊ แน่ฌ๊า      ท เอ้า เซิง เอ้า ซ้ะ      ท เซิง ช้า ซ้ะ ช้า. ก โอ ดี๊ วีง ฌี้ แล้ แอว้ ดี๊ ท เอ ท กวี้ง เต้~ๆ
47006007	โอ ดี๊ ท โล้ ล้าง ลู่ง อ ที๊ง อ โต้      โอ ดี๊ กแช่ แยว้ อ ซยื๊ง อ ซย้อง. ก แม้ นี่ ท แบ กแช่ แยว้ อ ซ้ะ นอ เก ท ด้างทะ ซ้ะ ดี๊ เก พ้าง พี่ ก ม ดึ้ เท่อ.
47006008	ก แบ ท อางปฆ้า ดี๊ ก แบ ท ดึ้เดว. ก เม้ง ลื้อ แซ ท้อง ดี๊ โพล้ง ไจ้ะ อ้า ไจ้ะ ซ๊าง เฆ้อ. โพล้ง ไจ้ะ เฆ้อ ก เก โพล้ง อางโล๊ อางเว้ง เท่อ      แบ เด้าะ ก เก โพล้ง โต้ โพล้ง ล้อง.
47006009	โพล้ง แม้ อ ซ้ะ บี่ ซุ้ ล ซีงแฌ๊ เฆ้อ แบ      แบ เด้าะ โพล้ง ซีงแฌ๊ เฆ้อ กุ้ อ แฌ้. ก เบ้า ม ซี๊ง เย้า      แบ เด้าะ ก โอ ได้ะ. ก แบ ท แม้ เตา แม้ แต๊ น้ะ เต้~ๆ      แบ เด้าะ ก ล ซี๊ง ได้ะ แบ.
47006010	ก ซ้ะ เฌ๊ฌ้อง      แบ เด้าะ ก ซ้ะอวีง ซ้ะโทะ เท่อ ครึ~ๆ. ก เก โพล้ง ซยาง โพล้ง ยะ      แบ เด้าะ ก เกม๊า โพล้ง แอ ฌ้อง อ ท โอ ทาง ช๊อง ทาง ลู่ง เซิง ลู่ง ซ้ะ ล โค๊. ก เท่อ ล โอ น่าง เม้ง แบ      แบ เด้าะ ก เท่อ โอ กุ้ อ เม้ง.
47006011	ด๊างพื่งวี่ โคเรง ซีง-เอ้อ ก ไคล้ ดี๊ น ซื๊ง ล้อง~ๆ ล้อ. ก อุ้ ทาง ก ซ้ะ ฮะ นี่ น ซื๊ง.
47006012	ก ล แม้ ไบ้ะ ซ้ะ ดี๊ น ซื๊ง แบ      แบ เด้าะ น ซื๊ง ล้อ แม้ ไบ้ะ ซ้ะ ดี๊ เฆ้อ.
47006013	พี่ จ ไคล้ ดี๊ น ซื๊ง บี่ อี้ง นอ จ ทื๊ง-อ้ะ ลู่ง น ซื๊ง เก จ พู จ ลี้ง      เกม๊า น ซื๊ง อุ้ ทาง ช๊า น ซ้ะ ไช้ะ.
47006014	พลึ้ น ซ้ะ ดี๊ โพล้ง ล แบ้ แยว้ แบ นอ ล ฌี้      อ ไฌ่ บี่ อี้ง ท อ แบ ดี๊ ท อ แม โอ ฆึ โละ อ ซ้ะ ม ซี บี่ จะ เล้. ท พ้าง ดี๊ ท ไค้ะ โอ ฆึ โละ อ ซ้ะ ม ซี บี่ จะ เล้.
47006015	กแช่ เยซู คริ้ ดี๊ ม้างโค้ไล่ นอ โพะ โละ อ ไค๊ ล ซี แบ เฆาะ. โพล้ง แบ้ แยว้ ดี๊ โพล้ง ล แบ้ แยว้ แบ อ ท ช๊องมอง ลี้ ฆึ โละ อ ซ้ะ ล ซี แบ.
47006016	กแช่ แยว้ อ เว่งฮ๊าง โอ ฆึ โละ อ ซ้ะ ดี๊ ท เค่ง ท ฌ้าง ล ซี แบ      อ ไฌ่ บี่ อี้ง ก เก กแช่ แยว้ พี่ อ โอ ม๊า ล แฌ้ นอ อ เว่งฮ๊าง      บี่ ซุ้ กแช่ แยว้ ไจ้ะ เว๊ แด "จ ม โอ ลู่ง อ ซื๊ง เว๊ อ ซุ้      จ ม ไจ ลู่ง อ ซื๊ง เว๊ อ แกล้      จ ม เก อ ซื๊ง เว๊ อ กแช่ แยว้      ดี๊ อ ซื๊ง เว๊ ม เก จ พู จ ลี้ง".
47006017	ท บี่ นอ กแช่ แยว้ ไจ้ะ เว๊ "น แบ ไจ ทาง ไฆวะ ลู่ง โพล้ง ล แพ นอ อ แกล้ ดี๊ ไจ พ้ะ แด ไฆวะ อ ซื๊ง เว๊. แม้ แบฆ้ะ ล้าง น ซ้ะ ดี๊ ท ล เช๊ง ล เกล้ง แบ นอ ล ฌี้ ฌ้อง จ ม ฮะ นี่ น ซื๊ง.
47006018	จ ม เก บี่ ซุ้ น ซื๊ง แพ่ ดี๊ น ซื๊ง ม เก จ พูมืง พูแคว๊. กแช่ แยว้ พี่ อ โอ ดี๊ อ ซยื๊ง อ ซย้อง อ ดู้ง อ ยาง กุ้ อ เม้ง ไจ้ะ เว๊ บี่ นอ".
47007001	ด๊างพื่งวี่ พี่ จ เอ-อ้ะ ซีง-เอ้อ      พี่ กแช่ แยว้ อ ท เอิ้งล้าง โอ ดี๊ เฆ้อ บี่ อี้ง นอ เกม๊า ก แม้ เช๊ง แม้ เกล้ง ก ซ้ะ พ้อง ไฆวะ ดี๊ ท อ้า ท ซ๊าง กุ้ อ เม้ง ลู่ง อ แม้ แบ อ้า ก ล้อง ก ย่าง ก เซิง ก ซ้ะ      ดี๊ เกม๊า ก ฌี้ ทาง แอว้ ทาง เมาน่าง ลู่ง ก ดู้ง แบ ยาง แบ กแช่ แยว้.
47007002	เนโพล ทาง น ซื๊ง ท เอ ท กวี้ง เอะ เฆ้อ ไช้ะ. ก ล แม้ ไพ้ะ แม้ แม แบ โพล้ง น่าง แฌ้ แบ      ก ล แม้ เฌ๊ฌ้อง โพล้ง น่าง แฌ้ แบ      ก ล อางโล๊ นี่ โพล้ง อ เท่อ น่าง แฌ้ แบ.
47007003	จ ไคล้ บี่ อี้ง นอ ล เมะ จ ไคล้ ชางบ้า น ซื๊ง แบ. บี่ ซุ้ จ โล้ เอะ น ซื๊ง เย้า      ก เอ น ซื๊ง แอ เต้~ๆ. ทึ เมะ ซี๊ง ฌี้ ม๊า ฌี้ ก ม โอ ซกุ้ โละ ซ้ะ ครึ~ๆ.
47007004	จ อางกี ล้าง ซ้ะ ดี๊ น ซื๊ง เต้~ๆ      ดี๊ จ เฆว๊ ซ้ะ ดี๊ น ซื๊ง เต้~ๆ. ทึ เมะ จ แบ โท่ง ท น้ะ เม้ง ฌี้ เม้ง ฌี้ นอ จ ซ้ะ ชอง ฌี้ มะ      ดี๊ จ ซ้ะอวีง ซ้ะโทะ ครึ~ๆ.
47007005	พี่ ก เฌ๊ ท้อง มาเซโดนี อ ค่าง เย้า นอ ก ล นี่ โอ ไปว้ะ โอ แซ แบ. ท แก ท เฌ้ โอ วะ ก ฆ้อง      ลู่ง ค๊อง โค๊ โอ ดี๊ ท ติ้ โละ ไอ โละ      ลู่ง แย๊ โค๊ โอ ดี๊ ท ซ้ะเม ซ้ะไพล้.
47007006	แบ เด้าะ โพล้ง พี่ อ ซ้ะ ล้างท่อง นอ กแช่ แยว้ แม้ ชอง ทาง เอะ-อ้ะ      ดี๊ แม้ ชอง ทาง เอะ ก ซ้ะ ปะ พี่ ทีโต เฌ๊ ฌู เฆ้อ.
47007007	ล เมะ ที่ ทีโต เฌ๊ ล เม้ง แบ พี่ อ เกม๊า ก ซ้ะ มึ ทาง นอ      แบ เด้าะ ลู่ง น ซื๊ง ไคล้ ชอง ทาง อ ซ้ะ ปะ. อ เว๊ โล้ แบ แย้ ไจ้ะ เว๊ น ซื๊ง ย้า แบ แย้      น ซ้ะ เฌ๊ฌ้อง ดี๊ น ซู๊ โอ ซ้ะ ล แพ้ ฆ่าง ดี๊ แย้. ท บี่ นอ ค๊องเนง อี้ง จ เซิง มึ ซ้ะ มึ แอ  เด้าะ.
47007008	อ ไฌ่ บี่ อี้ง ทึ เมะ จ ไละ ล เบง อู้ นอ เกม๊า น ซื๊ง ซ้ะ เฌ๊ฌ้อง ฌี้~ๆ      ยี๊ จ ซ้ะ ล เฌ๊ฌ้อง แบ. ลู่ง อ ซ๊างคู แบ ซีง ลู่ง จ~ซ้ะ ม เฌ๊ฌ้อง ล น้าง พี่ จ แด-อ้ะ ไละ ล เบง นอ เกม๊า น ซื๊ง ซ้ะ เฌ๊ฌ้อง ล ชู่ ล ล่าง.
47007009	แบ เด้าะ ค๊องเนง อี้ง จ เซิง มึ ซ้ะ มึ      ล เมะ ลู่ง น ซื๊ง ซ้ะ เฌ๊ฌ้อง แบ      แบ เด้าะ ซ้ะ เฌ๊ฌ้อง นอ เกม๊า น ซื๊ง เปลง ไท้ ซ้ะ. อ ไฌ่ บี่ อี้ง น ซื๊ง ซ้ะ เฌ๊ฌ้อง นอ กแช่ แยว้ เจ่-อ้ะ เก เท่อ ลู่ง อ ล้างเปิ่ง. ท บี่ นอ จ ไละ ล เบง อู้ นอ ล แม้ เฌ๊ฌ้อง น ซื๊ง ท ชู่ง ท นะ น่าง เม้ง แบ.
47007010	ซ้ะ เฌ๊ฌ้อง พี่ อ แบ กแช่ แยว้ อ ซ้ะ นอ เกม๊า ก เปลง ไท้ ซ้ะ อ ซ๊าง ดี๊ ลี้ ฌ้า เฆ้อ ลู่ง ท พ้อง ท พลิ้      อ นอ ก ซ้ะ ล เฌ๊ฌ้อง แบ. แบ เด้าะ ซ้ะ เฌ๊ฌ้อง ลู่ง ฌางคู โคล๊ง คู ล โค๊ นอ ลี้ ฌ้า โพล้ง ลู่ง ท ซี๊ง ล้อ.
47007011	ช๊องมอง ดุ้ แฆว่ ท ซ้ะ เฌ๊ฌ้อง พี่ อ แบ กแช่ แยว้ อ ซ้ะ นอ เปลง น ซ้ะ บี่ จะ เล้      เมะ เว๊ เกม๊า น ซื๊ง เฌาโละ เนโพล ทาง น ซ้ะ ลู่ง น ล ไพ้ะ แบ      ดี๊ เกม๊า น ซื๊ง ซ้ะทาง ลู่ง ท เก ทาง นอ อ กย้อง      ดี๊ เกม๊า น ซื๊ง แบคู่ ท เม้ง เล้ ม กึ ทาง เด้าะ      ดี๊ เกม๊า น ซื๊ง ย้า แบ แย้      ดี๊ เกม๊า น ซื๊ง เฌาโละ ไคล้ พ้อง แย้      ดี๊ แม้ เตา แม้ แต๊ โพล้ง พี่ อ แม้ เท่อ ไพ้ะ. ลู่ง ท กุ้ อ เม้ง ล แพ อี้ง นอ น ซื๊ง เนโพล ทาง น ซ้ะ ลู่ง น ล ไพ้ะ แบ.
47007012	พี่ จ กวิ้ เอะ น ซื๊ง ไละ ล เบง อู้ ล เมะ จ แด ที่ โพล้ง แม้ ไพ้ะ เท่อ ดี๊ โพล้ง พี่ อ แบ ท แม้ ไพ้ะ-อ้ะ นอ แบ      แบ เด้าะ จ กวิ้-อ้ะ บี่ ซุ้ ลู่ง กแช่ แยว้ อ เมะแซ พ้า นอ น ซื๊ง ม ซีงแฌ๊ ล้างที๊ง น ซื๊ง เอ เฆ้อ ดู มะ.
47007013	ลู่ง อ กย้อง บี่ นอ ก โอ ดี๊ ท เซิง ชอง ซ้ะ ชอง      ล เมะ ที่ ท เซิง ชอง ซ้ะ ชอง ล เม้ง แบ      แบ เด้าะ ก ซ้ะอวีง ซ้ะโทะ แอ นี่ อ นอ ได้ะ พี่ ทีโต อ เซิง ฆวี๊ง ซ้ะ โย้ ลู่ง น ซื๊ง กุ้ อ แฌ้ เกม๊า อ เซิง มึ ซ้ะ มึ.
47007014	จ อางปฆ้า น ซื๊ง ลู่ง ทีโต อ เมะแซ พ้า      ฌ้อง จ ล แบ ฌางแช้ ล้าง จ ซ้ะ แบ. ท กุ้ อ เม้ง พี่ ก โล้ เอะ น ซื๊ง เก ท เมะ ท โต้ บี่ จะ เล้ นอ เท่อ พี่ ก อางปฆ้า น ซื๊ง ลู่ง ทีโต อ เมะแซ พ้า อู้ นอ เนโพล ทาง อ ซ้ะ เก ท ที๊ง ท โต้ บี่ นอ ปะ ล้อ.
47007015	ทีโต เอ น ซื๊ง แอ ทาง พี่ อ นาง แบ ไท้ น ซื๊ง ตองช้า ฮะช้า-อ้ะ ดี๊ ทื๊ง แบ นะ แบ-อ้ะ      ดี๊ น ซื๊ง กุ้ อ แฌ้ ชู่ง ลู่ง เน้ แท๊-อ้ะ.
47007016	จ ซ้ะอวีง ซ้ะโทะ พี่ จ อางกี ล้าง ซ้ะ ดี๊ น ซื๊ง ซี กุ้ อ เม้ง.
47008001	ด๊างพื่งวี่ ซีง-เอ้อ ก แบ ซ้ะ เกม๊า น ซื๊ง ซีงแฌ๊ แบฆ้ะ ดี๊ ท อ โก้ง อ โบ้ง อ บลึ้ อ บลาง พี่ กแช่ แยว้ เกล๊าง เอะ โพล้ง ทื๊ง ซยอง เท่อ ล จอง ล จอง ลู่ง มาเซโดนี อ ค่าง.
47008002	ท น้ะ ท โน๊ง พี่ อ ซื๊ง เว๊ แบ แบ เว๊ ลองดุ้ อ ซ้ะ น้ะ มะ. แบ เด้าะ อ ซื๊ง เว๊ อ ซ้ะ มึ ดู มะ      เทว๊ กลู เทว๊ จี้ แอ เต้~ๆ      ทึ เมะ อ กแช่ แบ ซยาง แบ น้ะ ฌี้~ๆ.
47008003	จ เก เอะ อ พีงนยาง ซี      อ ซื๊ง เว๊ เทว๊ กลู เทว๊ จี้ ท๊อง อ เทว๊ เว๊ ซี      ดี๊ เกล๊าง เว๊ แอ นี่ นอ ได้ะ. โพล้ง ล แคแน-อ้ะ น่าง แฌ้ แบ.
47008004	อ ซื๊ง เว๊ อวีงซ้ะชู้ เฆ้อ แอ มะ พี่ อ ม แม้ช้า แบ กแช่ แยว้ อ พู อ ลี้ง ลู่ง ค่าง ยูเด้ง.
47008005	อ ซื๊ง เว๊ แม้ แอ นี่ พี่ ก ช๊องมอง นอ ได้ะ. พี่ อ ล้างเปิ่ง ทึ นอ อ ซื๊ง เว๊ เกล๊าง ล้าง อ ซ้ะ ดี๊ กแช่ แยว้      ฌ้อง เกล๊าง ล้าง อ ซ้ะ ดี๊ เฆ้อ เด้าะ ท๊อง กแช่ แยว้ ลี้ ฌ้า-อ้ะ.
47008006	ท บี่ นอ ก อวีงซ้ะชู้ ทีโต เกม๊า อ แม้ช้า น ซื๊ง กิ้ นี่ จี้ ดี๊ ท ซ้ะ โพล๊ นอ ท้อง อ ชิ้เทา บี่ ซุ้ อ เว๊ แม้ช้า เว๊ เย้า.
47008007	น ซื๊ง โอ กู้ง โอ ล๊า กุ้ อ เม้ง      เมะ เว๊ ท ชู่ง ท นะ      ท ซี ท แบ พี่ ม โล้ ล้าง เท่อ      ท ซีงแฌ๊ แน่ฌ๊า      ท เฌาโละ แม้ช้า เท่อ      ดี๊ ท เอ ท กวี้ง พี่ น เอ แบ เฆ้อ. ท บี่ นอ ลู่ง ท แม้ช้า อี้ง นอ เกม๊า น ซื๊ง เกล๊าง-อ้ะ ดี๊ ท ซ้ะ โพล๊.
47008008	จ ไคล้ บี่ อี้ง ล เมะ จ อางแม้เลา น ซื๊ง แบ      แบ เด้าะ จ เกม๊า น ซื๊ง ซีงแฌ๊ โพล้ง อ แฌ้แพ เฌาโละ แม้ช้า เท่อ บี่ จะ เล้      ฌ้อง จ ลองดุ้ น ซื๊ง ท เอ ท กวี้ง นอ เมะ โอ ดี๊ ท เซิง โต้ ซ้ะ ล้อง ชี่-อ้า.
47008009	น ซื๊ง ซีงแฌ๊ ก กแช่ เยซู คริ้ อ โก้ง อ โบ้ง อ บลึ้ อ บลาง. ทึ เมะ อ เว๊ อ ท โอ ท ช๊อง เย้า ฌี้~ๆ      อ เว๊ นย่อง เก ก้ะ โพล้ง ซยาง โพล้ง ยะ ลู่ง น ซื๊ง ฌ่าง      บี่ ซุ้ น ซื๊ง ม เก โพล้ง ท โอ ท ช๊อง ลู่ง กแช่ เยซู คริ้ อ ท ซยาง ท ยะ นอ อ กย้อง.
47008010	ท ล ไฌ่ โย้ ยี๊ จ ช๊องมอง บี่ อี้ง      มฌี่ง ล เนง น ซื๊ง เก อ ต้องคู ล มู๊ง พี่ อ ช๊องมอง วี่ง ลู่ง ม แม้ช้า เท่อ      ดี๊ เก อ ต้องคู ล มู๊ง พี่ อ เกล๊าง เท่อ นอ.
47008011	ค๊องเนง อี้ง เกม๊า น แม้-อ้ะ ท้อง อ ฌ้อง      เฌาโละ แม้ บี่ ซุ้ อ ต้องคู อู้      ท๊อง น ม แม้-อ้ะ ซี นอ.
47008012	น ซื๊ง เมะ แบ ซ้ะ เกล๊าง เท่อ นอ กแช่ แยว้ ม ฮะ นี่ เว๊ ท๊อง ล แฌ้~ๆ อ เท่อ โอ นอ. เมะ ล โอ แบ นอ กแช่ แยว้ ล ไจ้ะ-อ้ะ แบ.
47008013	จ ล แบ ซ้ะ เกม๊า น ซื๊ง แม้ เท่อ ฆ๊า ดี๊ เกม๊า โพล้ง อ แฌ้แพ แม้ เท่อ ฆวี๊ง นอ ล เมะ แบ      แบ เด้าะ จ แบ ซ้ะ อ ฆ๊า อ ฆวี๊ง บี่ ซุ้~ๆ.
47008014	พี่ น ซื๊ง เว๊ โอ แอ~ๆ ค๊องเนง อี้ง เกิ้ง น แม้ช้า โพล้ง พี่ อ เท่อ ล โอ แบ      ฌ้อง น ซื๊ง เว๊ เมะ ล โอ แบ โคะ นอ อ ซื๊ง เว๊ ม แม้ช้า ไท้ น ซื๊ง. อ นอ คี๊ง โค๊ คี๊ง แพ้ ม นี่ แบ บี่ ซุ้~ๆ
47008015	บี่ ซุ้ ไละ ฌี้ ไละ แอว้ โล้ เว้ เว๊       "โพล้ง พี่ อ อางเทิ๊ง นี่ เว๊ แอ นอ ล ล้างลื๊อ แบ. โพล้ง พี่ อ อางเทิ๊ง นี่ เว๊ แซย้ นอ ล ซ้ะวี่ง แบ".
47008016	ก ไจ้ะ บลึ้ กแช่ แยว้ พี่ อ เกม๊า ทีโต แบ ซ้ะ แม้ช้า น ซื๊ง บี่ ซุ้ เฆ้อ ก แบ ซ้ะ แม้-อ้ะ ปะ.
47008017	พี่ ก อางท่าง ทีโต นอ อ เว๊ อืงล้าง เว๊. อ เว๊ เก โพล้ง พี่ อ แบ ซ้ะ แม้ช้า เท่อ เต้~ๆ. ท บี่ นอ อ เว๊ ลี้ โอ น ซื๊ง ลู่ง อ กแช่ อ ซ้ะ แด เว๊ ล้อ.
47008018	ก เกม๊า ด๊างพื่งวี่ ล แฌ้ ลี้ ดี๊-อ้ะ. ด๊างพื่งวี่ ล แฌ้ อี้ง โพล้ง ทื๊ง ซยอง เท่อ ล จอง ล จอง อางปฆ้า อ ท แม้ ลู่ง อ โล้ ล้าง ท ฌี้ อ ไฌ่.
47008019	ล เมะ ฆวี๊ นอ แบ      โพล้ง ทื๊ง ซยอง เท่อ อางกี ล้าง โพล้ง ล แฌ้ อี้ง เกม๊า เก ก ฌุ้พาง ลี้ ซกุ้ เท่อ ดี๊ เฆ้อ พี่ ก ลี้ โชะ ดี๊ จี้ ท แม้ช้า. อ เว๊ ม แม้ช้า เฆ้อ ลู่ง ท แม้ อี้ง พี่ ม แม้ ฆี๊ง แม้ แล้ กแช่ เยซู คริ้ ดี๊ เนโพล ทาง ลู่ง ก เฌาโละ แม้ช้า เท่อ.
47008020	ก แบ ปโล่ ล้าง ก ซ้ะ เมะ ฌี้ พี่ โพล้ง ม ไจ้ะ เฆ้อ ล ซี น่าง แฌ้ แบ แบฆ้ะ ดี๊ ก แฌแซ จี้ พี่ โพล้ง เทว๊ เว๊ ดี๊ ท ซ้ะ โพล๊ อี้ง นอ บี่ จะ เล้.
47008021	อ ไฌ่ บี่ อี้ง ก อางกี ล้าง ซ้ะ ก ม เก โพล้ง โต้ โพล้ง ล้อง      ล เมะ ที่ กแช่ แยว้ อ เมะแซ พ้า แบ      แบ เด้าะ ลู่ง โพล้ง อ เมะแซ พ้า ปะ.
47008022	ก โซ๊ง ด๊างพื่งวี่ ล แฌ้ เด้าะ ลี้ ดี๊ อ ซื๊ง เว๊ คี๊ง แฌ้ นอ. ก ลองดุ้ อ ซ้ะ ตบลึ้ พ๊า เย้า. ก แด-อ้ะ อ เว๊ เก โพล้ง เฌาโละ ไพ้ะ เฌาโละ แม้ เท่อ ตบลึ้ เม้ง      ดี๊ ค๊องเนง อี้ง อ เว๊ เฌาโละ แม้ช้า เท่อ แอ นี่ อ ล่าง ได้ะ      เมะ เว๊ อางกี ล้าง อ ซ้ะ ดี๊ น ซื๊ง ซี แอ เต้~ๆ.
47008023	เมะ ทีโต นอ เก โพล้ง แม้ ซกุ้ เท่อ ดี๊ แย้      ดี๊ เก โพล้ง แม้ช้า แย้ พี่ จ แม้ เท่อ ลู่ง น ซื๊ง ฌ่าง. เมะ ด๊างพื่งวี่ คี๊ง แฌ้ พี่ อ ลี้ ดี๊-อ้ะ นอ เก โพล้ง แม้ คิ้ เอะ โพล้ง ทื๊ง ซยอง เท่อ ล จอง~ๆ อ เท่อ      เก ท แม้ ฆี๊ง แม้ แล้ กแช่ เยซู คริ้.
47008024	เกม๊า น ซื๊ง ท เอ ท กวี้ง โพล ทาง ดี๊ อ ซื๊ง เว๊ ไช้ะ      บี่ ซุ้ โพล้ง ทื๊ง ซยอง เท่อ กุ้ จอง ม ซีงแฌ๊ เว๊      ฌ้อง ม ซีงแฌ๊-อ้ะ พี่ ก อางปฆ้า น ซื๊ง นอ แบ เย้า.
47009001	เต้~ๆ นอ จ ล แบ กวิ้ เอะ น ซื๊ง ไละ แบฆ้ะ ดี๊ ท แม้ช้า กแช่ แยว้ อ พู อ ลี้ง นอ แบ
47009002	อ ไฌ่ บี่ อี้ง จ ซีงแฌ๊ น ซื๊ง แบ ซ้ะ แม้ช้า เต้~ๆ. จ อางปฆ้า น ซื๊ง ลู่ง โพล้ง มาเซโดนี อ ค่าง พ้า       จ ไจ้ะ บี่ อี้ง      "ด๊างพื่งวี่ ลู่ง อาคายา อ ค่าง พ้า แบ ซ้ะ แม้ช้า เท่อ เต้~ๆ ลู่ง มฌี่ง ล เนง เย้า". พี่ น ซื๊ง เฌาโละ ไพ้ะ เฌาโละ แม้ เท่อ นอ เกม๊า โพล้ง แอ ลู่ง แบ ซ้ะ แม้ เว๊ ปะ ล้อ.
47009003	ค๊องเนง อี้ง จ เกม๊า ด๊างพื่งวี่ ล แพ นอ ลี้ โอ น ซื๊ง      บี่ ซุ้ พี่ จ อางปฆ้า น ซื๊ง นอ อ ซื๊ง เว๊ ม แด เว๊ เมะ เต้~ๆ      ดี๊ ม แด เว๊ น ซื๊ง แด้ เว้ ซ้ะ เย้า บี่ ซุ้ ดี๊ จ โล้- อ้ะ นอ.
47009004	แบ เด้าะ ด๊างพื่งวี่ มาเซโดนี เมะ เฌ๊ ดี๊ แย้      ฌ้อง เมะ แด เว๊ น ซื๊ง ล แด้ เว้ ซ้ะ ได้ะ แบ นอ จ ม ฌางแช้ เต้~ๆ พี่ จ อางกี ล้าง จ ซ้ะ ดี๊ น ซื๊ง เมาน่าง นอ      ดี๊ น ซื๊ง ม ฌางแช้ บี่ จะ เล้ นอ จ ล แบ โล้ แบ.
47009005	ท บี่ นอ จ ช๊องมอง เกิ้ง อวีงซ้ะชู้ ด๊างพื่งวี่ ล แพ นอ ลี้ โอ วี่ง น ซื๊ง      ดี๊ ม แด้ เว้ น ซื๊ง ท เกล๊าง พี่ น เอิ้งล้าง เว้-อ้ะ เย้า นอ      ฌ้อง น ท เกล๊าง ม โอ เว้ เมาน่าง เย้า พี่ จ เฌ๊ ท้อง โคะ นอ      อ นอ ม เนโพล ทาง เว๊ เก เท่อ ลู่ง น ซื๊ง แบ ซ้ะ เกล๊าง เต้~ๆ      ล เมะ โพล้ง แคแน น ซื๊ง แบ.
47009006	นาง แบ-อ้ะ ไช้ะ      โพล้ง พี่ อ ฆวีง ล้าง เท่อ ล ปี๊ ล คี่ ม นี่ เก้า เว๊ ล ปี๊ ล คี่ ปะ. โพล้ง พี่ อ ฆวีง ล้าง เว๊ แอ นอ ม นี่ เก้า เว๊ แอ ล้อ.
47009007	โพล้ง กุ้ อ แฌ้ แบ เกล๊าง บี่ ซุ้ อ ช๊องมอง เว๊ ลู่ง อ ซ้ะ พ้า นอ      แบ เกล๊าง ดี๊ อ ซ้ะ โพล๊      ล เมะ โพล้ง แคแน-อ้ะ แบ. อ ไฌ่ บี่ อี้ง กแช่ แยว้ เอ โพล้ง พี่ อ เกล๊าง เท่อ ดี๊ ท เซิง มึ ซ้ะ มึ.
47009008	กแช่ แยว้ โอ ดี๊ ท ซี ท แบ พี่ ม เกล๊าง เอะ น ซื๊ง แอ นี่ น ซื๊ง แบ ซ้ะ นอ ได้ะ. พี่ น ซื๊ง เท่อ โอ กู้ง กุ้ อ เม้ง ครึ~ๆ นอ ม โอ กู้ง พี่ น ม เกล๊าง ลู่ง ท แม้ พี่ อ ฌี้ กุ้ อ เม้ง อ ฌ่าง ปะ
47009009	บี่ ซุ้ ไละ ฌี้ ไละ แอว้ โล้ เว้ เว๊ "โพล้ง ฌี้ เกล๊าง เอะ โพล้ง ซยาง โพล้ง ยะ อ เท่อ ดี๊ ท เซิง โพล๊ ซ้ะ โพล๊. กแช่ แยว้ ม นาง แบ อ ท ย๊างเซิง ย๊างซ้ะ ล้างชู้ ล้างแกย ครึ~ๆ".
47009010	กแช่ แยว้ นอ เกล๊าง เอะ โพล้ง ฆวีง เท่อ อ ท คลี๊ง ท แซ ดี๊ เกล๊าง เอะ อ ท อาง. ท บี่ นอ กแช่ แยว้ ม เกล๊าง เอะ น ท คลี๊ง ท แซ กุ้ อ เม้ง ดี๊ ม เกม๊า ท พู ดู ทาง โท๊ ทาง      ฌ้อง กแช่ แยว้ ม เกม๊า น ท เซิง โพล๊ ซ้ะ โพล๊ โอ ดี๊ อ ซูง อ แซ แอ~ๆ ล้อ.
47009011	อ เว๊ ม เกม๊า น ซื๊ง เท่อ โอ ทาง ช๊อง ทาง กุ้ อ เม้ง      บี่ ซุ้ น ซื๊ง ม โอ ดี๊ ท เซิง โพล๊ ซ้ะ โพล๊ กุ้ อ พ๊า      ฌ้อง โพล้ง แอ แฌ้ ม ไจ้ะ บลึ้ กแช่ แยว้ ลู่ง น ซื๊ง ท เกล๊าง พี่ อ นี่ แบ เว๊ ดี๊ เฆ้อ นอ อ กย้อง.
47009012	อ ไฌ่ บี่ อี้ง ท อ ฌี้ พี่ น ซื๊ง แม้-อ้ะ นอ ล เมะ ที่ แม้ช้า กแช่ แยว้ อ พู อ ลี้ง พี่ อ ซ้ะวี่ง ล้างดุ้ ล เม้ง แบ      แบ เด้าะ เกม๊า โพล้ง แอ แฌ้ ไจ้ะ บลึ้ กแช่ แยว้.
47009013	น ซื๊ง ท แม้ อี้ง นอ เนโพล ทาง น ท โต้ ท ล้อง ดี๊ ท ฌี้ อ ไฌ่ แบฆ้ะ ดี๊ กแช่ เยซู คริ้ พี่ น โล้ ล้าง น ซ้ะ ลู่ง น ชู่ง นะ-อ้ะ. อ กย้อง บี่ นอ โพล้ง ม ไจ้ะ บลึ้ กแช่ แยว้ ดี๊ ม ไจ้ะ บลึ้-อ้ะ พี่ น ซื๊ง ซ้ะ โพล๊ เกล๊าง เอะ อ เท่อ ดี๊ เกล๊าง เอะ โพล้ง อ แฌ้แพ กุ้ อ แฌ้ ปะ.
47009014	ท บี่ นอ อ ซื๊ง เว๊ ม ชูแพ อางท่าง เท่อ ลู่ง น ซื๊ง ฌ่าง ดี๊ ท เอ ท กวี้ง เมาน่าง พี่ น ซื๊ง นี่ แบ กแช่ แยว้ อ โก้ง อ โบ้ง อ บลึ้ อ บลาง แอ ฌี่ง แอ ฌ้อง.
47009015	เกม๊า ก ไจ้ะ บลึ้ กแช่ แยว้ พี่ อ เกล๊าง เอะ ก เท่อ ลู่ง อ ลื่ง ดู ฆวี้ ดู พี่ ก โล้ ล ซี แบ.
47010001	แย้ ปาโล ค๊องเนง อี้ง จ อวีงซ้ะชู้ น ซื๊ง. โพล้ง ไจ้ะ เว๊ พี่ จ โอ ดี๊ น ซื๊ง จ แม้ เท่อ ล เอะ เบิง แบ      แบ เด้าะ พี่ จ โอ ไย้ ดี๊ น ซื๊ง จ แม้ เท่อ เบิง. จ แบ ซ้ะ ย๊างเซิง ย๊างซ้ะ เท่อ ดี๊ เซิง ฌี้ ซ้ะ ช้า บี่ ซุ้ กแช่ เยซู คริ้.
47010002	ท~บี่ นอ จ อวีงซ้ะชู้ น ซื๊ง ลู่ง จ เฌ๊ โอ น ซื๊ง โคะ นอ เกม๊า แย้ จ เก โพล้ง ดู้ง โพล้ง ลู่ ล ฌี้. จ ซีงแฌ๊ ฌี้ เย้า จ ม เก โพล้ง ดู้ง โพล้ง ลู่ ซี ดี๊ โพล้ง พี่ อ ไจ้ะ เว๊ ก ท ไพ้ะ ท แม้ อี้ง เฌ๊ เว๊ ลู่ง โพล้ง ฌางคู โคล๊ง คู อ ท ช๊องมอง.
47010003	อ ไฌ่ บี่ อี้ง ทึ เมะ ก โอ ลู่ง ฌางคู โคล๊ง คู อี้ง ฌี้~ๆ      แบ เด้าะ พี่ ก ดึ้ เท่อ ดี๊ ท อ้า ท ซ๊าง นอ ล เฌ๊ เว๊ ลู่ง ฌางคู โคล๊ง คู อ ท ช๊องมอง แบ.
47010004	ท ฆ้า ท โฆ่ พี่ ก เจ่-อ้ะ ลู่ง ก ดึ้ เท่อ อี้ง นอ ล แบ ด้อง โพล้ง ฌางคู โคล๊ง คู เว๊ แบ      แบ เด้าะ ก เจ่ ท ฆ้า ท โฆ่ พี่ อ โอ ดี๊ กแช่ แยว้ อ ซยื๊ง อ ซย้อง แม้ เฌ๊ฌ้อง ท อ้า ท ซ๊าง อ ดู้ง อ ยาง.
47010005	ก แม้ เฌ๊ฌ้อง ท ช๊องมอง ลู่ง อ ล เมะ ล โต้ แบ. ก แม้ ไฆวะ ท แม้ ไทะทะ กุ้ อ เม้ง พี่ โพล้ง อางปฆ้า ล้าง อ ซ้ะ โชะ ทาง เว๊ พี่ ม แม้ ไทะทะ ล เกม๊า โพล้ง ซีงแฌ๊ กแช่ แยว้ แบ. ก เฌา เปลง โพล้ง อ ซ้ะ บี่ ซุ้ อ ท ช๊องมอง ม แบ กแช่ เยซู คริ้ อ ซ้ะ.
47010006	พี่ น ซื๊ง เนโพล ทาง น ชู่ง ลู่ง เน้ แท๊ เฆ้อ เมาน่าง เย้า นอ ก ม แม้ เตา แม้ แต๊ โพล้ง พี่ ล ชู่ง เฆ้อ แบ.
47010007	น ซื๊ง แด เท่อ พี่ อ โอ ลู่ง ค๊อง โค๊ ล เม้ง ล้อ. โพล้ง โอ ล แฌ้~ๆ ชี่-อ้า พี่ ช๊องมอง เว๊ เก กแช่ เยซู คริ้ อ เท่อ. เมะ โอ นอ เกม๊า โพล้ง ล แฌ้ นอ นาง ล้าง ไท้ อ ซ้ะ ก เว๊ ฌี้ ก เก กแช่ เยซู คริ้ อ เท่อ ที๊ ซุ้ ดี๊ อ เว๊ แด ปะ ล้อ.
47010008	จ ล ฌางแช้ น่าง เม้ง แบ      ทึ เมะ จ อางปฆ้า ล้าง จ ซ้ะ พะ ไฆวะ แบฆ้ะ ดี๊ ท อ ดู้ง อ ยาง พี่ กแช่ เยซู คริ้ เกล๊าง เอะ เฆ้อ นอ. ท อ ดู้ง อ ยาง อี้ง นอ ม แม้ ฌี้ ทาง น ซื๊ง ล โค๊ ล้อ      ล เมะ แม้ ล้างฆ่อง น ซื๊ง แบ.
47010009	จ ล แบ ซ้ะ เกม๊า น ซื๊ง ช๊องมอง จ เก ที่ โพล้ง พี่ อ กวิ้ ไละ ลู่ง อ เกม๊า น ซื๊ง ซ้ะเม ซ้ะไพล้ เท่อ นอ แบ.
47010010	โพล้ง โอ ล แฌ้~ๆ ไจ้ะ เว๊      "ปาโล อ ไละ นอ ไคล้ เท่อ ชอง~ๆ      โอ ดี๊ อ ดู้ง อ ยาง      แบ เด้าะ พี่ อ กแช่ โอ ดี๊ เฆ้อ นอ ก แคว่-อ้ะ เก โพล้ง ลู่ง อ ไฌ่ แช่ แบ้ แช่      ดี๊ อ ท ไคล้ นอ ล ล้างเปิ่ง น่าง เม้ง แบ".
47010011	เกม๊า โพล้ง ล แพ นอ ซีงแฌ๊ บี่ อี้ง      พี่ ก ล โอ แบ อ แค๊ นอ ก กวิ้ เท่อ ไละ พ้า บี่ จะ เล้ นอ      พี่ ก โอ ดี๊ น ซื๊ง เย้า นอ ก ม แม้ บี่ ซุ้ ก กวิ้ เท่อ นอ ปะ ล้อ.
47010012	โพล้ง พี่ อ อางกี ทาง โท๊ อ ซ้ะ นอ ก แคว่ ล้าง ก ซ้ะ ก เก ล มู๊ง ฆ่าง ดี๊ อ ซื๊ง เว๊ ดี๊ อางเพ๊ง ล้าง ก ซ้ะ ดี๊-อ้ะ ล เบิง แบ. อ ซื๊ง เว๊ เฌ๊ฌ้อง เต้~ๆ พี่ อ อางกี ล้าง~ท~อ เค้อะ อ ต้าง แด เว๊      ฌ้อง แคว่ โละ อ ซ้ะ ท๊อง เท่อ พี่ อ อางกี ล้าง เว๊ นอ.
47010013	เมะ เฆ้อ นอ ก ล อางปฆ้า ล้าง ก ซ้ะ พะ ไฆวะ แบ      แบ เด้าะ ก ท อางปฆ้า นอ โอ ลู่ง ก ท ไพ้ะ ท แม้ อ ล่าง พี่ กแช่ แยว้ อางกี ล้าง เอะ เฆ้อ      ดี๊ ท ไพ้ะ ท แม้ อี้ง ท้อง ลู่ง น ซื๊ง ปะ.
47010014	น ซื๊ง โอ ลู่ง ก ท แม้ ล่าง พี่ กแช่ แยว้ อางน้าง พ้ะ เอะ เฆ้อ. ท บี่ นอ ก ล ลี้ พะ ไฆวะ แบ พี่ ก ลี้ ท้อง ลู่ง เว่ง โคเรง ลู่ง ก ม โล้ ล้าง เอะ น ซื๊ง แบฆ้ะ ดี๊ กแช่ เยซู คริ้ อ ท ฌี้ อ ไฌ่.
47010015	ก ล อางปฆ้า ล้าง ก ซ้ะ แบฆ้ะ ดี๊ โพล้ง อ แฌ้แพ อ ท แม้ นอ แบ      ลู่ง อ โอ พะ ไฆวะ ก ล่าง พี่ กแช่ แยว้ อางกี ล้าง เอะ เฆ้อ. แบ เด้าะ ก มื้งแล่ น ท ชู่ง ท นะ ม แอ ทาง      ดี๊ ก ท ไพ้ะ ท แม้ ม เล่ ทาง โท๊ ทาง ลู่ง น ซื๊ง แกล้ ท้อง ท อ ล่าง พี่ กแช่ แยว้ อางกี ล้าง เอะ เฆ้อ.
47010016	ฌ้อง ก ม โล้ ล้าง ท ฌี้ อ ไฌ่ ลู่ง ค่าง อ แฌ้แพ พี่ อ โอ ลู่ง น ซื๊ง ฆ้อง นอ ซี      ดี๊ ล แบ อางปฆ้า ล้าง ก ซ้ะ แบฆ้ะ ดี๊ ท ไพ้ะ ท แม้ พี่ โพล้ง อ แฌ้แพ แม้ เว๊ ลู่ง อ ล่าง แด เว๊ เย้า นอ แบ.
47010017	แบ เด้าะ แม้ อ ซ้ะ บี่ ซุ้ ไละ ฌี้ ไละ แอว้ โล้ เว๊       "โพล้ง พี่ อ แบ ซ้ะ อางปฆ้า เท่อ นอ แบ อางปฆ้า กแช่ แยว้ นอ ล้อ".
47010018	กแช่ แยว้ ล ฮะ นี่ โพล้ง พี่ อางปฆ้า ล้าง อ ซ้ะ แบ      แบ เด้าะ ฮะ นี่ โพล้ง พี่ กแช่ แยว้ อางปฆ้า-อ้ะ ล้อ.
47011001	ทึ เมะ จ ล กลุ้ แบ ฌี้~ๆ      เกม๊า น ซื๊ง เอ้า ซ้ะ ดี๊ แย้ ไช้ะ. จ ช๊องมอง น ซื๊ง เอ้า-อ้ะ เย้า.
47011002	จ~แบคู่ เท่อ ลู่ง น ซื๊ง ฌ่าง เต้~ๆ บี่ ซุ้ กแช่ แยว้ นอ ปะ ล้อ. จ เกม๊า น ซื๊ง เก โพล้ง โต้~โพล้ง ล้อง เมาน่าง ดี๊ กแช่ เยซู คริ้      บี่ ซุ้ กมืง เก โพล้ง โต้ โพล้ง ล้อง ดี๊ กแคว๊ พี่ อ เว๊ เอิ้งล้าง ม ทาง แซย่ ดี๊-อ้ะ ดี๊ เก โพล้ง มืงน้าง ลู่ง อ ฌี้ ท้อง ล นี้ง พี่ ม ทาง แซย่.
47011003	จ ไค๊ไก้ะ เท่อ พี่ อ เก ทาง ดี๊ น่าง ฮาวา นอ ม เก ทาง ดี๊ น ซื๊ง ปะ. ฌู่ง นอ แซย๊      อางโล๊ นี่ น่าง ฮาวา เกม๊า อ แม้ ท เด้บ้ะ. บี่ นอ อ ซุ้ น ท ช๊องมอง ช๊องม้ะ ม แบ ท อางโล๊ นี่ ซี      ฌ้อง น ซื๊ง ล เก โพล้ง โต้ โพล้ง ล้อง เมาน่าง ดี๊ กแช่ เยซู คริ้ ล้า แบ.
47011004	อ ไฌ่ บี่ อี้ง โพล้ง ลู่ง อ ซอง กแช่ เยซู คริ้ อ ไฌะ อ ไฌ่ พี่ ล แบ โละ อ ซ้ะ ดี๊ ก ซอง-อ้ะ แบ นอ      น ซื๊ง ช๊องแน-อ้ะ ฌี้ ทึ. น ซื๊ง ฮะ นี่ ท อ วีง อ แล้ พี่ ล บี่ ซุ้ วีง ฌี้ แล้ แอว้ ลู่ง น ฮะ นี่-อ้ะ ดี๊ เฆ้อ นอ แบ      ดี๊ น ซื๊ง ฮะ นี่ ท ฌี้ อ ไฌ่ พี่ อ ล้างช๊าง ดี๊ ก โล้ ล้าง-อ้ะ.
47011005	จ ซีงแฌ๊ จ ฌี้ ที๊ ซุ้ ดี๊ โพล้ง ล เอ้า นอ พี่ น ซื๊ง ช๊องมอง-อ้ะ เก ท อ เพล่ ดู ลู่ง อ ดู ทึ ล มู๊ง นอ.
47011006	ทึ เมะ จ ไคล้ ล เอะ ซี แบ ฌี้~ๆ      แบ เด้าะ จ ท ซีงแฌ๊ แน่ฌ๊า โอ ได้ะ. จ เกม๊า น ซื๊ง ซีงแฌ๊ อ อี้ง ล้างที๊ง ครึ~ๆ ลู่ง ท กุ้ อ เม้ง.
47011007	จ โล้ ล้าง ท ฌี้ อ ไฌ่ เฌ๊ เว๊ ลู่ง กแช่ แยว้ อ โอ      อ นอ จ ล ไคะ กลู ไคะ จี้ แบ. จ ชาง ล้าง จ ซ้ะ บี่ ซุ้ จ ม อางกี ทาง โท๊ น ซื๊ง นอ      เมะ จ แม้ ไพ้ะ เท่อ โบ่.
47011008	พี่ จ แม้ เท่อ ลู่ง น ซื๊ง แกล้ นอ จ นี่ แบ จี้ ท แม้ช้า ดี๊ โพล้ง ทื๊ง ซยอง เท่อ ลู่ง อ แฌ้แพ. อ อี้ง นอ ที๊ ซุ้ ดี๊ จ ตมละ อ ซื๊ง เว๊ พี่ ม แม้ช้า น ซื๊ง.
47011009	พี่ ล ว๊าง แย๊ จ โอ ดี๊ น ซื๊ง      ดี๊ จ จี้ ล โอ ล้า แบ นอ จ ล แม้ แก เซิง แก ซ้ะ น ซื๊ง แบ. ด๊างพื่งวี่ พี่ อ โอ ลู่ง มาเซโดนี อ ค่าง เฌ๊ นอ เกล๊าง เอะ จ เท่อ กุ้ อ เม้ง พี่ จ แบ ซ้ะ-อ้ะ. ลู่ง อ พ้อง ไฆวะ เมะ ฌี้ ท๊อง อี้ง จู่ง แย๊ เมะ ฌี้      จ ล แม้ แก เซิง แก ซ้ะ น ซื๊ง น่าง เม้ง แบ.
47011010	พี่ จ โล้ บี่ อี้ง เก ท อ เมะ อ โต้ บี่ ซุ้ กแช่ เยซู คริ้ โล้ เว๊ ครึ~ๆ. โพล้ง ล โอ น่าง แฌ้ แบ ลู่ง เฆ้ง ค่าง อาคายา พ้า อี้ง พี่ ม แม้ ไทะทะ จ ท อางปฆ้า ล้าง จ ซ้ะ อี้ง ซี.
47011011	แบ ท ล้อ จ ไคล้ เท่อ บี่ อี้ง      เมะ จ ล เอ น ซื๊ง แบ-อ้า. กแช่ แยว้ ซีงแฌ๊ เว๊ ลู่ง จ เอ น ซื๊ง เต้~ๆ ล้อ.
47011012	พี่ จ ล แม้ นี่ น ซื๊ง จี้ แบ นอ จ ม แม้ บี่ นอ ครึ~ๆ      บี่ ซุ้ โพล้ง ลู่ง อ เก ท อ เพล่ ดู กไบล้ะ กแบล ล แพ นอ ม อางปฆ้า ล้าง อ ซ้ะ ล ซี แบ พี่ ม ไจ้ะ เว๊ อ ท ไพ้ะ ท แม้ บี่ ซุ้ ดี๊ ก ท ไพ้ะ ท แม้.
47011013	โพล้ง ล แพ นอ แม้ อ ซ้ะ บี่ ซุ้ เก กแช่ เยซู คริ้ อ เพล่ ดู      แบ เด้าะ เก โพล้ง แม้ เท่อ พู พี่ อ กไบล้ะ กแบล      ดี๊ ล โต้ ล ล้อง ดี๊ กแช่ เยซู คริ้ แบ.
47011014	ท แม้ บี่ อี้ง นอ ล ล้าง ล้ะ เซิง ล้ะ ซ้ะ น่าง เม้ง แบ. ทึ เมะ ม้างโค้ไล่ ฌี้~ๆ แม้ อ ซ้ะ เก ท มุ้คู พู ลู่ง อ โฌ่ง อ พ้าง ซี ปะ ล้อ.
47011015	ท บี่ นอ โย๊~ๆ ล้อ พี่ อ เพล่ อ บาง ม แม้ อ ซ้ะ บี่ ซุ้ เก ท เมะ ท โต้ อ เพล่ อ บาง. ลู่ง ไค๊ ทึ อ ซื๊ง เว๊ ม นี่ แบ เท่อ ลู่ง อ เกิ้ง ดี๊ อ ท ไพ้ะ ท แม้.
47011016	จ ม ไคล้ ก้ะ ล พ๊า เด้าะ      เกม๊า โพล้ง แคว่ แย้ บี่ ซุ้ เก โพล้ง เฌ๊ฌ้อง น่าง แฌ้ ล ฌี้. แบ เด้าะ น ซื๊ง เมะ แคว่ แย้ บี่ นอ เกม๊า น นย่อง ฮะ นี่ แย้ เก โพล้ง เฌ๊ฌ้อง แด เทา      บี่ ซุ้ จ ม อางปฆ้า ล้าง จ ซ้ะ ซี ล น้าง.
47011017	พี่ จ ไคล้ เท่อ บี่ อี้ง นอ ล เมะ กแช่ เยซู คริ้ เกม๊า จ ไคล้ แบ. แบฆ้ะ ดี๊ ท ไฌ่ อางปฆ้า ล้าง จ ซ้ะ นอ จ ไคล้ บี่ ซุ้ จ เก โพล้ง เฌ๊ฌ้อง.
47011018	แบ เด้าะ เป๊งนี่ โพล้ง แอ แฌ้ อางปฆ้า ล้าง อ ซ้ะ บี่ ซุ้ กโพล้ง ฌางคู โคล๊ง คู      แย้ จ ม แม้ บี่ นอ ปะ.
47011019	น ซื๊ง เว๊ เก โพล้ง ไพ่ โพล้ง แซย๊. ท บี่ นอ น ซื๊ง เอ้า ซ้ะ ดี๊ โพล้ง เฌ๊ฌ้อง ล แพ นอ.
47011020	น ซื๊ง เอ้า ซ้ะ ดี๊ โพล้ง แฌ้ ฌี้ แฌ้ ฌี้ พี่ อ เจ่ น ซื๊ง บี่ ซุ้ เก ท อ ฆ่อง      ดี๊ โพล้ง พี่ อ แม้ นี่ น ซื๊ง บี่ ซุ้ น เก ท อ แช      ดี๊ โพล้ง พี่ อ อางโล๊ พอง นี่ น ซื๊ง      ดี๊ โพล้ง พี่ อ ชีอูงพู๊ อ ซ้ะ      ดี๊ โพล้ง พี่ อ ดึ้เดว น ซื๊ง.
47011021	จ ฌางแช้ พี่ จ แบ ไคล้ บี่ อี้ง      ก แม้ เท่อ บี่ นอ ล เบิง แบ เฆาะ. จ ม ไคล้ บี่ ซุ้ จ เก โพล้ง เฌ๊ฌ้อง. โพล้ง แฌ้ ฌี้ แฌ้ ฌี้ เมะ อางปฆ้า ล้าง อ ซ้ะ ล เม้ง~ๆ เบิง นอ แย้ จ ม อางปฆ้า ล้าง จ ซ้ะ เบิง บี่ นอ ปะ ล้อ.
47011022	อ ซื๊ง เว๊ เก โพล้ง ฮีบรู โบ่. แย้ จ เก ปะ. อ ซื๊ง เว๊ เก โพล้ง อี้งซลาเอง โบ่. แย้ จ เก ปะ. อ ซื๊ง เว๊ เก อาบราฮาง อ ชื้อ อ ชะ โบ่. แย้ จ เก ปะ.
47011023	อ ซื๊ง เว๊ เก กแช่ เยซู คริ้ อ เพล่ อ บาง โบ่. แย้ จ เก ฌี้ นี่-อ้ะ ได้ะ. อ อี้ง จ ไคล้ บี่ ซุ้ โพล้ง พลื่ง. จ แม้ เท่อ ฆ๊า นี่ อ ซื๊ง เว๊ ได้ะ. จ โอ พ้อง พ้า แอ นี่ อ ซื๊ง เว๊ ได้ะ. จ แบ ท พลี ท ท่าง พะ ไฆวะ พ้อง ไฆวะ แอ นี่ อ ซื๊ง เว๊ ได้ะ. จ เบ้า ม ซี๊ง ตบลึ้ พ๊า.
47011024	โพล้ง ยู พลี แย้ เย่ พ๊า      ล พ๊า~ๆ ซ๊า ชี๊ง ควี๊ง ทีง.
47011025	โพล้ง โรมา ท่าง แย้ ดี๊ นางคืง ซ๊า พ๊า. โอ ล พ๊า โพล้ง เฌา ไควะ ซี๊ง แย้ ดี๊ โล่ง. กบ้าง~ที๊ง เทะพะ นี่ แย้ ซ๊า พ๊า. โอ ล พ๊า จ โอ ลู่ง เซง พื๊ง คู ลู่ง ปางเล พ้า นี่  ล นี้ง ดี๊ ล แน้.
47011026	จ แบ ลี้ เท่อ ครึ~ๆ. จ แบ จโคะ ท ล้าง ซ้ะเม ลู่ง ที๊ง ดู ล้าง      ลู่ง โพล้ง ตมละ เท่อ      ลู่ง โพล้ง พี่ อ เก ยู บี่ ซุ้ แย้ ดี๊ โพล้ง ล เมะ เก ยู แบ. จ แบ จโคะ ท ล้าง ซ้ะเม ลู่ง เว่ง พ้า ดี๊ มแล แกล้      ลู่ง ปางเล พ้า      ลู่ง ด๊างพื่งวี่ พี่ ล โต้ ล ล้อง แบ อ แกล้.
47011027	จ แม้ เท่อ ฆ๊า แม้ เท่อ น้ะ ดี๊ ท ไปว้ะ น่าง ไปว้ะ ซ้ะ. จ โก้ง มี๊ง โก้ง เว่ แอ พ๊า. จ ซู๊ อาง ซู๊ โอ้ ซ้ะ เท่อ. จ โก้ง อาง มี้ แอ พ๊า. จ ไช๊ จ ช้าง ล โอ แบ. จ โท่ง ท ฌ่อง.
47011028	ล เมะ ที่ ท ล แพ อี้ง แบ. ท อ แฌ้แพ โอ ได้ะ พี่ เก จ ท อวีง ท ยุ้ กุ้ มื่ง นี้ง      เมะ เว๊ จ แบคู่ ซ้ะอึ้ เท่อ แบฆ้ะ ดี๊ โพล้ง ทื๊ง ซยอง เท่อ กุ้ จอง อ ฌ่าง.
47011029	โพล้ง พี่ ล แฌ้ เล้ เมะ โอ ดี๊ อ ไฌ่ แช่ แบ้ แช่ นอ แย้ จ ไฌ่ แช่ แบ้ แช่ ปะ. โพล้ง พี่ ล แฌ้ เล้ เมะ ล้างเทะ ท เด้บ้ะ พ้า นอ จ แบคู่ ซ้ะอึ้ เท่อ น้ะ มะ.
47011030	จ เมะ แบ อางปฆ้า ล้าง จ ซ้ะ นอ จ ม อางปฆ้า ล้าง จ ซ้ะ แบฆ้ะ ดี๊ เท่อ พี่ อ เนโพล เว๊ ลู่ง จ เก โพล้ง ไฌ่ แช่ แบ้ แช่.
47011031	กแช่ แยว้ พี่ อ เก กแช่ เยซู คริ้ อ แพ่ ซีงแฌ๊ เว๊ จ ล คีงอูง เท่อ แบ. เกม๊า ก ไจ้ะ บลึ้-อ้ะ ครึ~ๆ.
47011032	พี่ จ โอ ลู่ง เว่ง ดามากา นอ โพล้ง พี่ จ๊าวแพเดง อาเรตา อางกี ล้าง เว๊ อ ยู่แคว่ เท่อ ล แฌ้ นอ เกม๊า โพล้ง โอ คุ้ เว่ง อ เกล้ ป้ะตู๊ง บี่ ซุ้ ม พอง นี่ แย้
47011033	แบ เด้าะ จ ฌุ้พาง ชวี๊ง ล้าง แย้ ลู่ง ตโฆะ พ้า      ฌ้อง เช้ ล้าง แย้ ลู่ง กางแป อ เช้า พ้า. ท บี่ นอ จ พ้อง พลิ้ ไฆวะ ดี๊-อ้ะ ซี.
47012001	จ แบ อางปฆ้า ล้าง จ ซ้ะ เด้าะ ทึ เมะ อ บลึ้ ล โอ แบ ฌี้~ๆ. แบ เด้าะ ค๊องเนง อี้ง จ ม อางโล๊ไท้ แบฆ้ะ ดี๊ ท ทาง แพล้ ดี๊ ท เนโพล ทาง พี่ กแช่ เยซู คริ้ เกล๊าง เอะ แย้.
47012002	จ ซีงแฌ๊ โพล้ง แบ้ แยว้ ล แฌ้ พี่ กแช่ แยว้ โชะ ทาง-อ้ะ ลู่ง ท มุ้คู ซ๊า ท๊า ล ท๊า ลู่ง อ พ้อง ไฆวะ ชี๊ง ลี่ง เนง เย้า. แบ เด้าะ จ ล ซีงแฌ๊ แบ อ อี้ง เมะ กึ ทาง เต้~ๆ-อ้า      เมะ อ ทาง แพล้ ล้อ-อ้า. กแช่ แยว้ ล แฌ้ ล้อ ซีงแฌ๊ เว๊.
47012003	จ โล้ ล พ๊า เด้าะ จ ซีงแฌ๊ กแช่ แยว้ โชะ ทาง-อ้ะ ลู่ง ท มุ้คู      แบ เด้าะ จ ล ซีงแฌ๊ แบ เมะ อ กึ ทาง เต้~ๆ-อ้า      เมะ อ ทาง แพล้ ล้อ-อ้า. กแช่ แยว้ ล แฌ้ ล้อ ซีงแฌ๊ เว๊. พี่ พ นอ อ เว๊ แน่ฌ๊า เท่อ พี่ ม โล้ ทาง-อ้ะ เก ท ไคล้ ล ซี แบ      ดี๊ โพล้ง ฌางคู โคล๊ง คู ล แบ ไคล้ แบ.
47012005	จ ม อางปฆ้า เท่อ แบฆ้ะ ดี๊ กแคว๊ ล แฌ้ อี้ง      แบ เด้าะ จ ล อางปฆ้า ล้าง จ ซ้ะ แบ. พี่ จ ไฌ่ แช่ แบ้ แช่ นอ ล้อ จ ม อางปฆ้า-อ้ะ. เมะ อ แฌ้แพ จ ล อางปฆ้า แบ เฆาะ.
47012006	จ เมะ แบ ซ้ะ อางปฆ้า ล้าง จ ซ้ะ นอ ล เมะ จ เก โพล้ง เฌ๊ฌ้อง แบ      เมะ เว๊ จ ไคล้ ท อ เมะ อ โต้. แบ เด้าะ จ ล อางปฆ้า ล้าง จ ซ้ะ แบฆ้ะ ดี๊ ท ทาง แพล้ ล้า แบ      อ ไฌ่ บี่ อี้ง จ ล แบ ซ้ะ เกม๊า โพล้ง อางกี ทาง โท๊ แย้ แอ นี่ พี่ อ แด แบ แย้ ดี๊ แน่ฌ๊า แบ แย้ นอ แบ.
47012007	บี่ ซุ้ จ ล อางกี ทาง โท๊ จ ซ้ะ แบ พี่ จ แด ท ทาง แพล้ แอ ฌี่ง แอ ฌ้อง นอ กแช่ แยว้ เกม๊า จ โอ ดี๊ ท เจ้า ท แช๊ ล เม้ง แบ ด้อง ท ชูง ชิ้ จ ล้อง. อ อี้ง เก บี่ ซุ้ ม้างโค้ไล่ อ เพล่ อ บาง ท่าง แย้      ล เกม๊า จ อางกี ทาง โท๊ จ ซ้ะ แบ.
47012008	ซ๊า พ๊า เย้า พี่ จ อวีงซ้ะชู้ กแช่ เยซู คริ้ เกม๊า อ แม้ ไฆวะ จ ท เจ้า ท แช๊ อี้ง
47012009	แบ เด้าะ อ เว๊ ไคล้ ช๊า แย้ ไจ้ะ เว๊      "จ โก้ง จ โบ้ง จ บลึ้ จ บลาง แอ ลู่ง น ฌ่าง เย้า      อ ไฌ่ บี่ อี้ง พี่ น ไฌ่ แช่ แบ้ แช่ นอ จ ดู้ง จ ยาง ม โอ ดี๊ แน้ แอ ทึ ล้อ". ท บี่ นอ จ เซิง มึ ซ้ะ มึ เต้~ๆ พี่ จ ม อางปฆ้า ล้าง จ ซ้ะ ลู่ง จ ไฌ่ แช่ แบ้ แช่      บี่ ซุ้ กแช่ เยซู คริ้ อ ซยื๊ง อ ซย้อง ม ยู่แคว่ แฌแซ แย้.
47012010	ลู่ง อ เว๊ อ กย้อง นอ จ เฆว๊ ซ้ะ ดี๊ ท ไฌ่ แช่ แบ้ แช่      ท ไจ้ะ อ้า ไจ้ะ ซ๊าง      ท แก ท เฌ้      ท แม้ น้ะ แม้ โน๊ง      ท ซยาง ท น้ะ. อ ไฌ่ บี่ อี้ง พี่ จ ไฌ่ แช่ แบ้ แช่ นอ กแช่ เยซู คริ้ อ ดู้ง อ ยาง โอ ดี๊ แย้ ล้อ.
47012011	จ เก โพล้ง เฌ๊ฌ้อง เย้า เซ้อ. น ซื๊ง แคแน เกม๊า จ เก      อ ไฌ่ บี่ อี้ง น ซื๊ง ล้อ เกิ้ง อางปฆ้า แย้. ทึ เมะ จ ล ล้างเปิ่ง แบ ฌี้~ๆ      จ ล ปี๊ นี่ ท อ เพล่ ดู ล เอ้า นอ น่าง เม้ง แบ.
47012012	พี่ จ แม้ เท่อ ไพ้ะ เท่อ ฆ้ะ ลู่ง น ซื๊ง แกล้ นอ กแช่ แยว้ เจ่ แย้ แม้ ท ล้ะ ท เล่ ดี๊ ปล้ะ ล้าง ท ซยื๊ง ท ซย้อง แอ ฌี่ง แอ ฌ้อง      อ นอ เก ท แม้ไน ลู่ง จ เก กแช่ เยซู คริ้ อ เพล่ ดู.
47012013	จ แม้ เอะ น ซื๊ง ล ฌี้ แบ แอ นี่ จ แม้ เอะ โพล้ง ทื๊ง ซยอง เท่อ อ แฌ้แพ ล จอง~ๆ บี่ จะ เล้      เมะ เว๊ จ ล แคแน น ซื๊ง แม้ช้า แย้ ดี๊ กลู ดี๊ จี้ แบ. ทื๊ง นี่ นะ นี่ แย้ ล ฌี้ พี่ จ แม้ เท่อ ล เกิ้ง ล แบ แบ บี่ อี้ง.
47012014	อ อี้ง เก ซ๊า พ๊า ล พ๊า เย้า พี่ จ แด้ เว้ จ ซ้ะ ม เฌ๊ ฌู น ซื๊ง      ดี๊ จ ล เก น ซื๊ง ท อวีง ท ยุ้ น่าง เม้ง แบ. พี่ จ ม เฌ๊ โอ น ซื๊ง นอ ล เมะ จ เฌ๊ แม้ นี่ น จี้ แบ      แบ เด้าะ จ แบ ซ้ะ น กแช่. อ ไฌ่ บี่ อี้ง พู ม อางกี ซยอง เว้ เอะ มู่ แพ่ อ เท่อ นอ ล เกิ้ง แบ      แบ เด้าะ มู่ แพ่ ล้อ เกิ้ง ม อางกี ซยอง เว้ เอะ พู อ เท่อ.
47012015	จ ซ้ะ มึ พี่ จ ม เกล๊าง เอะ น ซื๊ง จ เท่อ กุ้ อ เม้ง ดี๊ จ กแช่ ปะ บี่ ซุ้ ม แม้ช้า น ซื๊ง. พี่ จ เอ น ซื๊ง แอ ทาง นอ น ซื๊ง ม เอ แย้ ล้างแซย้ ล โค๊ โบ่.
47012016	ท บี่ นอ น ซื๊ง แด ปะ พี่ จ ล เก น ท อวีง ท ยุ้ แบ      แบ เด้าะ โพล้ง แบ ล แฌ้~ๆ ม ไจ้ะ เว๊ จ แซย๊ ดี๊ จ อางโล๊ นี่ น ซื๊ง.
47012017	อ อี้ง เก ทาง ซี บี่ จะ เล้. จ ล แม้ นี่ น ซื๊ง เท่อ น่าง เม้ง แบ พี่ จ เจ่ โพล้ง ล แพ นอ ลี้ โอ น ซื๊ง.
47012018	จ อวีงซ้ะชู้ เกม๊า ทีโต ลี้      ดี๊ จ เกม๊า ด๊างพื่งวี่ ทื๊ง ซยอง เท่อ ล แฌ้ เด้าะ ลี้ ดี๊-อ้ะ. ทีโต ล แม้ นี่ น ซื๊ง เท่อ น่าง เม้ง แบ. แย้ ดี๊ ทีโต ก แม้ เท่อ ดี๊ ก ช๊องมอง ท ล เม้ง ฆ่าง. ก โพะ โละ ซ้ะ ไค๊ ไย่ โละ ซ้ะ ล่าง.
47012019	แบ ซีง ลู่ง น ซื๊ง ช๊องมอง ก เฌา ไคล้ พ้อง ล้าง ก ซ้ะ ดี๊ น ซื๊ง ครึ~ๆ. ล เมะ แบ. ก ไคล้ บี่ ซุ้ กแช่ เยซู คริ้ เกม๊า ก ไคล้ ลู่ง กแช่ แยว้ อ เมะแซ พ้า. ก ฌุ้พาง พี่ ก เอ-อ้ะ-เอ้อ      ก แม้ ท กุ้ อ เม้ง อี้ง บี่ ซุ้ ม แม้ช้า น ซื๊ง.
47012020	จ ไค๊ ไก้ะ พี่ จ เฌ๊ ท้อง โคะ นอ จ ล แด น ซื๊ง บี่ ซุ้ จ แบ ซ้ะ เกม๊า น เก นอ แบ      ดี๊ น ซื๊ง ล แด แย้ บี่ ซุ้ น แบ ซ้ะ เกม๊า จ เก นอ แบ. จ ไค๊ไก้ะ พี่ จ ม แด ท ติ้ โละ ไอ โละ      ท ไคว๊ ท โนย้ง      ท เซิงทาง ซ้ะทาง      ท แด ล้าง ที่ กแช่ อ ซ้ะ      ท ไจ้ะ อ้า ไจ้ะ ซ๊าง      ท เซ๊ วีง ซ๊อง แล้      ท ชีอูงพู๊ ทาง ซ้ะ      ท เซ๊ ทาง เซ๊ ล้าง.
47012021	จ ไค๊ไก้ะ ลู่ง จ เฌ๊ ไท้ โคะ นอ กแช่ แยว้ ม เกม๊า จ ฌางแช้ ลู่ง น ซื๊ง เมะแซ พ้า. จ ม ฌาง เป๊งนี่ โพล้ง พี่ อ แม้ ท เด้บ้ะ ลู่ง อ พ้อง ไฆวะ ครึ~ๆ นอ ล เปลง ไท้ อ ซ้ะ ได้ะ แบ. ท แม้ ลู่ง ล ฌี้ ล แอว้ แบ ฌี้      ท แม้ กแม มืง กแม แคว๊ ฌี้      ท แม้ ลู่ง อ ล้างลุ้ ล้างเช้ ฌี้      ล นย๊อง ไฆวะ เว๊ น่าง เม้ง แบ.
47013001	อ อี้ง เก ซ๊า พ๊า ล พ๊า พี่ จ ม เฌ๊ โอ น ซื๊ง. นาง แบ ไละ ฌี้ ไละ แอว้ อ ท ไคล้ พี่ อ ไจ้ะ เว๊ "น เมะ ด้อง โพล้ง ล เม้ง~ๆ นอ อ พีงนยาง แบ โอ คี๊ง แฌ้ ซ๊า แฌ้ บี่ ซุ้ ม นะ ซี".
47013002	จ แบ ซ้ะ โล้ เอะ โพล้ง พี่ อ แม้ ลี้ง ท เด้บ้ะ      ดี๊ โล้ เอะ โพล้ง อ แฌ้แพ กุ้ อ แฌ้ ปะ. จ โล้-อ้ะ ล พ๊า เย้า พี่ จ เฌ๊ คี๊ง พ๊า ล พ๊า อู้ นอ      แบ เด้าะ จ ม โล้ ล พ๊า เด้าะ พี่ จ โอ ไย้ ดี๊ น ซื๊ง ได้ะ. จ เมะ เฌ๊ ล พ๊า เด้าะ โคะ นอ โพล้ง ม พ้อง พลิ้ ดี๊ อ เตา อ แต๊ ล ซี น่าง แฌ้ แบ.
47013003	น ซื๊ง ม ซีงแฌ๊ ล้างที๊ง เลา ปะ ล้อ พี่ กแช่ เยซู คริ้ เจ่ แย้ ไคล้ ดี๊ น ซื๊ง. อ เว๊ นอ ล แม้ เท่อ แช่~ๆ ดี๊ น ซื๊ง แบ      แบ เด้าะ เนโพล ทาง อ ซยื๊ง อ ซย้อง ลู่ง น ซื๊ง แกล้.
47013004	พี่ อ เว๊ แบ ท แพล้ ทาง ลู่ง เซง ป้างกิ้ อ ล้อง นอ อ ไฌ่ แช่ แบ้ แช่      แบ เด้าะ อ เว๊ โอ ม๊า ได้ะ ลู่ง กแช่ แยว้ อ ซยื๊ง อ ซย้อง. ก เว๊ แด ก แช่ ฆึ ดี๊-อ้ะ ปะ      แบ เด้าะ ก ม โอ ม๊า ดี๊-อ้ะ ลู่ง กแช่ แยว้ อ ซยื๊ง อ ซย้อง      พี่ น ซื๊ง ม ซีงแฌ๊ แบ-อ้ะ โคะ.
47013005	แคว่ ที๊ง ล้าง น ซื๊ง ซ้ะ เมะ ฌี้ ไช้ะ      บี่ ซุ้ น ม ซีงแฌ๊-อ้ะ น เก โพล้ง แบ้ แยว้ เมาน่าง-อ้า      เมะ กแช่ เยซู คริ้ โอ ลู่ง น ซื๊ง ซ้ะ พ้า เต้~ๆ-อ้า. น ลองดุ้ แฆว่      เมะ ล โอ แบ นอ เมะ เว๊ น เก โพล้ง ล กลุ้ แบ.
47013006	จ มื้งแล่ เว๊ น ซื๊ง ม ซีงแฌ๊ ก เว๊ แด ก เก โพล้ง ลู่ง อ กลุ้ เย้า.
47013007	จ อางท่าง ดี๊ กแช่ แยว้ พี่ น ซื๊ง ล แม้ ไพ้ะ เท่อ แบ. ล เมะ บี่ ซุ้ โพล้ง ม แคว่ เว๊ ก เก โพล้ง กลุ้ เย้า นอ ล เมะ แบ      แบ เด้าะ บี่ ซุ้ น ซื๊ง ม แม้ เท่อ ลู่ง อ เกิ้ง อ แบ นอ      ทึ เมะ โพล้ง ม แคว่ เว๊ ก บี่ ซุ้ โพล้ง ล กลุ้ แบ ฌี้~ๆ.
47013008	เท่อ พี่ ม แม้ ไทะทะ ท เมะ ท โต้ นอ ก แม้ ล ซี น่าง เม้ง แบ      แบ เด้าะ ก แม้ เท่อ ลู่ง ท เมะ ท โต้ อ ฌ่าง ล้อ.
47013009	ก ซ้ะ มึ พี่ ก ไฌ่ แช่ แบ้ แช่      แบ เด้าะ น ซื๊ง ไฌ่ ชอง แบ้ ชอง. ท บี่ นอ ก ชูแพ อางท่าง เท่อ เกม๊า น ซื๊ง เก โพล้ง แบ้ แยว้ เมาน่าง.
47013010	พี่ จ ล โอ ฆึ ดี๊ น ซื๊ง แบ นอ จ กวิ้ ท ไคล้ อี้ง บี่ ซุ้ จ เมะ เฌ๊ ท้อง โคะ นอ จ ล แบ เจ่ ท อ ดู้ง อ ยาง พี่ กแช่ แยว้ เกล๊าง แย้ นอ แม้ ชอง แม้ จุ้ เท่อ ดี๊ น ซื๊ง แบ. เก ท อ ดู้ง อ ยาง พี่ กแช่ แยว้ เกม๊า จ เจ่-อ้ะ แม้ ฌี้ ทาง น ซื๊ง ล โค๊ ล้อ      ล เมะ แม้ ล้างฆ่อง น ซื๊ง แบ.
47013011	จ ด๊างพื่งวี่ ซีง-เอ้อ ลู่ง ไค๊ ทึ อี้ง เกม๊า กแช่ แยว้ โอ ดี๊ น ซื๊ง กุ้ อ แฌ้ ล้อ. เกม๊า น เก โพล้ง ฌี้ โพล้ง แอว้      คุ้ช๊องแน พี่ จ อวีงซ้ะชู้ น ซื๊ง เกม๊า น ซื๊ง โอ ดี๊ ท ช๊องมอง ล เม้ง ฆ่าง      โอ ฆู๊ง โอ พุ้ โละ ซ้ะ      ฌ้อง กแช่ แยว้ พี่ อ โอ ดี๊ ท เอ ท กวี้ง ท มึ ท พ้า ม โอ ดี๊ น ซื๊ง ล้อ.
47013012	พี่ น ซื๊ง แด โละ ซ้ะ นอ ไคล้เดิง ดี๊ ท เอ ท กวี้ง โละ ซ้ะ ไช้ะ. กเย่ กแช่ แยว้ อ พู อ ลี้ง ท ยื่ง ซ้ะ ดี๊ น ซื๊ง.
47013013	เกม๊า กแช่ เยซู คริ้ อ โก้ง อ โบ้ง อ บลึ้ อ บลาง ดี๊ กแช่ แยว้ อ ท เอ ท กวี้ง      ดี๊ ท โอ ฆู๊ง โอ พุ้ พี่ อ เฌ๊ เว๊ ลู่ง วีง ฌี้ แล้ แอว้ นอ โอ ดี๊ น ซื๊ง กุ้ อ แฌ้ นอ ล้อ.
48001001	ไละ ล เบง อี้ง แย้ ปาโล กวิ้ เอะ โพล้ง ทื๊ง ซยอง เท่อ ล จอง~ๆ ลู่ง ค่าง กาลาเต. กแช่ เยซู คริ้ ดี๊ ก แพ่ กแช่ แยว้ ลู่ง อ แม้ ม๊า ทาง ไท้-อ้ะ นอ อางลึ นี่ แย้ เก อ เพล่ ดู ล แฌ้      ล เมะ โพล้ง อางลึ นี่ แย้ แบ.
48001002	ก ด๊างพื่งวี่ กุ้ แฌ้ พี่ อ โอ พี่ อี้ง ดี๊ แย้ ก ท ยื่ง ซ้ะ ดี๊ โพล้ง ทื๊ง ซยอง เท่อ ล จอง~ๆ ลู่ง ค่าง กาลาเต.
48001003	เกม๊า ก แพ่ กแซ่ แยว้ ดี๊ กแช่ เยซู คริ้ อ โก้ง อ โบ้ง อ บลึ้ อ บลาง ท มึ ท พ้า โอ ดี๊ น ซื๊ง ล้อ.
48001004	กแช่ เยซู คริ้ นย่อง ซี๊ง ลู่ง ก ท เด้บ้ะ อ กย้อง บี่ ซุ้ ม แม้ช้า เฆ้อ พ้อง พลิ้ ดี๊ ท อ้า ท ซ๊าง ล ชู้ อี้ง      อ นอ แบ ก แพ่ แยว้ อ ซ้ะ นอ ล้อ.
48001005	เกม๊า ท อ ฆี๊ง อ แล้ อ โฌ่ง อ พ้าง โอ เว๊ ดี๊ กแช่ แยว้ ล้างชู้ ล้างแกย. อาเมง.
48001006	จ แน ล ซี แบ เฆาะ พี่ น ซื๊ง ปชื่ง ไจ แด ไฆวะ กแช่ แยว้ พี่ อ อางลึ นี่ น ซื๊ง ลู่ง กแช่ เยซู คริ้ อ โก้ง อ โบ้ง อ บลึ้ อ บลาง อ กย้อง      ฌ้อง น ซื๊ง ลี้ โพะ ก้ะ ท โล้ ล้าง อ แฌ้แพ อ ไค๊.
48001007	เต้~ๆ นอ ท โล้ ล้าง อ แฌ้แพ ล โอ แบ      แบ เด้าะ พี่ จ ไจ้ะ บี่ อี้ง เมะ เว๊ โพล้ง แบ แฌ้~ๆ เกม๊า น ซื๊ง เซิง ซื๊ง ซ้ะ คู~ๆ ไค๊~ๆ      ดี๊ แบ ซ้ะ เกม๊า ท ฌี้ อ ไฌ่ แบฆ้ะ ดี๊ กแช่ เยซู คริ้ นอ ลี้ ก้ะ กดี้ง กแด้.
48001008	ทึ เมะ เฆ้อ ฌี้ ท มุ้คู พู ฌี้      ก เมะ โล้ ล้าง ท ไฌ่ อ แฌ้แพ พี่ ล แบ โละ ซ้ะ ดี๊ ก โล้ ล้าง เอะ น ซื๊ง อู้ แบ นอ เกม๊า ก ล้าง แบ เตา แบ แต๊ ลู่ง มแนโฮะ พ้า.
48001009	พี่ ก โล้ ล พ๊า เย้า นอ ค๊องเนง อี้ง จ ม โล้ ล พ๊า เด้าะ      เมะ เว๊ โพล้ง เมะ โอ ล แฌ้ เฌ๊ โล้ ล้าง เท่อ พี่ ล แบ โละ ซ้ะ ดี๊ น ซื๊ง แน่ฌ๊า แบ-อ้ะ เย้า แบ นอ เกม๊า อ ล้าง แบ เตา แบ แต๊ ลู่ง มแนโฮะ พ้า.
48001010	จ เฌา แม้ แบ โพล้ง อ ซ้ะ โบ่. ล เมะ แบ      จ แบ ซ้ะ แม้ แบ กแช่ แยว้ อ ซ้ะ ล โค๊ ล้อ. จ เฌา เกม๊า โพล้ง เอ แย้ โบ่. จ เมะ แม้ บี่ นอ จ ล เก กแช่ เยซู คริ้ อ เพล่ อ บาง แบ ล้อ.
48001011	จ ด๊างพื่งวี่ ซีง-เอ้อ จ แบ ซ้ะ เกม๊า น ซื๊ง ซีงแฌ๊ บี่ อี้ง      ท ฌี้ อ ไฌ่ พี่ จ โล้ ล้าง นอ ล เมะ อ เก ทาง นี่ ดี๊ โพล้ง แบ.
48001012	โพล้ง ล โล้ เอะ แย้ ท ไฌ่ อี้ง น่าง แฌ้ แบ      ดี๊ โพล้ง ล ซอง แย้ น่าง แฌ้ แบ ปะ      แบ เด้าะ กแช่ เยซู คริ้ ล้อ เนโพล ทาง เอะ แย้.
48001013	น ซื๊ง แน่ฌ๊า แบ เย้า ลู่ง เอะ อู้ นอ จ แม้ จ ซ้ะ บี่ จะ เล้ พี่ จ ทื๊ง โพล้ง ยู อ ท ทื๊ง ท นะ นอ. จ แม้ น้ะ แม้ โน๊ง แบ โพล้ง ทื๊ง ซยอง เท่อ      จ ล ย๊างเซิง ย๊างซ้ะ เท่อ แบ เฆาะ ดี๊ จ เฌา แม้ เฌ๊ฌ้อง-อ้ะ เลา ปะ.
48001014	ลู่ง ท แม้ โพะ โพล้ง ยู อ ท ทื๊ง ท นะ อ ไค๊ นอ แย้ จ ซีงแฌ๊ แอ นี่ จ ฌุ้พาง ยู พี่ ล ว๊าง ฆ่าง ดี๊ แย้ นอ      ดี๊ จ แบ ซ้ะ แม้ โพะ จ พี๊งชู้ พู๊งชู้ อ ท ไฌะ ท ไฌ่ อ ไค๊ แอ นี่ โพล้ง อ แฌ้แพ.
48001015	แบ เด้าะ ลู่ง อ โก้ง อ โบ้ง อ บลึ้ อ บลาง อ กย้อง นอ กแช่ แยว้ อางลึ นี่ แย้ ลู่ง จ ล กึ ทาง ได้ะ แบ เย้า เกม๊า จ เก อ เพล่.
48001016	พี่ อ เว๊ อางกี ล้าง อ ซ้ะ ม เนโพล ทาง เอะ แย้ อ พูแคว๊ บี่ ซุ้ จ ม โล้ ล้าง กแช่ เยซู คริ้ อ ไฌะ อ ไฌ่ เอะ โพล้ง ล เมะ เก ยู แบ นอ จ ล อางจ้ะ โพล้ง น่าง แฌ้ แบ แบฆ้ะ ดี๊ ท ไฌ่ อี้ง
48001017	ดี๊ จ ล ไจ โอ โพล้ง พี่ อ เก กแช่ เยซู คริ้ อ เพล่ ดู ลู่ง จ เมะแย๊ ลู่ง เว่ง เยรูซเลง พ้า แบ      แบ เด้าะ จ ปชื่ง ลี้ ลู่ง ค่าง อาราบี ล ทีง ฆ่าง      ฌ้อง เฌ๊ ไท้~ๆ ลู่ง เว่ง ดามากา.
48001018	โอ ท้องบ้ะ ซ๊า เนง จ ลี้ ทาง ลู่ง เว่ง เยรูซเลง พี่ จ ม ซีงแฌ๊ โละ ซ้ะ ดี๊ เปโต. จ โอ โย๊ ดี๊-อ้ะ นี่ คี๊ง เนว๊.
48001019	ล ว๊าง แย๊ นอ จ ล แด โละ ซ้ะ ดี๊ กแช่ เยซู คริ้ อ เพล่ ดู อ แฌ้แพ น่าง แฌ้ แบ. จ แด ที่ ยาเก้า กแช่ เยซู คริ้ อ พื่ง ล แฌ้ ล้อ.
48001020	พี่ จ กวิ้ เท่อ อี้ง นอ เก ท เมะ ท โต้. กแช่ แยว้ ซีงแฌ๊ เว๊ ล เมะ จ ไคล้ คีงอูง เท่อ แบ.
48001021	ลู่ง ไค๊ นอ จ ลี้ ตบลึ้ จอง ลู่ง ค่าง ซีรียา ดี๊ ค่าง ซีลีซี.
48001022	ล ว๊าง อู้ นอ โพล้ง ทื๊ง ซยอง เท่อ ลู่ง ยูเด้ง อ ค่าง พ้า ล ซีงแฌ๊ แย้ แบ      ล แด แย้ ดี๊ อ เมะ น่าง พ๊า ได้ะ แบ.
48001023	อ ซื๊ง เว๊ ซีงแฌ๊ ที่ โพล้ง อ แฌ้แพ โล้ โละ อ ซ้ะ ล้อ      เมะ เว๊ "โพล้ง ล แฌ้ แย๊ พี่ อ แม้ น้ะ แม้ โน๊ง เฆ้อ ลู่ง อ พ้อง ไฆวะ นอ      ค๊องเนง อี้ง อ เว๊ โล้ ล้าง กแช่ เยซู คริ้ อ ไฌะ อ ไฌ่ พี่ อ เว๊ เฌา แม้ เฌ๊ฌ้อง เว๊ ลู่ง เอะ อู้ นอ".
48001024	ท บี่ นอ อ ซื๊ง เว๊ อางปฆ้า ทาง กแช่ แยว้ ลู่ง จ ไฌ่ จ กย้อง นอ ล้อ.
48002001	โอ ท้องบ้ะ ล ชี๊ง ลี่ง เนง แย้ ดี๊ บานาบา ก ไท้ ลู่ง เว่ง เยรูซเลง. จ เกม๊า ทีโต ลี้ โพะ ก ไค๊ ปะ.
48002002	พี่ จ ลี้ นอ เมะ เว๊ กแช่ แยว้ เนโพล ทาง เอะ แย้ เกม๊า จ ลี้ ล้อ. จ กุ้ ซยอง โพล้ง ทื๊ง ซยอง เท่อ อ คู อ แน่ ฌ้อง อางโล๊ไท้ เอะ อ ซื๊ง เว๊ แบฆ้ะ ดี๊ ท ไฌ่ ลู่ง จ โล้ ล้าง เอะ โพล้ง พี่ ล เมะ เก ยู แบ. จ แม้ บี่ อี้ง จ ล แบ ซ้ะ จ ท ไพ้ะ ท แม้ ลู่ง อ พ้อง ไฆวะ ดี๊ ค๊องเนง อี้ง เก ท โปล้~ๆ แบ.
48002003	จ ฌุ้พาง ทีโต พี่ อ ลี้ โพะ จ ไค๊ นอ โพล้ง ล แคแน-อ้ะ แม้ ท ไฌ่ ไร้ะ ไฆวะ ไพ้ะ แบ      ทึ เมะ อ เว๊ เก โพล้ง กรี ฌี้~ๆ.
48002004	ท อ ไฌ่ อี้ง โอ ทาง นอ เป๊งนี่ โพล้ง เก ดุ้ ด๊างพื่งวี่ ทื๊ง ซยอง เท่อ อางฌูง เฌ๊ นึ ฆ้าง ลู่ง ก แกล้      ม แคว่ ฌูง ดุ้ เฆ้อ เมะ ก นี่ แบ ท พ้อง ท พลิ้ ลู่ง กแช่ เยซู คริ้ อ ซุ้ บี่ จะ เล้. อ ซี๊ง เว๊ แบ ซ้ะ เกม๊า ก เก เซ๊งพ้า ท้างพ้า อ ฆ่อง
48002005	แบ เด้าะ ก ล นย่อง คุ้ช๊องแน-อ้ะ น่าง ทีง แบ เฆาะ      อ ไฌ่ บี่ อี้ง ก แบ ซ้ะ เกม๊า ท ฌี้ อ ไฌ่ ลู่ง อ เมะ อ โต้ นอ โอ เฌิ่ง โอ ค๊า ดี๊ น ซื๊ง นอ ล้อ.
48002006	แบ เด้าะ โพล้ง ลู่ง ก แคว่-อ้ะ บี่ ซุ้ เก ท อ คู อ แน่ (จ ไจ้ะ บี่ อี้ง เมะ ยี๊ แด นอ ล แบ ท น่าง เม้ง แบ อ ซื๊ง เว๊ เก ท เม้ง ฌี้ เม้ง ฌี้      อ ไฌ่ บี่ อี้ง กแช่ แยว้ ล แคว่ โพล้ง ลู่ง ค๊อง แบ). ล มู๊ง อี้ง ล โล้ เอะ จ เท่อ ลู่ง อ ซ๊าง น่าง เม้ง แบ.
48002007	เต้~ๆ นอ อ ซื๊ง เว๊ ซีงแฌ๊ กแช่ แยว้ เกม๊า จ โล้ ล้าง ท ฌี้ อ ไฌ่ เอะ โพล้ง พี่ ล เมะ เก ยู แบ บี่ ซุ้ อ เกม๊า เปโต โล้ ล้าง เอะ โพล้ง ยู อ เท่อ.
48002008	อ ไฌ่ บี่ อี้ง กแช่ แยว้ บุ้ แบ เปโต อ ซ้ะ เกม๊า อ โล้ ล้าง เอะ โพล้ง ยู อ เท่อ บี่ จะ เล้ นอ กแช่ แยว้ บุ้ แบ จ ซ้ะ เกม๊า จ โล้ ล้าง เอะ โพล้ง พี่ ล เมะ เก ยู แบ อ เท่อ บี่ นอ ปะ ล้อ.
48002009	ฌ้อง ยาเก้า เปโต ดี๊ โยฮาง พี่ โพล้ง แด เว๊ เก โพล้ง ทื๊ง ซยอง เท่อ อ คู อ แน่. อ ซื๊ง เว๊ ซ๊า แฌ้ นอ แด เว๊ กแช่ แยว้ เกม๊า จ โอ ดี๊ อ โก้ง อ โบ้ง อ บลึ้ อ บลาง แม้ เท่อ ล้างช๊าง อี้ง. อ ซื๊ง เว๊ พอง ก จูง ฆุ้ เก ท แม้ไน ลู่ง ก ม แม้ ฆึ เท่อ. ก อืงล้าง โละ ซ้ะ บี่ อี้ง      แย้ ดี๊ บานาบา ม แม้ เท่อ ลู่ง โพล้ง พี่ ล เมะ เก ยู แบ อ แกล้. อ ซื๊ง เว๊ ม แม้ เท่อ ลู่ง โพล้ง ยู อ แกล้.
48002010	โอ ที่ ล เม้ง ล้อ พี่ อ ซื๊ง เว๊ เกม๊า ก นาง แบ-อ้ะ      เมะ เว๊ โพล้ง ซยาง โพล้ง ยะ ลู่ง อ ซื๊ง เว๊ อ แกล้      เมะ เท่อ ลู่ง จ แบ ซ้ะ แม้-อ้ะ เต้~ๆ ไยะ เย้า นอ ล้อ.
48002011	พี่ เปโต เฌ๊ ท้อง ลู่ง เว่ง อางเทโอะ นอ จ ไจ้ะ โย๊-อ้ะ ลู่ง โพล้ง อ เมะแซ พ้า      อ ไฌ่ บี่ อี้ง อ เว๊ แม้ เท่อ ล แบ แบ
48002012	เมะ เว๊ พี่ โพล้ง แคว๊ ล มู๊ง ฆ่าง ดี๊ ยาเก้า ล เฌ๊ ได้ะ แบ นอ เปโต อาง ซยอง มี้ ดี๊ โพล้ง พี่ ล เมะ เก ยู แบ. แบ เด้าะ ท่อง โพล้ง แคว๊ ล มู๊ง เฌ๊ ท้อง~เย้า~นอ อ เว๊ เปลง อ ซ้ะ ล นย่อง อาง ซยอง มี้ ดี๊ โพล้ง พี่ ล เมะ เก ยู แบ ล แพ นอ ล้า แบ      อ ไฌ่ บี่ อี้ง อ เว๊ ซ้ะเม โพล้ง พี่ อ ทื๊ง ท ไฌ่ ไร้ะ ไฆวะ ไพ้ะ ล แพ นอ.
48002013	ด๊างพื่งวี่ ยู อ แฌ้แพ แม้ อ ซ้ะ ลู่ง ล เกิ้ง แม้ แบ บี่ ซุ้ เปโต แม้ เว๊ ปะ. ทึ เมะ บานาบา ฌี้ ช๊องมอง อ เว๊ แบ แม้ โพะ เว๊ อ ไค๊ ปะ.
48002014	พี่ จ แด อ ซื๊ง เว๊ แม้ อ ไฌะ อ ไฌ่ ล ล้อง โละ ซ้ะ ดี๊ ท ฌี้ อ ไฌ่ ลู่ง อ เมะ อ โต้ แบ นอ จ ไจ้ะ เอะ เปโต ลู่ง โพล้ง ด๊าง มู๊ง อ เมะแซ พ้า บี่ อี้ง      "น เก โพล้ง ยู      แบ เด้าะ น แม้ น ซ้ะ บี่ ซุ้ โพล้ง ล ชื้อ แด      ล เมะ น แม้ น ซ้ะ แบ ด้อง โพล้ง ยู แบ. ฌ้อง น เฌา แคแน โพล้ง ล ชื้อ แด นอ เกม๊า แม้ อ ซ้ะ บี่ ซุ้ โพล้ง ยู ซี บี่ จะ เล้".
48002015	แบ เย้า ก กึ ทาง เก โพล้ง ยู      ล เมะ ก เก โพล้ง ล ชื้อ แด ลู่ง โพล้ง ยู กุ้ เว๊ เก โพล้ง ท เด้บ้ะ พู นอ แบ.
48002016	แบ เด้าะ ก ซีงแฌ๊-อ้ะ เท่อ พี่ อ เกม๊า โพล้ง แบ กแช่ แยว้ อ ซ้ะ นอ ล เมะ พี่ อ เว๊ แม้ โพะ เซ๊งพ้า ท้างพ้า อ ไค๊ แบ      แบ เด้าะ พี่ อ เว๊ ชู่ง นะ กแช่ เยซู คริ้ ล เม้ง ล้อ. ก เว๊ ซีง ปะ ก ชู่ง ก นะ กแช่ เยซู คริ้ บี่ ซุ้ ก ม เก โพล้ง แบ กแช่ แยว้ อ ซ้ะ ลู่ง ก ชู่ง ก นะ กแช่ เยซู คริ้ นอ ล้อ      ล เมะ ลู่ง ก แม้ โพะ เซ๊งพ้า ท้างพ้า อ ไค๊ แบ. อ ไฌ่ บี่ อี้ง โพล้ง ล โอ น่าง แฌ้ แบ พี่ อ แบ กแช่ แยว้ อ ซ้ะ ลู่ง อ แม้ โพะ เซ๊งพ้า ท้างพ้า อ ไค๊.
48002017	พี่ ก เฌา แม้ แบ กแช่ แยว้ อ ซ้ะ ลู่ง ก โอ กแช่ เยซู คริ้ อ ซุ้ เย้า      โพล้ง เมะ แคว่ เฆ้อ ก เก โพล้ง ท เด้บ้ะ ได้ะ นอ      อ นอ บี่ ซุ้ กแช่ เยซู คริ้ ดึ้ เกม๊า ก แม้ ท เด้บ้ะ นอ-อ้า. ล เมะ แบ เฆาะ ล้อ.
48002018	จ เมะ แม้ ทาง ไท้ เซ๊งพ้า ท้างพ้า อ ไฌ่ ล พ๊า เด้าะ พี่ จ นย๊อง ไฆวะ-อ้ะ ล พ๊า เย้า นอ จ กแช่ แด เว๊ แม้ ไพ้ะ แม้ แม เท่อ เต้~ๆ ล้อ.
48002019	แบ เด้าะ เมะ แคว่ ลู่ง เซ๊งพ้า ท้างพ้า นอ บี่ ซุ้ จ ซี๊ง เย้า. เซ๊งพ้า ท้างพ้า แด เว๊ ล้อ แม้ ซี๊ง แย้. ท บี่ นอ จ ล โอ อ พ๊างละ แบ. ท เก ทาง กุ้ อ เม้ง อี้ง เกม๊า จ แม้ เอะ กแช่ แยว้ อ เท่อ ล้อ.
48002020	บี่ ซุ้ จ ซี๊ง ฆึ ดี๊ กแช่ เยซู คริ้ ลู่ง เซง ป้างกิ้ อ ล้อง เย้า. ท บี่ นอ แย้ จ ล ม๊า ล้า แบ      กแช่ เยซู คริ้ ล้อ ม๊า ลู่ง จ ซ้ะ พ้า. จ ท ม๊า ค๊องเนง อี้ง เมะ เว๊ จ ชู่ง จ นะ กแช่ แยว้ อ พูแคว๊ พี่ อ เอ แย้ ดี๊ นย่อง ซี๊ง ลู่ง จ ฌ่าง.
48002021	จ ล นย๊อง ไฆวะ กแช่ แยว้ อ โก้ง อ โบ้ง อ บลึ้ อ บลาง แบ      แบ เด้าะ โพล้ง เมะ แบ กแช่ แยว้ อ ซ้ะ ลู่ง อ เว๊ แม้ โพะ เซ๊งพ้า ท้างพ้า อ ไค๊ อ กย้อง นอ      ลู่ง กแช่ เยซู คริ้ ซี๊ง เซง ป้างกิ้ อ ล้อง นอ เก ท ล ล้างเปิ่ง น่าง เม้ง แบ นอ ล้อ.
48003001	โพล้ง กาลาเต ซีง-เอ้อ      น ซื๊ง เฌ๊ฌ้อง ย๊าง ซีง บี่ เล้. โพล้ง เล้ บุ้ แบ น ซื๊ง ซ้ะ แด ท อ อี้ง นอ ไพ้ะ. น ซื๊ง แน่ฌ๊า แบ ล้างที๊ง ล้างช้ะ เย้า กแช่ เยซู คริ้ ซี๊ง ลู่ง เซง ป้างกิ้ อ ล้อง บี่ จะ เล้.
48003002	จ ซู๊ ซีงแฌ๊ ซ้ะ ล เม้ง ล้อ      พี่ น ซื๊ง นี่ แบ วีง ฌี้ แล้ แอว้ เมะ ลู่ง น ซื๊ง แม้ โพะ เซ๊งพ้า ท้างพ้า อ ไค๊ นอ-อ้า      เมะ ล เมะ แบ ล โค๊ น ซื๊ง นี่ แบ-อ้ะ ลู่ง น แน่ฌ๊า แบ ดี๊ ชู่ง ไท้ นะ ไท้ ท ฌี้ อ ไฌ่ นอ-อ้า.
48003003	แบ เล้ น ซื๊ง เฌ๊ฌ้อง ย๊าง อี้ง. ลู่ง อ ต้องคู น ซื๊ง อางกี ล้าง ซ้ะ ดี๊ กแช่ แยว้ อ วีง ฌี้ แล้ แอว้. ค๊องเนง อี้ง น ซื๊ง อางกี ล้าง ซ้ะ ม แม้ ท้อง อ ฌ้อง ดี๊ น ซื๊ง ไฌ่ ซื๊ง แบ้ แด เว๊ นอ-อ้า.
48003004	พี่ น ซื๊ง แบ น้ะ แบ โน๊ง นอ ล้างเปิ่ง น่าง เม้ง เอะ-อ้า      ม ล้างเปิ่ง ล น้าง เว๊ เซ้อ.
48003005	กแช่ แยว้ เกล๊าง เอะ น ซื๊ง อ วีง ฌี้ แล้ แอว้ ดี๊ แม้ ท ล้ะ ท เล่ ลู่ง น ซื๊ง แกล้. อ เว๊ แม้ เว๊ บี่ นอ ลู่ง น ซื๊ง แม้ โพะ เซ๊งพ้า ท้างพ้า อ ไค๊ นอ-อ้า      เมะ ล เมะ แบ ล โค๊ ลู่ง น ซื๊ง แน่ฌ๊า แบ ดี๊ ชู่ง ไท้ นะ ไท้ ท ฌี้ อ ไฌ่ นอ-อ้า.
48003006	ช๊องมอง ดุ้ แฆว่ อาบราฮาง อ ไฌะ อ ไฌ่ พี่ ไละ ฌี้ ไละ แอว้ โล้ เว๊ "อ เว๊ ชู่ง นะ แบ กแช่ แยว้. ลู่ง อ ท ชู่ง ท นะ อ กย้อง นอ กแช่ แยว้ แคว่ เว๊ เก โพล้ง แบ อ ซ้ะ นอ ล้อ".
48003007	ท บี่ นอ น ซื๊ง เกิ้ง ซีงแฌ๊-อ้ะ      โพล้ง พี่ อ ชู่ง อ นะ กแช่ แยว้ นอ เมะ เว๊ อาบราฮาง อ พู อ ลี้ง เต้~ๆ ล้อ.
48003008	ไละ ฌี้ ไละ แอว้ โล้ เว้ เว๊ กแช่ แยว้ ม เกม๊า โพล้ง พี่ ล เมะ เก ยู แบ นอ แบ กแช่ แยว้ อ ซ้ะ ลู่ง อ ซื๊ง เว๊ อ ท ชู่ง ท นะ อ กย้อง. ท บี่ นอ ไละ ฌี้ ไละ แอว้ โล้ ล้าง เว้ เอะ อาบราฮาง ท ฌี้ อ ไฌ่ บี่ อี้ง      "โพล้ง กุ้ ชื้อ กุ้ ชะ ม นี่ แบ ท อ ฌี้ ลู่ง น กย้อง นอ ล้อ".
48003009	อาบราฮาง ชู่ง นะ กแช่ แยว้ นอ นี่ แบ ท อ ฌี้. บี่ นอ อ ซุ้ โพล้ง กุ้ อ แฌ้ ลู่ง อ ชู่ง เท่อ นะ เท่อ นอ นี่ แบ ท อ ฌี้ บี่ ซุ้ อาบราฮาง ปะ.
48003010	โพล้ง ลู่ง อ เปิ่ง ล้าง อ ซ้ะ ม แม้ โพะ เซ๊งพ้า ท้างพ้า อ ไค๊ นอ อ ซื๊ง เว๊ ม ซีงแฌ๊ ครึ~ๆ กแช่ แยว้ ม แม้ เตา แม้ แต๊-อ้ะ      อ ไฌ่ บี่ อี้ง ไละ ฌี้ ไละ แอว้ โล้ เว๊ บี่ อี้ง "โพล้ง พี่ ล แฌ้ เล้ ล แม้ โพะ ลู่ง ท กวิ้ ล้าง เซ๊งพ้า ท้างพ้า อ ไค๊ กู้ง กุ้ อ เม้ง ครึ~ๆ แบ นอ กแช่ แยว้ ม แม้ เตา แม้ แต๊-อ้ะ ล้อ".
48003011	ก แด ล้างที๊ง ล้างช้ะ เย้า เซ๊งพ้า ท้างพ้า ล แม้ช้า โพล้ง น่าง แฌ้ แบ ลู่ง ม แบ กแช่ แยว้ อ ซ้ะ      อ ไฌ่ บี่ อี้ง ไละ ฌี้ ไละ แอว้ โล้ เว๊ บี่ อี้ง "โพล้ง พี่ อ แบ กแช่ แยว้ อ ซ้ะ นอ ม โอ ม๊า ดี๊ อ ท ชู่ง ท นะ ล้อ".
48003012	แบ เด้าะ เซ๊งพ้า ท้างพ้า ล แบฆ้ะ ดี๊ ท ชู่ง ท นะ แบ      อ ไฌ่ บี่ อี้ง ไละ ฌี้ ไละ แอว้ โล้ เว๊       "โพล้ง พี่ อ แม้ โพะ เซ๊งพ้า ท้างพ้า อ ไค๊ กู้ง กุ้ อ เม้ง นอ ม โอ ม๊า ดี๊ อ นอ ล้อ".
48003013	แบ เด้าะ พี่ กแช่ เยซู คริ้ ฮะ นี่ ก เตา ก แต๊ ท้อง อ แบ ซี๊ง ลู่ง ก ฌ่าง นอ อ เว๊ เกม๊า ก พ้อง ก พลิ้ ดี๊ ก เตา ก แต๊ เป๊งนี่ ลู่ง ก ล ชู่ง เซ๊งพ้า ท้างพ้า แบ      อ ไฌ่ บี่ อี้ง ไละ ฌี้ ไละ แอว้ โล้ เว๊       "โพล้ง พี่ ล แฌ้ เล้ ลู่ง โพล้ง แม้ ซี๊ง-อ้ะ ฌ้อง จ้า ล้างเช้ เว๊ ลู่ง เซง คี๊ง      อ นอ อ เว๊ แบ กแช่ แยว้ อ ท แม้ เตา แม้ แต๊ ล้อ".
48003014	กแช่ เยซู คริ้ แม้ เว๊ บี่ นอ บี่ ซุ้ ท อ ฌี้ พี่ กแช่ แยว้ เอิ้งล้าง เอะ อาบราฮาง นอ อ เว๊ ม เกล๊าง เอะ โพล้ง พี่ ล เมะ เก ยู แบ ลู่ง กแช่ เยซู คริ้ อ ท ไพ้ะ ท แม้ อ กย้อง      ฌ้อง ก ม นี่ แบ วีง ฌี้ แล้ แอว้ พี่ กแช่ แยว้ เอิ้งล้าง เว้ เว๊ นอ ลู่ง ก ชู่ง ก นะ กแช่ เยซู คริ้ นอ ล้อ.
48003015	จ ด๊างพื่งวี่ ซีง-เอ้อ จ ม เกม๊า น ซื๊ง แคว่ ท อ ด้อง อี้ง      โพล้ง เมะ โอ คี๊ง แฌ้ เอิ้งล้าง โละ ซ้ะ ลู่ง ท ไฌ่ ล เม้ง ดี๊ กวิ้ไน เว๊ เมาน่าง นอ      โพล้ง ม นย๊อง ไฆวะ-อ้ะ ดี๊ แม้ แอ ทาง-อ้ะ ล เม้ง~ๆ ล ซี น่าง แฌ้ แบ.
48003016	แบ เด้าะ กแช่ แยว้ เอิ้งล้าง เอะ อาบราฮาง ดี๊ อ พู อ ลี้ง ล แฌ้ ล้อ. ไละ ฌี้ ไละ แอว้ ล โล้ เว๊ "ดี๊ น พู น ลี้ง ล มู๊ง" แบ บี่ ซุ้ ม เก โพล้ง แอ แฌ้      แบ เด้าะ ไละ ฌี้ ไละ แอว้ โล้ เว๊       "ดี๊ น พู น ลี้ง ล แฌ้ ล้อ"       ล แฌ้ อี้ง นอ เมะ เว๊ กแช่ เยซู คริ้ ล้อ.
48003017	พี่ จ โล้ เอะ น ซื๊ง นอ เมะ เว๊ กแช่ แยว้ เอิ้งล้าง เท่อ ดี๊ อาบราฮาง ดี๊ เอิ้งล้าง เว๊ ม แม้ โพะ อ ท เอิ้งล้าง อ ไค๊. ฌ้อง พ้อง ไฆวะ ลี่ง แย้ ซ๊า ชี๊ง เนง กแช่ แยว้ เกล๊าง เซ๊งพ้า ท้างพ้า. แบ เด้าะ เซ๊งพ้า ท้างพ้า นอ แม้ เฌ๊ฌ้อง ดี๊ นย๊อง ไฆวะ กแช่ แยว้ อ ท เอิ้งล้าง ล ซี แบ.
48003018	กแช่ แยว้ อ ท เกล๊าง เมะ เปิ่ง เซ๊งพ้า ท้างพ้า นอ ล เปิ่ง อ ท เอิ้งล้าง แบ. แบ เด้าะ พี่ กแช่ แยว้ เกล๊าง ท อ ฌี้ เอะ อาบราฮาง นอ เมะ ลู่ง อ เว๊ เอิ้งล้าง เอะ เว๊ เย้า.
48003019	เมะ~ๆ บี่ นอ กแช่ แยว้ เกล๊าง เซ๊งพ้า ท้างพ้า แม้ เล้. อ เว๊ เกล๊าง-อ้ะ บี่ ซุ้ ม เนโพล ทาง ท เด้บ้ะ นอ เมะ ท เม้ง เล้. กแช่ แยว้ อางกี ล้าง เว๊ ม เจ่ เซ๊งพ้า ท้างพ้า ท้อง อาบราฮาง อ พู อ ลี้ง ล แฌ้ ม เฌ๊ ล้าง           ล แฌ้ อี้ง นี่ แบ กแช่ แยว้ อ ท เอิ้งล้าง เย้า. กแช่ แยว้ เจ่ ท มุ้คู พู เกม๊า อ เกล๊าง เซ๊งพ้า ท้างพ้า เอะ โมเซ. โมเซ นอ เก โพล้ง โล้ คิ้ เท่อ ลู่ง กโพล้ง ดี๊ กแช่ แยว้ อ ฌ่าง.
48003020	แบ เด้าะ โพล้ง เมะ โอ ที่ ล แฌ้ ล้อ นอ ล แบ เจ่ โพล้ง โล้ คิ้ เท่อ แบ      กแช่ แยว้ โอ เว๊ ล แฌ้ ล้อ.
48003021	เมะ~ๆ บี่ นอ เซ๊งพ้า ท้างพ้า ล แบ โละ ซ้ะ ดี๊ กแช่ แยว้ อ ท เอิ้งล้าง แบ โบ่. ล เมะ แบ เฆาะ ล้อ      อ ไฌ่ บี่ อี้ง กแช่ แยว้ เมะ เกล๊าง เซ๊งพ้า ท้างพ้า ล้างช๊าง พี่ ม เกม๊า โพล้ง โอ ดี๊ ท ม๊า ล้างชู้ ล้างแกย นอ โพล้ง กุ้ อ แฌ้ แบ กแช่ แยว้ อ ซ้ะ ซี ลู่ง อ แม้ โพะ เซ๊งพ้า ท้างพ้า อ ไค๊.
48003022	แบ เด้าะ ไละ ฌี้ ไละ แอว้ โล้ เว๊ โพล้ง ฌางคู คู กุ้ อ แฌ้ อ ซ้ะ โอ ดี๊ ท เด้บ้ะ. ท บี่ นอ ท เกล๊าง พี่ กแช่ แยว้ เอิ้งล้าง เว้ เอะ โพล้ง ลู่ง อ ชู่ง กแช่ เยซู คริ้ นอ ม เกล๊าง เอะ โพล้ง พี่ อ โอ ดี๊ ท ชู่ง ท นะ นอ ล้อ.
48003023	ลู่ง ท ชู่ง ท นะ อี้ง ล โอ ทาง ได้ะ แบ อู้ นอ เซ๊งพ้า ท้างพ้า อางกี เฆ้อ แบ ด้อง โพล้ง แบซุ้ ท้อง ลู่ง ท ชู่ง ท นะ ม โพล ทาง โคะ ล้อ.
48003024	ท บี่ นอ เซ๊งพ้า ท้างพ้า แคแน เฆ้อ ท้อง กแช่ เยซู คริ้ เฌ๊ ล้าง      ฌ้อง ก แบ กแช่ แยว้ อ ซ้ะ ซี ลู่ง ก ท ชู่ง ท นะ นอ ล้อ.
48003025	ค๊องเนง อี้ง อ ช๊า อ โท่ โอ เย้า พี่ ก ชู่ง ก นะ กแช่ เยซู คริ้ ซี      ดี๊ เซ๊งพ้า ท้างพ้า ล แคแน เฆ้อ ล้า แบ.
48003026	ลู่ง น ซื๊ง ท ชู่ง ท นะ อ กย้อง นอ น ซื๊ง กุ้ อ แฌ้ เก กแช่ แยว้ อ พู อ ลี้ง ลู่ง กแช่ เยซู คริ้ อ ซุ้ นอ ล้อ.
48003027	พี่ น ซื๊ง จูง ที๊ง นึ โอ ลู่ง กแช่ เยซู คริ้ อ ซุ้ นอ น เปลง ไท้ ซ้ะ บี่ ซุ้ อ เว๊ อ เซิง อ ซ้ะ แด เว๊ เย้า.
48003028	ท บี่ นอ โพล้ง ยู เมะ ฌี้ ล เมะ ยู แบ เมะ ฌี้      ท ฆ่อง เมะ ฌี้ ล เมะ ท ฆ่อง แบ เมะ ฌี้      มืง เมะ ฌี้ แคว๊ เมะ ฌี้      บี่ ซุ้ โละ อ ซ้ะ เลา ปะ. อ ไฌ่ บี่ อี้ง น ซื๊ง กุ้ อ แฌ้ เก ท ล เม้ง ฆ่าง ลู่ง กแช่ เยซู คริ้ อ ซุ้ นอ ล้อ.
48003029	น ซื๊ง เมะ เก ล มู๊ง ฆ่าง ดี๊ กแช่ เยซู คริ้ นอ น ซื๊ง เก อาบราฮาง อ พู อ ลี้ง ดี๊ น ม นี่ แบ กแช่ แยว้ อ ท เอิ้งล้าง พี่ อ เอิ้งล้าง เอะ อาบราฮาง นอ ล้อ.
48004001	จ ม โล้ เด้าะ. พูแคว๊ ปี๊ ได้ะ พี่ อ แพ่ เกล๊าง เอะ อ คอง อ แซย้ นอ อ เว๊ เก บี่ ซุ้ ดี๊ ท ฆ่อง      ทึ เมะ อ เว๊ เก คอง แซย้ อ กแช่ ฌี้~ๆ.
48004002	อ ไฌ่ บี่ อี้ง โพล้ง แคว่-อ้ะ ดี๊ โพล้ง แคว่ ชู๊ เอะ อ คอง อ แซย้ นอ ม แคว่-อ้ะ ท้อง ลู่ง อ ช๊า อ โท่ พี่ อ แพ่ ม เกล๊าง อ แคว่ ไท้ แด เว๊ โคะ ล้อ.
48004003	บี่ นอ อ ซุ้ ก เว๊ ซีง ปะ      พี่ ก ซีงแฌ๊ เท่อ ล ล๊า ล ฆวี้ ได้ะ แบ       นอ ก เก ท วี๊ง ท แน พี่ อ ยู่แคว่ เท่อ ลู่ง ท พุ้พ๊าง นอ อ ฆ่อง.
48004004	แบ เด้าะ ท่อง อ ท้อง อ ช๊า อ โท่ แบ เย้า นอ กแช่ แยว้ โซ๊ง ล้าง อ พูแคว๊ กึ ทาง เก กโพล้ง ฌางคู คู      โอ ลู่ง โพล้ง ยู อ เซ๊งพ้า ท้างพ้า อ พ๊างละ
48004005	ม แม้ พ้อง แม้ พลิ้ โพล้ง พี่ อ โอ ลู่ง เซ๊งพ้า ท้างพ้า อ พ๊างละ บี่ ซุ้ ก ม เก ไท้ กแช่ แยว้ อ พู อ ลี้ง ซี.
48004006	ลู่ง น ซื๊ง เก กแช่ แยว้ อ พู อ ลี้ง อ กย้อง นอ กแช่ แยว้ โซ๊ง ล้าง อ พูแคว๊ อ วีง ฌี้ แล้ แอว้ เฌ๊ นึ ฆ้าง ลู่ง ก ซ้ะ พ้า      เก วีง ฌี้ แล้ แอว้ พี่ อ กุ้ ทาง เท่อ ไจ้ะ เว๊      "แพ่       แพ่-เอ้อ".
48004007	ท บี่ นอ น ล เก ท ฆ่อง ล้า แบ      แบ เด้าะ น เก กแช่ แยว้ อ พู อ ลี้ง. ลู่ง น เก อ พู อ ลี้ง อ กย้อง นอ กแช่ แยว้ ม เกล๊าง เอะ น ท กุ้ อ เม้ง พี่ อ อางกี เว้ เอะ อ พู อ ลี้ง ซีง อ ฌ่าง นอ.
48004008	ลู่ง เอะ อู้ นอ น ซื๊ง ล ซีงแฌ๊ กแช่ แยว้ แบ      น เก ท วี๊ง ท แน พี่ ล เมะ กแช่ เต้~ๆ แบ นอ อ ฆ่อง.
48004009	แบ เด้าะ ค๊องเนง อี้ง น ซื๊ง ซีงแฌ๊ กแช่ แยว้ เย้า. เต้~ๆ นอ เกิ้ง จ ไคล้ ลู่ง กแช่ แยว้ ซีงแฌ๊ น ซื๊ง ล โค๊. แบ ท เล้ น แบ ซ้ะ ไท้ ฌู ไท้ ท วี๊ง ท แน พี่ อ ไฌ่ อ แบ้ ล โอ แบ ดี๊ เก ท ล ล้างเปิ่ง ล้างเอ้ง น่าง เม้ง แบ ล แพ นอ. แบ ท เล้ น แบ ซ้ะ เก ไท้ อ ฆ่อง เด้าะ.
48004010	น ซื๊ง ทื๊ง มื่ง ทื๊ง แล้ ทื๊ง ท อ แค๊ ดี๊ ทื๊ง เนง.
48004011	พี่ จ แม้ เท่อ เลา ไฌ่ เลา แบ้ ลู่ง น ซื๊ง ฌ่าง นอ จ ไค๊ไก้ะ ล ล้างเปิ่ง ดี๊ น ซื๊ง แบ ล้อ.
48004012	จ ด๊างพื่งวี่ ซีง-เอ้อ จ อวีงซ้ะชู้ น ซื๊ง      เมะ แบฆ้ะ ดี๊ เซ๊งพ้า ท้างพ้า นอ แม้ บี่ ซุ้ แย้. เต้~ๆ นอ จ บี่ ซุ้ น ซื๊ง ปะ ล้อ. น ล แม้ ไพ้ะ แบ แย้ น่าง เม้ง แบ.
48004013	น ซื๊ง ซีงแฌ๊ เย้า      ท ฌี้ อ ไฌ่ พี่ จ โล้ ล้าง เอะ น ซื๊ง อ ต้องคู ล พ๊า นอ      เมะ เว๊ จ ล เก แบ ล้อ.
48004014	ทึ เมะ จ ท เจ้า ท แช๊ ลองดุ้ น ซื๊ง ซ้ะ น้ะ มะ ฌี้~ๆ      น ล ดึ้เดว แย้ แบ      ล แช๊เมะ ดี๊ แย้ แบ ดี๊ ล นย๊อง ไฆวะ พลุ้ ฌ้ะ แย้ แบ      แบ เด้าะ น ฮะ นี่ แย้ บี่ ซุ้ จ เก ท มุ้คู พู เฌ๊ เว๊ ลู่ง กแช่ แยว้ อ โอ ดี๊ บี่ ซุ้ น ม ฮะ นี่ กแช่ เยซู คริ้ นอ ล้อ.
48004015	อ อู้ นอ น ซื๊ง เซิง มึ ซ้ะ มึ เต้~ๆ. ค๊องเนง อี้ง น แม้ ล้างแม่ ก้ะ โค๊ เล้. จ ซีงแฌ๊ ล้างที๊ง ลู่ง น ซื๊ง แม้ เมะ ซี นอ น ม ควิ้ ทาง ไฆวะ น เมะคลี๊ง เกล๊าง แย้ ล้อ.
48004016	พี่ จ ไคล้ ท เมะ ท โต้ ค๊องเนง อี้ง นอ จ เก ไท้ โพล้ง แช๊เมะ ไฌ๊ซ้ะ ดี๊ น ซื๊ง นอ-อ้า.
48004017	โพล้ง อ แฌ้แพ อ ซ้ะ โอ ดี๊ น ซื๊ง ดู มะ. แบ เด้าะ อ ซื๊ง เว๊ ช๊อง มื้งแล่ ท ล ฌี้ แบ ลู่ง น ฌ่าง. เท่อ ลู่ง อ ซื๊ง เว๊ แบ ซ้ะ แม้ เว๊ นอ เมะ เว๊ แบ ซ้ะ เกม๊า น ซื๊ง ล้างพ้ะ ไฆวะ ดี๊ แย้      บี่ ซุ้ น ซ้ะ ม โอ ดี๊-อ้ะ แบ ด้อง อ ซื๊ง เว๊ อ ซ้ะ โอ ดี๊ น ซื๊ง นอ ล้อ.
48004018	เท่อ พี่ น เฌา แม้-อ้ะ เมะ เก ท อ ฌี้ นอ      ท แบคู่ ซ้ะอึ้ โละ ซ้ะ นอ เก ท อ ฌี้ เว๊ เซ้อ. อ อี้ง เก ท เมะ ท โต้ ครึ~ๆ      ล เมะ ที่ จ โอ ดี๊ น ซื๊ง ล เม้ง แบ.
48004019	จ พู จ ลี้ง ลู่ง จ เอ-อ้ะ ซีง-เอ้อ      บี่ ซุ้ น ซื๊ง ม ล้างโฌ่ กแช่ เยซู คริ้ นอ จ แบ น้ะ แบ โน๊ง ลู่ง น ซื๊ง ฌ่าง ล พ๊า เด้าะ แบ ด้อง โพล้ง มืง ลู่ง อ พู ม โอ.
48004020	ค๊องเนง อี้ง จ แบ ซ้ะ โอ ดี๊ น ซื๊ง เต้~ๆ บี่ ซุ้ จ ม ไคล้ มึ ไคล้ พ้า ดี๊ น ซื๊ง ล เมะ กวิ้ ท ไคล้ ลู่ง อ ชอง อ จุ้ แบ. จ แบคู่ ซ้ะอึ้ น ซื๊ง น้ะ มะ ล้อ.
48004021	เกม๊า จ อางจ้ะ โพล้ง พี่ อ แบ ซ้ะ โอ ลู่ง เซ๊งพ้า ท้างพ้า อ พ๊างละ บี่ อี้ง      น ซื๊ง ล แน่ฌ๊า แบ-อ้า เซ๊งพ้า ท้างพ้า โล้ เว๊ บี่ จะ เล้.
48004022	เซ๊งพ้า ท้างพ้า โล้ เว๊ บี่ อี้ง      อาบราฮาง อ พูแคว๊ โอ คี๊ง แฌ้      ล แฌ้ อ มู่ เก ท อ ฆ่อง ดี๊ ล แฌ้ เด้าะ อ มู่ ล เก ท อ ฆ่อง แบ.
48004023	อ พูแคว๊ พี่ อ กึ ทาง ดี๊ ท อ ฆ่อง นอ กึ ทาง บี่ ซุ้ โพล้ง อ แฌ้แพ. แบ เด้าะ อ พูแคว๊ พี่ อ กึ ทาง ดี๊ โพล้ง มืง ล เก ท อ ฆ่อง แบ ล แฌ้ นอ กึ ทาง เว๊ ลู่ง กแช่ แยว้ เอิ้งล้าง เอะ อาบราฮาง อ กย้อง นอ ล้อ.
48004024	ก แด ท ล แพ อี้ง เก ท อ ด้อง ซี. โพล้ง มืง คี๊ง แฌ้ อี้ง เมะ เว๊ ท เอิ้งล้าง คี๊ง เม้ง. ท เอิ้งล้าง ล เม้ง เฌ๊ เว๊ ลู่ง ท ลู่ง ซีไน เมะ เว๊ น่าง ฮากา พี่ อ พู กึ ทาง เก ท อ ฆ่อง.
48004025	ฮากา นอ อางด้อง ล้าง บี่ ซุ้ เก ท ลู่ง ซีไน      โอ ลู่ง ค่าง อาราบี      อ นอ เก ท อ ด้อง ลู่ง เว่ง เยรูซเลง ล ชู้ อี้ง. เว่ง เยรูซเลง ดี๊ โพล้ง เว่ง พ้า นอ เก ท อ ฆ่อง ล้อ.
48004026	แบ เด้าะ เว่ง เยรูซเลง พี่ อ โอ ลู่ง ท มุ้คู นอ ล เก ท อ ฆ่อง แบ ดี๊ บี่ ซุ้ เก ก มู่ ล้อ.
48004027	ไละ ฌี้ ไละ แอว้ โล้ เว๊ "โพล้ง มืง เทา พู-เอ้อ      ซ้ะอวีง ซ้ะโทะ ไช้ะ. โพล้ง มืง ลู่ง ล แบ เจ้า แบ แช๊ ลู่ง อ พู โอ อ กย้อง แบ-เอ้อ      ซ้ะอวีง ซ้ะโทะ ดี๊ ซองลี้ อูงควี้ ดี๊ ท มึ ท พ้า อ ไฌ่ บี่ อี้ง โพล้ง มืง พี่ อ แว้ นย๊อง ไฆวะ-อ้ะ.      อ พู ม โอ แอ นี่ โพล้ง มืง พี่ อ แว้ ล นย๊อง ไฆวะ-อ้ะ แบ ได้ะ".
48004028	ท บี่ นอ จ ด๊างพื่งวี่ ซีง-เอ้อ      น ซื๊ง เก กแช่ แยว้ อ พู อ ลี้ง      อ ไฌ่ บี่ อี้ง กแช่ แยว้ เอิ้งล้าง เว้ เว๊ บี่ นอ บี่ ซุ้ อ เว๊ เอิ้งล้าง เว๊ แบฆ้ะ ดี๊ อี้งซฮ้ะ อ ไฌ่.
48004029	ลู่ง เอะ อู้ นอ อาบราฮาง อ พูแคว๊ พี่ อ กึ ทาง บี่ ซุ้ โพล้ง อ แฌ้แพ นอ แม้ น้ะ แม้ โน๊ง พูแคว๊ พี่ กแช่ แยว้ อ วีง ฌี้ แล้ แอว้ เกม๊า อ กึ ทาง ดี๊ ค๊องเนง อี้ง แม้ อ ซ้ะ บี่ นอ ปะ.
48004030	แบ เด้าะ ไละ ฌี้ ไละ แอว้ โล้ เว๊ บี่ จะ เล้. โล้ เว๊ บี่ อี้ง "โฌ๊ ไจ ไฆวะ ท อ ฆ่อง ดี๊ อ พูแคว๊      อ ไฌ่ บี่ อี้ง ท อ ฆ่อง อ พูแคว๊ นอ ล นี่ แบ อ แพ่ อ คอง อ แซย้ แบ      แบ เด้าะ อ พูแคว๊ พี่ อ มู่ ล เก ท อ ฆ่อง แบ ล แฌ้ นอ ม นี่ แบ เว๊ เลา ปะ".
48004031	ท บี่ นอ จ ด๊างพื่งวี่ ซีง-เอ้อ      ก ล เก ท อ ฆ่อง อ พู แบ      เมะ เว๊ ก มู่ ล เก ท อ ฆ่อง แบ นอ ล้อ.
48005001	กแช่ เยซู คริ้ เกม๊า ก พ้อง ไฆวะ ดี๊ เก ท อ ฆ่อง บี่ ซุ้ ก ล เก ท อ ฆ่อง ล้า แบ. ท บี่ นอ ก แบ โอ เฌิ่ง โอ ค๊า      ล แบ เก ไท้ ท อ ฆ่อง ล้า แบ.
48005002	คุ้ช๊องแน เมะ ฌี้ เซ้อ. แย้ ปาโล จ โล้ เอะ น ซื๊ง บี่ อี้ง      น เมะ เกม๊า โพล้ง แม้ เอะ น ซื๊ง ท ไฌ่ ไร้ะ ไฆวะ ไพ้ะ      อ นอ บี่ ซุ้ กแช่ เยซู คริ้ อ ท ไพ้ะ ท แม้ เก ท ล ล้างเปิ่ง ลู่ง น ซื๊ง ฌ่าง น่าง เม้ง แบ.
48005003	จ โล้ อี้ง ล พ๊า เด้าะ      โพล้ง พี่ ล แฌ้ เล้ ลู่ง อ เกม๊า โพล้ง แม้ เอะ อ ท ไฌ่ ไร้ะ ไฆวะ ไพ้ะ นอ แบ แม้ โพะ เซ๊งพ้า ท้างพ้า อ ไค๊ เลา ปะ.
48005004	น ซื๊ง เมะ เฌา แม้ แบ กแช่ แยว้ อ ซ้ะ ลู่ง น แม้ โพะ เซ๊งพ้า ท้างพ้า อ ไค๊ นอ น ไจ ทาง แด ไฆวะ กแช่ เยซู คริ้ เย้า      น ซื๊ง ล โอ ดี๊ กแช่ แยว้ อ โก้ง อ โบ้ง อ บลึ้ อ บลาง ล้า แบ.
48005005	ก เว๊ แด ก ท มื้งแล่ นอ เมะ เว๊ กแช่ แยว้ ม เกม๊า ก แบ อ ซ้ะ ล้อ. อ นอ ก คุ้แท๊-อ้ะ ดี๊ กแช่ แยว้ อ วีง ฌี้ แล้ แอว้ อ ดู้ง อ ยาง พี่ อ แม้ เท่อ ลู่ง ก ท ชู่ง ท นะ อ กย้อง.
48005006	อ ไฌ่ บี่ อี้ง พี่ ก โอ ลู่ง กแช่ เยซู คริ้ อ ซุ้ นอ ก เมะ แม้ ท ไฌ่ ไร้ะ ไฆวะ ไพ้ะ ฌี้      ล แม้ แบ ฌี้~ๆ      ล แบ ท น่าง เม้ง แบ. เท่อ ลู่ง อ ล้างเปิ่ง นอ เมะ เว๊ ก ท ชู่ง ท นะ พี่ อ เนโพล ทาง ก ท เอ ท กวี้ง.
48005007	น ซื๊ง แม้ เท่อ ลู่ง อ ฌี้ เย้า. โพล้ง เล้ แม้ ไทะทะ น ซื๊ง ล เกม๊า น คุ้ช๊องแน ท อ ที๊ง อ โต้ แบ.
48005008	ท อางโล๊ บี่ นอ ล เมะ อ เฌ๊ ลู่ง กแช่ แยว้ พี่ อ อางลึ นี่ น ซื๊ง ล แฌ้ นอ อ โอ แบ.
48005009	ท ไคล้ อางด้อง บี่ อี้ง      "กูมีง อ ซีง ล ปี๊ ล้อ เกม๊า กู พู๊ลู๊ ทาง เลา ด๊าง ลอง".
48005010	พี่ ก โอ ลู่ง กแช่ เยซู คริ้ อ ซุ้ นอ เกม๊า จ อางกี ล้าง ซ้ะ ดี๊ น ซื๊ง ซี เต้~ๆ พี่ น ม ช๊องมอง ท ล เม้ง ฆ่าง ดี๊ แย้. โพล้ง ลู่ง อ แม้ ไทะทะ น ซื๊ง ล แฌ้~ๆ นอ กแช่ แยว้ ม แม้ เตา แม้ แต๊-อ้ะ ล้อ.
48005011	จ ด๊างพื่งวี่ ซีง-เอ้อ      จ เมะ โล้ ล้าง ได้ะ ท ไฌ่ ไร้ะ ไฆวะ ไพ้ะ เก เท่อ ลู่ง อ ล้างเปิ่ง นอ แบ ท เล้ โพล้ง แม้ น้ะ แม้ โน๊ง แย้ ได้ะ. จ เมะ โล้ บี่ นอ จ ท โล้ ล้าง กแช่ เยซู คริ้ ซี๊ง ลู่ง เซง ป้างกิ้ อ ล้อง นอ ล เกม๊า ท แก ท เฌ้ กึ ทาง แบ.
48005012	จ แบ ซ้ะ เกม๊า โพล้ง ลู่ง อ แม้ ไทะทะ น ซื๊ง นอ ล้างเทา ไฆวะ ท้อง อ เลา.
48005013	จ ด๊างพื่งวี่ ซีง-เอ้อ กแช่ แยว้ อางลึ นี่ น ซื๊ง ล เกม๊า น เก ท อ ฆ่อง ล้า แบ. แบ เด้าะ พี่ น ล เก ท อ ฆ่อง ล้า แบ นอ เจ่ น ฌ้อง น เก แม้ โพะ น ท ยื้งแย่ พี่ อ แม้ ท เด้บ้ะ นอ อ ไค๊ ล ฌี้. แม้ช้า โละ ซ้ะ ดี๊ ท เอ ท กวี้ง บะจือ ล โค๊.
48005014	อ ไฌ่ บี่ อี้ง เซ๊งพ้า ท้างพ้า กุ้ อ ช๊า นอ โอ ซยอง บี่ อี้ง ล เม้ง ล้อ เมะ เว๊      "น แบ เอ ฌุ้เม้ง ฌุ้พาง บี่ ซุ้ น เอ ล้าง น กแช่ อ ซ้ะ นอ ล้อ".
48005015	แบ เด้าะ น ซื๊ง เมะ ไอ โละ ซ้ะ ดี๊ แม้ อ้า โละ ซ้ะ นอ น แบ ปโล่ ล้าง น ซ้ะ เมะ ฌี้      เมะ ล เมะ แบ ม เก ทาง ท เฌ๊ฌี่ง เฌ๊ฌ้อง ลู่ง น ซื๊ง ฌ่าง คี๊ง โค๊ เลา.
48005016	จ ม โล้ เอะ น ซื๊ง บี่ อี้ง      เกม๊า วีง ฌี้ แล้ แอว้ ลี้ ฌ้า น ซื๊ง      ฌ้อง น ซื๊ง ล แม้ โพะ น ท ยื้งแย่ อ ไค๊ แบ.
48005017	อ ไฌ่ บี่ อี้ง กโพล้ง อ ท ยื้งแย่ นอ เอ ดุ้ เท่อ พี่ ล แบ โละ ซ้ะ ดี๊ วีง ฌี้ แล้ แอว้ แบ      วีง ฌี้ แล้ แอว้ นอ เอ ดุ้ เท่อ พี่ ล แบ โละ ซ้ะ ดี๊ กโพล้ง อ ท ยื้งแย่ แบ. คี๊ง แพ้ อี้ง นอ แช๊เมะ ไฌ๊ซ้ะ โละ อ ซ้ะ      บี่ ซุ้ น ซื๊ง แม้ เท่อ ท๊อง น กแช่ อ ซ้ะ แด เว๊ ล ซี แบ.
48005018	วีง ฌี้ แล้ แอว้ เมะ ลี้ ฌ้า น ซื๊ง นอ น ล โอ ลู่ง เซ๊งพ้า ท้างพ้า อ พ๊างละ แบ.
48005019	ท ยื้งแย่ ลู่ง กโพล้ง อ ซ้ะ พ้า นอ แม้ อ ซ้ะ บี่ จะ เล้ ก ซีงแฌ๊ เย้า      เมะ เว๊ เกม๊า โพล้ง แม้ กแม มืง กแม แคว๊      แม้ ท ล ฌี้ ล แอว้ แบ      แม้ อ ซ้ะ บี่ ซุ้ ทวีง
48005020	โบง ทาง แบ้ ทาง ท เค่ง ท ฌ้าง      แม้ ท อูง ท โป้      แช๊เมะ ไฌ๊ซ้ะ โละ อ ซ้ะ      ติ้ โละ ไอ โละ ซ้ะ      ไคว๊ โละ โนย้ง โละ ซ้ะ      ซ้ะทาง โละ อ ซ้ะ      ช๊องมอง ล้าง ที่ อ กแช่ อ ฌ่าง      ล้างมื่ง ล้างพ้ะ โละ ซ้ะ      อางน้าง พ้ะ อ มู๊ง อ ซกุ้
48005021	อ ซ้ะ ชิ้อิ้ โละ อ ซ้ะ      โอ้ ไซ้ะ ม้า ไซ้ะ      แม้ ได้ อ ซ้ะ      ดี๊ แม้ ท อ แฌ้แพ แบ ด้อง อ อี้ง. จ โล้ เอะ น ซื๊ง บี่ ซุ้ จ โล้ ตบลึ้ พ๊า เย้า      โพล้ง พี่ อ แม้ เท่อ บี่ นอ ล นี่ โอ แบ ลู่ง กแช่ แยว้ อ มื่ง อ บ้าง พ้า แบ เฆาะ ล้อ.
48005022	แบ เด้าะ กแช่ แยว้ อ วีง ฌี้ แล้ แอว้ นอ เกม๊า โพล้ง โอ ดี๊ ท เอ ท กวี้ง      ท ซ้ะอวีง ซ้ะโทะ      ท ฆู๊ง ท พุ้      โอ โก้ง เท่อ      โอ ดี๊ ท ย๊างเซิง ย๊างซ้ะ      โอ ดี๊ ท ฌี้ ท แอว้      เก โพล้ง โต้ โพล้ง ล้อง      เก โพล้ง ชาง ล้าง ซ้ะ      เก โพล้ง เอ้า เซิง เอ้า ซ้ะ. เซ๊งพ้า ท้างพ้า ล แบฆ้ะ ดี๊ ท ล แพ อี้ง แบ.
48005024	โพล้ง พี่ อ เก กแช่ เยซู คริ้ อ เท่อ นอ อ ซ้ะ ล่างลี้ง ดี๊ อ ท ซ้ะกวี้ง ล๊องก้อง ท ล ฌี้ ล แอว้ แบ ล แพ นอ บี่ ซุ้ อ แพล้ ทาง เว๊ ลู่ง เซง ป้างกิ้ อ ล้อง เย้า.
48005025	วีง ฌี้ แล้ แอว้ เกล๊าง ก ท โอ ม๊า. ท บี่ นอ ก แบ เกม๊า อ ลี้ ฌ้า เฆ้อ.
48005026	ก ล แบ อางกี ทาง โท๊ ก ซ้ะ แบ      ล แบ แม้ ซ้ะทาง โละ ซ้ะ แบ      ดี๊ ล แบ ไคว๊ โละ โนย้ง โละ ซ้ะ แบ นอ ล้อ.
48006001	จ ด๊างพื่งวี่ ซีง-เอ้อ      โพล้ง ลู่ง น ซื๊ง แกล้ เมะ แด โพล้ง ล แฌ้ แม้ ไพ้ะ เท่อ นอ เกม๊า โพล้ง ลู่ง อ โอ ดี๊ วีง ฌี้ แล้ แอว้ แม้ช้า-อ้ะ เกม๊า อ เฌ๊ ไท้ โพะ ไท้ เกล้ ลู่ง อ แบ อ ล่าง. แบ เด้าะ น แบ แม้ช้า-อ้ะ ดี๊ เซิง ฌี้ ซ้ะ ช้า      ดี๊ แบ ปโล่ ล้าง ซ้ะ เมะ ฌี้ บี่ ซุ้ น ล แบ ท อางโล๊ นี่ แบ ปะ ล้อ.
48006002	แบ แม้ช้า โละ ซ้ะ ลู่ง ท แก ท เฌ้ ล แฌ้ แบ ล แฌ้ อ ฌ่าง. เมะ แม้ บี่ นอ น ม แม้ โพะ กแช่ เยซู คริ้ อ ท อางแม้เลา อ ไค๊.
48006003	โพล้ง พี่ ล แฌ้ เล้ เมะ ไจ้ะ ล้าง อ ซ้ะ เก โพล้ง ลู่ง อ ล้างเปิ่ง      เต้~ๆ นอ อ เว๊ เก โพล้ง ล ล้างเปิ่ง แบ เฆาะ. โพล้ง ล แฌ้ นอ อางโล๊ ล้าง อ กแช่ อ ซ้ะ ล้อ.
48006004	โพล้ง กุ้ อ แฌ้ แบ แคว่ ล้าง อ ท ไพ้ะ ท แม้ แด เว๊. อ ท ไพ้ะ ท แม้ เมะ ฌี้ นอ อ เว๊ อ เซิง มึ ซ้ะ มึ ดี๊ อ ท ไพ้ะ ท แม้ นอ ซี      ล แบ อางเพ๊ง ล้าง ดี๊ โพล้ง อ แฌ้แพ อ ท ไพ้ะ ท แม้ แบ.
48006005	อ ไฌ่ บี่ อี้ง โพล้ง กุ้ อ แฌ้ แบ ยู่แคว่ อ กแช่ อ ท ไพ้ะ ท แม้ แด เว๊.
48006006	โพล้ง ลู่ง อ นี่ แบ กแช่ เยซู คริ้ อ ท ซอง ท ซ๊าง นอ เกิ้ง ลู่ง ม อางน้าง ท อ ฌี้ กุ้ อ เม้ง เอะ โพล้ง ซอง-อ้ะ นอ ปะ.
48006007	อางโล๊ ล้าง น ซื๊ง ซ้ะ ล ฌี้           โพล้ง อางโล๊ กแช่ แยว้ ล ซี น่าง แฌ้ แบ. โพล้ง ฆวีง ล้าง ท คลี๊ง พี่ ล เม้ง เล้ นอ ม นี่ เก้า เว๊ อ แซ ล เม้ง แย๊ นอ ล้อ.
48006008	โพล้ง เมะ เกม๊า ท ล ฌี้ ล แอว้ แบ โอ แอ ทาง ลู่ง อ ซ้ะ พ้า      อ นอ บี่ ซุ้ ฆวีง ล้าง ท คลี๊ง ล เม้ง ลู่ง อ โซ๊ง พ้า      อ แซ ม เก ทาง ท ซี๊ง ล้อ. แบ เด้าะ โพล้ง เมะ แม้ เท่อ ไพ้ะ เท่อ ดี๊ วีง ฌี้ แล้ แอว้      อ นอ บี่ ซุ้ ฆวีง ล้าง ท คลี๊ง ล เม้ง ลู่ง โซ๊ง พ้า      อ แซ ม เก ทาง ท ม๊า ล้างชู้ ล้างแกย ล้อ.
48006009	ท บี่ นอ ลู่ง ก ม แม้ ท อ ฌี้ นอ เกม๊า อ กึ้ แบ ฆวี้ แบ เฆ้อ น่าง เม้ง น่าง พ๊า ล ฌี้      อ ไฌ่ บี่ อี้ง ก ซ้ะ เมะ ล ล้างท่อง แบ นอ ม โอ โคะ ล นี้ง ก ม เก้า นี่ แบ อ ซูง อ แซ.
48006010	ท บี่ นอ พี่ อ ช๊า อ โท่ โอ ได้ะ อี้ง เกิ้ง ก ม แม้ ท อ ฌี้ เอะ โพล้ง กุ้ อ แฌ้. เมะ ด๊างพื่งวี่ ทื๊ง ซยอง เท่อ นอ เกิ้ง ก ม แม้ เอะ-อ้ะ ท อ ฌี้ แอ ล ปี๊.
48006011	แคว่ ไละเมะ พ้ะดู อี้ง พี่ จ กวิ้ เอะ น ซื๊ง ดี๊ จ กแช่ อ จูง แด เว๊.
48006012	โพล้ง พี่ แบ ซ้ะ ฆี๊ง เมะ ฆี๊ง แน๊ ดี๊ อางปฆ้า ล้าง อ ซ้ะ แบฆ้ะ ดี๊ ท ไฌ่ ลู่ง ค๊อง นอ อ ซื๊ง เว๊ เฌา แคแน น ซื๊ง แม้ ท ไฌ่ ไร้ะ ไฆวะ ไพ้ะ. พี่ อ ซื๊ง เว๊ แม้ บี่ นอ ล แบ ซ้ะ แบ น้ะ แบ โน๊ง ลู่ง กแช่ เยซู คริ้ อ เซง ป้างกิ้ อ กย้อง แบ.
48006013	ทึ เมะ โพล้ง พี่ อ แม้ ท ไฌ่ ไร้ะ ไฆวะ ไพ้ะ นอ ล แม้ โพะ เซ๊งพ้า ท้างพ้า อ ไค๊ แบ. อ ซื๊ง เว๊ แบ ซ้ะ เกม๊า น ซื๊ง แม้ ท ไฌ่ ไร้ะ ไฆวะ ไพ้ะ บี่ ซุ้ ม อางปฆ้า ล้าง อ ซ้ะ ซี พี่ น ซื๊ง แม้ ท ไฌ่ อี้ง นอ.
48006014	เมะ ยี๊ แด นอ จ ม อางกี ล้าง ซ้ะ ดี๊ ก กแช่ เยซู คริ้ อ เซง ป้างกิ้      อ ไฌ่ บี่ อี้ง ลู่ง เซง ป้างกิ้ อ กย้อง นอ ฌางคู โคล๊ง คู บี่ ซุ้ อ ซี๊ง แด ไฆวะ แย้ ดี๊ จ ซื๊ง แด ไฆวะ-อ้ะ ปะ.
48006015	ก เมะ แม้ ท ไฌ่ ไร้ะ ไฆวะ ไพ้ะ ฌี้ ล แม้ แบ ฌี้ ล แบ ท น่าง เม้ง แบ. เท่อ ลู่ง อ ล้างเปิ่ง นอ เมะ เว๊ กแช่ แยว้ เปลง ไท้ ก เซิง ก ซ้ะ อ ซ๊าง.
48006016	โพล้ง ลู่ง อ แม้ โพะ ท อ เค้อะ อ ต้าง อี้ง อ ไค๊ นอ เกม๊า ท มึ ท พ้า ท ย๊างเซิง ย๊างซ้ะ โอ ดี๊-อ้ะ ดี๊ โพล้ง แบ้ แยว้ พู กุ้ อ แฌ้.
48006017	ลู่ง ไค๊ ทึ จ ม โล้ บี่ อี้ง      เกม๊า โพล้ง แม้ ไทะทะ แย้ น่าง แฌ้ ดี๊ น่าง เม้ง ล ฌี้      อ ไฌ่ บี่ อี้ง จ ล้อง จ ย่าง โอ ดี๊ อ โฆ้งล่าง. อ อี้ง นอ เนโพล ทาง เว๊ ลู่ง จ เก กแช่ เยซู คริ้ อ ฆ่อง.
48006018	จ ด๊างพื่งวี่ ซีง-เอ้อ เกม๊า ก กแช่ เยซู คริ้ อ โก้ง อ โบ้ง อ บลึ้ อ บลาง โอ ดี๊ น ซื๊ง กุ้ อ แฌ้ นอ ล้อ      อาเมง.
49001001	แย้ ปาโล พี่ กแช่ แยว้ อางกี ล้าง ซ้ะ เกม๊า จ เก กแช่ เยซู คริ้ อ เพล่ ดู ล แฌ้      จ กวิ้ เอะ กแช่ แยว้ อ พู อ ลี้ง ลู่ง เว่ง เอเฟโซ อ ไละ กุ้ อ แฌ้ พี่ อ โอ ลู่ง กแช่ เยซู คริ้ อ ซุ้ เฌิ่ง~ๆ ค๊า~ๆ.
49001002	เกม๊า ก แพ่ กแช่ แยว้ ดี๊ กแช่ เยซู คริ้ อ โก้ง อ โบ้ง อ บลึ้ อ บลาง ท มึ ท พ้า โอ ดี๊ น ซื๊ง นอ ล้อ.
49001003	เกม๊า ก ไจ้ะ บลึ้ กแช่ แยว้ พี่ อ เก ก กแช่ เยซู คริ้ อ แพ่ ดี๊ เก อ กแช่ แยว้      อ ไฌ่ บี่ อี้ง พี่ ก โอ ลู่ง กแช่ เยซู คริ้ อ ซุ้ นอ กแช่ แยว้ ไป๊ป้อง เฆ้อ ลู่ง อ เกล๊าง ก ท กุ้ อ เม้ง พี่ อ โอ ลู่ง มุ้คู      เฌ๊ เว๊ ลู่ง วีง ฌี้ แล้ แอว้.
49001004	กแช่ แยว้ อางลึ นี่ เว้ เฆ้อ ลู่ง ล ไต้ ล้าง ฌางคู โคล๊ง คู ได้ะ แบ เย้า      เกม๊า ก เก อ เท่อ พี่ ก ม โอ ลู่ง กแช่ เยซู คริ้ อ ซุ้      บี่ ซุ้ ก ม เก โพล้ง ฌี้ โพล้ง แอว้ ดี๊ ก ท ไพ้ะ ท แม ล โอ แบ ลู่ง กแช่ แยว้ อ เมะแซ พ้า. ลู่ง กแช่ แยว้ เอ เฆ้อ อ กย้อง นอ
49001005	อ เว๊ อางกี ล้าง เว้ อ ซ้ะ ม เกม๊า ก เก อ พู ลู่ง กแช่ เยซู คริ้ อ กย้อง      อ นอ เก ท แบ กแช่ แยว้ อ ซ้ะ ดี๊ เก อ ท อางกี ล้าง เว้ อ ซ้ะ นอ ล้อ.
49001006	เกิ้ง ก ม อางปฆ้า ทาง กแช่ แยว้ อ โก้ง อ โบ้ง อ บลึ้ อ บลาง ลู่ง อ ฌี้ เต้~ๆ      ดี๊ อางปฆ้า ทาง กแช่ แยว้ พี่ อ ซ้ะ โพล๊ เกล๊าง เอะ ก เท่อ โปล้~ๆ ลู่ง อ พูแคว๊ พี่ อ เอ เว๊ ฌี้ ทึ นอ อ ท ไพ้ะ ท แม้ อ กย้อง.
49001007	ก นี่ แบ ท พ้อง ท พลิ้ ลู่ง กแช่ เยซู คริ้ อ ซวีง อ ที๊ง แยว้ ล้าง อ กย้อง      เมะ เว๊ กแช่ แยว้ ล ทื๊ง นี่ ก ท เด้บ้ะ ล้า แบ.
49001008	กแช่ แยว้ อ โก้ง อ โบ้ง อ บลึ้ อ บลาง แอ น้ะ เล้ พี่ อ เว๊ เกล๊าง เอะ เฆ้อ แอ มะ. ลู่ง กแช่ แยว้ โอ ดี๊ ท โกง ท มอง ท ซีงแฌ๊ แน่ฌ๊า กุ้ อ เม้ง นอ.
49001009	อ เว๊ แม้ บี่ ซุ้ อ อางกี ล้าง เว้ อ ซ้ะ เย้า      ดี๊ เกม๊า ก ซีงแฌ๊ อ ท ไฌ่ คิ้ซูง คิ้บีง พี่ อ เว๊ อางกี ล้าง เว้ อ ซ้ะ เย้า ม แม้ ท้อง อ ฌ้อง ลู่ง กแช่ เยซู คริ้ อ กย้อง.
49001010	ท่อง อ ท้อง อ ช๊า อ โท่ กแช่ แยว้ ม แม้ ท ไฌ่ อี้ง      เมะ เว๊ ม แม้ นี่ ท กุ้ อ เม้ง พี่ อ แบ ท ไต้ ทาง-อ้ะ ลู่ง มุ้คู ฌี้      ฌางคู คู ฌี้      ม อางกี ซยอง เว๊ ฌ้อง ม เกม๊า กแช่ เยซู คริ้ เก ท ล แพ อี้ง อ กแช่.
49001011	ท กุ้ อ เม้ง เก ทาง บี่ ซุ้ กแช่ แยว้ อางกี ล้าง เว้ อ ซ้ะ เย้า ดี๊ แบ อ ซ้ะ แม้ เว๊. อ เว๊ อางลึ นี่ เฆ้อ เกม๊า ก เก อ พู อ ลี้ง ลู่ง กแช่ เยซู คริ้ อ ซุ้      อ นอ เก กแช่ แยว้ อ ท ช๊องมอง พี่ อ อางกี ล้าง เว้ เว๊ ลู่ง อ ต้องคู นอ เย้า.
49001012	ท บี่ นอ เฆ้อ พี่ ก เก อ ต้องคู ล มู๊ง ลู่ง ก อางกี ล้าง ซ้ะ ดี๊ กแช่ เยซู คริ้ นอ เกม๊า ก อางปฆ้า ทาง กแช่ แยว้ พี่ อ โอ ดี๊ อ ฆี๊ง อ แล้ อ โฌ่ง อ พ้าง.
49001013	พี่ น ซื๊ง แน่ฌ๊า แบ ท โล้ ล้าง แบฆ้ะ ดี๊ ท อ ที๊ง อ โต้      เมะ เว๊ ท ฌี้ อ ไฌ่ พี่ อ เกม๊า น ซื๊ง พ้อง พลิ้ นอ น เก ทาง กแช่ แยว้ อ พู อ ลี้ง ปะ. ลู่ง น ซื๊ง ชู่ง นะ กแช่ เยซู คริ้ นอ กแช่ แยว้ แม้ ไน น ซื๊ง เก อ เท่อ      อ ไฌ่ บี่ อี้ง อ เว๊ เกล๊าง เอะ น ซื๊ง อ วีง ฌี้ แล้ แอว้ ลู่ง อ เอิ้งล้าง เว้ เว๊.
49001014	ลู่ง ก โอ ดี๊ วีง ฌี้ แล้ แอว้ อ กย้อง นอ ก ซีงแฌ๊ เมาน่าง ก ม นี่ แบ เท่อ ลู่ง กแช่ แยว้ เอิ้งล้าง เว้ เอะ อ พู อ ลี้ง. ท บี่ นอ ก ซีงแฌ๊ ล้างที๊ง กแช่ แยว้ ม เกม๊า เฆ้อ พี่ ก เก อ เท่อ นอ ล เก ท ฆ่อง ล้า แบ ล้อ. เกม๊า ก อางปฆ้า ทาง กแช่ แยว้ พี่ อ โอ ดี๊ อ ฆี๊ง อ แล้ อ โฌ่ง อ พ้าง นอ ไช้ะ.
49001015	ท บี่ นอ ท๊อง จ แน่ฌ๊า แบ น ซื๊ง ชู่ง นะ กแช่ เยซู คริ้ ดี๊ น เอ กแช่ แยว้ อ พู อ ลี้ง กุ้ อ แฌ้ นอ
49001016	จ ไจ้ะ บลึ้ กแช่ แยว้ ลู่ง น ซื๊ง ฌ่าง ครึ~ๆ. จ นาง แบ น ซื๊ง กุ้ อ พ๊า พี่ จ ชูแพ อางท่าง เท่อ.
49001017	จ อางท่าง เท่อ ดี๊ กแช่ แยว้ พี่ อ เก กแช่ เยซู คริ้ อ แพ่ ลู่ง อ โอ ดี๊ อ ฆี๊ง อ แล้ อ โฌ่ง อ พ้าง เกม๊า วีง ฌี้ แล้ แอว้ เกล๊าง เอะ น ซื๊ง ท โกง ซี มอง แบ      ดี๊ เนโพล ทาง เอะ น ซื๊ง กแช่ แยว้ บี่ ซุ้ น ม ซีงแฌ๊-อ้ะ ล้อ.
49001018	จ อางท่าง กแช่ แยว้ เกม๊า น ซื๊ง เซิง ซื๊ง ซ้ะ พ้าง ทาง บี่ ซุ้ น ม ซีงแฌ๊ น ท มื้งแล่ โอ บี่ จะ เล้ ลู่ง กแช่ แยว้ อางลึ นี่ น ซื๊ง      ดี๊ ซีงแฌ๊ ท ฌี้ พี่ กแช่ แยว้ เอิ้งล้าง เว๊ ม เกล๊าง เอะ อ พู อ ลี้ง นอ ฆี๊ง แล้ บี่ จะ เล้
49001019	ดี๊ ซีงแฌ๊ อ ดู้ง อ ยาง พี่ อ แม้ เท่อ ลู่ง ก ซ้ะ พ้า กุ้ อ แฌ้ พี่ อ ชู่ง นะ เท่อ นอ ดู บี่ จะ เล้. อ ดู้ง อ ยาง แม้ เท่อ ลู่ง ก ซ้ะ พ้า นอ เก ล เม้ง ฆ่าง ดี๊ อ ไฌ่ ดู แบ้ ดู พี่ อ เว๊ เจ่ แม้ ม๊า ทาง ไท้ กแช่ เยซู คริ้ ดี๊ เกม๊า อ ชี๊น้าง ลู่ง อ จูง ฆุ้ ล โค๊ ลู่ง มุ้คู.
49001021	ลู่ง ท มุ้คู นอ กแช่ เยซู คริ้ ยู่แคว่ เท่อ โอ ดี๊ อ ดู้ง อ ยาง แอ นี่ ท กุ้ อ เม้ง พี่ อ ยู่แคว่ เท่อ ลู่ง ท พุ้พ๊าง      ดี๊ อ เม้ง ดู แซ ดู นี่ ท อ เม้ง พี่ อ โอ ดี๊ อ ดู้ง อ ยาง กุ้ อ เม้ง      ล ชู้ อี้ง ฌี้ ดี๊ ล ชู้ เด้าะ ฌี้.
49001022	กแช่ แยว้ อางกี ท กุ้ อ เม้ง ลู่ง กแช่ เยซู คริ้ อ ดู้ง อ ยาง อ พ๊างละ ดี๊ เกม๊า กแช่ เยซู คริ้ พี่ อ ยู่แคว่ ท กุ้ อ เม้ง เก บี่ ซุ้ โพล้ง ทื๊ง ซยอง เท่อ อ คูฆีง.
49001023	โพล้ง ทื๊ง ซยอง เท่อ นอ เก บี่ ซุ้ กแช่ เยซู คริ้ อ เค่ง อ ฌ้าง      ดี๊ แม้ ล๊า ทาง ฆวี้ ทาง เว๊ บี่ ซุ้ กแช่ เยซู คริ้ แม้ ล๊า ทาง ฆวี้ ทาง ท กุ้ อ เม้ง กุ้ จอง กุ้ ไจ้ ท้อง อ ฌ้อง นอ ล้อ.
49002001	ลู่ง เอะ อู้ นอ น ซื๊ง ล ชู่ง กแช่ แยว้ แบ ดี๊ แม้ ท เด้บ้ะ      อ นอ บี่ ซุ้ น ซื๊ง ซี๊ง เย้า.
49002002	ลู่ง อ อู้ นอ น ซื๊ง แม้ โพะ โพล้ง อ้า โพล้ง ซ๊าง ลู่ง ฌางคู โคล๊ง คู อี้ง อ ไค๊. น ชู่ง เท่อ ลู่ง อ ยู่แคว่ ท มื้งแฆ่ พี่ อ โอ ลู่ง ท พุ้พ๊าง. อ นอ เก เท่อ พี่ อ ยู่แคว่ โพล้ง ลู่ง ล ชู่ง กแช่ แยว้ แบ.
49002003	เต้~ๆ นอ ก เว๊ แด กุ้ อ แฌ้ ก บี่ ซุ้ อ ซื๊ง เว๊ ดี๊ ก แม้ โพะ กโพล้ง อ ท ยื้งแย่ อ ไค๊. ก แม้ ท กุ้ อ เม้ง พี่ ก ล้อง ก ย่าง ก เซิง ก ซ้ะ เกม๊า ก แม้. ลู่ง กแช่ แยว้ ซ้ะทาง ดี๊ ก ท เด้บ้ะ อ กย้อง นอ ก แบ แบ ท แม้ เตา แม้ แต๊ บี่ ซุ้ โพล้ง อ แฌ้แพ.
49002004	แบ เด้าะ กแช่ แยว้ อ ท ย๊างเซิง ย๊างซ้ะ ท เอ ท กวี้ง ดู น้ะ เล้.
49002005	ลู่ง อ อู้ นอ ก ล ชู่ง กแช่ แยว้ แบ      อ นอ บี่ ซุ้ ก ซี๊ง เย้า      แบ เด้าะ กแช่ แยว้ เกม๊า ก โอ ม๊า ไท้ ดี๊ กแช่ เยซู คริ้      เมะ เว๊ กแช่ แยว้ อ โก้ง อ โบ้ง อ บลึ้ อ บลาง เกม๊า น ซื๊ง พ้อง พลิ้ ล้อ.
49002006	พี่ ก โอ ลู่ง กแช่ เยซู คริ้ อ ซุ้ นอ อ เว๊ แม้ ม๊า ทาง ไท้ เฆ้อ ดี๊ กแช่ เยซู คริ้      บี่ ซุ้ ก ม ยู่แคว่ เท่อ ดี๊-อ้ะ ลู่ง ท มุ้คู.
49002007	อ เว๊ แม้ บี่ นอ บี่ ซุ้ ม เกม๊า โพล้ง กุ้ อ แฌ้ ซีงแฌ๊ เว๊ ล้างชู้ ล้างแกย อ โก้ง อ โบ้ง อ บลึ้ ท บลาง ดี๊ อ ท เอ ท กวี้ง แบ เฆ้อ ดู น้ะ เล้      เนโพล ทาง เว๊ ลู่ง กแช่ เยซู คริ้ อ ท ไพ้ะ ท แม้ อ กย้อง.
49002008	อ ไฌ่ บี่ อี้ง ลู่ง กแช่ แยว้ อ โก้ง อ โบ้ง อ บลึ้ อ บลาง อ กย้อง นอ น ซื๊ง นี่ แบ ท พ้อง ท พลิ้ ลู่ง น ชู่ง นะ เท่อ นอ. อ นอ ล เฌ๊ ลู่ง น ท ไพ้ะ ท แม้ แด เว๊ แบ      แบ เด้าะ กแช่ แยว้ เกม๊า น นี่ แบ-อ้ะ      บี่ ซุ้ โพล้ง อางปฆ้า ล้าง อ ซ้ะ แบฆ้ะ ดี๊ ท ไฌ่ อี้ง ล ซี น่าง แฌ้ แบ.
49002010	ก เก กแช่ แยว้ อ จูงล่าง พี่ อ แบ ท ไต้ ทาง-อ้ะ ลู่ง กแช่ เยซู คริ้ อ ซุ้ นอ บี่ ซุ้ ม เกม๊า ก แม้ ท อ ฌี้ พี่ กแช่ แยว้ แด้ เว้ เอะ เฆ้อ เกม๊า ก แม้ เลา ก ชู้ อี้ง.
49002011	เกม๊า น ซื๊ง นาง แบ ไท้-อ้ะ ลู่ง เอะ อู้ นอ น กึ ทาง เก โพล้ง ล ชื้อ แด. โพล้ง ยู กุ้ น ซื๊ง เก โพล้ง ล แม้ ท ไฌ่ ไร้ะ ไฆวะ ไพ้ะ แบ. อ ซื๊ง เว๊ กุ้ ล้าง อ ซ้ะ เก โพล้ง แม้ ท ไฌ่ ไร้ะ ไฆวะ ไพ้ะ เมะ เว๊ ท ไฌ่ พี่ โพล้ง แม้ เอะ อ ล้อง อ ย่าง.
49002012	เกม๊า น ซื๊ง นาง แบ ไท้-อ้ะ ล ว๊าง แย๊ น โอ ไย้ ดี๊ กแช่ เยซู คริ้ อู้ นอ. น เก โพล้ง ล ชื้อ แด ล เมะ เก โพล้ง ล มู๊ง ฆ่าง ดี๊ โพล้ง พี่ กแช่ แยว้ ลึ นี่ เว๊ นอ แบ. ท บี่ นอ น ซื๊ง เก โพล้ง ค่าง โคล๊ง ล้อ      ดี๊ ท เอิ้งล้าง พี่ กแช่ แยว้ เอิ้งล้าง เอะ อ พู อ ลี้ง นอ ล โอ ลู่ง น ซื๊ง ฌ่าง แบ. น ซื๊ง โอ ลู่ง ฌางคู โคล๊ง คู อี้ง      น ท มื้งแล่ ล โอ แบ ดี๊ ล ซีงแฌ๊ กแช่ แยว้ แบ.
49002013	ลู่ง เอะ อู้ นอ น ซื๊ง โอ ไย้ ดี๊ กแช่ แยว้      แบ เด้าะ ค๊องเนง อี้ง พี่ น ซื๊ง โอ ลู่ง กแช่ เยซู คริ้ อ ซุ้ นอ น เฌ๊ เบ้า ดี๊ กแช่ แยว้ เย้า      อ ไฌ่ บี่ อี้ง กแช่ เยซู คริ้ อ ซวีง อ ที๊ง แยว้ ล้าง ลู่ง น ซื๊ง ฌ่าง.
49002014	กแช่ เยซู คริ้ ล้อ เก เอะ ก ท มึ ท พ้า      เมะ เว๊ อ เว๊ เกม๊า โพล้ง ยู ดี๊ โพล้ง ล เมะ เก ยู แบ เก ก้ะ ท ล เม้ง ฆ่าง ล้อ. ลู่ง อ เว๊ ซี๊ง เซง ป้างกิ้ อ ล้อง นอ อ เว๊ แม้ เฌ๊ฌ้อง~กางแป~พี่~อ อางน้าง พ้ะ โพล้ง เกม๊า อ แช๊เมะ ไฌ๊ซ้ะ โละ ซ้ะ.
49002015	กแช่ เยซู คริ้ แม้ ไฆวะ โพล้ง ยู อ เซ๊งพ้า ท้างพ้า ดี๊ อ ท อางแม้เลา ดี๊ อ เค้อะ อ ต้าง      บี่ ซุ้ ม เกม๊า โพล้ง คี๊ง มู๊ง เก ไท้ โพล้ง อ ซ๊าง ล มู๊ง ฆ่าง ลู่ง กแช่ เยซู คริ้ อ ซุ้      เมะ เว๊ เกม๊า โพล้ง คี๊ง มู๊ง อี้ง โอ ดี๊ ท มึ ท พ้า นอ ล้อ.
49002016	พี่ กแช่ เยซู คริ้ ซี๊ง ลู่ง เซง ป้างกิ้ อ ล้อง นอ อ เว๊ แม้ ไฆวะ ท แช๊เมะ ไฌ๊ซ้ะ เลา ปะ      เมะ เว๊ อางกี ซยอง โพล้ง คี๊ง มู๊ง เกม๊า อ เก ไท้ โพล้ง ล มู๊ง ฆ่าง ดี๊ เกม๊า อ เฌ๊ ไท้ ฌู ไท้ กแช่ แยว้ ล้อ.
49002017	ท บี่ นอ อ เว๊ เฌ๊ โล้ ล้าง ท ฌี้ อ ไฌ่ แบฆ้ะ ดี๊ ท มึ ท พ้า เอะ โพล้ง กุ้ อ แฌ้      เมะ เว๊ โพล้ง ล เมะ เก ยู แบ พี่ อ โอ ไย้ ดี๊ กแช่ แยว้ ฌี้      ดี๊ โพล้ง ยู พี่ อ โอ เบ้า ดี๊ กแช่ แยว้ ฌี้.
49002018	ลู่ง กแช่ เยซู คริ้ อ ท ไพ้ะ ท แม้ อ กย้อง นอ เฆ้อ กุ้ อ แฌ้      ก เก ยู เมะ ฌี้ ล เก ยู แบ เมะ ฌี้      ก ลี้ โอ ลู่ง ก แพ่ กแช่ แยว้ อ เมะแซ พ้า ซี ลู่ง วีง ฌี้ แล้ แอว้ ล แฌ้ ฆ่าง แม้ช้า เฆ้อ นอ ล้อ.
49002019	ท บี่ นอ น ซื๊ง พี่ ล เมะ เก ยู แบ-เอ้อ      น ล เก โพล้ง ค่าง โคล๊ง ล้า แบ      แบ เด้าะ น เก ก้ะ โพล้ง ล เอ้า ฆ่าง ดี๊ กแช่ แยว้ อ พู อ ลี้ง ดี๊ เก โพล้ง ล ดอง ฆ่าง ดี๊ กแช่ แยว้ ล้อ.
49002020	น ซื๊ง ซีง ปะ เก บี่ ซุ้ เด้า ฆ้า เด้า โฆ่ ล น้าง พี่ อ แบ ท เจ้ ทาง-อ้ะ ลู่ง เด้า อ~เทิง~ล้อง      อ นอ กแช่ เยซู คริ้ อ เพล่ ดู ดี๊ โม ไคล้ คิ้ กแช่ แยว้ นอ แม้ เก ทาง เว๊      กแช่ เยซู คริ้ นอ เก บี่ ซุ้ เฌงเทิง คาง ล้อ.
49002021	อ เว๊ ล้อ เจ้ ทาง เด้า ฆ้า เด้า โฆ่ เกม๊า อ เก ทาง เว่งฮ๊าง ลู่ง อ ซยื๊ง อ ซย้อง พี่ โพล้ง โบง ทาง แบ้ ทาง กแช่ แยว้.
49002022	พี่ น ซื๊ง โอ ลู่ง กแช่ เยซู คริ้ อ ซุ้ นอ น แบ ท ไต้ ทาง ฆึ ดี๊ โพล้ง อ แฌ้แพ กุ้ อ แฌ้      เก ทาง ก้ะ กแช่ แยว้ อ วีง ฌี้ แล้ แอว้ อ ล่าง โอ.
49003001	ท บี่ นอ แย้ ปาโล พี่ จ โอ พ้อง พ้า ลู่ง จ แม้ กแช่ เยซู คริ้ อ เท่อ ดี๊ แม้ เท่อ ลู่ง น ซื๊ง พี่ ล เมะ เก โพล้ง ยู แบ อ ฌ่าง นอ จ ชูแพ อางท่าง เท่อ ดี๊ กแช่ แยว้.
49003002	น ซื๊ง ม แน่ฌ๊า แบ-อ้ะ เย้า      กแช่ แยว้ เกม๊า จ โอ ดี๊ อ โก้ง อ โบ้ง อ บลึ้ อ บลาง แม้ เท่อ ล้างช๊าง ลู่ง น ซื๊ง ฌ่าง.
49003003	กแช่ แยว้ เนโพล ทาง เอะ แย้ เกม๊า จ ซีงแฌ๊ ท ไฌ่ คิ้ซูง คิ้บีง อี้ง. จ กวิ้ ท ไฌ่ อี้ง พือ~ๆ ล พ๊า เย้า.
49003004	น ซื๊ง เมะ พ้ะ แบ-อ้ะ น ม แน ซี พี่ จ ซีงแฌ๊ แน่ฌ๊า เท่อ แบฆ้ะ ดี๊ กแช่ แยว้ อ ท ไฌ่ คิ้ซูง คิ้บีง พี่ กแช่ เยซู คริ้ แม้ เก ทาง เว๊.
49003005	ลู่ง อ พ้อง ไฆวะ โพล้ง ล ซีงแฌ๊ ท ไฌ่ คิ้ซูง คิ้บีง อี้ง แบ      แบ เด้าะ ค๊องเนง อี้ง กแช่ แยว้ เกม๊า อ วีง ฌี้ แล้ แอว้ เนโพล ทาง เอะ อ เพล่ ดู ดี๊ โม ไคล้ คิ้ กแช่ แยว้ พี่ เก เว๊ อ เท่อ ล แพ นอ.
49003006	ท ไฌ่ คิ้ซูง คิ้บีง อี้ง นอ เมะ เว๊ ท ฌี้ อ ไฌ่ แบฆ้ะ ดี๊ กแช่ เยซู คริ้ เกม๊า โพล้ง ล เมะ เก ยู แบ ดี๊ โพล้ง เก ยู นอ นี่ แบ ฆึ กแช่ แยว้ อ ท ฌี้ ที๊ ซุ้~ๆ      อ ซื๊ง เว๊ เก ล้อง เก ย่าง ล เม้ง ฆ่าง      ดี๊ นี่ แบ กแช่ แยว้ อ ท เอิ้งล้าง พี่ กแช่ เยซู คริ้ แม้ เก ทาง เว๊ นอ ที๊ ซุ้~ๆ ล้อ.
49003007	พี่ จ เก กแช่ เยซู คริ้ อ เพล่ นอ จ ท ไพ้ะ ท แม้ เมะ เว๊ จ โล้ ล้าง ท ฌี้ อ ไฌ่ นอ. อ นอ เฌ๊ เว๊ ลู่ง กแช่ แยว้ อ ท เกล๊าง ล้างช๊าง เอะ แย้ ดี๊ เฌ๊ เว๊ ลู่ง อ ดู้ง อ ยาง แม้ เท่อ ลู่ง จ ซ้ะ พ้า.
49003008	ลู่ง กแช่ แยว้ อ พู อ ลี้ง อ แกล้ นอ ทึ เมะ แย้ จ ล ล้างเปิ่ง น่าง ปี๊ แบ ฌี้~ๆ      แบ เด้าะ กแช่ แยว้ เกม๊า จ โอ ดี๊ อ โก้ง อ โบ้ง อ บลึ้ อ บลาง แม้ เท่อ บี่ อี้ง      เมะ เว๊ จ ม โล้ ล้าง ท ฌี้ อ ไฌ่ แบฆ้ะ ดี๊ กแช่ เยซู คริ้ เอะ โพล้ง ล เมะ เก ยู แบ. ท ฌี้ อ ไฌ่ อี้ง นอ เก เท่อ ลู่ง อ ลื่ง ดู ฆวี้ ดู ทึ ท้อง ก เก้อะเร้อะ-อ้ะ ล ซี แบ
49003009	ดี๊ จ ม เกม๊า โพล้ง กุ้ อ แฌ้ ซีงแฌ๊ เว๊ กแช่ แยว้ อ ท คิ้ซูง คิ้บีง ม เก ทาง เก โท๊ บี่ จะ เล้. กแช่ แยว้ พี่ อ ไต้ ล้าง ท กุ้ อ เม้ง ล แฌ้ นอ อางกี คิ้ซูง คิ้บีง เว๊ ลู่ง อ คางไท้ะ ท้อง ค๊องเนง อี้ง
49003010	บี่ ซุ้ ล ชู้ แย๊ อี้ง โพล้ง ทื๊ง ซยอง เท่อ ม เกม๊า ท มุ้คู พู พี่ อ ยู่แคว่ เท่อ ดี๊ เท่อ ลู่ง อ โอ ดี๊ อ ดู้ง อ ยาง โอ ลู่ง ท พุ้พ๊าง ล แพ นอ ม ซีงแฌ๊ กแช่ แยว้ อ ท ซี ท แบ กุ้ อ เม้ง นอ แอ เต้~ๆ.
49003011	กแช่ แยว้ แม้ ท อี้ง บี่ ซุ้ อ เว๊ อางกี ล้าง อ ซ้ะ ครึ~ๆ ม แม้ เว๊      ดี๊ เกม๊า ก กแช่ เยซู คริ้ แม้ เก ทาง เว๊.
49003012	พี่ ก โอ ลู่ง กแช่ เยซู คริ้ อ ซุ้ ดี๊ ลู่ง ก ชู่ง นะ-อ้ะ นอ ก ลี้ โอ ลู่ง กแช่ แยว้ อ เมะแซ พ้า เบิง      ท ล นุ้ ก ซ้ะ น่าง เม้ง แบ.
49003013	ท บี่ นอ จ อวีงซ้ะชู้ น ซื๊ง เกม๊า น เซิง แช่ ซ้ะ แช่ ล ฌี้ พี่ จ แบ น้ะ แบ โน๊ง ลู่ง น ฌ่าง      เมะ เว๊ ล้างเปิ่ง ลู่ง น ฌ่าง ล้อ.
49003014	อ กย้อง บี่ นอ จ ไคล้ะ ล้าง คาง ลู่ง ก แพ่ แยว้ อ เมะแซ พ้า.
49003015	อ เว๊ ล้อ เกล๊าง โพล้ง กุ้ อ ดอง ลู่ง ท มุ้คู ดี๊ ฌางคู คู อ เม้ง เต้~ๆ.
49003016	จ อางท่าง กแช่ แยว้ เกม๊า วีง ฌี้ แล้ แอว้ แม้ ชอง ทาง น ซื๊ง ซ้ะ ดี๊ อ ดู้ง อ ยาง พี่ อ เฌ๊ เว๊ ดี๊ อ ฆี๊ง อ แล้ อ โฌ่ง อ พ้าง พี่ อ โอ กู้ง โอ ล๊า ลู่ง มุ้คู      บี่ ซุ้ น เซิง ซ้ะ ม โอ เฌิ่ง โอ ค๊า
49003017	ดี๊ จ อางท่าง เกม๊า กแช่ เยซู คริ้ โอ ลู่ง น ซื๊ง ซ้ะ พ้า เฌ๊ เว๊ ลู่ง น ท ชู่ง ท นะ อ กย้อง. จ ชูแพ อางท่าง เท่อ เกม๊า น โอ เฌิ่ง โอ ค๊า ดี๊ ท เอ ท กวี้ง
49003018	บี่ ซุ้ น ซื๊ง ดี๊ กแช่ แยว้ อ พู อ ลี้ง อ แฌ้แพ กุ้ อ แฌ้ ม ซีงแฌ๊ เว๊ เมาน่าง กแช่ เยซู คริ้ อ ท เอ ท กวี้ง นอ เล่      โท๊      โยะ บี่ จะ เล้
49003019	ฌ้อง เกม๊า น ซื๊ง ซีงแฌ๊ อ ท เอ ท กวี้ง พี่ อ ดู นี่ ท ซีงแฌ๊ แน่ฌ๊า เลา ปะ นอ ไช้ะ      ท้อง กแช่ แยว้ อ ท โอ กู้ง โอ ล๊า ม โอ ฆวี้ ทะ ลู่ง น ซ้ะ พ้า.
49003020	กแช่ แยว้ อ ดู้ง อ ยาง แม้ เท่อ ลู่ง ก ซ้ะ พ้า ดี๊ แม้ เท่อ ซี แอ นี่ ก อางท่าง ดี๊ ก ช๊องมอง-อ้ะ ได้ะ.
49003021	พี่ ก เก โพล้ง ทื๊ง ซยอง เท่อ ดี๊ โอ ลู่ง กแช่ เยซู คริ้ อ ซุ้ นอ เกม๊า ก ดู้ง แบ ยาง แบ กแช่ แยว้ ล้างชู้ ล้างแกย นอ ล้อ      อาเมง.
49004001	ท บี่ นอ พี่ จ โอ พ้อง พ้า ลู่ง จ แม้ กแช่ เยซู คริ้ อ เท่อ อ กย้อง นอ จ อวีงซ้ะชู้ น ซื๊ง เกม๊า น แม้ ซ้ะ ท่อง อ ท๊อง ซุ้ ดี๊ เท่อ พี่ กแช่ แยว้ อางกี ล้าง เว้ เว๊ ลู่ง อ อางลึ นี่ น ซื๊ง.
49004002	เกม๊า น ซื๊ง ชาง ล้าง ซ้ะ โอ ดี๊ เซิง ฌี้ ซ้ะ ช้า      โอ โก้ง โอ คุ้ เท่อ      ดี๊ โอ โก้ง โละ ซ้ะ ลู่ง ท เอ ท กวี้ง.
49004003	วีง ฌี้ แล้ แอว้ เกม๊า น ซื๊ง เก ท ล เม้ง ฆ่าง เย้า      อ นอ น แบ เฌา แฌแซ-อ้ะ ดี๊ ท โอ ฆู๊ง โอ พุ้.
49004004	วีง ฌี้ แล้ แอว้ โอ เว๊ ล แฌ้ ล้อ. ท บี่ นอ เฆ้อ กุ้ อ แฌ้ เก ล้อง เก ย่าง ล เม้ง ฆ่าง. บี่ นอ อ ซุ้ พี่ กแช่ แยว้ อางลึ นี่ น ซื๊ง นอ อ เว๊ เกม๊า น มื้งแล่ เท่อ ล เม้ง ฆ่าง.
49004005	กแช่ โอ ล แฌ้ ล้อ      ท ชู่ง ท นะ โอ ล เม้ง ฆ่าง      ท ไฌ่ จูง ที๊ง โอ ล เม้ง ฆ่าง.
49004006	โพล้ง กุ้ อ แฌ้ อ แพ่ แยว้ โอ ล แฌ้ ล้อ พี่ เก โพล้ง กุ้ แฌ้ อ กแช่ ดี๊ เกม๊า โพล้ง แม้ เอะ อ เท่อ. อ เว๊ โอ ลู่ง โพล้ง กุ้ แฌ้ อ ซ้ะ พ้า นอ ล้อ.
49004007	เฆ้อ ล แฌ้ แบ ล แฌ้ นี่ แบ ท ซี ท แบ ล้างช๊าง โละ อ ซ้ะ ท๊อง เว๊ กแช่ เยซู คริ้ เกล๊าง เอะ เฆ้อ นอ
49004008	บี่ ซุ้ ไละ ฌี้ ไละ แอว้ โล้ เว้ เว๊ "พี่ อ เว๊ ทาง ลู่ง ท โท๊ ทึ นอ อ เว๊ ไท้ โชะ ดี๊ โพล้ง พี่ อ พอง นี่ เว๊ แอ ฌ้อง ล แพ นอ ดี๊ เกล๊าง โพล้ง อ ท ซี ท แบ ล เม้ง แบ ล เม้ง".
49004009	ช๊องมอง ดุ้ แฆว่ ท ไคล้ พี่ ไจ้ะ เว๊ "อ เว๊ ทาง"       อ นอ อุ้ เว๊ อ โค๊ บี่ จะ เล้. เมะ เว๊ ลู่ง อ ต้องคู อ เว๊ เฌ๊ ล้าง ลู่ง ฌางคู โคล๊ง คู อ พ๊างละ ลู่ง อ โยะ ทึ.
49004010	โพล้ง ลู่ง อ เฌ๊ ล้าง ล แฌ้ นอ เก ล แฌ้ ฆ่าง ดี๊ โพล้ง พี่ อ ทาง ลู่ง ท มุ้คู อ พ๊างคู      บี่ ซุ้ อ เว๊ ม โอ กุ้ จอง กุ้ ไจ้.
49004011	อ เว๊ เก โพล้ง พี่ อ เกล๊าง โพล้ง อ เท่อ ล เม้ง แบ ล เม้ง. อ เว๊ อางกี ล้าง โพล้ง แบ ล แฌ้~ๆ เก อ เพล่ ดู      แบ ล แฌ้~ๆ เก โม ไคล้ คิ้ กแช่ แยว้      แบ ล แฌ้~ๆ โล้ ล้าง ท ฌี้ อ ไฌ่      แบ ล แฌ้~ๆ เก โพล้ง ทื๊ง ซยอง เท่อ อ คู อ แน่ ยู่แคว่ เท่อ ดี๊ ซอง เท่อ.
49004012	พี่ อ เว๊ แม้ บี่ อี้ง นอ เมะ เว๊ ม แด้ เว้ กแช่ แยว้ อ พู อ ลี้ง ลู่ง ท แม้ อ ฌ่าง พี่ โพล้ง แบ้ แยว้ เกิ้ง ม แม้ เว๊      บี่ ซุ้ ม แม้ ชอง ทาง ไคล๊ ทาง กแช่ เยซู คริ้ อ ล้อง อ ย่าง.
49004013	ท บี่ นอ ก เว๊ กุ้ อ แฌ้ ก ม เก ทาง ท ล เม้ง ฆ่าง ลู่ง ก ท ชู่ง ท นะ ดี๊ ลู่ง ก ท ซีงแฌ๊ แน่ฌ๊า กแช่ แยว้ อ พูแคว๊. ก ม เก ทาง โพล้ง ดู ลู่ง ก ท ชู่ง ท นะ ท้อง ลู่ง ก ม ท๊อง ซุ้ ดี๊ กแช่ เยซู คริ้ อ ท โอ กู้ง โอ ล๊า.
49004014	เมะ บี่ นอ ก ล เก บี่ ซุ้ พืงแซ ล้า แบ. ก ล บี่ ซุ้ คลี๊ง ปี๊~ๆ ล้า แบ พี่ ลี้ง ดี๊ ที๊ง บู้ง เกม๊า อ ลี้~ๆ ไท้~ๆ ท๊อง เว๊ ลี้ง ม อูง แบ-อ้ะ. โพล้ง อางโล๊ เท่อ ซอง เท่อ ไพ้ะ นอ แม้ อ ซ้ะ บี่ นอ      เมะ เว๊ ซอง คีงอูง เท่อ ซี เต้~ๆ ท่อง ท๊อง โพล้ง ชู่ง เท่อ นะ เท่อ ล แบ ล้า แบ.
49004015	แบ เด้าะ ลู่ง ท เอ ท กวี้ง นอ ก แบ ไคล้ ท เมะ ท โต้      ดี๊ ก แบ ดู ทาง โท๊ ทาง กุ้ อ เม้ง พี่ ก ม โอ เจ้บึ้ ซ้ะ แอ ทาง ดี๊ กแช่ เยซู คริ้ พี่ เก โพล้ง แบ้ แยว้ อ คู.
49004016	อ เว๊ เกม๊า อ ล้อง อ ย่าง กุ้ อ เม้ง เจ้บึ้ โละ อ ซ้ะ      ดี๊ อางกี ล้าง เว๊ อ ช๊า กุ้ อ โท้ เกม๊า อ บึ้เบง โละ อ ซ้ะ. ท บี่ นอ ล เม้ง แบ ล เม้ง เมะ แม้ เท่อ พี่ อ เกิ้ง แม้ เว๊ นอ อ ล้อง อ ย่าง ม ดู ทาง โท๊ ทาง ดี๊ ชอง ทาง ไคล๊ ทาง ลู่ง ท เอ ท กวี้ง นอ ล้อ.
49004017	จ เจ่ กแช่ เยซู คริ้ อ ดู้ง อ ยาง โล้ เอะ น ซื๊ง บี่ อี้ง      แม้ ซ้ะ บี่ ซุ้ โพล้ง ล ทื๊ง กแช่ แยว้ แบ ล ฌี้. อ ซื๊ง เว๊ ช๊องมอง ท ล กลุ้ แบ
49004018	ดี๊ อ แน่ ตาง แน เท่อ ล ซี แบ เฆาะ. ท ม๊า อ ซ๊าง พี่ กแช่ แยว้ เกล๊าง เอะ โพล้ง นอ อ ซื๊ง เว๊ ล นี่ แบ เว๊ แบ      อ ไฌ่ บี่ อี้ง อ ซื๊ง เว๊ ล ซีงแฌ๊ ท น่าง เม้ง แบ ดี๊ ล แบ ซ้ะ ซีงแฌ๊ เท่อ แบ ปะ.
49004019	อ ซื๊ง เว๊ ล ซีงแฌ๊ ท ฌางแช้ ฌางเด ล้า แบ. อ ซื๊ง เว๊ นย่อง แม้ อ ซ้ะ บี่ ซุ้ ทวีง ดี๊ แม้ ท ล ฌี้ ล แอว้ แบ กุ้ อ เม้ง      ล โก้ง อ ซ้ะ น่าง เม้ง แบ.
49004020	เมะ น ซื๊ง นอ ล นี่ ซีงแฌ๊ กแช่ เยซู คริ้ อ ไฌ่ บี่ นอ แบ.
49004021	น ซื๊ง ซีงแฌ๊ อ ไฌ่ เมาน่าง เย้า. พี่ น เก อ พู อ ลี้ง นอ น แน่ฌ๊า แบ ท อ ที๊ง อ โต้ ลู่ง ท ฌี้ อ ไฌ่ แบฆ้ะ ดี๊ กแช่ เยซู คริ้.
49004022	ท บี่ นอ แม้ ซ้ะ บี่ ซุ้ อ พ้อง ไฆวะ ล้า ล ฌี้. นย๊อง ไฆวะ น ซ้ะ ล่างลี้ง พี่ อ ม เฌ๊ฌ้อง ไฆวะ เป๊งนี่ น ซ้ะกวี้ง ล๊องก้อง ท ล ฌี้ ล แอว้ แบ นอ ไช้ะ.
49004023	แบ เกม๊า กแช่ แยว้ แม้ ก้ะ น ซื๊ง ท ช๊องมอง ดี๊ น เซิง น ซ้ะ อ ซ๊าง ท้อง อ เลา.
49004024	เต้~ๆ นอ น ซื๊ง แบ เก ก้ะ โพล้ง อ ซ๊าง ท้อง อ เลา กุ้ อ เม้ง. กแช่ แยว้ ไต้ ล้าง น ซื๊ง เกม๊า น ล้างโฌ่ อ กแช่. อ นอ เนโพล ทาง เอะ โพล้ง กุ้ อ แฌ้ พี่ น แม้ โพะ กแช่ แยว้ อ ท ที๊ง ท โต้ อ ไค๊      เมะ เว๊ น เก โพล้ง โต้ โพล้ง ล้อง ดี๊ แบ กแช่ แยว้ อ ซ้ะ.
49004025	ท บี่ นอ ไคล้ คีอูง เท่อ ล้า ล ฌี้. กุ้ อ แฌ้ แบ ไคล้ ท โต้ ท ล้อง ดี๊ อ ฌุ้พาง. อ ไฌ่ บี่ อี้ง เฆ้อ กุ้ อ แฌ้ ก เก กแช่ เยซู คริ้ อ ล้อง อ ย่าง ล แฌ้ เม้ง แฌ้ เม้ง.
49004026	น ซื๊ง เมะ ซ้ะทาง เท่อ นอ เกม๊า ท ซ้ะทาง อี้ง ลี้ ฌ้า น ซื๊ง แม้ ท เด้บ้ะ ล ฌี้      ดี๊ ซ้ะทาง เท่อ ท้อง ลู่ง มื่ง ล้าง นึ ล ฌี้.
49004027	เกม๊า ม้างโค้ไล่ อ ช๊า อ โท่ พี่ ม อางโล๊ นี่ น ซื๊ง นอ ล ฌี้.
49004028	โพล้ง พี่ อ อางฌูง ลี้ง เท่อ นอ อางฌูง เท่อ ล้า ล ฌี้      แบ อางฆื๊ง แม้ เท่อ ดี๊ ไฌ่ ดี๊ แบ้ ลู่ง อ โต้ อ ล้อง บี่ ซุ้ ม แม้ช้า โพล้ง ซยาง โพล้ง ยะ ซี
49004029	ไคล้ ท ล ฌี้ ล แอว้ แบ ล ฌี้. แบ เด้าะ ไคล้ เท่อ ลู่ง อ ฌี้ ลู่ง ม แม้ช้า โพล้ง ท๊อง อ ซื๊ง เว๊ แบ ซ้ะ เว๊      บี่ ซุ้ น ท ไคล้ นอ ม ล้างเปิ่ง ลู่ง โพล้ง แน่ฌ๊า แบ เว๊ อ ฌ่าง.
49004030	เกม๊า กแช่ แยว้ อ วีง ฌี้ แล้ แอว้ อ ซ้ะ เฌ๊ฌ้อง ล ฌี้. อ ไฌ่ บี่ อี้ง วีง ฌี้ แล้ แอว้ เก กแช่ แยว้ อ ท แม้ไน พี่ อ เว๊ เก น กแช่ ดี๊ เก ท แม้ไน พี่ ม โอ โคะ ล นี้ง ลู่ง กแช่ แยว้ ม แม้ พ้อง พลิ้ น ซื๊ง.
49004031	นย๊อง ไฆวะ น ซื๊ง ท เซิงทาง ซ้ะไฌ๊      ท ซ้ะทาง ท๊าง เท่อ      ท เอ้งโช่ง เอ้งไน๊      ท ดึ้เดว ทื่งแช้. นย๊อง ไฆวะ ท ล แพ อี้ง ดี๊ กเย่ ท ล ฌี้ ล แอว้ แบ ท้อง อ เลา.
49004032	แบ เด้าะ แบ โอ ดี๊ ท ย๊างเซิง ย๊างซ้ะ ดี๊ ท เซิงช้า ซ้ะช้า โละ ซ้ะ. ทื๊ง นี่ นะ นี่ โละ ซ้ะ ล ฌี้      บี่ ซุ้ กแช่ แยว้ ล ทื๊ง นี่ นะ นี่ น ซื๊ง แบ ปะ ลู่ง กแช่ เยซู คริ้ อ กย้อง นอ ล้อ.
49005001	พี่ น ซื๊ง เก กแช่ แยว้ อ พู อ ลี้ง ลู่ง อ เอ เว๊ นอ น แบ เฌา แม้ ซ้ะ ล้างโฌ่-อ้ะ.
49005002	เกม๊า น ซื๊ง โอ ดี๊ ท เอ ท กวี้ง บี่ ซุ้ กแช่ เยซู คริ้ เอ เฆ้อ ดี๊ นย่อง ซี๊ง ล้าง อ ซ้ะ ลู่ง ก ฌ่าง      เก ท โบง ท แบ้ ดี๊ ท ลื่ง ทาง ลู่ง อ น๊าอวีง น๊าม๊า พี่ กแช่ แยว้ เฆว๊ อ ซ้ะ.
49005003	ลู่ง น ซื๊ง เก กแช่ แยว้ อ พู อ ลี้ง อ กย้อง นอ      เมะ แบฆ้ะ ดี๊ ท แม้ กแม มืง กแม แคว๊      ท แม้ ลู่ง ล ฌี้ ล แอว้ แบ      ดี๊ ท แน่แฌ่ แน่ท้า นอ      ท ล แพ อี้ง      ทึ เมะ น ม เฆว้ง แบ-อ้ะ ฌี้~ๆ      ล เกิ้ง ดี๊ น ซื๊ง แบ เฆาะ.
49005004	ท ไคล้ ล้างลุ้ ล้างเช้      ท ไคล้ ล กลุ้ ล จ้ะ แบ ดี๊ ท ไคล้ ล ฌี้ ล แอว้ แบ นอ ล เกิ้ง โอ ลู่ง น ซื๊ง แกล้ แบ. เกิ้ง น ม ไจ้ะ บลึ้ กแช่ แยว้ ล โค๊.
49005005	น ซื๊ง ซีงแฌ๊ เย้า โพล้ง ลู่ง อ แม้ กแม มืง กแม แคว๊      แม้ ท ล ฌี้ ล แอว้ แบ      ดี๊ แน่แฌ่ แน่ท้า เท่อ นอ (ท แน่แฌ่ แน่ท้า เมะ เว๊ ท แบ้ ทาง ท เค่ง ท ฌ้าง ล เม้ง)      โพล้ง ล แพ อี้ง อ ล่าง ล โอ ลู่ง กแช่ เยซู คริ้ ดี๊ กแช่ แยว้ อ มื่ง อ บ้าง พ้า น่าง พ๊า แบ.
49005006	เกม๊า โพล้ง อางโล๊ นี่ น ซื๊ง ดี๊ ท ไคล้ ล กลุ้ ล จ้ะ แบ ล ฌี้. ท ล แพ อี้ง นอ เกม๊า กแช่ แยว้ อ ซ้ะทาง ดี๊ โพล้ง ลู่ง อ ล ชู่ง-อ้ะ แบ.
49005007	เมะ บี่ นอ แม้ แบฆ้ะ ล้าง น ซ้ะ ดี๊ โพล้ง ล เอ้า แย๊ นอ น่าง เม้ง ล ฌี้.
49005008	น ซื๊ง ซีง ปะ      ลู่ง อ พ้อง ไฆวะ นอ น โอ ลู่ง ท ไค้ะ แกล้      แบ เด้าะ พี่ น เก ทาง กแช่ เยซู คริ้ อ เท่อ นอ น โอ แบ ลู่ง ท พ้าง พ้า เย้า. ท บี่ นอ น แบ แม้ ซ้ะ บี่ ซุ้ โพล้ง โอ ท พ้าง พ้า นอ ล้อ.
49005009	อ ไฌ่ บี่ อี้ง ท พ้าง อี้ง เกม๊า โพล้ง แม้ ท กุ้ อ เม้ง ลู่ง อ ฌี้ อ แอว้ อ เกิ้ง อ แบ อ โต้ อ ล้อง.
49005010	เฌา ไฌ่ ซีงแฌ๊ พี่ ท เม้ง เล้ แบ กแช่ แยว้ อ ซ้ะ.
49005011	แม้ แบฆ้ะ ล้าง น ซื๊ง ซ้ะ ดี๊ ท ล กลุ้ ล จ้ะ แบ พี่ โพล้ง แม้ เว๊ นอ ล ฌี้      อ นอ โอ ลู่ง ท ไค้ะ แกล้      แบ เด้าะ ปล้ะ ล้าง-อ้ะ ลู่ง ท พ้าง พ้า ล โค๊.
49005012	ลู่ง อ ซื๊ง เว๊ แม้ คิ้ซูง คิ้บีง เท่อ นอ ล้าง ฌางแช้ เต้~ๆ      ทึ เมะ เฆว้ง แบ-อ้ะ นอ ล เกิ้ง เฆว้ง น่าง เม้ง แบ.
49005013	พี่ ท กุ้ อ เม้ง อี้ง เนโพล ทาง อ ซ้ะ ลู่ง ท พ้าง พ้า นอ โพล้ง ม แด-อ้ะ ล้างที๊ง แม้ อ ซ้ะ บี่ จะ เล้      อ ไฌ่ บี่ อี้ง ท พ้าง นอ ดึ้ โพล ทาง ท กุ้ อ เม้ง.
49005014	อ กย้อง บี่ นอ ท โล้ เว๊ บี่ อี้ง "โพล้ง ลู่ง อ มี๊ง-เอ้อ      นาง ทาง น ซ้ะ      เฌ้เทิง ม๊า ทาง ไท้ ไช้ะ ฌ้อง กแช่ เยซู คริ้ ม พ้าง ล้าง แบ แน้".
49005015	ท บี่ นอ พี่ น ซื๊ง แม้ ซ้ะ บี่ จะ เล้ นอ ปโล่ ล้าง น ซ้ะ. แม้ ซ้ะ บี่ ซุ้ โพล้ง ล ซีงแฌ๊ เท่อ แบ นอ ล ฌี้      แบ เด้าะ แม้ ซ้ะ บี่ ซุ้ โพล้ง พี่ อ โอ ดี๊ ท โกง ท มอง นอ ไช้ะ.
49005016	น ซื๊ง แบ เจ่ อ ช๊า อ โท่ กุ้ อ พ๊า พี่ ม แม้ เท่อ ลู่ง อ ฌี้      อ ไฌ่ บี่ อี้ง ค๊องเนง ล ว๊าง อี้ง นอ ท อ้า ท ซ๊าง โอ แอ มะ ล้อ.
49005017	ท บี่ นอ เก โพล้ง ล กลุ้ ล จ้ะ แบ ล ฌี้      แบ เด้าะ เฌา อางฆื๊ง แคว่ แฆว่ กแช่ เยซู คริ้ แบ อ ซ้ะ เกม๊า น ซื๊ง แม้ ท เม้ง เล้.
49005018	ม้า ไซ้ะ ล ฌี้      อ นอ ม แม้ เฌ๊ฌ้อง น ซื๊ง ล้อ      แบ เด้าะ เกม๊า วีง ฌี้ แล้ แอว้ โอ ล๊า อ ฆวี้ ลู่ง น ซื๊ง ซ้ะ พ้า.
49005019	ไคล้เดิง โละ ซ้ะ ดี๊ ท ไคล้ ลู่ง แท๊ อางปฆ้า ดี๊ แท๊ แบ้ แยว้. ซ้ะอวีง ทาง แท๊ อางปฆ้า ดี๊ แบ้ ทาง กแช่ เยซู คริ้ เลา เซิง เลา ซ้ะ.
49005020	ไจ้ะ บลึ้ ก แพ่ กแช่ แยว้ ลู่ง ท กุ้ อ เม้ง อ กย้อง ครึ~ๆ ลู่ง ก กแช่ เยซู คริ้ อ เม้ง ล้อ.
49005021	ลู่ง น ซื๊ง ดู้ง แบ ยาง แบ กแช่ เยซู คริ้ นอ ชู่ง โละ น ซื๊ง ซ้ะ ไช้ะ.
49005022	กมืง ลู่ง อ ทาง แซย่ ซีง ล แพ-เอ้อ      ชู่ง น ซื๊ง แว้ บี่ ซุ้ น ชู่ง กแช่ เยซู คริ้ นอ ไช้ะ.
49005023	อ ไฌ่ บี่ อี้ง แว้ นอ เก อ แม๊ อ คู บี่ ซุ้ กแช่ เยซู คริ้ เก โพล้ง ทื๊ง ซยอง เท่อ อ คู      เมะ เว๊ อ เว๊ แม้ พ้อง พลิ้ โพล้ง ทื๊ง ซยอง เท่อ พี่ เก อ ล้อง อ ย่าง.
49005024	ท บี่ นอ แม๊ ซีง ล แพ นอ แบ ชู่ง อ แว้ ท้อง อ เลา บี่ ซุ้ ดี๊ โพล้ง ทื๊ง ซยอง เท่อ ชู่ง กแช่ เยซู คริ้ อ ลู่ง.
49005025	กแคว๊ ลู่ง อ ทาง แซย่ ซีง ล แพ-เอ้อ      เอ น ซื๊ง แม๊ นอ ไช้ะ      บี่ ซุ้ กแช่ เยซู คริ้ เอ โพล้ง ทื๊ง ซยอง เท่อ ดี๊ นย่อง ซี๊ง ล้าง อ ซ้ะ ลู่ง อ ฌ่าง.
49005026	อ เว๊ แม้ บี่ นอ บี่ ซุ้ ม เกล๊าง ล้าง โพล้ง ทื๊ง ซยอง เท่อ เอะ กแช่ แยว้      เมะ เว๊ แม้ เช๊ง โพล้ง ทื๊ง ซยอง เท่อ ลู่ง ที๊ง แกล้ ดี๊ โล้ ล้าง ท ฌี้ อ ไฌ่ เอะ-อ้ะ.
49005027	ท บี่ นอ อ เว๊ ม นี่ แบ โพล้ง ทื๊ง ซยอง เท่อ ลู่ง อ ฆี๊ง อ แล้ อ เช๊ง อ เกล้ง อ ฌี้ อ แอว้      ล โอ ดี๊ ท ไพ้ะ ท แม น่าง เม้ง แบ.
49005028	โพล้ง แคว๊ แบ เอ อ แม๊ บี่ ซุ้ อ เอ ล้าง อ กแช่ อ ล้อง อ ย่าง. โพล้ง แคว๊ พี่ เอ อ แม๊ นอ เอ ล้าง อ กแช่ ปะ.
49005029	โพล้ง ล โอ น่าง แฌ้ แบ ลู่ง อ แคว่ ล้าง อ กแช่ อ ล้อง อ ย่าง ล มึ แบ      แบ เด้าะ ลื่ง อาง ลื่ง โอ้ ดี๊ แฌแซ กต้าง เว๊ บี่ ซุ้ กแช่ เยซู คริ้ แม้ เอะ โพล้ง ทื๊ง ซยอง เท่อ.
49005030	อ ไฌ่ บี่ อี้ง ก เก กแช่ เยซู คริ้ อ ล้อง อ ย่าง ล แฌ้ เม้ง แฌ้ เม้ง
49005031	บี่ ซุ้ ไละ ฌี้ ไละ แอว้ โล้ เว๊ บี่ อี้ง      "อ กย้อง บี่ นอ กแคว๊ แบ ไจ แด อ มู่ อ แพ่ ลี้ โอ ฆึ ก้ะ ดี๊ อ แม๊ บี่ นอ ล้อ. อ ซื๊ง เว๊ คี๊ง แฌ้ นอ ม เก ทาง ก้ะ ท ล แฌ้ ฆ่าง ล้อ".
49005032	ไละ ฌี้ ไละ แอว้ ล โท้ อี้ง เนโพล ทาง ท คิ้ซูง ลู่ง อ ล้างเปิ่ง ล เม้ง พี่ จ ช๊องมอง แบฆ้ะ ดี๊ กแช่ เยซู คริ้ ดี๊ โพล้ง ทื๊ง ซยอง เท่อ
49005033	แบ เด้าะ แบฆ้ะ ดี๊ น ซื๊ง ปะ      เมะ เว๊ แว้ กุ้ อ แฌ้ เกิ้ง เอ อ แม๊ บี่ ซุ้ เอ ล้าง อ กแช่      ดี๊ แม๊ กุ้ อ แฌ้ เกิ้ง ดู้ง แบ ยาง แบ อ แว้ ล้อ.
49006001	พู ซีง ลี้ง ซีง ล แพ-เอ้อ      ชู่ง น ซื๊ง มู่ ซื๊ง แพ่ อ ลู่ง นอ ไช้ะ บี่ ซุ้ โพล้ง แบ้ แยว้ เกิ้ง ม แม้ เว๊.
49006002	"ทื๊ง แบ นะ แบ น มู่ น แพ่ นอ ไช้ะ". อ อี้ง เก ท อางแม้เลา อ วี่งคู ล เม้ง พี่ โอ ฆึ ดี๊ กแช่ แยว้ อ ท เอิ้งล้าง
49006003	เมะ เว๊      "บี่ ซุ้ น ซื๊ง ม โอ มึ โอ พ้า ดี๊ ม โอ โก้ง โอ คุ้ ลู่ง ฌางคู โคล๊ง คู อี้ง".
49006004	มู่ แพ่ ซีง ล แพ-เอ้อ      ไคล้ ดี๊ แม้ เอะ น ซื๊ง พู อ เท่อ ล เม้ง ล เม้ง ลู่ง อ ซื๊ง เว๊ ม ซ้ะทาง เท่อ นอ ล ฌี้      แบ เด้าะ พี่ น ลื่ง-อ้ะ นอ เกม๊า น ซอง-อ้ะ ดี๊ โล้ เอะ อ เท่อ บี่ ซุ้ โพล้ง แบ้ แยว้ เกิ้ง ม แม้ เว๊ ล้อ.
49006005	ท อ ฆ่อง ซีง ล แพ-เอ้อ      น ซื๊ง แบ ดู้ง แบ ยาง แบ น เซงคู ดี๊ ชู่ง-อ้ะ ท้อง อ เลา. อ นอ แม้-อ้ะ เลา เซิง เลา ซ้ะ บี่ ซุ้ น แม้ เอะ กแช่ เยซู คริ้ อ เท่อ.
49006006	แม้ เท่อ ที่ อ เมะแซ พ้า บี่ ซุ้ ม เกม๊า น เซงคู อางปฆ้า น ซื๊ง นอ ล ฌี้. แบ เด้าะ แม้ เท่อ เลา เซิง เลา ซ้ะ พี่ กแช่ แยว้ แบ ซ้ะ เกม๊า น แม้ ลู่ง น เก กแช่ เยซู คริ้ อ ฆ่อง อ กย้อง นอ.
49006007	พี่ น ซื๊ง เก ท ฆ่อง นอ แม้ เท่อ ดี๊ เซิง มึ ซ้ะ มึ บี่ ซุ้ แม้ เอะ กแช่ เยซู คริ้ อ เท่อ      ล เมะ แม้ ที่ กโพล้ง ฌางคู คู อ ฌ่าง แบ.
49006008	น ซื๊ง พี่ เก ท ฆ่อง เมะ ฌี้      ล เก ท ฆ่อง แบ เมะ ฌี้      น ซีงแฌ๊ เมาน่าง เย้า กแช่ เยซู คริ้ ม เกล๊าง น จูงเล้ง คางเล๊ ลู่ง น แม้ เท่อ ฌี้ อ ฌ่าง.
49006009	เซงคู ซีง ล แพ-เอ้อ      น ซื๊ง แบ แม้ ซ้ะ ดี๊ น ฆ่อง บี่ ซุ้ ฆ่อง เกิ้ง แม้ อ ซ้ะ ดี๊ น ซื๊ง      เคิ่ง-อ้ะ ล ฌี้. นาง แบ-อ้ะ น ซื๊ง ดี๊ ฆ่อง นอ เซงคู โอ ล แฌ้ ฆ่าง ลู่ง มุ้คู พี่ อ ต้ะเซ๊ง โพล้ง กุ้ อ แฌ้ บี่ ซุ้~ๆ โละ ซ้ะ      ล อางกี เมะ อางกี แน๊ โพล้ง น่าง แฌ้ แบ.
49006010	ลู่ง ไค๊ ทึ อี้ง เกม๊า น ซื๊ง ไฌ่ ซื๊ง แบ้ ชอง ทาง ไคล๊ ทาง ลู่ง กแช่ เยซู คริ้ อ ซุ้      ดี๊ เกม๊า น นี่ แบ อ ดู้ง อ ยาง อ ซยื๊ง อ ซย้อง.
49006011	ซุ้ ทาง ฆ้า โฆ่ กุ้ อ เม้ง พี่ กแช่ แยว้ เกล๊าง น ซื๊ง ลู่ง น ม ด้างทะ ท อ้า ท ซ๊าง ซี      บี่ ซุ้ น ม โอ เฌิ่ง โอ ค๊า พี่ ม้างโค้ไล่ เฌ๊ ดึ้ น ซื๊ง ดี๊ อ ท อางโล๊ อางเว้ง.
49006012	อ ไฌ่ บี่ อี้ง ก ล ดึ้ โละ ซ้ะ ดี๊ โพล้ง ฌางคู คู แบ      แบ เด้าะ ก ดึ้ โละ ซ้ะ ดี๊ ท วี๊ง ท แน พี่ อ แม้ ท ล ฌี้ ล แอว้ แบ โอ ลู่ง ท พุ้พ๊าง      ดี๊ เท่อ ลู่ง อ ยู่แคว่ เท่อ      ดี๊ เท่อ พี่ อ โอ ดี๊ อ ดู้ง อ ยาง อ ไฌ่ อ แบ้ ล ชู้ แย๊ อี้ง พี่ อ โอ ท ไค้ะ แกล้.
49006013	ท บี่ นอ ซุ้ ทาง ฆ้า โฆ่ กุ้ อ เม้ง พี่ กแช่ แยว้ เกล๊าง น ซื๊ง ลู่ง น ม ด้างทะ ท อ้า ท ซ๊าง ซี      ฌ้อง พี่ ล นี้ง แย๊ ท อ้า ท ซ๊าง เฌ๊ ท้อง โคะ นอ น ม ดึ้-อ้ะ ซี. พี่ น ดึ้ เท่อ ฌ้อง เย้า นอ น ม โอ เฌิ่ง โอ ค๊า ได้ะ.
49006014	ท บี่ นอ โอ เฌิ่ง โอ ค๊า ไช้ะ. แม้ นี่ ท อ ที๊ง อ โต้ บี่ ซุ้ เก น ย่างเด้ง พลี้ง เรา ทะ น ย่างเด้ง. เมะ ลู่ง ท แบ กแช่ แยว้ อ ซ้ะ นอ แม้ นี่-อ้ะ บี่ ซุ้ ท ด้างทะ ซ้ะแน๊.
49006015	พี่ น แบ ซ้ะ โล้ ล้าง ท ฌี้ อ ไฌ่ แบฆ้ะ ดี๊ กแช่ แยว้ อ ท มึ ท พ้า ครึ~ๆ นอ แม้ นี่-อ้ะ บี่ ซุ้ เก น คางไพ้ะ.
49006016	แม้ นี่ น ท ชู่ง ท นะ บี่ ซุ้ เก ท ด้างทะ พี่ น โชะ ทาง-อ้ะ. อ อี้ง นอ ม แม้ ล้างไพะ ม้างโค้ไล่ อ แพล่ แช มี อ้า กุ้ อ บ้อง ซี.
49006017	แม้ นี่ ท พ้อง ท พลิ้ บี่ ซุ้ เก คลื้งโมะ ด้างทะ น คู      ฌ้อง แม้ นี่ กแช่ แยว้ อ ลู่ง อ แท๊ บี่ ซุ้ เก น้ะ พี่ วีง ฌี้ แล้ แอว้ เกล๊าง เว๊.
49006018	พี่ น ซื๊ง แม้ ท กุ้ อ เม้ง อี้ง นอ ชูแพ อางท่าง เท่อ ดี๊ กแช่ แยว้ เกม๊า อ แม้ช้า น ซื๊ง. เจ่ อ ช๊า อ โท่ ชูแพ เท่อ กุ้ อ พ๊า บี่ ซุ้ วีง ฌี้ แล้ แอว้ บุ้ แบ น ซ้ะ เกม๊า น ชูแพ เท่อ. ท บี่ นอ น แบ ปโล่ ล้าง น ซ้ะ โอ คุ้แคว่ เท่อ ครึ~ๆ      ดี๊ ชูแพ เท่อ ลู่ง กแช่ แยว้ อ พู อ ลี้ง กุ้ แฌ้ อ ฌ่าง.
49006019	ชูแพ เท่อ ลู่ง จ ฌ่าง ปะ พี่ ล พ๊า เล้ ลู่ง จ ม ไคล้ ทาง เท่อ นอ เกม๊า กแช่ แยว้ ดึ้ ซีงแฌ๊ จ แบ ไคล้ ท เม้ง เล้      บี่ ซุ้ จ ม ไคล้-อ้ะ เบิง ดี๊ เกม๊า โพล้ง ซีงแฌ๊ ท คิ้ซูง คิ้บีง แบฆ้ะ ดี๊ ท ฌี้ อ ไฌ่.
49006020	อ กย้อง บี่ อี้ง จ เก โพล้ง ไคล้ คิ้ กแช่ เยซู คริ้      ทึ เมะ ค๊องเนง อี้ง จ โอ ลู่ง พ้อง พ้า ฌี้~ๆ. เกม๊า น ซื๊ง ชูแพ เท่อ ลู่ง จ ฌ่าง พี่ จ ม โล้ ล้าง ท ฌี้ อ ไฌ่ เบิง บี่ ซุ้ เกิ้ง จ โล้-อ้ะ.
49006021	ทีคีโค ก ด๊างพื่งวี่ ลู่ง ก เอ-อ้ะ พี่ อ แม้ ซกุ้ กแช่ แยว้ อ เท่อ ดี๊ เฆ้อ ดี๊ เก โพล้ง เซิง โต้ ซ้ะ ล้อง นอ. อ เว๊ ม โล้ เอะ น ซื๊ง แบฆ้ะ ดี๊ แย้ บี่ ซุ้ น ม ซีงแฌ๊ จ แม้ ซ้ะ บี่ จะ เล้.
49006022	จ เกม๊า อ ลี้ โล้ เอะ น ซื๊ง เฆ้อ กุ้ อ แฌ้ ก แม้ ซ้ะ บี่ จะ เล้      บี่ ซุ้ อ เว๊ ม แม้ ชอง ทาง น เซิง น ซ้ะ.
49006023	เกม๊า ก แพ่ กแช่ แยว้ ดี๊ กแช่ เยซู คริ้ อ ท มึ ท พ้า ดี๊ ท เอ ท กวี้ง พี่ อ โอ ฆึ ดี๊ ท ชู่ง ท นะ นอ โอ ดี๊ ด๊างพื่งวี่ ที๊ง ซยอง เท่อ กุ้ อ แฌ้ ไช้ะ.
49006024	เกม๊า กแช่ แยว้ อ โก้ง อ โบ้ง อ บลึ้ อ บลาง โอ ดี๊ น ซื๊ง กุ้ อ แฌ้ พี่ อ เอ ก กแช่ เยซู คริ้ เลา เซิง เลา ซ้ะ ครึ~ๆ นอ ล้อ.
50001001	แย้ ปาโล ดี๊ ทีโมเท เก กแช่ เยซู คริ้ อ เพล่. ก กวิ้ ยื่ง เอะ กแช่ แยว้ อ พู อ ลี้ง อ ไละ กุ้ อ แฌ้ ลู่ง เฌง ฟีลิ้ปี พี่ อ โอ ลู่ง กแช่ เยซู คริ้ อ ซุ้      ดี๊ กวิ้ เอะ คู ยู่แคว่ เท่อ ดี๊ โพล้ง แม้ช้า เท่อ ลู่ง โพล้ง ทื๊ง ซยอง เท่อ อ แกล้.
50001002	เกม๊า ก แพ่ กแช่ แยว้ ดี๊ กแช่ เยซู คริ้ อ โก้ง อ โบ้ง อ บลึ้ อ บลาง ท มึ ท พ้า โอ ดี๊ น ซื๊ง กุ้ อ แฌ้ ล้อ.
50001003	จ นาง แบ น ซื๊ง พี่ ล พ๊า เล้ นอ จ ไจ้ะ บลึ้ แบ จ กแช่ แยว้ ลู่ง น ซื๊ง ฌ่าง กุ้ อ พ๊า ล้อ
50001004	ดี๊ กุ้ อ พ๊า พี่ จ ชูแพ อางท่าง เท่อ ลู่ง น ซื๊ง ฌ่าง นอ จ อางท่าง เท่อ ดี๊ ท ซ้ะอวีง ซ้ะโทะ.
50001005	อ ไฌ่ บี่ อี้ง น ซื๊ง แม้ช้า แย้ ลู่ง จ โล้ ล้าง ท ฌี้ อ ไฌ่ ลู่ง อ ต้องคู ล นี้ง ท้อง ค๊องเนง อี้ง.
50001006	ท บี่ นอ จ ซีงแฌ๊ เต้~ๆ เย้า กแช่ แยว้ พี่ อ เตะล้าง แม้ ทาง ท อ ฌี้ ลู่ง น ซื๊ง ซ้ะ พ้า นอ ม แม้ เว๊ ครึ~ๆ ท้อง อ ฌ้อง ลู่ง มื่ง นี้ง พี่ กแช่ เยซู คริ้ ม เฌ๊ ไท้ โคะ ล้อ.
50001007	จ ซ้ะ โอ ดี๊ น ซื๊ง ครึ~ๆ. ท บี่ นอ แบ ฌี้ ทึ เย้า พี่ จ แก เซิง แก ซ้ะ ดี๊ น ซี๊ง บี่ อี้ง      เมะ เว๊ น ซื๊ง กุ้ แฌ้ แม้ ฆึ เท่อ ดี๊ แย้ ลู่ง ท แม้ พี่ กแช่ แยว้ อางลึ นี่ เว๊ เกม๊า จ แม้      ลู่ง จ โอ พ้อง พ้า ค๊องเนง อี้ง เมะ ฌี้      ลู่ง อ พ้อง ไฆวะ เมะ ฌี้ พี่ จ ลี้ โล้ ล้าง เอะ โพล้ง ท ฌี้ อ ไฌ่ นอ เกม๊า อ ซีงแฌ๊ ท อ ไฌ่ อี้ง เก ท อ ที๊ง อ โต้ ดี๊ เกม๊า อ ชู่ง เท่อ เมะ เฌิ่ง เมะ ค๊า.
50001008	กแช่ แยว้ เก เอะ จ พีงนยาง พี่ จ ท ยื่ง ซ้ะ ดี๊ น ซื๊ง กุ้ อ แฌ้ นอ เฌ๊ เว๊ ลู่ง กแช่ เยซู คริ้ นอ ล้อ.
50001009	จ อางท่าง เท่อ ลู่ง น ซื๊ง ฌ่าง บี่ อี้ง      เกม๊า น ท เอ ท กวี้ง แอ ทาง โฌ่ ทาง ครึ~ๆ      ดี๊ เกม๊า น โอ ดี๊ ท ซีงแฌ๊ แน่ฌ๊า ลู่ง อ เมะ อ โต้      ดี๊ เกม๊า น ต้ะเซ๊ง เท่อ ลู่ง อ แบ ทึ
50001010	บี่ ซุ้ น ซื๊ง ม ลึ นี่ เท่อ ลู่ง อ ฌี้ ทึ นอ ซี. ฌ้อง นอ น ซื๊ง ท ไพ้ะ ท แม ล โอ แบ ดี๊ ท ม ไจ้ะ ม ไคล้ น ซื๊ง ล โอ แบ พี่ ล นี้ง แย๊ กแช่ เยซู คริ้ ม เฌ๊ ไท้ โคะ.
50001011	พี่ น ซื๊ง แม้ ท กุ้ อ เม้ง นอ ม แบ ฌี้ เต้~ๆ      เมะ เว๊ กแช่ เยซู คริ้ ล แฌ้ ล้อ เกม๊า น แม้ บี่ นอ ซี      บี่ ซุ้ โพล้ง ม แม้ ฆี๊ง แม้ แล้ ดี๊ อางปฆ้า ทาง กแช่ แยว้ นอ ล้อ.
50001012	ด๊างพื่งวี่ ซีง-เอ้อ จ แบ ซ้ะ เกม๊า น ซื๊ง ซีงแฌ๊ พี่ จ แบ จโคะ ท ล แพ อี้ง นอ ดึ้ เกม๊า โพล้ง ชู่ง ไท้ นะ ไท้ เท่อ แอ ทาง โฌ่ ทาง.
50001013	อ กย้อง บี่ อี้ง ซึ้พู พี่ อ โอ คุ้ ซีซา อ ล่าง ดี๊ โพล้ง อ แฌ้แพ กุ้ อ แฌ้ พี่ อ โอ พี่ อี้ง นอ ซีงแฌ๊ เว๊ ลู่ง จ โอ พ้อง พ้า นอ เมะ เว๊ จ แม้ เอะ กแช่ เยซู คริ้ อ เท่อ ล้อ.
50001014	พี่ จ โอ พ้อง พ้า นอ เกม๊า ด๊างพื่งวี่ ทื๊ง ซยอง เท่อ แอ ลู่ง อ อางกี ล้าง อ ซ้ะ ดี๊ กแช่ เยซู คริ้ เฌิ่ง ทาง ค๊า ทาง. ท บี่ นอ อ ซื๊ง เว๊ โล้ ล้าง เท่อ เบิง แอ ทาง ครึ~ๆ      ล ซ้ะเม ท น่าง เม้ง แบ เฆาะ.
50001015	เมะ เย้า      แบ ล แฌ้~ๆ โล้ ล้าง กแช่ เยซู คริ้ อ ไฌะ อ ไฌ่ ดี๊ อ ซ้ะ ลู่ง อ ไคว๊ เท่อ โนย้ง เท่อ      ติ้ โละ ไอ โละ อ ซ้ะ แด เว๊      แบ เด้าะ โพล้ง อ แฌ้แพ โล้ ล้าง เท่อ ดี๊ อ เซิงเท่ง ซ้ะโต้.
50001016	อ ซื๊ง เว๊ แม้ เว๊ บี่ นอ เฌ๊ เว๊ ลู่ง อ ท เอ ท กวี้ง      อ ไฌ่ บี่ อี้ง อ ซื๊ง เว๊ ซีงแฌ๊ เว๊ กแช่ แยว้ อางลึ นี่ แย้ เกม๊า จ เนโพล ทาง ท ฌี้ อ ไฌ่ เก ท อ ที๊ง อ โต้.
50001017	โพล้ง อ แฌ้แพ นอ ล โล้ ล้าง เท่อ ดี๊ อ เซิง โต้ ซ้ะ ล้อง แบ      แบ เด้าะ แบ ซ้ะ ท อ ฌี้ ลู่ง อ ฌ่าง แด เว๊ ล้อ. อ ซื๊ง เว๊ แบ ซ้ะ เกม๊า จ แบ น้ะ แบ โน๊ง แอ ทาง น้ะ นี่ อ ล่าง ลู่ง จ โอ พ้อง พ้า อี้ง.
50001018	ล แบ ท น่าง เม้ง แบ. อ ซื๊ง เว๊ โล้ ล้าง เท่อ ดี๊ ซ้ะ ไก ฌี้ ซ้ะ ล้อง ฌี้      เม้ง ฌี้ เม้ง ฌี้      ลู่ง อ ล้างเปิ่ง นอ อ ซื๊ง เว๊ โล้ ล้าง กแช่ เยซู คริ้ อ ไฌะ อ ไฌ่ ปะ. อ อี้ง นอ จ ซ้ะอวีง ซ้ะโทะ ดู มะ ดี๊ จ ม ซ้ะอวีง ซ้ะโทะ ครึ~ๆ.
50001019	อ ไฌ่ บี่ อี้ง จ ซีงแฌ๊ เว๊ พี่ จ ม ไจ ทาง ไฆวะ พ้อง พ้า ซี นอ เมะ เว๊ น ซื๊ง ชูแพ อางท่าง เท่อ      ดี๊ กแช่ เยซู คริ้ อ วีง ฌี้ แล้ แอว้ แม้ช้า แย้.
50001020	พี่ จ แบ ซ้ะ เท่อ ดี๊ จ มื้งแล่ เท่อ เต้~ๆ นอ เมะ เว๊ จ ม แม้ เท่อ ลู่ง อ เกิ้ง แม้ ครึ~ๆ      ดี๊ ค๊องเนง อี้ง จ ม ไคล้ เท่อ เบิง แบ ด้อง กุ้ อ พ๊า ปะ      บี่ ซุ้ จ ท แม้ ท ไคล้ กุ้ อ เม้ง นอ      จ ซี๊ง ฌี้ จ ม๊า ฌี้      ม เกม๊า โพล้ง ดู้ง แบ ยาง แบ กแช่ เยซู คริ้.
50001021	อ ไฌ่ บี่ อี้ง ก ท โอ ม๊า นอ เก ท เม้ง เล้. ยี๊ แด นอ จ โอ ม๊า เมะ เว๊ ลู่ง กแช่ เยซู คริ้ อ ฌ่าง      จ เมะ ซี๊ง นอ ม ล้างเปิ่ง ลู่ง จ ฌ่าง.
50001022	แบ เด้าะ จ เมะ โอ ม๊า ได้ะ ลู่ง ฌางคู โคล๊ง คู อี้ง จ ม แม้ เท่อ พี่ อ ซูง อ แซ โอ แอ ทาง นอ. จ แบ ลึ นี่ พี่ ล เม้ง เล้ จ ล ซีงแฌ๊ แบ.
50001023	จ ซ้ะ โอ คี๊ง โค๊ คี๊ง แพ้. ล แพ้ จ ล แบ ซ้ะ โอ ลู่ง ฌางคู โคล๊ง คู อี้ง ล้า แบ. จ แบ ซ้ะ ไท้ โอ ดี๊ กแช่ เยซู คริ้ บะจือ.
50001024	แบ เด้าะ พี่ จ โอ ม๊า ได้ะ นอ ม ล้างเปิ่ง ลู่ง น ซื๊ง ฌ่าง แอ นี่ จ ม ซี๊ง ล โค๊.
50001025	จ ซีงแฌ๊-อ้ะ เมาน่าง เย้า. ท บี่ นอ จ ซีงแฌ๊ จ ม โอ ม๊า ล โค๊. จ ม โอ ดี๊ น ซื๊ง กุ้ อ แฌ้ ได้ะ      ม แม้ช้า น ซื๊ง เกม๊า น ท ชู่ง ท นะ แอ ทาง โฌ่ ทาง ดี๊ โอ ดี๊ ท ซ้ะอวีง ซ้ะโทะ แอ นี่ อ ล่าง ได้ะ.
50001026	ท บี่ นอ พี่ จ เฌ๊ ไท้ โอ ลู่ง น ซื๊ง แกล้ ล พ๊า เด้าะ โคะ นอ น ซื๊ง ท ซ้ะอวีง ซ้ะโทะ ลู่ง กแช่ เยซู คริ้ ม แอ น้ะ มะ ลู่ง จ ไฌ่ จ กย้อง อี้ง.
50001027	เท่อ ลู่ง อ ล้างเปิ่ง นอ น ซื๊ง แบ โอ บี่ ซุ้ ม เกิ้ง ดี๊ ท ฌี้ อ ไฌ่ ดี๊ กแช่ เยซู คริ้. ท บี่ นอ จ เมะ ลี้ โอ น ซื๊ง ฌี้      ล ลี้ แบ ฌี้      จ ม แน่ฌ๊า น ซื๊ง โอ เฌิ่ง โอ ค๊า ดี๊ เซิง ดี๊ ซ้ะ ล เม้ง ฆ่าง      ดี๊ น ซื๊ง ดึ้ เท่อ เลา ไฌ่ เลา แบ้ ลู่ง ท ชู่ง ท นะ อ ฌ่าง      เฌ๊ เว๊ ลู่ง ท ฌี้ อ ไฌ่.
50001028	ซ้ะเม โพล้ง ลู่ง อ แม้ ไทะทะ น ซื๊ง นอ ล ฌี้. อ นอ เก ท แม้ไน พี่ ม ดึ้ เน เอะ อ ซื๊ง ลู่ง อ ซื๊ง เว๊ ม ล้าง แบ เตา แบ แต๊      ดี๊ น ซื๊ง เว๊ ม นี่ แบ ท พ้อง ท พลิ้      เมะ เว๊ กแช่ แยว้ ล้อ เกม๊า น ซื๊ง น้า เท่อ.
50001029	อ ไฌ่ บี่ อี้ง กแช่ แยว้ เกล๊าง น ซื๊ง อ บลึ้ อ บลาง แม้ เอะ กแช่ เยซู คริ้ อ เท่อ      ล เมะ ที่ น ชู่ง-อ้ะ นะ-อ้ะ ล เม้ง แบ      แบ เด้าะ น แบ โท่ง ท น้ะ ท โน๊ง ลู่ง อ ฌ่าง ปะ
50001030	เมะ เว๊ น ซื๊ง ดึ้ ฆึ เท่อ ดี๊ แย้ พี่ จ โล้ ล้าง ท ฌี้ อ ไฌ่      เก ท ดึ้ ล เม้ง ฆ่าง พี่ จ ดึ้-อ้ะ ลู่ง อ พ้อง ไฆวะ ดี๊ ค๊องเนง อี้ง จ ดึ้-อ้ะ ปะ บี่ ซุ้ น ซื๊ง แน่ฌ๊า แบ-อ้ะ นอ ล้อ.
50002001	พี่ น ซื๊ง โอ ลู่ง กแช่ เยซู คริ้ อ ซุ้ นอ น ชอง ทาง ไคล๊ ทาง      กแช่ เยซู คริ้ อ ท เอ ท กวี้ง แม้ มึ ทาง น ซื๊ง ซ้ะ      น นึ ฆึ ดี๊ วีง ฌี้ แล้ แอว้      น ย๊างเซิง ย๊างซ้ะ ดี๊ เซิง ฌี้ ซ้ะ ช้า โละ ซ้ะ.
50002002	ท บี่ นอ จ อวีงซ้ะชู้ น ซื๊ง เกม๊า จ ท ซ้ะอวีง ซ้ะโทะ ล๊า ทาง ฆวี้ ทาง บี่ อี้ง เซ้อ      เกม๊า น ช๊องมอง ช๊องม้ะ ท ล เม้ง ฆ่าง      โอ ดี๊ ท เอ ท กวี้ง ล เม้ง ฆ่าง      โอ ดี๊ เซิง ดี๊ ซ้ะ ล เม้ง ฆ่าง
50002003	แม้ เท่อ พี่ ม แคว่ ล้าง ที่ น กแช่ อ ฌ่าง พ้า ล แฌ้ ล ฌี้      ดี๊ ไจ้ะ ล้าง น ซ้ะ เก ท อ ดู อ โท๊ ล ฌี้      แบ เด้าะ น ซื๊ง แบ ชาง ล้าง ซ้ะ      น ล แบ ช๊องมอง น ฌี้ นี่ โพล้ง อ แฌ้แพ แบ.
50002004	ช๊องมอง ล้าง ซ้ะ ล แพ้ ล ฌี้. น แบ ช๊องมอง ลู่ง โพล้ง อ แฌ้แพ อ ฌ่าง ปะ.
50002005	น ซื๊ง แบ แม้ ซ้ะ บี่ ซุ้ กแช่ เยซู คริ้.
50002006	อ เว๊ นอ อ เซิง อ ซ้ะ ล้างโฌ่ กแช่ แยว้. พี่ อ เว๊ ท๊อง ซุ้ ดี๊ กแช่ แยว้ นอ ล เจ่ เว๊ ลู่ง อ ฌ่าง พ้า แบ.
50002007	แบ เด้าะ อ เว๊ นย่อง นย๊อง ไฆวะ อ เท่อ กุ้ อ เม้ง แม้ ก้ะ อ ซ้ะ ล้างโฌ่ ท อ ฆ่อง. อ เว๊ กึ ทาง เก โพล้ง ดี๊ โพล้ง แด อ เว๊ ล้างโฌ่ โพล้ง ฌางคู คู ล้อ.
50002008	อ เว๊ ชาง ล้าง อ ซ้ะ ชู่ง กแช่ แยว้ อ ลู่ง อ แท๊ ท้อง อ ซี๊ง      ทึ เมะ อ เว๊ แบ ซี๊ง ลู่ง เซง ป้างกิ้ อ ล้อง ฌี้~ๆ.
50002009	อ กย้อง บี่ อี้ง กแช่ แยว้ อางกี ทาง โท๊ เว๊ ลู่ง ท กุ้ อ เม้ง อ พ๊างคู ดี๊ เกล๊าง เว๊ อ เม้ง ดู แซ ดู นี่ ท อ เม้ง กุ้ อ เม้ง.
50002010	อ ไฌ่ บี่ นอ โพล้ง กุ้ ดี้ง กุ้ แฌ้ ลู่ง อ โอ มุ้คู ดี๊ ฌางคู คู ดี๊ ฌางคู แช๊ละ ม ไคล้ะ ล้าง อ คาง โบง ทาง แบ้ ทาง กแช่ เยซู คริ้ ล้อ
50002011	ดี๊ ม โล้ ล้าง เอะ โพล้ง กุ้ อ แฌ้ กแช่ เยซู คริ้ เก อ ซื๊ง เว๊ อ กแช่      บี่ ซุ้ โพล้ง ม แม้ ฆี๊ง แม้ แล้ ก แพ่ กแช่ แยว้ นอ ล้อ.
50002012	ท บี่ นอ จ ฌุ้พาง พี่ จ เอ-อ้ะ ซีง-เอ้อ      ลู่ง อ พ้อง ไฆวะ พี่ จ โอ ดี๊ น ซื๊ง นอ น ชู่ง แย้ นะ แย้ ครึ~ๆ. ค๊องเนง อี้ง พี่ จ ล โอ ดี๊ น ซื๊ง แบ นอ เกม๊า น ดู้ง แบ ยาง แบ กแช่ แยว้ เลา เซิง เลา ซ้ะ      บี่ ซุ้ ม แม้ ล๊า ทาง ฆวี้ ทาง น ท พ้อง ท พลิ้ แอ เด้าะ.
50002013	อ ไฌ่ บี่ อี้ง กแช่ แยว้ ล้อ แม้ เท่อ ลู่ง น ซื๊ง ซ้ะ พ้า ครึ~ๆ      บี่ ซุ้ ม เกม๊า น แม้ แบ กแช่ แยว้ อ ซ้ะ ซี ดี๊ เกม๊า น แบ ซ้ะ แม้-อ้ะ เต้~ๆ เฆาะ ล้อ.
50002014	พี่ น ซื๊ง แม้ ท เม้ง ฌี้ เม้ง ฌี้ นอ เอ้งไฌ้ เท่อ ดี๊ ติ้ โละ ไอ โละ ซ้ะ ล ฌี้
50002015	บี่ ซุ้ ท ไจ้ะ ท ไคล้ น ซื๊ง ล โอ แบ ดี๊ ท อ้า ท ซ๊าง ล โอ ลู่ง น ซื๊ง ซ้ะ พ้า แบ. น ซื๊ง เก กแช่ แยว้ อ พู อ ลี้ง ลู่ง อ ฌี้ อ แอว้ พี่ อ โอ ฆึ ดี๊ โพล้ง อ ซ้ะ ไก ดี๊ อ ซ้ะ แบ อ้า แบ ซ๊าง ลู่ง ฌางคู โคล๊ง คู อี้ง. น ซื๊ง แบ แม้ พ้าง ล้าง น ซ้ะ ลู่ง อ ซื๊ง เว๊ อ แกล้ บี่ ซุ้ แซย พ้าง ล้าง ลู่ง มุ้คู
50002016	ลู่ง น ซื๊ง โล้ ล้าง เอะ โพล้ง ท ม๊า อ เกล้ พี่ อ เมะ อ โต้ อ ไฌะ อ ไฌ่ นอ. น ซื๊ง เมะ แม้ บี่ นอ จ เซิง จ ซ้ะ ม มึ ลู่ง น ซื๊ง ฌ่าง พี่ ล นี้ง แย๊ กแช่ เยซู คริ้ ม เฌ๊ ไท้ โคะ. อ ไฌ่ บี่ อี้ง พี่ น ซื๊ง แม้ บี่ นอ ม เนโพล ทาง เว๊ พี่ จ แม้ เท่อ เลา ไฌ่ เลา แบ้ นอ ล เมะ เก ท โปล้~ๆ แบ.
50002017	แบ ซีง ลู่ง จ ม แบ ท แม้ ซี๊ง. เมะ บี่ นอ จ ซวีง เก บี่ ซุ้ ท ลื่ง ทาง พี่ แบ ท ลู๊ง ล้าง-อ้ะ ลู่ง ท ลื่ง ทาง อ คู. ท ลื่ง ทาง อี้ง นอ เมะ เว๊ น ซื๊ง ท ชู่ง ท นะ พี่ จ เทว๊ เอะ กแช่ แยว้. เมะ บี่ นอ จ ซ้ะ มึ ดี๊ จ ซ้ะอวีง ซ้ะโทะ ฆึ ดี๊ น ซื๊ง กุ้ อ แฌ้ ล้อ.
50002018	บี่ นอ อ ซุ้ น ซื๊ง ซีง ปะ แบ เซิง มึ ซ้ะ มึ ดี๊ ซ้ะอวีง ซ้ะโทะ ฆึ ดี๊ แย้ นอ ล้อ.
50002019	เมะ แบ กแช่ เยซู คริ้ อ ซ้ะ นอ จ ช๊อง มื้งแล่ ล ไยะ ล้า แบ จ ม เจ่ ทีโมเท ลี้ โอ น ซื๊ง บี่ ซุ้ จ ม ซีงแฌ๊-อ้ะ น ซื๊ง แม้ ซ้ะ บี่ จะ เล้. อ นอ ม เกม๊า จ ซ้ะ มึ ทาง.
50002020	ทีโมเท ล แฌ้ ล้อ อ เซิง อ ซ้ะ ล เม้ง ฆ่าง ดี๊ แย้ ดี๊ อ เว๊ ช๊องมอง เท่อ ลู่ง น ซื๊ง ฌ่าง เต้~ๆ ปะ ล้อ.
50002021	โพล้ง อ แฌ้แพ กุ้ อ แฌ้ แคว่ ล้าง ที่ อ กแช่ อ ซ้ะ แด เว๊      ล เฌา แม้ เท่อ ลู่ง กแช่ เยซู คริ้ อ ฌ่าง พ้า แบ.
50002022	ทีโมเท ล้างเปิ่ง บี่ จะ เล้ นอ น ซื๊ง ซีงแฌ๊ ฌี้ ทึ เย้า. อ เว๊ แม้ ฆึ เท่อ ดี๊ แย้ บี่ ซุ้ พู แม้ช้า แพ่ อ เท่อ พี่ ก โล้ ล้าง ซกุ้ ท ฌี้ อ ไฌ่ นอ.
50002023	อ เว๊ ล แฌ้ ล้อ จ แบ ซ้ะ เจ่-อ้ะ ลี้ โอ น ซื๊ง พี่ จ ซีงแฌ๊ ท เม้ง เล้ ม กึ ทาง ดี๊ แย้.
50002024	เมะ แบ กแช่ เยซู คริ้ อ ซ้ะ นอ ล ไยะ ล้า แบ จ อางกี ล้าง ซ้ะ ม เฌ๊ โอ น ซื๊ง.
50002025	จ ช๊องมอง ม ล้างเปิ่ง พี่ จ ม โซ๊ง ไท้ ก ด๊างพื่งวี่ เอปาโฟดีโต ไท้ ลู่ง น ซื๊ง โอ. น ซื๊ง อางลึ นี่ อ เว๊ เฌ๊ แม้ช้า แย้ พี่ จ แบ ซ้ะ โพล้ง แม้ ซกุ้ เท่อ ดี๊ แย้ ดี๊ แม้ช้า แย้ พี่ จ แบ น้ะ แบ โน๊ง ลู่ง จ โล้ ล้าง เท่อ อ ไฌ่ อ กย้อง.
50002026	อ เว๊ ซู๊ แด ซ้ะ ดี๊ น ซื๊ง กุ้ อ แฌ้ เต้~ๆ      ดี๊ อ เว๊ อ ซ้ะ ล มึ แบ พี่ แซ้ แบ น ซื๊ง แน่ ลู่ง อ เว๊ ล เก แบ.
50002027	เมะ เย้า      อ เว๊ ล เก แบ เบ้า ม ซี๊ง เย้า      แบ เด้าะ กแช่ แยว้ ย๊างเซิง ย๊างซ้ะ แบ-อ้ะ      ล เมะ ที่ ย๊างซ้ะ อ เว๊ ล แฌ้ แบ      ย๊างซ้ะ แบ แย้ ปะ      ล เกม๊า จ ซ้ะ เฌ๊ฌ้อง แอ นี่ อี้ง แบ.
50002028	อ กย้อง บี่ อี้ง จ แบ ซ้ะ เจ่ อ เว๊ ลี้ ลู่ง น ซื๊ง โอ เต้~ๆ      บี่ ซุ้ น ม ซ้ะอวีง ซ้ะโทะ ล พ๊า เด้าะ พี่ น แด ไท้-อ้ะ      ดี๊ พี่ จ ซ้ะ เฌ๊ฌ้อง นอ ม ล้างแม่ ไฆวะ ล้อ.
50002029	ตองช้า ฮะช้า-อ้ะ ดี๊ ท เซิง มึ ซ้ะ มึ บี่ ซุ้ โพล้ง แบ้ แยว้ เกิ้ง ม แม้ เว๊ นอ  ไช้ะ. ทื๊ง แบ นะ แบ โพล้ง กุ้ อ แฌ้ ลู่ง อ แม้ เท่อ บี่ ซุ้ อ เว๊.
50002030	อ ไฌ่ บี่ อี้ง อ เว๊ เบ้า ม ซี๊ง พี่ อ แม้ช้า แย้ แม้ กแช่ เยซู คริ้ อ เท่อ. อ เว๊ อางกี ล้าง อ ซ้ะ เมะ ซี๊ง ฌี้ ม๊า ฌี้ ม แม้ช้า แย้ ลู่ง น ซื๊ง แม้ ล ซี แบ.
50003001	จ ด๊างพื่งวี่ ซีง-เอ้อ ลู่ง ไค๊ ทึ อี้ง เกม๊า น ซื๊ง ซ้ะอวีง ซ้ะโทะ ลู่ง กแช่ เยซู คริ้ อ ซุ้. ล แบ ท น่าง เม้ง แบ พี่ จ ม กวิ้ ท ไคล้ อี้ง ล พ๊า เด้าะ ลู่ง อ พ้อง ไฆวะ จ กวิ้-อ้ะ ตบลึ้ พ๊า เย้า      อ นอ ม ฌี้ ลู่ง น ซื๊ง ฌ่าง เต้~ๆ ล้อ.
50003002	แบ ปโล่ ล้าง น ซื๊ง ซ้ะ ดี๊ โพล้ง แม้ อ้า แม้ ซ๊าง เท่อ. โพล้ง ล เอ้า นอ บี่ ซุ้ ทวีง เม้ง พี่ อ เกม๊า น ซื๊ง เก้า เทะ น ซื๊ง ล้อง ซื๊ง ย่าง.
50003003	เมะ ก เว๊ แด ล้อ ก นี่ แบ ท ไฌ่ ไร้ะ ไฆวะ ไพ้ะ ลู่ง อ เมะ อ โต้      ล เมะ อ ซื๊ง เว๊ นี่ แบ เว๊ แบ. อ ไฌ่ บี่ อี้ง ก โบง ทาง แบ้ ทาง กแช่ แยว้ ดี๊ วีง ฌี้ แล้ แอว้. ก ซ้ะอวีง ซ้ะโทะ พี่ ก โอ ลู่ง กแช่ เยซู คริ้ อ ซุ้ นอ      ก ล อางกี ล้าง ซ้ะ ดี๊ ท ไฌะ ท ไฌ่ ลู่ง ค๊อง แบ.
50003004	เต้~ๆ นอ จ อางกี ล้าง ซ้ะ บี่ นอ ซี. โพล้ง เมะ โอ ล แฌ้~ๆ ช๊องมอง ม อางกี ล้าง อ ซ้ะ ดี๊ ท ไฌะ ท ไฌ่ ลู่ง ค๊อง ซี นอ ยี๊ แด อ ซูง อ แซ โอ แอ นี่ นอ ได้ะ พี่ ม ช๊องมอง บี่ นอ.
50003005	พี่ จ กึ ทาง นี่ ล เนว๊ นอ โพล้ง แม้ เอะ แย้ ท ไฌ่ ไร้ะ ไฆวะ ไพ้ะ. จ มู่ จ แพ่ เก โพล้ง อี้งซลาเอง      เก โพล้ง ล ดอง ฆ่าง ดี๊ เบงยาเมง. จ พี๊งชู้ พู๊งชู้ เก โพล้ง ฮีบรู กุ้ อ แฌ้. เมะ แคว่ ลู่ง จ ทื๊ง เซ๊งพ้า ท้างพ้า บี่ จะ เล้ นอ จ เก โพล้ง ฟารีซี.
50003006	จ แบ ซ้ะ แม้ กแช่ แยว้ อ เท่อ เลา เซิง เลา ซ้ะ เต้~ๆ. จ ช๊องมอง อ เว๊ เกม๊า จ แม้ น้ะ แม้ โน๊ง โพล้ง ทื๊ง ซยอง กแช่ เยซู คริ้. เมะ แคว่ โพล้ง พี่ อ แบ กแช่ แยว้ อ ซ้ะ ลู่ง อ ชู่ง เซ๊งพ้า ท้างพ้า นอ แย้ จ ล แม้ ไพ้ะ ท น่าง เม้ง แบ เฆาะ ล้อ.
50003007	แบ เด้าะ ท ล แพ อี้ง พี่ อ พ้อง ไฆวะ ล้างเปิ่ง ลู่ง จ ฌ่าง แอ มะ นอ      ค๊องเนง อี้ง จ นย๊อง ไฆวะ-อ้ะ เลา ปะ      อ ไฌ่ บี่ อี้ง จ แบ ซ้ะ แม้ กแช่ เยซู คริ้ อ เท่อ ล้อ.
50003008	เต้~ๆ เย้า ท กุ้ อ เม้ง ล ล้างเปิ่ง น่าง ปี๊ แบ เมะ แคว่ เท่อ พี่ อ ฌี้ นี่ อ นอ แอ มะ      เมะ เว๊ ซีงแฌ๊ จ กแช่ เยซู คริ้ ล้อ. ลู่ง อ เว๊ อ กย้อง นอ จ นย๊อง ไฆวะ ท กุ้ อ เม้ง. จ แด ท กุ้ อ เม้ง เก ท โซยะ ท ซย้าง บี่ ซุ้ จ ม นี่ แบ กแช่ เยซู คริ้
50003009	ดี๊ ม โอ ก้ะ ลู่ง อ ซุ้ เลา ปะ. จ ท ซี ท แบ แด เว๊ พี่ ม เก ท แบ กแช่ แยว้ อ ซ้ะ นอ ล โอ แบ. ล เมะ จ แบ อ เว๊ อ ซ้ะ พี่ จ แม้ โพะ เซ๊งพ้า ท้างพ้า อ ไค๊ นอ แบ. ค๊องเนง อี้ง จ แบ กแช่ แยว้ อ ซ้ะ ลู่ง จ อางกี ล้าง ซ้ะ ดี๊ กแช่ เยซู คริ้ ล้อ. ท แบ กแช่ แยว้ อ ซ้ะ อี้ง นอ เฌ๊ เว๊ ลู่ง กแช่ แยว้      เมะ เว๊ ลู่ง ก ท ชู่ง ท นะ นอ ล้อ.
50003010	เท่อ พี่ จ แบ ซ้ะ-อ้ะ นอ เมะ เว๊ จ ซู๊ ซีงแฌ๊ ซ้ะ กแช่ เยซู คริ้ ดี๊ อ ดู้ง อ ยาง อ ซยื๊ง อ ซย้อง พี่ อ เว๊ ซี๊ง ม๊า ทาง ไท้      ดี๊ จ แบ ซ้ะ แบ น้ะ แบ โน๊ง ฆึ ดี๊-อ้ะ      ทึ เมะ จ แบ ซี๊ง บี่ ซุ้ อ เว๊ ฌี้~ๆ.
50003011	บี่ ซุ้ ดี๊ นอ จ เมะ ซี๊ง ฌี้ จ ช๊อง มื้งแล่ กแช่ แยว้ ม แม้ ม๊า ทาง ไท้ แย้ ล้อ.
50003012	จ ล ช๊องมอง ลู่ง จ นี่ ท ล แพ อี้ง เย้า ดี๊ จ เก โพล้ง ฌี้ โพล้ง แอว้ เย้า ล เมะ แบ. แบ เด้าะ จ เฌา แม้ ท กุ้ อ เม้ง พี่ จ ม นี่ แบ ท ล แพ อี้ง      อ ไฌ่ บี่ อี้ง กแช่ เยซู คริ้ แม้ นี่ แย้ เกม๊า จ เก อ เท่อ เย้า.
50003013	ด๊างพื่งวี่ ซีง-เอ้อ จ ล ไจ้ะ ลู่ง จ นี่-อ้ะ เย้า แบ      แบ เด้าะ จ แม้ ท ล เม้ง      เมะ เว๊ จ ซ้ะนาง เท่อ ลู่ง อ พ้อง ไฆวะ เลา ปะ ฌ้อง โค่ง ทาง ซ้ะ อางฆื๊ง ก้ะ เท่อ ลู่ง เมะแย๊ ล โค๊.
50003014	ท บี่ นอ จ เฌา ซยู๊ ท่อง อ ท้อง ท อางกี ล้าง อ ล่าง บี่ ซุ้ จ ม นี่ แบ รางวาง. อ นอ เก ท โอ ม๊า ล้างชู้ ล้างแกย พี่ กแช่ แยว้ ลึ นี่ เอะ แย้ เกม๊า จ นี่ ลู่ง กแช่ เยซู คริ้ อ กย้อง ล้อ.
50003015	โพล้ง กุ้ อ แฌ้ ลู่ง ก แกล้ พี่ อ ซีงแฌ๊ กแช่ แยว้ เมาน่าง เย้า ล แพ นอ แบ ช๊องมอง เท่อ บี่ อี้ง. แบ เด้าะ เมะ โอ ล แฌ้~ๆ ลู่ง น ซื๊ง แกล้ ช๊องมอง ล บี่ ซุ้ อี้ง แบ นอ กแช่ แยว้ ม เกม๊า น ซื๊ง แน ซี เมาน่าง ล้อ.
50003016	ลู่ง อ ล้างเปิ่ง นอ เกม๊า ก แม้ โพะ ท ไฌะ ท ไฌ่ อ ไค๊ พี่ ก แม้ โพะ-อ้ะ ครึ~ๆ เย้า นอ.
50003017	ด๊างพื่งวี่ ซีง-เอ้อ แม้-อ้ะ บี่ ซุ้ แย้ อี้ง ครึ~ๆ. ก แม้ เอะ น ซื๊ง ท อ ด้อง ลู่ง อ ฌี้. ท บี่ นอ เกม๊า น แคว่ โพล้ง ลู่ง อ แม้ โพะ ท อ ด้อง อี้ง อ ไค๊.
50003018	พี่ จ ม โล้ เอะ น ซื๊ง อี้ง จ โล้ ตบลึ้ พ๊า เย้า      ดี๊ ค๊องเนง อี้ง จ ม โล้ เอะ น ซื๊ง ล พ๊า เด้าะ. แบ เด้าะ อ อี้ง เกม๊า จ ซ้ะ เฌ๊ฌ้อง ท้อง จ เมะที๊ง ล้าง      เมะ เว๊ โอ ตบลึ้ แฌ้ ลู่ง อ ท ม๊า พ้า นอ เนโพล ทาง เว๊ แช๊มะ ดี๊ กแช่ เยซู คริ้ อ ท ซี๊ง ลู่ง เซง ป้างกิ้ อ ล้อง.
50003019	อ ซื๊ง เว๊ ม ล้าง มแนโฮะ พ้า      อ ไฌ่ บี่ อี้ง อ โฌ่งโพ๊ง เก อ กแช่      อ เซิง มึ ซ้ะ มึ ดี๊ เท่อ พี่ เกิ้ง เก ท ฌางแช้ ลู่ง อ ฌ่าง      ดี๊ ช๊องมอง ที่ เท่อ พี่ อ โอ ลู่ง ฌางคู โคล๊ง คู อี้ง ล้อ.
50003020	แบ เด้าะ ก เว๊ ก เฌง ก ฆ๊าง โอ ลู่ง มุ้คู. ก คุ้แท๊ โพล้ง แม้ พ้อง พลิ้ เฆ้อ เมะ เว๊ กแช่ เยซู คริ้ นอ โอ ลู่ง มุ้คู ม เฌ๊ ล้าง.
50003021	อ เว๊ ม เปลง ไฆวะ ก เค่ง ก ฌ้าง พี่ อ ไฌ่ แช่ แบ้ แช่ พี่ อ ซี๊ง ซี      ฌ้อง ม เกม๊า อ ล้างโฌ่ อ กแช่ อ เค่ง อ ฌ้าง แด เว๊ พี่ อ โอ ดี๊ อ ฆี๊ง อ แล้. พี่ อ แม้ บี่ นอ อ เว๊ ม เจ่ อ ดู้ง อ ยาง ล เม้ง ฆ่าง พี่ อ เว๊ เจ่ อางกี ท กุ้ อ เม้ง โอ ลู่ง อ ท ยู่แคว่ อ พ๊างละ.
50004001	ด๊างพื่งวี่ พี่ จ เอ-อ้ะ ซีง-เอ้อ      จ ท ยื่ง ซ้ะ ดี๊ น ซื๊ง. น เกม๊า จ เซิง ฆวี๊ง ซ้ะ โย้ เต้~ๆ      ดี๊ จ อางปฆ้า น ซื๊ง ลู่ง โพล้ง อ แฌ้แพ อ แน่ พ้า ครึ~ๆ. ด๊างพื่งวี่ พี่ จ เอ-อ้ะ ซีง-เอ้อ      เมะ แคว่ ท กุ้ อ เม้ง พี่ จ โล้ เอะ น ซื๊ง เย้า นอ เกิ้ง ม ชู่ง เท่อ นะ เท่อ เฌิ่ง~ๆ ค๊า~ๆ พี่ น โอ ลู่ง กแช่ เยซู คริ้ อ ซุ้ นอ ล้อ.
50004002	น่าง ยูโอดี ดี๊ น่าง ซีทีเค-เอ้อ      จ อวีงซ้ะชู้ น ซื๊ง เกม๊า แม้ ฆู๊ง แม้ พุ้ โละ ซ้ะ บี่ ซุ้ ด๊างพื่งวี่ ทื๊ง ซยอง กแช่ เยซู คริ้ เกิ้ง ม แม้ เว๊.
50004003	ดี๊ ซีซีโกะ ปะ      น เก จ ฌุ้พาง แม้ ฆึ เท่อ ดี๊ แย้ ลู่ง เซิง โต้ ซ้ะ โต้. จ แบ ซ้ะ เกม๊า น แม้ช้า โพล้ง มืง คี๊ง แฌ้ นอ เกม๊า อ โอ ฆู๊ง โอ พุ้ โละ อ ซ้ะ      อ ไฌ่ บี่ อี้ง อ ซื๊ง เว๊ คี๊ง แฌ้ แม้ ฆึ เท่อ ดี๊ แย้ น้ะ ลู่ง อ โล้ ล้าง กแช่ เยซู คริ้ อ ไฌะ อ ไฌ่      ดี๊ แม้ ซกุ้ เท่อ ดี๊ เคเลเมง ดี๊ จ ฌุ้พาง อ แฌ้แพ กุ้ อ แฌ้ พี่ อ เม้ง โอ ลู่ง ไละ ท ม๊า พ้า.
50004004	เกม๊า น ซื๊ง ซ้ะอวีง ซ้ะโทะ ลู่ง กแช่ เยซู คริ้ อ ซุ้ ครึ~ๆ. จ ม โล้ เอะ น ซื๊ง ล พ๊า เด้าะ      เกม๊า น ซื๊ง ซ้ะอวีง ซ้ะโทะ ไช้ะ.
50004005	พี่ น เซิง ฌี้ ซ้ะ ช้า นอ เกม๊า โพล้ง แด แบ กุ้ อ แฌ้. ล ไยะ ล้า แบ กแช่ เยซู คริ้ ม เฌ๊ ไท้.
50004006	แบคู่ ซ้ะอึ้ ท น่าง เม้ง ล ฌี้. แบ เด้าะ กุ้ อ พ๊า พี่ น ซื๊ง ชูแพ เท่อ เกม๊า น อางท่าง ดี๊ กแช่ แยว้ กุ้ อ เม้ง พี่ น แบ ซ้ะ-อ้ะ นอ      ดี๊ ไจ้ะ บลึ้ กแช่ แยว้ เลา เซิง เลา ซ้ะ กุ้ อ พ๊า
50004007	ฌ้อง กแช่ แยว้ อ ท มึ ท พ้า ลู่ง อ แอ นี่ โพล้ง ฌางคู คู อ ท ซีงแฌ๊ นอ ม ยู่แคว่ น ซื๊ง เซิง ซื๊ง ซ้ะ ดี๊ น ท ช๊องมอง ช๊องม้ะ ลู่ง กแช่ เยซู คริ้ อ ซุ้ นอ ล้อ.
50004008	ด๊างพื่งวี่ ซีง-เอ้อ ลู่ง ไค๊ ทึ อี้ง เกม๊า น ซื๊ง ช๊องมอง เท่อ ลู่ง อ ฌี้ ดี๊ เท่อ ลู่ง อ เกิ้ง อางปฆ้า      เมะ เว๊ เท่อ ลู่ง อ เมะ อ โต้      เท่อ ลู่ง อ ดู อ โท๊      เท่อ ลู่ง อ เกิ้ง อ แบ      เท่อ ลู่ง อ ฌี้ อ แอว้      เท่อ ลู่ง อ ล้างเอ ล้างกวี้ง      ดี๊ เท่อ ลู่ง เกิ้ง ทื๊ง แบ นะ แบ-อ้ะ นอ      เกม๊า อ โอ ลู่ง น ซื๊ง ซ้ะ พ้า นอ ล้อ.
50004009	พี่ จ ซอง น ซื๊ง เมะ เว๊ น ซื๊ง แน่ฌ๊า ดี๊ ฮะ นี่ จ ท ไคล้ ดี๊ แด แบ จ ท แม้ นอ เกม๊า น ซื๊ง แม้ โพะ อ ไค๊ บี่ นอ ปะ. ฌ้อง กแช่ แยว้ พี่ อ เกล๊าง ก ท มึ ท พ้า ล แฌ้ นอ ม โอ ดี๊ น ซื๊ง ครึ~ๆ ล้อ.
50004010	จ ซ้ะอวีง ซ้ะโทะ ดู มะ ลู่ง กแช่ เยซู คริ้ อ ซุ้      อ ไฌ่ บี่ อี้ง ลู่ง ไค๊ ทึ น ซื๊ง นาง แบ ไท้ แย้ ดี๊ แม้ช้า แย้ ล พ๊า เด้าะ. ลู่ง อ พ้อง ไฆวะ น ซื๊ง นาง แบ แย้ ปะ      แบ เด้าะ อ ช๊า อ โท่ พี่ ม แม้ช้า แย้ ล โอ แบ.
50004011	จ ล ไคล้ บี่ อี้ง บี่ ซุ้ จ แบ ซ้ะ ท ล เม้ง~ๆ นอ แบ      อ ไฌ่ บี่ อี้ง จ ซีงแฌ๊ ลู่ง จ ท โอ ฆวี๊ อี้ง นอ แบ ลู่ง จ ฌ่าง เย้า.
50004012	จ ซีงแฌ๊ พี่ ท ล โอ น่าง เม้ง แบ นอ แม้ อ ซ้ะ บี่ จะ เล้      ดี๊ เท่อ โอ แอ~ๆ นอ แม้ อ ซ้ะ บี่ จะ เล้. จ ซีงแฌ๊ พี่ จ โอ จอง ฌี้ จอง ฌี้      พ๊า ฌี้ พ๊า ฌี้      ม แบ จ ซ้ะ ครึ~ๆ. จ อาง กึ้ ฌี้      จ ซ้ะวี่ง ฌี้      จ ท โอ แอ น้ะ ฌี้      ล โอ แบ ฌี้      ม แบ ลู่ง จ ฌ่าง ล้อ.
50004013	กแช่ เยซู คริ้ เกม๊า จ โอ ดี๊ จ ไฌ่ จ แบ้ พี่ จ ต้องนอง ท กุ้ อ เม้ง ซี.
50004014	แบ เด้าะ น ซื๊ง แม้ ท อ ฌี้ เย้า พี่ น แม้ช้า แย้ ลู่ง จ แบ น้ะ แบ โน๊ง อ แค๊.
50004015	โพล้ง ฟีลิ้ปี ซีง-เอ้อ น ซื๊ง ซีงแฌ๊ ฌี้ เย้า ลู่ง อ ต้องคู พี่ จ ไจ ทาง ไฆวะ มาเซโดนี อ ค่าง เฌ๊ โล้ ล้าง กแช่ เยซู คริ้ อ ไฌะ อ ไฌ่ นอ น ซื๊ง เก โพล้ง ทื๊ง ซยอง เท่อ ล มู๊ง ล้อ พี่ แม้ช้า แย้ ดี๊ กลู ดี๊ จี้.
50004016	พี่ จ โอ ลู่ง เว่ง เทซาโลนีเก นอ น ซื๊ง โซ๊ง เอะ แย้ จ เท่อ เก ท แม้ช้า แย้ ตบลึ้ พ๊า เย้า.
50004017	เต้~ๆ นอ จ ล แบ ซ้ะ นี่ ที่ เท่อ ล เม้ง แบ. แอ นี่ อ นอ จ แบ ซ้ะ เกม๊า น ซื๊ง นี่ บลึ้ นี่ บลาง แอ ทาง ลู่ง น ซื๊ง แม้ช้า แย้.
50004018	อ อี้ง เซ้อ จ ไละ กวิ้ไน กุ้ อ เม้ง พี่ น ซื๊ง เกล๊าง เอะ แย้      ดี๊ โอ แอ นี่ จ แบ ซ้ะ นอ ได้ะ. ค๊องเนง อี้ง จ ท โอ กุ้ อ เม้ง      อ ไฌ่ บี่ อี้ง เอปาโฟดีโต เฌ๊ โชะ เอะ แย้ น ซื๊ง ท เกล๊าง กุ้ อ เม้ง. อ นอ เก บี่ ซุ้ ท ลื่ง ทาง ลู่ง อ น๊าม๊า แบ กแช่ แยว้      เก ท โบง ท แบ้ ลู่ง อ แบ กแช่ แยว้ อ ซ้ะ นอ ล้อ.
50004019	จ กแช่ แยว้ ม เกล๊าง น ซื๊ง ท กุ้ อ เม้ง พี่ น แบ ซ้ะ-อ้ะ นอ เฌ๊ เว๊ ลู่ง อ ท โอ ท ช๊อง พี่ อ โอ กู้ง โอ ล๊า ลู่ง กแช่ เยซู คริ้ อ กย้อง.
50004020	เกม๊า ท อ ฆี๊ง อ แล้ อ โฌ่ง อ พ้าง โอ เว๊ ดี๊ ก แพ่ กแช่ แยว้ ล้างชู้ ล้างแกย      อาเมง.
50004021	จ ท ยื่ง ซ้ะ ดี๊ กแช่ แยว้ อ พู อ ลี้ง พี่ อ โอ ลู่ง กแช่ เยซู คริ้ อ ซุ้ กุ้ อ แฌ้. จ ด๊างพื่งวี่ พี่ อ โอ ดี๊ แย้ ท ยื่ง ซ้ะ ดี๊ น ซื๊ง ปะ ล้อ.
50004022	กแช่ แยว้ อ พู อ ลี้ง พี่ อี้ง กุ้ อ แฌ้ ท ยื่ง ซ้ะ ดี๊ น ซื๊ง      เมะ โพล้ง แม้ เท่อ ลู่ง ซีซา อ ล่าง นอ ท ยื่ง ซ้ะ ดี๊ น ซื๊ง แอ ล ปี๊.
50004023	เกม๊า กแช่ เยซู คริ้ อ โก้ง อ โบ้ง อ บลึ้ อ บลาง โอ ดี๊ น ซื๊ง กุ้ อ แฌ้ นอ ล้อ.
51001001	แย้ ปาโล พี่ กแช่ แยว้ อางกี ล้าง ซ้ะ เกม๊า จ เก กแช่ เยซู คริ้ อ เพล่ ดู ล แฌ้      จ กวิ้ ไละ ล เบง อี้ง ดี๊ ก พื่ง ทีโมเท.
51001002	จ กวิ้ ยื่ง เอะ กแช่ แยว้ อ พู อ ลี้ง ลู่ง เฌง โคโลเซ อ ไละ กุ้ อ แฌ้ พี่ อ เก ก ด๊างพื่งวี่ ทื๊ง ซยอง กแช่ เยซู คริ้ ล้างเท่ง ล้างชิ้. เกม๊า ก แพ่ กแช่ แยว้ อ โก้ง อ โบ้ง อ บลึ้ อ บลาง ท มึ ท พ้า โอ ดี๊ น ซื๊ง นอ ล้อ.
51001003	พี่ ก ชูแพ เท่อ ลู่ง น ซื๊ง ฌ่าง นอ ก ไจ้ะ บลึ้ กแช่ แยว้ พี่ อ เก กแช่ เยซู คริ้ อ แพ่ นอ กุ้ อ พ๊า
51001004	เมะ เว๊ แซ้ แบ ก แน่ ลู่ง น ซื๊ง ชู่ง นะ แบ กแช่ เยซู คริ้ ดี๊ น ซื๊ง เอ กแช่ แยว้ อ พู อ ลี้ง กุ้ อ แฌ้ ฌี้ มะ ล้อ.
51001005	น ซื๊ง ท ชู่ง ท นะ ดี๊ ท เอ ท กวี้ง อี้ง เฌ๊ เว๊ ลู่ง ท มื้งแล่ พี่ กแช่ แยว้ อางกี เว้ เอะ น ซื๊ง ลู่ง ท มุ้คู. แบฆ้ะ ดี๊ ท มื้งแล่ อ อี้ง นอ น ซื๊ง แน่ฌ๊า แบ-อ้ะ เย้า พี่ ท ที๊ง ท โต้ อ ลู่ง อ แท๊ เมะ เว๊ ท ฌี้ อ ไฌ่ เฌ๊ ท้อง น ซื๊ง โอ อ ต้องคู ล พ๊า.
51001006	ท ฌี้ อ ไฌ่ แบฆ้ะ ดี๊ กแช่ เยซู คริ้ แซ้ แบ โพล้ง ฌางคู คู อ แน่ กุ้ จอง กุ้ ไจ้      ฌ้อง เก บลึ้ ลู่ง อ ซื๊ง เว๊ อ ฌ่าง. น ซื๊ง บี่ นอ ปะ ล้อ ล โค๊ ลู่ง มื่ง ล นี้ง พี่ น ซื๊ง แน่ฌ๊า แบ ท ไฌ่ แบฆ้ะ ดี๊ กแช่ แยว้ อ โก้ง อ โบ้ง อ บลึ้ อ บลาง      ฌ้อง น ซื๊ง ซีงแฌ๊ แบ-อ้ะ ล้างที๊ง ล้างช้ะ.
51001007	น ซื๊ง ซีงแฌ๊ แบ กแช่ แยว้ อ โก้ง อ โบ้ง อ บลึ้ อ บลาง พี่ ก ด๊างพื่งวี่ เอปาฟา ลู่ง ก เอ-อ้ะ นอ โล้ แบ น ซื๊ง. อ เว๊ เก โพล้ง โต้ โพล้ง ล้อง      แม้ ซกุ้ เท่อ ดี๊ เฆ้อ ลู่ง กแช่ เยซู คริ้ อ ฌ่าง. ท บี่ นอ อ เว๊ แม้ช้า น ซื๊ง ปะ.
51001008	อ เว๊ อางโล๊ไท้ เอะ เฆ้อ แบฆ้ะ ดี๊ ท เอ ท กวี้ง พี่ วีง ฌี้ แล้ แอว้ เกล๊าง เอะ น ซื๊ง.
51001009	อ กย้อง บี่ นอ ล โค๊ ลู่ง มื่ง ล นี้ง พี่ ก แน่ฌ๊า แบ น ซื๊ง ไฌ่ นอ ก ชูแพ เท่อ ลู่ง น ฌ่าง ครึ~ๆ. ก ชูแพ อางท่าง เท่อ ดี๊ กแช่ แยว้ บี่ ซุ้ ม เกม๊า น ซื๊ง ซีงแฌ๊ อ ซ้ะ      ดี๊ เกม๊า น ซื๊ง โอ ดี๊ ท โกง ซี มอง แบ      ดี๊ ท ซีงแฌ๊ แน่ฌ๊า กุ้ อ เม้ง เฌ๊ เว๊ ลู่ง วีง ฌี้ แล้ แอว้
51001010	บี่ ซุ้ น ซื๊ง ม แม้ ซ้ะ เกิ้ง ดี๊ กแช่ แยว้ ดี๊ แม้ เท่อ พี่ อ แบ กแช่ แยว้ อ ซ้ะ ครึ~ๆ. พี่ น ซื๊ง แม้ ซ้ะ บี่ นอ น ม แม้ ท ฌี้ กุ้ เม้ง กุ้ เจ้ง      ดี๊ ม ซีงแฌ๊ กแช่ แยว้ แอ ทาง โฌ่ ทาง ล้อ.
51001011	จ อางท่าง เกม๊า กแช่ แยว้ ดึ้ ชอง ทาง ไคล๊ ทาง น ซื๊ง ลู่ง ท กุ้ อ เม้ง เฌ๊ เว๊ ลู่ง อ ฆี๊ง อ แล้ อ ดู้ง อ ยาง      บี่ ซุ้ น ซื๊ง ม โท่ง ท กุ้ อ เม้ง เก ลู่ง ท เอ้า เซิง เอ้า ซ้ะ.
51001012	เกม๊า น ซื๊ง อางปฆ้า ทาง ก แพ่ แยว้ ดี๊ ท เซิง มึ ซ้ะ มึ พี่ อ เว๊ เกม๊า น ซื๊ง เกิ้ง ม นี่ แบ ฆึ เท่อ ลู่ง กแช่ แยว้ อางกี เว้ เอะ อ พู อ ลี้ง ลู่ง ท โฌ่ง ท พ้าง อ มื่ง อ บ้าง นอ ล้อ.
51001013	อ เว๊ แด แม้ พ้อง พลิ้ เฆ้อ ดี๊ ท ไค้ะ อ ดู้ง อ ยาง      ฌ้อง โซ๊ง ไท้ เฆ้อ ลู่ง อ พูแคว๊ พี่ อ เอ เว๊ นอ อ มื่ง อ บ้าง.
51001014	ลู่ง อ พูแคว๊ อ กย้อง นอ ก นี่ แบ ท พ้อง ท พลิ้      เมะ เว๊ กแช่ แยว้ ล ทื๊ง นี่ นะ นี่ ก ท เด้เทา เด้บ้ะ ล้า แบ.
51001015	กแช่ เยซู คริ้ ล้างโฌ่ กแช่ แยว้. โพล้ง แด-อ้ะ ดี๊ เมะ ซี      แบ เด้าะ แด กแช่ แยว้ ดี๊ เมะ ล ซี แบ. กแช่ เยซู คริ้ นอ เก กแช่ แยว้ อ พูแคว๊ ล แฌ้ ล้อ. อ เว๊ โอ วี่ง ดี๊ ดู นี่ ท กุ้ อ เม้ง พี่ อ แบ ท ไต้ ล้าง-อ้ะ.
51001016	อ ไฌ่ บี่ อี้ง กแช่ แยว้ ไต้ ล้าง ท กุ้ อ เม้ง ดี๊ กแช่ เยซู คริ้      เท่อ พี่ อ โอ ลู่ง มุ้คู เมะ ฌี้      ลู่ง ฌางคู คู เมะ ฌี้      เท่อ ลู่ง ก แด-อ้ะ ดี๊ ก เมะ ซี ฌี้      ล ซี แบ ฌี้      เท่อ พี่ อ ยู่แคว่ เท่อ โอ ดี๊ อ ดู้ง อ ยาง อ ฌ้อง อ เก ลู่ง ท พุ้พ๊าง เมะ ฌี้      กแช่ แยว้ ไต้ ล้าง เว๊ กุ้ อ เม้ง ดี๊ กแช่ เยซู คริ้      ไต้ ล้าง เว๊ ลู่ง กแช่ เยซู คริ้ อ ฌ่าง.
51001017	ลู่ง ท ล โอ น่าง เม้ง ได้ะ แบ อู้ นอ กแช่ เยซู คริ้ โอ เว๊ เย้า. อ เว๊ อางกี ล้าง ท กุ้ อ เม้ง โอ แด เว๊ อ ล่าง.
51001018	โพล้ง ทื๊ง ซยอง เท่อ นอ เก กแช่ เยซู คริ้ อ เค่ง อ ฌ้าง. เมะ อ เว๊ แด นอ เก เว๊ อ คู ดี๊ เกล๊าง เว๊ อ ท ม๊า. อ เว๊ เก กแช่ แยว้ อ พูแคว๊ ล แฌ้ ล้อ พี่ กแช่ แยว้ แม้ ม๊า ทาง ไท้-อ้ะ      บี่ ซุ้ อ เว๊ ม เก ท อ ดู ทึ ลู่ง ท กุ้ เม้ง อ แกล้.
51001019	อ ไฌ่ บี่ โย้ กแช่ แยว้ อางกี ล้าง อ ซ้ะ ม เกม๊า อ พูแคว๊ ล้างโฌ่-อ้ะ เลา ปะ ล้อ.
51001020	ท บี่ นอ กแช่ แยว้ อางกี ล้าง อ ซ้ะ ม เกม๊า ท กุ้ อ เม้ง เก ไท้ อ เท่อ ลู่ง อ พูแคว๊ อ ท ซี๊ง เซง ป้างกิ้ อ ล้อง นอ อ กย้อง. พี่ กแช่ แยว้ แม้ บี่ อี้ง นอ เมะ เว๊ แม้ ฆู๊ง แม้ พุ้ เท่อ ดี๊ แม้ นี่ ไท้ ท กุ้ อ เม้ง      เท่อ โอ ลู่ง ฌางคู คู เมะ ฌี้      มุ้คู เมะ ฌี้      เก ไท้ อ เท่อ ล้อ.
51001021	พี่ น ซื๊ง ล ซีงแฌ๊ กแช่ เยซู คริ้ ได้ะ แบ อู้ นอ น ซื๊ง วีงโด้งโคล๊ง ไฆวะ น ซ้ะ ดี๊ กแช่ แยว้      เก โพล้ง แช๊เมะ ไฌ๊ซ้ะ ดี๊-อ้ะ ลู่ง น ซื๊ง แม้ ท อ้า ท ซ๊าง ดี๊ ช๊องมอง ท ล ฌี้ ล แอว้ แบ อ กย้อง.
51001022	ค๊องเนง โย้ ลู่ง กแช่ เยซู คริ้ ซี๊ง อ กย้อง นอ กแช่ แยว้ เกม๊า น ซื๊ง เก ก้ะ อ ฌุ้เม้ง ฌุ้พาง ซี      บี่ ซุ้ ม เกม๊า น ซื๊ง เฌ๊ โอ ลู่ง อ เมะแซ พ้า      ล โอ ดี๊ ท ไพ้ะ ท แม ท เด้เทา เด้บ้ะ น่าง เม้ง ล้า แบ.
51001023	แบ เด้าะ น ซื๊ง แบ เปิ่ง ท ชู่ง ท นะ เมาน่าง      แบ โอ เฌิ่ง โอ ค๊า บี่ ซุ้ ไล๊. ไจ แด ไฆวะ ท มื้งแล่ ลู่ง น ซื๊ง นี่ แบ-อ้ะ พี่ น แน่ฌ๊า ท ฌี้ อ ไฌ่ นอ ล ฌี้. เก ท ฌี้ อ ไฌ่ อี้ง ล้อ พี่ แย้ ปาโล โล้ ล้าง-อ้ะ นอ      ดี๊ แซ้ แบ โพล้ง อ แน่ กุ้ จอง กุ้ ไจ้ ลู่ง ฌางคู โคล๊ง คู นอ ล้อ.
51001024	ค๊องเนง อี้ง จ เซิง มึ ซ้ะ มึ พี่ จ โท่ง แบ ท น้ะ ท โน๊ง ลู่ง น ซื๊ง ฌ่าง. พี่ จ แบ ท น้ะ ท โน๊ง นอ จ แม้ ล๊า ทาง ฆวี้ ทาง ท น้ะ ท โน๊ง พี่ โพล้ง แบ โท่ง เว๊ บี่ ซุ้ กแช่ เยซู คริ้ โท่ง เว๊. จ โท่ง ท น้ะ ท โน๊ง ลู่ง กแช่ เยซู คริ้ อ เค่ง อ ฌ้าง อ ฌ่าง      เมะ เว๊ โพล้ง ทื๊ง ซยอง เท่อ.
51001025	กแช่ แยว้ เกม๊า จ เก อ เพล่ อ บาง แม้ เท่อ ลู่ง โพล้ง ทื๊ง ซยอง เท่อ อ ฌ่าง. พี่ อ เว๊ เกม๊า จ แม้ ท อี้ง นอ เก บลึ้ ลู่ง น ซื๊ง ฌ่าง      เมะ เว๊ แด จ แบ โล้ ล้าง กแช่ แยว้ อ ลู่ง อ แท๊ ท้อง อ เลา อ เช๊ง.
51001026	ลู่ง เอะ อู้ นอ ท ไฌ่ อี้ง เก ท คิ้ซูง คิ้บีง พี่ กแช่ แยว้ ล เกม๊า โพล้ง ซีงแฌ๊ น่าง ชู้ น่าง แกย ได้ะ แบ      แบ เด้าะ ค๊องเนง อี้ง เนโพล ทาง เอะ อ พู อ ลี้ง เย้า.
51001027	ท ไฌ่ คิ้ซูง คิ้บีง อี้ง นอ กแช่ แยว้ แบ ซ้ะ เกม๊า อ พู อ ลี้ง ซีงแฌ๊ เว๊ เมาน่าง      เก เท่อ ลู่ง อ ลื่ง ดู ฆวี้ ดู โอ ดี๊ อ ฆี๊ง อ แล้ พี่ กแช่ แยว้ อางกี เว้ เอะ โพล้ง กุ้ ชื้อ กุ้ ชะ. ท คิ้ซูง คิ้บีง อี้ง เมะ เว๊ แด กแช่ เยซู คริ้ โอ ลู่ง น ซื๊ง ซ้ะ พ้า พี่ อ เก น ท มื้งแล่ ลู่ง น ม นี่ แบ กแช่ แยว้ อ ฆี๊ง อ แล้ โคะ.
51001028	ท บี่ นอ ก โล้ ล้าง เท่อ แบฆ้ะ ดี๊ กแช่ เยซู คริ้ อ ไฌ่ เอะ โพล้ง กุ้ อ แฌ้. ก โล้ แบ-อ้ะ ดี๊ ซอง-อ้ะ ลู่ง ท โกง ซี มอง แบ กุ้ อ เม้ง บี่ ซุ้ ม เกม๊า โพล้ง กุ้ อ แฌ้ เฌ๊ ลู่ง กแช่ แยว้ อ เมะแซ พ้า      เก โพล้ง ฌี้ โพล้ง แอว้ เมาน่าง ลู่ง กแช่ เยซู คริ้ อ ซุ้.
51001029	ลู่ง ท อี้ง อ กย้อง จ แม้ เท่อ น้ะ เลา ไฌ่ เลา แบ้      เมะ เว๊ กแช่ เยซู คริ้ นอ เกล๊าง แย้ จ ไฌ่ จ แบ้ ดี๊ อ ดู้ง อ ยาง ลู่ง อ ทุ้ แบ จ เซิง จ ซ้ะ นอ ล้อ.
51002001	จ แบ ซ้ะ เกม๊า น ซื๊ง ซีงแฌ๊-อ้ะ แย้ จ แม้ ท น้ะ บี่ จะ เล้ ลู่ง น ซื๊ง ฌ่าง      ดี๊ โพล้ง ทื๊ง ซยอง เท่อ โอ ลู่ง เฌง โลดีเค อ ฌ่าง      ดี๊ โพล้ง ลู่ง อ ล แด แบ แย้ น่าง พ๊า แบ นอ อ ฌ่าง.
51002002	จ แม้ เท่อ บี่ อี้ง บี่ ซุ้ อ ซื๊ง เว๊ อ ซ้ะ ม ชอง ทาง ไคล๊ ทาง ดี๊ ม เอ โละ กวี้ง โละ อ ซ้ะ แอ ทาง. ท บี่ นอ อ ซื๊ง เว๊ ม โอ ดี๊ ท ซีงแฌ๊ แน่ฌ๊า พี่ อ ล้างเปิ่ง ลู่ง อ ฌ่าง นอ เมาน่าง. ฌ้อง อ ซื๊ง เว๊ ซีง ม ซีงแฌ๊ กแช่ แยว้ อ ท คิ้ซูง คิ้บีง      เมะ เว๊ แด กแช่ เยซู คริ้ ล แฌ้ นอ ล้อ.
51002003	อ เว๊ เนโพล ทาง กแช่ แยว้ อ ท โกง ท มอง ดี๊ ท ซีงแฌ๊ แน่ฌ๊า พี่ อ ล้างโฌ่ ท ลื่อ ดู ฆวี้ ดู ลู่ง อ โอ คิ้ซูง เว๊ นอ.
51002004	แย้ จ โล้ บี่ อี้ง      เกม๊า โพล้ง อางโล๊ นี่ น ซื๊ง ลู่ง ท ไคล้ กไบล้ะ กแบล น่าง เม้ง ล ฌี้      ทึ เมะ ท ไคล้ ล แพ นอ แคว่-อ้ะ บี่ ซุ้ แบ เย้า ฌี้~ๆ.
51002005	ทึ เมะ จ กแช่ ล โอ ดี๊ น ซื๊ง แบ ฌี้~ๆ      จ เซิง จ ซ้ะ นอ โอ ดี๊ น ซื๊ง ล้อ. จ ซ้ะ มึ เต้~ๆ ลู่ง จ แด แบ น ซื๊ง โอ ซกุ้ โละ ซ้ะ ฌี้~ๆ แบ~ๆ      ดี๊ แด น ซื๊ง ชู่ง นะ กแช่ เยซู คริ้ เฌิ่ง~ๆ ค๊า~ๆ.
51002006	พี่ น ซื๊ง ฮะ นี่ กแช่ เยซู คริ้ เก น กแช่ เย้า นอ น ซื๊ง แบ เจ้บึ้ ซ้ะ ดี๊-อ้ะ เมาน่าง.
51002007	เกม๊า น ซื๊ง ชู่ง นะ เท่อ เมะ เฌิ่ง เมะ ค๊า แบ ด้อง เซง ล เทิง ลู่ง อ เช้ ล้าง อ ฌี่ง โยะ. น ซื๊ง แบ เปิ่ง กแช่ เยซู คริ้ ดี๊ ชู่ง นะ เท่อ แอ ทาง      บี่ ซุ้ ดี๊ ท ซอง แบ น ซื๊ง เย้า. เกม๊า น ซื๊ง ไจ้ะ บลึ้ ทาง ก แพ่ แยว้ เลา เซิง เลา ซ้ะ นอ ล้อ.
51002008	ปโล่ ล้าง เว้ น ซื๊ง ซ้ะ เมะ ฌี้. เกม๊า โพล้ง แม้ น ซื๊ง เก ท ฆ่อง ลู่ง โพล้ง อ ท โกง ท มอง พี่ อ เก ท อางโล๊ อางเว้ง โปล้~ๆ นอ ล ฌี้. อ นอ เฌ๊ เว๊ ลู่ง พี๊งชู้ พู๊งชู้ อ ท ซอง ท ซ๊าง ดี๊ เฌ๊ เว๊ ลู่ง ท วี๊ง ท แน พี่ อ ยู่แคว่ เท่อ ลู่ง ท พุ้พ๊าง นอ อ โอ      ล เมะ อ เฌ๊ เว๊ ลู่ง กแช่ เยซู คริ้ อ โอ แบ.
51002009	อ ไฌ่ บี่ อี้ง กแช่ แยว้ อ มยู๊ อ จะ โอ ลู่ง กแช่ เยซู คริ้ ล๊า~ๆ ฆวี้~ๆ
51002010	ดี๊ น ซื๊ง นี่ แบ ท ม๊า โอ ล๊า โอ ฆวี้ ลู่ง กแช่ เยซู คริ้ อ ซุ้. อ เว๊ อ ดู้ง อ ยาง ดู นี่ ท วี๊ง ท แน ดี๊ ดู นี่ เท่อ พี่ โอ ดี๊ อ ฌ้อง อ เก กุ้ อ เม้ง.
51002011	พี่ น ซื๊ง โอ ลู่ง กแช่ เยซู คริ้ อ ซุ้ นอ น นี่ แม้ ท ไฌ่ ไร้ะ ไฆวะ ไพ้ะ เย้า      ล เมะ ท ไฌ่ ไร้ะ ไฆวะ ไพ้ะ พี่ โพล้ง ฌางคู คู แม้ เว๊ แบ      แบ เด้าะ เก ท ไฌ่ พี่ กแช่ เยซู คริ้ แม้ เว๊      เมะ เว๊ แม้ พ้อง พลิ้ ไฆวะ เฆ้อ ดี๊ ก ท ยื้งแย่ ล่างลี้ง พี่ อ แม้ ท เด้บ้ะ นอ อ ดู้ง อ ยาง.
51002012	อ ไฌ่ บี่ โย้ พี่ น ซื๊ง แม้ ท ไฌ่ จูง ที๊ง นอ น ซื๊ง แบ ท เคิง ล้างบ้า ฆึ ดี๊ กแช่ เยซู คริ้ เย้า. พี่ น ซื๊ง จูง ที๊ง อ แค๊ นอ กแช่ แยว้ แม้ ม๊า ทาง ไท้ ฆึ น ซื๊ง ดี๊ กแช่ เยซู คริ้. อ นอ เฌ๊ เว๊ ลู่ง น ซื๊ง อางกี ล้าง น ซ้ะ ดี๊ กแช่ แยว้ อ ดู้ง อ ยาง พี่ อ แม้ ม๊า ทาง ไท้ กแช่ เยซู คริ้.
51002013	ลู่ง อ อู้ นอ บี่ ซุ้ ดี๊ น ซื๊ง ซี๊ง ลู่ง น แม้ ท เด้บ้ะ ดี๊ น ล เมะ เก โพล้ง ยู พี่ อ โอ ดี๊ เซ๊งพ้า ท้างพ้า นอ แบ. แบ เด้าะ ค๊องเนง อี้ง กแช่ แยว้ แม้ ม๊า ทาง ไท้ น ซื๊ง ลู่ง กแช่ เยซู คริ้ อ ซุ้ เย้า. กแช่ แยว้ ล ทื๊ง นี่ นะ นี่ ก ท เด้บ้ะ น่าง เม้ง ล้า แบ
51002014	ดี๊ แม้ ล้างแม่ ไฆวะ ไละ พี่ อ กวิ้ไน เท่อ ลู่ง ก แม้ โพะ โมเซ อ ท อางแม้เลา อ ไค๊ ล นี่ แบ ล เบง นอ เย้า. อ เว๊ แพล้ ทาง เว๊ ลู่ง เซง ป้างกิ้ อ ล้อง      แม้ ไฆวะ เว๊ เลา ปะ.
51002015	เมะ ท วี๊ง ท แน ดี๊ กเย่ เท่อ พี่ อ โอ ดี๊ อ ฌ้อง อ เก นอ กแช่ เยซู คริ้ แม้ ไฆวะ เว๊ อ ดู้ง อ ยาง ลู่ง เซง ป้างกิ้ อ ล้อง. ท ล แพ อี้ง นอ แบ ท ดึ้เดว ทื่งแช้-อ้ะ ลู่ง โพล้ง อ เมะแซ พ้า กุ้ อ แฌ้ พี่ กแช่ เยซู คริ้ แม้ น้า-อ้ะ อ แค๊ นอ.
51002016	ท บี่ นอ เกม๊า โพล้ง ไจ้ะ แบ น ซื๊ง น่าง เม้ง ล ฌี้ พี่ อ แบฆ้ะ ดี๊ ท อาง ท โอ้ เมะ ฌี้      มื่ง นี้ง พี่ โพล้ง แม้ โบง แม้ ท่าง เท่อ ดี๊ แล้ ทาง อ มื่ง นี้ง เมะ ฌี้      มื่ง ดืง เท่อ แบ้ แยว้ อ นี้ง เมะ ฌี้.
51002017	ท ล แพ อี้ง เก ท อ กดื้งแล้ พี่ ม เฌ๊ จู่ง แย๊ โค๊. เมะ อ กแช่ เต้~ๆ นอ เก กแช่ เยซู คริ้ ล้อ.
51002018	เกม๊า โพล้ง พี่ อ อางกี ทาง โท๊ อ ซ้ะ แบฆ้ะ ดี๊ แด เท่อ ลู่ง เมะแย๊ นอ ไจ้ะ แบ น ซื๊ง ล ฌี้. อ เว๊ ม เกม๊า โพล้ง ชาง ล้าง ดุ้ อ ซ้ะ ดี๊ แบ้ ทาง ท มุ้คู พู. แบ เด้าะ อ ซูง อ แซ ล โอ น่าง เม้ง แบ พี่ ม ชีอูงพู๊ ทาง อ ซ้ะ. อ เว๊ แด อ ท ช๊องมอง บี่ ซุ้ ดี๊ กโพล้ง อ ท ช๊องมอง ล้อ.
51002019	ล เปิ่ง กแช่ เยซู คริ้ ล้า แบ. กแช่ เยซู คริ้ แฌแซ กต้าง อ เค่ง อ ฌ้าง เมะ เว๊ โพล้ง ทื๊ง ซยอง เท่อ ดี๊ เก เว๊ อ คู      ลื่ง อาง ลื่ง โอ้ เว๊      ดี๊ อางกี ซยอง เว๊ อ จูง ช๊า คาง ช๊า อ ทอง อ แพล่      ฌ้อง อ เท่อ ดู ทาง โท๊ ทาง บี่ ซุ้ แบ กแช่ แยว้ อ ซ้ะ นอ ล้อ.
51002020	น ซื๊ง ซี๊ง ฆึ ดี๊ กแช่ เยซู คริ้ เย้า       ฌ้อง พ้อง ไฆวะ ดี๊ ท วี๊ง ท แน พี่ อ ยู่แคว่ เท่อ ลู่ง ท พุ้พ๊าง. เมะ บี่ นอ แบ ท เล้ น ซื๊ง แม้ ซ้ะ บี่ ซุ้ โพล้ง ฌางคู คู ล แพ นอ ดี๊ ชู่ง ท อ เค้อะ อ ต้าง พี่ อ โล้ แบ น ซื๊ง บี่ อี้ง
51002021	"พอง ท อาง อี้ง ล ฌี้"      "อาง ดุ้ อ นอ ล ฌี้"      "ทุ้ แบ-อ้ะ ล ฌี้".
51002022	ท ล แพ อี้ง แบฆ้ะ ดี๊ ท อาง ท โอ้ อ ไฌ่. เมะ อาง ล พ๊า เย้า อ บลึ้ ล โอ ล้า แบ. เก โพล้ง ฌางคู คู อ เค้อะ อ ต้าง ดี๊ อ ท ซอง ท ซ๊าง โปล้ ล้อ.
51002023	เต้~ๆ เย้า ท อ เค้อะ อ ต้าง ล แพ อี้ง ล้างโฌ่ เท่อ พี่ อ โอ ดี๊ ท โกง ท มอง ลู่ง อ แคแน โพล้ง โบง ทาง แบ้ ทาง ท มุ้คู พู      ดี๊ แม้ อ ซ้ะ บี่ ซุ้ โพล้ง ชาง ล้าง อ ซ้ะ      ดี๊ แม้ น้ะ แม้ โน๊ง ล้าง ไท้ อ ซ้ะ      แบ เด้าะ ล ล้างเปิ่ง ท น่าง เม้ง แบ พี่ ม แม้ช้า โพล้ง โก้ง อ ซ้ะ ดี๊ อ ท ซ้ะกวี้ง ล๊องก้อง ท ล ฌี้ ล แอว้ แบ ล แพ นอ.
51003001	กแช่ แยว้ แม้ ม๊า ทาง ไท้ ฆึ น ซื๊ง ดี๊ กแช่ เยซู คริ้ เย้า. ท บี่ นอ น ซื๊ง แบ อางฆื๊ง นี่ เท่อ พี่ อ โอ ลู่ง มุ้คู พี่ กแช่ เยซู คริ้ ชี๊น้าง อ ล่าง ยู่แคว่ เท่อ ลู่ง กแช่ แยว้ อ จูง ฆุ้ ล โค๊ นอ.
51003002	เกม๊า น ซื๊ง ซ้ะ เจ้บึ้ ดี๊ เท่อ พี่ อ โอ ลู่ง มุ้คู นอ ไช้ะ. เจ้บึ้ ดี๊ เท่อ พี่ อ โอ ลู่ง ฌางคู โคล๊ง คู นอ ล ฌี้
51003003	เมะ เว๊ บี่ ซุ้ น ซื๊ง ซี๊ง เย้า. น ซื๊ง ท ม๊า โอ คิ้ซูง ดี๊ กแช่ เยซู คริ้ ลู่ง กแช่ แยว้ อ ซุ้.
51003004	กแช่ เยซู คริ้ ล แฌ้ ล้อ เกม๊า น ซื๊ง โอ ดี๊ ท ม๊า เต้~ๆ. พี่ อ เว๊ ม เฌ๊ เนโพล ทาง ไท้ อ ซ้ะ โคะ นอ น ซื๊ง ม เนโพล ทาง น ซ้ะ ล พ๊า ฆ่าง ดี๊-อ้ะ      ฌ้อง น ม นี่ แบ ฆึ อ ฆี๊ง อ แล้ ปะ ล้อ.
51003005	น ซื๊ง แบ นย๊อง ไฆวะ น ท ยื้งแย่ ลู่ง อ ล ฌี้ ล แอว้ แบ      เมะ เว๊ ท แม้ กแม มืง กแม แคว๊      ท แม้ ลู่ง ล ฌี้ ล แอว้ แบ      ท ซ้ะกวี้ง ล๊องก้อง ท ล ฌี้ ล แอว้ แบ ดี๊ แน่แฌ่ แน่ท้า เท่อ. ท แน่แฌ่ แน่ท้า นอ เมะ เว๊ ท โบง ทาง แบ้ ทาง ท เค่ง ท ฌ้าง ล เม้ง.
51003006	ท แม้ ล แพ อี้ง ม เกม๊า กแช่ แยว้ อ เซิงทาง ซ้ะไฌ๊ ดี๊ โพล้ง ลู่ง อ ล ชู่ง ลู่ง เน้ แท๊-อ้ะ แบ ล แพ นอ.
51003007	ลู่ง อ อู้ นอ น ซื๊ง แด เว๊ แม้ โพะ ท ยื้งแย่ ล แพ นอ อ ไค๊ เลา ปะ.
51003008	แบ เด้าะ ค๊องเนง อี้ง น ซื๊ง แบ นย๊อง ไฆวะ-อ้ะ กุ้ อ เม้ง      เมะ เว๊ ท เซิงทาง ซ้ะไฌ๊      ท แช๊เมะ ไฌ๊ซ้ะ      ท ล ฌี้ ล แอว้ แบ      ท ไคล้ แช๊คู ดูซ้ะ      ท ไคล้ ล้างลุ้ ล้างเช้. ท ล แพ อี้ง เกม๊า อ ไจ ทาง ลู่ง น นุ้ พ้า น่าง เม้ง ล ฌี้.
51003009	ไคล้ คีงอูง โละ น ซื๊ง ซ้ะ ล ฌี้      เมะ เว๊ น ซื๊ง นย๊อง ไฆวะ น ซ้ะ อ ล่างลี้ง ดี๊ อ ท ไพ้ะ ท แม้ นอ เย้า
51003010	ดี๊ น ซื๊ง เก ทาง ก้ะ โพล้ง อ ซ๊าง. โพล้ง ล เอ้า อี้ง นอ กแช่ แยว้ ไต้ ทาง-อ้ะ อ ซ๊าง เกม๊า เว๊ อ เท่อ ล้างโฌ่-อ้ะ แอ ทาง ครึ~ๆ      บี่ ซุ้ ม เกม๊า เว๊ อ ซีงแฌ๊ กแช่ แยว้ เมาน่าง.
51003011	ท บี่ นอ โพล้ง ล ชื้อ~ๆ ล ล้างช๊าง โละ อ ซ้ะ ดี๊ โพล้ง ยู แบ. โพล้ง แม้ ท ไฌ่ ไร้ะ ไฆวะ ไพ้ะ ล ล้างช๊าง โละ อ ซ้ะ ดี๊ โพล้ง ลู่ง ล นี่ แม้ เว๊ นอ แบ. โพล้ง ชื้อ ฌี้ ชื้อ ฌี้      โพล้ง เม้ง เมะ ฌี้      โพล้ง เก ท ฆ่อง เมะ ฌี้      โพล้ง พ้อง พลิ้ เมะ ฌี้      บี่ ซุ้ โละ อ ซ้ะ เลา ปะ. เมะ กแช่ เยซู คริ้ นอ เก โพล้ง ดู ทึ ล แฌ้ ดี๊ โอ ลู่ง น ซื๊ง ซุ้ กุ้ อ แฌ้ ล้อ.
51003012	น ซื๊ง เก กแช่ แยว้ อ พู อ ลี้ง. อ เว๊ เอ น ซื๊ง กวี้ง น ซื๊ง ดี๊ อางลึ นี่ น ซื๊ง ม เก อ เท่อ แด เว๊. ท บี่ นอ น ซื๊ง แบ โอ ดี๊ ท ย๊างเซิง ย๊างซ้ะ      ท เซิง ช้า ซ้ะ ช้า      ท ชาง ล้าง เซิง ชาง ล้าง ซ้ะ      ท เซิง ฌี้ ซ้ะ ช้า      ท เอ้า เซิง เอ้า ซ้ะ
51003013	ฌ้อง น ซื๊ง แบ เอ้า ซ้ะ โละ ซ้ะ. โพล้ง เมะ แม้ ไพ้ะ แม้ แม แบ น ซื๊ง นอ ทื๊ง นี่ นะ นี่-อ้ะ ล ฌี้      บี่ ซุ้ ดี๊ กแช่ เยซู คริ้ ล ทื๊ง นี่ นะ นี่ น ท ไพ้ะ ท แม แบ ปะ ล้อ.
51003014	พี่ อ ล้างเปิ่ง ดู ทึ นอ น ซื๊ง แบ โอ ดี๊ ท เอ ท กวี้ง. ท เอ ท กวี้ง นอ แม้ บึ้เบง ท กุ้ อ เม้ง เก ทาง ท ล เม้ง ฆ่าง ล้อ.~
51003015	ท มึ ท พ้า พี่ กแช่ เยซู คริ้ เกล๊าง เอะ น ซื๊ง นอ ม แม้ช้า น ซื๊ง เกม๊า ซีงแฌ๊ น แบ แม้ ท เล้      เมะ เว๊ กแช่ แยว้ กุ้ ซยอง น ซื๊ง เก ท ล เม้ง ฆ่าง บี่ ซุ้ น ซื๊ง ม นี่ แบ ฆึ ท มึ ท พ้า บี่ อี้ง. เกม๊า น ซื๊ง โอ ดี๊ ท ไจ้ะ บลึ้ กแช่ แยว้ แด เทา.
51003016	เกม๊า ท ฌี้ อ ไฌ่ แบฆ้ะ ดี๊ กแช่ เยซู คริ้ โอ ฆวี้ ทะ ลู่ง น ซื๊ง ซ้ะ พ้า. น ซื๊ง แบ ซอง ลู ซ๊าง ลู โละ น ซื๊ง ซ้ะ      เน ฌ้า โละ น ซื๊ง ซ้ะ ดี๊ ท โกง ท มอง นอ      ซ้ะอวีง ทาง แท๊ แบ้ แยว้ ดี๊ แท๊ อางปฆ้า ทาง กแช่ แยว้ ลู่ง ท เซิง ฆวี๊ง ซ้ะ โย้.
51003017	ท กุ้ อ เม้ง ลู่ง น ซื๊ง แม้-อ้ะ เมะ ฌี้      ไคล้-อ้ะ เมะ ฌี้      น ซื๊ง แบ แม้-อ้ะ ลู่ง กแช่ เยซู คริ้ อ เม้ง อ แซ ดี๊ อางปฆ้า ทาง ก แพ่ กแช่ แยว้ ลู่ง กแช่ เยซู คริ้ อ กย้อง.
51003018	กมืง ลู่ง อ ทาง แซย่ ซีง ล แพ-เอ้อ      ชู่ง น แว้ นอ ไช้ะ      บี่ ซุ้ โพล้ง แบ้ แยว้ เกิ้ง แม้ เว๊.
51003019	กแคว๊ ลู่ง อ ทาง แซย่ ซีง ล แพ-เอ้อ      เอ น ซื๊ง แม๊ นอ ไช้ะ. แม้ ซยื่ง แม้ อ้อง-อ้ะ ล ฌี้.
51003020	พู ซีง ลี้ง ซีง ล แพ-เอ้อ      ชู่ง น ซื๊ง มู่ ซื๊ง แพ่ กุ้ อ เม้ง ไช้ะ. อ นอ แบ กแช่ แยว้ อ ซ้ะ.
51003021	มู่ แพ่ ซีง ล แพ-เอ้อ      พี่ น ซื๊ง พู แม้ เท่อ ล เม้ง~ๆ นอ ไจ้ะ-อ้ะ กุ้ อ เม้ง ลู่ง อ ซื๊ง เว๊ อ ซ้ะ ม ทาง นอ ล ฌี้. ไค๊ ไก้ะ แบ อ ซื๊ง เว๊ อ ซ้ะ ม ล้างท่อง.
51003022	ท ฆ่อง ซีง ล แพ-เอ้อ      ชู่ง น ซื๊ง เซงคู อ ลู่ง กุ้ อ เม้ง ไช้ะ. แม้ เท่อ ที่ อ เมะแซ พ้า บี่ ซุ้ เซงคู ม อางปฆ้า น ซื๊ง นอ ล ฌี้. แม้ เท่อ ลู่ง ท เซิง โต้ ซ้ะ โต้      เมะ เว๊ น ดู้ง แบ ยาง แบ กแช่ แยว้ นอ ล้อ.
51003023	น ซื๊ง แม้ ท เม้ง ฌี้ เม้ง ฌี้ นอ แม้-อ้ะ เลา เซิง เลา ซ้ะ บี่ ซุ้ แม้ เท่อ ลู่ง กแช่ เยซู คริ้ อ ฌ่าง      ล เมะ ลู่ง กโพล้ง อ ฌ่าง แบ.
51003024	เกม๊า น ซื๊ง นาง แบ-อ้ะ กแช่ เยซู คริ้ ม เกล๊าง เอะ น ซื๊ง จูงเล้ง คางเล๊ พี่ อ เว๊ อางกี เว้ เอะ อ พู อ ลี้ง. กแช่ เยซู คริ้ ล้อ เก เซงคู เต้~ๆ ล แฌ้ พี่ น ซื๊ง แม้ เอะ อ เท่อ.
51003025	โพล้ง พี่ อ แม้ ไพ้ะ แม้ แม เท่อ ล แพ นอ ม นี่ แบ ไท้ อ เตา อ แต๊ เกิ้ง ดี๊ อ ท แม้      อ ไฌ่ บี่ อี้ง กแช่ แยว้ นอ ล อางกี เมะ อางกี แน๊ โพล้ง น่าง แฌ้ แบ.
51004001	โพล้ง เก เซงคู ซีง ล แพ-เอ้อ      แม้ เอะ น ซื๊ง ฆ่อง ท๊อง ท อ เกิ้ง อ แบ อ เมะ อ โต้ ไช้ะ. นาง แบ-อ้ะ น ซื๊ง เซงคู โอ ลู่ง มุ้คู ล แฌ้ ปะ ล้อ.
51004002	ชูแพ เท่อ ครึ~ๆ. ชูแพ-อ้ะ ดี๊ เซิง ดี๊ ซ้ะ เต้~ๆ ดี๊ ไจ้ะ บลึ้ กแช่ แยว้ ไช้ะ.
51004003	ชูแพ เท่อ ลู่ง ก ฌ่าง ปะ      บี่ ซุ้ กแช่ แยว้ ม อุ้พ้ะ ทาง ก เกล้ ลู่ง ก ม โล้ ล้าง อ ไฌะ อ ไฌ่      เมะ เว๊ แด ท คิ้ซูง คิ้บีง แบฆ้ะ ดี๊ กแช่ เยซู คริ้. ลู่ง จ โล้ ล้าง เท่อ อ กย้อง นอ จ แบ โอ ลู่ง พ้อง พ้า.
51004004	ท บี่ นอ ชูแพ เท่อ ลู่ง จ ฌ่าง บี่ ซุ้ จ ม โล้ ล้าง ท ไฌ่ อี้ง ท้อง อ ล้างที๊ง ล้างช้ะ      พี่ จ เกิ้ง แม้-อ้ะ นอ ล้อ.
51004005	น ซื๊ง แบ เจ่ ท โกง ท มอง ดี๊ โพล้ง พี่ อ ล ชู่ง ล นะ เท่อ แบ. เจ่ อ ช๊า อ โท่ กุ้ พ๊า บี่ ซุ้ ม ล้างเปิ่ง ลู่ง อ ฌ่าง.
51004006	น ซื๊ง แบ ไคล้ เท่อ ลู่ง คุ้ช๊องแน-อ้ะ มึ ดี๊ แบ ซีงแฌ๊ เว๊ แบ ไคล้ ช๊า โพล้ง กุ้ อ แฌ้ ลู่ง อ เกิ้ง อ แบ นอ ล้อ.
51004007	ก ด๊างพื่งวี่ ทีคีโค ลู่ง จ เอ-อ้ะ      พี่ อ เก โพล้ง โต้ โพล้ง ล้อง แม้ ซกุ้ กแช่ แยว้ อ เท่อ ดี๊ เฆ้อ นอ ม โล้ เอะ น ซื๊ง ท กุ้ อ เม้ง ลู่ง จ ไฌ่ จ กย้อง.
51004008	จ เกม๊า อ ลี้ ลู่ง น โอ บี่ ซุ้ ม อางโล๊ไท้ เอะ น ซื๊ง แบฆ้ะ ดี๊ เฆ้อ กุ้ อ แฌ้. อ นอ ม เกม๊า น ซื๊ง ซ้ะ มึ ทาง พ้า ทาง ไท้.
51004009	โพล้ง พี่ อ ม ลี้ ดี๊-อ้ะ ล แฌ้ นอ เมะ เว๊ แด ก ด๊างพื่งวี่ โอเนซีโม ลู่ง จ เอ-อ้ะ. อ เว๊ เก โพล้ง เซิง โต้ ซ้ะ ล้อง ล มู๊ง ฆ่าง ดี๊ น ซื๊ง. อ ซื๊ง เว๊ คี๊ง แฌ้ อี้ง ม อางโล๊ ไท้ เอะ น ซื๊ง แบฆ้ะ ดี๊ ก ไฌ่ ก กย้อง กุ้ อ เม้ง.
51004010	อารีทาโค พี่ อ โอ ซกุ้ พ้อง พ้า ดี๊ แย้ อี้ง ท ยื่งซ้ะ ดี๊ น ซื๊ง กุ้ อ แฌ้. บานาบา อ ตแคว๊ มาร้ะกู ท ยื่งซ้ะ ดี๊ น ซื๊ง ปะ. น ซื๊ง ซีงแฌ๊ เย้า มาร้ะกู เมะ ลี้ เว่ น ซื๊ง นอ น แบ ตองช้า ฮะช้า-อ้ะ.
51004011	โอ ได้ะ ล แฌ้ โยชูวา พี่ โพล้ง กุ้ เว๊ ยูโท นอ ท ยื่งซ้ะ ดี๊ น ซื๊ง ปะ. อ ซื๊ง เว๊ ซ๊า แฌ้ อี้ง ล้อ เก โพล้ง ยู ลู่ง อ ชู่ง ไท้ นะ ไท้ กแช่ เยซู คริ้      แม้ ซกุ้ เท่อ ดี๊ แย้ ลู่ง กแช่ แยว้ อ มื่ง อ บ้าง อ ฌ่าง. อ ซื๊ง เว๊ แม้ช้า แย้ จ ซ้ะ มึ มะ.
51004012	โพล้ง โอ ล แฌ้ ได้ะ ท ยื่ง ซ้ะ ดี๊ น ซื๊ง ปะ      เมะ เว๊ แด กแช่ เยซู คริ้ อ เพล่ อ บาง อ เม้ง เอปาฟา       เก ล มู๊ง ฆ่าง ดี๊ น ซื๊ง. อ เว๊ ชูแพ เท่อ เมาน่าง ลู่ง น ซื๊ง ฌ่าง ครึ~ๆ      อางท่าง กแช่ แยว้ เกม๊า น ซื๊ง ท ชู่ง ท นะ โอ เฌิ่ง โอ ค๊า โอ กู้ง โอ ล๊า ดี๊ นะ เท่อ ล้างเท่ง ล้างชิ้      บี่ ซุ้ ม แม้ กแช่ แยว้ อ ซ้ะ กุ้ อ เม้ง.
51004013	แย้ จ แด ปะ ล้อ อ เว๊ แม้ เท่อ น้ะ ลู่ง น ซื๊ง ฌ่าง ดี๊ โพล้ง โอ ลู่ง เฌง โลดีเค ดี๊ เฌง เฮราโปลี อ ฌ่าง.
51004014	โม๊ ลูกา พี่ ก เอ-อ้ะ ฌี้ มะ ดี๊ เดมา ท ยื่ง ซ้ะ ดี๊ น ซื๊ง ปะ ล้อ.
51004015	ท ยื่ง ซ้ะ ดี๊ ก ด๊างพื่งวี่ พี่ โอ ลู่ง เฌง โลดีเค      ดี๊ น่าง นีฟา ดี๊ โพล้ง ทื๊ง ซยอง เท่อ พี่ อ เฌ๊ แบ้ แยว้ ลู่ง อ เด้า พ้า นอ ปะ ล้อ.
51004016	น ซื๊ง พ้ะ ไละ ล เบง อี้ง เมะ ฌ้อง นอ แบ พ้ะ ฌ้า เอะ โพล้ง ทื๊ง ซยอง เท่อ ลู่ง เฌง โลดีเค ล พ๊า เด้าะ. ท่อง อ ช๊าง น ซื๊ง ม นี่ พ้ะ ไละ พี่ ก ด๊างพื่งวี่ โอ ลู่ง เฌง โลดีเค ม โซ๊ง ไท้ เอะ น ซื๊ง.
51004017	โล้ แบ อาคีโป บี่ อี้ง      "พี่ น แม้ เท่อ ลู่ง กแช่ แยว้ อ ฌ่าง นอ น แบ แม้-อ้ะ ท้อง อ ฌ้อง".
51004018	ท ไคล้ พี่ อ โอ ก้ะ อี้ง นอ เก จ กแช่ อ จูงล่าง แด ยี๊. แย้ ปาโล ท ยื่งซ้ะ ดี๊ น ซื๊ง. ซ้ะนาง ล ฌี้ ค๊องเนง อี้ง จ โอ พ้อง พ้า ได้ะ ล้อ. เกม๊า กแช่ แยว้ อ โก้ง อ โบ้ง อ บลึ้ อ บลาง โอ ดี๊ น ซื๊ง นอ ล้อ.
52001001	แย้ ปาโล      ซีลา ดี๊ ทีโมเท ก กวิ้ เอะ โพล้ง ทื๊ง ซยอง เท่อ ลู่ง เว่ง เทซาโลนีเก อ ไละ กุ้ อ แฌ้ พี่ อ เก ก แพ่ กแช่ แยว้ ดี๊ กแช่ เยซู คริ้ อ เท่อ.      เกม๊า กแช่ แยว้ อ โก้ง อ โบ้ง อ บลึ้ อ บลาง ท มึ ท พ้า โอ ดี๊ น ซื๊ง นอ ล้อ.
52001002	ก ไจ้ะ บลึ้ กแช่ แยว้ ลู่ง น ซื๊ง กุ้ แฌ้ อ ฌ่าง ครึ~ๆ      ดี๊ ก นาง แบ น ซื๊ง กุ้ อ พ๊า พี่ ก ชูแพ เท่อ.
52001003	อ ไฌ่ บี่ อี้ง พี่ ล พ๊า เล้ ลู่ง ก ชูแพ เท่อ ดี๊ ก แพ่ แยว้ นอ ก นาง แบ น ซื๊ง ท ชู่ง ท นะ พี่ อ เนโพล ทาง อ ซ้ะ ลู่ง น ท ไพ้ะ ท แม้ ท เอ ท กวี้ง ลู่ง อ เกม๊า น แม้ เท่อ น้ะ      ดี๊ เนโพล ทาง อ ซ้ะ ลู่ง น ท มื้งแล่ เฌิ่ง~ๆ ค๊า~ๆ ลู่ง กแช่ เยซู คริ้ อ ซุ้.
52001004	ก ด๊างพื่งวี่ ซีง-เอ้อ ก ซีงแฌ๊ กแช่ แยว้ เอ น ซื๊ง ดี๊ ลึ นี่ น ซื๊ง เก เว๊ อ เท่อ.
52001005	ก ซีงแฌ๊-อ้ะ บี่ อี้ง      พี่ ก เฌ๊ โล้ ล้าง เอะ น ซื๊ง ท ฌี้ อ ไฌ่ นอ ล เมะ ก เจ่ ที่ ท ไคล้ แบ      แบ เด้าะ ก ปล้ะ ล้าง วีง ฌี้ แล้ แอว้ อ ดู้ง อ ยาง อ ซยื๊ง อ ซย้อง      ดี๊ ก ปล้ะ ล้าง เท่อ พี่ ก ชู่ง ก นะ ท ฌี้ อ ไฌ่ นอ เก ท อ ที๊ง อ โต้ เมาน่าง เฆาะ ล้อ. น ซื๊ง ซีงแฌ๊ ปะ ก โอ บี่ จะ เล้ พี่ ก โอ ดี๊ น ซื๊ง อ แค๊ นอ      อ อี้ง ล้างเปิ่ง ลู่ง น ซื๊ง ฌ่าง ล้อ.
52001006	น ซื๊ง แคว่ลู เฆ้อ ดี๊ แคว่ลู กแช่ เยซู คริ้. ทึ เมะ น โท่ง ท น้ะ ท โน๊ง แอ~ๆ เมะ ฌี้      น ซื๊ง ฮะ นี่ ท โล้ ล้าง แบฆ้ะ ดี๊ กแช่ เยซู คริ้ อ ไฌะ อ ไฌ่ นอ ลู่ง ท เซิง มึ ซ้ะ มึ พี่ อ เฌ๊ เว๊ ลู่ง วีง ฌี้ แล้ แอว้.
52001007	ท บี่ นอ น ซื๊ง เก ดีง เก ด้อง เอะ โพล้ง ลู่ง อ ชู่ง เท่อ นะ เท่อ กุ้ อ แฌ้ ลู่ง มาเซโดนี อ ค่าง ดี๊ อาคายา อ ค่าง.
52001008	อ ไฌ่ บี่ อี้ง โพล้ง แน่ฌ๊า แบ ท โล้ ล้าง แบฆ้ะ ดี๊ กแช่ เยซู คริ้ อ ไฌะ อ ไฌ่ แอ ทาง แอ ทาง      ล เมะ ที่ มาเซโดนี อ ค่าง ดี๊ อาคายา อ ค่าง แบ      แบ เด้าะ โพล้ง กุ้ จอง กุ้ ไจ้ แน่ฌ๊า แบ เว๊ เย้า น ซื๊ง ชู่ง นะ แบ กแช่ แยว้ บี่ จะ เล้. ท บี่ นอ ก ล แบ โล้ แอ ทาง ท น่าง เม้ง ล้า แบ.
52001009	โพล้ง ล แพ อี้ง โล้ โละ อ ซ้ะ น ซื๊ง ตองช้า ฮะช้า เฆ้อ ฌี้ มะ พี่ ก เฌ๊ ไจ โอ น ซื๊ง      ดี๊ โล้ เว๊ น นย๊อง ไฆวะ ท เค่ง ท ฌ้าง กุ้ อ เม้ง      ฌ้อง เฌ๊ ฌู ก้ะ กแช่ แยว้ บี่ ซุ้ ม แม้ เอะ อ เท่อ ลู่ง อ โอ เว๊ เต้~ๆ ล แฌ้ นอ
52001010	ดี๊ ม คุ้แท๊ กแช่ แยว้ อ พูแคว๊ พี่ อ โอ ลู่ง มุ้คู ม เฌ๊ ล้าง      เมะ เว๊ อ พูแคว๊ กแช่ เยซู คริ้ พี่ อ เว๊ แม้ ม๊า ทาง ไท้-อ้ะ. กแช่ เยซู คริ้ ม แม้ พ้อง พลิ้ เฆ้อ ดี๊ กแช่ แยว้ อ ท แม้ เตา แม้ แต๊ พี่ ม เฌ๊ ท้อง โคะ นอ ล้อ.
52002001	ด๊างพื่งวี่ ซีง-เอ้อ น ซื๊ง ซีงแฌ๊ แด เว๊ เย้า      พี่ ก เฌ๊ โอ น ซื๊ง นอ ล้างเปิ่ง เต้~ๆ ลู่ง น ฌ่าง.
52002002	น ซื๊ง ซีงแฌ๊ เย้า ซลื่อ ก ม เฌ๊ โอ น ซื๊ง ลู่ง เว่ง เทซาโลนีเก นอ ก แบ ท แม้ น้ะ แม้ โน๊ง ดี๊ ก แบ ท ดึ้เดว ทื่งแช้ ไย่เละ ค๊างพะ ลู่ง เฌง ฟีลิ้ปี บี่ จะ เล้. แบ เด้าะ ทึ เมะ โพล้ง แม้ ไทะทะ เฆ้อ แอ ฌ้อง ฌี้~ๆ นอ กแช่ แยว้ เกม๊า ก โอ ดี๊ เซิง ดู้ง ซ้ะ ดู้ง พี่ ก ม โล้ เอะ น ซื๊ง แบฆ้ะ ดี๊ ท ฌี้ อ ไฌ่ เฌ๊ เว๊ ลู่ง กแช่ แยว้.
52002003	พี่ ก ไคล้ อวีงซ้ะชู้ น ซื๊ง นอ ล เมะ เฌ๊ เว๊ ลู่ง ท ไคล้ คีงอูง เท่อ ดี๊ ลู่ง ท เซิง อ้า ซ้ะ อ้า แบ      ก ล เฌา อางโล๊ นี่ โพล้ง น่าง แฌ้ แบ.
52002004	แบ เด้าะ ก ไคล้ เท่อ ครึ~ๆ พี่ กแช่ แยว้ แบ ซ้ะ เกม๊า ก ไคล้. อ ไฌ่ บี่ โย้ อ เว๊ ลองดุ้ เฆ้อ      ฌ้อง แด เว๊ อางกี ล้าง ซ้ะ ดี๊ เฆ้อ ซี พี่ ก ม โล้ ล้าง ท ฌี้ อ ไฌ่. ล เมะ ก เฌา แม้ แบ โพล้ง อ ซ้ะ แบ      แบ เด้าะ ก เฌา แม้ แบ กแช่ แยว้ อ ซ้ะ พี่ อ ซีงแฌ๊ ก ท ช๊องมอง.
52002005	น ซื๊ง ซีงแฌ๊ เย้า พี่ ก เฌ๊ โอ น ซื๊ง นอ ก ล เฌ๊ ดี๊ ท ไคล้ อางปฆ้า ดุ้ เท่อ แบ      ดี๊ ก ล ไคล้ ไก ดุ้ เท่อ บี่ ซุ้ ก ม นี่ น เท่อ น่าง เม้ง แบ. กแช่ แยว้ เก เอะ ก พีงนยาง ล้อ.
52002006	ก ล เฌา เกม๊า น ซื๊ง ดี๊ โพล้ง อ แฌ้แพ อางปฆ้า เฆ้อ น่าง แฌ้ แบ.
52002007	พี่ ก เก กแช่ เยซู คริ้ อ เพล่ ดู นอ ม เกิ้ง เย้า ลู่ง ก ม อางท่าง เท่อ ดี๊ น ซื๊ง ซี. แบ เด้าะ พี่ ก โอ ดี๊ น ซื๊ง นอ ก มึ ก พ้า ดี๊ น ซื๊ง บี่ ซุ้ มู่ ลื่ง พู ดี๊ แฌแซ พู.
52002008	ลู่ง ก เอ ก กวี้ง น ซื๊ง อ กย้อง นอ ก นย่อง เกม๊า น ซีงแฌ๊ ท ฌี้ อ ไฌ่ พี่ อ เฌ๊ เว๊ ลู่ง กแช่ แยว้. ล เมะ ฆวี๊ อี้ง แบ      แบ เด้าะ ก นย่อง แม้ ท กุ้ อ เม้ง ลู่ง ม แม้ช้า น ซื๊ง      ก เอ ก กวี้ง น ซื๊ง เต้~ๆ ล้อ.
52002009	ก ด๊างพื่งวี่ ซีง-เอ้อ      น ซื๊ง ม นาง แบ ได้ะ ก แม้ เท่อ น้ะ ดี๊ แม้ เท่อ แก บี่ จะ เล้. ก แม้ เท่อ เลา มแน้ เลา มแช๊ บี่ ซุ้ น ซื๊ง ล แบ ลื่ง อาง ลื่ง โอ้ เฆ้อ แบ พี่ ก โล้ ล้าง ท ฌี้ อ ไฌ่ พี่ อ เฌ๊ เว๊ ลู่ง กแช่ แยว้.
52002010	น ซื๊ง ดี๊ กแช่ แยว้ เก เอะ ก พีงนยาง พี่ ก แม้ ก ซ้ะ ดี๊ น ซื๊ง ลู่ง อ ชู่ง นะ เท่อ นอ ก เซิง ฌี้ ซ้ะ แอว้ ดี๊ ก แม้ เท่อ ลู่ง อ เกิ้ง อ แบ. ก ท ไพ้ะ ท แม ล โอ น่าง เม้ง แบ.
52002011	น ซื๊ง ซีงแฌ๊ เย้า ก แม้ ก ซ้ะ ดี๊ น ซื๊ง ล แฌ้ แบ ล แฌ้ บี่ ซุ้ แพ่ แม้ เอะ อ พู อ เท่อ.
52002012	ก แม้ ชอง ทาง น ซื๊ง ซ้ะ ดี๊ ไคล้ มึ ทาง น ซ้ะ      ดี๊ ก อวีงซ้ะชู้ น ซื๊ง เกม๊า น แม้ ซ้ะ พี่ อ เกิ้ง ดี๊ กแช่ แยว้ ลู่ง อ อางลึ นี่ น ซื๊ง พี่ น ม นี่ แบ อ มื่ง อ บ้าง ดี๊ อ ฆี๊ง อ แล้.
52002013	โอ ล เม้ง ได้ะ พี่ ก ไจ้ะ บลึ้ กแช่ แยว้ ครึ~ๆ นอ      เมะ เว๊ พี่ ก เฌ๊ โล้ ล้าง กแช่ แยว้ อ ลู่ง อ แท๊ นอ น ซื๊ง คุ้ช๊องแน-อ้ะ ดี๊ ฮะ นี่-อ้ะ เก กแช่ แยว้ อ ลู่ง อ แท๊      ล เมะ เก กโพล้ง อ ลู่ง อ แท๊ แบ      เก กแช่ แยว้ อ ลู่ง อ แท๊ เต้~ๆ ล้อ. อ ไฌ่ บี่ อี้ง กแช่ แยว้ แม้ เท่อ ลู่ง น ซื๊ง ซ้ะ พ้า พี่ อ ชู่ง นะ เท่อ.
52002014	ก ด๊างพื่งวี่ ซีง-เอ้อ      เท่อ ลู่ง อ กึ ทาง ดี๊ โพล้ง ทื๊ง ซยอง เท่อ พี่ อ เก กแช่ เยซู คริ้ อ เท่อ ลู่ง ยูเด้ง อ ค่าง นอ กึ ทาง ดี๊ น ซื๊ง ปะ. โพล้ง ล ชื้อ ฆ่าง ดี๊ น ซื๊ง~แม้~น้ะ~แม้~โน๊ง~น~ซื๊ง บี่~ซุ้~โพล้ง ยู แม้ น้ะ แม้ โน๊ง โพล้ง ล ชื้อ ฆ่าง ดี๊-อ้ะ.
52002015	โพล้ง ยู แม้ ซี๊ง กแช่ เยซู คริ้ ดี๊ แม้ ซี๊ง โม ไคล้ คิ้ กแช่ แยว้      ดี๊ แม้ น้ะ แม้ โน๊ง แบ เฆ้อ      อ นอ ล แบ กแช่ แยว้ อ ซ้ะ แบ เฆาะ      ดี๊ อ ซื๊ง เว๊ แช๊เมะ ไฌ๊ซ้ะ ดี๊ โพล้ง กุ้ อ แฌ้.
52002016	พี่ ก โล้ ล้าง ท ฌี้ อ ไฌ่ เอะ โพล้ง ล เมะ เก ยู แบ นอ อ ซื๊ง เว๊ แม้ ไทะทะ เฆ้อ. เท่อ พี่ ก โล้ ล้าง นอ ม แม้ช้า โพล้ง ล เมะ เก ยู แบ พ้อง พลิ้ ซี. โพล้ง ยู แม้ เท่อ อี้ง นอ แม้ แอ ทาง อ ท เด้บ้ะ ครึ~ๆ. ลู่ง อ พ้อง ไฆวะ ฌี้ แม้ เว๊ ครึ~ๆ. แบ เด้าะ ลู่ง ไค๊ ทึ อี้ง กแช่ แยว้ อ ท ซ้ะทาง เฌ๊ ท้อง อ ซื๊ง เว๊ เย้า.
52002017	ด๊างพื่งวี่ ซีง-เอ้อ      เมะ ก เว๊ แด พี่ ก โอ ไย้ โละ ซ้ะ ล พ๊า ล โท่ นอ ก กแช่ ล้อ ไย้ โละ ซ้ะ      แบ เด้าะ ก เซิง ก ซ้ะ โอ ดี๊ น ซื๊ง. ก ท ยื่ง ซ้ะ ดี๊ น ซื๊ง ดี๊ ก แบ ซ้ะ แด โละ ซ้ะ ดี๊ น ซื๊ง เต้~ๆ.
52002018	ก แบ ซ้ะ เฌ๊ ไท้ ฌู ไท้ น ซื๊ง. แย้ ปาโล จ เฌา เฌ๊ ไท้ ตบลึ้ พ๊า ตบลึ้ โท่      แบ เด้าะ ม้างโค้ไล่ แม้ ไทะทะ เฆ้อ.
52002019	จ แบ ซ้ะ ลี้ ไจ โอ น ซื๊ง เมะ ลู่ง น ซื๊ง เก ล มู๊ง ฆ่าง ดี๊ โพล้ง พี่ อ เก ก ท มื้งแล่ ดี๊ ก ท มึ ท พ้า. ลู่ง น ซื๊ง กย้อง นอ ก อางปฆ้า ก ท ไพ้ะ ท แม้ ซี ลู่ง กแช่ เยซู คริ้ อ เมะแซ พ้า พี่ ล นี้ง แย๊ อ เว๊ ม เฌ๊ ไท้ โคะ.
52002020	เมะ เย้า น ซื๊ง ล้อ เกม๊า ก เฆว๊ เซิง เฆว๊ ซ้ะ ดี๊ ก เซิง มึ ซ้ะ มึ.
52003001	พี่ ก โก้ง ซ้ะ โอ ไย้ ดี๊ น ซื๊ง ล เก ล้า แบ นอ ก นย่อง ล้าง ก ซ้ะ โอ แด ก เว๊ ลู่ง เว่ง เอเทง พ้า เด้าะ
52003002	ฌ้อง ก โซ๊ง ก ด๊างพื่งวี่ ทีโมเท พี่ อ แม้ ซกุ้ กแช่ แยว้ อ เท่อ ดี๊ เฆ้อ ลู่ง ท โล้ ล้าง ท ฌี้ อ ไฌ่ แบฆ้ะ ดี๊ กแช่ เยซู คริ้. ก โซ๊ง-อ้ะ เกม๊า อ แม้ ชอง ทาง น ซื๊ง เซิง ซื๊ง ซ้ะ ดี๊ แม้ เฌิ่ง ทาง ค๊า ทาง น ซื๊ง ท ชู่ง ท นะ
52003003	บี่ ซุ้ โพล้ง ล โอ น่าง แฌ้ แบ ลู่ง น ซื๊ง แกล้ อ ซ้ะ ม ล้างท่อง ลู่ง อ แบ ท แม้ น้ะ แม้ โน๊ง ล แพ อี้ง. น ซื๊ง ซีงแฌ๊ เว๊ ล้อ ท แม้ น้ะ แม้ โน๊ง บี่ อี้ง เก ท ล เม้ง พี่ กแช่ แยว้ อางกี ล้าง เอะ เฆ้อ เกม๊า ก แบ.
52003004	อ ไฌ่ บี่ อี้ง พี่ ก โอ ดี๊ น ซื๊ง ได้ะ นอ ก โล้ เว้ เอะ น ซื๊ง ก ม แบ ท แม้ น้ะ แม้ โน๊ง      ดี๊ น ซีงแฌ๊-อ้ะ เมาน่าง เก ทาง เว๊ เต้~ๆ ล้อ.
52003005	พี่ จ โอ คุ้ ล เก ล้า แบ จ เจ่ ทีโมเท ลี้ โอ น ซื๊ง บี่ ซุ้ จ ม ซีงแฌ๊ น ท ชู่ง ท นะ แม้ อ ซ้ะ บี่ จะ เล้. จ ไค๊ไก้ะ ม้างโค้ไล่ อางโล๊ นี่ น ซื๊ง      ดี๊ จ ไค๊ไก้ะ ก ท ไพ้ะ ท แม้ เลา ปะ เก ท ล ล้างเปิ่ง แบ.
52003006	ค๊องเนง อี้ง ทีโมเท เฌ๊ ไท้ เย้า       ดี๊ อ เว๊ โล้ เอะ ก เท่อ ลู่ง อ ฌี้ แบฆ้ะ ดี๊ น ซื๊ง ท ชู่ง ท นะ ท เอ ท กวี้ง. อ เว๊ โล้ เอะ เฆ้อ น เซิง มึ ซ้ะ มึ ครึ~ๆ พี่ น นาง แบ เฆ้อ      ดี๊ น ซู๊ แด ซ้ะ ดี๊ เฆ้อ บี่ ซุ้ ก ซู๊ แด ซ้ะ ดี๊ น ซื๊ง ปะ.
52003007	ท บี่ นอ ด๊างพื่งวี่ ซีง-เอ้อ      พี่ ก แบ ท น้ะ ท โน๊ง ท แก ท เฌ้ นอ น ซื๊ง ท ชู่ง ท นะ เกม๊า ก เซิง มึ ซ้ะ มึ.
52003008	อ ไฌ่ บี่ อี้ง น ซื๊ง เมะ โอ เฌิ่ง โอ ค๊า ลู่ง กแช่ เยซู คริ้ อ ซุ้ นอ บี่ ซุ้ ก กึ ทาง ไท้ อ ซ๊าง ดี๊ ท มึ ท พ้า เต้~ๆ.
52003009	ก ไจ้ะ บลึ้ กแช่ แยว้ ลู่ง น ซื๊ง ฌ่าง ซี เต้~ๆ พี่ น เกม๊า ก เซิง มึ ซ้ะ มึ ลู่ง กแช่ แยว้ อ เมะแซ พ้า.
52003010	กุ้ นี้ง กุ้ แน้ ก อวีงซ้ะชู้ กแช่ แยว้ เกม๊า ก แด โละ ซ้ะ      ดี๊ เกม๊า ก แม้ ล๊า ทาง ฆวี้ ทาง เท่อ พี่ ล กู้ง ทาง ล๊า ทาง ลู่ง น ท ชู่ง ท นะ ได้ะ แบ นอ.
52003011	เกม๊า ก แพ่ กแช่ แยว้ ดี๊ ก กแช่ เยซู คริ้ แด้ เว้ เอะ ก เกล้ พี่ ก ม เฌ๊ ฌู น ซื๊ง.
52003012	เกม๊า กแช่ เยซู คริ้ แม้ช้า น ซื๊ง เอ โละ กวี้ง โละ ซ้ะ ดี๊ เอ โพล้ง กุ้ อ แฌ้ แอ ทาง แอ ทาง บี่ ซุ้ น ม เอ โพล้ง อ แฌ้แพ ที๊ ซุ้ ก เอ น ซื๊ง.
52003013	น ซื๊ง เมะ แม้ บี่ นอ กแช่ เยซู คริ้ ม เกม๊า น ซื๊ง เซิง ซื๊ง ซ้ะ โอ เฌิ่ง โอ ค๊า      ดี๊ น ม เก โพล้ง ฌี้ โพล้ง แอว้      น ท ไพ้ะ ท แม ล โอ น่าง เม้ง แบ ลู่ง ก แพ่ กแช่ แยว้ อ เมะแซ พ้า พี่ ล นี้ง แย๊ ก กแช่ เยซู คริ้ ม เฌ๊ ไท้ ดี๊ กเย่ อ พู อ ลี้ง ซีง ล แพ นอ ล้อ.
52004001	ด๊างพื่งวี่ ซีง-เอ้อ ลู่ง ไค๊ ทึ อี้ง จ ม โล้ เด้าะ. ก เกม๊า น ซื๊ง ซีงแฌ๊ เย้า เกิ้ง แม้ ซ้ะ บี่ จะ เล้ พี่ ม แบ กแช่ แยว้ อ ซ้ะ. ก ซีงแฌ๊ น แม้ บี่ นอ เย้า. ค๊องเนง อี้ง ลู่ง กแช่ เยซู คริ้ อ เม้ง นอ ก อางท่าง ดี๊ อวีงซ้ะชู้ น ซื๊ง เกม๊า น แม้-อ้ะ แอ นี่ นอ ได้ะ.
52004002	อ ไฌ่ บี่ อี้ง น ซื๊ง ซีงแฌ๊ แบ ก ท ซอง ท ซ๊าง เย้า พี่ ก ซอง-อ้ะ บี่ ซุ้ กแช่ เยซู คริ้ อางแม้เลา เว๊.
52004003	กแช่ แยว้ แบ ซ้ะ เกม๊า น ซื๊ง เก โพล้ง ฌี้ โพล้ง แอว้      เมะ เว๊ เก โพล้ง พี่ ล แม้ กแม มืง กแม แคว๊ เท่อ น่าง เม้ง แบ.
52004004	น ซื๊ง กุ้ อ แฌ้ แบ ซีงแฌ๊ แคแน ล้าง ซ้ะ ดี๊ อางกี น ล้อง น ย่าง ลู่ง อ ฌี้ อ แอว้ อ ฆี๊ง อ แล้.
52004005	เปล้ ล้าง น ซ้ะ ล๊องก้อง แม้ ได้ ซ้ะ บี่ ซุ้ โพล้ง ล ชื้อ แด ลู่ง อ ล ซีงแฌ๊ กแช่ แยว้ แบ แม้ เว๊ นอ ล ฌี้.
52004006	ท บี่ นอ แบฆ้ะ ดี๊ ท ไฌ่ อี้ง นอ เกม๊า โพล้ง โอ น่าง แฌ้ ล ฌี้ ลู่ง อ ม แม้ ไพ้ะ แม้ แม ดี๊ อางโล๊ แบ อ ด๊างพื่งวี่ ทื๊ง ซยอง เท่อ      อ ไฌ่ บี่ อี้ง กแช่ แยว้ ม แม้ เตา แม้ แต๊ โพล้ง ลู่ง อ แม้ เท่อ ล แพ อี้ง      บี่ ซุ้ ก โล้ เอะ น ซื๊ง เมาน่าง เย้า.
52004007	กแช่ แยว้ อางลึ นี่ เฆ้อ ล เมะ เกม๊า ก แม้ ท ล ฌี้ ล แอว้ แบ ล เอ้า นอ แบ      แบ เด้าะ เกม๊า ก เก โพล้ง ฌี้ โพล้ง แอว้ ล้อ.
52004008	ท บี่ นอ โพล้ง ลู่ง อ นย๊อง ไฆวะ ท ซอง ท ซ๊าง อี้ง ล แฌ้~ๆ นอ ล เมะ นย๊อง ไฆวะ กโพล้ง ฌางคู คู แบ      แบ เด้าะ นย๊อง ไฆวะ กแช่ แยว้ พี่ อ เกล๊าง เอะ น ซื๊ง อ วีง ฌี้ แล้ แอว้ ล แฌ้ นอ ล้อ.
52004009	แบฆ้ะ ดี๊ น ซื๊ง แบ เอ แบ กวี้ง น ด๊างพื่งวี่ ทื๊ง ซยอง เท่อ บี่ จะ เล้ นอ จ ล แบ กวิ้ เอะ น ซื๊ง ล้า แบ. กแช่ แยว้ แด เว๊ ล้อ ซอง เอะ น ซื๊ง น แบ เอ แบ กวี้ง โละ ซ้ะ บี่ จะ เล้.
52004010	เต้~ๆ นอ น ซื๊ง เอ น ด๊างพื่งวี่ กุ้ แฌ้ กุ้ จอง ลู่ง มาเซโดนี อ ค่าง บี่ นอ เย้า. ด๊างพื่งวี่ ซีง-เอ้อ ก อวีงซ้ะชู้ น ซื๊ง เกม๊า น แม้ ฌี้ นี่ อ อี้ง ได้ะ.
52004011	อางกี ล้าง น ซื๊ง ซ้ะ โอ ซยืง โอ บ้ะ แม้ เท่อ แด น กแช่ เว๊ ดี๊ ลื่ง ล้าง ซ้ะ แด เว๊ บี่ ซุ้ ก อางแม้เลา น ซื๊ง เย้า.
52004012	น ซื๊ง เมะ แม้ บี่ นอ โพล้ง ล แบ้ แยว้ แบ ม ทื๊ง แบ นะ แบ น ซื๊ง ดี๊ น ล แบ เปิ่ง โพล้ง น่าง แฌ้ แบ.
52004013	ก ด๊างพื่งวี่ ซีง-เอ้อ ก แบ ซ้ะ เกม๊า น ซื๊ง ซีงแฌ๊ ท เมะ ท โต้ แบฆ้ะ ดี๊ โพล้ง พี่ อ ซี๊ง ไฆวะ เย้า      บี่ ซุ้ น ล แบ มอง แบ ม้ะ แบ ดี๊ ซ้ะ ล เฌ๊ฌ้อง ล้างโฌ่ โพล้ง อ แฌ้แพ ลู่ง อ ท มื้งแล่ ล โอ แบ นอ แบ.
52004014	ก นะ เว๊ กแช่ เยซู คริ้ ซี๊ง ม๊า ทาง ไท้. บี่ นอ อ ซุ้ ก นะ เว๊ กแช่ แยว้ ม เกม๊า โพล้ง ลู่ง อ ชู่ง นะ กแช่ เยซู คริ้ ดี๊ ซี๊ง ไฆวะ เย้า ล แพ นอ เฌ๊ ดี๊ กแช่ เยซู คริ้ ลู่ง อ โอ.
52004015	พี่ ก โล้ เอะ น ซื๊ง เมะ เว๊ กแช่ เยซู คริ้ อ ท ซอง ท ซ๊าง. พี่ ล นี้ง แย๊ อ เว๊ ม เฌ๊ ไท้ โคะ นอ เฆ้อ ลู่ง ก โอ ม๊า ได้ะ ล ลี้ วี่ง โพล้ง พี่ อ ซี๊ง เย้า นอ แบ.
52004016	กแช่ แยว้ ม กุ้ ทาง อางแม้เลา เท่อ      ท มุ้คู พู อ ดู ล แฌ้ ม ไคล้ ทาง      ดี๊ โพล้ง ม แน่ฌ๊า กแช่ แยว้ อ ควี้ เซ๊. ล พ๊า ฆ่าง นอ กแช่ เยซู คริ้ แด เว๊ โอ ลู่ง มุ้คู ม เฌ๊ ล้าง. โพล้ง ลู่ง อ ชู่ง นะ-อ้ะ ดี๊ ซี๊ง ไฆวะ เย้า ล แพ นอ ม ม๊า ทาง ไท้ วี่ง.
52004017	ฌ้อง เฆ้อ พี่ ก โอ ม๊า ได้ะ ล ว๊าง แย๊ นอ ดี๊ โพล้ง ล มู๊ง นอ กแช่ แยว้ ม อางกี ซยอง เว๊ ลู่ง ท เอิง แกล้      ม ลี้ แด โละ ซ้ะ ดี๊ กแช่ เยซู คริ้ ลู่ง ท พุ้พ๊าง      ฌ้อง ก ม โอ ดี๊ กแช่ เยซู คริ้ ล้างชู้ ล้างแกย ครึ~ๆ ล้อ.
52004018	ท บี่ นอ แม้ มึ แม้ พ้า โละ น ซื๊ง ซ้ะ ดี๊ ท ไคล้ ล แพ อี้ง ไช้ะ.
52005001	ด๊างพื่งวี่ ซีง-เอ้อ แบฆ้ะ ดี๊ ท อ มื่ง อ แค๊ พี่ ท ล แพ อี้ง ม กึ ทาง โคะ นอ ก ล แบ กวิ้ เอะ น ซื๊ง แบ.
52005002	อ ไฌ่ บี่ อี้ง โพล้ง เฌ๊ อางฌูง เท่อ มแน้ แค๊ บี่ จะ เล้ นอ มื่ง นี้ง พี่ กแช่ เยซู คริ้ ม เฌ๊ ไท้ โคะ ม บี่ ซุ้ ดี๊ นอ ปะ. น ซื๊ง ซีงแฌ๊ ฌี้ เย้า โพล้ง ล ซีงแฌ๊ เว้ เว๊ น่าง แฌ้ แบ.
52005003	อ ช๊า อ โท่ พี่ โพล้ง ไจ้ะ เว๊ "ท กุ้ อ เม้ง โอ ฆู๊ง โอ พุ้ โอ มึ โอ พ้า เย้า"      แบ เด้าะ ล พ๊า แย๊ นอ ท แม้ เฌ๊ฌี่ง เฌ๊ฌ้อง ดี๊ ท น้ะ ท โน๊ง ม เฌ๊ ท้อง ล ทีง ฆ่าง บี่ ซุ้ โพล้ง มืง แบ เจ้า แบ แช๊ ลู่ง อ พู ม โอ. โพล้ง เฌ๊ ฆิ้ ไฆวะ เว๊ ล ซี น่าง แฌ้ แบ เฆาะ.
52005004	ด๊างพื่งวี่ ซีง-เอ้อ น ซื๊ง ล โอ ลู่ง ท ไค้ะ แกล้ แบ. ท บี่ นอ มื่ง ล นี้ง แย๊ พี่ ม เฌ๊ ท้อง โคะ นอ น ซื๊ง ล แบ ซยึ้-อ้ะ บี่ ซุ้ ซยึ้ โพล้ง เฌ๊ อางฌูง เท่อ นอ แบ.
52005005	น ซื๊ง กุ้ อ แฌ้ แม้ ท กุ้ อ เม้ง บี่ ซุ้ โอ ลู่ง ท พ้าง พ้า      เมะ เว๊ แม้ เท่อ ลู่ง มแช๊ แค๊. ก ล แม้ เท่อ ลู่ง ท ไค้ะ แกล้ ดี๊ แม้ เท่อ ลู่ง มแน้ แค๊ แบ.
52005006	ท บี่ นอ เกม๊า ก มี๊ง บี่ ซุ้ โพล้ง อ แฌ้แพ ล ฌี้. ก แบ โอ คุ้แคว่ เท่อ      เกม๊า ก ม้า ไซ้ะ ล ฌี้.
52005007	โพล้ง ลู่ง อ มี๊ง นอ มี๊ง ลู่ง มแน้ แค๊ ดี๊ โพล้ง ลู่ง อ ม้า ไซ้ะ นอ ม้า เว๊ ลู่ง มแน้ แค๊.
52005008	แบ เด้าะ ก เว๊ พี่ ก แม้ เท่อ ลู่ง มแช๊ แค๊ นอ เกิ้ง ก แม้ ซ้ะ เมาน่าง. ก แบ แม้ นี่ ท ชู่ง ท นะ ท เอ ท กวี้ง บี่ ซุ้ เก ท ด้างทะ ก ซ้ะแน๊      ดี๊ ก แบ แม้ นี่ ท มื้งแล่ พี่ ก ม นี่ แบ ท พ้อง ท พลิ้ บี่ ซุ้ เก คลื้งโมะ ด้างทะ ก คู.
52005009	กแช่ แยว้ ล อางกี ล้าง เฆ้อ ลู่ง ท แม้ เตา แม้ แต๊ อ ฌ่าง แบ      แบ เด้าะ เกม๊า ก นี่ แบ ท พ้อง ท พลิ้ ลู่ง ก กแช่ เยซู คริ้ อ กย้อง.
52005010	อ เว๊ ซี๊ง ลู่ง ก ฌ่าง บี่ ซุ้ ก เมะ ซี๊ง ฌี้ ม๊า ฌี้ พี่ ล นี้ง แย๊ อ เว๊ เฌ๊ ไท้ โคะ นอ ก ม โอ แบ ดี๊-อ้ะ.
52005011	ท บี่ นอ เกม๊า ก แม้ ชอง ทาง โละ ก ซ้ะ ดี๊ แม้ช้า โละ ซ้ะ บี่ ซุ้ น ซื๊ง แม้-อ้ะ เย้า นอ ล้อ.
52005012	ก ด๊างพื่งวี่ ซีง-เอ้อ ก อวีงซ้ะชู้ น ซื๊ง เกม๊า น ดู้ง แบ ยาง แบ โพล้ง พี่ อ แม้ เท่อ น้ะ ลู่ง น ซื๊ง แกล้      เมะ เว๊ โพล้ง ลู่ง อ ยู่แคว่ โพล้ง ทื๊ง ซยอง เท่อ ดี๊ ลี้ ฌ้า น ซื๊ง ลู่ง ท อ เกิ้ง อ แบ อ เกล้.
52005013	ดู้ง แบ ยาง แบ-อ้ะ ดี๊ เอ-อ้ะ เมะ ลู่ง อ ซื๊ง เว๊ อ ท ไพ้ะ ท แม้ อ กย้อง. โอ ฆู๊ง โอ พุ้ โละ ซ้ะ.
52005014	ก ด๊างพื่งวี่ ซีง-เอ้อ ก อวีงซ้ะชู้ น ซื๊ง เกม๊า น โล้ เอะ โพล้ง เกิง ล แพ นอ อ เท่อ      เกม๊า น แม้ ชอง ทาง โพล้ง พี่ อ ซ้ะ ล้างท่อง      แม้ช้า โพล้ง ลู่ง อ ไฌ่ แช่ แบ้ แช่      ดี๊ น แบ เอ้า เซิง เอ้า ซ้ะ ดี๊ โพล้ง กุ้ อ แฌ้.
52005015	แคว่ เมะ ฌี้      โพล้ง เมะ แม้ อ้า แม้ ซ๊าง น ซื๊ง นอ แม้ ช๊า ไท้-อ้ะ ล ฌี้      แบ เด้าะ อางกี ล้าง น ซื๊ง ซ้ะ ม แม้ ท อ ฌี้ โละ ซ้ะ ดี๊ แม้ ท อ ฌี้ เอะ โพล้ง กุ้ อ แฌ้.
52005016	เกม๊า น ซ้ะอวีง ซ้ะโทะ เท่อ ครึ~ๆ
52005017	ดี๊ ชูแพ เท่อ ครึ~ๆ.
52005018	ท เม้ง ฌี้ เม้ง ฌี้ เมะ กึ ทาง ดี๊ น ซื๊ง นอ ไจ้ะ บลึ้ กแช่ แยว้ แด เทา. อ นอ กแช่ แยว้ แบ ซ้ะ เกม๊า น ซื๊ง แม้ พี่ น เก กแช่ เยซู คริ้ อ เท่อ.
52005019	แม้ ไทะทะ วีง ฌี้ แล้ แอว้ ล ฌี้.
52005020	ดึ้เดว ทื่งแช้ ท โล้ ล้าง พี่ โพล้ง ไจ้ะ เว๊ นี่ แบ เว๊ ดี๊ กแช่ แยว้ นอ ล ฌี้
52005021	แบ เด้าะ ลองดุ้ แคว่-อ้ะ กุ้ อ เม้ง เมาน่าง. เท่อ พี่ อ ฌี้ นอ อางกี นี่-อ้ะ
52005022	ดี๊ เฌ๊ ฆิ้ ไฆวะ ท อ้า ท ซ๊าง กุ้ อ เม้ง.
52005023	เกม๊า กแช่ แยว้ พี่ อ เกล๊าง ท มึ ท พ้า ล แฌ้ นอ แม้ ล๊า ทาง ฆวี้ ทาง เอะ น ซื๊ง ท ฌี้ ท แอว้ กุ้ อ เม้ง      ดี๊ แฌแซ น ล้อง น ย่าง น เซิง น ซ้ะ น วีง น แล้      บี่ ซุ้ น ท ไพ้ะ ท แม ล โอ แบ พี่ ล นี้ง แย๊ ก กแช่ เยซู คริ้ เฌ๊ ไท้ โคะ.
52005024	กแช่ แยว้ พี่ อ ลึ นี่ น ซื๊ง ล แฌ้ นอ น อางกี ล้าง น ซ้ะ ดี๊-อ้ะ ซี. อ เว๊ ม แม้ ท ล แพ อี้ง ท้อง อ ฌ้อง นอ ล้อ.
52005025	ด๊างพื่งวี่ ซีง-เอ้อ เกม๊า น ซื๊ง ชูแพ อางท่าง เท่อ ลู่ง ก ฌ่าง ไช้ะ.
52005026	พี่ น ซื๊ง แด โละ ซ้ะ ดี๊ ด๊างพื่งวี่ ทื๊ง ซยอง เท่อ นอ เกม๊า น ไคล้เดิง โละ ซ้ะ ดี๊ ท เอ ท กวี้ง.
52005027	จ ไละ ล เบง อี้ง นอ จ อางแม้เลา น ซื๊ง ลู่ง กแช่ เยซู คริ้ อ เม้ง เกม๊า น พ้ะ ฌ้า เอะ ด๊างพื่งวี่ ทื๊ง ซยอง เท่อ.
52005028	เกม๊า ก กแช่ เยซู คริ้ อ โก้ง อ โบ้ง อ บลึ้ อ บลาง โอ ดี๊ น ซื๊ง นอ ล้อ.
53001001	แย้ ปาโล      ซีลา ดี๊ ทีโมเท ก กวิ้ เอะ โพล้ง ทื๊ง ซยอง เท่อ ลู่ง เว่ง เทซาโลนีเก อ ไละ กุ้ อ แฌ้ พี่ อ เก ก แพ่ แยว้ ดี๊ กแช่ เยซู คริ้ อ เท่อ.
53001002	เกม๊า ก แพ่ กแช่ แยว้ ดี๊ กแช่ เยซู คริ้ อ โก้ง อ โบ้ง อ บลึ้ อ บลาง ท มึ ท พ้า โอ ดี๊ น ซื๊ง นอ ล้อ.
53001003	ก ด๊างพื่งวี่ ซีง-เอ้อ ก แบ ไจ้ะ บลึ้ กแช่ แยว้ ลู่ง น ซื๊ง ฌ่าง ครึ~ๆ. เกิ้ง ก แม้ บี่ นอ ลู่ง น ซื๊ง ท ชู่ง ท นะ แอ ทาง โฌ่ ทาง ดี๊ น ซื๊ง กุ้ อ แฌ้ เอ โละ กวี้ง โละ ซ้ะ แอ ทาง.
53001004	อ กย้อง บี่ นอ ก เว๊ แด ก อางปฆ้า น ซื๊ง ลู่ง โพล้ง ทื๊ง ซยอง เท่อ ล จอง~ๆ อ แกล้. ก อางปฆ้า น ซื๊ง พี่ น โก้ง เท่อ เก ดี๊ น ชู่ง เท่อ นะ เท่อ นี่ ลู่ง น แบ ท แก ท เฌ้ ดี๊ โพล้ง แม้ น้ะ แม้ โน๊ง น ซื๊ง นอ.
53001005	อ กย้อง บี่ นอ ก แด ล้างที๊ง พี่ กแช่ แยว้ ต้ะเซ๊ง เท่อ ลู่ง อ เกิ้ง อ แบ      เมะ เว๊ พี่ น ซื๊ง แบ ท น้ะ ท โน๊ง นอ เก ท แม้ ไน ลู่ง น ซื๊ง เกิ้ง ม นี่ แบ กแช่ แยว้ อ มื่ง อ บ้าง ลู่ง น ซื๊ง แบ ท แก ท เฌ้ อ กย้อง นอ ล้อ.
53001006	กแช่ แยว้ แม้ เท่อ ลู่ง อ เกิ้ง อ แบ. อ เว๊ ม แม้ น้ะ แม้ โน๊ง ไท้ โพล้ง ลู่ง อ แม้ น้ะ แม้ โน๊ง น ซื๊ง
53001007	ฌ้อง อ เว๊ ม เกม๊า น ซื๊ง ดี๊ เฆ้อ ก ท น้ะ ท โน๊ง ล้างแม่ ไฆวะ ลู่ง ล นี้ง แย๊ พี่ กแช่ เยซู คริ้ โอ ลู่ง มุ้คู เฌ๊ ไท้ ลู่ง มี โพ๊ แกล้ ล พ๊า ฆ่าง ดี๊ ท มุ้คู พู พี่ อ โอ ดี๊ อ ดู้ง อ ยาง.
53001008	กแซ่ เยซู คริ้ ม แม้ เตา แม้ แต๊ โพล้ง ลู่ง อ ล ฮะ นี่ กแช่ แยว้ แบ ดี๊ ล คุ้ช๊องแน ท ฌี้ อ ไฌ่ แบฆ้ะ ดี๊ ก กแช่ เยซู คริ้ นอ แบ.
53001009	โพล้ง ล แพ อี้ง นอ กแช่ แยว้ ม แม้ เตา แม้ แต๊-อ้ะ ล้างชู้ ล้างแกย      ม แม้ ล้างพ้ะ ไฆวะ เว๊ ลู่ง กแช่ เยซู คริ้ อ เมะแซ พ้า      ฌ้อง อ ซื๊ง เว๊ ล แด แบ เว๊ อ ฆี๊ง อ แล้ อ ซยื๊ง อ ซย้อง น่าง พ๊า แบ.
53001010	พี่ ล นี้ง แย๊ กแช่ เยซู คริ้ ม เฌ๊ ไท้ โคะ นอ อ พู อ ลี้ง กุ้ อ แฌ้ ม อางปฆ้า ทาง-อ้ะ      ดี๊ โพล้ง พี่ อ ชู่ง นะ-อ้ะ ล แพ นอ ม ดู้ง แบ ยาง แบ-อ้ะ. น ซื๊ง ม โอ แบ ลู่ง โพล้ง ล มู๊ง นอ อ แกล้ ปะ      เมะ เว๊ ลู่ง น ซื๊ง นย่อง ชู่ง ท ไฌ่ พี่ ก โล้ เอะ น ซื๊ง นอ.
53001011	ท บี่ นอ ก ชูแพ เท่อ ลู่ง น ซื๊ง ฌ่าง ครึ~ๆ พี่ กแช่ แยว้ ม เกม๊า น เก โพล้ง ลู่ง อ เกิ้ง นี่ แบ ท ม๊า พี่ อ เว๊ อางลึ นี่ เอะ น ซื๊ง      ดี๊ เกม๊า น แม้ ท อ ฌี้ พี่ น แบ ซ้ะ แม้-อ้ะ นอ ซี      ดี๊ แม้ ล๊า ทาง ฆวี้ ทาง ท กุ้ อ เม้ง พี่ น แม้-อ้ะ ลู่ง น ท ชู่ง ท นะ อ กย้อง. กแช่ แยว้ อ ดู้ง อ ยาง โอ เกม๊า น แม้ ท ล แพ อี้ง ซี
53001012	บี่ ชุ้ น ซื๊ง ม แม้ ฆี๊ง แม้ แล้ ก กแช่ เยซู คริ้ อ เม้ง อ แซ      ดี๊ อ เว๊ ม แม้ ฆี๊ง แม้ แล้ น ซื๊ง ลู่ง ก กแช่ แยว้ ดี๊ กแช่ เยซู คริ้ อ โก้ง อ โบ้ง อ บลึ้ อ บลาง อ กย้อง นอ ล้อ.
53002001	จ ม ไคล้ แบฆ้ะ ดี๊ ก กแช่ เยซู คริ้ ม เฌ๊ ไท้ อางกี ซยอง เฆ้อ ไท้ โอ ดี๊-อ้ะ โคะ.
53002002	โพล้ง แบ แฌ้~ๆ ไจ้ะ เว๊      มื่ง นี้ง พี่ กแช่ เยซู คริ้ เฌ๊ ไท้ นอ เฌ๊ ท้อง เย้า. แบ เด้าะ ด๊างพื่งวี่ ซีง-เอ้อ จ อวีงซ้ะชู้ น ซื๊ง เกม๊า โพล้ง ล เอ้า อี้ง แม้ คู~ๆ ไค๊~ๆ น ท ช๊องมอง ดี๊ แม้ คู่ แม้ โฌ้ น ซ้ะ โย๊~ๆ ล ฌี้. แบ ซีง ลู่ง โม ไคล้ คิ้ กแช่ แยว้ ดี๊ โพล้ง โล้ ล้าง เท่อ ไจ้ะ เว๊ บี่ นอ      เมะ ล เมะ แบ ล โค๊ โพล้ง ไจ้ะ เว๊ ก กวิ้ บี่ อี้ง ลู่ง ไละ อ พ้า.
53002003	เกม๊า โพล้ง อางโล๊ น ซื๊ง นี่ น่าง แฌ้ น่าง เม้ง ล ฌี้. ล นี้ง แย๊ นอ เฌ๊ ล ท้อง ได้ะ แบ ท้อง โพล้ง แอ ฌี่ง แอ ฌ้อง นย๊อง ไฆวะ กแช่ แยว้      ดี๊ โพล้ง อ้า โพล้ง ซ๊าง ล แฌ้ เฌ๊ พี่ กแช่ แยว้ ม แม้ เตา แม้ แต๊ เว๊ ลู่ง มแนโฮะ พ้า โคะ.
53002004	อ เว๊ ม ดึ้เดว ท กุ้ อ เม้ง พี่ โพล้ง โบง ทาง แบ้ ทาง เว๊ ดี๊ กุ้ เว๊ เก กแช่      ฌ้อง ม ไจ้ะ ล้าง อ ซ้ะ ดู นี่ ท ล แพ อี้ง เลา ปะ. อ เว๊ ม ลี้ นึ ฆ้าง ชี๊น้าง ลู่ง กแช่ แยว้ อ เว่งฮ๊าง พ้า ฌ้อง ม ไจ้ะ ล้าง อ ซ้ะ เก กแช่ แยว้.
53002005	จ ช๊องมอง น ซื๊ง นาง แบ ได้ะ พี่ จ โล้ เอะ น ซื๊ง แบฆ้ะ ดี๊ ท ไฌ่ อี้ง ลู่ง จ โอ ดี๊ น ซื๊ง อู้
53002006	ดี๊ น ซื๊ง ซีงแฌ๊ เท่อ พี่ อ ย้ะทะ โพล้ง อ้า โพล้ง ซ๊าง ค๊องเนง อี้ง      บี่ ซุ้ อ เว๊ เนโพล ทาง อ ซ้ะ ล ซี ได้ะ แบ ท้อง อ ช๊า อ โท่ ม โอ โคะ.
53002007	ท อ้า ท ซ๊าง อ ดู้ง อ ยาง แม้ คิ้ซูง คิ้บีง เท่อ เย้า. แบ เด้าะ เท่อ ลู่ง อ ย้ะทะ-อ้ะ นอ ม แม้ บี่ นอ ท้อง กแช่ แยว้ ม แม้ ไฆวะ-อ้ะ โคะ นอ ล้อ.
53002008	ฌ้อง โพล้ง อ้า โพล้ง ซ๊าง ล แฌ้ นอ ม เนโพล ทาง อ ซ้ะ. แบ เด้าะ พี่ กแช่ เยซู คริ้ เฌ๊ ไท้ โคะ นอ ม อูง ซยู๊ ซี๊ง ไฆวะ โพล้ง ล แฌ้ นอ      ดี๊ กแช่ เยซู คริ้ อ ฆี๊ง อ แล้ ม แม้ เฌ๊ฌ้อง-อ้ะ.
53002009	โพล้ง อ้า โพล้ง ซ๊าง ล แฌ้ นอ ม เฌ๊ ดี๊ ม้างโค้ ไล่ อ ดู้ง อ ยาง      ฌ้อง ม ปล้ะ ล้าง ท ซยื๊ง ท ซย้อง ดี๊ แม้ ท ล้ะ ท เล่ กุ้ อ เม้ง ลู่ง ล เมะ ล โต้ แบ
53002010	ดี๊ ม เจ่ ท อ้า ท ซ๊าง กุ้ อ เม้ง พี่ อางโล๊ นี่ โพล้ง ลู่ง ม ล้าง แบ เตา แบ แต๊ ล แพ นอ. อ ซื๊ง เว๊ ม ล้าง แบ เตา แบ แต๊ เป๊งนี่ ล ฮะ นี่ ดี๊ ล เอ ล กวี้ง ท อ ที๊ง อ โต้ แบ บี่ ซุ้ อ ซื๊ง เว๊ ม นี่ ท พ้อง ท พลิ้ นอ.
53002011	ท บี่ นอ กแช่ แยว้ ม นย่อง เกม๊า อ ช๊องมอง เท่อ ไพ้ะ บี่ ซุ้ ม ชู่ง ม นะ เท่อ ลู่ง ล เมะ ล โต้ แบ.
53002012	ลู่ง อ กย้อง บี่ นอ กเย่ โพล้ง พี่ ล นะ ท เมะ ท โต้ แบ      แบ เด้าะ เอ ดุ้ ท เด้เทา เด้บ้ะ นอ อ ซื๊ง เว๊ ม ล้าง แบ เตา แบ แต๊ ล้อ.
53002013	ด๊างพื่งวี่ พี่ กแช่ เยซู คริ้ เอ-อ้ะ ซีง-เอ้อ      ก แบ ไจ้ะ บลึ้ กแช่ แยว้ ลู่ง น ซื๊ง ฌ่าง ครึ~ๆ      อ ไฌ่ บี่ อี้ง กแช่ แยว้ อางลึ นี่ น ซื๊ง ลู่ง อ ต้องคู เย้า ม เกม๊า น นี่ แบ ท พ้อง ท พลิ้ ลู่ง วีง ฌี้ แล้ แอว้ แม้ ฌี้ ทาง น เซิง น ซ้ะ ดี๊ ลู่ง น ชู่ง น นะ ท อ ที๊ง อ โต้.
53002014	กแช่ แยว้ อางลึ นี่ น ซื๊ง เก อ พู อ ลี้ง ลู่ง น แน่ฌ๊า แบ ท ฌี้ อ ไฌ่ พี่ ก โล้ ล้าง เอะ น ซื๊ง      บี่ ซุ้ น ม นี่ แบ ฆึ ก กแช่ เยซู คริ้ อ ฆี๊ง อ แล้.
53002015	ท บี่ นอ ก ด๊างพื่งวี่ ซีง-เอ้อ      โอ เฌิ่ง โอ ค๊า ดี๊ แม้ โพะ ท ไฌ่ พี่ ก ซอง เอะ น ซื๊ง อี้ง อ ไค๊ ไช้ะ      ลู่ง ก โล้ ล้าง เท่อ เมะ ฌี้      ก กวิ้ ลู่ง ไละ พ้า เมะ ฌี้.
53002016	จ ชูแพ อางท่าง เท่อ ดี๊ ก กแช่ เยซู คริ้ ดี๊ ก แพ่ กแช่ แยว้ ลู่ง อ เอ เฆ้อ ดี๊ เกม๊า ก โอ ดี๊ เซิง ชอง ซ้ะ ชอง ล้างชู้ ล้างแกย      โอ ดี๊ ท มื้งแล่ เฌิ่ง~ๆ ค๊า~ๆ ลู่ง อ เว๊ อ โก้ง อ โบ้ง อ บลึ้ อ บลาง อ กย้อง.
53002017	เกม๊า อ แม้ มึ ทาง ดี๊ แม้ ชอง ทาง น ซื๊ง ซ้ะ พี่ น ม แม้ เท่อ ดี๊ ไคล้ เท่อ ลู่ง อ ฌี้ กุ้ อ เม้ง ครึ~ๆ ล้อ.
53003001	ก ด๊างพื่งวี่ ซีง-เอ้อ      ลู่ง ไค๊ ทึ อี้ง เกม๊า น ซื๊ง ชูแพ เท่อ ลู่ง ก ฌ่าง บี่ ซุ้ กแช่ เยซู คริ้ อ ไฌะ อ ไฌ่ ม แซ้ เพล ลู่ง เมะแย๊ ล โค๊ ครึ~ๆ ดี๊ โพล้ง ม ฮะ นี่-อ้ะ ดี๊ ท ไจ้ะ บลึ้ ทาง กแช่ แยว้ บี่ ซุ้ น ซื๊ง ฮะ นี่-อ้ะ นอ ปะ ล้อ.
53003002	ชูแพ เท่อ ลู่ง ก ฌ่าง ไช้ะ      บี่ ซุ้ กแช่ แยว้ ม แม้ พ้อง พลิ้ เฆ้อ ดี๊ โพล้ง ลือ เท่อ แจว เท่อ โพล้ง อ้า โพล้ง ซ๊าง. ล เมะ กุ้ อ แฌ้ ชู่ง นะ ก ท โล้ ล้าง แบ.
53003003	แบ เด้าะ ก อางกี ล้าง ซ้ะ ดี๊ กแช่ เยซู คริ้ ซี. อ เว๊ ม แม้ ชอง ทาง น ซื๊ง ซ้ะ ดี๊ ม ด้างทะ น ซื๊ง เกม๊า น พ้อง ไฆวะ ดี๊ ม้างโค้ไล่ อ จูง.
53003004	กแช่ เยซู คริ้ เกม๊า ก อางกี ล้าง ซ้ะ ดี๊ น ซื๊ง ซี. ก ซีงแฌ๊ เมาน่าง พี่ ก โล้ เอะ น ซื๊ง นอ น แม้-อ้ะ เย้า ดี๊ น ม แม้-อ้ะ เด้าะ.
53003005	เกม๊า กแช่ เยซู คริ้ แม้ แอ ทาง น ท ซีงแฌ๊ แบฆ้ะ ดี๊ กแช่ แยว้ อ ท เอ ท กวี้ง ดี๊ เกม๊า น ซื๊ง โก้ง เท่อ เก บี่ ซุ้ อ กแช่ โก้ง เว๊ นอ ล้อ.
53003006	ด๊างพื่งวี่ ซีง-เอ้อ      ลู่ง ก กแช่ เยซู คริ้ อ เม้ง นอ ก อางแม้เลา น ซื๊ง บี่ อี้ง      แม้ แบฆ้ะ ล้าง น ซ้ะ ดี๊ ด๊างพื่งวี่ เกิง ดี๊ ล แม้ โพะ ก ท ซอง อ ไค๊ แบ ล แพ นอ ล ฌี้.
53003007	น ซื๊ง ซีงแฌ๊ ฌี้ เย้า เกิ้ง ม แม้ เท่อ บี่ ซุ้ เฆ้อ ก แม้. ก ล เกิง แบ เฆาะ พี่ ก โอ ดี๊ น ซื๊ง อู้.
53003008	พี่ ก ล เลา จี้ แบ นอ ก ล อาง ก ล โอ้ โพล้ง อ เท่อ แบ      แบ เด้าะ ก แม้ เท่อ เลา มแน้ เลา มแช๊ บี่ ซุ้ น ซื๊ง ล แบ เลา จี้ ลู่ง ก ฌ่าง แบ.
53003009	เต้~ๆ นอ ก เมะ อางแม้เลา น ซื๊ง ลื่ง อาง เฆ้อ นอ ซี      แบ เด้าะ ก ล แม้ บี่ นอ แบ. แอ นี่ อ นอ ก แม้ เท่อ ครึ~ๆ บี่ ซุ้ ม เก ท อ ด้อง เกม๊า น แม้ โพะ อ ไค๊.
53003010	พี่ ก โอ ดี๊ น ซื๊ง นอ ก โล้ เอะ น ซื๊ง บี่ อี้ง      โพล้ง พี่ ล แฌ้ เล้ เมะ ล แม้ เท่อ แบ นอ ล แบ อาง เท่อ แบ.
53003011	ก ไคล้ บี่ อี้ง      เมะ เว๊ ก แน่ฌ๊า แบ โพล้ง โอ ล แฌ้~ๆ ลู่ง น ซื๊ง แกล้ เก โพล้ง เกิง      แม้ เท่อ ล มึ แบ      แบ เด้าะ แม้ แบฆ้ะ ล้าง อ ซ้ะ ดี๊ โพล้ง อ แฌ้แพ อ ท แม้.
53003012	ลู่ง กแช่ เยซู คริ้ อ เม้ง นอ ก อางแม้เลา ดี๊ โล้ แบ โพล้ง ล เอ้า นอ เกม๊า อ แม้ เท่อ เมาน่าง ดี๊ อางฆื๊ง อาง แด เว๊ ล แฌ้.
53003013	ด๊างพื่งวี่ ซีง-เอ้อ      เกม๊า น ซื๊ง เซิง แช่ ซ้ะ แช่ ล ฌี้ พี่ ม แม้ ท อ ฌี้ นอ.
53003014	โพล้ง เมะ โอ ล แฌ้~ๆ ล คุ้ช๊องแน ท ซอง ลู่ง ไละ พ้า อี้ง แบ นอ แคว่ไน เว้-อ้ะ      ฌ้อง แม้ แบฆ้ะ ล้าง น ซ้ะ ดี๊-อ้ะ ล ฌี้ บี่ ซุ้ อ เว๊ ม ฌางแช้ ล้าง อ ซ้ะ.
53003015	แบ เด้าะ ทื๊ง-อ้ะ เก โพล้ง แช๊เมะ ไฌ๊ซ้ะ ล ฌี้. โล้ เอะ อ เท่อ บี่ ซุ้ ด๊างพื่งวี่ ล โค๊.
53003016	เกม๊า กแช่ เยซู คริ้ พี่ อ เก ท มึ ท พ้า อ กแช่ นอ เกล๊าง เอะ น ซื๊ง ท มึ ท พ้า กุ้ อ เม้ง ครึ~ๆ. เกม๊า กแช่ เยซู คริ้ โอ ดี๊ น ซื๊ง กุ้ อ แฌ้ นอ ล้อ.
53003017	ท ไคล้ ล แพ อี้ง จ กวิ้ ดี๊ จ กแช่ อ จูง. แย้ ปาโล จ ท ยื่ง ซ้ะ ดี๊ น ซื๊ง. จ กวิ้ บี่ อี้ง เก ท แม้ไน ลู่ง ไละ จ กวิ้-อ้ะ อ พ้า กุ้ อ เบง.
53003018	เกม๊า ก กแช่ เยซู คริ้ อ โก้ง อ โบ้ง อ บลึ้ อ บลาง โอ ดี๊ น ซื๊ง กุ้ อ แฌ้ นอ ล้อ.
54001001	แย้ ปาโล จ เก กแช่ เยซู คริ้ อ เพล่ ดู ลู่ง กแช่ แยว้ พี่ อ แม้ พ้อง พลิ้ เฆ้อ ดี๊ กแช่ เยซู คริ้ พี่ อ เก ก ท มื้งแล่ นอ เกม๊า จ เก.
54001002	ไละ ล เบง อี้ง จ กวิ้ เอะ ทีโมเท พี่ จ เอ-อ้ะ บี่ ซุ้ เก จ พูแคว๊ ลู่ง ท ชู่ง ท นะ. เกม๊า ก แพ่ กแช่ แยว้ ดี๊ ก กแช่ เยซู คริ้ อ โก้ง อ โบ้ง อ บลึ้ อ บลาง อ ท ย๊างเซิง ย๊างซ้ะ ท มึ ท พ้า โอ ดี๊ แน้ นอ ล้อ.
54001003	พี่ จ ม ลี้ ลู่ง มาเซโดนี อ ค่าง นอ จ โล้ เอะ แน้ เกม๊า น โอ ลู่ง เว่ง เอเฟโซ ได้ะ      บี่ ซุ้ น ม โล้ เอะ โพล้ง แบ ล แฌ้~ๆ ลู่ง อ โอ พี่ นอ ดี๊ ซอง เท่อ ไพ้ะ เกม๊า อ ซอง เท่อ บี่ นอ ล้า ล ฌี้
54001004	ดี๊ โล้ เอะ-อ้ะ ล แบ เลา อ ช๊า อ โท่ ก้างแก้ เท่อ แบฆ้ะ ดี๊ แซย่ ดี๊ พี๊งชู้ พู๊งชู้ อ ไท้ะ อ บ้อง นอ แบ. ท ไฌ่ อี้ง นอ เกม๊า โพล้ง ติ้ โละ ไอ โละ อ ซ้ะ ล เม้ง ล้อ      ล เกม๊า โพล้ง~ซีงแฌ๊~กแช่~แยว้ อ ท ช๊องมอง แบ. โพล้ง ซีงแฌ๊-อ้ะ ซี ดี๊ อ ท ชู่ง ท นะ ล เม้ง ล้อ.
54001005	พี่ จ อางแม้เลา แน้ บี่ อี้ง นอ      บี่ ซุ้ ม เกม๊า ก โอ ดี๊ ท เอ ท กวี้ง พี่ อ เฌ๊ เว๊ ลู่ง ท เซิง ฌี้ ซ้ะ แอว้      ลู่ง ท ซีงแฌ๊ ล้าง ซ้ะ ก ท ไพ้ะ ท แม ล โอ แบ      ดี๊ ลู่ง ท ชู่ง ท นะ เมาน่าง.
54001006	โพล้ง แบ แฌ้~ๆ ล นย่อง ดุ้ อ แน่ ดี๊ ท ล แพ อี้ง แบ ฌ้อง เฌ๊ พลุ้ ลู่ง ท ไคล้ ล กลุ้ ล จ้ะ แบ นอ ล้อ.
54001007	อ ซื๊ง เว๊ แบ ซ้ะ เก คู ซอง เท่อ ลู่ง เซ๊งพ้า ท้างพ้า      แบ เด้าะ พี่ อ ซื๊ง เว๊ ไคล้ ดี๊ อางโล๊ไท้ เท่อ ลู่ง อ เซิง เฌิ่ง ซ้ะ ค๊า นอ อ กแช่ แด เว๊ แน ล ซี แบ.
54001008	เฆ้อ กุ้ อ แฌ้ ก ซีงแฌ๊ เซ๊งพ้า ท้างพ้า นอ เก ท อ ฌี้ โพล้ง เมะ เจ่ เว๊ ลู่ง อ แบ.
54001009	ก แบ นาง แบ-อ้ะ ท อางแม้เลา นอ ล เมะ อางกี เว๊ ลู่ง โพล้ง ฌี้ อ ฌ่าง แบ      แบ เด้าะ อางกี เว๊ ลู่ง โพล้ง แม้ ไพ้ะ ท อางแม้เลา ดี๊ โพล้ง ลือ เท่อ แจว เท่อ อ ฌ่าง      ลู่ง โพล้ง อ ท ชู่ง ท นะ ล โอ แบ ดี๊ แม้ ท เด้เทา เด้บ้ะ อ ฌ่าง      ลู่ง โพล้ง ล ดู้ง แบ ยาง แบ กแช่ แยว้ แบ ดี๊ ดึ้เดว เว๊ อ ฌ่าง      ลู่ง โพล้ง แม้ ซี๊ง อ มู่ อ แพ่ ดี๊ แม้ ซี๊ง โพล้ง อ แฌ้แพ อ ฌ่าง
54001010	ลู่ง โพล้ง แม้ กแม มืง กแม แคว๊ อ ฌ่าง      ลู่ง โพล้ง แม้ กแม เท่อ พะ ไฆวะ น้ะ กชุ้ อ ฌ่าง      ลู่ง โพล้ง พอง นี่ โพล้ง ม อางแช๊ เว๊ อ ฌ่าง      ลู่ง โพล้ง ไคล้ คีอูง เท่อ ดี๊ เก พีงนยาง กไบล้ะ กแบล อ ฌ่าง      ลู่ง โพล้ง พี่ ล แบ โละ ซ้ะ ดี๊ ท ซอง ท ซ๊าง ลู่ง อ เมะ อ โต้ นอ แบ อ ฌ่าง.
54001011	ท ซอง ท ซ๊าง อี้ง เก ท ฌี้ อ ไฌ่ ลู่ง อ ฆี๊ง อ แล้      เฌ๊ เว๊ ลู่ง กแช่ แยว้ พี่ โพล้ง กุ้ อ แฌ้ เกิ้ง อางปฆ้า เว๊. ท ฌี้ อ ไฌ่ อี้ง กแช่ แยว้ อางกี ล้าง เอะ แย้ เกม๊า จ โล้ ล้าง.
54001012	จ ไจ้ะ บลึ้ ก กแช่ เยซู คริ้ พี่ อ เกล๊าง จ ไฌ่ จ แบ้ ลู่ง จ แม้ เท่อ อ ฌ่าง. จ ไจ้ะ บลึ้-อ้ะ พี่ อ ทื๊ง เว๊ จ เก โพล้ง โต้ โพล้ง ล้อง ดี๊ อางกี ล้าง แย้ เกม๊า จ แม้ เอะ อ เท่อ.
54001013	ทึ เมะ ลู่ง เอะ อู้ นอ จ ไคล้ อ้า ไคล้ ซ๊าง แบ กแช่ เยซู คริ้ ดี๊ จ แม้ น้ะ แม้ โน๊ง แบ-อ้ะ น้ะ มะ ดี๊ จ ดึ้เดว ทื่งแช้ แบ-อ้ะ ฌี้~ๆ      แบ เด้าะ กแช่ แยว้ ย๊างเซิง ย๊างซ้ะ แบ แย้ ได้ะ      เมะ เว๊ พี่ จ แม้ บี่ นอ จ ล ทื๊ง ล นะ กแช่ เยซู คริ้ ได้ะ แบ      จ ล ซีงแฌ๊ แบ เมะ จ แม้ ท เม้ง เล้.
54001014	ก กแช่ เยซู คริ้ อ โก้ง อ โบ้ง อ บลึ้ อ บลาง โอ ดี๊ แย้ แอ น้ะ เล้. อ เว๊ เกม๊า จ โอ ดี๊ ท ชู่ง ท นะ ท เอ ท กวี้ง พี่ ก นี่ แบ-อ้ะ ลู่ง กแช่ เยซู คริ้ อ ซุ้.
54001015	อ อี้ง เก ท ไคล้ พี่ เกิ้ง ก ฮะ นี่-อ้ะ ดี๊ ชู่ง นะ-อ้ะ ล๊า~ๆ ฆวี้~ๆ      เมะ เว๊ กแช่ เยซู คริ้ เฌ๊ ล้าง ลู่ง ฌางคู โคล๊ง คู พี่ ม แม้ พ้อง พลิ้ โพล้ง ท เด้บ้ะ. แย้ จ ท เด้บ้ะ ตาง นี่ โพล้ง อ แฌ้แพ กุ้ อ แฌ้.
54001016	แบ เด้าะ กแช่ แยว้ ย๊างซ้ะ แบ แย้ บี่ ซุ้ กแช่ เยซู คริ้ ม เนโพล ทาง อ ท เอ้า เซิง เอ้า ซ้ะ ท้อง อ เลา กุ้ อ เม้ง ดี๊ แย้ พี่ จ เก โพล้ง ท เด้บ้ะ ลู่ง อ ดู ทึ ล แฌ้      บี่ ซุ้ ม เก ท อ ด้อง เอะ โพล้ง กุ้ อ แฌ้ พี่ ม ชู่ง ไท้ นะ ไท้ กแช่ เยซู คริ้ ดี๊ นี่ ท ม๊า ล้างชู้ ล้างแกย.
54001017	เกม๊า ท ดู้ง แบ ยาง แบ ดี๊ ท อ ฆี๊ง อ แล้ อ โฌ่ง อ พ้าง โอ เว๊ ดี๊ จ๊าวแพเดง ดู ทึ      เก กแช่ แยว้ ล แฌ้ ล้อ พี่ อ ซี๊ง ล ซี แบ      โอ โก้ง โอ คุ้ ล้างชู้ ล้างแกย. ทึ เมะ ก แด-อ้ะ ดี๊ เมะ ล ซี แบ ฌี้~ๆ ก ดู้ง แบ ยาง แบ-อ้ะ ครึ~ๆ      อาเมง.
54001018	พู ทีโมเท-เอ้อ      อ อี้ง เก ท อางแม้เลา พี่ จ โล้ แน้      เมะ เว๊ เกม๊า น นาง แบ ท โล้ เว้ พี่ อ แบฆ้ะ ดี๊ แน้ อู้. แม้ นี่ ท ไคล้ ล แพ อี้ง บี่ ซุ้ เก น ฆ้า น โฆ่ ลู่ง น ม ดึ้ เท่อ ซี.
54001019	แฌแซ น ท ชู่ง ท นะ ดี๊ น ท ซีงแฌ๊ ล้าง ซ้ะ ลู่ง อ เกิ้ง อ แบ นอ ไช้ะ. โพล้ง แบ แฌ้~ๆ ล นย่อง แม้ โพะ อ ท ซีงแฌ๊ ล้าง ซ้ะ อ ไค๊ แบ      ฌ้อง แม้ เฌ๊ฌ้อง ไฆวะ อ ท ชู่ง ท นะ.
54001020	ลู่ง โพล้ง ล แพ อี้ง อ แกล้ นอ เมะ เว๊ ฮีเมนี ดี๊ อาเลซางโด. อ ซื๊ง เว๊ คี๊ง แฌ้ อี้ง จ อางกี ล้าง-อ้ะ ลู่ง ม้างโค้ไล่ อ จูง พ้า เย้า      บี่ ซุ้ อ ซื๊ง เว๊ ม ซีงแฌ๊ ล เกิ้ง ดึ้เดว ทื่งแช้ กแช่ แยว้ แบ.
54002001	เท่อ ลู่ง อ ล้างเปิ่ง ทึ นอ จ อวีงซ้ะชู้ เกม๊า โพล้ง แบ้ แยว้ ชูแพ อางท่าง เท่อ ดี๊ ไจ้ะ บลึ้ กแช่ แยว้ ลู่ง โพล้ง กุ้ แฌ้ อ ฌ่าง.
54002002	แบ ชูแพ เท่อ ลู่ง จ๊าวแพเดง ดี๊ โพล้ง กุ้ แฌ้ พี่ อ โอ ดี๊ อ ดู้ง อ ยาง ล แพ นอ อ ฌ่าง      บี่ ซุ้ ก ม โอ ซยืง โอ บ้ะ โอ มึ โอ พ้า. ก ม ทื๊ง แบ นะ แบ กแช่ แยว้ เมาน่าง ดี๊ ก ม แม้ ซ้ะ ลู่ง อ เกิ้ง อ แบ.
54002003	ชูแพ~เท่อ บี่ อี้ง นอ เก ท อ ฌี้ ดี๊ แบ กแช่ แยว้ ลู่ง อ แม้ พ้อง พลิ้ เฆ้อ ล แฌ้ นอ อ ซ้ะ.
54002004	อ เว๊ แบ อ ซ้ะ เกม๊า โพล้ง กุ้ อ แฌ้ นี่ แบ ท พ้อง ท พลิ้ ดี๊ ซีงแฌ๊ ท อ ที๊ง อ โต้.
54002005	อ ไฌ่ บี่ อี้ง โอ ที่ กแช่ แยว้ ล แฌ้ ล้อ ดี๊ โอ ที่ ล แฌ้ ล้อ พี่ ม เกม๊า โพล้ง ลี้ ฌู กแช่ แยว้ ซี      เมะ เว๊ กแช่ เยซู คริ้ ลู่ง อ แม้ อ ซ้ะ บี่ ซุ้ โพล้ง ฌางคู คู
54002006	ดี๊ นย่อง ซี๊ง ล้าง อ ซ้ะ แม้ พ้อง พลิ้ โพล้ง กุ้ อ แฌ้      เก พีงนยาง ลู่ง ท อ ช๊า อ โท่ แบ เมาะ พี่ กแช่ แยว้ แบ ซ้ะ แม้ พ้อง พลิ้ โพล้ง กุ้ อ แฌ้.
54002007	ลู่ง ท อี้ง อ กย้อง กแช่ แยว้ เกม๊า จ เก อ เพล่ ดู      เมะ เว๊ จ แบ โล้ ล้าง ท ฌี้ อ ไฌ่ เอะ โพล้ง ล เมะ เก ยู แบ      ดี๊ ซอง เอะ-อ้ะ ท ชู่ง ท นะ ลู่ง อ ที๊ง อ โต้. จ โล้ เท่อ โต้~ๆ ล้อ      ล คีงอูง เท่อ แบ เฆาะ.
54002008	ลู่ง ท แบ้ แยว้ อ แค๊ นอ จ แบ ซ้ะ เกม๊า โพล้ง แคว๊ ชูแพ เท่อ ดี๊ ท เซิง ฌี้ ซ้ะ แอว้ กุ้ อ พ๊า      ล โอ ดี๊ ท เซิงทาง ซ้ะทาง ดี๊ ท ติ้ โละ ไอ โละ น่าง เม้ง แบ.
54002009	บี่ นอ อ ซุ้ กมืง นอ แบ ไต้ อ ซ้ะ เมาะ เว๊ อ เกิ้ง อ แบ      ล แบ ซีง คูซู๊ง แบ      ล แบ แม้ ฆี๊ง ทาง อ ซ้ะ ดี๊ ท๊อง ดี๊ เลว๊ ดี๊ เพ๊ โฌ่ง ดี๊ ไช๊ช้าง ลู่ง อ ฆวี้ แค้ นอ แบ.
54002010	แบ เด้าะ อ ซื๊ง เว๊ แบ แม้ ฆี๊ง ทาง อ ซ้ะ ดี๊ ท แม้ ลู่ง อ ฌี้ บี่ ซุ้ ม เกิ้ง ดี๊ กมืง ลู่ง อ โล้ ล้าง อ ซ้ะ เก โพล้ง แบ้ แยว้ เมาน่าง.
54002011	กมืง แบ คุ้ช๊องแน ท ซอง ท ซ๊าง ไก้ไม่      ดี๊ แบ ชาง ล้าง อ ซ้ะ ครึ~ๆ
54002012	จ ล เกม๊า กมืง ซอง เท่อ แบ ดี๊ ล เกม๊า อ ดู้ง อ ยาง โอ ดู นี่ กแคว๊ แบ. อ ซื๊ง เว๊ แบ โอ ไก้ไม่.
54002013	อ ไฌ่ บี่ อี้ง กแช่ แยว้ ไต้ ล้าง วี่ง อาดาง      ฌ้อง ไต้ ล้าง ก้ะ ฮาวา.
54002014	อาดาง ล แบ ท อางโล๊ แบ      แบ เด้าะ กมืง แบ ท อางโล๊-อ้ะ ดี๊ ลือ ค๊างพะ กแช่ แยว้ อ ลู่ง อ แท๊.
54002015	แบ เด้าะ กมืง ม พ้อง พลิ้ ลู่ง อ เก ท อ มู่      เมะ ลู่ง อ เว๊ โอ ดี๊ ท ชู่ง ท นะ ท เอ ท กวี้ง ท ฌี้ ท แอว้ ดี๊ แม้ อ ซ้ะ เมาน่าง ครึ~ๆ.
54003001	ท ไคล้ อี้ง เก ท ไคล้ พี่ เกิ้ง ก ฮะ นี่-อ้ะ      เมะ เว๊ โพล้ง พี่ ล แฌ้ เล้ เมะ แบ อ ซ้ะ เก โพล้ง ทื๊ง ซยอง เท่อ อ คู อ แน่ นอ      โพล้ง ล แฌ้ นอ แบ อ ซ้ะ แม้ เท่อ ลู่ง อ ล้างเปิ่ง ฌี้.
54003002	ท บี่ นอ โพล้ง พี่ อ เก ท อ คู อ แน่ นอ แบ เก โพล้ง ลู่ง อ เม้ง มึ แซ ย้า. อ เว๊ อ แม๊ แบ โอ ล แฌ้ ล้อ      แบ เก โพล้ง แม้ อ ซ้ะ เมาน่าง      ซีงแฌ๊ แคแน ล้าง อ ซ้ะ      เก โพล้ง กโจ้โด้      ลื่ง มึ ไคล้ มึ ดี๊ กมวี้ง ลู่ง อ เฌ๊ อ เด้า นอ ดี๊ ซอง โพล้ง อ แฌ้แพ ซี
54003003	ล เก โพล้ง ม้า ไซ้ะ แบ      ล แม้ ชอง แม้ จุ้ เท่อ แบ      แบ เด้าะ เก โพล้ง เซิง ฌี้ ซ้ะ ช้า      แฌแซ ท ฆู๊ง ท พุ้      ล เก โพล้ง แด ที่ จี้ แบ.
54003004	อ เว๊ แบ ยู่แคว่ ไท้ อ เด้า คู ล่าง พ้า ซี      ดี๊ เกม๊า อ พู อ ลี้ง ชู่ง ลู่ง เน้ แท๊ ทื๊ง แบ นะ แบ-อ้ะ.
54003005	อ ไฌ่ บี่ อี้ง โพล้ง ลู่ง ล ซีงแฌ๊ ยู่แคว่ อ กแช่ อ เด้า อ ล่าง แบ นอ ม ยู่แคว่ โพล้ง ทื๊ง ซยอง เท่อ ซี บี่ จะ เล้.
54003006	โพล้ง พี่ อ ชู่ง ไท้ นะ ไท้ เท่อ อ ซ๊าง นอ เกม๊า อ ยู่แคว่ เท่อ ล ฌี้      ไค๊ไก้ะ ม อางปฆ้า ล้าง อ ซ้ะ      ฌ้อง ม แบ เตา แบ แต๊ บี่ ซุ้ ม้างโค้ไล่.
54003007	อ เว๊ เกิ้ง เก โพล้ง ลู่ง โพล้ง อ ฌื๊ง อ แฌ้ ทื๊ง แบ นะ แบ-อ้ะ บี่ ซุ้ อ เว๊ ล ฌางแช้ เมะ ฌางแช้ แน๊ ดี๊ โพล้ง น่าง แฌ้ แบ      ดี๊ ล ล้าง แบ ม้างโค้ไล่ อ จูง พ้า แบ.
54003008	คู แม้ช้า เท่อ ลู่ง โพล้ง ทื๊ง ซยอง เท่อ อ แกล้ แบ เก โพล้ง พี่ อ เกิ้ง ทื๊ง แบ นะ แบ-อ้ะ      แบ โอ ดี๊ ท เซิง โต้ ซ้ะ โต้      ล ม้า ไซ้ะ แบ      ล เก โพล้ง แน่แฌ่ แน่ท้า จี้ แบ.
54003009	อ ซื๊ง เว๊ แบ อางกี ล้าง อ ซ้ะ ดี๊ ท อ ที๊ง อ โต้ พี่ กแช่ แยว้ เนโพล ทาง เว๊ แบฆ้ะ ดี๊ ท ชู่ง ท นะ      ล โอ ดี๊ ท คู~ๆ ไค๊~ๆ น่าง เม้ง แบ.
54003010	ลองดุ้ แคว่ โพล้ง ล แพ อี้ง ท้อง อ ฌ้อง แบ~ๆ      ฌ้อง ท ไจ้ะ ท ไคล้-อ้ะ เมะ ล โอ น่าง เม้ง แบ ล แฌ้~ๆ นอ อางกี ล้าง-อ้ะ เกม๊า อ เก คู แม้ช้า เท่อ แด เทา.
54003011	บี่ นอ อ ซุ้ กมืง พี่ อ เก คู แม้ช้า เท่อ นอ แบ เก โพล้ง พี่ อ เกิ้ง ทื๊ง แบ นะ แบ-อ้ะ      ล เซ๊วีง ซ๊องแล้ โพล้ง แบ      แบ เด้าะ แม้ อ ซ้ะ เมาน่าง      ดี๊ เก โพล้ง โต้ โพล้ง ล้อง ลู่ง ท กุ้ อ เม้ง.
54003012	กแคว๊ พี่ อ เก คู แม้ช้า เท่อ นอ อ แม๊ แบ โอ ล แฌ้ ล้อ. อ เว๊ แบ ยู่แคว่ อ พู อ ลี้ง อ เด้า อ ล่าง ฌี้~ๆ แบๆ
54003013	อ ไฌ่ บี่ อี้ง โพล้ง ลู่ง อ แม้ เท่อ ฌี้ นอ โพล้ง ม ทื๊ง แบ นะ แบ-อ้ะ      ดี๊ อ เว๊ อ ดู้ง อ ยาง ม โอ ลู่ง ม ไคล้ เท่อ แบฆ้ะ ดี๊ ท ทื๊ง ท นะ กแช่ เยซู คริ้ อ ไฌ่ นอ เบิง.
54003014	พี่ จ กวิ้ เอะ น ไละ ล เบง อี้ง จ มื้งแล่ ล ไยะ ล้า แบ จ ม เฌ๊ โอ แน้.
54003015	แบ เด้าะ จ เมะ เฌ๊ โกย้ นอ ไละ ล เบง อี้ง ม เกม๊า น ซีงแฌ๊ เว๊ เกิ้ง ก แม้ ซ้ะ บี่ จะ เล้ พี่ ก เก โพล้ง ล เด้า ฆ่าง ดี๊ กแช่ แยว้      อ นอ เก โพล้ง ทื๊ง ซยอง เท่อ พี่ อ เก กแช่ แยว้ โอ ม๊า ล้างชู้ ล้างแกย ล แฌ้ นอ อ เท่อ      เมะ เว๊ ก อางกี ท อ ที๊ง อ โต้ เฌิ่ง~ๆ ค๊า~ๆ ดี๊ แฌแซ เว๊ เมาน่าง.
54003016	เท่อ พี่ กแช่ แยว้ เนโพล ทาง เว๊ แบฆ้ะ ดี๊ ก ท ทื๊ง ท นะ นอ ดู เต้~ๆ      โพล้ง ซม๊า เว๊ ล ซี น่าง แฌ้ แบ. กแช่ เยซู คริ้ เฌ๊ ล้าง ลู่ง ฌางคู โคล๊ง คู เก กโพล้ง. พี่ อ เว๊ ซี๊ง ม๊า ทาง ไท้ นอ เนโพล ทาง เว๊ ลู่ง อ เว๊ เก กแช่ ดู. ท มุ้คู พู แด แบ เว๊ อ ฆี๊ง อ แล้. โพล้ง โล้ ล้าง อ เว๊ อ ไฌะ อ ไฌ่ ลู่ง โพล้ง กุ้ ชื้อ อ แกล้. โพล้ง ทื๊ง แบ นะ แบ-อ้ะ เฆ้ง ฌางคู โคล๊ง คู. อ เว๊ ไท้ ทาง ลู่ง ท มุ้คู      โอ ยู่แคว่ เท่อ ดี๊ กแช่ แยว้.
54004001	วีง ฌี้ แล้ แอว้ โล้ ล้างที๊ง เว๊ บี่ อี้ง      อ ช๊า อ โท่ ลู่ง ท ไค๊ ทึ โคะ นอ โพล้ง ม โอ ล แฌ้~ๆ ม นย๊อง ไฆวะ ท ทื๊ง ท นะ. อ ซื๊ง เว๊ ม ทื๊ง ก้ะ วีง แล้ ลู่ง อ อางโล๊ เท่อ ดี๊ ทื๊ง ก้ะ ท มื้ง ท แฆ่ อ ท ซอง ท ซ๊าง.
54004002	ท ซอง ท ซ๊าง ล แพ อี้ง เฌ๊ เว๊ ลู่ง โพล้ง คีงอูง เท่อ ดี๊ อ เมะ โต้ ซ้ะ ไก      เมะ เว๊ โพล้ง ลู่ง ล ซีงแฌ๊ ท เล้ เก ท อ แบ      ท เล้ เก ท ล แบ แบ      อ นอ บี่ ซุ้ อ ท ซีงแฌ๊ ล้าง ซ้ะ แบ ท เช้า ไฆวะ-อ้ะ.
54004003	โพล้ง ล แพ อี้ง ซอง เว๊ โพล้ง แบ้ แยว้ นอ ทาง แซย่ ล ฌี้ แบ ดี๊ ท อาง แบ เม้ง~ๆ นอ อาง ล ฌี้ แบ. แบ เด้าะ กแช่ แยว้ ไต้ ล้าง ท อาง ล แพ อี้ง เกม๊า โพล้ง ลู่ง อ ชู่ง เท่อ นะ เท่อ ดี๊ ซีงแฌ๊ ท อ ที๊ง อ โต้ นอ อาง เว๊ ลู่ง ท ไจ้ะ บลึ้ กแช่ แยว้.
54004004	ท กุ้ อ เม้ง พี่ กแช่ แยว้ ไต้ ล้าง เว๊ นอ เก ท อ ฌี้. โพล้ง เมะ ฮะ นี่-อ้ะ ลู่ง ท ไจ้ะ บลึ้ กแช่ แยว้ นอ ล เกิ้ง นย๊อง ไฆวะ-อ้ะ น่าง เม้ง แบ.
54004005	อ ไฌ่ บี่ อี้ง กแช่ แยว้ อ ลู่ง อ แท๊ ดี๊ ท ชูแพ นอ เกม๊า ท อาง กุ้ อ เม้ง เก ท อาง ลู่ง อ ฌี้.
54004006	ท ไคล้ ล แพ อี้ง น เมะ โล้ เอะ ด๊างพื่งวี่ นอ น ม เก กแช่ เยซู คริ้ อ เพล่ อ บาง ลู่ง อ ฌี้. เกม๊า น เซิง น ซ้ะ เฌิ่ง ทาง ค๊า ทาง ลู่ง น ซีงแฌ๊ แบ ท ทื๊ง ท นะ อ ไฌะ อ ไฌ่ แอ ทาง      ดี๊ ซีงแฌ๊ ท ซอง ท ซ๊าง ลู่ง อ ที๊ง อ โต้ พี่ น แม้ โพะ อ ไค๊ เย้า.
54004007	แบ เด้าะ แม้ แบฆ้ะ ล้าง น ซ้ะ ดี๊ ท อางโล๊ ไท้ ชู้ พี่ อ ซูง อ แซ ล โอ แบ ลู่ง ล แบ โละ ซ้ะ ดี๊ ก ท ทื๊ง ท นะ แบ นอ ล ฌี้. เกม๊า น ซอง ลู ล้าง น ซ้ะ ลู่ง น ม เก ทาง โพล้ง แบ้ แยว้ เมาน่าง.
54004008	ท ซอง ลู ล้าง ซ้ะ ลู่ง ล้อง ลู่ง ย่าง ล โค๊ นอ ล้างเปิ่ง ล น้าง      แบ เด้าะ เมะ ท ซอง ลู ล้าง ซ้ะ ลู่ง เซิง ลู่ง ซ้ะ นอ ล้างเปิ่ง กุ้ อ เม้ง      อ ไฌ่ บี่ อี้ง ม ล้างเปิ่ง ลู่ง ก ฌ่าง ค๊องเนง อี้ง ดี๊ จู่ง แย๊ โค๊.
54004009	อ อี้ง เก ท ไคล้ พี่ เกิ้ง ก ฮะ นี่-อ้ะ ดี๊ ชู่ง นะ-อ้ะ ล๊า~ๆ ฆวี้~ๆ.
54004010	พี่ ก แม้ เท่อ น้ะ เมะ เว๊ ก มื้งแล่ เท่อ ดี๊ กแช่ แยว้ ลู่ง อ โอ ม๊า ล้างชู้ ล้างแกย ล แฌ้ นอ. อ เว๊ แบ ซ้ะ เกม๊า โพล้ง กุ้ อ แฌ้ พ้อง พลิ้ ล้อ      ดี๊ โพล้ง ลู่ง อ ชู่ง นะ-อ้ะ นอ ม พ้อง พลิ้ เต้~ๆ ล้อ.
54004011	ท อางแม้เลา ดี๊ ท ซอง ท ซ๊าง ล แพ อี้ง โล้ เอะ ด๊างพื่งวี่ ทื๊ง ซยอง เท่อ นอ ไช้ะ.
54004012	เกม๊า โพล้ง ดึ้เดว แน้ ลู่ง น เซิง บาง ซ้ะ บาง อ กย้อง ล ฌี้. แบ เด้าะ เก ดีง เก ด้อง ลู่ง อ ฌี้ เอะ โพล้ง แบ้ แยว้      ลู่ง ท ลื่ง ท ไคล้ เมะ ฌี้      ท ไพ้ะ ท แม้ เมะ ฌี้      ท เอ ท กวี้ง เมะ ฌี้      ท ชู่ง ท นะ ดี๊ ท ฌี้ ท แอว้ เมะ ฌี้.
54004013	น แบ พ้ะ ฌ้า เอะ โพล้ง อ ไละ ฌี้ ไละ แอว้ ลู่ง น โอ ซยอง อ แค๊. น แบ โล้ ล้าง เท่อ ดี๊ แบ ซอง แบ ซ๊าง เท่อ ท้อง จ ม เฌ๊ โคะ.
54004014	น ท ซี ท แบ พี่ กแช่ แยว้ เกล๊าง เอะ แน้ ลู่ง โม ไคล้ คิ้ กแช่ แยว้ ไคล้ ทาง ดี๊ ท อ คู อ แน่ ล แพ นอ อางกี ล้าง อ จูง ลู่ง น ล้อง อู้ นอ อางกี โท่ ไฆวะ-อ้ะ ล ฌี้.
54004015	แม้ ท ล แพ อี้ง      อางกี ล้าง น ซ้ะ ดี๊-อ้ะ บี่ ซุ้ โพล้ง กุ้ อ แฌ้ ม แด แบ เว๊ น ซี ทาง ฌี้ ทาง.
54004016	น แบ แคว่ ล้าง น กแช่ อ ซ้ะ ดี๊ แคว่ น ท ซอง ท ซ๊าง. เกิ้ง น ม แม้-อ้ะ ครึ~ๆ. น เมะ แม้ บี่ นอ ม แม้ช้า น กแช่ ดี๊ โพล้ง กุ้ อ แฌ้ พี่ อ ช๊องแน แน้ นอ นี่ แบ ท พ้อง ท พลิ้ ล้อ.
54005001	ไจ้ะ แบ โพล้ง แคว๊ พี่ อ ซ้ะแซย่ เย้า นอ ล ฌี้      แบ เด้าะ อวีงซ้ะชู้-อ้ะ บี่ ซุ้ อ เก น แพ่. แคว่ โพล้ง แคว๊ พี่ อ บาง นี่ แน้ บี่ ซุ้ เก น พื่ง.
54005002	แคว่ โพล้ง มืง พี่ อ ซ้ะแซย่ เย้า บี่ ซุ้ เก น มู่      ดี๊ แคว่ โพล้ง มืง พี่ อ บาง นี่ แน้ บี่ ซุ้ เก น พื่ง. น แบ เซิง ฌี้ ซ้ะ แอว้ ดี๊-อ้ะ กุ้ อ เม้ง.
54005003	ทื๊ง แบ นะ แบ โพล้ง มืงเม๊ พี่ อ โอ แด เว๊ ล แฌ้ ดี๊ เปิ่ง โพล้ง ล โอ น่าง แฌ้ แบ นอ ไช้ะ.
54005004	แบ เด้าะ โพล้ง มืงเม๊ อ พู อ ลี้ง เมะ โอ นอ อ พู อ ลี้ง แบ ซีงแฌ๊ ยู่แคว่ เท่อ ลู่ง อ กแช่ อ เด้า แบ~ๆ      อ นอ ม แบ โละ ซ้ะ ดี๊ ท ทื๊ง ท นะ. ท แม้ บี่ อี้ง นอ บี่ ซุ้ อ ซื๊ง เว๊ ลุ้ ไท้ อ แม่ ดี๊ อ มู่ อ แพ่ อ พี๊ง อ พู๊ง      อ ไฌ่ บี่ อี้ง อ นอ แบ กแช่ แยว้ อ ซ้ะ ล้อ.
54005005	โพล้ง มืงเม๊ พี่ อ โอ แด เว๊ ล แฌ้ ดี๊ เปิ่ง โพล้ง ล โอ น่าง แฌ้ แบ นอ อ เว๊ มื้งแล่ เท่อ ดี๊ กแช่ แยว้      ดี๊ ชูแพ อางท่าง เท่อ เลา มแน้ เลา มแช๊ ครึ~ๆ.
54005006	แบ เด้าะ โพล้ง มืงเม๊ พี่ อ แม้ ได้ อ ซ้ะ นอ บี่ ซุ้ อ ซี๊ง เย้า ทึ เมะ ม๊า ได้ะ ฌี้~ๆ.
54005007	อางแม้เลา โพล้ง มืงเม๊ ดี๊ อ พู อ ลี้ง บี่ อี้ง      บี่ ซุ้ โพล้ง ไจ้ะ-อ้ะ ล ซี น่าง แฌ้ แบ.
54005008	แบ เด้าะ โพล้ง พี่ ล แฌ้ เล้ เมะ ล ยู่แคว่ โพล้ง ล เด้า ฆ่าง ดี๊-อ้ะ แบ      ดี๊ ล ยู่แคว่ อ มู่ อ ม้าง แบ นอ      อ เว๊ นย๊อง ไฆวะ อ ท ทื๊ง ท นะ เย้า ดี๊ แม้ อ ซ้ะ น้ะ นี่ โพล้ง ล แบ้ แยว้ แบ.
54005009	โพล้ง มืงเม๊ พี่ อ โนยะ แอ นี่ ฆู๊ง ชี๊ง เนง ดี๊ ทาง แซย่ ล พ๊า ล้อ      อ นอ แบ กวิ้ ล้าง อ เม้ง ลู่ง ไละ กวิ้ไน โพล้ง มืงเม๊ อ เม้ง.
54005010	อ เว๊ แบ นี่ แบ อ เม้ง ลู่ง เก โพล้ง แม้ ท อ ฌี้ เมะ เว๊ ยู่แคว่ อ พู อ ลี้ง เมาน่าง      มึ ดี๊ โพล้ง กมวี้ง      แม้ เท่อ ลู่ง อ พือ ลู่ง โพล้ง แบ้ แยว้ อ แกล้      แม้ช้า โพล้ง แบ น้ะ แบ โน๊ง      ดี๊ อางกี ล้าง อ ซ้ะ แม้ เท่อ ลู่ง อ ฌี้ กุ้ อ เม้ง.
54005011	แบ เด้าะ โพล้ง มืงเม๊ พี่ อ โนยะ ล ท้อง ฆู๊ง ชี๊ง เนง แบ นอ กวิ้ไน อ เม้ง ล ฌี้      อ ไฌ่ บี่ อี้ง พี่ อ เว๊ อ ซ้ะ เมะ เฌ้ ทาง แบ ซ้ะ แม้ อ แว้ เด้าะ นอ ม วีงโด้งโคล๊ง ไฆวะ อ ซ้ะ ดี๊ กแช่ เยซู คริ้
54005012	ฌ้อง กแช่ แยว้ ม แม้ เตา แม้ แต๊-อ้ะ เป๊งนี่ อ เว๊ ล แม้ โพะ อ ท เอิ้งล้าง อ ไค๊ แบ.
54005013	ลือ นี่ อ นอ อ เว๊ เก ทาง ก้ะ โพล้ง เกิง      ไจ เว้งว้าง ลู่ง อี้ง ล เด้า ลู่ง อู้~ล~เด้า.~ล เมะ ที่ อ เกิง ล เม้ง แบ      แบ เด้าะ อ นุ้ ร้ะ อ นุ้ โพล๊      ดี๊ แม้ แบฆ้ะ ล้าง อ ซ้ะ ดี๊ โพล้ง อ แฌ้แพ อ ท แม้      ไคล้ เท่อ ลู่ง อ ล เกิ้ง ไคล้ แบ.
54005014	ท บี่ นอ จ แบ ซ้ะ เกม๊า โพล้ง มืงเม๊ พี่ อ ซ้ะ บาง ได้ะ ล แพ นอ แม้ อ พู อ แว้ ดี๊ ยู่แคว่ อ เด้า อ ล่าง บะจือ      บี่ ซุ้ โพล้ง แช๊เมะ ไฌ๊ซ้ะ ดี๊ เฆ้อ นอ ไจ้ะ อ้า ไจ้ะ ซ๊าง เฆ้อ ล ซี น่าง พ๊า แบ.
54005015	อ ไฌ่ บี่ อี้ง โพล้ง มืงเม๊ แบ ล แฌ้~ๆ ล โพะ กแช่ เยซู คริ้ อ ไค๊ ล้า แบ      โพะ ก้ะ ม้างโค้ไล่ อ ไค๊ เย้า.
54005016	โพล้ง มืง พี่ อ แบ้ แยว้ อ มู่ อ ม้าง มืงเม๊ เมะ โอ นอ      อ เว๊ แบ แม้ช้า อางช้า-อ้ะ      ล เกม๊า อ เก โพล้ง ทื๊ง ซยอง เท่อ อ ท อวีง ท ยุ้ แบ      บี่ ซุ้ อ ซื๊ง เว๊ ม แม้ช้า โพล้ง มืงเม๊ พี่ อ เปิ่ง เท่อ ล โอ น่าง จอง แบ.
54005017	ท อ คู อ แน่ พี่ อ ยู่แคว่ เท่อ ฌี้ ล แพ นอ เกิ้ง นี่ แบ อ จูงเล้ง คางเล๊ คี๊ง โทะ      เมะ เว๊ แด โพล้ง พี่ อ แม้ เท่อ น้ะ ลู่ง อ โล้ ล้าง เท่อ ดี๊ ซอง เท่อ ซ๊าง เท่อ อ กย้อง.
54005018	อ ไฌ่ บี่ อี้ง ไละ ฌี้ ไละ แอว้ โล้ เว๊ บี่ อี้ง. "พี่ งู้ ไย่ บืง อ แค๊ นอ คลึไบ้ะ ทะ อ นุ้ ดี๊ ตโฆะ ล ฌี้". ดี๊ "โพล้ง พี่ อ แม้เล้ง เท่อ นอ เกิ้ง ม นี่ แบ อ จูงเล้ง คางเล๊".
54005019	พี่ โพล้ง ไจ้ะ ท อ คู อ แน่ นอ อ พีงนยาง เมะ ล โอ คี๊ง แฌ้ ซ๊า แฌ้ แบ นอ ช๊องแน-อ้ะ ล ฌี้.
54005020	โพล้ง พี่ อ แม้ ท เด้บ้ะ ได้ะ นอ ไจ้ะ-อ้ะ ลู่ง โพล้ง กุ้ แฌ้ อ เมะแซ พ้า บี่ ซุ้ โพล้ง อ แฌ้แพ ม ซ้ะเม เว๊.
54005021	ลู่ง กแช่ แยว้      กแช่ เยซู คริ้ ดี๊ ท มุ้คู พู พี่ กแช่ แยว้ อางลึ นี่ เว๊ นอ อ เมะแซ พ้า จ โล้ เอะ แน้ เมาน่าง      คุ้ช๊องแน ท ซอง ท ซ๊าง อี้ง เมะ ฌี้. พี่ น แม้ ท เม้ง ฌี้ เม้ง ฌี้ นอ อางกี เมะ อางกี แน๊ โพล้ง ดี๊ แม้ ฆ๊า ฆวี๊ง-อ้ะ น่าง แฌ้ ล ฌี้.
54005022	ปชื่ง อางกี ล้าง น จูง ลู่ง โพล้ง อ ล้อง บี่ ซุ้ ม อางกี ล้าง-อ้ะ เกม๊า อ แม้ กแช่ แยว้ อ เท่อ นอ ได้ะ ล ฌี้. แม้ ฆึ ท เด้บ้ะ ดี๊ โพล้ง อ แฌ้แพ ล ฌี้      แบ เด้าะ เกม๊า น อางกี ล้าง ซ้ะ เก โพล้ง ฌี้ โพล้ง แอว้.
54005023	ทีโมเท-เอ้อ โอ้ ที่ ที๊ง ล เม้ง ล ฌี้      โอ้ ซไบ้ะ แซ ที๊ง ล ปี๊ ล คี่ บี่ ซุ้ ม ล้างเปิ่ง ลู่ง น โฌ่งโพ๊ง อ ฌ่าง      ดี๊ ลู่ง น ท เจ้า ท แช๊ พี่ อ โอ ล พ๊า ล พ๊า นอ อ ฌ่าง.
54005024	โพล้ง แบ แฌ้~ๆ อ ท เด้บ้ะ โพล ทาง ล้างที๊ง ล้างช้ะ ฌ้อง อ ซื๊ง เว๊ แบ วี่ง ท ต้ะเซ๊ง      แบ เด้าะ แบ แฌ้~ๆ อ ท เด้บ้ะ ม โพล ทาง ลู่ง ไค๊.
54005025	บี่ ซุ้ ดี๊ นอ ปะ ท แม้ ลู่ง อ ฌี้ นอ เนโพล ทาง อ ซ้ะ แด เว๊      ทึ เมะ ท แม้ พี่ อ ล โพล ทาง ล้างที๊ง ล้างช้ะ แบ ฌี้~ๆ นอ ท แม้ ไบ้ะ-อ้ะ ล ซี แบ.
54006001	โพล้ง กุ้ อ แฌ้ พี่ เก ท ฆ่อง นอ แบ ทื๊ง แบ นะ แบ อ เซงคู บี่ ซุ้ โพล้ง ไจ้ะ อ้า ไจ้ะ ซ๊าง กแช่ แยว้ อ เม้ง ดี๊ ก ท ซอง ท ซ๊าง ล ซี น่าง แฌ้ แบ.
54006002	ท ฆ่อง พี่ อ เซงคู เก โพล้ง แบ้ แยว้ นอ ล เกิ้ง ดึ้เดว เว๊ แบ      อ ไฌ่ บี่ อี้ง อ ซื๊ง เว๊ เก ด๊างพื่งวี่ ทื๊ง ซยอง เท่อ. แอ นี่ อ นอ อ เว๊ เกิ้ง แม้ เอะ อ เซงคู อ เท่อ ฌี้ ทาง ล โค๊      อ ไฌ่ บี่ อี้ง เซงคู พี่ อ นี่ ท ล้างเปิ่ง ลู่ง อ ท ไพ้ะ ท แม้ นอ เก อ ด๊างพื่งวี่ พี่ อ ฆ่อง เอ-อ้ะ. น แบ ซอง แบ ซ๊าง ดี๊ เฌาโละ เกม๊า โพล้ง แม้ โพะ ท ซอง ล แพ อี้ง อ ไค๊.
54006003	โพล้ง พี่ อ ซอง เท่อ ล ที๊ง ล โต้ แบ      ล แบ โละ ซ้ะ ดี๊ กแช่ เยซู คริ้ อ ท ซอง ท ซ๊าง ลู่ง อ เมะ อ โต้ นอ แบ ดี๊ ล ล้อง โละ ซ้ะ ดี๊ ก ท ทื๊ง ท นะ นอ แบ.
54006004	อ เว๊ นอ เก โพล้ง ชีอูงพู๊ อ ซ้ะ      ล ซีงแฌ๊ ท น่าง เม้ง แบ. อ เว๊ เอ ดุ้ เท่อ ลู่ง อ ไพ้ะ พี่ แบ ซ้ะ ไคล้ เท่อ ลู่ง ล แบ โละ ซ้ะ ดี๊ โพล้ง แบ      ดี๊ ติ้ โละ ไอ โละ ซ้ะ แบฆ้ะ ดี๊ โพล้ง อ ไฌะ อ ไฌ่. อ อี้ง นอ เกม๊า โพล้ง ไคว๊ โละ โนย้ง โละ อ ซ้ะ      ติ้ โละ ไอ โละ ซ้ะ      ดึ้เดว โละ ซ้ะ      ด้องฌูง ด้องแบล โละ อ ซ้ะ
54006005	ดี๊ เกม๊า โพล้ง ลู่ง อ ท โกง ท มอง ล โอ แบ ไอ โละ จุ้ ไคล้ โละ อ ซ้ะ ครึ~ๆ อ ซื๊ง เว๊ ล โอ ดี๊ ท เมะ ท โต้ แบ      ดี๊ ช๊องมอง เว๊ พี่ อ โอ ดี๊ ท ทื๊ง ท นะ นอ อ เท่อ ม โอ ทาง ช๊อง ทาง.
54006006	เต้~ๆ นอ ท ทื๊ง ท นะ เกม๊า โพล้ง อ ท โอ ท ช๊อง เมะ ลู่ง อ เว๊ เฆว๊ อ ซ้ะ ดี๊ เท่อ พี่ อ กแช่ เว๊ โอ เย้า นอ.
54006007	ก กึ ทาง โบลงโกง      ก ม ไท้ โบลงโกง.
54006008	ท บี่ นอ ก ท อาง ท โอ้ ดี๊ ก ไช๊ ก ช้าง เมะ โอ นอ เกิ้ง ม แอ ลู่ง ก ฌ่าง เย้า.
54006009	แบ เด้าะ โพล้ง พี่ แบ ซ้ะ อ ท โอ ท ช๊อง นอ แบ ท อางโล๊ นี่-อ้ะ ดี๊ ม ล้าง ลู่ง ม้างโค้ไล่ อ จูง พ้า      ดี๊ อ ซื๊ง เว๊ ม โอ ฆวี้ ทะ ดี๊ ท ซ้ะกวี้ง ล๊องก้อง ลู่ง อ ล กลุ้ ล จ้ะ แบ ดี๊ แม้ น้ะ โพล้ง. ท ล แพ นอ ทึ้ ล้าง-อ้ะ ลู่ง ท แม้ เฌ๊ฌี่ง เฌ๊ฌ้อง อ พ้า ท้อง อ เลา
54006010	อ ไฌ่ บี่ อี้ง ท เอ กลู เอ จี้ นอ เก ท อ้า ท ซ๊าง กุ้ เม้ง อ คางไท้ะ. แบ ล แฌ้~ๆ แบ ซ้ะ ท โอ ท ช๊อง ท่อง ท้อง อ เฌ๊ พลุ้ ไฆวะ แด ท ชู่ง ท นะ      ฌ้อง เก ทาง ก้ะ ท น้ะ ท โน๊ง ลู่ง อ กแช่ อ ฌ่าง ดู มะ.
54006011	แบ เด้าะ พี่ น เก กแช่ แยว้ อ เพล่ นอ แม้ แบฆ้ะ ล้าง น ซ้ะ ดี๊ ท ล แพ อี้ง น่าง เม้ง ล ฌี้. เฌา~แม้~เท่อ พี่ แบ กแช่ แยว้ อ ซ้ะ      เก โพล้ง แบ้ แยว้ เมาน่าง      โอ ดี๊ ท โต้ ท ล้อง      ท เอ ท กวี้ง      โก้ง เท่อ เก      ท เซิง ฌี้ ซ้ะ ช้า.
54006012	เฌา เก โพล้ง ชู่ง เท่อ นะ เท่อ เลา เซิง เลา ซ้ะ บี่ ซุ้ โพล้ง ซยู๊ แท้ โละ ซ้ะ เลา ไฌ่ เลา แบ้ พี่ ม น้า เท่อ. ไพล่ นี่ ท ม๊า ล้างชู้ ล้างแกย เก น เท่อ. กแช่~แยว้ อางลึ นี่ แน้ เกม๊า น นี่ แบ-อ้ะ พี่ น โล้ ล้าง น ท ชู่ง ท นะ ล้างที๊ง ลู่ง พีงนยาง แอ แฌ้ อ เมะแซ พ้า.
54006013	จ อวีงซ้ะชู้ แน้ ลู่ง กแช่ แยว้ อ เมะแซ พ้า พี่ อ เกล๊าง ท กุ้ อ เม้ง โอ ดี๊ ท~ม๊า ดี๊ ลู่ง กแช่ เยซู คริ้ อ เมะแซ พ้า พี่ อ โล้ ล้าง ท ที๊ง ท โต้ เบิง ลู่ง ปองทีโย ปีล้ะ ต้ะเซ๊ง-อ้ะ.
54006014	เกม๊า น แม้ โพะ ท อางแม้เลา ล แพ อี้ง อ ไค๊      ดี๊ แฌแซ-อ้ะ เมะ ฌี้ เมาน่าง บี่ ซุ้ โพล้ง ไจ้ะ แน้ ล ซี น่าง แฌ้ แบ ท้อง ลู่ง มื่ง นี้ง พี่ ก กแช่ เยซู คริ้ ม เฌ๊ ไท้ โคะ.
54006015	พี่ อ ช๊า อ โท่ เมะ แบ เย้า โคะ นอ กแช่ แยว้ ม เกม๊า กแช่ เยซู คริ้ เฌ๊ ไท้. กแช่ แยว้ พี่ อ ยู่แคว่ มุ้คู ฌางคู โอ เว๊ ล แฌ้ ล้อ ลู่ง โพล้ง กุ้ อ แฌ้ เกิ้ง อางปฆ้า-อ้ะ. อ เว๊ เก จ๊าวแพเดง ดู ทึ ดี๊ เก กแช่ ดู ทึ.
54006016	กแช่ แยว้ ล แฌ้ ล้อ ซี๊ง ล ซี แบ      โอ ลู่ง ท โฌ่ง ท พ้าง อ พ้า พี่ โพล้ง ลี้~ท้อง ล ซี น่าง แฌ้ แบ. โพล้ง ล แด แบ กแช่ แยว้ น่าง แฌ้ แบ      ดี๊ โพล้ง แด-อ้ะ ล ซี น่าง แฌ้ แบ. เกม๊า ท ดู้ง แบ ยาง แบ ดี๊ ท อ ซยื๊ง อ ซย้อง โอ เว๊ ดี๊ กแช่ แยว้ ครึ~ๆ ล้อ      อาเมง.
54006017	โพล้ง~พี่ อ ท โอ ท ช๊อง ลู่ง ฌางคู โคล๊ง คู อี้ง นอ โล้ เอะ-อ้ะ เกม๊า อ อางกี โท๊ อ ซ้ะ ล ฌี้      ดี๊ มื้งแล่ คอง แซย้ พี่ ล เฌิ่ง ล ค๊า แบ นอ ล ฌี้      แบ เด้าะ มื้งแล่ เท่อ ลู่ง กแช่ แยว้ พี่ อ ซ้ะ โพล๊ ล แฌ้ นอ. อ เว๊ เกล๊าง เอะ ก เท่อ กุ้ อ เม้ง ลู่ง ก ม โอ มึ โอ พ้า.
54006018	อางแม้เลา อ ซื๊ง เว๊ เกม๊า อ แม้ เท่อ ลู่ง อ ฌี้. อ อี้ง นอ บี่ ซุ้ อ ท โอ ท ช๊อง. เกม๊า อ ซ้ะ โพล๊ พี่ ม อางน้าง เอะ โพล้ง อ แฌ้แพ อ เท่อ นอ ไช้ะ.
54006019	เมะ แม้ บี่ นอ อ ซื๊ง เว๊ ม อางกี ซยอง อ คอง อ แซย้ ลู่ง อ กแช่ อ ฌ่าง พี่ อ เก ท คางไท้ะ~ลู่ง~อ~เฌิ่ง อ ค๊า ลู่ง แย๊ โค๊ โคะ      ฌ้อง อ ซื๊ง เว๊ ม นี่ แบ ท ม๊า เต้~ๆ เก เว๊ อ เท่อ.
54006020	ทีโมเท-เอ้อ แฌแซ เท่อ พี่ กแช่ แยว้ อางกี ล้าง เอะ แน้ นอ เมะ ฌี้ ไช้ะ. แม้ แบฆ้ะ ล้าง น ซ้ะ ดี๊ ท ไคล้ พี่ โพล้ง ล ดู้ง แบ ยาง แบ กแช่ แยว้ แบ ไคล้ เว๊ นอ ล ฌี้      ดี๊ แม้ แบฆ้ะ ล้าง น ซ้ะ ดี๊ ท ติ้~โละ~ไอ โละ ซ้ะ แบฆ้ะ ดี๊ เท่อ ลู่ง โพล้ง กุ้ เว๊ เก ท ซีงแฌ๊ แน่ฌ๊า      แบ เด้าะ เก ท ล กลุ้ ล จ้ะ แบ นอ ล ฌี้.
54006021	แบ แฌ้~ๆ ไจ้ะ ล้าง อ ซ้ะ อ ท ซีงแฌ๊ โอ. เป๊งนี่ อ นอ อ ซื๊ง เว๊ ไจ แด ไฆวะ ท ชู่ง ท นะ เย้า. เกม๊า กแช่ แยว้ อ โก้ง อ โบ้ง อ บลึ้ อ บลาง โอ ดี๊ น ซื๊ง นอ ล้อ.
55001001	แย้~ปาโล~พี่ กแช่ แยว้ อางกี ล้าง ซ้ะ เกม๊า จ เก กแช่ เยซู คริ้ อ เพล่ ดู ล แฌ้. อ เว๊ เจ่ แย้ ลี้ โล้ ล้าง เท่อ แบฆ้ะ ดี๊ ท ม๊า ลู่ง อ เอิ้งล้าง เว้ เว๊ พี่ ก นี่ แบ-อ้ะ ลู่ง กแช่ เยซู คริ้ อ ซุ้.
55001002	ไละ ล เบง อี้ง จ กวิ้ เอะ ทีโมเท พี่ จ เอ-อ้ะ บี่ ซุ้ เก จ พูแคว๊ ลู่ง ท ชู่ง ท นะ อ กย้อง.      เกม๊า ก แพ่ กแช่ แยว้ ดี๊ ก กแช่ เยซู คริ้ อ โก้ง อ โบ้ง อ บลึ้ อ บลาง อ ท ย๊างเซิง ย๊างซ้ะ ท มึ ท พ้า โอ ดี๊ แน้ นอ ล้อ.
55001003	จ ไจ้ะ บลึ้ กแช่ แยว้ พี่ จ เก เอะ อ เพล่ ลู่ง ท เซิงเท่ง ซ้ะโต้ บี่ ซุ้ จ พี๊งชู้ พู๊งชู้ เก เว๊. จ ไจ้ะ บลึ้ กแช่ แยว้ พี่ จ นาง แบ แน้ ลู่ง จ ชูแพ เท่อ กุ้ แฌ กุ้ โฌ้.
55001004	จ นาง แบ แน้ พี่ ก ไจ พ้ะ โละ ซ้ะ นอ น เมะที๊ง ล้าง      ดี๊ จ แบ ซ้ะ แด แน้ ล พ๊า เด้าะ เต้~ๆ บี่ ซุ้ จ ม ซ้ะอวีง ซ้ะโทะ.
55001005	จ~นาง แบ-อ้ะ พี่ น ชู่ง เท่อ นะ เท่อ ดี๊ เซิง ดี๊ ซ้ะ บี่ ซุ้ น พี๊ง โลอิ้ ดี๊ น มู่ ยูนีเค ชู่ง เว๊ นะ เว๊ นอ ปะ. จ ซีงแฌ๊ น ท ชู่ง ท นะ ล เม้ง ฆ่าง ล้อ.
55001006	น นี่ แบ กแช่ แยว้ อ ท เกล๊าง พี่ จ อางกี ล้าง จ จูง ลู่ง น ล้อง. ท บี่ นอ จ โล้ เอะ แน้ น แบ แฌแซ-อ้ะ เมะ ฌี้ บี่ ซุ้ โพล้ง อูง เค้ ทาง มี เกม๊า อ เค้ ครึ~ๆ.
55001007	อ ไฌ่ บี่ อี้ง วีง ฌี้ แล้ แอว้ พี่ กแช่ แยว้ เกล๊าง เฆ้อ นอ ล เกม๊า ก ซ้ะเม เท่อ แบ      แบ~เด้าะ เกล๊าง เฆ้อ อ ดู้ง อ ยาง ท เอ ท กวี้ง ดี๊ เกม๊า ก ซีงแฌ๊ แคแน ล้าง ซ้ะ.
55001008	ท~บี่ นอ ฌางแช้ ล ฌี้ พี่ น ม เก เอะ กแช่ เยซู คริ้ อ พีงนยาง      ดี๊ ฌางแช้ คิ้ แย้~ล ฌี้ พี่ จ โอ พ้อง พ้า ลู่ง อ เว๊ อ กย้อง. แบ เด้าะ น แบ นย่อง โท่ง ท น้ะ ท โน๊ง ลู่ง ท ฌี้ อ ไฌ่ อ ฌ่าง บี่ ซุ้ กแช่ แยว้ เกล๊าง น ไฌ่ น แบ้ เกม๊า น แม้ บี่ นอ ซี.
55001009	กแช่ แยว้ แม้ พ้อง พลิ้ เฆ้อ ดี๊ อางลึ นี่ เฆ้อ เก อ เท่อ      ล เมะ ลู่ง ก แม้ ท อ ฌี้ ล~เม้ง~ๆ อ กย้อง แบ      แบ เด้าะ ลู่ง กแช่ แยว้ แบ อ ซ้ะ แม้ เว๊ บี่ นอ ดี๊ ลู่ง อ โก้ง อ โบ้ง อ บลึ้ อ บลาง อ กย้อง นอ. อ เว๊ เกล๊าง อ โก้ง อ โบ้ง อ บลึ้ อ บลาง บี่ อี้ง ลู่ง กแช่ เยซู คริ้ อ กย้อง ลู่ง ล คลึ้ ไต้ ล้าง ฌางคู โคล๊ง คู ได้ะ แบ เย้า.
55001010	แบ เด้าะ ค๊องเนง อี้ง กแช่ เยซู คริ้ พี่ อ เก โพล้ง แม้ พ้อง พลิ้ เฆ้อ ล แฌ้ นอ เฌ๊ ลู่ง ฌางคู~โคล๊ง คู เย้า นอ      เนโพล ทาง เอะ เฆ้อ กแช่ แยว้ อ โก้ง อ โบ้ง อ บลึ้ อ บลาง. ท ฌี้ อ ไฌ่ โล้ แบ เฆ้อ กแช่ เยซู คริ้ แม้ ไฆวะ ท ซี๊ง อ ดู้ง อ ยาง ดี๊ เนโพล ทาง เอะ เฆ้อ ท ม๊า ล้างชู้ ล้างแกย.
55001011	กแช่~แยว้~อางกี ล้าง แย้ เก อ เพล่ ดู เกม๊า จ โล้ ล้าง เท่อ ดี๊ ซอง เท่อ แบฆ้ะ ดี๊ ท ฌี้ อ ไฌ่.
55001012	ลู่ง ท อี้ง อ กย้อง จ แบ น้ะ แบ โน๊ง ค๊องเนง อี้ง. แบ เด้าะ จ ล ฌางแช้ แบ      อ ไฌ่ บี่ อี้ง จ ซีงแฌ๊ จ อางกี ล้าง ซ้ะ ดี๊ โพล้ง เล้ ดี๊ จ ซีงแฌ๊ อ เว๊ ม แฌแซ เท่อ พี่ อ เกล๊าง เอะ แย้ ท้อง ลู่ง มื่ง ไค๊ ทึ ล นี้ง.
55001013	พี่ น แน่ฌ๊า แบ จ ท ซอง ท ซ๊าง นอ เจ่-อ้ะ เก ท อ ด้อง ลู่ง ท ซอง ท ซ๊าง ดี๊ ท โล้ ล้าง ลู่ง อ แบ. เกม๊า น โอ ดี๊ ท ชู่ง ท นะ ท เอ ท กวี้ง พี่ ก โอ ลู่ง กแช่ เยซู คริ้ อ ซุ้.
55001014	แบ แฌแซ ท อ ฌี้ พี่ กแช่ แยว้ อางกี ล้าง เอะ แน้ ลู่ง วีง ฌี้ แล้ แอว้ อ ดู้ง อ ยาง พี่ อ โอ ดี๊ เฆ้อ.
55001015	น ซีงแฌ๊ เย้า โพล้ง กุ้ อ แฌ้ ลู่ง อาแซย อ ค่าง พ้า นอ ไจ แด แย้. ลู่ง โพล้ง ล แพ อี้ง อ แกล้ เมะ เว๊ ฟีเกโล ดี๊ เฮโมเกเน ไจ แด แย้ ปะ.
55001016	เกม๊า~กแช่ เยซู คริ้ อ ท ย๊างเซิง ย๊างซ้ะ โอ ดี๊ โอเนซีโฟ ล เด้า นอ ไช้ะ      อ ไฌ่ บี่ อี้ง อ เว๊ แม้ ชอง ทาง จ เซิง จ ซ้ะ ตบลึ้ พ๊า. ลู่ง จ โอ พ้อง พ้า นอ อ เว๊ ล ฌางแช้ คิ้ แย้ แบ นอ.
55001017	แบ เด้าะ พี่ อ เว๊ เฌ๊ ท้อง เว่ง โรมา นอ อ เว๊ อางฆื๊ง แย้ ท้อง อ แด.
55001018	อ เว๊ แม้ช้า แย้ ลู่ง เว่ง เอเฟโซ แอ บี่ จะ เล้ นอ น ซีงแฌ๊ ฌี้ เย้า. ลู่ง มื่ง นี้ง พี่ กแช่ แยว้ ม ต้ะเซ๊ง เท่อ โคะ นอ เกม๊า กแช่ แยว้ ย๊างเซิง ย๊างซ้ะ แบ-อ้ะ.
55002001	จ~พู-เอ้อ เกม๊า น ชอง ทาง ไคล๊ ทาง ดี๊ กแช่ แยว้ อ โก้ง อ โบ้ง อ บลึ้ อ บลาง พี่ ก นี่ แบ-อ้ะ ลู่ง กแช่ เยซู คริ้ อ ซุ้.
55002002	พี่ น แน่ฌ๊า แบ จ ซอง เท่อ ลู่ง โพล้ง แอ แฌ้ อ เมะแซ พ้า นอ เกม๊า น อางกี ล้าง-อ้ะ ดี๊ โพล้ง โต้ โพล้ง ล้อง พี่ ม ซอง โพล้ง อ แฌ้แพ ซี.
55002003	น แบ นย่อง โท่ง ท น้ะ ท โน๊ง บี่ ซุ้ กแช่ เยซู คริ้ อ ซึ้พู ลู่ง อ ฌี้.
55002004	ซึ้พู พี่ ม แบ แม้ เท่อ นอ ม เฌา แม้ เท่อ ลู่ง อ แบ ซึ้คู ดู ล แฌ้ นอ อ ซ้ะ. อ เว๊ ล แม้ แบฆ้ะ ล้าง อ ซ้ะ ดี๊ โพล้ง อ แฌ้แพ อ ท แม้ แบ.
55002005	โพล้ง พี่ อ เค้ง กีลา เมะ ล แม้ โพะ ท อางกี ล้าง อ ไค๊ แบ นอ ล นี่ แบ คูคล้าง เก รางวาง แบ.
55002006	โพล้ง แม้ ไชะ ลู่ง อ แม้ เท่อ ฆ้ะ นอ เกิ้ง ม นี่ แบ วี่ง ท ซูง ท แซ.
55002007	ช๊องมอง ดุ้ แฆว่ จ ท ไคล้ พี่ จ ไคล้ อี้ง. กแช่ เยซู คริ้ ม แม้ช้า แน้ เกม๊า น แน เท่อ ซี กุ้ อ เม้ง.
55002008	นาง แบ ทาง ไท้ กแช่ เยซู คริ้ พี่ อ ซี๊ง ม๊า ทาง ไท้ ลู่ง อ เก จ๊าวแพเดง ดาเว อ ชื้อ อ ชะ      อ นอ เก ท ฌี้ อ ไฌ่ พี่ จ โล้ ล้าง-อ้ะ นอ.
55002009	ลู่ง จ โล้ ล้าง ท ฌี้ อ ไฌ่ อี้ง จ แบ ท น้ะ ท โน๊ง แบ ด้อง จ เก โพล้ง แม้ ไพ้ะ แม้ แม เท่อ ท้อง ลู่ง โพล้ง ซุ้ทะ แย้ ดี๊ พลี้งท้ะ. แบ เด้าะ โพล้ง ซุ้ทะ กแช่ แยว้ อ ลู่ง อ แท๊ ล ซี น่าง แฌ้ แบ.
55002010	ท บี่ นอ จ โท่ง ท กุ้ อ เม้ง ลู่ง โพล้ง พี่ กแช่ แยว้ ลึ นี่ เว๊ นอ อ ฌ่าง      บี่ ซุ้ อ ซื๊ง เว๊ ม นี่ แบ ท พ้อง ท พลิ้ ปะ พี่ อ เฌ๊ เว๊ ลู่ง กแช่ เยซู คริ้ ดี๊ ม นี่ โอ แบ ดี๊ กแช่ แยว้ ล้างชู้ ล้างแกย.
55002011	อ อี้ง เก ท ไคล้ พี่ เกิ้ง ก ฮะ นี่-อ้ะ ล๊า~ๆ ฆวี้~ๆ พี่ อ ไจ้ะ เว๊ "ก เมะ ซี๊ง ฆึ ดี๊ กแช่ เยซู คริ้ เย้า นอ ก ม โอ แบ ดี๊-อ้ะ ปะ ล้อ.
55002012	ก เมะ โอ โก้ง เท่อ เด้าะ ก ม นี่ ยู่แคว่ เท่อ ดี๊ กแช่ เยซู คริ้. ก เมะ ซม๊า-อ้ะ นอ อ เว๊ ม ซม๊า เฆ้อ ปะ ล้อ.
55002013	ทึ เมะ ก ล โต้ ล ล้อง ดี๊ กแช่ เยซู คริ้ แบ ฌี้~ๆ อ เว๊ ม โต้ ม ล้อง ครึ~ๆ อ ไฌ่ บี่ อี้ง อ เว๊ ซม๊า ล้าง อ ซ้ะ ล ซี แบ".
55002014	ท ล ไฌ่ อี้ง เกม๊า โพล้ง แบ้ แยว้ ล แพ นอ ซ้ะนาง-อ้ะ ล ฌี้      ดี๊ โล้ แบ-อ้ะ เมาน่าง ลู่ง กแช่ แยว้ อ เมะแซ พ้า บี่ อี้ง      ติ้ โละ ไอ โละ ซ้ะ แบฆ้ะ ดี๊ ท ไคล้ ล เม้ง~แบ ล เม้ง อ ไฌ่ นอ ล ฌี้      ล ล้างเปิ่ง ท น่าง เม้ง แบ      โอ ที่ ม แม้ เฌ๊ฌ้อง โพล้ง คุ้ช๊องแน เท่อ อ ท ชู่ง ท นะ.
55002015	เฌา แม้ เท่อ ลู่ง อ ฌี้ ทึ พี่ ม แบ กแช่ แยว้ อ ซ้ะ บี่ ซุ้ น เก โพล้ง แม้ เท่อ พู พี่ ล ฌางแช้ ลู่ง อ ท ไพ้ะ ท แม้ อ กย้อง แบ      เก โพล้ง ซอง กแช่ แยว้ อ ท ที๊ง ท โต้ ลู่ง อ แบ.
55002016	แม้ แบฆ้ะ ล้าง น ซ้ะ ดี๊ โพล้ง ล ดู้ง แบ ยาง แบ กแช่ แยว้ แบ อ ท ไคล้ พี่ อ ล~กลุ้ ล จ้ะ แบ นอ ล ฌี้      อ ไฌ่ บี่ อี้ง ท ไคล้ ล แพ นอ ม เกม๊า โพล้ง ไจ ไย้ ทาง ดี๊ กแช่ แยว้ ล โค๊.
55002017	ท ซอง ท ซ๊าง บี่ อี้ง นอ เก บี่ ซุ้ ท พ้าล่าง เล่~ทาง เล่ ทาง. ลู่ง โพล้ง ซอง เท่อ บี่ อี้ง ล แพ อ แกล้ นอ โอ คี๊ง แฌ้ เมะ เว๊ ฮีเมนี ดี๊ ฟีเลโต.
55002018	อ ซื๊ง เว๊ นย๊อง ไฆวะ ท อ ที๊ง อ โต้ เย้า ดี๊ เกม๊า โพล้ง แบ แฌ้~ๆ อ ท ชู่ง ท นะ คู~ๆ ไค๊~ๆ เป๊งนี่ ลู่ง อ ซื๊ง ซอง เว๊ ก ท ซี๊ง ม๊า ทาง ไท้ นอ เก ทาง อ ซ้ะ  เย้า.
55002019	แบ เด้าะ ท อ เทิง พี่ อ เฌิ่ง อ ค๊า ลู่ง กแช่ แยว้ อางกี ล้าง เว้ เว๊ นอ เละโละ ล ซี แบ. ท ไคล้ โอ บี่ อี้ง      "กแช่ แยว้ ซีงแฌ๊ โพล้ง พี่ อ เก อ เท่อ" ดี๊      "โพล้ง พี่ ล แฌ้ เล้ เมะ ไจ้ะ ล้าง อ ซ้ะ เก กแช่ แยว้ อ เท่อ นอ แบ นย๊อง ไฆวะ ท อ้า ท ซ๊าง กุ้ อ เม้ง".
55002020	เด้า~ดู นอ ทู๊กีง เจเล โอ กุ้ อ เม้ง. แบ เบง~ๆ ไต้ เว๊ ดี๊ จี้ ดี๊ ท๊อง      แบ เบง~ๆ~ไต้ เว๊ ดี๊ เซง ดี๊ ฌางคู. พี่ อ ไต้ เว๊ ดี๊ จี้ ดี๊ ท๊อง นอ เจ่ เว๊ ลู่ง อ ช๊า อ โท่ ล้างช๊าง อ ฌ่าง. เมะ อ แฌ้แพ นอ เจ่ เว๊ ลู่ง ท ฌื๊ง ท แฌ้ อ ฌ่าง.
55002021	โพล้ง~พี่ ล แฌ้ เล้ ลู่ง อ นย๊อง ไฆวะ ท อ้า ท ซ๊าง พี่ จ เฆว้ง แบ-อ้ะ อี้ง นอ อ เว๊ เก บี่ ซุ้ ทู๊กีง พี่ เด้า อ กแช่ เจ่-อ้ะ ลู่ง ท ล้างช๊าง อ ฌ่าง. โพล้ง ล แฌ้ นอ เกล๊าง ล้าง อ ซ้ะ ดี๊ กแช่ แยว้      ล้างเปิ่ง ลู่ง กแช่ แยว้ อ ฌ่าง พี่ ม เจ่ เว๊ ซี แม้ ท อ ฌี้ กุ้ อ เม้ง.
55002022	แม้ แบฆ้ะ ล้าง น ซ้ะ ดี๊ ท ซ้ะกวี้ง ล๊องก้อง ลู่ง โพล้ง น่างพล้อง แม้ โพะ เว๊ อ ไค๊ นอ ล ฌี้. เฌา~แม้~เมาน่าง~พี่ น ม เก โพล้ง ลู่ง อ แบ กแช่ แยว้ อ ซ้ะ      เก โพล้ง โต้ โพล้ง ล้อง      เอ โพล้ง~อ แฌ้แพ      โอ ฆู๊ง โอ พุ้ ดี๊-อ้ะ. แม้ ท ล แพ อี้ง ดี๊ โพล้ง อ แฌ้แพ กุ้ อ แฌ้ ลู่ง อ ดู้ง แบ ยาง แบ กแช่ แยว้ เมาน่าง.
55002023	แม้ แบฆ้ะ ล้าง น ซ้ะ ดี๊ ท ไคล้ ล กลุ้ ล จ้ะ แบ ดี๊ เซ๊กู เฌ๊ฌ้อง นอ ล ฌี้. น ซีงแฌ๊ เย้า ท ล แพ อี้ง เก ทาง ท ติ้ โละ ไอ โละ ซ้ะ.
55002024	โพล้ง แม้ กแช่ แยว้ อ เท่อ นอ ล แบ ติ้ โละ ไอ โละ ซ้ะ แบ      แบ เด้าะ แบ เซิง ฌี้ ซ้ะ ช้า ดี๊ โพล้ง กุ้ อ แฌ้      ดี๊ เก คู ซอง เท่อ ฌี้      โอ ดี๊ ท เอ้า เซิง เอ้า ซ้ะ.
55002025	โพล้ง พี่ อ แม้ ไทะทะ เว๊ อ ท ซอง ท ซ๊าง นอ อ เว๊ แบ โล้ เอะ-อ้ะ ดี๊ ท มึ ท~พ้า      แบ ซีง ลู่ง กแช่ แยว้ ม เกล๊าง อ ช๊า อ โท่ เปลง ไท้ อ ซ้ะ ดี๊ ซีงแฌ๊ ท อ ที๊ง อ โต้.
55002026	อ ซื๊ง เว๊ ม นาง ล้าง ไท้ อ ซ้ะ      ฌ้อง พ้อง พลิ้ ไฆวะ ดี๊ ม้างโค้ไล่ อ จูง พี่ อ พองทะ-อ้ะ เกม๊า อ แม้ เอะ อ เท่อ.
55003001	นาง แบ-อ้ะ ลู่ง ท ไค๊ ทึ อ แค๊ โคะ นอ ม เก ท อ ช๊า อ โท่ แบ น้ะ แบ โน๊ง แบคู่ แบโฌ้ น้ะ เต้~ๆ
55003002	อ ไฌ่ บี่ อี้ง กโพล้ง ม แด ล้าง ที่ อ กแช่ อ ท๊า พ้า      เอ กลู เอ จี้      อางปฆ้า ล้าง อ~ซ้ะ     ~อางกี ทาง โท๊ อ ซ้ะ      ดึ้เดว เท่อ      ล ชู่ง อ มู่ อ แพ่ อ ลู่ง แบ      ล นาง แบ โพล้ง อ บลึ้ อ บลาง แบ      ล นย่อง ทื๊ง เท่อ นะ เท่อ แบ
55003003	ล~แม้ช้า~โละ ซ้ะ แบ      ล ย๊างเซิง ย๊างซ้ะ โละ ซ้ะ แบ      เอน้า ชางบ้า โพล้ง~อ แฌ้แพ      แม้ ชอง แม้ จุ้ เท่อ      เก โพล้ง ดู้ง โพล้ง ลู่      แช๊เมะ ดี๊ ท อ ฌี้ กุ้ อ เม้ง
55003004	เก โพล้ง ลู่ง อางกี ล้าง ซ้ะ ดี๊-อ้ะ ล ซี แบ      อ ท ช๊องมอง ล โอ แบ      ชีอูงพู๊ ทาง อ ซ้ะ      เอ ท มึ ท พ้า แอ นี่ เอ กแช่ แยว้.
55003005	อ ซื๊ง เว๊ ทื๊ง เท่อ นะ เท่อ ที่ อ นุ้ ล้อ      เต้~ๆ นอ ล แบ ซ้ะ ซีงแฌ๊ ท ทื๊ง ท นะ อ ดู้ง อ ยาง แบ. แม้ แบฆ้ะ ล้าง น ซ้ะ ดี๊ โพล้ง ล แพ อี้ง นอ ล ฌี้.
55003006	แบ~ล~แฌ้~ๆ ลู่ง โพล้ง ล แพ อี้ง อ แกล้ นอ ลี้ นึ ลู่ง โพล้ง อ เด้า พ้า อางโล๊ นี่ โพล้ง มืง ลู่ง อ ซ้ะ ล เฌิ่ง ล ค๊า แบ      โอ ลู่ง ท เด้บ้ะ อ พ๊างละ ดี๊ เก ท ซ้ะกวี้ง ล๊องก้อง ท ล ฌี้ ล แอว้ แบ กุ้ เม้ง อ ฆ่อง.
55003007	โพล้ง มืง ล แพ อี้ง เฌา ไฌ่ ซีงแฌ๊ เท่อ ครึ~ๆ      แบ เด้าะ ล ซีงแฌ๊ ท้อง ลู่ง ท อ ที๊ง อ โต้ น่าง ชุ้ แบ.
55003008	บี่ ซุ้ ยางเน ดี๊ ยางเบ แม้ ไทะทะ โมเซ บี่ จะ เล้ นอ โพล้ง ล แพ อี้ง แม้ ไทะทะ ท อ ที๊ง อ โต้ บี่ นอ ปะ. อ ท ซีงแฌ๊ แน่ฌ๊า ท ช๊องมอง ช๊องม้ะ ล้างแม่ ไฆวะ. อ ท ชู่ง ท นะ ล โต้ ล ล้อง แบ.
55003009	แบ เด้าะ อ ซื๊ง เว๊ ม แม้ บี่ นอ ล ซี ไยะ~ๆ ล้า แบ. โพล้ง กุ้ อ แฌ้ ม แด-อ้ะ ล้างที๊ง ลู่ง อ ซื๊ง เว๊ เก โพล้ง ล กลุ้ ล จ้ะ แบ เมาะ ท เล้      บี่ ซุ้ อ เก ทาง ดี๊ ยางเน ดี๊ ยางเบ ปะ ล้อ.
55003010	ทีโมเท-เอ้อ นี๊ แด นอ น ซีงแฌ๊ ฌี้ เย้า แบฆ้ะ ดี๊ จ ท ซอง ท ซ๊าง      จ ท ไพ้ะ ท แม้ ดี๊ เท่อ พี่ จ แบ ซ้ะ แม้ ลู่ง เมะแย๊ ล โค๊. น แด จ ท ชู่ง ท นะ      จ ท เอ้า เซิง เอ้า ซ้ะ      จ ท เอ ท กวี้ง      จ ท เฌิ่ง ท ค๊า.
55003011	น~ซีงแฌ๊ โพล้ง แม้ น้ะ แม้ โน๊ง แย้ บี่ จะ เล้ ดี๊ จ ท น้ะ ท โน๊ง อ แฌ้แพ พี่ อ กึ ทาง ดี๊ แย้ ลู่ง เฌง อางเทโอะ ดี๊ เฌง อี้งโคนีโยง ดี๊ เฌง ลีตา. โพล้ง แม้ น้ะ แม้ โน๊ง~แย้~เต้~ๆ      แบ เด้าะ กแช่ เยซู คริ้ เกม๊า จ พ้อง พลิ้ ดี๊ ท ล แพ อี้ง ท้อง อ เลา ล้อ.
55003012	เต้~ๆ นอ โพล้ง ลู่ง อ แบ ซ้ะ แบ้ แยว้ เมาน่าง ลู่ง กแช่ เยซู คริ้ อ ซุ้ นอ โพล้ง ม แม้ น้ะ แม้ โน๊ง-อ้ะ.
55003013	โพล้ง อ้า โพล้ง ซ๊าง ดี๊ โพล้ง อางโล๊ เท่อ ม แม้ ท อ้า ท ซ๊าง แอ ทาง น้ะ ทาง      ม อางโล๊ โพล้ง ดี๊ โพล้ง ม อางโล๊-อ้ะ.
55003014	เมะ~นี๊~แด นอ อางกี ท ซอง ท ซ๊าง พี่ น ไฌ่ แบ-อ้ะ ดี๊ น ทื๊ง-อ้ะ เฌิ่ง~ๆ ค๊า~ๆ นอ ไช้ะ. น ซีงแฌ๊ เว๊ เย้า โพล้ง เล้ ซอง แน้
55003015	ดี๊~น นาง แบ-อ้ะ ลู่ง น พืงแซ แค๊ เฌ๊ ท้อง ค๊องเนง อี้ง น ซีงแฌ๊ แบ ไละ ฌี้ ไละ~แอว้     ~พี่ อ ซอง แน้ แบฆ้ะ ดี๊ ท พ้อง ท พลิ้ ลู่ง น นี่ แบ-อ้ะ พี่ น ชู่ง นะ กแช่ เยซู คริ้.
55003016	ไละ ฌี้ ไละ แอว้ กุ้ อ โท้ นอ กแช่ แยว้ บุ้ แบ โพล้ง อ ซ้ะ เกม๊า อ กวิ้ เว๊      ดี๊ ล้างเปิ่ง~ลู่ง ท ซอง ท ซ๊าง อ ฌ่าง      ลู่ง ท โล้ แบ ละ แบ อ ฌ่าง      ลู่ง ท แม้ ฌี้ ไท้ โพล้ง อ ท ไพ้ะ ท แม อ ฌ่าง      ลู่ง ท ซอง โพล้ง ม แม้ แบ กแช่ แยว้ อ ซ้ะ เมาน่าง บี่ จะ เล้ อ ฌ่าง
55003017	บี่ ซุ้ โพล้ง แม้ กแช่ แยว้ อ เท่อ ม โอ ดี๊ ท กู้ง ท ล๊า พี่ ม แม้ ท อ ฌี้ กุ้ อ เม้ง ซี.
55004001	จ เกม๊า กแช่ แยว้ ดี๊ กแช่ เยซู คริ้ พี่ ม ต้ะเซ๊ง โพล้ง ซี๊ง ดี๊ โพล้ง ม๊า นอ เก เอะ จ พีงนยาง พี่ จ โล้ เอะ แน้ ท ล แพ อี้ง. กแช่ เยซู คริ้ ม เฌ๊ ไท้ เก จ๊าวแพเดง ยู่แคว่ เท่อ. ท บี่ นอ จ อวีงซ้ะชู้ แน้ บี่ อี้ง
55004002	เกม๊า น โล้ ล้าง กแช่ แยว้ อ ลู่ง อ แท๊      เฌาโละ แม้-อ้ะ เมาน่าง พี่ อ ช๊า อ โท่ โอ ฌี้ ล โอ แบ ฌี้. ไจ้ะ โพล้ง พี่ อ แม้ เท่อ ล แบ แบ      ฌ้อง โล้ เอะ-อ้ะ เมาน่าง     ~ดี๊ แม้ ชอง ทาง อ เซิง อ ซ้ะ. พี่ น ซอง ท ล แพ อี้ง นอ ซอง-อ้ะ ดี๊ ท เอ้า เซิง เอ้า ซ้ะ ครึ~ๆ.
55004003	อ ช๊า อ โท่ ม โอ โคะ พี่ โพล้ง ล คุ้ช๊องแน ท ซอง ท ซ๊าง ลู่ง อ แบ นอ แบ. แบ เด้าะ อ ซื๊ง เว๊ ม อางฆื๊ง คู แอ ทาง แอ ทาง พี่ ม ซอง เอะ อ เท่อ ลู่ง อ แบ ซ้ะ คุ้ช๊องแน เว๊.
55004004	อ ซื๊ง เว๊ ล เกม๊า ท เมะ ท โต้ นึ อ แน่ พ้า ล้า แบ      แบ เด้าะ คุ้ช๊องแน ก้ะ ท อางโล๊ไท้ ชู้ ล เม้ง แบ ล เม้ง.
55004005	เมะ นี๊ แด นอ น แบ โอ เฌิ่ง โอ ค๊า ครึ~ๆ      โอ โก้ง ท น้ะ ท โน๊ง      แม้ เท่อ บี่ ซุ้~โพล้ง~โล้ ล้าง ท ฌี้ อ ไฌ่ อ ท ไพ้ะ ท แม้      แม้ ท กุ้ อ เม้ง ท้อง อ ชิ้เทา พี่ กแช่ แยว้ อางกี ล้าง เว๊ เกม๊า น แม้.
55004006	เมะ ยี๊ แด นอ ท้อง อ ช๊า อ โท่ เย้า พี่ จ แบ เทว๊ ล้าง จ ซ้ะ บี่ ซุ้ เก ท ลื่ง ทาง กแช่ แยว้. ท้อง อ ช๊า อ โท่ จ แบ ไท้ เย้า.
55004007	ลู่ง~ท ซยู๊ แท้ โละ ซ้ะ พี่ อ ฌี้ นอ จ ซยู๊ เลา ไฌ่ เลา แบ้      จ ซยู๊ ท้อง ท อางกี ล้าง เว้ เว๊ เย้า      ดี๊ จ โต้ จ ล้อง ดี๊ จ ท ชู่ง ท นะ ครึ~ๆ.
55004008	ท บี่ นอ กแช่ แยว้ อางกี เว้ เอะ แย้ คูคล้าง เก รางวาง พี่ อ ม เกล๊าง เอะ โพล้ง ลู่ง อ แบ กแช่ แยว้ อ ซ้ะ. กแช่ เยซู คริ้ พี่ อ เก โพล้ง ต้ะเซ๊ง เท่อ ลู่ง อ เกิ้ง อ แบ ล แฌ้ นอ ม เกล๊าง เอะ จ รางวาง อี้ง ลู่ง มื่ง นี้ง พี่ อ ม~ต้ะเซ๊ง เท่อ โคะ      ล เมะ เกล๊าง ที่ แย้ ล แฌ้ แบ      แบ เด้าะ ม เกล๊าง เอะ โพล้ง กุ้ อ แฌ้ พี่ อ เซิง มึ ซ้ะ มึ ลู่ง อ คุ้แท๊ กแช่ เยซู คริ้ ม เฌ๊ ไท้ โคะ.
55004009	เฌาโละ เฌ๊ แด โละ ซ้ะ ดี๊ แย้ เมะ เพล ไช้ะ
55004010	เมะ เว๊ เดมา พลึ้ อ ซ้ะ เอ ฌางคู โคล๊ง คู ล ชู้ อี้ง      ฌ้อง นย๊อง ไฆวะ แย้ ลี้ ก้ะ ลู่ง เว่ง เทซาโลนีเก. เกเซ ลี้ ลู่ง ค่าง กาลาเต. ทีโต ลี้ ลู่ง ค่าง ดามาเต.
55004011	ลูกา ล แฌ้ ล้อ โอ ก้ะ ดี๊ แย้. เกม๊า น ลี้ ช่อง นี่ มาร้ะกู       ฌ้อง เฌ๊ ฌ้า-อ้ะ ไช้ะ      อ ไฌ่ บี่ อี้ง อ เว๊ แม้ช้า แย้ ฌี้ มะ.
55004012	จ โซ๊ง ทีคีโค ลี้ ลู่ง เว่ง เอเฟโซ เย้า.
55004013	พี่~น~เฌ๊ นอ เฌ๊ โชะ ดี๊ จ ไช๊แค่ พ้ะโท๊ ลู่ง จ อางกี โท่-อ้ะ ดี๊ คาโป ลู่ง เฌง โตอา นอ ไช้ะ. เฌ๊ โชะ ดี๊ ไละ ปะ      เท่อ ลู่ง อ ล้างเปิ่ง ทึ นอ เมะ เว๊ ไละ พี่ กวิ้ ลู่ง ท ไพ้ะ ล้อง.
55004014	อาเลซางโด พี่ อ เก ซแล้ ไน๊ ท่องโฌ้ ล แฌ้ นอ แม้ น้ะ แม้ โน๊ง แย้ น้ะ มะ. กแช่ แยว้ ม แม้ เตา แม้ แต๊-อ้ะ ท้อง อ เกิ้ง ดี๊ อ ท ไพ้ะ ท แม้ นอ ล้อ.
55004015	น แบ ปโล่ ล้าง ซ้ะ ดี๊-อ้ะ เมะ ฌี้      อ ไฌ่ บี่ อี้ง อ เว๊ แม้ ไทะทะ ก ท โล้ ล้าง น้ะ มะ.
55004016	พี่~จ ไคล้ คว่าง อ ต้องคู ล พ๊า นอ โพล้ง ล โอ ฆู๊ง ดี๊ แย้ น่าง แฌ้ แบ      โพล้ง ไจ แด แย้ กุ้ อ แฌ้. เกม๊า กแช่ แยว้ ล แม้ เตา แม้ แต๊-อ้ะ แบ.
55004017	แบ~เด้าะ กแช่ เยซู คริ้ แม้ช้า แย้ ดี๊ เกม๊า จ โอ ดี๊ จ ไฌ่ จ แบ้ ลู่ง จ โล้ ล้าง~กแช่~แยว้ อ ลู่ง อ แท๊ ซี เมาน่าง      บี่ ซุ้ เกม๊า โพล้ง ล เมะ เก ยู แบ แอ แฌ้ แน่ฌ๊า เว๊. ท บี่ นอ จ พ้อง พลิ้ ไฆวะ ดี๊ คี๊ยื่ง อ นุ้.
55004018	กแช่ เยซู คริ้ ม แม้ พ้อง พลิ้ แย้ ดี๊ ท อ้า ท ซ๊าง กุ้ อ เม้ง      ดี๊ ม ลี้ ฌ้า แย้ นึ ลู่ง กแช่ แยว้ อ มื่ง อ บ้าง ซี. เกม๊า ท อ ฆี๊ง อ แล้ อ โฌ่ง อ พ้าง โอ เว๊ ดี๊ กแช่ แยว้ ครึ~ๆ อาเมง.
55004019	จ ท ยื่ง ซ้ะ ดี๊ น่าง ปรีซาคา ดี๊ อาคีลา ดี๊ โพล้ง โอ ลู่ง โอเนซีโฟ อ เด้า นอ ปะ.
55004020	เอราโต โอ ก้ะ ลู่ง เว่ง โคเรง ได้ะ. ท่อง จ ไจ พ้ะ ไฆวะ โตฟีมา ลู่ง เว่ง มีเลโต นอ อ เว๊ ช๊องไก้ ได้ะ.
55004021	น แบ เฌาโละ เฌ๊ ท่อง อ ท้อง วี่ง ท ฌ่อง แค๊. เอโบโล      ปูแด      ลีโน      น่าง เกล้าดีง      ดี๊ ด๊างพื่งวี่ อ แฌ้แพ กุ้ อ แฌ้ ท ยื่ง ซ้ะ ดี๊ แน้.
55004022	เกม๊า~กแช่ เยซู คริ้ โอ ดี๊ แน้. เกม๊า กแช่ แยว้ อ โก้ง อ โบ้ง อ บลึ้ อ บลาง โอ ดี๊ น ซื๊ง กุ้ อ แฌ้ นอ ล้อ.
56001001	แย้ ปาโล จ เก โพล้ง แม้ เอะ กแช่ แยว้ อ เท่อ ดี๊ เก กแช่ เยซู คริ้ อ เพล่ ดู. กแช่ แยว้ โซ๊ง แย้ บี่ ซุ้ จ ม แม้ ชอง ทาง โพล้ง ลู่ง อ เว๊ อางลึ นี่ เว๊ นอ อ ท ชู่ง ท นะ ดี๊ เกม๊า อ ซีงแฌ๊ ท อ ที๊ง อ โต้ ลู่ง ก ท ทื๊ง ท นะ ซอง เว๊.
56001002	ท ที๊ง ท โต้ อี้ง อ คางไท้ะ เมะ เว๊ ก ท มื้งแล่ ลู่ง ก ม นี่ แบ ท ม๊า ล้างชู้ ล้างแกย. กแช่ แยว้ พี่ ล คีอูง เท่อ แบ เอิ้งล้าง เว้ เว๊ ลู่ง อ ต้องคู เย้า.
56001003	พี่ อ ช๊า อ โท่ แบ เย้า นอ อ เว๊ ดึ้ เกม๊า อ ลู่ง อ แท๊ โพล ทาง ลู่ง ท โล้ ล้าง อ ไฌ่ พี่ อ อางกี ล้าง เอะ แย้. กแช่ แยว้ ลู่ง อ แม้ พ้อง พลิ้ เฆ้อ ล แฌ้ นอ อางแม้เลา แย้ เกม๊า จ โล้ ล้าง-อ้ะ ล้อ.
56001004	ไละ ล เบง อี้ง จ กวิ้ เอะ ทีโต พี่ เก จ พูแคว๊ เต้~ๆ ลู่ง ก ท ทื๊ง ท นะ ล เม้ง ฆ่าง อ กย้อง. เกม๊า ก แพ่ กแช่ แยว้ ดี๊ กแช่ เยซู คริ้ ลู่ง อ แม้ พ้อง พลิ้ เฆ้อ นอ อ โก้ง อ โบ้ง อ บลึ้ อ บลาง ท มึ ท พ้า โอ ดี๊ แน้ นอ ล้อ.
56001005	จ เกม๊า น โอ ก้ะ ลู่ง เก้าะ ครีตา บี่ ซุ้ น ม แม้ ฌี้ ทาง ไท้ เท่อ พี่ อ ล ฌี้ ได้ะ แบ นอ      ดี๊ ม อางกี ล้าง โพล้ง ทื๊ง ซยอง เท่อ อ คู อ แน่ กุ้ อ เฌง พี่ จ อางแม้เลา เอะ แน้ นอ
56001006	เมะ เว๊ แด ท อ คู อ แน่ นอ แบ เก โพล้ง ลู่ง อ เม้ง มึ แซ ย้า. อ แม๊ แบ โอ ล แฌ้ ล้อ. อ พู นอ แบ โอ ดี๊ ท ชู่ง ท นะ      ล เก โพล้ง แม้ อ้า แม้ ซ๊าง เท่อ แบ      ล เก โพล้ง ลือ เท่อ แจว เท่อ แบ.
56001007	โพล้ง ทื๊ง ซยอง เท่อ อ คู อ แน่ นอ แบ เก โพล้ง ลู่ง อ เม้ง มึ แซ ย้า. อ ไฌ่ บี่ อี้ง อ เว๊ ยู่แคว่ กแช่ แยว้ อ ท ไพ้ะ ท แม้. อ เว๊ แบ เก โพล้ง ล อางกี ดู อ ซ้ะ แบ      ล ซ้ะทาง เพล แบ      ล ม้า ไซ้ะ ม้า มี้ แบ      ล เก โพล้ง ดู้ง โพล้ง ลู่ แบ      ล แน่แฌ่ แน่ท้า เท่อ แบ
56001008	แบ เด้าะ แบ เก โพล้ง ลู่ง อ ลื่ง มึ ไคล้ มึ ดี๊ กมวี้ง ลู่ง อ เฌ๊ อ เด้า      แบ เอ เท่อ ลู่ง อ ฌี้ กุ้ อ เม้ง      แบ ซีงแฌ๊ แคแน ล้าง อ ซ้ะ ดี๊ แม้ เท่อ ลู่ง อ เกิ้ง อ แบ      แบ เก โพล้ง ลู่ง เกล๊าง ล้าง อ ซ้ะ ดี๊ กแช่ แยว้ ดี๊ แบ แม้ อ ซ้ะ เก โพล้ง เมาน่าง.
56001009	อ เว๊ แบ อางกี ล้าง อ ซ้ะ เฌิ่ง~ๆ ค๊า~ๆ ดี๊ ท โล้ ล้าง ลู่ง อ เมะ อ โต้ พี่ อ แบ โละ ซ้ะ ดี๊ ท ซอง ท ซ๊าง ลู่ง อ แบ นอ. เมะ แม้ บี่ นอ อ เว๊ ม แม้ ชอง ทาง โพล้ง แบ้ แยว้ อ เซิง อ ซ้ะ ดี๊ ท ซอง ท ซ๊าง ลู่ง อ แบ นอ ซี      ดี๊ ม ไคล้ ทึ โพล้ง พี่ อ แม้ ไทะทะ-อ้ะ อ ท ไคล้ นอ ซี.
56001010	อ ไฌ่ บี่ อี้ง โพล้ง โอ แอ แฌ้ ล นย่อง ชาง ล้าง อ ซ้ะ แบ      ดี๊ อางโล๊ โพล้ง อ แฌ้แพ ดี๊ อ ท ไคล้ พี่ ล กลุ้ ล จ้ะ แบ. แอ ลู่ง เก โพล้ง ยู พี่ อ แม้ แบ ท ไฌ่ ไร้ะ ไฆวะ ไพ้ะ ลู่ง อ ชู่ง ไท้ นะ ไท้ กแช่ เยซู คริ้.
56001011	เกม๊า อ ซื๊ง เว๊ ไคล้ เท่อ ล ฌี้      อ ไฌ่ บี่ อี้ง พี่ อ ซอง เท่อ ล เกิ้ง ซอง แบ นอ แม้ เฌ๊ฌ้อง เฌง ฆ๊าง      อ นอ เป๊งนี่ อ ซื๊ง เว๊ แด ที่ กลู ที่ จี้.
56001012	ลู่ง เอะ อู้ นอ โพล้ง ครีตา โอ ล แฌ้ โอ ดี๊ ท โกง ท มอง ไจ้ะ เว๊      "โพล้ง ครีตา เก โพล้ง ไคล้ คีอูง เท่อ ครึ~ๆ      เก บี่ ซุ้ ท พูแฆ่ อ ดู้ง อ ลู่ ดี๊ เก โพล้ง เกิง อาง ฆ้ะ".
56001013	พี่ อ เว๊ ไคล้ เว๊ นอ เมะ เย้า. ท บี่ นอ ไจ้ะ-อ้ะ ชอง~ๆ แด เทา บี่ ซุ้ อ ซื๊ง เว๊ ม โอ ดี๊ ท ชู่ง ท นะ ลู่ง อ เกิ้ง อ แบ
56001014	ล ช๊องแน โพล้ง ยู อ ท อางโล๊ไท้ ชู้ ล้า แบ ดี๊ ล ช๊องแน โพล้ง พี่ อ นย๊อง ไฆวะ ท เมะ ท โต้ นอ อ ท อางแม้เลา แบ.
56001015	เมะ โพล้ง ลู่ง อ แบ กแช่ แยว้ อ ซ้ะ เต้~ๆ นอ ท กุ้ อ เม้ง ม ฌี้ เต้~ๆ ลู่ง อ ฌ่าง. แบ เด้าะ โพล้ง อ้า โพล้ง ซ๊าง ดี๊ โพล้ง พี่ อ ท ชู่ง ท นะ ล โอ แบ นอ ท ฌี้ ลู่ง อ ฌ่าง ล โอ น่าง เม้ง แบ เฆาะ      อ ไฌ่ บี่ อี้ง ท เด้บ้ะ แม้ แบ อ้า แบ ซ๊าง อ เซิง อ ซ้ะ ดี๊ อ ท ซีงแฌ๊ ล้าง ซ้ะ นอ เย้า.
56001016	อ ซื๊ง เว๊ ไจ้ะ ล้าง อ ซ้ะ ซีงแฌ๊ กแช่ แยว้      แบ เด้าะ ลู่ง อ ท ไพ้ะ ท แม้ นอ เนโพล ทาง เว๊ อ ซื๊ง เว๊ ล ซีงแฌ๊ กแช่ แยว้ แบ เฆาะ. อ ซื๊ง เว๊ เก โพล้ง แช๊เมะ      ล คุ้ช๊องแน โพล้ง อ แฌ้แพ แบ      แม้ ท ฌี้ ล ซี น่าง เม้ง แบ.
56002001	เมะ แน้ นอ น แบ โล้ ล้าง เท่อ พี่ อ แบ โละ ซ้ะ ดี๊ ท ซอง ท ซ๊าง ลู่ง อ แบ.
56002002	น แบ โล้ โพล้ง แคว๊ พี่ อ โนยะ แซย่ ล แพ นอ เกม๊า อ แม้ อ ซ้ะ เมาน่าง      เก โพล้ง ลู่ง อ เกิ้ง ทื๊ง แบ นะ แบ-อ้ะ      เก โพล้ง แคแน ล้าง อ ซ้ะ ซี      โอ ดี๊ ท ชู่ง ท นะ ท เอ ท กวี้ง ดี๊ โอ โก้ง เท่อ เก เฌิ่ง~ๆ ค๊า~ๆ.
56002003	บี่ นอ อ ซุ้ กมืง ลู่ง อ โนยะ แซย่ นอ เกม๊า อ แม้ อ ซ้ะ บี่ ซุ้ โพล้ง มืง แบ้ แยว้ เกิ้ง แม้ เว๊. อ ซื๊ง เว๊ ล แบ ไจ้ะ อ้า ไจ้ะ ซ๊าง โพล้ง อ แฌ้แพ แบ      ล แบ จวี้ ไซ้ะ แบ. อ ซื๊ง เว๊ แบ ซอง เท่อ ลู่ง อ ฌี้
56002004	ดี๊ ซอง โพล้ง มืงแซย่ ลู่ง อ บาง ได้ะ ล แพ นอ เกม๊า อ ซีงแฌ๊ เอ อ กแช่ อ พู อ แว้ แด เว๊
56002005	ซีงแฌ๊ แคแน ล้าง อ ซ้ะ      เก โพล้ง ฌี้ โพล้ง แอว้      แฌแซ อ เด้า คู ล่าง พ้า      โอ ดี๊ ท ย๊างเซิง ย๊างซ้ะ      ดี๊ ชู่ง อ แว้ อ ลู่ง      บี่ ซุ้ โพล้ง ล โอ น่าง แฌ้ แบ ม ดึ้เดว กแช่ แยว้ อ ลู่ง อ แท๊ ซี.
56002006	โพล้ง แคว๊ ลู่ง อ บาง ได้ะ นอ ปะ      น แบ โล้ เอะ-อ้ะ เกม๊า อ แคแน ล้าง อ ซ้ะ.
56002007	น แบ แม้ ท อ ฌี้ เก ท อ ด้อง เอะ-อ้ะ กุ้ อ เม้ง. ลู่ง น ซอง เท่อ นอ แบ โอ ดี๊ ท เซิง โต้ ซ้ะ ล้อง      ดี๊ ซอง-อ้ะ เมาน่าง ไช้ะ.
56002008	เจ่ ท ไคล้ ลู่ง อ เกิ้ง อ แบ พี่ โพล้ง ม ไจ้ะ ม ไคล้-อ้ะ ล ซี แบ      บี่ ซุ้ โพล้ง แช๊เมะ ไฌ๊ซ้ะ ดี๊ แน้ นอ ม ฌางแช้ พี่ อ ซื๊ง เว๊ ไจ้ะ เฆ้อ ล ซี น่าง เม้ง แบ.
56002009	โล้ เอะ โพล้ง พี่ อ เก ท ฆ่อง นอ เกม๊า อ ชู่ง อ เซงคู      ดี๊ แม้ เท่อ ลู่ง ม แบ เซงคู อ ซ้ะ กุ้ อ เม้ง      ติ้-อ้ะ ล ฌี้.
56002010	อางฌูง เซงคู อ เท่อ ล ฌี้      แบ เด้าะ แม้ ซ้ะ โต้ ๆ ล้อง ๆ ดี๊-อ้ะ กุ้ อ เม้ง ครึ~ๆ      บี่ ซุ้ อ ซื๊ง เว๊ อ ท ไพ้ะ ท แม้ กุ้ อ เม้ง นอ ม เกม๊า ท ฌี้ อ ไฌ่ แบฆ้ะ ดี๊ กแช่ แยว้ พี่ อ แม้ พ้อง พลิ้ เฆ้อ ล แฌ้ นอ โอ ดี๊ อ ฆี๊ง อ แล้.
56002011	อ ไฌ่ บี่ อี้ง กแช่ แยว้ เนโพล ทาง อ โก้ง อ โบ้ง อ บลึ้ อ บลาง เย้า      บี่ ซุ้ ม แม้ช้า โพล้ง กุ้ อ แฌ้ พ้อง พลิ้ ซี.
56002012	ท อ โก้ง อ โบ้ง อ บลึ้ อ บลาง อี้ง นอ ซอง เฆ้อ เกม๊า ก นย๊อง ไฆวะ ท ล ฌี้ ล แอว้ แบ ดี๊ ท ซ้ะกวี้ง ล๊องก้อง ลู่ง ฌางคู โคล๊ง คู อี้ง      ดี๊ เกม๊า ก แคแน ล้าง ซ้ะ ซี      โอ เฌิ่ง โอ ค๊า      ดี๊ แบ้ แยว้ ล้างเท่ง ล้างชิ้ ล ชู้ อี้ง
56002013	พี่ ก คุ้แท๊ มื่ง ล นี้ง ลู่ง อ มึ อ พ้า พี่ ก มื้งแล่-อ้ะ ม เฌ๊ ท้อง โคะ. ล นี้ง แย๊ นอ ก กแช่ ดู ทึ เมะ เว๊ กแช่ เยซู คริ้ ลู่ง อ แม้ พ้อง พลิ้ เฆ้อ ล แฌ้ นอ ม เฌ๊ ไท้ ดี๊ อ ฆี๊ง อ แล้.
56002014	อ เว๊ นย่อง ซี๊ง ลู่ง ก ฌ่าง พี่ ม แม้ พ้อง พลิ้ เฆ้อ ดี๊ ท อ้า ท ซ๊าง กุ้ อ เม้ง      ดี๊ แม้ เช๊ง แม้ เกล้ง เฆ้อ เกม๊า ก เก อ กแช่ อ เท่อ ล้อ      ดี๊ เกม๊า ก แบ ซ้ะ แม้ ท อ ฌี้ นอ ล้อ.
56002015	เกม๊า น ซอง ท ล แพ อี้ง ไช้ะ. เจ่ น ดู้ง น ยาง ท้อง อ เลา พี่ น แม้ ชอง ทาง โพล้ง อ เซิง อ ซ้ะ ดี๊ ไจ้ะ โพล้ง พี่ อ แม้ เท่อ ไพ้ะ. เกม๊า โพล้ง ดึ้เดว แน้ น่าง แฌ้ ล ฌี้.
56003001	โล้ เอะ โพล้ง ทื๊ง ซยอง เท่อ เกม๊า อ โอ ลู่ง โพล้ง ยู่แคว่ เฌง ฆ๊าง ดี๊ โพล้ง โอ ดี๊ อ ดู้ง อ ยาง นอ อ พ๊างละ. เกม๊า อ ชู่ง โพล้ง ล แพ นอ อ ลู่ง อ แท๊ ดี๊ แด้ เว้ อ ซ้ะ แม้ เท่อ ลู่ง อ ฌี้ กุ้ อ เม้ง.
56003002	โล้ แบ-อ้ะ เกม๊า อ ไจ้ะ อ้า ไจ้ะ ซ๊าง โพล้ง น่าง แฌ้ ล ฌี้      แบ เด้าะ แบ โอ ฆู๊ง โอ พุ้ โละ ซ้ะ      เก โพล้ง เซิง ช้า ซ้ะ ช้า      มึ พ้า ดี๊ โพล้ง กุ้ อ แฌ้.
56003003	อ ไฌ่ บี่ อี้ง ลู่ง อ พ้อง ไฆวะ นอ ก เว๊ แด ก เก โพล้ง เฌ๊ฌ้อง      ล ชู่ง ล นะ เท่อ แบ      ก แบ ท อางโล๊ อางเว้ง      เก ท ซ้ะกวี้ง ล๊องก้อง ดี๊ ท มึ ท พ้า ตบลึ้ เม้ง อ ฆ่อง      ก แม้ ท อ้า ท ซ๊าง      ก ไคว๊ เท่อ โนย้ง เท่อ      ก แช๊เมะ ไฌ๊ซ้ะ โละ ซ้ะ.
56003004	แบ เด้าะ ท่อง กแช่ แยว้ ลู่ง อ แม้ พ้อง พลิ้ เฆ้อ ล แฌ้ นอ เนโพล ทาง เอะ เฆ้อ อ ท ย๊างเซิง ย๊างซ้ะ ท เอ ท กวี้ง นอ
56003005	อ เว๊ แม้ พ้อง พลิ้ เฆ้อ      ล เมะ ลู่ง ก แม้ ท อ ฌี้ อ แอว้ แด เว๊ น่าง เม้ง แบ     ~แบ เด้าะ ลู่ง อ เว๊ ย๊างเซิง ย๊างซ้ะ เฆ้อ นอ ล้อ. อ เว๊ แม้ พ้อง พลิ้ เฆ้อ ลู่ง วีง ฌี้ แล้ แอว้ อางซฌ้ะ เฆ้อ. ท อางซฌ้ะ อี้ง เกม๊า ก กึ ทาง อ ซ๊าง ดี๊ นี่ ท ม๊า อ ซ๊าง.
56003006	กแช่ แยว้ เกล๊าง เอะ เฆ้อ วีง ฌี้ แล้ แอว้ กู้ง~ๆ ล๊า~ๆ      เฌ๊ เว๊ ลู่ง กแช่ เยซู คริ้ พี่ อ แม้ พ้อง พลิ้ เฆ้อ ล แฌ้ นอ
56003007	บี่ ซุ้ ก ม แบ กแช่ แยว้ อ ซ้ะ ลู่ง อ เว๊ อ โก้ง อ โบ้ง อ บลึ้ อ บลาง อ กย้อง      ดี๊ นี่ แบ ท ม๊า ล้างชู้ ล้างแกย พี่ ก มื้งแล่ นี่-อ้ะ.
56003008	ท ไคล้ ล แพ อี้ง เก ท ไคล้ พี่ เกิ้ง ก ฮะ นี่-อ้ะ. จ แบ ซ้ะ เกม๊า น โล้ ท ไฌ่ อี้ง เมะ แอ ล ปี๊ บี่ ซุ้ โพล้ง พี่ อ ชู่ง นะ กแช่ แยว้ เย้า นอ ม อางกี ล้าง อ ซ้ะ แม้ เท่อ ลู่ง อ ฌี้. ท ล แพ อี้ง เก ท อ ฌี้ ดี๊ ม ล้างเปิ่ง ลู่ง โพล้ง กุ้ แฌ้ อ ฌ่าง.
56003009	ท ไคล้ ล กลุ้ ล จ้ะ แบ พี่ เก ทาง ท ติ้ โละ ไอ โละ นอ ฌี้      ท อางโล๊ไท้ แบฆ้ะ ดี๊ พี๊งชู้ พู๊งชู้ อ ไท้ะ อ บ้อง นอ ฌี้      ท ติ้ โละ ไอ โละ ซ้ะ แบฆ้ะ ดี๊ เซ๊งพ้า ท้างพ้า นอ ฌี้      อ นอ แม้ แบฆ้ะ ล้าง น ซ้ะ น่าง เม้ง ล ฌี้. อ ไฌ่ บี่ อี้ง ท ไคล้ ล แพ อี้ง ล ล้างเปิ่ง แบ ดี๊ เก ท โปล้~ๆ ล้อ.
56003010	โพล้ง พี่ ล แฌ้ เล้ พี่ อ แม้ ที่พ้ะ ที่ล้าง เท่อ นอ โล้ เอะ อ เท่อ ล พ๊า คี๊ง พ๊า แอ เย้า      ฌ้อง แม้ แบฆ้ะ ล้าง ซ้ะ ดี๊-อ้ะ ล้า ล ฌี้.
56003011	น ซีงแฌ๊ เย้า โพล้ง บี่ อี้ง นอ อ ซ้ะ ไก. อ ท เด้บ้ะ นอ เนโพล ทาง เว๊ อ เว๊ เก โพล้ง ไพ้ะ เลา ปะ.
56003012	พี่ จ เจ่ อาเตมา ดี๊ ทีคีโค ลี้ โอ แน้ ฌ้อง นอ น แบ ปชื่ง เฌ๊ โอ แย้ ลู่ง เฌง นีโคโปลี      อ ไฌ่ บี่ อี้ง จ อางกี ล้าง ซ้ะ เย้า จ ม โอ พี่ นอ ท้อง อ เลา ท ฌ่อง แค๊.
56003013	น แบ เฌา แม้ช้า เซนา พี่ อ เก โพล้ง แม้ช้า โพล้ง ไคล้ คว่าง ล แฌ้ นอ ดี๊ อาโปโล พี่ อ ซื๊ง เว๊ ม ลี้ เท่อ นอ. น แบ แคว่-อ้ะ อ เท่อ โอ กู้ง กุ้ อ เม้ง เย้า-อ้า.
56003014	ก ด๊างพื่งวี่ ทื๊ง ซยอง เท่อ แบ ซีงแฌ๊ แม้ เท่อ ลู่ง อ ฌี้      บี่ ซุ้ อ ซื๊ง เว๊ ม แม้ช้า โพล้ง ลู่ง อ แบ ซ้ะ ท แม้ช้า เพล นอ ซี      ดี๊ ม แม้ เท่อ พี่ อ ล้างเปิ่ง ลู่ง โพล้ง อ แฌ้แพ อ ฌ่าง.
56003015	กเย่ โพล้ง พี่ อ โอ ดี๊ แย้ พี่ อี้ง ท ยื่ง ซ้ะ ดี๊ แน้. ก ท ยื่ง ซ้ะ ดี๊ ก ฌุ้พาง พี่ อ แบ้ แยว้ ลู่ง อ เอ เฆ้อ กุ้ อ แฌ้. เกม๊า กแช่ แยว้ อ โก้ง อ โบ้ง อ บลึ้ อ บลาง โอ ดี๊ น ซื๊ง กุ้ อ แฌ้ นอ ล้อ.
57001001	แย้ ปาโล พี่ โอ พ้อง พ้า ลู่ง กแช่ เยซู คริ้ อ กย้อง จ กวิ้ ไละ ล เบง อี้ง ดี๊ ก พื่ง ทีโมเท เกล๊าง ยื่ง ฟีเลโมง พี่ อ เก ก ฌุ้พาง ล แฌ้ ลู่ง อ แม้ ฆึ เท่อ ดี๊ เฆ้อ.
57001002	ไละ ล เบง อี้ง ก โซ๊ง เอะ ก ด๊างพื่งวี่ น่าง อาฟี ดี๊ ก ด๊างพื่งวี่ อาคีโป พี่ แม้ น้ะ แม้ โน๊ง ฆึ เท่อ ดี๊ เฆ้อ ดี๊ โซ๊ง เอะ โพล้ง ทื๊ง ซยอง เท่อ พี่ อ เฌ๊ แบ้ แยว้ ลู่ง ฟีเลโมง อ เด้า พ้า ปะ.
57001003	เกม๊า ก แพ่ กแช่ แยว้ ดี๊ กแช่ เยซู คริ้ อ โก้ง อ โบ้ง อ บลึ้ อ บลาง ท มึ ท พ้า โอ ดี๊ น ซื๊ง นอ ล้อ.
57001004	ฟีเลโมง-เอ้อ กุ้ อ พ๊า พี่ จ ชูแพ เท่อ นอ จ อางท่าง เท่อ ลู่ง น ฌ่าง ดี๊ จ ไจ้ะ บลึ้ จ กแช่ แยว้ ครึ~ๆ
57001005	อ ไฌ่ บี่ อี้ง จ แน่ฌ๊า แบ น เอ กแช่ แยว้ อ พู อ ลี้ง กุ้ อ แฌ้ ดี๊ น ชู่ง น นะ กแช่ เยซู คริ้ แอ มะ ล้อ.
57001006	จ ชูแพ อางท่าง เท่อ พี่ ก เก มู๊ง เก ซกุ้ ลู่ง ก ทื๊ง ซยอง กแช่ เยซู คริ้ นอ ม เกม๊า ก ซีงแฌ๊ ท อ ฌี้ กุ้ อ เม้ง แอ ทาง พี่ ก โอ ลู่ง กแช่ เยซู คริ้ อ ซุ้.
57001007	จ ด๊างพื่งวี่ ลู่ง จ เอ-อ้ะ-เอ้อ      น ท เอ ท กวี้ง เกม๊า จ ซ้ะอวีง ซ้ะโทะ ดู มะ ดี๊ เกม๊า จ เซิง ชอง ทาง ซ้ะ ชอง ทาง เต้~ๆ      อ ไฌ่ บี่ อี้ง เมะ เว๊ น แม้ มึ ทาง กแช่ แยว้ อ พู อ ลี้ง ล แพ นอ อ ซ้ะ ฌี้ มะ. %
57001008	ท บี่ นอ ลู่ง ก เก ด๊างพื่งวี่ ทื๊ง ซยอง เท่อ นอ น แบ แม้ ท เม้ง เล้ นอ จ โล้ เอะ แน้ เบิง.
57001009	แบ เด้าะ ลู่ง ก เอ โละ ซ้ะ อ กย้อง นอ จ อวีงซ้ะชู้ แน้ ล โค๊. จ อวีงซ้ะชู้ แน้ บี่ อี้ง ทึ เมะ จ เก ปาโล จ ซ้ะแซย่ กิ้ เย้า ดี๊ ค๊องเนง อี้ง จ โอ พ้อง พ้า ลู่ง กแช่ เยซู คริ้ อ กย้อง ปะ ฌี้~ๆ
57001010	จ อวีงซ้ะชู้ แน้ ลู่ง โอเนซีโม อ ฌ่าง. ท่อง จ โอ พ้อง พ้า นอ จ แม้ช้า โอเนซีโม ชู่ง ไท้ นะ ไท้ กแช่ เยซู คริ้. ท บี่ นอ จ เก บี่ ซุ้ อ แพ่.
57001011	ลู่ง อ พ้อง ไฆวะ อ เว๊ ล ล้างเปิ่ง ลู่ง น ฌ่าง แบ เฆาะ      แบ เด้าะ ค๊องเนง อี้ง อ เว๊ ล้างเปิ่ง ลู่ง น ฌ่าง ดี๊ จ ฌ่าง ปะ.
57001012	ค๊องเนง อี้ง จ โซ๊ง ไท้ อ เว๊ ลู่ง น โอ      แบ ด้อง จ เซิง จ ซ้ะ ลี้ ฆึ ดี๊ อ เว๊ ปะ ล้อ.
57001013	พี่ จ โอ พ้อง พ้า อี้ง เป๊งนี่ จ โล้ ล้าง ท ฌี้ อ ไฌ่ นอ จ แบ ซ้ะ เกม๊า อ เว๊ โอ ดี๊ แย้ พี่ อี้ง      บี่ ซุ้ อ เว๊ ม แม้ช้า แย้ เท่ง ก้ะ น ล่าง.
57001014	แบ เด้าะ จ ล แบ ซ้ะ แคแน น แม้ช้า แย้ แบ. น เมะ แม้ ดี๊ เซิง ดี๊ ซ้ะ นอ ฌี้ ล โค๊. ท บี่ นอ จ ม แม้ ที่ น อืงล้าง ม แม้-อ้ะ นอ ล้อ.
57001015	แบ ซีง ลู่ง โอเนซีโม ไจ แด ไฆวะ แน้ ล ชู่ ล ล่าง บี่ ซุ้ ท๊อง อี้ง จู่ง แย๊ โค๊ น ม นี่ ไท้-อ้ะ ครึ~ๆ.
57001016	อ เว๊ ล เมะ เก ที่ น ฆ่อง ล เม้ง แบ      แบ เด้าะ แอ นี่ อ นอ ตบลึ้ โทะ      อ ไฌ่ บี่ อี้ง อ เว๊ เก ก ด๊างพื่งวี่ ทื๊ง ซยอง เท่อ พี่ น ม เอ-อ้ะ. จ เอ-อ้ะ ดู มะ      แบ เด้าะ แน้ น ม เอ-อ้ะ แอ นี่ แย้ ได้ะ ลู่ง อ เว๊ เก น ฆ่อง ดี๊ น ด๊างพื่งวี่ ทื๊ง ซยอง เท่อ คี๊ง เม้ง เลา.
57001017	ท บี่ นอ น เมะ ทื๊ง-อ้ะ จ เก โพล้ง แม้ ฆึ เท่อ ดี๊ แน้ ลู่ง กแช่ เยซู คริ้ อ ฌ่าง นอ เกม๊า น ตองช้า ฮะช้า ไท้ โอเนซีโม บี่ ซุ้ น ม ตองช้า ฮะช้า แย้ ปะ.
57001018	อ เว๊ เมะ แม้ ไพ้ะ แม้ แม แบ แน้ ดี๊ โอ แม่ ดี๊ แน้ ล เม้ง~ๆ นอ น แม้ นี่ ไท้ ดี๊ แย้ ซี.
57001019	ไละเมะ อี้ง นอ จ กวิ้ ดี๊ จ กแช่ อ จูง แด เว๊ บี่ อี้ง      แย้ ปาโล จ ม ลุ้ ไท้ เอะ แน้ (จ ล เฆว้ง แบ เท่อ พี่ น โอ แม่ ดี๊ แย้ เมะ เว๊ น กแช่ แด เว๊).
57001020	ท บี่ นอ จ ด๊างพื่งวี่-เอ้อ แม้ช้า แย้ ไช้ะ      อ นอ เก กแช่ เยซู คริ้ อ ท แม้ ปะ ล้อ. แม้ ชอง ทาง จ เซิง จ ซ้ะ บี่ ซุ้ ด๊างพื่งวี่ ลู่ง กแช่ เยซู คริ้ อ ซุ้ นอ ล้อ.
57001021	จ ซีงแฌ๊ พี่ จ กวิ้ เอะ น ไละ อี้ง นอ น ม แม้ โพะ พี่ จ ท อางท่าง อี้ง อ ไค๊. เต้~ๆ นอ จ ซีงแฌ๊ น ม แม้ แอ นี่ อี้ง ได้ะ.
57001022	ล พ๊า ฆ่าง แด้ เว้ จ ล่าง โอ ไช้ะ      อ ไฌ่ บี่ อี้ง จ มื้งแล่ กแช่ แยว้ ม ไคล้ ช๊า น ซื๊ง ท อางท่าง กุ้ อ แฌ้ ดี๊ ม เกม๊า จ เฌ๊ ไท้ โอ ไท้ น ซื๊ง นอ.
57001023	เอปาฟา พี่ โอ พ้อง พ้า ดี๊ แย้ ลู่ง อ เว๊ โล้ ล้าง ละ ล้าง กแช่ เยซู คริ้ อ ไฌะ อ ไฌ่ นอ ท ยื่งซ้ะ ดี๊ แน้.
57001024	จ ฌุ้พาง แม้ ฆึ เท่อ ดี๊ แย้ เมะ เว๊ มาร้ะกู      อารีทาโค      เดมา ดี๊ ลูกา ท ยื่งซ้ะ ดี๊ แน้ ปะ ล้อ.
57001025	เกม๊า กแช่ เยซู คริ้ อ โก้ง อ โบ้ง อ บลึ้ อ บลาง โอ ดี๊ น ซื๊ง กุ้ อ แฌ้ นอ ล้อ.
58001001	ลู่ง อ ไยะ แค๊ อู้ กแช่ แยว้ เกม๊า โม ไคล้ คิ้-อ้ะ ล แพ นอ ไคล้ ดี๊ ก พี๊งชู้ พู๊งชู้ ตบลึ้ พ๊า ตบลึ้ มยู๊
58001002	แบ เด้าะ ลู่ง ท ไค๊ ทึ อ แค๊ อี้ง       อ เว๊ เกม๊า อ พูแคว๊ ไคล้ ดี๊ เฆ้อ. กแช่ แยว้ เกม๊า เว๊ อ ไต้ ล้าง มุ้คู ฌางละ ดี๊-อ้ะ. ท บี่ นอ อ เว๊ อางลึ นี่ อ พูแคว๊ เก โพล้ง ลู่ง ม นี่ แบ ท กุ้ อ เม้ง.
58001003	กแช่ แยว้ อ ฆี๊ง อ แล้ โฌ่ง ล้าง พ้าง ล้าง บี่ จะ เล้ นอ อ พูแคว๊ อ ฆี๊ง อ แล้ โฌ่ง ล้าง พ้าง ล้าง บี่ นอ ปะ. อ เว๊ ล้างโฌ่ กแช่ แยว้ เลา ปะ ดี๊ แฌแซ กต้าง มุ้คู ฌางละ ดี๊ อ ลู่ง อ แท๊ อ ดู้ง อ ยาง. พี่ อ เว๊ อางซฌ้ะ ไฆวะ โพล้ง ฌางคู โคล๊ง คู อ ท เด้บ้ะ ฌ้อง เย้า นอ ไท้ ทาง ท มุ้คู      ชี๊น้าง ลู่ง กแช่ แยว้ พี่ อ โอ ดี๊ อ ดู้ง อ ยาง ดู ทึ ล แฌ้ นอ อ จูง ฆุ้ ล โค๊.
58001004	กแช่ แยว้ เกม๊า อ พูแคว๊ ดู นี่ ท มุ้คู พู ล แพ บี่ จะ เล้ นอ      อ เว๊ เกล๊าง เว๊ อ เม้ง อ แซ ดู นี่ ท มุ้คู พู อ เม้ง อ แซ บี่ นอ ปะ ล้อ.
58001005	อ ไฌ่ บี่ อี้ง กแช่ แยว้ ไคล้ ดี๊ ท มุ้คู พู โอ ล แฌ้~ๆ ชี่-อ้า พี่ อ ไจ้ะ เว๊ "แน้ น เก จ พูแคว๊ ล้อ 1 ล นี้ง แย๊ อี้ง จ ดึ้ กึ ทาง แน้ เย้า" ดี๊ ไจ้ะ บี่ อี้ง เด้าะ "แย้ จ ม เก อ แพ่ อ เว๊ ม เก จ พูแคว๊".
58001006	แบ เด้าะ พี่ กแช่ แยว้ ม โซ๊ง อ พู วี่แซย่ เฌ๊ ลู่ง ฌางคู โคล๊ง คู ล แฌ้ นอ อ เว๊ โล้ เว้ เว๊ บี่ อี้ง "เกม๊า กเย่ ท มุ้คู พู ล แพ นอ โบง ทาง แบ้ ทาง-อ้ะ".
58001007	แบฆ้ะ ดี๊ ท มุ้คู พู ล แพ นอ กแช่ แยว้ ไจ้ะ เว๊ บี่ อี้ง "กแช่ แยว้ เกม๊า ท มุ้คู พู เก บี่ ซุ้ ลี้ง ดี๊ เกม๊า อ เพล่ เก บี่ ซุ้ มีโพ๊".
58001008	แบฆ้ะ ดี๊ อ พูแคว๊ นอ กแช่ แยว้ ไจ้ะ เว๊ บี่ อี้ง "กแช่ แยว้-เอ้อ น มื่ง น บ้าง ม โอ ล้างชู้ ล้างแกย ครึ~ๆ ดี๊ น ยู่แคว่ น พู น ลี้ง ลู่ง ท อ เกิ้ง อ แบ.
58001009	น เอ เท่อ ลู่ง อ เกิ้ง อ แบ น แช๊เมะ ดี๊ ท ล เกิ้ง ล แบ แบ. ท บี่ นอ กแช่ แยว้      แน้ น กแช่      อางลึ นี่ แน้ เกม๊า น โอ ดี๊ อ ฆี๊ง อ แล้ แอ นี่ น ฌุ้พาง ล แพ นอ ได้ะ".
58001010	กแช่ แยว้ ไคล้ บี่ อี้ง เด้าะ "กแช่-เอ้อ ลู่ง อ ต้องคู เย้า น ไต้ ล้าง ฌางคู โคล๊ง คู ดี๊ น ไต้ ล้าง มุ้คู ลู่ง น กแช่ อ จูง แด เว๊.
58001011	ท ล แพ อี้ง ม ล้างแม่ ไฆวะ      แบ เด้าะ แน้ น ม โอ ได้ะ. ท กุ้ อ เม้ง ม ล่างลี้ง ไฆวะ      บี่ ซุ้ ไช๊ช้าง.
58001012	น ม คีงคืง ทาง ท ล แพ อี้ง บี่ ซุ้ ไช๊แค่. อ นอ ม แบ ท เปลง ไฆวะ-อ้ะ บี่ ซุ้ ไช๊ช้าง อ ล่างลี้ง แบ เด้าะ แน้ น บี่ ล่าง~ๆ. น ม โอ ล้างชู้ ล้างแกย ครึ~ๆ".
58001013	กแช่ แยว้ ไคล้ ดี๊ ท มุ้คู พู โอ ล แฌ้~ๆ ชี่-อ้า พี่ อ ไจ้ะ เว๊ "ชี๊น้าง ลู่ง จ จูง ฆุ้ ล โค๊ อี้ง ท้อง ลู่ง จ แม้ น้า โพล้ง พี่ อ แช๊เมะ ไฌ๊ซ้ะ ดี๊ แน้ ล แพ นอ เกม๊า อ โอ ลู่ง น คาง พ๊างละ".
58001014	ท มุ้คู พู ล แพ นอ เก วีง เก แล้ พี่ อ แม้ เอะ กแช่ แยว้ อ เท่อ. กแช่ แยว้ โซ๊ง-อ้ะ เกม๊า อ เฌ๊ แม้ช้า โพล้ง พี่ ม นี่ แบ ท พ้อง ท พลิ้      ล เมะ แบ-อ้า.
58002001	ท บี่ นอ ก แบ ดุ้ ก แน่ แอ ทาง ฌี้ ทาง ดี๊ ท ไคล้ พี่ ก แน่ฌ๊า แบ-อ้ะ ล แพ นอ บี่ ซุ้ ก ล ไจ ไย้ ทาง ดี๊-อ้ะ แบ.
58002002	อ ไฌ่ บี่ อี้ง ท ไคล้ พี่ ท มุ้คู พู ไคล้ เว๊ นอ เมะ เก ท อ เมะ อ โต้      ดี๊ โพล้ง พี่ อ ลือ ค๊างพะ เว๊ ดี๊ ล ชู่ง ล นะ เว๊ แบ นี่ แบ อ เตา อ แต๊ ลู่ง อ เกิ้ง เย้า
58002003	เฆ้อ ก ม พ้อง ไฆวะ ซี บี่ จะ เล้ ก เมะ ล ดุ้ ก แน่ ดี๊ ท พ้อง ท พลิ้ ลู่ง อ ล้างเปิ่ง บี่ อี้ง แบ. ท พ้อง ท พลิ้ อี้ง นอ กแช่ เยซู ไจ โล้ ล้าง ละ ล้าง วี่ง เว๊      ฌ้อง โพล้ง พี่ อ แน่ฌ๊า แบ เว๊ ล แพ นอ เนโพล ทาง เอะ เฆ้อ ล้างที๊ง เก ท อ ที๊ง อ โต้.
58002004	กแช่ แยว้ เนโพล ทาง เอะ เฆ้อ ท พ้อง ท พลิ้ ล้างที๊ง ปะ พี่ อ ปล้ะ ล้าง อ ซยื๊ง อ ซย้อง ดี๊ แม้ ท ล้ะ ท เล่ ล เม้ง แบ ล เม้ง      ดี๊ เกล๊าง เอะ โพล้ง อ เท่อ พี่ อ เฌ๊ เว๊ ลู่ง วีง ฌี้ แล้ แอว้ ท๊อง แบ อ ซ้ะ นอ ล้อ.
58002005	กแช่ แยว้ ล อางกี ล้าง ฌางคู โคล๊ง คู อ ซ๊าง พี่ ก เฆว้ง แบ-อ้ะ นอ ลู่ง ท มุ้คู พู อ จูง พ้า แบ.
58002006	แบ เด้าะ โอ ล โท้ ลู่ง ไละ ฌี้ ไละ แอว้ พ้า พี่ โพล้ง โล้ ล้าง ละ ล้าง เว๊ บี่ อี้ง "กแช่ แยว้-เอ้อ โพล้ง ฌางคู คู นอ เมะ อ เก ท เล้ พี่ น ควี๊ง คู แกย แน่-อ้ะ โพล้ง ฌางคู คู นอ เมะ อ เก ท เล้ พี่ น แฌแซ กต้าง-อ้ะ.
58002007	น เกม๊า อ ปี๊ นี่ ท มุ้คู พู ล ชู่ ล ล่าง น เกม๊า อ โอ ดี๊ ท โฌ่ง ท พ้าง ท แม้ ฆี๊ง แม้ แล้
58002008	ดี๊ น อางกี ล้าง ท กุ้ อ เม้ง ลู่ง อ คาง พ๊างละ". กแช่ แยว้ "อางกี ล้าง ท กุ้ อ เม้ง ลู่ง อ คาง พ๊างละ". ท ล โอ น่าง เม้ง แบ พี่ ล โอ ลู่ง อ พ๊างละ แบ. เต้~ๆ นอ ค๊องเนง อี้ง ก ล แด ท กุ้ อ เม้ง โอ อ พ๊างละ ได้ะ แบ.
58002009	แบ เด้าะ กแช่ เยซู พี่ กแช่ แยว้ เกม๊า อ ปี๊ นี่ ท มุ้คู พู ล แพ นอ ล ชู่ ล ล่าง ล้อ      ก แด อ เว๊ โอ ดี๊ ท แม้ ฆี๊ง แม้ แล้ ดี๊ ท โฌ่ง ท พ้าง ลู่ง อ แบ ท น้ะ ท โน๊ง ซี๊ง อ กย้อง      เมะ เว๊ อ เว๊ แบ ซี๊ง ลู่ง โพล้ง กุ้ แฌ้ อ ฌ่าง เมะ ลู่ง กแช่ แยว้ อ โก้ง อ โบ้ง อ บลึ้ อ บลาง ล้อ.
58002010	เกิ้ง เย้า พี่ กแช่ แยว้ ลู่ง อ ไต้ ล้าง เท่อ ดี๊ แฌแซ เท่อ กุ้ อ เม้ง ม เกม๊า กแช่ เยซู กู้ง~ๆ ล๊า~ๆ ลู่ง อ แบ ท น้ะ ท โน๊ง อ กย้อง      บี่ ซุ้ ม เกม๊า อ พู อ ลี้ง แอ ฌี่ง แอ ฌ้อง นี่ ฆึ อ ฆี๊ง อ แล้ ดี๊-อ้ะ. อ ไฌ่ บี่ อี้ง กแช่ เยซู ล้อ ลี้ ฌ้า อ ซื๊ง เว๊ บี่ ซุ้ ม นี่ แบ ท พ้อง ท พลิ้.
58002011	อ เว๊ พี่ อ แม้ ฌี้ แม้ แอว้ ทาง โพล้ง ดี๊ โพล้ง พี่ อ เว๊ แม้ ฌี้ แม้ แอว้ ทาง เว๊ ล แพ นอ อ แพ่ ล แฌ้ ฆ่าง. ท บี่ นอ กแช่ เยซู ล ฌางแช้ แบ พี่ ม กุ้ อ ซื๊ง เว๊ เก อ พื่ง อ วี่
58002012	ไจ้ะ เว๊ บี่ อี้ง       "กแช่ แยว้-เอ้อ จ ม อางโล๊ไท้ เอะ จ ด๊างพื่งวี่ แบฆ้ะ ดี๊ น ไฌ่ น กย้อง. จ ม อางปฆ้า ทาง แน้ ลู่ง อ ซื๊ง เว๊ เฌ๊ โอ ซยอง โบง ทาง แบ้ ทาง เท่อ อ แค๊".
58002013	กแช่ เยซู ไจ้ะ เว๊ เด้าะ       "จ ม อางกี ล้าง จ ซ้ะ ดี๊ กแช่ แยว้"      ดี๊ ไจ้ะ เว๊ ปะ      "จ โอ พี่ อี้ง ดี๊ จ พู จ ลี้ง พี่ กแช่ แยว้ เกล๊าง เอะ แย้".
58002014	อ พู อ ลี้ง ซีง เก โพล้ง โอ ดี๊ อ ซวีง อ ที๊ง บี่ จะ เล้ นอ อ เว๊ เก โพล้ง บี่ นอ ปะ      บี่ ซุ้ ลู่ง อ ท ซี๊ง อ กย้อง นอ อ เว๊ ม แม้ เฌ๊ฌ้อง ไฆวะ ม้างโค้ไล่ พี่ อ โอ ดี๊ อ ดู้ง อ ยาง แม้ ซี๊ง โพล้ง
58002015	ดี๊ แม้ พ้อง พลิ้ โพล้ง พี่ อ เก ท ฆ่อง เพล้า ชู้ ลู่ง อ ซ้ะเม ท ซี๊ง อ กย้อง.
58002016	เต้~ๆ นอ ล เมะ ท มุ้คู พู แบ พี่ กแช่ เยซู แม้ช้า เว๊      แบ เด้าะ แม้ช้า อาบราฮาง อ ชื้อ อ ชะ ล้อ.
58002017	อ กย้อง บี่ อี้ง กแช่ เยซู แบ ล้างโฌ่ อ ด๊างพื่งวี่ กุ้ อ เม้ง      บี่ ซุ้ อ เว๊ ม เก แยว้ อ คู ดู ทึ ล แฌ้ พี่ อ โอ ดี๊ ท ย๊างเซิง ย๊างซ้ะ ท เซิง โต้ ซ้ะ โต้ ลู่ง กแช่ แยว้ อ เมะแซ พ้า      ดี๊ ม แม้ ไฆวะ โพล้ง อ ท เด้บ้ะ.
58002018	กแช่ เยซู แด เว๊ แบ ท ลองดุ้ อ ซ้ะ ดี๊ แบ ท น้ะ ท โน๊ง. ท บี่ นอ อ เว๊ แม้ช้า โพล้ง พี่ อ แบ ท ลองดุ้ อ ซ้ะ ซี นอ ล้อ.
58003001	ท บี่ นอ ด๊างพื่งวี่ ทื๊ง ซยอง เท่อ พี่ กแช่ แยว้ อางลึ นี่-อ้ะ ซีง-เอ้อ      เกม๊า น นาง แบ กแช่ เยซู พี่ กแช่ แยว้ โซ๊ง ล้าง-อ้ะ เก แยว้ อ คู ดู ทึ ล แฌ้ พี่ อ แม้ช้า เฆ้อ แบฆ้ะ ดี๊ ก ท ทื๊ง ท นะ พี่ ก ทื๊ง-อ้ะ นอ.
58003002	กแช่ เยซู นอ โต้~ๆ ล้อง~ๆ ดี๊ กแช่ แยว้ พี่ อ เท่อ อางลึ นี่-อ้ะ      บี่ ซุ้ โมเซ โต้~ๆ ล้อง~ๆ ลู่ง กแช่ แยว้ อ เด้า.
58003003	กแช่ เยซู นอ เกิ้ง ท แม้ ฆี๊ง แม้ แล้-อ้ะ ดู นี่ โมเซ      บี่ ซุ้ ซแล้ ไต้ เด้า แบ ท แม้ ฆี๊ง แม้ แล้-อ้ะ แอ นี่ เด้า พี่ อ ไต้ เว๊.
58003004	เด้า กุ้ อ โพลง โอ ดี๊ โพล้ง ไต้ ทาง-อ้ะ      แบ เด้าะ เมะ กแช่ แยว้ ล้อ ไต้ ล้าง ท กุ้ อ เม้ง.
58003005	โมเซ เก กแช่ แยว้ อ เพล่ โต้~ๆ ล้อง~ๆ ลู่ง กแช่ แยว้ อ เด้า. ท บี่ นอ อ เว๊ เก พีงนยาง แบฆ้ะ ดี๊ กแช่ แยว้ อ ท ไคล้ พี่ ม ไคล้ เว๊ โคะ.
58003006	แบ เด้าะ กแช่ เยซู คริ้ เก พูแคว๊ โต้~ๆ ล้อง~ๆ พี่ กแช่ แยว้ เกม๊า ยู่แคว่ อ เด้า. เฆ้อ ก เก โพล้ง ล เด้า นอ ก เมะ อางกี ล้าง ซ้ะ เฌิ่ง~ๆ ค๊า~ๆ ดี๊ เฆว๊ ซ้ะ ดี๊ เท่อ พี่ ก มื้งแล่-อ้ะ เพล้า ชู้.
58003007	ท บี่ นอ บี่ ซุ้ วีง ฌี้ แล้ แอว้ ไจ้ะ เว๊ "ล นี้ง แย๊ อี้ง น ซื๊ง เมะ แน่ฌ๊า กแช่ แยว้ อ ลู่ง เซ๊ นอ
58003008	เกม๊า น โน้ง ตาง แน่ ตาง ล ฌี้      บี่ ซุ้ น พี๊งชู้ พู๊งชู้ พี่ อ แม้ เติ้งทาง เติ้งล้าง เท่อ ดี๊ กแช่ แยว้      อู้ ล นี้ง แย๊ พี่ อ ลองดุ้-อ้ะ ลู่ง แพะคู ตเค แกล้ นอ.
58003009	กแช่ แยว้ ไจ้ะ เว๊      อ ซื๊ง เว๊ ลองดุ้ แย้ ทึ เมะ อ ซื๊ง แด แบ จ ท ไพ้ะ ท แม้ ลู่ง อ เนง ลี่ง ชี๊ง พ้า อี้ง.
58003010	ท บี่ นอ จ ซ้ะทาง ดี๊ โพล้ง ล ชู้ นอ ดี๊ ไจ้ะ เว๊ อ ซื๊ง เว๊ อ ซ้ะ ลี้ พลุ้ ครึ~ๆ      ดี๊ ล ซีงแฌ๊ จ เกล้ แบ.
58003011	จ ซ้ะทาง      จ อืงล้าง เท่อ บี่ อี้ง      จ ไจ้ะ อ ซื๊ง เว๊ ล นี่ นึ ฆ้าง ลู่ง จ ล่าง โอ ไปว้ะ โอ แซ น่าง พ๊า แบ".
58003012	ด๊างพื่งวี่ ซีง-เอ้อ ปโล่ ล้าง น ซื๊ง ซ้ะ เมะ ฌี้      เกม๊า โพล้ง ลู่ง น ซื๊ง แกล้ โอ น่าง แฌ้ ล ฌี้ พี่ อ เซิง อ้า ซ้ะ อ้า ล ชู่ง ล นะ เท่อ แบ ดี๊ แกย ไฆวะ ซ้ะ ดี๊ กแช่ แยว้ พี่ อ โอ ม๊า ล แฌ้ นอ.
58003013	เกม๊า น ซื๊ง แม้ มึ ทาง ชอง ทาง โละ ซ้ะ กุ้ มื่ง นี้ง      อ ไฌ่ บี่ อี้ง ไละ ฌี้ ไละ แอว้ อ ท ไคล้ "ล นี้ง แย๊ อี้ง" นอ แบฆ้ะ ดี๊ เฆ้อ เพล้า ชู้. แม้ บี่ อี้ง บี่ ซุ้ โพล้ง ลู่ง น ซื๊ง แกล้ ล โอ น่าง แฌ้ แบ พี่ อ แบ ท เด้เทา เด้บ้ะ อางโล๊ นี่-อ้ะ ดี๊ แม้ ชอง เว๊ อ เซิง อ ซ้ะ.
58003014	อ นอ เมะ เว๊ เฆ้อ กุ้ อ แฌ้ ก แม้ ฆึ เท่อ ดี๊ กแช่ เยซู คริ้ ล้อ ก เมะ อางกี ล้าง ซ้ะ เฌิ่ง~ๆ ค๊า~ๆ บี่ ซุ้ ดี๊ ก แม้-อ้ะ ลู่ง อ ต้องคู อู้ เย้า เพล้า ชู้ นอ.
58003015	ไละ ฌี้ ไละ แอว้ โล้ เว้ เว๊ "ล นี้ง แย๊ อี้ง น ซื๊ง เมะ แน่ฌ๊า กแช่ แยว้ อ ลู่ง เซ๊ นอ เกม๊า น โน้ง ตาง แน่ ตาง ล ฌี้      บี่ ซุ้ น พี๊งชู้ พู๊งชู้ พี่ อ แม้ เติ้งทาง เติ้งล้าง เท่อ ดี๊ กแช่ แยว้ อู้".
58003016	โพล้ง เล้ ลู่ง อ แน่ฌ๊า กแช่ แยว้ อ ลู่ง เซ๊ ดี๊ แม้ เติ้งทาง เติ้งล้าง เท่อ ดี๊-อ้ะ นอ      เมะ เว๊ โพล้ง กุ้ อ แฌ้ พี่ โมเซ ไจ ทาง ฌ้า-อ้ะ ลู่ง อี้งไย้ะ อ ค่าง พ้า นอ เซ้อ.
58003017	กแช่ แยว้ ซ้ะทาง ดี๊ โพล้ง เล้ ท้องบ้ะ อ เนง ลี่ง ชี๊ง      เมะ เว๊ อ ซ้ะทาง ดี๊ โพล้ง พี่ อ แม้ ท เด้บ้ะ. โพล้ง ล แพ นอ อ จู แบ ท นย๊อง ไฆวะ-อ้ะ ลู่ง แพะคู ตเค แกล้.
58003018	พี่ กแช่ แยว้ อืงล้าง ซ้ะ เมาน่าง บี่ อี้ง     ไจ้ะ เว๊      "อ ซื๊ง เว๊ ล นี่ นึ ฆ้าง ลู่ง จ ล่าง โอ ไปว้ะ โอ แซ น่าง พ๊า แบ".       อ นอ กแช่ แยว้ ไคล้ แบฆ้ะ ดี๊ โพล้ง เล้      ไคล้ แบฆ้ะ ดี๊ โพล้ง พี่ ล ชู่ง เท่อ แบ ล แพ นอ เซ้อ.
58003019	ท บี่ นอ ก แด-อ้ะ พี่ อ ซื๊ง เว๊ นึ ฆ้าง ล ซี แบ นอ เป๊งนี่ ล ชู่ง ล นะ เท่อ แบ.
58004001	ท เอิ้งล้าง พี่ ก ม นึ ฆ้าง ลู่ง กแช่ แยว้ อ ล่าง โอ ไปว้ะ โอ แซ ซี นอ โอ ได้ะ. ท บี่ นอ เกม๊า น ซื๊ง ปโล่ ล้าง ซ้ะ      บี่ ซุ้ โพล้ง ลู่ง น ซื๊ง แกล้ ล โอ น่าง แฌ้ แบ พี่ กแช่ แยว้ ม แคว่ เว๊ ล นี่ นึ ฆ้าง ลู่ง ท ล่าง โอ ไปว้ะ โอ แซ อี้ง แบ.
58004002	ก เว๊ ก แน่ฌ๊า ท ฌี้ อ ไฌ่ บี่ ซุ้ ดี๊ อ ซื๊ง เว๊ ซีง ปะ. แบ เด้าะ โพล้ง พี่ อ แน่ฌ๊า เว๊ ล แพ นอ ล นี่ แบ อ บลึ้ น่าง เม้ง แบ เป๊งนี่ ล ฮะ นี่ เว๊ ดี๊ ท ชู่ง ท นะ แบ.
58004003	เมะ ก เว๊ แด พี่ ก ท ชู่ง ท นะ โอ นอ ก นี่ นึ ฆ้าง ลู่ง ท ล่าง โอ ไปว้ะ โอ แซ พี่ กแช่ แยว้ เอิ้งล้าง เว้ เว๊ นอ      บี่ ซุ้ อ เว๊ ไจ้ะ เว๊ "จ ซ้ะทาง      จ อืงล้าง เท่อ บี่ อี้ง      จ ไจ้ะ อ ซื๊ง เว๊ ล นี่ นึ ฆ้าง ลู่ง จ ล่าง โอ ไปว้ะ โอ แซ น่าง พ๊า แบ". กแช่ แยว้ ไคล้ บี่ อี้ง ทึ เมะ อ เว๊ แม้ ชิ้เทา อ ท ไพ้ะ ท แม้ ลู่ง อ ไต้ ล้าง ฌางคู โคล๊ง คู เย้า นอ.
58004004	ไละ ฌี้ ไละ แอว้ โอ ล โท้ แบฆ้ะ ดี๊ มื่ง เนว๊ นี้ง ล นี้ง      ไจ้ะ เว๊ บี่ อี้ง      "ลู่ง มื่ง เนว๊ นี้ง ล นี้ง นอ กแช่ แยว้ โอ ไปว้ะ โอ แซ แด ไฆวะ อ ท ไพ้ะ ท แม้ เลา ปะ".
58004005	แบ เด้าะ ลู่ง อ พ้อง ไฆวะ ล โท้ นอ ไจ้ะ เว๊       "อ ซื๊ง เว๊ ล นี่ นึ ฆ้าง ลู่ง จ ล่าง โอ ไปว้ะ โอ แซ น่าง พ๊า แบ".
58004006	โพล้ง พี่ อ แน่ฌ๊า วี่ง แบ ท ฌี้ อ ไฌ่ ล แพ นอ ล นี่ นึ ฆ้าง ท ล่าง โอ ไปว้ะ โอ แซ แบ      เป๊งนี่ ล ชู่ง ล นะ เท่อ แบ      แบ เด้าะ โพล้ง อ แฌ้แพ โอ ได้ะ พี่ ม นี่ นึ เว๊.
58004007	ท บี่ นอ กแช่ แยว้ อางกี ล้าง เว๊ ล นี้ง เด้าะ      กุ้ เว๊ % "ล นี้ง แย๊ อี้ง". พ้อง ไฆวะ ตบลึ้ ชู้ ตบลึ้ ชะ อ เว๊ เกม๊า จ๊าวแพเดง ดาเว ไคล้ เท่อ พี่ ก เฆว้ง แบ-อ้ะ เย้า      ไจ้ะ เว๊ บี่ อี้ง "ล นี้ง แย๊ อี้ง น ซื๊ง เมะ แน่ฌ๊า กแช่ แยว้ อ ลู่ง เซ๊ นอ เกม๊า น โน้ง ตาง แน่ ตาง ล ฌี้".
58004008	โยชูวา ลี้ ฌ้า โพล้ง ลู่ง ท ล่าง โอ ไปว้ะ โอ แซ เมะ ซี นอ ลู่ง ไค๊ กแช่ แยว้ ล แบ ไคล้ แบฆ้ะ ดี๊ มื่ง นี้ง อ แฌ้แพ แบ.
58004009	ท บี่ นอ กแช่ แยว้ อ พู อ ลี้ง อ มื่ง นี้ง โอ ไปว้ะ โอ แซ ม โอ ได้ะ      บี่ ซุ้ อ เว๊ โอ ไปว้ะ ลู่ง มื่ง เนว๊ นี้ง ล นี้ง.
58004010	อ ไฌ่ บี่ อี้ง โพล้ง พี่ อ นึ ฆ้าง ลู่ง กแช่ แยว้ อ ล่าง โอ ไปว้ะ โอ แซ นอ อ เว๊ ม โอ ไปว้ะ ไฆวะ ดี๊ อ ท ไพ้ะ ท แม้      บี่ ซุ้ ดี๊ กแช่ แยว้ โอ ไปว้ะ ไฆวะ ดี๊ อ ท ไพ้ะ ท แม้ นอ ปะ.
58004011	ท บี่ นอ เกม๊า ก เฌาโละ แม้-อ้ะ เมาน่าง พี่ ก ม นี่ นึ ฆ้าง ลู่ง ท ล่าง โอ ไปว้ะ โอ แซ อี้ง      บี่ ซุ้ โพล้ง ลู่ง ก แกล้ ล โอ น่าง แฌ้ แบ พี่ ล นี่ นึ ฆ้าง เว๊ แบ บี่ ซุ้ อ ซื๊ง เว๊ ลู่ง เอะ อู้ นอ เป๊งนี่ ล ชู่ง ล นะ เท่อ แบ.
58004012	กแช่ แยว้ อ ลู่ง อ แท๊ นอ โอ ม๊า      โอ ดี๊ อ ซยื๊ง อ ซย้อง      ไอ ฌี้ นี่ น้ะ พี่ อ แน่ ไอ คี๊ง แพ้      ชิ้ เท่อ นึ โยะ ล โยะ นอ ท้อง ลู่ง ม อางน้าง พ้ะ เซิง ซ้ะ ดี๊ วีง แล้      ดี๊ อางน้าง พ้ะ ฆีง ดูโมะ ดี๊ ฆีง อ คี่ง อ ซอง      ดี๊ ต้ะเซ๊ง โพล้ง อ ท ช๊องมอง ดี๊ อ ท แบ ซ้ะ.
58004013	ท ล โอ น่าง เม้ง แบ พี่ ม อางกี ซูง ไฆวะ อ ซ้ะ ดี๊ กแช่ แยว้ ซี      แบ เด้าะ ท กุ้ อ เม้ง พี่ กแช่ แยว้ ไต้ ล้าง เว๊ นอ โพล ทาง เติ้งต้าง ลู่ง อ เมะแซ พ้า      ดี๊ อ เว๊ ล้อ พี่ เฆ้อ กุ้ แฌ้ ก แบ โล้ ล้าง ซ้ะ ดี๊-อ้ะ.
58004014	ก โอ ดี๊ แยว้ อ คู ดู ทึ ล แฌ้ พี่ อ ลี้ ลู่ง มุ้คู โท๊ ทึ      เมะ เว๊ กแช่ เยซู กแช่ แยว้ อ พูแคว๊. ท บี่ นอ เกม๊า ก โอ เฌิ่ง โอ ค๊า ลู่ง ก ท ทื๊ง ท นะ พี่ ก ทื๊ง-อ้ะ.
58004015	แยว้ อ คู ดู ทึ ล แฌ้ อี้ง เก โพล้ง ลู่ง อ ย๊างเซิง ย๊างซ้ะ เฆ้อ พี่ ก เซิง แช่ ซ้ะ แช่ นอ ล้อ      เมะ เว๊ อ เว๊ แบ ท ลองดุ้ อ ซ้ะ บี่ ซุ้ เฆ้อ กุ้ อ เม้ง      แบ เด้าะ อ ท เด้บ้ะ ล โอ แบ.
58004016	ท บี่ นอ เกม๊า ก โอ ดี๊ เซิง เบิง ซ้ะ เบิง พี่ ม ลี้ ลู่ง กแช่ แยว้ อ เมะแซ พ้า ลู่ง อ โอ ดี๊ อ โก้ง อ โบ้ง อ บลึ้ อ บลาง      บี่ ซุ้ ก ม นี่ แบ อ ท ย๊างเซิง ย๊างซ้ะ ดี๊ อ บลึ้ อ บลาง ลู่ง ม แม้ช้า เฆ้อ พี่ ล โท้ แย๊ ก แบ ซ้ะ-อ้ะ นอ ล้อ.
58005001	แยว้ อ คู ดู ทึ กุ้ อ แฌ้ แบ ท อางลึ นี่-อ้ะ ลู่ง โพล้ง ฌางคู คู อ แกล้      ดี๊ แบ ท อางกี ล้าง-อ้ะ พี่ ม แม้ คิ้ โพล้ง แบฆ้ะ ดี๊ กแช่ แยว้ อ ไฌะ อ ไฌ่      ดี๊ เทว๊ เอะ กแช่ แยว้ ท โบง ท แบ้ ลู่ง อ ซื๊ง เว๊ อ ท เด้บ้ะ อ ฌ่าง.
58005002	อ กแช่ แด เว๊ อ เซิง แช่ ซ้ะ แช่ ตบลึ้ เม้ง. ท บี่ นอ อ เซิง ช้า ซ้ะ ช้า ดี๊ โพล้ง พี่ อ แม้ ไพ้ะ เท่อ เป๊งนี่ อ ซื๊ง เว๊ อ ท ซีงแฌ๊ แน่ฌ๊า ล โอ แบ.
58005003	ลู่ง อ กแช่ แด เว๊ อ เซิง แช่ ซ้ะ แช่ อ กย้อง นอ อ เว๊ แบ เทว๊ ท โบง ท แบ้ ลู่ง อ กแช่ อ ฌ่าง พ้า ดี๊ โพล้ง อ แฌ้แพ อ ฌ่าง พ้า ปะ.
58005004	โพล้ง ล โอ น่าง แฌ้ แบ พี่ อางกี โท๊ อ ซ้ะ เก แยว้ อ คู ดู ทึ      แบ เด้าะ กแช่ แยว้ ล้อ อางลึ นี่-อ้ะ บี่ ซุ้ อ อางลึ นี่ อาโรง ปะ.
58005005	บี่ นอ อ ซุ้ กแช่ เยซู คริ้ ล อางกี โท๊ อ ซ้ะ เก แยว้ อ คู ดู ทึ แบ      แบ เด้าะ กแช่ แยว้ โล้ เอะ-อ้ะ "แน้ น เก จ พูแคว๊ ล้อ ล นี้ง แย๊ อี้ง จ ดึ้ กึ ทาง แน้ เย้า"
58005006	ดี๊ ไจ้ะ เว๊ ล โท้ เด้าะ บี่ อี้ง "แน้ น เก แยว้ อ คู ล้างชู้ ล้างแกย ครึ~ๆ บี่ ซุ้ เมคีเซเดะ".
58005007	พี่ กแช่ เยซู โอ ลู่ง ฌางคู โคล๊ง คู อ แค๊ นอ อ เว๊ ชูแพ อางท่าง เท่อ ดี๊ กแช่ แยว้ พี่ อ แม้ พ้อง พลิ้-อ้ะ ดี๊ ท ซี๊ง ซี. อ เว๊ กุ้ ทาง เท่อ อ ลู่ง เซ๊ พ้ะดู ดี๊ อ เมะที๊ง เมะน๊อง. ลู่ง อ เว๊ ชาง ล้าง อ ซ้ะ ดี๊ กแช่ แยว้ อ กย้อง นอ กแช่ แยว้ คุ้ช๊องแน-อ้ะ ล้อ.
58005008	ทึ เมะ กแช่ เยซู เก กแช่ แยว้ อ พูแคว๊ ฌี้~ๆ      อ เว๊ ซีงแฌ๊ แบ ท ชู่ง ลู่ง เน้ แท๊ ลู่ง อ แบ น้ะ แบ โน๊ง อ กย้อง.
58005009	อ นอ เนโพล ทาง เว๊ อ เว๊ เก พูแคว๊ กู้ง~ๆ ล๊า~ๆ กุ้ อ เม้ง เย้า. ฌ้อง อ เว๊ เก ทาง ก้ะ โพล้ง พี่ อ แม้ พ้อง พลิ้ โพล้ง ลู่ง อ ชู่ง นะ-อ้ะ ล แพ นอ ล้างชู้ ล้างแกย
58005010	ดี๊ กแช่ แยว้ อางกี ล้าง-อ้ะ เก แยว้ อ คู ดู ทึ บี่ ซุ้ เมคีเซเดะ.
58005011	พี่ ม ไคล้ แบฆ้ะ ดี๊ ท ล ไฌ่ อี้ง นอ โอ ตบลึ้ เม้ง ได้ะ      แบ เด้าะ โล้ เอะ น ซื๊ง แก มะ เป๊งนี่ น โน้ง ตาง แน่ ตาง.
58005012	ท้อง อ ช๊า อ โท่ เย้า เกิ้ง น ซื๊ง เก คู      แบ เด้าะ น ซื๊ง แบ โอ ไท้ ดี๊ คู เด้าะ พี่ ม ซอง น ซื๊ง อ คางไท้ะ แบฆ้ะ ดี๊ กแช่ แยว้ อ ไฌะ อ ไฌ่. น แบ โอ้ ไท้ งู้ นู่งที๊ง. ท อาง ลู่ง อ ชอง นอ น อาง ล ซี แบ.
58005013	โพล้ง พี่ อ แบ โอ้ นู่งที๊ง นอ เก พืงแซ ปี๊ ได้ะ. อ เว๊ ล ซอง ลู ล้าง อ ซ้ะ ได้ะ แบ พี่ ม ซีงแฌ๊ ท เม้ง เล้ แบ      ท เม้ง เล้ ล แบ~ๆ.
58005014	ท อาง ลู่ง อ ชอง นอ เก โพล้ง ดู อ ท อาง      เมะ เว๊ อ ซื๊ง เว๊ ซอง ลู ล้าง อ ซ้ะ เย้า พี่ ม ซีงแฌ๊ ท เม้ง เล้ ฌี้      ท เม้ง เล้ อ้า.
58006001	ท บี่ นอ เกม๊า ก ไฌ่ ลู ท ซอง ท ซ๊าง พี่ อ แก ทาง นอ ลี้ ลู่ง เมะแย๊ ล ฆ๊าง ล ฆ๊าง. เมะ ท ซอง ท ซ๊าง อ คางไท้ะ แบฆ้ะ ดี๊ กแช่ เยซู คริ้ นอ เกม๊า ก อางกี โท่-อ้ะ ลู่ง ล่างไค๊      ล เกิ้ง ซอง ลู อ คางไท้ะ อู้ ล้า แบ      เมะ เว๊ ท แกย ไฆวะ ซ้ะ ดี๊ ท ไพ้ะ ท แม้ ลู่ง ล ล้างเปิ่ง แบ อ ไฌ่      ดี๊ ท ชู่ง ท นะ กแช่ แยว้ อ ไฌ่.
58006002	ท ซอง แบฆ้ะ ดี๊ ท จูง ที๊ง อ ไฌ่      ท อางกี ล้าง จูง ชูแพ เท่อ ลู่ง โพล้ง อ ฌ่าง      ท ซี๊ง ม๊า ทาง ไท้ อ ไฌ่      ดี๊ ท ซอง แบฆ้ะ ดี๊ กแช่ แยว้ อ ท แม้ เตา แม้ แต๊ พี่ ม โอ ล้างชู้ ล้างแกย นอ อ ไฌ่.
58006003	กแช่ แยว้ เมะ แบ อ ซ้ะ นอ ก ม ลี้ จู่ง แย๊ โค๊.
58006004	โพล้ง พี่ อ นย๊อง ไฆวะ อ ท ชู่ง ท นะ นอ ก ม แม้ช้า-อ้ะ ล ซี แบ. กแช่ แยว้ อ ท โฌ่ง ท พ้าง นอ พ้าง ล้าง แบ-อ้ะ ล พ๊า เย้า. อ ซื๊ง เว๊ ซีงแฌ๊ กแช่ แยว้ อ ท ซ้ะ โพล๊      ดี๊ นี่ แบ ฆึ วีง ฌี้ แล้ แอว้ ดี๊ โพล้ง อ แฌ้แพ.
58006005	อ ซื๊ง เว๊ ซีงแฌ๊ เว๊ เย้า กแช่ แยว้ อ ลู่ง อ แท๊ เก ท อ ฌี้      ดี๊ ซีงแฌ๊ ท อ ดู้ง อ ยาง โอ ลู่ง กแช่ แยว้ อ มื่ง อ บ้าง พี่ ม เฌ๊ โคะ
58006006	ฌ้อง อ ซื๊ง เว๊ นย๊อง ไฆวะ อ ท ชู่ง ท นะ เย้า. ก ม เกม๊า อ เปลง ไท้ อ ซ้ะ ล พ๊า เด้าะ ล ซี แบ      อ ไฌ่ บี่ อี้ง อ ซื๊ง เว๊ แพล้ ทาง กแช่ แยว้ อ พูแคว๊ ลู่ง เซง ป้างกิ้ ล้อง ล พ๊า เด้าะ      ดี๊ เกม๊า โพล้ง อ แฌ้แพ ดึ้เดว ทื่งแช้ เว๊.
58006007	ฌางคู พี่ อ โจ ดี๊ ที๊ง ท เฌ๊ช้า แอ พ๊า ดี๊ เกม๊า ท พู ท ลี้ง เก ทาง พี่ ม ล้างเปิ่ง ลู่ง โพล้ง เซิง เท่อ พล้ะ เท่อ อ ฌ่าง      อ นอ กแช่ แยว้ ไป๊ป้อง แบ-อ้ะ ล้อ.
58006008	แบ เด้าะ ฌางคู เมะ โอ ดี๊ ท ชูง ท เม ล ล้างเปิ่ง น่าง เม้ง แบ นอ      เบ้า ม แบ กแช่ แยว้ อ ท ชู อ้า ชู ซ๊าง ดี๊ ม แบ ท เช้า ไฆวะ-อ้ะ ลู่ง มี อ้า พ้า.
58006009	ฌุ้พาง พี่ ก เอ-อ้ะ ซีง-เอ้อ      ทึ เมะ ก ไคล้ บี่ อี้ง ฌี้~ๆ      แบฆ้ะ ดี๊ น ซื๊ง นอ ก ซีงแฌ๊ เมาน่าง น ซื๊ง แม้ เท่อ ฌี้ นี่ อ นอ ได้ะ      ดี๊ น ม นี่ แบ ท พ้อง ท พลิ้.
58006010	กแช่ แยว้ ต้ะเซ๊ง เท่อ ลู่ง อ เกิ้ง อ แบ. อ เว๊ นาง แบ น ซื๊ง ท ไพ้ะ ท แม้      ดี๊ นาง แบ น ซื๊ง ท เอ ท กวี้ง พี่ น ปล้ะ ล้าง เอะ-อ้ะ ลู่ง น ซื๊ง แม้ช้า อ พู อ ลี้ง อู้      ดี๊ แม้-อ้ะ ค๊องเนง อี้ง ปะ.
58006011	ก แบ ซ้ะ เกม๊า น ซื๊ง กุ้ อ แฌ้ เฌา อางกี ล้าง ซ้ะ เมาน่าง ท้อง อ ทึ บี่ นอ ปะ ล้อ      บี่ ซุ้ เท่อ พี่ น มื้งแล่-อ้ะ นอ ม เก ทาง อ ซ้ะ เต้~ๆ.
58006012	ก ล แบ ซ้ะ เกม๊า น ซื๊ง เก ก้ะ โพล้ง เกิง แบ      แบ เด้าะ แม้ บี่ ซุ้ โพล้ง พี่ อ นี่ แบ เท่อ พี่ กแช่ แยว้ เอิ้งล้าง เว้ เว๊ นอ ลู่ง อ ชู่ง เท่อ นะ เท่อ ดี๊ โอ โก้ง เท่อ อ กย้อง นอ ล้อ.
58006013	พี่ กแช่ แยว้ เอิ้งล้าง เท่อ ดี๊ อาบราฮาง อู้ นอ อ เว๊ อืงล้าง อ ซ้ะ พี่ ม แม้ เว๊ บี่ ซุ้ อ ท เอิ้งล้าง. โพล้ง ดู นี่ กแช่ แยว้ ล โอ แบ. ท บี่ นอ อ กแช่ แด เว๊ เก พีงนยาง พี่ ม แม้ เว๊ บี่ นอ
58006014	ไจ้ะ เว๊ บี่ อี้ง      % "จ ม ไป๊ป้อง แน้ เต้~ๆ      ดี๊ จ ม เกม๊า น พู น ลี้ง แอ ทาง โฌ่ ทาง".
58006015	อาบราฮาง เอ้า อ ซ้ะ คุ้แท๊ เท่อ. ท บี่ นอ อ เว๊ นี่ แบ เท่อ พี่ กแช่ แยว้ เอิ้งล้าง เว้ เอะ-อ้ะ.
58006016	พี่ โพล้ง อืงล้าง อ ซ้ะ เมาน่าง นอ อ เว๊ เกม๊า โพล้ง พี่ อ ดู้ง อ ยาง ดู นี่-อ้ะ ล แฌ้ เก เอะ อ พีงนยาง      ดี๊ ท อืงล้าง บี่ อี้ง เก ท เมาน่าง เย้า      ล เกม๊า โพล้ง ติ้ โละ ไอ โละ ซ้ะ ล้า แบ.
58006017	โพล้ง พี่ ม นี่ แบ กแช่ แยว้ อ ท เอิ้งล้าง เว้ เว๊ นอ กแช่ แยว้ แบ ซ้ะ เกม๊า อ ซีงแฌ๊ ล้างที๊ง พี่ อ เว๊ ล เปลง อ ท อางกี ล้าง ซ้ะ น่าง พ๊า แบ. ท บี่ นอ อ เว๊ อืงล้าง อ ซ้ะ พี่ ม แม้ โพะ อ ท เอิ้งล้าง อ ไค๊.
58006018	อ ท เอิ้งล้าง ดี๊ อ ท อืงล้าง คี๊ง เม้ง อี้ง นอ เปลง ไฆวะ อ ซ้ะ ล ซี แบ ดี๊ กแช่ แยว้ ไคล้ คีงอูง เว๊ ล ซี แบ. ท บี่ นอ ก เว๊ แด พี่ ก เปิ่ง กแช่ แยว้ นอ อ เว๊ แม้ มึ ทาง ชอง ทาง ก ซ้ะ ดู มะ พี่ ก ม อางกี ล้าง ก ซ้ะ เมาน่าง ดี๊ ท มื้งแล่ พี่ อ โอ ลู่ง ก เมะแย๊.
58006019	ท มื้งแล่ อี้ง เกม๊า ก เซิง ก ซ้ะ โอ มึ โอ พ้า โอ เฌิ่ง โอ ค๊า บี่ ซุ้ ท้ะ แม้ ค๊า คลี๊ง. ท มื้งแล่ อี้ง ลี้ นึ ลู่ง ท ฌี้ ทึ แอว้ ทึ อ ล่าง พี่ กางทะ เว๊ ดี๊ ตไก้ยะ.
58006020	กแช่ เยซู ลี้ นึ ฆ้าง เว๊ ลู่ง ก ฌ่าง      ลี้ วี่ง เฆ้อ      เก ก้ะ แยว้ อ คู ดู ทึ ล แฌ้ ล้างชู้ ล้างแกย ครึ~ๆ      เก แยว้ อ คู ดู ทึ บี่ ซุ้ เมคีเซเดะ.
58007001	เมคีเซเดะ ล แฌ้ อี้ง เก จ๊าวแพเดง ลู่ง เว่ง ซาเลง ดี๊ เก แยว้ อ คู พี่ อ แม้ เอะ กแช่ แยว้ ดู ทึ ล แฌ้ อ เท่อ. พี่ อาบราฮาง ลี้ ดึ้ เท่อ ดี๊ แม้ น้า จ๊าวแพเดง ตบลึ้ แฌ้ เฌ๊ ไท้ นอ เมคีเซเดะ ลี้ ต้องนอง-อ้ะ ดี๊ ชูแพ ไป๊ป้อง เอะ เว๊ อ เท่อ.
58007002	เท่อ พี่ อาบราฮาง ลี้ ดึ้ นี่ เว๊ ล แพ นอ อ โป้ง ล ชี๊ง นอ อ เว๊ เกล๊าง เอะ เมคีเซเดะ ล โป้ง. (เมคีเซเดะ เม้ง อี้ง นอ อุ้ เว๊ อ โค๊ "จ๊าวแพเดง ลู่ง อ แม้ ท อ เกิ้ง อ แบ". พี่ อ เว๊ เก จ๊าวแพเดง ลู่ง เว่ง ซาเลง นอ อ เว๊ อ เม้ง นอ อุ้ เว๊ อ โค๊ บี่ อี้ง ปะ      "จ๊าวแพเดง ลู่ง อ เฌ๊ โชะ ท มึ ท พ้า").
58007003	อ มู่ อ แพ่ ดี๊ อ ชื้อ อ ชะ นอ ไละ ฌี้ ไละ แอว้ ล เฆว้ง แบ-อ้ะ แบ. อ มื่ง กึ มื่ง ซี๊ง นอ ล แบ ท กวิ้ ล้าง-อ้ะ แบ ปะ. อ เว๊ เก บี่ ซุ้ กแช่ แยว้ อ พูแคว๊      เก แยว้ อ คู ล้างชู้ ล้างแกย.
58007004	ช๊องมอง ดุ้ แฆว่ โพล้ง ล แฌ้ อี้ง ดู เมาะ ท เล้. ก แพ่ ดู อาบราฮาง เทว๊ เอะ เว๊ อ เท่อ พี่ อ นี่ แบ เว๊ ลู่ง อ ลี้ ดึ้ เท่อ นอ      อ โป้ง ล ชี๊ง เทว๊ เว๊ ล โป้ง.
58007005	ดี๊ กเย่ เลวี อ ชื้อ อ ชะ พี่ อ เก แบ แยว้ อ คู นอ เซ๊งพ้า ท๊างพ้า อางแม้เลา เว๊ เกม๊า อ แม้ นี่ ท เทว๊ ล แพ นอ ดี๊ โพล้ง อี้งซลาเอง      เมะ เว๊ แบ แม้ นี่ เว๊ ดี๊ อ ซื๊ง เว๊ อ ด๊างพื่งวี่      ทึ เมะ เก อาบราฮาง อ ชื้อ อ ชะ บี่ ซุ้ ปะ ล้อ.
58007006	แบ เด้าะ เมคีเซเดะ พี่ ล เมะ เลวี อ ชื้อ อ ชะ แบ นี่ แบ ท เทว๊ ดี๊ อาบราฮาง ล โป้ง พี่ อ เท่อ โอ อ โป้ง ล ชี๊ง      ฌ้อง อ เว๊ ชูแพ ไป๊ป้อง เอะ อาบราฮาง อ เท่อ พี่ อ นี่ แบ กแช่ แยว้ อ ท เอิ้งล้าง ล แฌ้ นอ.
58007007	ก ซีงแฌ๊ ล้างที๊ง เย้า เมะ โพล้ง ปี๊ นอ นี่ แบ โพล้ง ดู อ ท ไป๊ป้อง.
58007008	ล เม้ง เด้าะ      เมะ แยว้ อ คู โพล้ง เลวี พู พี่ อ นี่ แบ ท เทว๊ ล แพ นอ อ เว๊ เก โพล้ง ลู่ง อ ซี๊ง ซี. แบ เด้าะ เมะ เมคีเซเดะ นอ บี่ ซุ้ ไละ ฌี้ ไละ แอว้ โล้ เว้ เว๊ เก โพล้ง โอ ม๊า ครึ~ๆ.
58007009	ก ไคล้ บี่ อี้ง ซี ปะ ล้อ      เลวี แด เว๊ พี่ อ นี่ แบ ท เทว๊ ล แพ นอ บี่ ซุ้ อ เว๊ เทว๊ เอะ เมคีเซเดะ ปะ ลู่ง อาบราฮาง อ กย้อง.
58007010	อ ไฌ่ บี่ อี้ง พี่ เลวี ล กึ ทาง ได้ะ แบ      อ เว๊ โอ ลู่ง อาบราฮาง อ ชื้อ อ ชะ เย้า ท่อง เมคีเซเดะ ต้องนอง โละ ซ้ะ ดี๊ อาบราฮาง.
58007011	แบฆ้ะ ดี๊ แยว้ อ คู ซีง พี่ อ เก เลวี พู นอ โพล้ง อี้งซลาเอง นี่ แบ เซ๊งพ้า ท้างพ้า อ ท อางแม้เลา เย้า. อ นอ แยว้ อ คู อ ท ไพ้ะ ท แม้ เมะ ฌี้ เมะ แอว้ นอ อ ซูง อ แซ ม โอ ชี่-อ้า พี่ แยว้ อ คู ล้างช๊าง ล แฌ้ ม เฌ๊      อ ด้อง บี่ ซุ้ เมคีเซเดะ      ล บี่ ซุ้ อาโรง แบ.
58007012	อ ไฌ่ บี่ อี้ง แยว้ อ คู ซีง อ เค้อะ อ ต้าง เมะ เปลง ไฆวะ อ ซ้ะ นอ เซ๊งพ้า ท้างพ้า แบ เปลง ไฆวะ ปะ ล้อ.
58007013	ก กแช่ ดู พี่ ไละ ฌี้ ไละ แอว้ โล้ แบฆ้ะ ดี๊-อ้ะ นอ เก โพล้ง ล ดอง แด. โพล้ง ล โอ น่าง แฌ้ แบ ล ดอง แย๊ อี้ง อ แกล้ พี่ อ เก แยว้ อ คู แม้ กแช่ แยว้ อ เท่อ ลู่ง ท โบง ท แบ้ อ ล่าง.
58007014	เก ท ล้างที๊ง เต้~ๆ เย้า พี่ อ เว๊ เฌ๊ เว๊ ลู่ง ยูดา อ ดอง      ดี๊ โมเซ ล เฆว้ง แบ ล ดอง อี้ง แบ พี่ อ เว๊ ไคล้ แบฆ้ะ ดี๊ แยว้ อ คู ซีง.
58007015	ท ไฌ่ อี้ง ล้างที๊ง ทาง ท่อง แยว้ อ คู ล้างช๊าง เฌ๊ ล แฌ้ พี่ อ บี่ ซุ้ เมคีเซเดะ.
58007016	อ เว๊ เก ทาง แยว้ อ คู      ล เฌ๊ เว๊ ลู่ง ท อางแม้เลา แบฆ้ะ ดี๊ อ เว๊ อ ชื้อ อ ชะ แบ      แบ เด้าะ เฌ๊ เว๊ ลู่ง ท อ ซยื๊ง อ ซย้อง พี่ อ เว๊ โอ ดี๊ ท ม๊า ลู่ง ท แม้ เฌ๊ฌ้อง-อ้ะ ล ซี น่าง เม้ง แบ.
58007017	อ ไฌ่ บี่ อี้ง ไละ ฌี้ ไละ แอว้ ไจ้ะ เว๊ บี่ อี้ง      "แน้ น เก แยว้ อ คู ล้างชู้ ล้างแกย ครึ~ๆ บี่ ซุ้ เมคีเซเดะ".
58007018	ท บี่ นอ ท อางแม้เลา อ คางไท้ะ แบ ท แม้ ไฆวะ-อ้ะ เป๊งนี่ อ ซยื๊ง อ ซย้อง ดี๊ อ ท ล้างเปิ่ง ล้างเอ้ง ล โอ ล้า แบ.
58007019	อ ไฌ่ บี่ อี้ง โมเซ อ เซ๊งพ้า ท้างพ้า แม้ กู้ง แม้ ล๊า เท่อ ล ซี น่าง เม้ง แบ      แบ เด้าะ ก นี่ ก้ะ เท่อ ลู่ง อ ฌี้ นี่ อ นอ ได้ะ      เมะ เว๊ ท มื้งแล่ พี่ อ เกม๊า ก เฌ๊ เบ้า ทาง ดี๊ กแช่ แยว้.
58007020	ก โอ ดี๊ ท มื้งแล่ อี้ง      แบ เด้าะ โอ ดี๊ กแช่ แยว้ อ ท อืงล้าง ปะ. โพล้ง อ แฌ้แพ พี่ อ เก กแช่ แยว้ อ คู ล นี่ ท อืงล้าง บี่ อี้ง แบ
58007021	แบ เด้าะ กแช่ แยว้ อืงล้าง อ ซ้ะ เมาน่าง พี่ กแช่ เยซู เก ทาง แยว้ อ คู      ไจ้ะ เว๊ บี่ อี้ง "กแช่ แยว้ อืงล้าง อ ซ้ะ เมาน่าง ดี๊ ล เปลง อ ท ไคล้ น่าง พ๊า แบ      ไจ้ะ เว๊ บี่ อี้ง 'แน้ น เก แยว้ อ คู ล้างชู้ ล้างแกย ครึ~ๆ' ".
58007022	ท บี่ นอ กแช่ เยซู ล้อ เกม๊า ท เอิ้งล้าง ฌี้ นี่ อ คางไท้ะ นอ เก ทาง ซี.
58007023	โอ ล เม้ง ได้ะ      แยว้ อ คู ซีง อู้ นอ โอ แอ ฌี่ง แอ ฌ้อง      อ ไฌ่ บี่ อี้ง ท่อง อ ซื๊ง เว๊ ซี๊ง ไฆวะ เย้า นอ แม้ เท่อ ล ซี ล้า แบ.
58007024	แบ เด้าะ กแช่ เยซู นอ เก แยว้ อ คู ครึ~ๆ      เมะ ลู่ง อ เว๊ โอ ม๊า ล้างชู้ ล้างแกย.
58007025	ท บี่ นอ โพล้ง พี่ อ เฌ๊ ฌู กแช่ แยว้ ลู่ง อ เว๊ อ กย้อง นอ อ เว๊ แม้ พ้อง พลิ้-อ้ะ ล้างชู้ ล้างแกย ซี      เมะ เว๊ อ เว๊ โอ ม๊า ล้างชู้ ล้างแกย พี่ ม อวีงซ้ะชู้ เท่อ ดี๊ กแช่ แยว้ ลู่ง อ ซื๊ง เว๊ อ ฌ่าง.
58007026	ท บี่ นอ กแช่ เยซู เก แยว้ อ คู ดู ทึ พี่ อ แม้ช้า เฆ้อ กุ้ อ เม้ง ลู่ง ก แบ ซ้ะ-อ้ะ นอ. อ เว๊ เก โพล้ง ฌี้ โพล้ง แอว้      ท ไพ้ะ ท แม ท อ้า ท ซ๊าง ล โอ ดี๊-อ้ะ น่าง เม้ง แบ      โอ เจ ดี๊ โพล้ง ท เด้บ้ะ กุ้ อ แฌ้      ดี๊ แบ ท อางกี ทาง โท๊-อ้ะ ลู่ง ท มุ้คู โท๊ ทึ.
58007027	อ เว๊ ล บี่ ซุ้ แยว้ อ คู ดู ทึ อ แฌ้แพ แบ      ล แบ เฌ๊ โชะ ท พู ท แฆ่ พี่ ม ลื่ง ทาง กแช่ แยว้ กุ้ อ นี้ง แบ      บี่ ซุ้ ม เทว๊ วี่ง เว๊ ลู่ง อ กแช่ อ ท เด้บ้ะ อ ฌ่าง ฌ้อง ลู่ง โพล้ง อ แฌ้แพ อ ท เด้บ้ะ อ ฌ่าง. อ เว๊ เทว๊ ท โบง ท แบ้ ลู่ง โพล้ง อ ฌ่าง ล พ๊า ล้อ พี่ อ กแช่ แด เว๊ เทว๊ ล้าง อ ซ้ะ ดี๊ กแช่ แยว้.
58007028	ทึ เมะ โพล้ง ล กู้ง ล ล๊า แบ ฌี้~ๆ      เซ๊งพ้า ท้างพ้า อางกี ล้าง-อ้ะ เก แยว้ อ คู ดู ทึ. แบ เด้าะ กแช่ แยว้ อ ท อืงล้าง เมาน่าง พี่ อ เฌ๊ ลู่ง เซ๊งพ้า ท้างพ้า อ ล่างไค๊ นอ อางกี ล้าง อ พูแคว๊ พี่ อ กู้ง~ๆ ล๊า~ๆ ล้างชู้ ล้างแกย ล แฌ้ นอ เก แยว้ อ คู ดู ทึ ล้อ.
58008001	ท ไฌ่ พี่ จ ไคล้-อ้ะ ค๊องเนง อี้ง อ ท ล้างเปิ่ง โอ บี่ อี้ง      เมะ เว๊ ก โอ ดี๊ แยว้ อ คู ดู ทึ ล แฌ้ พี่ อ ชี๊น้าง ลู่ง กแช่ แยว้ พี่ อ โอ ดี๊ อ ดู้ง อ ยาง ดู ทึ ล แฌ้ นอ อ จูง ฆุ้ ล โค๊ ลู่ง มุ้คู.
58008002	อ เว๊ เก แยว้ อ คู ดู ทึ แม้ เท่อ ลู่ง ท ฌี้ ท แอว้ อ ล่าง      เมะ เว๊ ลู่ง พ๊าเต๊ง เมาน่าง พ้า พี่ กแช่ แยว้ ไต้ ทาง เว๊      ล เมะ กโพล้ง ไต้ ทาง เว๊ แบ.
58008003	แยว้ อ คู ดู ทึ กุ้ อ แฌ้ แบ ท อางกี ล้าง-อ้ะ พี่ ม ลื่ง ทาง ดี๊ เทว๊ ท โบง ท แบ้ เอะ กแช่ แยว้. ท บี่ นอ แยว้ อ คู ดู ทึ ล แฌ้ อี้ง แบ โอ ดี๊ อ ท เทว๊ ล เม้ง ปะ.
58008004	อ เว๊ เมะ โอ ฌางคู โคล๊ง คู อี้ง ล เก แยว้ อ คู แบ เฆาะ      อ ไฌ่ บี่ อี้ง แยว้ อ คู ซีง โอ เย้า พี่ อ เทว๊ ท โบง ท แบ้ ลู่ง เซ๊งพ้า ท้างพ้า อางแม้เลา เว๊.
58008005	แยว้ อ คู ล แพ นอ อ ท ไพ้ะ ท แม้ แบ ด้อง เท่อ พี่ อ โอ ลู่ง มุ้คู      แบ เด้าะ ล เมะ ล เม้ง ฆ่าง แบ. ท บี่ นอ กแช่ แยว้ โล้ เอะ โมเซ พี่ อ ม ไต้ ทาง พ๊าเต๊ง นอ ไจ้ะ เอะ เว๊ บี่ อี้ง      % "เทิง ล้าง น ซ้ะ แม้ ท กุ้ อ เม้ง บี่ ซุ้ ดี๊ ท อ ด้อง พี่ จ เนโพล ทาง เอะ แน้ ลู่ง ท ลู่ง คู อู้ นอ ไช้ะ".
58008006	แบ เด้าะ ค๊องเนง อี้ง กแช่ แยว้ อางกี ล้าง กแช่ เยซู เกม๊า อ เก แยว้ อ คู ลู่ง อ ท ไพ้ะ ท แม้ ล้างเปิ่ง ฌี้ นี่ แยว้ อ คู อ แฌ้แพ เว๊      บี่ ซุ้ ท เอิ้งล้าง พี่ กแช่ เยซู เกม๊า อ เก ทาง ซี นอ ฌี้ นี่ ท เอิ้งล้าง อ คางไท้ะ ได้ะ. อ ไฌ่ บี่ อี้ง ค๊องเนง อี้ง กแช่ แยว้ เอิ้งล้าง เอะ โพล้ง อ เท่อ พี่ อ ฌี้ นี่ อ ล่าง ได้ะ.
58008007	ท เอิ้งล้าง อ วี่งคู อู้ เมะ โอ กู้ง โอ ล๊า กุ้ อ เม้ง เย้า นอ ท เอิ้งล้าง คี๊ง พ๊า ล พ๊า ล แบ โอ แบ.
58008008	แบ เด้าะ กแช่ แยว้ ไจ้ะ แบ อ พู อ ลี้ง พี่ อ โล้ เอะ อ ซื๊ง เว๊ บี่ อี้ง "อ ช๊า อ โท่ ม เฌ๊ จู่ง แย๊ โคะ พี่ จ ม แม้ ท เอิ้งล้าง อ ซ๊าง ดี๊ โพล้ง อี้งซลาเอง ดี๊ โพล้ง ยูดา
58008009	ล แบ ด้อง ท เอิ้งล้าง พี่ จ แม้-อ้ะ ดี๊ อ ซื๊ง เว๊ อ พี๊งชู้ พู๊งชู้ อู้ นอ แบ ท่อง จ พอง อ จูง ม้อง ทาง ไฆวะ-อ้ะ ลู่ง อี้งไย้ะ อ ค่าง พ้า. อ ซื๊ง เว๊ ล แม้ โพะ จ ท เอิ้งล้าง อ ไค๊ แบ. ท บี่ นอ จ ล ควี๊ง คู แกย แน่-อ้ะ ล้า แบ      กแช่ แยว้ ไจ้ะ เว๊ บี่ นอ.
58008010	อ อี้ง เก ท เอิ้งล้าง พี่ จ ม แม้-อ้ะ ดี๊ โพล้ง อี้งซลาเอง ลู่ง ไค๊ ล โค๊ นอ เมะ เว๊ จ ม แม้ นี่ เซ๊งพ้า ท้างพ้า      อางกี ล้าง-อ้ะ ลู่ง อ เซิง พ้า ซ้ะ พ้า ดี๊ จ ม กวิ้ไน-อ้ะ ลู่ง อ ซ้ะ ล้อง จ ม เก อ กแช่ แยว้ ดี๊ อ ซื๊ง เว๊ ม เก จ พู จ ลี้ง      กแช่ แยว้ ไจ้ะ เว๊ บี่ นอ.
58008011	ล โอ น่าง แฌ้ แบ พี่ อ แบ ซอง อ ด๊างพื่ง ด๊างวี่ ดี๊ อ ฌุ้เม้ง ฌุ้พาง บี่ อี้ง 'เกม๊า น ซีงแฌ๊ กแช่ แยว้' อ ไฌ่ บี่ อี้ง อ ซื๊ง เว๊ กุ้ อ แฌ้ ม ซีงแฌ๊ แย้ ล โค๊ ลู่ง โพล้ง ปี๊ ทึ ท้อง ลู่ง โพล้ง ดู ทึ โท๊ ทึ.
58008012	จ ล ทื๊ง นี่ นะ นี่ อ ท เด้เทา เด้บ้ะ ล้า แบ ดี๊ จ ล นาง แบ อ ท ไพ้ะ ท แม ล้า แบ".
58008013	พี่ กแช่ แยว้ ไคล้ แบฆ้ะ ดี๊ ท เอิ้งล้าง อ ซ๊าง นอ อ เว๊ ทื๊ง เว๊ ท เอิ้งล้าง อ คางไท้ะ นอ พ้อง ไฆวะ อ ช๊า อ โท่ เย้า ดี๊ ล่างลี้ง ไฆวะ เย้า. ท ล่างลี้ง ล่างล้อง ดี๊ เท่อ พี่ อ พ้อง ไฆวะ อ ช๊า อ โท่ นอ เบ้า ม ล้างแม่ ไฆวะ เย้า นอ ล้อ.
58009001	ท เอิ้งล้าง อ วี่งคู อู้ นอ อ เค้อะ อ ต้าง โอ เว๊ ลู่ง ท โบง ทาง แบ้ ทาง อ ฌ่าง       ดี๊ โพล้ง ไต้ ทาง ท โบง ทาง แบ้ ทาง อ ล่าง ปะ
58009002	ไต้ ทาง เว๊ ดี๊ พ๊าเต๊ง แม้ เว๊ คี๊ง เช้า. ค๊อง โค๊ ล เช้า นอ แบ ท กุ้ เว๊ ท ฌี้ ท แอว้ อ ล่าง      โอ ดี๊ มีโด้ง อ เทิง ล เทิง ดี๊ คะ พี่ โพล้ง อางกี ล้าง กู เทว๊ เอะ กแช่ แยว้.
58009003	แย๊ โค๊ ล เช้า พี่ อ โอ ลู่ง ตไก้ยะ คี๊ง เบง ล เบง อ ล่างไค๊ นอ แบ ท กุ้-อ้ะ ท ฌี้ ทึ แอว้ ทึ อ ล่าง.
58009004	ล เช้า แย๊ อี้ง นอ โอ ดี๊ ท เช้า ทาง ท น๊าม๊า อ ล่าง โล๊ ไบ้ะ เว๊ ดี๊ ท๊อง      โอ ดี๊ ไฮะ กแช่ แยว้ อ ท เอิ้งล้าง ปะ โล๊ ไบ้ะ เว๊ ดี๊ ท๊อง. ไฮะ พ้า นอ โอ ดี๊ ท โด้ง ท๊อง พี่ อางกี มานา      โอ ดี๊ อาโรง อ นางแพ๊บ้อง พี่ เซงแล ดุ้ ทาง เว๊ อ ล้อง      โอ ดี๊ โล่ง ปางเป คี๊ง เบง พี่ อ กวิ้ไน ท อางแม้เลา.
58009005	ลู่ง ไฮะ อ คู ด้าง นอ โอ ดี๊ เครุ้ อ ฌ้าง       เก ท แม้ไน ลู่ง กแช่ แยว้ โอ พี่ นอ. ท ฌ้าง นอ ย้างแย่ ทาง อ ได้ะ ลู่ง ท ล่าง พี่ กแช่ แยว้ แม้ ไฆวะ โพล้ง อ ท เด้บ้ะ นอ อ คู ด้าง. แบ เด้าะ พี่ อี้ง นอ ล แบ เจ่ ท ไคล้ แอ~ๆ แบ พี่ ม อางโล๊ ไท้ ท ล ไฌ่ อี้ง กุ้ อ เม้ง.
58009006	ท กุ้ อ เม้ง แบ ท อางกี ล้าง เว้ เว๊ บี่ นอ. แยว้ อ คู นอ ลี้ นึ ฆ้าง ลู่ง ค๊อง โค๊ ล เช้า กุ้ อ นี้ง พี่ ม แม้ แยว้ อ คู อ ท แม้ นอ.
58009007	แบ เด้าะ ที่ แยว้ อ คู ดู ทึ ล แฌ้ ล้อ พี่ อ ลี้ นึ ฆ้าง ลู่ง แย๊ โค๊ ล เช้า นอ      ลี้ นึ ฆ้าง เว๊ ล เนง ล พ๊า ล้อ      ลี้ โชะ ดี๊ ท ซวีง พี่ อ เทว๊ เอะ กแช่ แยว้ ลู่ง อ กแช่ อ ท เด้บ้ะ อ ฌ่าง      ดี๊ โพล้ง พี่ ล ซีงแฌ๊ ล้าง ซ้ะ แม้ ไพ้ะ เท่อ แบ นอ อ ท เด้บ้ะ อ ฌ่าง.
58009008	บี่ อี้ง วีง ฌี้ แล้ แอว้ เนโพล ทาง เว๊ เกล้ พี่ ม ลี้ นึ ฆ้าง ลู่ง ท ฌี้ ทึ แอว้ ทึ อ ล่าง นอ ล อุ้พ้ะ ทาง อ ซ้ะ ได้ะ แบ เมะ ลู่ง ท ล่าง ค๊อง โค๊ ล เช้า นอ โอ ได้ะ.
58009009	ท กุ้ อ เม้ง อี้ง เก ท อ ด้อง แบฆ้ะ ดี๊ ค๊องเนง ล ว๊าง อี้ง      ดี๊ เนโพล ทาง เว๊ ท โบง ท แบ้ ดี๊ ท ลื่ง ทาง พี่ อ แบ ท เทว๊ เอะ กแช่ แยว้ นอ แม้ ฌี้ แม้ แอว้ โพล้ง พี่ อ เทว๊ เว๊ ล แพ นอ อ ซ้ะ ล ซี แบ.
58009010	ท ล แพ อี้ง แบฆ้ะ ดี๊ ท อาง ท โอ้ ดี๊ ท อ ไฌ่ อางซฌ้ะ เช๊ง ล้าง ซ้ะ ล เม้ง แบ ล เม้ง นอ ล้อ      เก ท อ เค้อะ อ ต้าง พี่ ล แบฆ้ะ ดี๊ เซิง ดี๊ ซ้ะ แบ      ม โอ ท้อง ท อ เค้อะ อ ต้าง อ ซ๊าง ม เฌ๊.
58009011	แบ เด้าะ กแช่ เยซู คริ้ เฌ๊ เย้า      เก แยว้ อ คู ดู ทึ พี่ อ เกม๊า ก นี่ แบ ท อ ฌี้ พี่ อ เฌ๊ ท้อง เย้า. อ เว๊ ลี้ นึ ฆ้าง แบ พ๊าเต๊ง พ้า พี่ อ ดู นี่ ฌี้ นี่ อ ต้องคู ล โพลง. โพล้ง ล ไต้ ทาง-อ้ะ ดี๊ อ จูง แบ      ล เมะ พ๊าเต๊ง ลู่ง ฌางคู โคล๊ง คู อี้ง แบ.
58009012	อ เว๊ ลี้ นึ ฆ้าง ลู่ง ท ฌี้ ทึ แอว้ ทึ อ ล่าง ล พ๊า ล้อ      ล ลี้ โชะ ดี๊ แมะ ดี๊ งู้ แพ๊ อ ซวีง แบ      แบ เด้าะ ลี้ โชะ ดี๊ อ กแช่ อ ซวีง เกม๊า ก นี่ แบ ท พ้อง ท พลิ้ ล้างชู้ ล้างแกย.
58009013	แมะ ดี๊ งู้ แพ๊ อ ซวีง ดี๊ พี๊แคล ลู่ง โพล้ง เช้า ไฆวะ งู้ มู่ พู นอ แบ ท ฆวีง ดุ้ โพล้ง ลู่ง อ แบ อ้า เป๊งนี่ แม้ ไพ้ะ แบ ท ทื๊ง ท นะ อ ไฌ่. อ นอ แม้ ฌี้ แม้ แอว้ ทาง-อ้ะ บี่ ซุ้ ม เช๊ง ม เกล้ง ลู่ง น่างค๊อง ล โค๊.
58009014	เมะ บี่ อี้ง นอ กแช่ เยซู คริ้ อ ซวีง ม แม้ เช๊ง แม้ เกล้ง เท่อ ฌี้ นี่ อ นอ เมาะ ท เล้. ลู่ง วีง ฌี้ แล้ แอว้ ล้างชู้ ล้างแกย อ ดู้ง อ ยาง นอ อ เว๊ เทว๊ ล้าง อ ซ้ะ เอะ กแช่ แยว้ บี่ ซุ้ ท ลื่ง ทาง เมาน่าง. อ ซวีง ม แม้ เช๊ง แม้ เกล้ง ก เซิง ก ซ้ะ เกม๊า พ้อง ไฆวะ ดี๊ ท ไพ้ะ ท แม้ พี่ ล ล้างเปิ่ง แบ      บี่ ซุ้ ก ม แม้ เอะ กแช่ แยว้ โอ ม๊า ล แฌ้ นอ อ เท่อ ซี.
58009015	อ กย้อง บี่ นอ กแช่ เยซู เก โพล้ง พี่ อ เกม๊า ท เอิ้งล้าง อ ซ๊าง เก ทาง      บี่ ซุ้ โพล้ง พี่ กแช่ แยว้ อางลึ นี่ เว๊ ล แพ นอ ม นี่ แบ อ จูงล่าง คางคู ล้างชู้ ล้างแกย ลู่ง อ เอิ้งล้าง เว้ เว๊. อ อี้ง เก ทาง อ ซ้ะ ซี เมะ เว๊ กแช่ เยซู ซี๊ง บี่ ซุ้ ม แม้ พ้อง พลิ้ อ ซื๊ง เว๊ ดี๊ อ ท ไพ้ะ ท แม พี่ อ ซื๊ง เว๊ แม้ เว๊ ลู่ง ท เอิ้งล้าง คางไท้ะ อู้ อ แค๊.
58009016	โพล้ง เมะ กวิ้ ทาง ไละ กวิ้ไน คองแซย้ เอิ้งล้าง เว้ เว๊ โพล้ง เล้ ม นี่ แบ อ คอง อ แซย้ พี่ อ กแช่ ซี๊ง เย้า นอ      แบฆ้ะ ดี๊ ไละ ล เบง อี้ง นอ แบ ซีงแฌ๊ ล้างที๊ง โพล้ง พี่ อ กวิ้ ทาง-อ้ะ นอ ซี๊ง ไฆวะ เย้า
58009017	อ ไฌ่ บี่ อี้ง ไละ กวิ้ไน คองแซย้ ล เบง นอ เจ่ ล ซี ได้ะ แบ โพล้ง กวิ้ ทาง-อ้ะ ล แฌ้ นอ เมะ โอ ม๊า ได้ะ. อ เว๊ เมะ ซี๊ง ไฆวะ เย้า นอ เจ่-อ้ะ ซี.
58009018	ท บี่ นอ ทึ เมะ ท เอิ้งล้าง อ วี่งคู อู้ ฌี้~ๆ นอ แบ ท แม้ ทาง-อ้ะ ดี๊ ท ซวีง ปะ ล้อ.
58009019	พี่ โมเซ โล้ ล้าง เซ๊งพ้า ท้างพ้า อ ท อางแม้เลา กุ้ อ ทีง เอะ โพล้ง กุ้ อ แฌ้ ฌ้อง นอ อ เว๊ แม้ นี่ งู้ พู ดี๊ แมะ อ ซวีง แกย้ ฆึ เว๊ ดี๊ ที๊ง      แม้ นี่ เซง ได้ พี่ ก้ะ ทาง เว๊ ดี๊ แกะ ชอง โฌ้      ฌ้อง ฆวีง ดุ้ ไละ เซ๊งพ้า ท้างพ้า ดี๊ ฆวีง ดุ้ โพล้ง กุ้ อ แฌ้
58009020	ไจ้ะ เว๊ บี่ อี้ง       % "อ อี้ง เก ท ซวีง พี่ อ แม้ไน ท เอิ้งล้าง พี่ กแช่ แยว้ อางกี ล้าง เว้ เอะ น ซื๊ง".
58009021	บี่ นอ อ ซุ้ โมเซ แม้ นี่ ท ซวีง ฆวีง ดุ้ พ๊าเต๊ง ดี๊ ท กุ้ อ เม้ง พี่ เจ่ เว๊ ลู่ง โบง ทาง แบ้ ทาง กแช่ แยว้ อ ฌ่าง.
58009022	เต้~ๆ นอ เซ๊งพ้า ท้างพ้า โล้ เว้ เว๊ ท เบ้า ม กุ้ อ เม้ง แบ แม้ เช๊ง แม้ เกล้ง-อ้ะ ดี๊ ท ซวีง      ดี๊ กแช่ แยว้ ล ทื๊ง นี่ นะ นี่ โพล้ง อ ท เด้บ้ะ แบ นอ เมะ ลู่ง ท ซวีง แยว้ ล้าง อ กย้อง ล เม้ง นอ ล้อ.
58009023	ท บี่ นอ ท ล แพ อี้ง พี่ เก ท อ ด้อง แบฆ้ะ ดี๊ ท มุ้คู นอ แบ แม้ เช๊ง แม้ เกล้ง-อ้ะ ดี๊ ท ลื่ง ทาง บี่ นอ. แบ เด้าะ อ กแช่ เต้~ๆ พี่ อ โอ ลู่ง มุ้คู นอ แบ โอ ดี๊ ท ลื่ง ทาง ฌี้ นี่ อ อี้ง ได้ะ.
58009024	อ ไฌ่ บี่ อี้ง ท ฌี้ ท แอว้ อ ล่าง พี่ กโพล้ง ไต้ ทาง เว๊ ดี๊ อ จูง นอ ดี๊ ล้างโฌ่ ท อ ล่าง เต้~ๆ ลู่ง มุ้คู นอ กแช่ เยซู คริ้ ล นึ ฆ้าง เว๊ แบ. แบ เด้าะ อ เว๊ ลี้ นึ ฆ้าง ลู่ง มุ้คู แด เว๊      บี่ ซุ้ ม ลี้ ลู่ง กแช่ แยว้ อ เมะแซ พ้า ลู่ง ก ฌ่าง.
58009025	แยว้ อ คู ดู ทึ ลี้ นึ ฆ้าง ลู่ง ท ฌี้ ทึ แอว้ ทึ อ ล่าง กุ้ เนง      ลี้ โชะ ดี๊ ท พูแฆ่ อ ซวีง. แบ เด้าะ กแช่ เยซู คริ้ ล ลี้ นึ ฆ้าง ลู่ง มุ้คู พี่ ม เทว๊ ล้าง อ ซ้ะ ตบลึ้ พ๊า แบ.
58009026	เมะ แม้ บี่ นอ กแช่ เยซู คริ้ แบ โท่ง ท น้ะ ท โน๊ง ตบลึ้ พ๊า ล โค๊ ลู่ง กแช่ แยว้ ไต้ ล้าง ฌางคู โคล๊ง คู เย้า. แบ เด้าะ ลู่ง ท ไค๊ ทึ อ แค๊ อี้ง กแช่ เยซู คริ้ เนโพล ทาง อ ซ้ะ ล พ๊า ล้อ พี่ ม แม้ ไฆวะ ท เด้บ้ะ ลู่ง อ เว๊ เทว๊ ล้าง อ กแช่ อ ซ้ะ บี่ ซุ้ เก ท ลื่ง ทาง.
58009027	ท อางกี ล้าง ลู่ง โพล้ง กุ้ แฌ้ อ ฌ่าง นอ โอ บี่ อี้ง      เมะ เว๊ แบ ซี๊ง ล พ๊า ล้อ      ฌ้อง ม แบ กแช่ แยว้ อ ท ต้ะเซ๊ง.
58009028	กแช่ เยซู คริ้ แม้ อ ซ้ะ บี่ นอ ปะ. อ เว๊ เทว๊ ล้าง อ ซ้ะ บี่ ซุ้ เก ท ลื่ง ทาง ล พ๊า ล้อ พี่ ม แม้ ไฆวะ โพล้ง แอ ฌ้อง อ ท เด้บ้ะ. อ เว๊ ม เฌ๊ คี๊ง พ๊า ล พ๊า โคะ นอ ล เมะ ม เฌ๊ แม้ ไฆวะ ท เด้บ้ะ แบ      แบ เด้าะ เฌ๊ บี่ ซุ้ ม แม้ พ้อง พลิ้ โพล้ง ลู่ง อ โอ คุ้แท๊-อ้ะ.
58010001	เซ๊งพ้า ท้างพ้า นอ เก บี่ ซุ้ ท อ ฌี้ พี่ ม เฌ๊ โคะ อ กดื้งแล้      ล เมะ เก ท ล๊า~ๆ ฆวี้~ๆ แบ. ทึ เมะ ท ลื่ง ทาง แบ ท เทว๊-อ้ะ กุ้ อ เนง ฌี้~ๆ      เซ๊งพ้า ท้างพ้า แม้ กู้ง แม้ ล๊า โพล้ง พี่ อ เฌ๊ เทว๊ เว๊ ลู่ง กแช่ แยว้ อ เมะแซ พ้า นอ ล ซี น่าง ชุ้ แบ เฆาะ.
58010002	แม้ กู้ง แม้ ล๊า เว๊ เมะ ซี นอ โพล้ง ล ลื่ง ทาง เท่อ ล้า แบ      ล เมะ แบ-อ้า. อ ไฌ่ บี่ อี้ง โพล้ง พี่ อ ลี้ โบง ทาง แบ้ ทาง เท่อ ล แพ นอ เมะ พ้อง ไฆวะ ดี๊ อ ท เด้บ้ะ ล พ๊า เย้า นอ อ ซื๊ง เว๊ ล แบ มอง แบ ม้ะ ลู่ง อ ท เด้บ้ะ อ กย้อง ล้า แบ.
58010003	แบ เด้าะ ท ลื่ง ทาง นอ เกม๊า โพล้ง นาง แบ ไท้ อ ท เด้บ้ะ กุ้ อ เนง
58010004	เมะ เว๊ งู้ แพ๊ ดี๊ แมะ อ ซวีง นอ แม้ ไฆวะ โพล้ง อ ท เด้บ้ะ ล ซี น่าง เม้ง แบ เฆาะ.
58010005	ท บี่ นอ พี่ กแช่ เยซู คริ้ เฌ๊ ล้าง ลู่ง ฌางคู โคล๊ง คู      อ เว๊ ไคล้ ดี๊ กแช่ แยว้ บี่ อี้ง "ท ลื่ง ทาง ดี๊ ท โบง ท แบ้ นอ น ล แบ ซ้ะ-อ้ะ แบ แบ เด้าะ น แด้ เว้ เอะ จ ล้อง จ ย่าง.
58010006	ท ลื่ง ทาง พี่ อ แบ ท เช้า-อ้ะ ดี๊ ท ลื่ง ทาง พี่ อ แม้ ไฆวะ ท เด้บ้ะ นอ ล แบ น ซ้ะ แบ.
58010007	ฌ้อง จ ไจ้ะ บี่ อี้ง      กแช่ แยว้-เอ้อ จ โอ พี่ อี้ง เย้า บี่ ซุ้ แบ ท กวิ้ ล้าง เว้ เว๊ แบฆ้ะ ดี๊ แย้ ลู่ง ไละ ทื๊ง พ้า จ เฌ๊ พี่ ม แม้ เท่อ ลู่ง อ แบ น ซ้ะ นอ".
58010008	อ วี่งคู นอ กแช่ เยซู ไจ้ะ บี่ อี้ง      "ท โบง ท แบ้ ดี๊ ท ลื่ง ทาง      ท ลื่ง ทาง พี่ อ แบ ท เช้า-อ้ะ      ดี๊ ท ลื่ง ทาง พี่ อ แม้ ไฆวะ ท เด้บ้ะ นอ ล แบ น ซ้ะ แบ      น ล เอ ดุ้-อ้ะ แบ". อ เว๊ ไจ้ะ บี่ นอ ทึ เมะ ท โบง ท แบ้ ล แพ อี้ง เซ๊งพ้า ท้างพ้า อางแม้เลา เว๊ ฌี้~ๆ
58010009	ฌ้อง ไจ้ะ เว๊ บี่ อี้ง      "จ โอ พี่ อี้ง เย้า      จ เฌ๊ พี่ ม แม้ เท่อ ลู่ง อ แบ น ซ้ะ นอ". ท บี่ นอ กแช่ เยซู แม้ ไฆวะ ท ลื่ง ทาง ดี๊ ท โบง ท แบ้ อ คางไท้ะ บี่ ซุ้ ม แม้ ทาง ไท้ เว๊ อ ซ๊าง.
58010010	ลู่ง อ เว๊ แม้ เท่อ แบ กแช่ แยว้ อ ซ้ะ อ กย้อง นอ เฆ้อ กุ้ อ แฌ้ แบ ท แม้ เช๊ง แม้ เกล้ง แม้ ฌี้ แม้ แอว้ พี่ อ เว๊ เทว๊ ล้าง อ ล้อง อ ย่าง ล พ๊า ล้อ.
58010011	แยว้ คู กุ้ อ แฌ้ ชี๊เทิง แม้ แยว้ คู อ ท ไพ้ะ ท แม้ กุ้ มื่ง นี้ง      เฌ๊ โชะ ดี๊ ท ลื่ง ทาง ล เม้ง ฆ่าง ตบลึ้ พ๊า. แบ เด้าะ ท ลื่ง ทาง ล แพ อี้ง แม้ ไฆวะ โพล้ง อ ท เด้บ้ะ ล ซี น่าง เม้ง แบ เฆาะ.
58010012	เมะ กแช่ เยซู นอ เทว๊ ล้าง อ ซ้ะ เก ท ลื่ง ทาง เท่อ ลู่ง โพล้ง อ ท เด้บ้ะ อ ฌ่าง ล พ๊า ล้อ      เก ท ลื่ง ทาง พี่ อ แม้ ไฆวะ โพล้ง อ ท เด้บ้ะ ล้างชู้ ล้างแกย      ฌ้อง อ เว๊ ชี๊น้าง โอ ลู่ง กแช่ แยว้ อ จูง ฆุ้ ล โค๊.
58010013	ค๊องเนง อี้ง อ เว๊ โอ คุ้ แคว่ เท่อ พี่ นอ ท้อง กแช่ แยว้ ม อางกี โพล้ง แช๊เมะ ไฌ๊ซ้ะ ดี๊-อ้ะ ลู่ง อ คาง พ๊างละ.
58010014	ลู่ง ท ลื่ง ทาง ล เม้ง ล้อ อ กย้อง นอ อ เว๊ ดึ้ เกม๊า โพล้ง พี่ อ แบ ท แม้ เช๊ง แม้ เกล้ง แม้ ฌี้ แม้ แอว้ เย้า ล แพ นอ โอ กู้ง โอ ล๊า ล้างชู้ ล้างแกย ล้อ.
58010015	วีง ฌี้ แล้ แอว้ เก เอะ ก พีงนยาง ปะ      อ วี่งคู โล้ ล้าง กแช่ แยว้ อ ท ไคล้ บี่ อี้ง
58010016	"อ อี้ง เก ท เอิ้งล้าง พี่ จ ม แม้-อ้ะ ดี๊ อ ซื๊ง เว๊ ลู่ง ไค๊ ล โค๊ นอ เมะ เว๊ จ ม แม้ นี่ เซ๊งพ้า ท้างพ้า อางกี ล้าง-อ้ะ ลู่ง อ เซิง พ้า ซ้ะ พ้า ดี๊ จ ม กวิ้ไน-อ้ะ ลู่ง อ ซ้ะ ล้อง".
58010017	ฌ้อง กแช่ แยว้ โล้ เว๊ บี่ อี้ง เด้าะ       "จ ล นาง แบ อ ท เด้เทา เด้บ้ะ ดี๊ อ ท ลือ ค๊างพะ น่าง พ๊า ล้า แบ".
58010018	ท บี่ นอ พี่ กแช่ แยว้ ล ทื๊ง นี่ นะ นี่ โพล้ง อ ท เด้บ้ะ ล้า แบ นอ ท โบง ท แบ้ พี่ ม แม้ ไฆวะ โพล้ง อ ท เด้บ้ะ นอ ล แบ เทว๊-อ้ะ ล้า แบ.
58010019	ด๊างพื่งวี่ ซีง-เอ้อ ลู่ง กแช่ เยซู อ ซวีง เก ท โบง ท แบ้ อ กย้อง นอ ก ลี้ นึ ลู่ง ท ฌี้ ทึ แอว้ ทึ อ ล่าง เบิง.
58010020	อ เว๊ อุ้พ้ะ เอะ ก เกล้ อ ซ๊าง      เก เกล้ พี่ อ เกล๊าง ท ม๊า      ลี้ นึ แบ ตไก้ยะ อ เช้า พ้า. ตไก้ยะ นอ เมะ เว๊ กแช่ เยซู อ ล้อง อ ย่าง.
58010021	ก โอ ดี๊ แยว้ อ คู ดู ทึ พี่ อ ยู่แคว่ กแช่ แยว้ อ เด้า อ ล่าง ลู่ง มุ้คู.
58010022	ท บี่ นอ เกม๊า ก เฌ๊ โอ เบ้า ดี๊ กแช่ แยว้ ลู่ง ก เซิง โต้ ซ้ะ ล้อง ดี๊ ท ชู่ง ท นะ เฌิ่ง~ๆ ค๊า~ๆ      ดี๊ ก เซิง ก ซ้ะ พี่ อ แบ ท แม้ เช๊ง ไฆวะ-อ้ะ เย้า      ฌ้อง ซีงแฌ๊ ล้าง ซ้ะ ท ไพ้ะ ท แม ล โอ ล้า แบ      ดี๊ ก ล้อง ก ย่าง พี่ อ แบ ท อางซฌ้ะ ไฆวะ-อ้ะ ดี๊ ที๊ง ฌี้ ที๊ง แอว้.
58010023	เกม๊า ก โอ เฌิ่ง โอ ค๊า ดี๊ ก ท มื้งแล่ พี่ ก โล้ ล้าง-อ้ะ นอ      อ ไฌ่ บี่ อี้ง กแช่ แยว้ พี่ อ เอิ้งล้าง เอะ ก เท่อ นอ เก โพล้ง โต้ โพล้ง ล้อง.
58010024	เกม๊า ก ช๊องมอง เก้อะเร้อะ ดุ้-อ้ะ ม แม้ ก้ะ บี่ จะ เล้ พี่ ก ม แม้ช้า โพล้ง เกม๊า อ เอ โละ กวี้ง โละ ซ้ะ ดี๊ แม้ ท อ ฌี้ แอ ทาง.
58010025	แบ แฌ้~ๆ ล เฌ๊ โอ ซยอง ล้า แบ      แบ เด้าะ เกิ้ง ก แบ เฌ๊ โอ ซยอง โละ ซ้ะ. เกม๊า ก แม้ มึ ทาง ชอง ทาง โละ ซ้ะ แอ ทาง แอ ทาง      อ ไฌ่ บี่ อี้ง น ซื๊ง ซีงแฌ๊ เย้า มื่ง นี้ง พี่ กแช่ เยซู คริ้ ม ต้ะเซ๊ง เท่อ นอ เฌ๊ เบ้า ม ท้อง เย้า.
58010026	ก เมะ ซีงแฌ๊ แน่ฌ๊า แบ ท อ ที๊ง อ โต้ เย้า      แบ เด้าะ ก อางกี ล้าง ซ้ะ แม้ ท เด้บ้ะ ได้ะ      ท ลื่ง ทาง พี่ ม แม้ ไฆวะ ท เด้บ้ะ นอ ล โอ ล้า แบ.
58010027	โอ ก้ะ ที่ ท คุ้แท๊ ดี๊ ท ซ้ะเม ซ้ะไพล้ กแช่ แยว้ อ ท ต้ะเซ๊ง โคะ      ดี๊ มี คู่เล้า คู่ล๊าง พี่ ม แม้ เตา แม้ แต๊ โพล้ง พี่ อ แม้ ไทะทะ กแช่ แยว้.
58010028	โพล้ง พี่ ล แม้ โพะ โมเซ อ เซ๊งพ้า ท้างพ้า อ ไค๊ แบ นอ อ พีงนยาง เมะ โอ คี๊ง แฌ้ ซ๊า แฌ้ นอ อ เว๊ ม แบ ท แม้ ซี๊ง-อ้ะ. ท ย๊างเซิง ย๊างซ้ะ แบ-อ้ะ ล โอ แบ เฆาะ.
58010029	โพล้ง พี่ อ ไย่เละ ค๊างพะ กแช่ แยว้ อ พูแคว๊      ดี๊ แคว่ เว๊ อ ซวีง พี่ อ เท่อ แม้ เช๊ง แม้ เกล้ง-อ้ะ บี่ ซุ้ กแช่ แยว้ เอิ้งล้าง เว้ เว๊ นอ เก ท ล กลุ้ ล จ้ะ แบ      ดี๊ ดึ้เดว ทื่งแช้ วีง ฌี้ แล้ แอว้ พี่ อ โอ ดี๊ อ โก้ง อ โบ้ง อ บลึ้ อ บลาง นอ      ช๊องมอง ดุ้ แฆว่ โพล้ง ล แฌ้ นอ เกิ้ง ม แบ ท แม้ เตา แม้ แต๊-อ้ะ น้ะ เมาะ ท เล้.
58010030	ก ซีงแฌ๊ กแช่ แยว้ เย้า พี่ อ ไจ้ะ เว๊       % "แย้ จ ม แม้ แก ไท้ ท อ้า ท ซ๊าง. แย้ จ ม แม้ ช๊า ไท้-อ้ะ"       ดี๊ ไจ้ะ เว๊ เด้าะ บี่ อี้ง      % "กแช่ แยว้ ม ต้ะเซ๊ง อ พู อ ลี้ง".
58010031	กแช่ แยว้ พี่ อ โอ ม๊า ครึ~ๆ ล แฌ้ นอ โพล้ง เมะ ล้าง โอ แบ เว๊ อ ดู้ง อ ยาง อ พ๊างละ นอ ม ล้าง ซ้ะเม ซ้ะไพล้ เต้~ๆ.
58010032	ช๊องมอง ล้าง ไท้ น ซื๊ง ซ้ะ ลู่ง อ พ้อง ไฆวะ นอ แม้ อ ซ้ะ บี่ จะ เล้. พี่ น ซื๊ง ชู่ง ไท้ นะ ไท้ กแช่ เยซู อ ซ๊างคู นอ น แบ โท่ง ท น้ะ ท โน๊ง ท แก ท เฌ้ แอ เม้ง.
58010033	แบ พ๊า~ๆ น ซื๊ง แบ ท ดึ้เดว ทื่งแช้ ดี๊ แบ ท แม้ น้ะ แม้ โน๊ง ลู่ง โพล้ง อ เมะแซ พ้า. แบ พ๊า~ๆ เด้าะ น ซื๊ง ลี้ โอ แบ ดี๊ โพล้ง พี่ อ แบ ท แม้ น้ะ แม้ โน๊ง บี่ นอ.
58010034	น ซื๊ง โท่ง ฆึ ท น้ะ ท โน๊ง ดี๊ โพล้ง แบซุ้. โพล้ง เมะ ตมละ นี่ น ฆ้า น โฆ่ เลา ปะ นอ น นย่อง เกล๊าง-อ้ะ ดี๊ ท เซิง มึ ซ้ะ มึ      อ ไฌ่ บี่ อี้ง น ซีงแฌ๊-อ้ะ เย้า น โอ ดี๊ เท่อ พี่ อ ฌี้ นี่ อ นอ ได้ะ พี่ ม โอ ครึ~ๆ.
58010035	ท บี่ นอ เกม๊า น เซิง ล้างท่อง ซ้ะ ล้างท่อง ล ฌี้      อ ไฌ่ บี่ อี้ง น เซิง เฌิ่ง ซ้ะ ค๊า ม เกม๊า น โอ ดี๊ ท บลึ้ ท บลาง แอ~ๆ.
58010036	น ซื๊ง แบ โอ โก้ง เท่อ บี่ ซุ้ น ม แม้ เท่อ พี่ อ แบ กแช่ แยว้ อ ซ้ะ ดี๊ ม นี่ แบ เท่อ พี่ กแช่ แยว้ เอิ้งล้าง เว้ เว๊
58010037	บี่ ซุ้ ไละ ฌี้ ไละ แอว้ โล้ เว้ เว๊ "ล ไยะ ล้า แบ โพล้ง พี่ ม เฌ๊ ล แฌ้ นอ ม เฌ๊ เต้~ๆ ล โกย้~ๆ แบ.
58010038	โพล้ง พี่ อ แบ กแช่ แยว้ อ ซ้ะ นอ ม โอ ม๊า ดี๊ อ ท ชู่ง ท นะ ล้อ แบ เด้าะ อ เว๊ เมะ แกย ไฆวะ อ ซ้ะ ดี๊ แย้ นอ จ ล เฆว๊ ซ้ะ ดี๊ โพล้ง ล แฌ้ นอ ล้า แบ".
58010039	ก เว๊ แด ล เมะ ก เก โพล้ง พี่ อ แกย ไฆวะ ซ้ะ ดี๊-อ้ะ ฌ้อง ล้าง แบ เตา แบ แต๊ นอ แบ. แบ เด้าะ ก เก โพล้ง พี่ อ โอ ดี๊ ท ชู่ง ท นะ ดี๊ ม นี่ แบ ท พ้อง ท พลิ้ นอ ล้อ.
58011001	ท ชู่ง ท นะ เมะ เว๊ ท ซีงแฌ๊ ล้างที๊ง ก ม นี่ แบ เท่อ พี่ ก มื้งแล่-อ้ะ      ดี๊ เมะ เว๊ ท เซิง เฌิ่ง ซ้ะ ค๊า ดี๊ เท่อ พี่ ก ล แด-อ้ะ แบ นอ.
58011002	ลู่ง โพล้ง อ ไยะ แค๊ โอ ดี๊ ท ชู่ง ท นะ อ กย้อง นอ กแช่ แยว้ เฆว๊ อ ซ้ะ ดี๊ อ ซื๊ง เว๊.
58011003	ลู่ง ท ชู่ง ท นะ อ กย้อง นอ ก ซีงแฌ๊ กแช่ แยว้ ไต้ ล้าง มุ้คู ฌางละ ดี๊ อ ท ไคล้. ท บี่ นอ เท่อ พี่ ก แด-อ้ะ นอ เฌ๊ เว๊ ลู่ง เท่อ พี่ ก แด-อ้ะ ล ซี แบ.
58011004	ลู่ง ท ชู่ง ท นะ อ กย้อง นอ อาเบง เทว๊ เอะ กแช่ แยว้ อ ท ลื่ง ทาง ฌี้ นี่ คาเอง เว๊ ได้ะ. ลู่ง อาเบง อ ท ชู่ง ท นะ อ กย้อง นอ กแช่ แยว้ โล้ ล้าง เว๊ อ เว๊ เก โพล้ง แบ กแช่ แยว้ อ ซ้ะ. อ ไฌ่ บี่ อี้ง กแช่ แยว้ เฆว๊ อ ซ้ะ ดี๊ อ ท ลื่ง ทาง. ลู่ง อาเบง อ ท ชู่ง ท นะ อ กย้อง นอ อ เว๊ ท ไพ้ะ ท แม้ เก ท ซอง ท ซ๊าง เอะ เฆ้อ ได้ะ      ทึ เมะ อ เว๊ ซี๊ง ไยะ เย้า ฌี้~ๆ.
58011005	ลู่ง ท ชู่ง ท นะ อ กย้อง นอ เอโนะ แบ ท แม้ นี่-อ้ะ บี่ ซุ้ อ เว๊ ล แบ ซี๊ง แบ. โพล้ง ล แด-อ้ะ น่าง พ๊า ล้า แบ      เมะ เว๊ กแช่ แยว้ แม้ นี่-อ้ะ ล้อ. ไละ ฌี้ ไละ แอว้ ไจ้ะ เว๊      ซลื่อ กแช่ แยว้ แม้ นี่ เอโนะ นอ อ เว๊ แบ กแช่ แยว้ อ ซ้ะ.
58011006	โพล้ง ล โอ น่าง แฌ้ แบ พี่ ม แบ กแช่ แยว้ อ ซ้ะ ซี      อ ท ชู่ง ท นะ เมะ ล โอ แบ นอ. อ ไฌ่ บี่ อี้ง โพล้ง พี่ อ เฌ๊ ฌู กแช่ แยว้ นอ แบ นะ เว๊ กแช่ แยว้ โอ ดี๊ กแช่ แยว้ นอ เกล๊าง เอะ โพล้ง พี่ อ อางฆื๊ง-อ้ะ อ บลึ้ อ บลาง.
58011007	ลู่ง ท ชู่ง ท นะ อ กย้อง นอ โนฮา คุ้ช๊องแน กแช่ แยว้ อ ท โล้ แบฆ้ะ ดี๊ ท เมะแย๊ พี่ ล แด เว๊ ได้ะ แบ. อ เว๊ ดู้ง แบ ยาง แบ กแช่ แยว้ ฌ้อง ไต้ ทาง กบ้าง ที๊ง พี่ แม้ พ้อง พลิ้-อ้ะ ดี๊ อ พู อ แม๊. บี่ อี้ง อ เว๊ ปล้ะ ล้าง เว๊ โพล้ง ฌางคู โคล๊ง คู เก โพล้ง อ้า โพล้ง ซ๊าง. ลู่ง โนฮา อ ท ชู่ง ท นะ อ กย้อง นอ กแช่ แยว้ โล้ ล้าง เว๊ โนฮา เก โพล้ง แบ กแช่ แยว้ อ ซ้ะ.
58011008	ลู่ง ท ชู่ง ท นะ อ กย้อง นอ อาบราฮาง ดุ้ อ แน่ ดี๊ กแช่ แยว้ พี่ อ เท่อ กุ้ นี่-อ้ะ เกม๊า อ ลี้ ลู่ง ท ล่าง ล จอง พี่ ม นี่ แบ เว๊ เก อ จูงล่าง คางคู. อ เว๊ ลี้ เว๊ ทึ เมะ ล ซีงแฌ๊ เว๊ แบ ม ลี้ ท้อง พี่ จอง เล้.
58011009	ลู่ง ท ชู่ง ท นะ อ กย้อง นอ อ เว๊ โอ แบ ค่าง พี่ กแช่ แยว้ เอิ้งล้าง เว้ เอะ-อ้ะ ล เบง นอ บี่ ซุ้ เก โพล้ง กมวี้ง      โอ ลู่ง พ๊าเต๊ง พ้า บี่ ซุ้ อ พู อ ลี้ง อี้งซฮ้ะ ดี๊ ยาคุ้ ปะ พี่ อ นี่ แบ กแช่ แยว้ อ ท เอิ้งล้าง ล เม้ง ฆ่าง.
58011010	อ ไฌ่ บี่ อี้ง อาบราฮาง โอ คุ้แท๊ เว่ง พี่ โอ เฌิ่ง โอ ค๊า ล้างชู้ ล้างแกย. เว่ง ล จอง อี้ง นอ กแช่ แยว้ แม้ ทาง เว๊ อ ด้อง ดี๊ ไต้ ทาง เว๊.
58011011	ลู่ง ท ชู่ง ท นะ อ กย้อง นอ น่าง ซารา อ กแช่ แด เว๊ อ ไฌ่ อ แบ้ โอ ทาง พี่ ม ด้า ทาง ซี      ทึ เมะ ลู่ง อ พ้อง ไฆวะ เก โพล้ง เทา พู ดี๊ อ ซ้ะแซย่ กิ้ เย้า ฌี้~ๆ. อ ไฌ่ บี่ อี้ง อ เว๊ ซีงแฌ๊ เว๊ กแช่ แยว้ พี่ อ เอิ้งล้าง เท่อ ดี๊-อ้ะ ล แฌ้ นอ เก โพล้ง โต้ โพล้ง ล้อง ดี๊ ม แม้ โพะ อ ท เอิ้งล้าง อ ไค๊.
58011012	ทึ เมะ อาบราฮาง เบ้า ม ซี๊ง เย้า ฌี้~ๆ      อ เว๊ ล แฌ้ ล้อ อ พู อ ลี้ง แอ บี่ ซุ้ แซย ลู่ง มุ้คู ดี๊ บี่ ซุ้ มิ้ ลู่ง ปางเล พ้าไท้ะ พี่ โพล้ง ดว้ะ-อ้ะ ล น้า แบ.
58011013	โพล้ง ล แพ นอ โอ ดี๊ อ ท ชู่ง ท นะ ท้อง อ กแช่ ซี๊ง ไฆวะ      ล นี่ แบ เท่อ พี่ กแช่ แยว้ เอิ้งล้าง เว้ เอะ-อ้ะ นอ น่าง เม้ง ได้ะ แบ      แบ เด้าะ อ ซื๊ง เว๊ แด เว้ เว๊ ลู่ง อ ไย้      ฌ้อง อ เซิง มึ ซ้ะ มึ เต้~ๆ      ดี๊ โล้ ล้าง เว๊ เติ้งต้าง อ ซื๊ง เว๊ เก โพล้ง ค่าง โคล๊ง      ไจ เว้งว้าง เท่อ ลู่ง ฌางคู โคล๊ง คู อี้ง.
58011014	โพล้ง พี่ อ ไคล้ บี่ โย้ นอ ก แด ล้างที๊ง เย้า อ ซื๊ง เว๊ อางฆื๊ง นี่ ค่าง พี่ ม เก อ กแช่ เว๊.
58011015	อ ซื๊ง เว๊ เมะ ช๊องมอง ทาง ไท้ อ ที๊ง อ ค่าง พี่ อ ไจ แด ไฆวะ เว๊ อู้ นอ อ ซื๊ง เว๊ ม ไท้~ๆ ซี ปะ ล้อ.
58011016	แบ เด้าะ อ ซื๊ง เว๊ แบ ซ้ะ โอ แบ ค่าง พี่ อ ฌี้ นี่ อ นอ เมะ เว๊ ลู่ง ท มุ้คู. ท บี่ นอ กแช่ แยว้ ล ฌางแช้ แบ พี่ อ ซื๊ง เว๊ กุ้-อ้ะ อ กแช่ แยว้      อ ไฌ่ บี่ อี้ง กแช่ แยว้ แด้ เว้ เว่ง ล จอง ลู่ง อ ซื๊ง เว๊ อ ฌ่าง.
58011017	ลู่ง ท ชู่ง ท นะ อ กย้อง นอ อาบราฮาง เทว๊ อ พูแคว๊ อี้งซฮ้ะ เก ท ลื่ง ทาง พี่ ล พ๊า แย๊ กแช่ แยว้ ลองดุ้ อ ซ้ะ. อาบราฮาง พี่ อ นี่ แบ กแช่ แยว้ อ ท เอิ้งล้าง นอ ทึ เมะ อ พูแคว๊ โอ ล แฌ้ ล้อ ฌี้~ๆ      อ เว๊ ม เทว๊ เอะ กแช่ แยว้ ปะ.
58011018	กแช่ แยว้ ไคล้ เว้ เท่อ ดี๊-อ้ะ บี่ อี้ง ไจ้ะ เว๊       % "น พู น ลี้ง ล แพ นอ ม เฌ๊ เว๊ ลู่ง อี้งซฮ้ะ อ ชื้อ อ ชะ".
58011019	อาบราฮาง นะ เว๊ กแช่ แยว้ โอ ดี๊ ท ซี ท แบ ม แม้ ม๊า ทาง ไท้ อี้งซฮ้ะ ซี ได้ะ      เก ทาง อ ซ้ะ บี่ นอ เต้~ๆ. อาบราฮาง นี่ ไท้ อี้งซฮ้ะ บี่ ซุ้ อ เท่อ ซี๊ง ม๊า ทาง ไท้.
58011020	ลู่ง ท ชู่ง ท นะ อ กย้อง นอ อี้งซฮ้ะ ไป๊ป้อง เอะ ยาคุ้ ดี๊ เอโซ อ เท่อ. อ เว๊ ไคล้ แบฆ้ะ ดี๊ ท อ ฌี้ ล เม้ง แบ ล เม้ง พี่ ม เก ทาง อ ซ้ะ ดี๊ อ ซื๊ง เว๊ คี๊ง แฌ้ อี้ง โคะ.
58011021	ลู่ง ท ชู่ง ท นะ อ กย้อง นอ ยาคุ้ ไป๊ป้อง เอะ โยซิ้ อ พูแคว๊ คี๊ง แฌ้ อ เท่อ พี่ เบ้า ทาง อ เว๊ ม ซี๊ง นอ. อ เว๊ ชี๊เทิง ทุ้ เฌิ่ง อ ซ้ะ ดี๊ นางเพ๊บ้อง โบง ทาง แบ้ ทาง กแช่ แยว้.
58011022	ลู่ง ท ชู่ง ท นะ อ กย้อง พี่ โยซิ้ เบ้า ทาง ม ซี๊ง นอ อ เว๊ ไคล้ เว้ เท่อ แบฆ้ะ ดี๊ โพล้ง อี้งซลาเอง ม ไจ ทาง อี้งไย้ะ อ ค่าง พ้า      ดี๊ อางแม้เลา เว้ เว๊ ม แม้ บี่ จะ เล้ ดี๊ อ กแช่ อ ฆีง โคะ นอ.
58011023	ลู่ง ท ชู่ง ท นะ อ กย้อง นอ โมเซ อ มู่ อ แพ่ อางกี ซูง-อ้ะ ล โค๊ ลู่ง อ กึ ทาง ซ๊าง นี่ แล้ ซ๊า เบง. อ ไฌ่ บี่ อี้ง อ ซื๊ง เว๊ แด เว๊ อ เมะ ฌี้ แน๊ ฌี้ ล้างเอ ล้างกวี้ง      ดี๊ อ ซื๊ง เว๊ ล ซ้ะเม จ๊าวแพเดง อ ท อางแม้เลา แบ.
58011024	ลู่ง ท ชู่ง ท นะ อ กย้อง พี่ โมเซ ดู ทาง โท๊ ทาง เย้า นอ ล นย่อง เกม๊า โพล้ง กุ้-อ้ะ จ๊าวแพเดง อ พูมืง นอ อ พู แบ.
58011025	โมเซ ลึ นี่ แบ น้ะ แบ โน๊ง ฆึ ดี๊ กแช่ แยว้ อ พู อ ลี้ง ฌี้ นี่ ม โอ ดี๊ ท เด้บ้ะ อ ท มึ ท พ้า ล ชู่ ล ล่าง.
58011026	อ เว๊ ทื๊ง เว๊ โท่ง ท น้ะ ท โน๊ง ลู่ง คริ้ อ ฌ่าง นอ ฌี้ นี่ คองแซย้ ลู่ง อี้งไย้ะ อ ค่าง พ้า ได้ะ. อ ไฌ่ บี่ อี้ง อ เว๊ แคว่ ท บลึ้ ท บลาง ลู่ง ท เมะแย๊ ล โค๊.
58011027	ลู่ง ท ชู่ง ท นะ อ กย้อง นอ โมเซ ไจ ทาง ไฆวะ อี้งไย้ะ อ ค่าง พ้า      ล ซ้ะเม จ๊าวแพเดง อ ท ซ้ะทาง แบ. อ เว๊ อางกี ล้าง อ ซ้ะ เฌิ่ง~ๆ ค๊า~ๆ บี่ ซุ้ แด กแช่ แยว้ พี่ ก แด-อ้ะ ดี๊ เมะ ล ซี แบ.
58011028	ลู่ง ท ชู่ง ท นะ อ กย้อง นอ อ เว๊ อางกี ล้าง อ ซ้ะ ม แม้ มึ อาง อวีง นาง แบ มื่ง นี้ง กแช่ แยว้ แม้ พ้อง พลิ้ เท่อ       ดี๊ อางแม้เลา เว๊ ฆวีง ท ซวีง ลู่ง เกล้ ป้ะตู๊ง ล้อง      บี่ ซุ้ ท แม้ ซี๊ง อ กแช่ ล แฌ้ นอ ล แม้ ซี๊ง โพล้ง อี้งซลาเอง อ พูแคว๊ อ วี่แซย่ แบ.
58011029	ลู่ง ท ชู่ง ท นะ อ กย้อง นอ โพล้ง อี้งซลาเอง ค๊างฌะ ปางเล โฌ้ ซี บี่ ซุ้ เก ค๊องซู๊ง คู      แบ เด้าะ พี่ โพล้ง อี้งไย้ะ เฌา ค๊างฌะ เว๊ นอ ที๊ง กลึ้ ไบ้ะ ซี๊ง-อ้ะ เลา ปะ.
58011030	ลู่ง โพล้ง อี้งซลาเอง อ ท ชู่ง ท นะ อ กย้อง นอ เว่ง เยรีโค อ กางเปง ล้างฆ่อง พี่ อ ซื๊ง เว๊ ช่อง วี้งวะ เว๊ นี่ เนว๊ นี้ง.
58011031	ลู่ง ท ชู่ง ท นะ อ กย้อง นอ เค๊เซ๊มืง น่าง ราฮ้ะ ล แบ ท แม้ ซี๊ง ฆึ ดี๊ โพล้ง เยรีโค อ แฌ้แพ แบ พี่ ล ชู่ง ล นะ กแช่ แยว้ แบ ล แพ นอ. อ ไฌ่ บี่ อี้ง อ เว๊ ตองช้า ฮะช้า โพล้ง อี้งซลาเอง ลี้ แซย เท่อ นอ ดี๊ ท มึ ท พ้า.
58011032	จ แบ ไคล้ เท่อ ได้ะ-อ้า. อ ช๊า อ โท่ ล โอ ล้า แบ พี่ ม ไคล้ แบฆ้ะ ดี๊ กีเดโอง      บาร้ะ      ซางโซง      เยฟาทา      ดาเว      ซามูเอง ดี๊ โพล้ง ไคล้ คิ้ กแช่ แยว้ ล แพ นอ.
58011033	ลู่ง ท ชู่ง ท นะ อ กย้อง นอ อ ซื๊ง เว๊ ดึ้ เท่อ น้า ที๊ง น้า ค่าง ตบลึ้ จอง      แม้ เท่อ ลู่ง อ เกิ้ง อ แบ ดี๊ นี่ แบ เท่อ พี่ กแช่ แยว้ เอิ้งล้าง เว้ เอะ-อ้ะ. อ ซื๊ง เว๊ แม้ ไบ้ะ คี๊ยื่ง อ นุ้
58011034	แม้ ไพะ มี พี่ อ คู่เล้า คู่ล๊าง      ไจ พ้อง ไฆวะ ดี๊ น้ะ อ แน่. อ ซื๊ง เว๊ อ ไฌ่ แช่ แบ้ แช่      แบ เด้าะ เก ก้ะ โพล้ง อ ไฌ่ ชอง แบ้ ชอง      ดี๊ ดึ้ซึ้ เท่อ ซี      น้า ซึ้พู ล ชื้อ แด ตบลึ้ มู๊ง.
58011035	กมืง ล แพ นอ นี่ ไท้ อ พู อ แว้ พี่ อ ซี๊ง เย้า ม๊า ทาง ไท้. โพล้ง แบ ล น้าง~ๆ แบ ท แม้ น้ะ แม้ โน๊ง-อ้ะ ท้อง อ ซี๊ง      ล นย่อง เกม๊า โพล้ง กูแพล่-อ้ะ แบ. อ ซื๊ง เว๊ แบ ซ้ะ ซี๊ง ม๊า ทาง ไท้ บี่ ซุ้ ม นี่ แบ ท ม๊า พี่ อ ฌี้ เด้าะ.
58011036	โพล้ง อ แฌ้แพ เด้าะ แบ ท ดึ้เดว ทื่งแช้      แบ ท พลี ท ท่าง      แบ ท จ้าทะ ดี๊ พลี้ง ท้ะ ดี๊ แบซุ้ ลู่ง พ้อง พ้า.
58011037	อ ซื๊ง เว๊ แบ ท ไควะ ซี๊ง-อ้ะ ดี๊ โล่ง      แบ ท ลว้ะ เทะ-อ้ะ      แบ ท กล้าง ซี๊ง-อ้ะ ดี๊ น้ะ. อ ซื๊ง เว๊ ไจ เว้งว้าง      ซุ้ ก้ะ แกะ ไพ้ะ แมะ ไพ้ะ      แบ ซยาง แบ น้ะ      แบ ท แม้ น้า อาง ฆ่าง-อ้ะ ดี๊ แบ ท แม้ น้ะ แม้ โน๊ง-อ้ะ.
58011038	โพล้ง ล แพ นอ ฌี้ เต้~ๆ. ฌางคู โคล๊ง คู ล เกิ้ง ดี๊-อ้ะ แบ เฆาะ. อ ซื๊ง เว๊ ไจ เว้งว้าง ลู่ง มแล คู ซอง แกล้      ลู่ง ท ลู่ง ท โท้ ลู่ง ไล๊ พ้า ฌางคู พ้า.
58011039	ลู่ง อ ซื๊ง เว๊ อ ท ชู่ง ท นะ อ กย้อง นอ กแช่ แยว้ เฆว๊ อ ซ้ะ ดี๊-อ้ะ. แบ เด้าะ เท่อ พี่ กแช่ แยว้ เอิ้งล้าง เว้ เอะ-อ้ะ นอ อ ซื๊ง เว๊ ล นี่ แบ เว๊ ได้ะ แบ.
58011040	อ ไฌ่ บี่ อี้ง กแช่ แยว้ แด้ เว้ เอะ ก เท่อ ฌี้ นี่ อ นอ ได้ะ      บี่ ซุ้ อ ซื๊ง เว๊ ม เก ทาง โพล้ง กู้ง~ๆ ล๊า~ๆ ล พ๊า ฆ่าง ดี๊ เฆ้อ ล้อ.
58012001	ท บี่ นอ พี่ ก พีงนยาง โอ แอ ฌี่ง แอ ฌ้อง วะ ก ฆ้อง บี่ อี้ง นอ เกม๊า ก แม้ ไฆวะ ท กุ้ อ เม้ง พี่ อ แม้ ไทะทะ เฆ้อ      ดี๊ แม้ ไฆวะ ท เด้บ้ะ พี่ อ บึ้เบง เฆ้อ. ฌ้อง ท ซยู๊ แท้ พี่ อ แบ ท อางกี ล้าง เว้ เอะ เฆ้อ นอ เกม๊า ก ซยู๊-อ้ะ ดี๊ ท เอ้า เซิง เอ้า ซ้ะ.
58012002	เกม๊า ก แคว่ ท๊าง กแช่ เยซู พี่ อ เกม๊า เอะ ก ท ชู่ง ท นะ โอ ทาง      ดี๊ เกม๊า ก ท ชู่ง ท นะ โอ กู้ง~ๆ ล๊า~ๆ. กแช่ เยซู โท่ง ท น้ะ ท โน๊ง ลู่ง เซง ป้างกิ้ อ ล้อง. อ เว๊ ล ควี๊ง คู แกย แน่ ดี๊ ท ฌางแช้ ฌางเด น่าง เม้ง แบ      เมะ เว๊ ซีงแฌ๊ เว๊ ลู่ง ไค๊ นอ ม ซ้ะอวีง ซ้ะโทะ ดู มะ. ฌ้อง ค๊องเนง อี้ง อ เว๊ ชี๊น้าง ลู่ง กแช่ แยว้ อ จูง ฆุ้ ล โค๊.
58012003	ช๊องมอง ดุ้ แฆว่ อ เว๊ ล แฌ้ อี้ง พี่ อ โท่ง โพล้ง ท เด้บ้ะ อ ท แช๊เมะ ไฌ๊ซ้ะ ดี๊-อ้ะ แอ มะ นอ      บี่ ซุ้ น ซื๊ง เซิง ซื๊ง ซ้ะ ล ล้างแช่ แบ ดี๊ น ท ชู่ง ท นะ ล ล้างท่อง แบ.
58012004	พี่ น ซื๊ง ดึ้ โละ ซ้ะ ดี๊ ท เด้บ้ะ นอ ท๊อง ค๊องเนง อี้ง น ซื๊ง ล ดึ้ แบ เท่อ ท้อง ลู่ง น ซี๊ง แบ.
58012005	น ซื๊ง ซ้ะนาง เย้า-อ้า พี่ ไละ ฌี้ ไละ แอว้ ไคล้ ชอง ทาง น ซ้ะ ลู่ง น เก กแช่ แยว้ อ พู อ ลี้ง      ไจ้ะ เว๊ บี่ อี้ง "พูแคว๊-เอ้อ พี่ กแช่ แยว้ ซอง แน้ แบฆ้ะ ดี๊ น แม้ ไพ้ะ แม้ แม เท่อ นอ เกม๊า น นย่อง ฮะ นี่-อ้ะ ไช้ะ. อ เว๊ เมะ ไจ้ะ แน้ นอ เกม๊า น เซิง ล้างท่อง ซ้ะ ล้างท่อง ล ฌี้.
58012006	อ ไฌ่ บี่ อี้ง กแช่ แยว้ ซอง แบ โพล้ง กุ้ อ แฌ้ พี่ อ เอ เว๊ ดี๊ แม้ เตา แม้ แต๊ โพล้ง กุ้ อ แฌ้ พี่ อ ฮะ นี่ เว๊ เก อ พู".
58012007	พี่ น ซื๊ง แบ โท่ง ท น้ะ ท โน๊ง นอ ช๊องมอง-อ้ะ เก บี่ ซุ้ น แพ่ แม้ เตา แม้ แต๊ แน้. อ นอ เนโพล ทาง เว๊ กแช่ แยว้ แม้ เอะ น ซื๊ง พี่ น เก อ พู. โพล้ง อ พู โอ ล แฌ้~ๆ ชี่-อ้า พี่ อ แพ่ ล แม้ เตา แม้ แต๊-อ้ะ น่าง ชุ้ แบ.
58012008	น ซื๊ง เมะ ล แบ ท แม้ เตา แม้ แต๊ บี่ ซุ้ พู อ แฌ้แพ กุ้ อ แฌ้ แบ นอ      อ นอ เมะ เว๊ น ซื๊ง ล เมะ พู ล้างเท่ง ล้างชิ้ แบ      แบ เด้าะ เก พู พี่ อ แพ่ ล โอ แบ.
58012009	โอ ล เม้ง ได้ะ      ก แพ่ ลู่ง ฌางคู โคล๊ง คู โอ กุ้ อ แฌ้. อ ซื๊ง เว๊ แม้ เตา แม้ แต๊ เฆ้อ      แบ เด้าะ ก ทื๊ง แบ นะ แบ-อ้ะ ปะ. ท บี่ นอ ก แบ ชาง ล้าง ก ซ้ะ ดี๊ ก แพ่ ลู่ง มุ้คู ล แฌ้ นอ เมาะ ท เล้ บี่ ซุ้ ก ม โอ ดี๊ ท ม๊า ได้ะ.
58012010	ก แพ่ ฌางคู โคล๊ง คู นอ แม้ เตา แม้ แต๊ เฆ้อ ล ชู่ ล ล่าง ท้อง อ แด เว๊ อ เกิ้ง อ แบ      แบ เด้าะ กแช่ แยว้ แม้ เตา แม้ แต๊ เฆ้อ พี่ ม ล้างเปิ่ง ลู่ง ก ฌ่าง      บี่ ซุ้ ก ม นี่ แบ ฆึ อ ท ฌี้ ท แอว้.
58012011	ล โท้ แย๊ พี่ ก แบ เตา แบ แต๊ นอ ก เซิง ก ซ้ะ ล มึ ล พ้า แบ      ก แบ มอง แบ ม้ะ. แบ เด้าะ ลู่ง ไค๊ โพล้ง พี่ อ แบ ท ซอง ท ซ๊าง เย้า ลู่ง ท แม้ เตา แม้ แต๊ อี้ง อ กย้อง นอ อ เว๊ ม แบ กแช่ แยว้ อ ซ้ะ      อ แซ เมะ เว๊ ท มึ ท พ้า.
58012012	ท บี่ นอ น จูง พี่ อ ไฌ่ แช่ แบ้ แช่ นอ เกม๊า น เยา ทาง-อ้ะ      ดี๊ น คาง มู้โล่ง พี่ อ ล้างแช่ นอ เกม๊า น แม้ ชอง ทาง-อ้ะ.
58012013	แม้ ล้อง ทาง เกล้ ลู่ง น คาง อ ฌ่าง      บี่ ซุ้ น คาง พี่ อ ตเคลาะ นอ ล น้ะ ทาง แบ      แบ เด้าะ ม แบล ไท้ บี่ อ ล่าง.
58012014	เฌา โอ ฆู๊ง โอ พุ้ โละ ซ้ะ ดี๊ โพล้ง กุ้ อ แฌ้ ดี๊ เฌาโละ เก โพล้ง ฌี้ โพล้ง แอว้      อ ไฌ่ บี่ อี้ง โพล้ง ล ฌี้ ล แอว้ แบ นอ แด กแช่ แยว้ ล ซี แบ เฆาะ.
58012015	แคว่ เมะ ฌี้ ไช้ะ เกม๊า โพล้ง โอ น่าง แฌ้ ล ฌี้ พี่ ม วีงแซย ไฆวะ อ ซ้ะ ดี๊ กแช่ แยว้ อ โก้ง อ โบ้ง อ บลึ้ อ บลาง. เกม๊า โพล้ง โอ น่าง แฌ้ ล ฌี้ เก บี่ ซุ้ แล้แช๊ พี่ อ ดุ้ ทาง ฌ้อง เกม๊า ท แก ท เฌ้ โอ ทาง แม้ แช๊ โพล้ง แอ แฌ้.
58012016	เกม๊า โพล้ง โอ น่าง แฌ้ ล ฌี้ แม้ กแม มืง กแม แคว๊      เมะ ล เมะ แบ โค๊ ล ทื๊ง ล นะ กแช่ แยว้ แบ บี่ ซุ้ เอโซ พี่ อ อางเล๊ อ ฌ้อง อ เก ลู่ง ท เก พูแคว๊ วี่แซย่ นอ ดี๊ ท อาง ล พ๊า ล้อ.
58012017	น ซื๊ง ซีงแฌ๊ เย้า ลู่ง ไค๊ นอ อ เว๊ แบ ซ้ะ เกม๊า อ แพ่ ไป๊ป้อง-อ้ะ. แบ เด้าะ อ แพ่ ล ไป๊ป้อง-อ้ะ แบ      อ ไฌ่ บี่ อี้ง อ เว๊ อ ท ไพ้ะ ท แม้ นอ เปลง ไท้ เว๊ ล ซี แบ      ทึ เมะ อ เว๊ อางท่าง นี่ เว๊ ท้อง อ เมะที๊ง ล้าง ฌี้~ๆ.
58012018	ท ลู่ง พี่ น ซื๊ง เฌ๊ ท้อง นอ ล เมะ ท ลู่ง ซีไน แบ พี่ พอง-อ้ะ ดี๊ จูง ซี      บี่ ซุ้ โพล้ง อี้งซลาเอง เฌ๊ ท้อง อู้ นอ. ท ลู่ง ซีไน เค้ ทาง เก มี โอ ลู่ง ท ไค้ะ แกล้ ท ไค้ะ ซ๊า แกล้      ลี้ง เฌ๊ พ้ะดู
58012019	ควี้ เซ๊ ล้างว้าง ล้างซวาง ดี๊ ท อ ลู่ง ไคล้ ทาง เท่อ ลู่ง กโพล้ง อ คว่าง. ท่อง โพล้ง ล แพ นอ แน่ฌ๊า เว๊ ฌ้อง อวีงซ้ะชู้ ล เกม๊า เว๊ อ ไคล้ น่าง เม้ง ล้า แบ
58012020	อ ไฌ่ บี่ อี้ง ท อางแม้เลา พี่ อ ซื๊ง เว๊ แน่ฌ๊า เว๊ นอ คุ้ช๊องแน เว๊ ล เก แบ พี่ อ ไจ้ะ เว๊       "ทึ เมะ ท พูแฆ่ เฌ๊ ทุ้ แบ อ ซ้ะ ดี๊ ท ลู่ง นอ ฌี้~ๆ      โพล้ง แบ ไควะ ซี๊ง-อ้ะ ดี๊ โล่ง ปะ ล้อ".
58012021	เท่อ พี่ โพล้ง แด เว๊ นอ ล้าง ซ้ะเม เต้~ๆ      ทึ เมะ โมเซ ไจ้ะ เว๊       % "จ ซ้ะเม-อ้ะ      จ ว้ะโทะ โย๊ เฆาะ ล้อ".
58012022	แบ เด้าะ ท ลู่ง พี่ น ซื๊ง เฌ๊ ท้อง นอ เมะ ท ลู่ง ซีโยง พี่ เก กแช่ แยว้ พี่ อ โอ ม๊า ล แฌ้ นอ อ เว่ง. น ซื๊ง เฌ๊ ท้อง เว่ง เยรูซเลง โอ ลู่ง มุ้คู พี่ อ โอ ดี๊ ท มุ้คู พู แอ ฌี่ง แอ ฌ้อง.
58012023	น ซื๊ง เฌ๊ ท้อง ท ล่าง พี่ กแช่ แยว้ อ พู วี่แซย่ ล แพ นอ เฌ๊ โอ ซยอง เว๊ ดี๊ ท มึ ท พ้า. อ เม้ง แบ ท กวิ้ไน-อ้ะ ลู่ง มุ้คู. น ซื๊ง เฌ๊ ท้อง ลู่ง กแช่ แยว้ พี่ อ ต้ะเซ๊ง โพล้ง กุ้ แฌ้ นอ อ โอ. น ซื๊ง เฌ๊ ท้อง โพล้ง ฌี้ โพล้ง แอว้ พี่ กแช่ แยว้ แม้ กู้ง แม้ ล๊า-อ้ะ ล แพ นอ อ โอ.
58012024	น ซื๊ง เฌ๊ ท้อง กแช่ เยซู พี่ อ เกม๊า ท เอิ้งล้าง อ ซ๊าง เก ทาง ล แฌ้ นอ อ โอ. อ เว๊ อ ซวีง พี่ อ แยว้ ล้าง นอ โอ ดี๊ อ ซยื๊ง อ ซย้อง ฌี้ นี่ อาเบง อ ซวีง.
58012025	ท บี่ นอ พี่ กแช่ แยว้ โล้ เว้ เท่อ นอ ดุ้ น แน่ ดี๊-อ้ะ ไช้ะ. โพล้ง พี่ ล ดุ้ อ แน่ ดี๊ กแช่ แยว้ อ ท โล้ เว้ เท่อ ลู่ง ฌางคู โคล๊ง คู อี้ง แบ นอ พ้อง พลิ้ ล ซี แบ. เมะ บี่ นอ ก เว๊ แด ก ม พ้อง พลิ้ ซี บี่ จะ เล้      ก เมะ แกย ไฆวะ ก ซ้ะ ดี๊ กแช่ แยว้ พี่ อ โอ ลู่ง มุ้คู นอ อ ท โล้ เว้.
58012026	ล พ๊า แย๊ อู้ นอ กแช่ แยว้ อ ลู่ง เกม๊า ฌางคู โคล๊ง คู ว้ะ. เมะ ค๊องเนง อี้ง อ เว๊ เอิ้งล้าง เว๊ บี่ อี้ง ไจ้ะ เว๊       "ล พ๊า เด้าะ โคะ นอ จ ล แม้ ว้ะ ที่ ฌางคู โคล๊ง คู แบ      แบ เด้าะ จ ม แม้ ว้ะ ฆึ ดี๊ ท มุ้คู ปะ ล้อ".
58012027	พี่ อ ไจ้ะ เว๊      "ล พ๊า เด้าะ โคะ นอ"       อ นอ เนโพล ทาง เว๊ เท่อ พี่ กแช่ แยว้ ไต้ ล้าง เว๊ นอ ม แบ ท แม้ ว้ะ-อ้ะ ดี๊ ม แบ ท แม้ ไฆวะ-อ้ะ      บี่ ซุ้ เท่อ พี่ อ ว้ะ ล นี่ แบ ล แพ นอ ม โอ ก้ะ ครึ~ๆ ล้อ.
58012028	เฆ้อ ก ม นี่ แบ ท อ มื่ง อ บ้าง พี่ อ ว้ะ ล นี่ แบ. ท บี่ นอ เกม๊า ก ซ้ะ โอ พี่ ม ไจ้ะ บลึ้ กแช่ แยว้ ดี๊ แม้ เอะ อ เท่อ ท๊อง อ เว๊ แบ อ ซ้ะ      อ นอ เกม๊า ก แม้ ดี๊ ท ทื๊ง แบ นะ แบ-อ้ะ ดี๊ ท ดู้ง แบ ยาง แบ-อ้ะ
58012029	อ ไฌ่ บี่ อี้ง ก กแช่ แยว้ นอ เก บี่ ซุ้ มี พี่ อ อางลิ้ เท่อ.
58013001	น ซื๊ง แบ เอ โละ ซ้ะ ครึ~ๆ บี่ ซุ้ ด๊างพื่งวี่ ทื๊ง ซยอง เท่อ เกิ้ง เอ เว๊.
58013002	ซ้ะนาง ตองช้า ฮะช้า โพล้ง กมวี้ง ล ฌี้      อ ไฌ่ บี่ อี้ง โพล้ง พี่ อ แม้ บี่ อี้ง นอ แบ พ๊า~ๆ ตองช้า ฮะช้า แบ ท มุ้คู พู       แบ เด้าะ ล คลึ้ ซีงแฌ๊ ล้าง อ ซ้ะ แบ.
58013003	นาง แบ โพล้ง พี่ อ โอ ลู่ง พ้อง พ้า ล แพ นอ ไช้ะ. ช๊องมอง-อ้ะ บี่ ซุ้ น ซื๊ง แบซุ้ ฆึ ดี๊-อ้ะ ปะ. นาง แบ โพล้ง พี่ อ แบ ท แม้ น้ะ แม้ โน๊ง-อ้ะ ล แพ นอ ไช้ะ. ช๊องมอง-อ้ะ บี่ ซุ้ น ซื๊ง แบ น้ะ แบ โน๊ง ฆึ ดี๊-อ้ะ ปะ.
58013004	ด๊างแม๊ ด๊างแว้ อ ท โอ ฆึ นอ โพล้ง แบ ทื๊ง-อ้ะ กุ้ อ แฌ้. ด๊างแม๊ ด๊างแว้ แบ โต้~ๆ ล้อง~ๆ โละ อ ซ้ะ เลา ปะ. กแช่ แยว้ ม แม้ เตา แม้ แต๊ โพล้ง พี่ อ แม้ กแม มืง กแม แคว๊ ดี๊ โพล้ง พี่ อ เอโบ้ง แม๊ เอโบ้ง แว้.
58013005	เก โพล้ง แด ที่ จี้ ล ฌี้. เฆว๊ ซ้ะ ดี๊ น เท่อ พี่ อ โอ เย้า      อ ไฌ่ บี่ อี้ง กแช่ แยว้ ไจ้ะ เว๊       % "จ ล ไจ แด ไฆวะ แน้ แบ. จ ล นย๊อง ไฆวะ พลุ้ ฌ้ะ แน้ น่าง พ๊า แบ".
58013006	ท บี่ นอ ก ไคล้ บี่ อี้ง เบิง      "กแช่ แยว้ เก โพล้ง แม้ช้า แย้ จ ล ซ้ะเม เท่อ แบ. โพล้ง ม แม้ แย้ ล เม้ง~ๆ ซี บี่ จะ เล้".
58013007	นาง แบ น คู น แน่ ล แพ ลู่ง เอะ อู้ นอ พี่ อ โล้ ล้าง เอะ น ซื๊ง กแช่ แยว้ อ ลู่ง อ แท๊. นาง แบ ไท้ อ ท โอ ม๊า นอ อ ซูง อ แซ อ บลึ้ อ บลาง โอ บี่ จะ เล้      ฌ้อง แม้ โพะ อ ท ชู่ง ท นะ อ ไค๊.
58013008	ลู่ง อ พ้อง ไฆวะ ฌี้ ค๊องเนง อี้ง ฌี้      ลู่ง ท เมะแย๊ ล้างชู้ ล้างแกย ฌี้      กแช่ เยซู คริ้ นอ บี่ อ ล่าง~ๆ ล้อ.
58013009	ท ซอง ท ซ๊าง อ ซ๊าง ล เม้ง แบ ล เม้ง นอ เกม๊า อ ลี้ ฌ้า น ซื๊ง ลู่ง ท ล แบ ล ซย้อง แบ อ เกล้ ล ฌี้. พี่ ก เซิง ก ซ้ะ ค๊า นอ เฌ๊ เว๊ ลู่ง กแช่ แยว้ อ โก้ง อ บ้อง อ บลึ้ อ บลาง      ล เมะ อ เฌ๊ เว๊ ลู่ง ท อาง ท โอ้ ล เม้ง แบ ล เม้ง นอ แบ. ท ไฌะ ท ไฌ่ แบฆ้ะ ดี๊ ท อาง ท โอ้ นอ แม้ช้า โพล้ง พี่ อ แม้ โพะ เว๊ อ ไค๊ นอ ล ซี แบ.
58013010	เมะ ท โบง ท แบ้ พี่ ก เทว๊ เอะ กแช่ แยว้ นอ แยว้ อ คู ซีง พี่ อ แม้ เท่อ ลู่ง พ๊าเต๊ง พ้า นอ ล โอ ดี๊ อ ฌ้อง อ เก พี่ ม อาง เว๊ นอ แบ.
58013011	แยว้ อ คู ดู ทึ ล แฌ้ ลี้ โชะ ท พูแฆ่ อ ซวีง ลู่ง ท ฌี้ ทึ แอว้ ทึ อ ล่าง      เก ท ลื่ง ทาง พี่ อ แม้ ไฆวะ โพล้ง อ ท เด้บ้ะ. แบ เด้าะ ท พูแฆ่ อ จู นอ แบ ท เช้า ไฆวะ-อ้ะ ลู่ง เฌง ฆ้อง.
58013012	อ กย้อง บี่ นอ กแช่ เยซู โท่ง แบ ท น้ะ ท โน๊ง ลู่ง เว่ง ฆ้อง บี่ นอ ปะ      บี่ ซุ้ ม แม้ เช๊ง แม้ เกล้ง โพล้ง ดี๊ อ กแช่ อ ซวีง แด เว๊.
58013013	ท บี่ นอ เกม๊า ก ลี้ ฌู กแช่ เยซู ลู่ง เฌง ฆ้อง      ดี๊ ฮะ นี่ ฆึ ท ดึ้เดว ทื่งแช้ ดี๊-อ้ะ
58013014	อ ไฌ่ บี่ อี้ง ลู่ง ฌางคู โคล๊ง คู อี้ง ก เว่ง พี่ อ โอ เฌิ่ง โอ ค๊า ล โอ น่าง จอง แบ      แบ เด้าะ ก เฌา อางฆื๊ง เว่ง พี่ ม โอ ลู่ง เมะแย๊ โคะ.
58013015	ท บี่ นอ ลู่ง กแช่ เยซู อ กย้อง เกม๊า ก อางปฆ้า ทาง กแช่ แยว้ ครึ~ๆ. อ นอ เก ท โบง ท แบ้ พี่ ก เทว๊ เอะ กแช่ แยว้      เมะ เว๊ ก ท ไคล้ พี่ ก โล้ ล้าง-อ้ะ ลู่ง อ เว๊ เก ก กแช่.
58013016	ซ้ะนาง ล ฌี้ พี่ น ม แม้ ท อ ฌี้ ดี๊ แม้ช้า โละ ซ้ะ      อ ไฌ่ บี่ อี้ง อ นอ เก ท โบง ท แบ้ พี่ แบ กแช่ แยว้ อ ซ้ะ.
58013017	คุ้ช๊องแน น ซื๊ง คู ซื๊ง แน่ ดี๊ ชู่ง ลู่ง เน้ แท๊-อ้ะ      อ ไฌ่ บี่ อี้ง อ ซื๊ง เว๊ ยู่แคว่ แฌแซ น ซื๊ง      เมะ เว๊ โอ ล พ๊า โคะ อ ซื๊ง เว๊ แบ โล้ ล้าง อ ซ้ะ ดี๊ กแช่ แยว้ แบฆ้ะ ดี๊ อ ท ไพ้ะ ท แม้ อี้ง. น ซื๊ง เมะ ชู่ง ลู่ง เน้ แท๊-อ้ะ นอ อ ซื๊ง เว๊ ม แม้ เท่อ ดี๊ ท เซิง มึ ซ้ะ มึ. เมะ ล เมะ แบ โค๊ นอ อ ซื๊ง เว๊ ม แม้ เท่อ ดี๊ เซิง ล มึ ซ้ะ ล มึ แบ. อ นอ ล ล้างเปิ่ง ลู่ง น ซื๊ง ฌ่าง น่าง เม้ง แบ.
58013018	ชูแพ อางท่าง เท่อ ลู่ง ก ฌ่าง ครึ~ๆ ก ซีงแฌ๊ ล้าง ก ซ้ะ เมาน่าง เย้า ก ท ไพ้ะ ท แม ล โอ แบ      อ ไฌ่ บี่ อี้ง ก แบ ซ้ะ แม้ ท อ ฌี้ กุ้ อ เม้ง.
58013019	จ อวีงซ้ะชู้ น ซื๊ง ดี๊ จ เซิง จ ซ้ะ เกม๊า น ชูแพ เท่อ ลู่ง จ ฌ่าง      บี่ ซุ้ กแช่ แยว้ ม เกม๊า จ เฌ๊ ไท้ โอ น ซื๊ง เพล~ๆ.
58013020	กแช่ แยว้ แม้ ม๊า ทาง ไท้ ก กแช่ เยซู พี่ อ เก บี่ ซุ้ โพล้ง ลื่ง แกะ ลู่ง อ ฌี้      อ ไฌ่ บี่ อี้ง อ เว๊ ซี๊ง นอ เก ท ลื่ง ทาง พี่ อ เกม๊า ท เอิ้งล้าง ล้างชู้ ล้างแกย เก ทาง. จ ชูแพ เท่อ ดี๊ กแช่ แยว้ พี่ อ เกล๊าง เอะ ก ท มึ ท พ้า      เกม๊า อ แม้ช้า น ซื๊ง พี่ น ม นี่ แบ ท ฌี้ กุ้ อ เม้ง ลู่ง เกิ้ง นี่ แบ-อ้ะ      บี่ ซุ้ น ม แม้ เท่อ พี่ ม แบ อ ซ้ะ. ลู่ง กแช่ เยซู คริ้ อ กย้อง นอ เกม๊า อ แม้ เท่อ ลู่ง ก ซ้ะ พ้า ท๊อง อ เว๊ แบ อ ซ้ะ. เกม๊า ท อ ฆี๊ง อ แล้ อ โฌ่ง อ พ้าง โอ เว๊ ดี๊ กแช่ เยซู คริ้ ครึ~ๆ      อาเมง.
58013022	ด๊างพื่งวี่ ซีง-เอ้อ จ อวีงซ้ะชู้ น ซื๊ง เกม๊า น เอ้า ซ้ะ คุ้ช๊องแน ท ไคล้ ล แพ อี้ง พี่ ม แม้ มึ ทาง ชอง ทาง น ซื๊ง ซ้ะ      อ ไฌ่ บี่ อี้ง ไละ พี่ จ กวิ้ เอะ น ซื๊ง โย้ ล โท๊ แบ.
58013023	จ แบ ซ้ะ เกม๊า น ซื๊ง ซีงแฌ๊ ก พื่ง แคว๊ ทีโมเท ไจ ทาง พ้อง พ้า เย้า. อ เว๊ เมะ เฌ๊ ท้อง พี่ อี้ง เพล~ๆ นอ จ ม ลี้ ไจ น ซื๊ง โอ ดี๊-อ้ะ.
58013024	จ ท ยื่ง ซ้ะ ดี๊ น ซื๊ง คู ซื๊ง แน่ กุ้ อ แฌ้ ดี๊ กแช่ แยว้ อ พู อ ลี้ง กุ้ อ แฌ้. ด๊างพื่งวี่ พี่ อ โอ ลู่ง อี้งตาลี เฌ๊ ท ยื่ง ซ้ะ ดี๊ น ซื๊ง ปะ ล้อ.
58013025	เกม๊า กแช่ แยว้ อ โก้ง อ โบ้ง อ บลึ้ อ บลาง โอ ดี๊ น ซื๊ง กุ้ อ แฌ้ นอ ล้อ.
59001001	แย้ ยาเก้า จ เก กแช่ แยว้ ดี๊ กแช่ เยซู คริ้ อ เพล่. ไละ ล เบง อี้ง จ กวิ้ เอะ โพล้ง ทื๊ง ซยอง เท่อ พี่ อ ที่พ้ะ ที่ล้าง เฆ้ง ฌางคู โคล๊ง คู อี้ง. เกม๊า น ซื๊ง โอ มึ ช๊อง พ้า.
59001002	จ ด๊างพื่งวี่ ซีง-เอ้อ พี่ ท แก ท เฌ้ แบ น ซื๊ง ซ้ะ ล เม้ง~ๆ ล จะ~ๆ นอ      อ นอ ทื๊ง โย๊-อ้ะ เก ท ซ้ะโทะ พ้ะดู ล เม้ง ลู่ง น ฌ่าง.
59001003	อ ไฌ่ บี่ อี้ง น ซื๊ง ซีงแฌ๊ โย๊-อ้ะ พี่ ท แก ท เฌ้ แบ น ซ้ะ ฌ้อง น ท ชู่ง ท นะ ล ล้างท่อง แบ นอ      ดึ้ เก ทาง น โก้ง เท่อ เก นอ ล้อ.
59001004	พี่ น โก้ง น ซ้ะ เก นอ แม้-อ้ะ บี่ นอ ครึ~ๆ. แม้ ล้างท่อง น ซ้ะ ล ฌี้      บี่ ซุ้ น ซื๊ง ซีง ม เก แบ โพล้ง ฌี้ โพล้ง แอว้ กู้ง~ๆ ล๊า~ๆ ท๊อง กแช่ แยว้ ม เกม๊า น เก. ท ล้างไช้ะ ล้างย่อง ล โอ น่าง เม้ง แบ.
59001005	ลู่ง น ซื๊ง แกล้ อี้ง โพล้ง พี่ ล แฌ้ เล้ อ ท โกง ท มอง เมะ ล โอ แบ นอ      เกม๊า โพล้ง ล แฌ้ นอ อางท่าง ดี๊ กแช่ แยว้ ฌ้อง กแช่ แยว้ ม เกล๊าง-อ้ะ. อ ไฌ่ บี่ อี้ง กแช่ แยว้ นอ อ ซ้ะ โพล๊      เกล๊าง เอะ โพล้ง อ เท่อ กุ้ แฌ้ ดี๊ ล เอ้งไฌ้ โพล้ง แบ.
59001006	แบ เด้าะ เกม๊า โพล้ง ล แฌ้ นอ อางท่าง ดี๊ อ ท ชู่ง ท นะ เต้~ๆ      ล คู~ๆ ไค๊~ๆ ลู่ง อ ซ้ะ แบ. อ ไฌ่ บี่ อี้ง โพล้ง พี่ ท คู~ๆ ไค๊~ๆ อ ซ้ะ นอ แม้ อ ซ้ะ แบ ด้อง ปางเล บู้ง พี่ ลี้ง อูง แบ-อ้ะ ลี้~ๆ ไท้~ๆ นอ ล้อ.
59001007	โพล้ง ล แฌ้ นอ ล แบ ช๊องมอง เว๊ ลู่ง ม นี่ แบ ท ล เม้ง~ๆ ดี๊ กแช่ แยว้ แบ.
59001008	อ ไฌ่ บี่ อี้ง อ เว๊ เก โพล้ง ลู่ง อ ซ้ะ โอ คี๊ง โพลง      ล โอ เฌิ่ง โอ ค๊า ลู่ง กเย่ เกล้ พี่ อ กแช่ โพะ เว๊ นอ แบ.
59001009	ด๊างพื่งวี่ ลู่ง อ ซยาง นอ เกม๊า อ ซ้ะโทะ เว๊ ลู่ง กแช่ แยว้ โชะ ทาง-อ้ะ.
59001010	ดี๊ ด๊างพื่งวี่ พี่ อ ท โอ ท ช๊อง นอ เกม๊า อ ซ้ะโทะ เว๊ ลู่ง กแช่ แยว้ อางกี ล้าง ปี๊-อ้ะ. อ ไฌ่ บี่ อี้ง อ เว๊ ม ล้างแม่ ไฆวะ บี่ ซุ้ นาง โพ๊ นอ ล้อ.
59001011	พี่ มื่ง ทาง ท คู่ ล้าง เฆ๊ กเอ้ นอ ดึ้ เกม๊า นาง ล้างไย้ะ ล้างไฆ๊. ฌ้อง อ โพ๊ นอ ล้างดิ้ ไฆวะ ดี๊ แคว่-อ้ะ ล ฌี้ ล้า นอ      เฌ๊ฌ้อง เลา ปะ. บี่ ซุ้ ดี๊ นอ โพล้ง ท โอ ท ช๊อง นอ ม ล้างแม่ ไฆวะ พี่ ล โท้ แย๊ อ แม้ เท่อ อ แค๊ ปะ ล้อ.
59001012	โพล้ง พี่ อ โก้ง เท่อ ลู่ง ท แก ท เฌ้ แบ-อ้ะ อ แค๊ นอ โอ ดี๊ ท มึ ท พ้า นอ ล้อ. อ ไฌ่ บี่ อี้ง ลู่ง โพล้ง ล แฌ้ นอ โก้ง เว๊ เก เย้า อ กย้อง นอ อ เว๊ ม นี่ แบ คูคล้าง      เมะ เว๊ ท ม๊า ล้างชู้ ล้างแกย พี่ กแช่ แยว้ เอิ้งล้าง เอะ โพล้ง พี่ อ เอ กแช่ แยว้ ล แพ นอ.
59001013	โพล้ง พี่ ล แฌ้ เล้ เมะ แบ ท โก้ไละ นี่-อ้ะ ลู่ง ท แก ท เฌ้ อี้ง อ กย้อง      เกม๊า โพล้ง ล แฌ้ นอ ไคล้ บี่ อี้ง ล ฌี้      "อ๊า กแช่ แยว้ โก้ไละ นี่ แย้". อ ไฌ่ บี่ อี้ง ท อ้า ท ซ๊าง นอ โก้ไละ นี่ กแช่ แยว้ ซี เอะ      ฌ้อง กแช่ แยว้ นอ ล โก้ไละ นี่ โพล้ง แบ.
59001014	แบ เด้าะ กุ้ อ แฌ้ แบ ท โก้ไละ นี่-อ้ะ เป๊งนี่ ท ซ้ะกวี้ง ล๊องก้อง โล๊ไละ นี่ อ กแช่ อ ซ้ะ ดึ้ เกม๊า แม้ โพะ อ ไค๊ บี่ นอ.
59001015	พี่ ท แม้ โพะ ท ซ้ะกวี้ง ล๊องก้อง อ ไค๊ นอ เก ทาง ท เด้บ้ะ. ฌ้อง ท่อง ท เด้บ้ะ ดู ทาง เย้า นอ เก ทาง ก้ะ ท ซี๊ง นอ ล้อ.
59001016	ด๊างพื่งวี่ ลู่ง จ เอ-อ้ะ ซีง-เอ้อ      เกม๊า ท อางโล๊ น ซื๊ง นี่ ล ฌี้ เซ้อ.
59001017	ท ฌี้ ท แอว้ กุ้ อ เม้ง พี่ ท เกล๊าง โปล้ เอะ เฆ้อ นอ โอ ลู่ง มุ้คู เฌ๊ ล้าง นอ ล้อ. กแช่ แยว้ พี่ อ ไต้ ล้าง กเย่ ท พ้าง ลู่ง มุ้คู ล แฌ้ นอ เกล๊าง เอะ เฆ้อ. อ เว๊ นอ ล เปลง กดี้ง เปลง กแด้ อ ซ้ะ น่าง ปี๊ แบ. อ เว๊ ล แกย ไฆวะ อ ซ้ะ เกม๊า ก โอ ท ไค้ะ แกล้ น่าง พ๊า แบ เฆาะ ล้อ.
59001018	เมะ กแช่ แยว้ อ ซ้ะ นอ ล้อ ดึ้ เกม๊า ก กึ ทาง ดี๊ อ ลู่ง อ แท๊ พี่ อ เก ท อ ที๊ง อ โต้. บี่ ซุ้ เฆ้อ ก ม เก แบ ท อ วี่งคู ลู่ง ท กุ้ เม้ง พี่ กแช่ แยว้ ม ไต้ ล้าง เว๊ อ ซ๊าง โคะ ล แพ อี้ง อ แกล้ นอ ล้อ.
59001019	ด๊างพื่งวี่ ลู่ง จ เอ-อ้ะ ซีง-เอ้อ      นาง แบ-อ้ะ บี่ อี้ง      กุ้ อ แฌ้ แบ เพล ลู่ง ท ช๊องแน เท่อ      แบ เด้าะ แบ โกย้ ลู่ง ท ไคล้ ทาง เท่อ      ดี๊ โกย้ ลู่ง ท ซ้ะทาง เท่อ.
59001020	อ ไฌ่ บี่ อี้ง พี่ กโพล้ง ซ้ะทาง เท่อ นอ ล ดึ้ เก ทาง เท่อ ลู่ง แบ กแช่ แยว้ อ ซ้ะ นอ แบ.
59001021	ท บี่ นอ แม้ ไฆวะ ท ยื้งแย่ อ้า กุ้ อ เม้ง นอ ท้อง อ เลา      ดี๊ ท อ้า ท ซ๊าง กุ้ อ เม้ง นอ แม้ โพะ อ ไค๊ ล้า ล ฌี้ ปะ. ฌ้อง นอ นย่อง ล้าง ซ้ะ ชู่ง ก้ะ กแช่ แยว้ อ ลู่ง อ แท๊ พี่ อ เซิง ล้าง เว๊ ลู่ง น ซ้ะ พ้า นอ. อ ไฌ่ บี่ อี้ง กแช่ แยว้ อ ลู่ง อ แท๊ นอ แม้ พ้อง แม้ พลิ้ น ซื๊ง ซี นอ ล้อ.
59001022	แบ เด้าะ เกม๊า น ซื๊ง ซีง แม้ โพะ กแช่ แยว้ อ ลู่ง อ แท๊ อ ไค๊ นอ      ล เมะ ที่ ช๊องแน-อ้ะ ล เม้ง แบ. เมะ แม้ บี่ นอ บี่ ซุ้ น อางโล๊ ล้าง น กแช่ อ ซ้ะ นอ ล้อ.
59001023	โพล้ง พี่ ล แฌ้ เล้ เมะ ช๊องแน กแช่ แยว้ อ ลู่ง อ แท๊ ฌ้อง ล แม้ โพะ เว๊ อ ไค๊ แบ นอ      โพล้ง ล แฌ้ นอ แบ ด้อง โพล้ง พี่ อ แคว่ ล้าง อ เมะ ลู่ง เว่งแต๊ พ้า.
59001024	พี่ อ แคว่ ล้าง อ เมะ ฌ้อง นอ ไจ ไวะ      ซ้ะนาง ล้าง โย๊ อ ซ้ะ ล ทีง ฆ่าง นอ เมะ อ เมะ แม้ อ ซ้ะ บี่ จะ เล้ นอ ล้อ.
59001025	แบ เด้าะ โพล้ง พี่ อ แคว่ เซ๊งพ้า ท้างพ้า ลู่ง อ ฌี้ ทึ พี่ อ กูแพล่ โพล้ง ซี      ฌ้อง คลุ้ ล้าง อ ซ้ะ ดี๊ เซ๊งพ้า ท้างพ้า ครึ~ๆ นอ      อ นอ ล เก โพล้ง ลู่ง อ ช๊องแน เว๊ ฌ้อง ซ้ะนาง เว๊ แบ      แบ เด้าะ เก โพล้ง ลู่ง อ แม้ โพะ เว๊ อ ไค๊. ฌ้อง โพล้ง ล เอ้า แย๊ นอ ม โอ ดี๊ ท มึ ท พ้า ลู่ง อ เว๊ อ ท แม้ อ กย้อง นอ ล้อ.
59001026	โพล้ง พี่ ล แฌ้ เล้ เมะ ช๊องมอง ล้าง อ ซ้ะ ลู่ง อ เว๊ ทื๊ง เท่อ นะ เท่อ เมาน่าง      แบ เด้าะ ล ปโล่ ล้าง อ กแช่ อ ท ไคล้ แบ      โพล้ง ล แฌ้ นอ อางโล๊ ล้าง อ กแช่ อ ซ้ะ. อ ท ทื๊ง ท นะ ล ล้างเปิ่ง ท น่าง เม้ง แบ นอ ล้อ.
59001027	เท่อ พี่ แพ่ แยว้ ทื๊ง เว๊ เก ท ทื๊ง ท นะ ลู่ง อ ฌี้ อ แอว้ ดี๊ เก ท ทื๊ง ท นะ ลู่ง อ เต้~ๆ นอ      เมะ เว๊ แด ท แคว่ซูง โพล้ง พูฆวี ดี๊ โพล้ง มืงเม๊ พี่ อ แบ ซยาง แบ ยะ      ดี๊ ล เกม๊า เว๊ ฌางคู โคล๊ง คู อี้ง อ ไฌ่ อ กลุ้ บึ้เบง-อ้ะ แบ นอ ล้อ.
59002001	จ ด๊างพื่งวี่ ซีง-เอ้อ พี่ น ซื๊ง ชู่ง แบ นะ แบ กแช่ เยซู คริ้ พี่ อ เว๊ เก ท ฆี๊ง ท แล้ ท โฌ่ง ท พ้าง อ กแช่ นอ      น แบ อางกี เมะ อาง แน๊ โพล้ง กุ้ อ แฌ้ บี่ ซุ้~ๆ.
59002002	เมะ ลู่ง โพล้ง โอ ล แฌ้ ซุ้ จูงไซ้ะ ท๊อง ดี๊ ไต้ ทาง อ ซ้ะ ฌี้~ๆ เฌ๊ ฆ้าง ลู่ง น ซื๊ง ท แพโซง อ ล่าง      ดี๊ โพล้ง ซยาง โอ ล แฌ้ อ ไช๊ ยะ ช้าง เทะ เฌ๊ ฆ้าง ปะ นอ.
59002003	ฌ้อง น ซื๊ง แบ ซ้ะ ที่ โพล้ง ไต้ อ ซ้ะ ฌี้~ๆ ล แฌ้ ล้อ      ฌ้อง น ไจ้ะ เอะ-อ้ะ      "เฌ๊ ชี๊น้าง พี่ พ อี้ง แด เทา". แบ เด้าะ น ไจ้ะ เอะ โพล้ง ซยาง ล แฌ้ นอ      "นี๊ แด นอ ชี๊เทิง พี่ พ นอ"      เมะ ล บี่ นอ แบ น ไจ้ะ      "ชี๊น้าง จ คางไท้ะ อี้ง".
59002004	อ นอ น ซื๊ง อางน้าง พ้ะ อ มู๊ง อ ซกุ้ นอ ล้อ. พี่ น แคว่ โพล้ง บี่ นอ น ช๊องมอง ท อ้า ท ซ๊าง ลู่ง น ซ้ะ พ้า นอ ล้อ.
59002005	ด๊างพื่งวี่ ลู่ง จ เอ-อ้ะ ซีง-เอ้อ      ช๊องแน-อ้ะ. กแช่ แยว้ อางลึ นี่ โพล้ง ซยาง โพล้ง ยะ ลู่ง ฌางคู โคล๊ง คู อี้ง      เกม๊า เว๊ อ เก โพล้ง ท โอ ท ช๊อง ลู่ง ท ชู่ง ท นะ      ดี๊ ม เกม๊า เว๊ อ โอ ลู่ง อ มื่ง อ บ้าง พี่ กแช่ แยว้ เอิ้งล้าง เอะ โพล้ง พี่ อ เอ กแช่ แยว้ นอ      เมะ-อ้า.
59002006	แบ เด้าะ น ซื๊ง ซีง ดึ้เดว โพล้ง ซยาง โพล้ง ยะ. โพล้ง ท โอ ท ช๊อง นอ ล้อ พี่ อ แม้ ฆ่อง แม้ แซย้ น ซื๊ง ดี๊ ทวี่งเละ ทาง น ซื๊ง ลู่ง ซ่าง พ้า นอ      ล เมะ แบ-อ้า.
59002007	อ ซื๊ง เว๊ ล แพ นอ ล้อ พี่ อ ไจ้ะ อ้า ไจ้ะ ซ๊าง แบ โพล้ง ล แฌ้ อ เม้ง ลู่ง อ ฌี้ พี่ น ลี้ โพะ อ ไค๊ นอ      ล เมะ แบ-อ้า.
59002008	กแช่ แยว้ อ เซ๊งพ้า ท้างพ้า พี่ แบ ท กวิ้ ล้าง เว๊ ลู่ง ไละ ฌี้ ไละ แอว้ พ้า พี่ อ ไจ้ะ เว๊       % "น แบ เอ ฌุ้เม้ง ฌุ้พาง บี่ ซุ้ น เอ ล้าง น กแช่ อ ซ้ะ นอ ล้อ".      อ นอ น ซื๊ง เมะ แม้ โพะ อ ไค๊ น ซื๊ง ซีง แม้ เท่อ แบ เย้า.
59002009	แบ เด้าะ น ซื๊ง ซีง เมะ ล อางกี เมะ อางกี แน๊ โพล้ง ที๊ ซุ้~ๆ แบ นอ      อ นอ น แม้ ท เด้บ้ะ นอ ล้อ. เซ๊งพ้า ท้างพ้า ม ต้ะเซ๊ง น ซื๊ง ลู่ง น ลือ ค๊างพะ แบ-อ้ะ อ กย้อง นอ ล้อ.
59002010	อ ไฌ่ บี่ อี้ง โพล้ง พี่ แม้ โพะ เซ๊งพ้า ท้างพ้า อ ไค๊ นอ แบ เลา เย้า      แบ เด้าะ ลือ ค๊างพะ เว๊ ล ทีง ล้อ      อ นอ ไพ้ะ ที๊ ซุ้~ๆ ดี๊ ล แม้ โพะ เซ๊งพ้า ท้างพ้า อ ไค๊ น่าง เม้ง แบ นอ ล้อ.
59002011	อ ไฌ่ บี่ อี้ง กแช่ แยว้ ไจ้ะ เว๊       % "เอโบ้ง แม๊ เอโบ้ง แว้ ล ฌี้"      ดี๊ ไจ้ะ เว๊      % "แม้ ซี๊ง โพล้ง ล ฌี้" ปะ. น เมะ ล เอโบ้ง แม๊ เอโบ้ง แว้ แบ ฌี้~ๆ แบ เด้าะ น แม้ ซี๊ง โพล้ง      อ นอ น เก โพล้ง ลู่ง อ ลือ ค๊างพะ แบ เซ๊งพ้า ท้างพ้า นอ ล้อ.
59002012	ไคล้-อ้ะ ดี๊ แม้-อ้ะ บี่ ซุ้ ดี๊ โพล้ง พี่ อ ซีงแฌ๊ ล้าง อ ซ้ะ ลู่ง กแช่ แยว้ ม ต้ะเซ๊ง-อ้ะ ท๊อง เซ๊งพ้า ท้างพ้า พี่ อ กูแพล่ โพล้ง ซี นอ ล้อ.
59002013	อ ไฌ่ บี่ อี้ง ลู่ง กแช่ แยว้ ต้ะเซ๊ง เท่อ โคะ นอ อ เว๊ ล ย๊างซ้ะ แบ โพล้ง ลู่ง อ ท ย๊างซ้ะ ล โอ แบ นอ ล้อ. แบ เด้าะ ท ย๊างซ้ะ นอ แม้ น้า แบ ท ต้ะเซ๊ง นอ ล้อ.
59002014	จ ด๊างพื่งวี่ ซีง-เอ้อ โพล้ง แบ้ แยว้ เมะ ไจ้ะ เว๊      "ยี๊ จ ชู่ง ไท้ นะ ไท้ เย้า"      แบ เด้าะ อ ท แม้ ล โอ แบ ด้อง อ นุ้ ไจ้ะ แบ นอ      ม ล้างเปิ่ง ซี บี่ จะ เล้. ท ชู่ง ท นะ ล เอ้า แย๊ นอ ม แม้ พ้อง พลิ้-อ้ะ ซี-อ้า.
59002015	เมะ ลู่ง ด๊างพื่งวี่ อ ไช๊ อ ช้าง ล โอ แบ ดี๊ อ ท อาง ท โอ้ ล โอ แบ
59002016	ฌ้อง น ไจ้ะ เอะ-อ้ะ      "เกม๊า น โอ มึ ซ๊อง พ้า ดี๊ ซุ้ ไช๊ ก้อง ช้าง เมะ ตาง ดี๊ อาง กึ้ โอ้ ฆวี้"      อ นอ ม ล้างเปิ่ง ซี บี่ จะ เล้ น เมะ ล เกล๊าง-อ้ะ ท น่าง เม้ง แบ นอ.
59002017	ท ชู่ง ท นะ นอ แม้ อ ซ้ะ บี่ ซุ้ ดี๊ นอ ปะ ล้อ. เมะ ล แม้ โพะ อ ไค๊ น่าง เม้ง แบ      โอ ที่ ท ชู่ง ท นะ ล เม้ง ล้อ      อ นอ ล กลุ้ ท น่าง เม้ง แบ เฆาะ ล้อ.
59002018	แบ เด้าะ แบ ล แฌ้~ๆ นอ ม ไจ้ะ เว๊      "อี้ง ล แฌ้ อ ท ชู่ง ท นะ โอ. อู้ ล แฌ้ เก โพล้ง แม้ โพะ เท่อ อ ไค๊". เมะ ยี๊ จ ม ไคล้ ช๊า-อ้ะ บี่ อี้ง      "เกม๊า จ แคว่ ดุ้ เซ้อ      โพล้ง อ ท ชู่ง ท นะ โอ ซี บี่ จะ ล้อ      อ เว๊ เมะ ล แม้ โพะ เท่อ อ ไค๊ น่าง เม้ง แบ. แบ เด้าะ ยี๊ จ ม เกม๊า น แคว่ จ ท ชู่ง ท นะ ซี นอ ลู่ง จ แม้ โพะ เท่อ อ ไค๊ อ กย้อง นอ ล้อ".
59002019	พี่ น นะ-อ้ะ กแช่ แยว้ โอ ล แฌ้ ล้อ นอ แบ เย้า. แบ เด้าะ ทึ เมะ ท มื้ง ท แฆ่ ซีง นะ เว๊ บี่ นอ ปะ      ฌ้อง ซ้ะเม เว๊ ดี๊ ว้ะโทะ โย๊ เฆาะ ล้อ-เอ้อ.
59002020	โพล้ง เฌ๊ฌ้อง-เอ้อ พี่ ท ชู่ง ท นะ ลู่ง ล โอ ดี๊ ท แม้ โพะ อ ไค๊ แบ ล กลุ้ แบ นอ      น แบ ซ้ะ ซีงแฌ๊ ชี่-อ้า.
59002021	ลู่ง ก พู๊ง อาบราฮาง อ ชู้ แค๊ อู้ นอ อ เว๊ ม แม้ ซี๊ง อ พูแคว๊ อี้งซฮ้ะ      เทว๊ เอะ กแช่ แยว้ ลู่ง ท ลื่ง ทาง อ ล่าง นอ. ฌ้อง ลู่ง อ เว๊ อ ท แม้ อ กย้อง นอ กแช่ แยว้ แคว่ เว๊ แบ อ ซ้ะ      เมะ-อ้า.
59002022	อ นอ น ซื๊ง ซีงแฌ๊-อ้ะ อ เว๊ อ ท ชู่ง ท นะ นอ แม้ ฆึ เท่อ ดี๊ อ ท แม้ นอ ล้อ. ฌ้อง อ ท แม้ อี้ง นอ ดึ้ เกม๊า อ ท ชู่ง ท นะ โอ กู้ง โอ ล๊า นอ ล้อ
59002023	ดี๊ แม้ ชิ้ทาง ไฆวะ ไละ ฌี้ ไละ แอว้ พี่ อ ไจ้ะ เว๊ แด      % "อาบราฮาง ชู่ง นะ กแช่ แยว้. ลู่ง อ ท ชู่ง ท นะ อ กย้อง นอ กแช่ แยว้ แคว่ เว๊ เก โพล้ง แบ อ ซ้ะ ล้อ". ฌ้อง กแช่ แยว้ กุ้ ก้ะ อาบราฮาง เก อ ซกุ้.
59002024	ท บี่ นอ น ซื๊ง ซีงแฌ๊ โย๊-อ้ะ กโพล้ง ม แบ กแช่ แยว้ อ ซ้ะ ซี นอ      ล เมะ ที่ ท ชู่ง ท นะ ล เม้ง ล้อ แบ      แบ เด้าะ ลู่ง อ แม้ โพะ ท ชู่ง ท นะ อ ไค๊ อ กย้อง นอ ล้อ.
59002025	บี่ ซุ้ ดี๊ น่าง ราฮ้ะ พี่ อ เก เค๊เซ๊มืง ล แฌ้ นอ ปะ. ลู่ง อ เว๊ อ ท แม้ อ กย้อง นอ กแช่ แยว้ แคว่ เว๊ เก โพล้ง ลู่ง แบ อ ซ้ะ ล้อ. อ ไฌ่ บี่ อี้ง อ เว๊ ตองช้า ฮะช้า โพล้ง อี้งซลาเอง พี่ อ ลี้ แซย เท่อ ล แพ นอ      แม้ช้า เว๊ เกม๊า โพล้ง ล แพ นอ ไจ ทาง ไฆวะ เว่ง พ้า ลู่ง เกล้ อ แฌ้แพ ล บ้อง นอ ล้อ.
59002026	โพล้ง อ วีง อ แล้ เมะ ล โอ อ ซ้ะ พ้า แบ นอ      โพล้ง ล แฌ้ นอ ซี๊ง ล้อ. บี่ ซุ้ ดี๊ นอ ท ชู่ง ท นะ ลู่ง ล โอ ดี๊ ท แม้ โพะ อ ไค๊ แบ นอ เก ท ชู่ง ท นะ ลู่ง อ ล กลุ้ แบ  นอ ล้อ.
59003001	จ ด๊างพื่งวี่ ซีง-เอ้อ ลู่ง น ซื๊ง แกล้ นอ เกม๊า น เก คู แอ แฌ้ ล ฌี้. อ ไฌ่ บี่ อี้ง น ซื๊ง ซีงแฌ๊ โย๊-อ้ะ ลู่ง ก เก คู อี้ง นอ กแช่ แยว้ ม ต้ะเซ๊ง เฆ้อ น้ะ นี่ โพล้ง อ แฌ้แพ.
59003002	ก เว๊ แด กุ้ อ แฌ้ โย้ นอ ก แม้ เท่อ ล แบ~ๆ แอ เม้ง แอ มยู๊ ล้อ. โพล้ง พี่ อ ไคล้ เท่อ ลู่ง อ แบ กุ้ พ๊า นอ เมะ โพล้ง ลู่ง อ ฌี้ อ แอว้ เมาน่าง. อ เว๊ แคแน ล้าง อ กแช่ อ ซ้ะ เก เลา ปะ นอ ล้อ.
59003003	ก เมะ พลางทะ กซี อ นุ้ ดี๊ กื่อ ลู่ง ก ม เกม๊า อ ชู่ง ก ลู่ง นอ      อ นอ ก เกม๊า อ ลี้ จอง ฌี้ จอง ฌี้ ซี นอ ล้อ.
59003004	น ช๊องมอง ดุ้ แฆว่ ลู่ง กบ้าง ที๊ง นอ ปะ      พ้ะดู พ้ะโท๊. ลี้ง อูง แบ-อ้ะ ชอง เม้ง ฌี้ เม้ง ฌี้      ลู่ง กบ้าง ที๊ง อ มี่ไค๊ พู ปี๊ พู ล เบง นอ ดึ้ เกม๊า กบ้าง ที๊ง ลี้ ซี กุ้ จอง กุ้ ไจ้      แคว่ ลู่ง โพล้ง คะ กบ้าง ที๊ง แบ ซ้ะ เกม๊า เว๊ อ ลี้ นอ ล้อ.
59003005	พลี้ อี้ง แม้ อ ซ้ะ บี่ นอ ปะ. เก เท่อ ปี๊ โคะ นอ ล้อ      แบ เด้าะ ไคล้ เท่อ พ้ะดู พ้ะโท๊. น แคว่ แฆว่ มี นอ ล ปี๊ ล้อ      อาง มแล แกล้ เค้ ทาง ซี พ้ะเล่ พ้ะโท๊.
59003006	ก พลี้ อี้ง แบ ด้อง ซุ้ ดี๊ มี. ลู่ง ก เค่ง ก ฌ้าง อ แกล้ อี้ง นอ เมะ เว๊ แด ก พลี้ อี้ง ล้อ พี่ ท อ้า ท ซ๊าง กุ้ อ เม้ง โอ ฆวี้ ทะ อ ล้อง      ฌ้อง แม้ อ้า แม้ ซ๊าง แบ ก กแช่ ด๊าง แฌ้. มี มแนโฮะ พ้า เช้า เค้ ทาง ก พลี้      ฌ้อง ก พลี้ เค้ ทาง อาง ไท้ ก ท โอ ม๊า ลู่ง ก โอ ฌางคู โคล๊ง คู อี้ง ล โค๊ ลู่ง อ คางไท้ะ ท่อง ท้อง อ คี๊ง ทึ.
59003007	กเย่ ท พูแฆ่      เมะ ท พูแฆ่ เม้ง ฌี้      เมะ ทู เมะ ลีง ฌี้      เมะ ท พูแฆ่ ลู่ง อ แจว้ ดี๊ ท พูแฆ่ ลู่ง ปางเล พ้า ฌี้      โพล้ง ลื่ง โด้ง เว๊ ซี ดี๊ ลื่ง โด้ง เว๊ เย้า.
59003008	แบ เด้าะ พลี้ โย้ โพล้ง ซอง เว๊ เกม๊า อ ชู่ง อ ลู่ง นอ ซี เอะ. พลี้ นอ เก ท อ้า ท ซ๊าง ลู่ง อ ล โอ ไก้ไม่ แบ. อ จืง ลู่ง ม เก ทาง ท ซี๊ง นอ โอ ฆวี้ ทะ อ ล้อง นอ ล้อ.
59003009	ก เจ่ ก พลี้ อางปฆ้า ทาง ก แพ่ กแช่ แยว้. ฌ้อง ก ชู แบ กโพล้ง พี่ กแช่ แยว้ ไต้ ล้าง เว๊ ลู่ง อ มยู๊ แบ ด้อง กแช่ แยว้.
59003010	ท อางปฆ้า ทาง กแช่ แยว้ ดี๊ ท ชู ท ทื๊ง ไจ ทาง นุ้ พ้า ล พ้า ฆ่าง. จ ด๊างพื่งวี่-เอ้อ ล เกิ้ง แม้ อ ซ้ะ บี่ นอ แบ.
59003011	ที๊ง ทางชุ้ ล พ้า ฆ่าง ม เก ทาง ที๊ง แค ล เม้ง ที๊ง ช๊า ล เม้ง ม ซี-อ้า.
59003012	จ ด๊างพื่งวี่ ซีง-เอ้อ กูงเย้ มื่งเทิง ม แซ ทาง เก มเกาะ แซ ซี บี่ จะ เล้. ซไบ้ะ มื่ง นอ ม แซ ทาง เก กูงเย้ อ แซ ซี บี่ จะ เล้. ที๊ง ทางชุ้ ฌ๊าง ล พ้า นอ เก ทาง ที๊ง แบล้ ซี เอะ.
59003013	โพล้ง ลู่ง น ซื๊ง แกล้ โอ ล แฌ้~ๆ ชี่-อ้า พี่ อ ไพ่ อ แซย๊ ดี๊ อ ท โกง ท มอง โอ      น ม แด อ เว๊ เก โพล้ง ฌี้ ซี ลู่ง อ เว๊ แม้ ท อ ฌี้ อ กย้อง. ท แม้ ลู่ง อ ฌี้ อี้ง นอ อ เว๊ แม้ เว๊ ดี๊ ท ชาง ล้าง เซิง ชาง ล้าง ซ้ะ ลู่ง อ เว๊ อ ท โกง ท มอง โอ อ กย้อง นอ ล้อ.
59003014	แบ เด้าะ ลู่ง น ซ้ะ พ้า เมะ โอ ดี๊ ท ไคว๊ ท โนย้ง น้ะ~ๆ ดี๊ แม้ ที่ กแช่ อ ซ้ะ      อ นอ อางปฆ้า ล้าง น ซ้ะ ลู่ง น ท โกง ท มอง โอ ล ฌี้. น เมะ ไคล้ บี่ นอ น คีงอูง แบ ท อ เมะ อ โต้ นอ ล้อ.
59003015	ท โกง ท มอง ล เอ้า แย๊ นอ ล เมะ กแช่ แยว้ เกล๊าง-อ้ะ แบ      แบ เด้าะ เก ฌางคู โคล๊ง คู ดี๊ โพล้ง อ้า โพล้ง ซ๊าง อ ท โกง ท มอง ดี๊ ท มื้ง ท แฆ่ เว๊ นอ ล้อ.
59003016	อ ไฌ่ บี่ อี้ง พี่ จอง เล้ ลู่ง อ โอ ดี๊ ท ไคว๊ โละ โนย้ง โละ ดี๊ ท แม้ ที่ กแช่ อ ซ้ะ นอ      อ นอ เก ทาง ท โอ ฆู๊ง โอ พุ้ ล ซี แบ      ม โอ ดี๊ ท อ้า ท ซ๊าง กุ้ อ เม้ง นอ ล้อ.
59003017	แบ เด้าะ ท โกง ท มอง พี่ กแช่ แยว้ เกล๊าง เว๊ นอ เมะ ท อ ฌี้ อ แอว้      ท โอ ฆู๊ง โอ พุ้      ท เซิง ฌี้ ซ้ะ ช้า      ท อ ยื่ง อ บยาง. ท โกง ท มอง อี้ง นอ โอ ฆวี้ ทะ ดี๊ ท ย๊างเซิง ย๊างซ้ะ ดี๊ ท แม้ ลู่ง อ ฌี้      ล เอน้า ชางบ้า เท่อ แบ      ล เมะ โต้ ซ้ะ ไก เท่อ แบ.
59003018	โพล้ง พี่ อ แม้ ท ฆู๊ง ท พุ้ ลู่ง กโพล้ง อ แกล้ ดี๊ เซิง ล้าง เท่อ ลู่ง อ ฆู๊ง อ พุ้ นอ      อ นอ แบ กแช่ แยว้ อ ซ้ะ นอ ล้อ.
59004001	แบ ท เล้ ท ดึ้ โละ ชาง โละ ดี๊ ท ไอ โละ จุ้ไคล้ โละ ซ้ะ โอ ทาง ลู่ง น ซื๊ง แกล้. เป๊งนี่ ท ซ้ะกวี้ง ล๊องก้อง นอ ล้อ พี่ อ ดึ้ โละ อ ซ้ะ ลู่ง น ซ้ะ พ้า      เมะ-อ้า.
59004002	น แบ ซ้ะ อ อี้ง แบ ซ้ะ อ นอ      แบ เด้าะ น ล นี่ แบ      ฌ้อง น แม้ ซี๊ง โพล้ง. น ซ้ะกวี้ง ล๊องก้อง โพล้ง อ เท่อ      แบ เด้าะ น นี่ ซี เอะ      ฌ้อง น ดึ้ โละ ชาง โละ ดี๊ ไอ โละ จุ้ไคล้ โละ ซ้ะ. น ล นี่ แบ แบ เป๊งนี่ น ล อางท่าง ดี๊ กแช่ แยว้ แบ.
59004003	พี่ น อางท่าง เท่อ ฌ้อง น นี่ แบ เอะ      อ นอ เป๊งนี่ น ซ้ะ ช๊องมอง เท่อ ไพ้ะ      บี่ ซุ้ น เมะ นี่ นอ น ม เจ่-อ้ะ ลู่ง ท แม้ มึ แม้ พ้า ล้าง น กแช่ อ ซ้ะ นอ ล้อ.
59004004	โพล้ง ล โต้ ดี๊ กแช่ แยว้ แบ-เอ้อ      น ล ซีงแฌ๊ แบ-อ้า      ท แม้ ซกุ้ ฌุ้พาง ดี๊ ฌางคู โคล๊ง คู อี้ง นอ เมะ ท แช๊เมะ ไฌ๊ซ้ะ โละ ซ้ะ ดี๊ กแช่ แยว้. ท บี่ นอ โพล้ง พี่ ล แฌ้ เล้ แบ ซ้ะ อ ซกุ้ ฌุ้พาง โละ อ ซ้ะ ดี๊ ฌางคู โคล๊ง คู อี้ง      โพล้ง ล แฌ้ นอ แช๊เมะ ไฌ๊ซ้ะ ดี๊ กแช่ แยว้ นอ ล้อ.
59004005	น ซื๊ง ช๊องมอง-อ้ะ ลู่ง ไละ ฌี้ ไละ แอว้ พ้า ไคล้ เท่อ อ แซ ล โอ แบ นอ-อ้า พี่ อ ไจ้ะ เว๊       "ก วีง ก แล้ ลู่ง กแช่ แยว้ ชวี๊ง ล้าง เว๊ ก ซ้ะ พ้า อี้ง นอ โอ ฆวี้ ทะ ดี๊ ท ซ้ะกวี้ง ล๊องก้อง ลู่ง อ ชอง~ๆ นอ ล้อ".
59004006	แบ เด้าะ กแช่ แยว้ เกล๊าง อ โก้ง อ โบ้ง อ บลึ้ อ บลาง แอ นี่ นอ ได้ะ. บี่ ซุ้ ไละ ฌี้ ไละ แอว้ ไจ้ะ เว๊       % "กแช่ แยว้ ชาง ล้าง โพล้ง พี่ อ อางกี ทาง โท๊ อ ซ้ะ      แบ เด้าะ เกล๊าง อ โก้ง อ โบ้ง อ บลึ้ อ บลาง เอะ โพล้ง ลู่ง อ ชาง ล้าง อ ซ้ะ".
59004007	ท บี่ นอ เกม๊า น ซื๊ง นย่อง ช๊องแน กแช่ แยว้ นอ      ดี๊ ด้างทะ ม้างโค้ไล่      อ นอ ม ไจ แด น ซื๊ง นอ ล้อ.
59004008	เกม๊า น ซื๊ง ซึ้ เบ้า น ซ้ะ ดี๊ กแช่ แยว้ ฌ้อง อ เว๊ ม ซึ้ เบ้า อ ซ้ะ ดี๊ น ซื๊ง. โพล้ง ท เด้บ้ะ ซีง-เอ้อ      แม้ เช๊ง แม้ เกล้ง ไฆวะ น จูง นอ. ดี๊ โพล้ง พี่ อ ซ้ะ โอ คี๊ง โพลง ล แพ นอ ซีง-เอ้อ      แม้ เช๊ง แม้ เกล้ง น เซิง น ซ้ะ ท้อง อ ฌี้ อ แอว้ ไช้ะ.
59004009	เกม๊า น แบ มอง แบ ม้ะ ดี๊ ฌางล้าง ย้าล้าง เท่อ. พี่ น นี่ง ทาง นี่ง ล้าง นอ น แบ ฌางล้าง ย้าล้าง ก้ะ ล โค๊ นอ ล้อ. ดี๊ พี่ น ซ้ะอวีง ซ้ะโทะ เท่อ นอ เกม๊า อ เก ทาง ก้ะ ท แบ มอง แบ ม้ะ ล โค๊ นอ ล้อ.
59004010	เกม๊า น ซื๊ง ชาง ล้าง ซ้ะ ลู่ง กแช่ แยว้ อ เมะแซ พ้า      ฌ้อง อ เว๊ ม โชะ ทาง น ซื๊ง นอ ล้อ.
59004011	ด๊างพื่งวี่ ซีง-เอ้อ ไจ้ะ อ้า โละ น ซื๊ง ซ้ะ ล ฌี้. โพล้ง พี่ อ ไจ้ะ อ้า อ พื่ง อ วี่ ฌี้      ต้ะเซ๊ง อ พื่ง อ วี่ ฌี้      อ นอ ที๊ ซุ้ ดี๊ ไจ้ะ อ้า ไจ้ะ ซ๊าง แบ เซ๊งพ้า ท้างพ้า ดี๊ ต้ะเซ๊ง แบ เซ๊งพ้า ท้างพ้า นอ ล้อ. เมะ ลู่ง น ต้ะเซ๊ง เซ๊งพ้า ท้างพ้า นอ ล เมะ น เก โพล้ง ลู่ง อ แม้ โพะ อ ไค๊ แบ      แบ เด้าะ น เก โพล้ง ลู่ง อ ต้ะเซ๊ง-อ้ะ นอ ล้อ.
59004012	กแช่ แยว้ ล แฌ้ ล้อ เก โพล้ง ลู่ง อ อางกี ล้าง เซ๊งพ้า ท้างพ้า ดี๊ ต้ะเซ๊ง โพล้ง ซี. กแช่ แยว้ ล แฌ้ ล้อ เก โพล้ง แม้ พ้อง พลิ้ เท่อ ซี ดี๊ ไคล้ ล้าง ท อ เตา อ แต๊ ซี. ท บี่ นอ น ซื๊ง เก โพล้ง เล้ ลู่ง น ต้ะเซ๊ง แบ น ฌุ้เม้ง ฌุ้พาง.
59004013	ช๊องแน-อ้ะ โพล้ง พี่ อ ไจ้ะ เท่อ      "ล นี้ง แย๊ อี้ง ฌี้ ลู่ง โฌ้ ล นี้ง ฌี้ จ ม ลี้ ลู่ง อู้ ล เว่ง ลู่ง อี้ง ล เว่ง.      จ ม โอ-อ้ะ เมาะ ล เนง. จ ม แม้แค้ เท่อ นี่ แบ จี้ แอ~ๆ".
59004014	อ นอ น ซื๊ง ล ซีงแฌ๊-อ้ะ แบ ลู่ง โฌ้ ล นี้ง โคะ นอ น ม แม้ น ซ้ะ บี่ จะ เล้. อ ไฌ่ บี่ อี้ง น แบ ด้อง ซุ้ ท ไค้ะ ซวี๊ง ไบล้ะได้ะ อี้ง ล้อ      โพล ทาง ล ทีง พู ฌ้อง ล้างแม่  ไฆวะ.
59004015	เกิ้ง เว๊ น ซื๊ง ไคล้ บี่ อี้ง ล โค๊      "เมะ ลู่ง ท แบ กแช่ แยว้ อ ซ้ะ นอ ก ล ซี๊ง ได้ะ แบ นอ ล้อ      ก ม แม้ ท อ อี้ง แม้ ท อ นอ".
59004016	แบ เด้าะ ค๊องเนง อี้ง น อางปฆ้า ล้าง น ซ้ะ ดี๊ น ก้างแก้ พะ ไฆวะ เท่อ น้ะ กชุ้. ลู่ง ท อางปฆ้า ล้าง ซ้ะ อี้ง นอ เมะ ท ไพ้ะ ท แม นอ ล้อ.
59004017	ท บี่ นอ โพล้ง พี่ ล แฌ้ เล้ ซีงแฌ๊ เว๊ ท เม้ง เล้ เก ท อ ฌี้ แบ เด้าะ ล แม้ เว๊ แบ      โพล้ง ล แฌ้ นอ แม้ ท เด้บ้ะ นอ ล้อ.
59005001	ช๊องแน-อ้ะ โพล้ง ท โอ ท ช๊อง ซีง-เอ้อ     ฌางล้าง ย้าล้าง-อ้ะ พี่ ทม้ะท โน๊ง เฌ๊ ม ท้อง น ซื๊ง โคะ.
59005002	น คอง น แชย้ นอ ม เฌ๊ฌ้อง ไฆวะ     ดี๊ ท พูฆ้อง พูแฆ่ ม อาง ไฆวะ น ไช๊ น ช้าง.
59005003	น ท๊อง น เลว๊ นกลู น จี้ นอ ม ทาง อี ฌ้อง เท่อ พี่ อ ทาง อี นอม เก พีงนยาง ลู่งนท แม้ อ กย้อง. อ นอ ม เค้ ทาง อาง ไท้ น กแช่ บี่ ชุ้ มี อาง เท่อ. น อางกี ซยอง อางกี กวี้ง-อ้ะ ลู่ง มื่ง ไค๊ ทึ อี้ง อ แค๊ เย้า.
59005004	ช๊องแน-อ้ะ โพล้ง พี่ อ เฌ๊ เก้า เอะ น บืง ฌ้อง น ล เกล๊าง อ คางเล้ง แบ นอ     น ช๊องแน แฆว่ อ ลู่ง เซ้อ. พี่ อ เว๊ ไจ้ะ แบ น ซื๊ง นอ อ ลู่ง ซ๊อง ทาง แบ ท้อง ลู่ง กแช่ แยว้ พี่ อ โอ ดี๊ อ ดู้ง อ ยาง ดูทึ ล แฌ้ นอ อ แน่ เย้า.
59005005	ลู่ง ฌางคู โคล๊ง คู อี้ง น ซื๊ง โอ โบ โอ โย๊ อาง กึ้ โอ้ ฆวี้.น อาง ท้อง น บอง แบ เด้าะ น ล ซีงแฌ๊-อ้ะ แบ ลู่งทม แม้ ซี๊ง น ซื๊ง โคะ นอ ล้อ.
59005006	น ต้ะเซ๊ง ล้าง โพล้ง โต้ โพล้ง ล้อง อ เตา ดี๊ น แม้ ชี๊ง-อ้ะ     แบ เด้าะ อ เว๊ โอ ไก้ ไม่ นอ ล้อ.
59005007	ด๊างพี่งวี่ ซีง-เอ้อ เกม๊า น เอ้า น ซ้ะท้อง กแช่ เยซู ม เฌ๊ ไท้ น แคว่ ฆึ้ กแช่ นอ เอ้า อ ซ้ะ บี่ จะ เล้     พี่ อ โอ คุ้ นี่ ท แซ ลู่งอฆวี้ฌิ้ ฌางคู คู อึ้ง.     อ เว๊ เอ้า อ ซ้ะ แคว่แล่ ท ช้า เฌ๊ แบ อ แค๊ นอ ล้อ.
59005008	น ซื๊ง ซีง แบ เอ้า น ซ้ะ บี่ ซุ้ ดี๊ นอ ปะ ล้อ.     อางกี ล้าง น เซิง น ซ้ะ นอ เมะ ฌี้ อ ไฌ่ บี่ อึ้ง เบ้า ทาง ท อ แค๊ ลู่ง กแช่ เยซู ม เฌ๊ ไท้ เย้า.
59005009	ด๊างพี่งวี่ ซีง-เอ้อ เอ้งไฌั โละ น ซื๊ง ซ้ะ ล ฌี้     บี่ ซุ้ กแช่ แยวั ล ต้ะเซ๊ง น ซื๊ง แบ. โพล้ง พี่อม ด้ะเซ๊ง เท่อ ล แฌ้ นอ ชี๊เทิง โอ เบ้า ดี๊ เกล้ พ้าแย๊ เย้า.
59005010	ด๊างพี่งวี่ ซีง-เอ้อ นาง แบ โม ไคล้ คิ้ กแช่ แยว้ พี่ อ เฌ๊ โล้ ล้าง เท่อ ลู่ง กแช่ แยวั อ เม้ง อ แซ พี่ อ เอ้า อ ซ้ะ ลู่ง ท แบ นัะ แบ โน๊ง อู้ นอ.     แม้ นี่ ก้ะ อ ด้อง ดี๊ โพล้ง ล แพ นอ ไช้ะ.
59005011	สู่ง อซื๊ง เว๊ โอ โก้ง เท่อ เก อ กย้อง นอ ก ทื้ง-อ้ะ ล่ง อ ซื๊ง เว๊ โอ ดี๊ ท มึ ท พ้า นอ ล้อ.     น ซืง แน่ฌ๊า แบ เย้า ล่ง โยบา      โอ โก้ง เท่อ เก.     ดี๊ น ซีงแฌ๊ แบ-อ้ะ จู่ง แย๊ โค๊ นอ กแช่ แยว้ เตะ เว้ เอะ-อ้ะ บี่ จะ เล้. อ ไฌ่ บี่ อึ้ง กแช่ แยว้ นอ โอ ดี๊ ท ย๊างเซิง ย๊างซ้ะ ดี๊ ท เซิง ฌี้ ซ้ะ ช้า     นอ ล้อ.
59005012	จ ด๊างพื่งวี่ ซีง-เอ้อ พี่ อ ล้างเปิ่ง เต้ๆ นอ เมะ เว๊ พี่ น อืงล้าง เว้ เท่อ ล เม้ง ๆ นอ ชู ล้าง เว้ น ซ้ะ ล ฌี้.      ลู่ง น อืงล้าง น ซัะ นอ เฆว้ง แบ มุ้คู ฌางคู ดี๊ ท อ แฌ้แพ น่าง เม้ง ล ฌี้. "เมะ" นอ ไจ้ะ-อ้ะ "เมะ,,. "ล เมะ แบ" นอ ไจ้ะ-อ้ะ "ล เมะ แบ". แม้ บี่ นอ บี่ ซุ้ กแช่ แยว้ ล ต้ะเซ๊ง น ชื๊ง แบ นอ ล้อ.
59005013	โพล้ง โอ ล แฌั ๆ ชี่-อ้า ลู่ง น ซี๊ง แกล้ พี่ อ แบ ท นัะ ท โน๊ง. เกม๊า โพล้ง ล แฌ้ นอ ชูแพ เท่อ.     โพล้ง ลู่ง อ เซิง ฆวี๊ง ซ้ะ โย้ โอ ล แฌ้ ชี่-อ้า. เกม๊า อ ซ้ะอวีง แท๊ อางปฆ้า ทาง กแช่ แยว้ นอ ล้อ.
59005014	โพล้ง โอ ล แฌ้ ๆ ชี่-อ้า ลู่ง น ชื๊ง แกล้ พี่ อ แบ เจ้า แบ แช๊.     เกม๊า โพล้ง ล แฌ้ นอ กุ้ นี่ โพล้ง ทึ๊ง ซยอง เท่อ อ คู อ แน่ เฌ๊ อางท่าง เท่อ ลู่ง อ ฌ่าง ดี๊ เท้า-อ้ะ ดี๊ ตซู ลู่ง กแช่ เยซู อ เม้ง อ แซ.
59005015	ท อางท่าง เท่อ ดี๊ ท ชู่งท นะ อี้ง นอ ม แม้ แบล โพล้ง แบ เจ้า แบ แช๊. กแช่ แยวั ม เกม๊า เว๊ อ ชอง ไท้ ไคล๊ ไท้.     ดี๊ เมะ ลู่ง อ เว๊ แม้ ท เด้บ้ะ ล เม้ง ๆ นอ กแช่ แยวั ล ทื๊ง นี่ นะ นี่ เว๊ ล้า แบ.
59005016	ท บี่ นอ น ซี๊ง ซีง โล้ ล้ าง โละ น ซื๊ง ซัะ ท เด้เทา เด้บ้ะ ดี๊ ชูแพ โละ ซ้ะ ฌ่าง นอ บี่ ซุ้ น ท แช๊ ม แบล. โพลัง ลู่ง แบ แยวั อ ซั ชูแพ นอ อ ซยื๊ง อ ซยัอง โอ ล้างเปิ่ง เต้ ๆ
59005017	เอลียา นอ เก กโพล้ง บี่ ซุ้ ดี๊ เฆ้อ ปะ ล้อ.     อ เว๊ อางท่าง เท่อ เลา เซิง เลา ซ้ะ ล เกม๊า ท เฌ๊ ช้า แบ. ท ล เฌ๊ ช้า แบ นี่ ซ๊า เนง ดี๊ แล้ ฆู๊ง เบง.
59005018	ลู่ง ไค๊ อ เว๊ อางท่าง ล พ๊า เด้าะ.     ท เฌ๊ ช้า ล้าง ไท้. ท ดุ้ ท แล กุ้ เม้ง เม ทาง ไท้ นอ ล้อ.
59005019	จ ด๊างพี่งวี่ ชีง-เอ้อ ลู่ง น ซื๊ง แกล้ โพล้ง เมะ ทุ้พลุ้ ไฆวะ แด กแช่ แยวั อ เกล้ ลู่ง อ แบ ล แฌ้ ๆ ฌ้อง โพล้ง แม้ นี่ ไท้ เว๊ เด้าะ
59005020	เกม๊า อ ซีงแฌ๊ บี่ อี้ง.     โพล้ง พี่ อ แม้ช้า แบ โพล้ง ท เด้บัะ ล แฌั นอ เกม๊า อ ทุ้พลุ้ ล้า แบ     อ นอ อ เว๊ แม้ช้า แบ โพล้ง ท เด้บ้ะ ล แฌั นอ ล เกม๊า อ ซี๊ง ล้างชู้ ล้างแกย แบ     ดี๊ กแช่ แยว้ ม แม้ ไฆวะ เอะ อ ท เด้บัะ แอ ฌัอง นอ ล้อ.
60001001	แย้ เปโต จ เก กแช่ เยซู คริ้ อ เพล่ ดู ไละ อี้ง จ กวิ้ เอะ โพล้ง ค่าง โคล๊ง พี่ อ ที่พ้ะ ที่ล้าง ลี้ โอ ก้ะ เฆ้ง ค่าง ปองโต ค่าง กาลาเต ค่าง ค้ะปาโดแซย ค่าง อาแซย ค่าง บีทีแนย
60001002	น ซื๊ง น เก โพล้ง พี่ ก แพ่ กแช่ แยว้ อางลึ นี่ เว๊ ลู่ง อ ซีงแฌ๊ เว้ เว๊ เย้า ดี๊ วีง ฌี้ แล้ แอว้ แม้ ฌี้ แม้ แอว้ น ซื๊ง เย้า บี่ ซุ้ ม เกม๊า น ซื๊ง ชู่ง ลู่ง เน้ แท๊ กแช่ เยซู คริ้ ดี๊ นี่ แบ ท อางซฌ้ะ เช๊ง-อ้ะ ลู่ง กแช่ เยซู คริ้ อ ซวีง เกม๊า กแช่ แยว้ อ โก้ง อ โบ้ง อ บลึ้ อ บลาง ท มึ ท พ้า โอ ดี๊ น ซื๊ง แอ ทาง แอ ทาง ครึ ๆ ล้อ
60001003	เกม๊า ก ไจ้ะ บลึ้ กแช่ แยว้ พี่ อ เก ก กแช่ เยซู คริ้ อ แพ่ ลู่ง กแช่ แยว้ ย๊างเซิง ย๊างซ้ะ แบ เฆ้อ นอ เกล๊าง เอะ เฆ้อ ท ม๊า อ ซ๊าง ลู่ง กแช่ เยซู คริ้ ซี๊ง ม๊า ทาง ไท้ อ กย้อง อ นอ เกม๊า ก มื้งแล่ เท่อ เฌิ่งๆ ค๊าๆ ลู่ง ก ซ้ะ พ้า
60001004	ท บี่ นอ ก โอ คุ้แท๊ พี่ ก ม นี่ แบ ท อ ฌี้ ลู่ง อ ดู ทึ พี่ กแช่ แยว้ อางกี ล้าง เว้ เอะ น ซื๊ง ลู่ง ท มุ้คู ท อ ฌี้ อี้ง นอ เฌ๊ฌ้อง ล ซี แบ ล้างอืง ล ซี แบ ดี๊ ล้างแม่ ล ซี แบ เฆาะ
60001005	ลู่ง น ท ชู่ง ท นะ อ กย้อง นอ กแช่ แยว้ ยู่แคว่ แฌแซ น ซื๊ง ดี๊ อ ซยื๊ง อ ซย้อง บี่ ซุ้ น ม นี่ แบ ท พ้อง ท พลิ้ พี่ กแช่ แยว้ แด้ เว้ อ ซ้ะ เย้า ม แม้ โพลทาง เว๊ ลู่ง ท ไค๊ ทึ อ แค๊ โคะ
60001006	อ กย้อง บี่ นอ น ซื๊ง ซ้ะอวีง ซ้ะโทะ ดู มะ ทึ เมะ ค๊องเนง อี้ง น ซื๊ง แบ ต้องนอง แบ ท น้ะ ท โน๊ง ล ชู่ ล ล่าง เป๊งนี่ ลู่ง ท ลองดุ้ น ซ้ะ ล เม้ง แบ ล เม้ง ฌี้ๆ
60001007	ท น้ะ ท โน๊ง ล แพ อี้ง นอ เก ทาง บี่ ซุ้ ม ลองดุ้ น ท ชู่ง ท นะ ฌ้อง ม แม้ โพล ทาง เว๊ ลู่ง อ ล้างเท่ง ล้างชิ้ เต้ๆ ทึ เมะ ท๊อง พี่ อ แบ ท แม้ เฌ๊ฌ้อง-อ้ะ ซี นอ ฌี้ๆ ม แบ ท ลองดุ้-อ้ะ ดี๊ มี อ้า บี่ ซุ้ ดี๊ นอ น ซื๊ง ท ชู่ง ท นะ พี่ อ ฌี้ นี่ ท๊อง ได้ะ นอ แบ ท ลองดุ้-อ้ะ ปะ บี่ ซุ้ ม โอ เฌิ่ง โอ ค๊า ฌ้อง กแช่ แยว้ ม อางปฆ้า ดี๊ ม แม้ ฆี๊ง เมะ ฆี๊ง แน๊ น ซื๊ง เกม๊า น โอ ดี๊ ท อ ฆี๊ง อ แล้ อ โฌ่ง อ พ้าง ลู่ง ล นี้ง แย๊ พี่ กแช่ เยซู คริ้ ม เฌ๊ เนโพล ทาง อ ซ้ะ โคะ
60001008	ทึ เมะ น ซื๊ง ล แด กแช่ เยซู คริ้ น่าง ชุ้ แบ ฌี้ๆ น เอ-อ้ะ ทึ เมะ ค๊องเนง อี้ง น ล แด-อ้ะ ได้ะ แบ ฌี้ๆ น ชู่ง-อ้ะ นะ-อ้ะ ปะ น ซ้ะอวีง ซ้ะโทะ ดู มะ ท่อง ท้อง น โล้ ทาง ซีง ล ซี แบ
60001009	อ ไฌ่ บี่ อี้ง น พ้อง น พลิ้ อ นอ เฌ๊ เว๊ ลู่ง ท ชู่ง ท นะ อ กย้อง นอ ล้อ
60001010	กเย่ โม ไคล้ คิ้ กแช่ แยว้ ล แพ นอ อางฆื๊ง แคว่ ดี๊ อางจ้ะ เท่อ แบฆ้ะ ดี๊ ท พ้อง ท พลิ้ อ ไฌ่ อี้ง ฌ้อง อ ซื๊ง เว๊ โล้ เว้ เท่อ แบฆ้ะ ดี๊ กแช่ แยว้ อ โก้ง อ โบ้ง อ บลึ้ อ บลาง พี่ น ซื๊ง ม นี่ แบ-อ้ะ โคะ
60001011	อ ซื๊ง เว๊ เฌา โละ อางฆื๊ง แคว่ เว๊ โพล้ง เล้ เก โพล้ง แม้ พ้อง แม้ พลิ้ เท่อ ดี๊ ม เฌ๊ ท้อง ท แค๊ เล้ อ ไฌ่ บี่ อี้ง กแช่ เยซู คริ้ อ วีง ฌี้ แล้ แอว้ พี่ อ โอ อ ซื๊ง เว๊ อ ซ้ะ พ้า นอ ดึ้ ซีงแฌ๊ เว๊ แบฆ้ะ ดี๊ ท อ ช๊า อ โท่ พี่ กแช่ เยซู คริ้ แบ โท่ง ท น้ะ ท โน๊ง ดี๊ แบฆ้ะ ดี๊ ท อ ฆี๊ง อ แล้ อ โฌ่ง อ พ้าง พี่ ม โอ ทาง ลู่ง ไค๊ โคะ
60001012	กแช่ แยว้ ดึ้ เกม๊า เว๊ โม ล แพ นอ ซีงแฌ๊ เว๊ บี่ อี้ง ท แม้ พี่ อ ซื๊ง เว๊ แม้ เว๊ นอ ล เมะ ลู่ง อ กแช่ อ ฌ่าง แบ แบ เด้าะ ลู่ง น ซื๊ง ฌ่าง อ ซื๊ง เว๊ ไคล้ เท่อ แบฆ้ะ ดี๊ เท่อ พี่ โพล้ง โล้ ล้าง ท ฌี้ อ ไฌ่ อางโล๊ไท้ เอะ น ซื๊ง เย้า โพล้ง ล แพ อี้ง โล้ ล้าง เท่อ ดี๊ วีง ฌี้ แล้ แอว้ อ ซยื๊ง อ ซย้อง พี่ กแช่ แยว้ เกล๊าง เว๊ ท ล แพ อี้ง นอ ทึ เมะ ท มุ้คู พู ซู๊ ซีงแฌ๊ ซ้ะ เว๊ ปะ ล้อ
60001013	ท บี่ นอ น ซื๊ง แบ แด้ เว้ เซิง ซ้ะ เมาน่าง ช๊องมอง แคว่ ที๊ง ล้างซ้ะ ดี๊ มื้งแล่-อ้ะ ที่ ท อ โก้ง อ โบ้ง อ บลึ้ อ บลาง พี่ น ซื๊ง ม นี่ แบ-อ้ะ ลู่ง กแช่ เยซู คริ้ ม เฌ๊ เนโพล ทาง อ ซ้ะ โคะ
60001014	เกม๊า น ซื๊ง ชู่ง ลู่ง เน้ แท๊ กแช่ แยว้ แม้ โพะ น ท ซ้ะกวี้ง ล๊องก้อง อ ไค๊ พี่ น แม้-อ้ะ ลู่ง น ล ซีงแฌ๊ กแช่ เยซู ได้ะ แบ อู้ นอ ล้า ล ฌี้
60001015	แบ เด้าะ พี่ น ซื๊ง แม้ เท่อ เม้ง ฌี้ เม้ง ฌี้ นอ เกม๊า น แม้-อ้ะ ลู่ง อ ฌี้ อ แอว้ บี่ ซุ้ ดี๊ กแช่ แยว้ พี่ อ กุ้ นี่ น ซื๊ง ล แฌ้ นอ เก โพล้ง ฌี้ โพล้ง แอว้
60001016	เมะ เว๊ ลู่ง ไละ ฌี้ ไละ แอว้ พ้า กแช่ แยว้ ไจ้ะ เว๊ "น ซื๊ง แบ เก โพล้ง ฌี้ โพล้ง แอว้ อ ไฌ่ บี่ อี้ง แย้ จ เก โพล้ง ฌี้ โพล้ง แอว้"
60001017	กแช่ แยว้ พี่ อ ต้ะเซ๊ง โพล้ง กุ้ อ แฌ้ ท๊อง ล แฌ้ๆ อ ท ไพ้ะ ท แม้ ดี๊ ล อางกี เมะ อางกี แน๊ โพล้ง น่าง แฌ้ แบ ล แฌ้ นอ พี่ น ชูแพ เท่อ อ แค๊ นอ น กุ้-อ้ะ แพ่ เมะ บี่ นอ น แบ ดู้ง แบ ยาง แบ-อ้ะ เพล้า น ชู้
60001018	อ ไฌ่ บี่ อี้ง น ซื๊ง ซีงแฌ๊-อ้ะ เย้า กแช่ แยว้ ฆวี้ นี่ ไท้ น ซื๊ง เกม๊า พ้อง ไฆวะ ดี๊ น ท แม้ ลู่ง อ ล ล้างเปิ่ง แบ พี่ น แคว่ ลู นี่-อ้ะ ลู่ง น พี๊งชู้ พู๊งชู้ แม้ เว๊ อู้ กแช่ แยว้ ล ฆวี้ นี่ ไท้ น ซื๊ง ดี๊ เท่อ ลู่ง อ เฌ๊ฌี่ง เฌ๊ฌ้อง ซี บี่ ซุ้ กลู จี้ ท๊อง เลว๊ ล แพ นอ แบ
60001019	แบ เด้าะ ฆวี้ นี่ ไท้ น ซื๊ง ดี๊ เท่อ ลู่ง อ ลื่ง ดู ฆวี้ ดู เมะ เว๊ กแช่ เยซู คริ้ อ ซวีง กแช่ เยซู คริ้ นอ แม้ อ ซ้ะ บี่ ซุ้ ดี๊ แกะ พู ลู่ง อ ฌี้ ทึ ล ดื้ง
60001020	เต้ๆ นอ กแช่ แยว้ อางลึ นี่ เว้ กแช่ เยซู คริ้ ลู่ง อ ล ไต้ ล้าง ฌางคู โคล๊ง คู ได้ะ แบ เย้า แบ เด้าะ เกม๊า เว๊ เนโพล ทาง อ ซ้ะ ลู่ง น ซื๊ง ฌ่าง ลู่ง ท ไค๊ ทึ อ แค๊ อี้ง
60001021	ลู่ง กแช่ เยซู คริ้ อ กย้อง นอ น ซื๊ง อางกี ล้าง ซ้ะ ดี๊ กแช่ แยว้ พี่ อ แม้ ม๊า ทาง ไท้ กแช่ เยซู คริ้ เกม๊า เว๊ อ โอ ดี๊ อ ฆี๊ง อ แล้ อ โฌ่ง อ พ้าง ท บี่ นอ น ซื๊ง ชู่ง นะ กแช่ แยว้ ดี๊ มื้งแล่ เท่อ ดี๊-อ้ะ
60001022	พี่ น ซื๊ง อางซฌ้ะ เช๊ง น เซิง น ซ้ะ ลู่ง น แม้ โพะ ท ที๊ง ท โต้ อ ไค๊ ท่อง ท้อง น เอ น ด๊างพื่งวี่ ดี๊ เซิง ดี๊ ซ้ะ เต้ๆ นอ เกม๊า น ซื๊ง เอ โละ ซ้ะ เลา เซิง เลา ซ้ะ เต้ๆ
60001023	อ ไฌ่ บี่ อี้ง ลู่ง กแช่ แยว้ อ ลู่ง อ แท๊ พี่ อ โอ ม๊า ครึๆ อ กย้อง นอ น ซื๊ง กึ ทาง ไท้ อ ซ๊าง เย้า น เก พู พี่ อ แพ่ ซี๊ง ล ซี แบ ล เมะ พู พี่ อ แพ่ ม ซี๊ง โคะ ล เอ้า นอ แบ
60001024	บี่ ซุ้ ดี๊ ไละ ฌี้ ไละ แอว้ โล้ เว้ เว๊ "กโพล้ง กุ้ แฌ้ เก บี่ ซุ้ นาง อ ฆี๊ง อ แล้ กุ้ อ เม้ง นอ เก บี่ ซุ้ ท โพ๊ นาง ซี๊ง ไฆวะ ฌ้อง อ โพ๊ ล้าง ไฆวะ ล้อ
60001025	แบ เด้าะ กแช่ แยว้ อ ลู่ง อ แท๊ นอ ม โอ ล้างชู้ ล้างแกย ล้อ" ท อ ลู่ง อ แท๊ อี้ง นอ เมะ เว๊ ท ฌี้ อ ไฌ่ พี่ โพล้ง โล้ ล้าง เอะ น ซื๊ง เย้า
60002001	ท บี่ นอ แม้ ไฆวะ น ซื๊ง ท อ้า ท ซ๊าง ท่อง อ เลา ไคล้ คีอูง เท่อ ล้า ล ฌี้ แม้ น เมะ โต้ ซ้ะ ไก ล้า ล ฌี้ ไคว๊ เท่อ โนย้ง เท่อ ล้า ล ฌี้ ไคล้ แช๊ คู ดู ซ้ะ โพล้ง อ แฌ้แพ ล้า ล ฌี้
60002002	บี่ ซุ้ พืงแซ กึ ทาง ซ๊าง ซู๊ อาง ซ้ะ นู่งที๊ง ครึๆ น ซื๊ง แบ ซู๊ อาง ซ้ะ กแช่ แยว้ อ ลู่ง อ แท๊ บี่ ซุ้ น เมะ อาง-อ้ะ ฌ้อง เย้า นอ น ม ดู ทาง โท๊ ทาง ดี๊ กแช่ แยว้ ม แม้ พ้อง พลิ้ น ซื๊ง
60002003	อ ไฌ่ บี่ อี้ง ไละ ฌี้ ไละ แอว้ โล้ เว้ เว๊ "น ซื๊ง อาง แบ กแช่ แยว้ อ ท เอ ท กวี้ง ท ย๊างเซิง ย๊างซ้ะ เย้า"
60002004	เฌ๊ ฌู กแช่ เยซู แด เทา อ เว๊ แบ ด้อง โล่ง พี่ อ โอ ม๊า ทึ เมะ กโพล้ง แคว่ เว๊ ล ล้างปิ่ง แบ นย๊อง ไฆวะ เว๊ ฌี้ๆ นอ กแช่ แยว้ อางลึ นี่ เว๊ เก เท่อ ลู่ง อ ลื่ง ดู ฆวี้ ดู เต้ๆ
60002005	น ซื๊ง ปะ เก บี่ ซุ้ โล่ง ลู่ง อ โอ ม๊า พี่ กแช่ แยว้ โฆะ ทาง เว๊ เก วีง ฌี้ แล้ แอว้ อ เว่งฮ๊าง ดี๊ เก แยว้ อ คู ลู่ง อ ฌี้ อ แอว้ พี่ วีง ฌี้ แล้ แอว้ บุ้ แบ อ ซ้ะ เกม๊า อ เทว๊ ท โบง ท แบ้ พี่ ม แบ กแช่ แยว้ อ ซ้ะ เฌ๊ เว๊ ลู่ง กแช่ เยซู คริ้
60002006	บี่ ซุ้ ไละ ฌี้ ไละ แอว้ โล้ เว้ เว๊ "จ อางลึ นี่ โล่ง พี่ อ ฆวี้ โอ จ อางกี ล้าง-อ้ะ ลู่ง เว่ง ซีโยง เก โล่ง ลู่ง อ ล้างเปิ่ง ดู ทึ ล โพลง โพล้ง พี่ อ ชู่ง เว๊ นะ เว๊ นอ ล แบ ฌางแช้ โคะ แบ"
60002007	โล่ง ล โพลง อี้ง นอ อ ลื่ง ดู ฆวี้ ดู ลู่ง น ซื๊ง พี่ ชู่ง นะ-อ้ะ นอ อ ฌ่าง แบ เด้าะ เมะ โพล้ง พี่ ล ชู่ง ล นะ เว๊ แบ ล แพ อ ฌ่าง นอ "โล่ง พี่ โพล้ง ไต้ ทาง เท่อ นย๊อง ไฆวะ เว๊ นอ เก ทาง ก้ะ โล่ง ลู่ง อ ล้างเปิ่ง ทึ ล โพลง นอ ล้อ"
60002008	ไละ ฌี้ ไละ แอว้ โอ ล โท้ เด้าะ ไจ้ะ เว๊ "อ อี้ง เก โล่ง พี่ ม เกม๊า โพล้ง อ คาง แบท้า เมะ เว๊ เก โล่ง พี่ ม เกม๊า โพล้ง ล้างเทะเค้า" อ ซื๊ง เว๊ อ คาง แบท้า เป๊งนี่ ล ชู่ง ล นะ กแช่ แยว้ อ ลู่ง อ แท๊ แบ อ นอ เก ทาง บี่ ซุ้ กแช่ แยว้ อางกี ล้าง เว้ เว๊
60002009	แบ เด้าะ น ซื๊ง เก โพล้ง ล ชื้อ พี่ กแช่ แยว้ อางลึ นี่ เว๊ เก แยว้ อ คู พี่ แม้ กแช่ แยว้ อ เท่อ เก โพล้ง ฌี้ โพล้ง แอว้ ล ชื้อ เก กแช่ แยว้ อ พู อ ลี้ง พี่ อ อางลึ นี่ เว๊ เกม๊า โล้ ล้าง อ ท ไพ้ะ ท แม้ ลู่ง อ ซยื๊ง อ ซย้อง กแช่ แยว้ กุ้ นี่ น ซื๊ง เกม๊า ไจ ทาง ไฆวะ ท ไค้ะ แกล้ ฌ้อง นึ ฆ้าง ก้ะ ลู่ง อ ท พ้าง พ้า ลู่ง อ ล้าง ล้ะ เซิง ล้ะ ซ้ะ
60002010	ลู่ง อ ซ๊าง คู นอ น ซื๊ง ล เก กแช่ แยว้ อ พู อ ลี้ง แบ แบ เด้าะ ค๊อง เนง อี้ง น ซื๊ง เก ก้ะ กแช่ แยว้ อ พู อ ลี้ง เย้า ลู่ง อ ซ๊าง คู นอ น ซื๊ง ล นี่ แบ กแช่ แยว้ อ ท ย๊างเซิง ย๊างซ้ะ แบ แบ เด้าะ ค๊องเนง อี้ง น นี่ แบ กแช่ แยว้ อ ท ย๊างเซิง ย๊างซ้ะ เย้า
60002011	ฌุ้พาง ลู่ง จ เอ-อ้ะ ซีง-เอ้อ พี่ น ซื๊ง โอ ฌางคู โคล๊ง คู อี้ง นอ บี่ ซุ้ น เก โพล้ง กมวี้ง ฌางคู โคล๊ง คู ล เมะ เก น เฌง น ฆ๊าง เต้ๆ แบ อ นอ จ อวีงซ้ะชู้ น ซื๊ง เกม๊า แม้ โพะ ท ซ้ะกวี้ง ล๊องก้อง พี่ อ ดึ้ โละ ซ้ะ ดี๊ น วีง น แล้ น เซิง น ซ้ะ นอ อ ไค๊ ล ฌี้
60002012	ลู่ง น ซื๊ง โอ โพล้ง ล แบ้ แยว้ แบ อ แกล้ นอ เกม๊า น แม้ เท่อ ลู่ง อ ฌี้ อ แบ ไช้ะ อ ไฌ่ บี่ อี้ง พี่ โพล้ง ไจ้ะ เว๊ น เก โพล้ง แม้ เท่อ ล ฌี้ แบ นอ อ ซื๊ง เว๊ ม นาง แบ ทาง ไท้ ท อ ฌี้ พี่ น แม้-อ้ะ นอ ฌ้อง อ ซื๊ง เว๊ ม อางปฆ้า ทาง กแช่ แยว้ ลู่ง มื่ง ล นี้ง แย๊ พี่ กแช่ แยว้ ม เฌ๊ ไท้ ต้ะเซ๊ง เท่อ โคะ
60002013	ลู่ง กแช่ เยซู อ ฌ่าง นอ น ซื๊ง แบ นย่อง โอ โพล้ง พี่ อ โอ ดี๊ อ ฌ้อง อ เก ล แพ นอ อ พ๊างละ เมะ จ๊าวแพเดง พี่ อ โอ ดี๊ อ ดู้ง อ ยาง ดู ทึ ฌี้ๆ
60002014	ท อ ดู ซีง นอ ฌี้ๆ ท อ ดู ล แพ อี้ง นอ จ๊าวแพเดง เกม๊า อ แม้ เตา แม้ แต๊ โพล้ง อ้า โพล้ง ซ๊าง ดี๊ อางปฆ้า โพล้ง พี่ อ แม้ ท อ ฌี้
60002015	กแช่ แยว้ แบ ซ้ะ น ซื๊ง แม้ เท่อ บี่ อี้ง เกม๊า น เจ่ ท อ ฌี้ แม้ ทึ ไฆวะ โพล้ง เฌ๊ฌ้อง ล แพ นอ อ ท ไคล้ ลู่ง อ ล กลุ้ ล จ้ะ แบ
60002016	แบ โอ ม๊า บี่ ซุ้ ดี๊ โพล้ง พี่ ล เก ท อ ฆ่อง ล้า แบ แบ เด้าะ ลู่ง น ล เก ท อ ฆ่อง ล้า แบ นอ เจ่ น ฌ้อง น เก แม้ ท อ้า ท ซ๊าง น่าง เม้ง ล ฌี้ แบ เด้าะ แบ โอ ม๊า บี่ ซุ้ ดี๊ เก กแช่ แยว้ อ ฆ่อง นอ ล้อ
60002017	ทื๊ง แบ นะ แบ โพล้ง กุ้ อ แฌ้ เอ ด๊างพื่งวี่ กุ้ อ แฌ้ ดู้ง แบ ยาง แบ กแช่ แยว้ ดี๊ ทื๊ง แบ นะ แบ จ๊าวแพเดง
60002018	น ซื๊ง พี่ เก ท อ เพล่ ซีง-เอ้อ ชู่ง ลู่ง เน้ แท๊ น เซงคู กุ้ อ เม้ง ล เมะ ที่ เซงคู พี่ อ เซิง ฌี้ ซ้ะ ช้า ล เม้ง แบ แบ เด้าะ เซงคู พี่ อ ซ้ะ อ้า นอ ปะ
60002019	กแช่ แยว้ ม ไป๊ป้อง น ซื๊ง ลู่ง ท อี้ง อ กย้อง เมะ เว๊ พี่ น แคว่ กแช่ แยว้ อ ซ้ะ นอ น โอ โก้ง ท น้ะ ท โน๊ง ลู่ง น ล เกิ้ง แบ-อ้ะ แบ
60002020	น ซื๊ง เมะ แบ พลี แบ ท่าง เป๊งนี่ ลู่ง น แม้ ท อ้า อ กย้อง นอ ฌ้อง โอ โก้ง-อ้ะ เก ฌี้ๆ ม ล้างเปิ่ง ลู่ง น ฌ่าง บี่ จะ เล้ แบ เด้าะ น ซื๊ง เมะ แบ ท น้ะ ท โน๊ง ลู่ง น แม้ ท อ เกิ้ง อ แบ ฌี้ๆ ฌ้อง น โอ โก้ง-อ้ะ เก อ นอ กแช่ แยว้ ม ไป๊ป้อง น ซื๊ง
60002021	กแช่ แยว้ กุ้ นี่ น ซื๊ง เกม๊า น แม้ บี่ นอ อ ไฌ่ บี่ อี้ง กแช่ เยซู คริ้ โท่ง ท น้ะ ท โน๊ง ลู่ง น ซื๊ง ฌ่าง ปะ เก ท อ ด้อง เอะ น ซื๊ง บี่ ซุ้ น ซื๊ง ม ไย่ โพะ ก้ะ กแช่ เยซู อ คางล่าง
60002022	อ เว๊ นอ ล แม้ ท เด้บ้ะ แบ ดี๊ ล ไคล้ คีอูง เท่อ แบ เฆาะ
60002023	พี่ โพล้ง ไจ้ะ อ้า แบ-อ้ะ นอ อ เว๊ ล ไจ้ะ ช๊า โพล้ง น่าง เม้ง แบ พี่ อ เว๊ แบ โท่ง ท น้ะ ท โน๊ง นอ อ เว๊ ล เคิ่ง โพล้ง น่าง เม้ง แบ แบ เด้าะ อางกี ล้าง อ ซ้ะ ดี๊ กแช่ แยว้ พี่ อ ต้ะเซ๊ง เท่อ ลู่ง อ เกิ้ง อ แบ ล แฌ้ นอ ล้อ
60002024	กแช่ เยซู คริ้ อ กแช่ แด เว๊ ล แฌ้ ล้อ อวีง ไฆวะ ก ท เด้บ้ะ ดี๊ อ ล้อง อ ย่าง ลู่ง เซง ป้างกิ้ อ ล้อง นอ บี่ ซุ้ เฆ้อ ก ม ซี๊ง แด ไฆวะ ก ท เด้บ้ะ ซี ดี๊ โอ ม๊า ก้ะ ลู่ง อ ฌี้ อ แอว้ ลู่ง กแช่ เยซู อ พ้าล่าง อ กย้อง นอ น ซื๊ง แบ ท แม้ แบล เย้า
60002025	อ ไฌ่ บี่ อี้ง น ซื๊ง เก บี่ ซุ้ แกะ พี่ อ เฌ๊ พลุ้ แบ เด้าะ ค๊องเนง อี้ง น เฌ๊ ไท้ ก้ะ ลู่ง โพล้ง พี่ อ ลื่ง น ซื๊ง ดี๊ ยู่แคว่ น ซื๊ง ล แฌ้ นอ อ โอ เย้า
60003001	บี่ ซุ้ ดี๊ นอ น ซื๊ง พี่ เก แม๊ นอ น แบ ชู่ง ลู่ง เน้ แท๊ น แว้. ทึ เมะ แว้ แบ ล แฌ้~ๆ ล ชู่ง ล นะ กแช่ แยว้ อ ลู่ง อ แท๊ แบ ฌี้~ๆ      แบเด้าะ ลู่ง แม๊ อ ท ไพ้ะ ท แม้ ลู่ง อ ฌี้ อ กย้อง นอ ม ทึ้ นี่ แว้ อ ซ้ะ เกม๊า อ ทื๊ง ไท้ นะ ไท้ กแช่ เยซู ซี ปะ ล้อ. ล แบ ไคล้ เท่อ น่าง ทีง แบ
60003002	เมะ เว๊ อซื๊งเว๊ ม แด แบ น ซื๊ง แม้ เท่อ ลู่ง อ ฌี้ อ แอว้ อ เกิ้ง อ แบ.
60003003	พี่ น ซื๊ง แม้ ฆี๊ง ทาง ซ้ะ นอ ล เมะ แม้ ที่ ค๊อง โค๊ แบ      ล เมะ ท ซีง คูซู๊ง แบ      ล เมะ ท แม้ ฆี๊ง ทาง ซ้ะ ดี๊ ท๊อง ดี๊ จี้ แบ      ล เมะ ท ซุ้ ไช๊ช้าง ลู่ง อ ฌี้ แบ.
60003004	แบเด้าะ แม้ ฆี๊ง ทาง น ซ้ะ ลู่ง เซิง ลู่ง ซ้ะ ล โค๊. แม้-อ้ะ ดี๊ เท่อ พี่ อ เฌ๊ฌ้อง ไฆวะ ล ซี แบ เมะ เว๊ ดี๊ เซิง ฌี้ ซ้ะ ช้า      ล แบคู่ ซ้ะอึ้ เท่อ แบ. อ นอ เก ท อ ฌี้ ทึ ลู่ง กแช่ แยว้ อ เมะแซ พ้า.
60003005	กมืง ลู่ง อ ไยะ แค๊ อู้ พี่ อ โอ ดี๊ ท ชู่ง ท นะ เมาน่าง ดี๊ อางกี ล้าง อ ซ้ะ ดี๊ กแช่ แยว้ นอ      อซื๊งเว๊ แม้ อ ซ้ะ เก โพล้ง ฌี้ บี่ อี้ง      เมะ เว๊ ชู่ง ลู่ง เน้ แท๊ อ แว้
60003006	บี่ ซุ้ ดี๊ น่าง ซารา ชู่ง นะ อาบราฮาง ดี๊ กุ้ เว๊ กแช่. น ซื๊ง เมะ แม้ ท อ ฌี้ ดี๊ เมะ ล ซ้ะเม เท่อ แบ ล แบคู่ เท่อ น่าง เม้ง แบ นอ น เก น่าง ซารา อ พู อ ลี้ง นอ ล้อ.
60003007	น ซื๊ง พี่ เก แว้ นอ แบ แม้ น ซ้ะ บี่ นอ ปะ. พี่ น โอ ฆึ โละ ซ้ะ ดี๊ น แม๊ นอ น แบ ช๊องมอง-อ้ะ กมืง นอ เก เท่อ พี่ อ แช่ นี่ กแคว๊. อ นอ น แบ แม้ ฆี๊ง เมะ ฆี๊ง แน๊-อ้ะ      อ ไฌ่ บี่ อี้ง อซื๊งเว๊ นี่ แบ ฆึ ท ม๊า ล้างชู้ ล้างแกย พี่ กแช่ แยว้ เกล๊าง เอะ น ซื๊ง นอ ปะ. แม้ บี่ นอ บี่ ซุ้ ท ล นุ้ทะ น ท ชูแพ น่าง เม้ง แบ.
60003008	ลู่ง อ ไค๊ ทึ อี้ง น ซื๊ง ซีง แบ แม้ ซ้ะ ล โพลง ฆ่าง. เอ โละ กวี้ง โละ ซ้ะ บี่ ซุ้ ด๊างพื่งวี่      ย๊างเซิง ย๊างซ้ะ โละ ซ้ะ      ดี๊ โอ ดี๊ ท ชาง ล้าง เซิง ชาง ล้าง ซ้ะ คี๊ง โค๊ เลา.
60003009	โพล้ง เมะ แม้ อ้า แม้ ซ๊าง น ซื๊ง นอ แม้ อ้า ช๊า ไท้-อ้ะ ล ฌี้. โพล้ง เมะ ไจ้ะ อ้า ไจ้ะ ซ๊าง น ซื๊ง นอ ไจ้ะ อ้า ไจ้ะ ซ๊าง ช๊า-อ้ะ ล ฌี้      แบเด้าะ ไป๊ป้อง-อ้ะ ล โค๊      อ ไฌ่ บี่ อี้ง กแช่ แยว้ กุ้ น ซื๊ง แบ ซ้ะ เกม๊า น แม้ เท่อ บี่ นอ บี่ ซุ้ อ เว๊ ม ไป๊ป้อง แบ น ซื๊ง.
60003010	บี่ ซุ้ ไละ ฌี้ ไละ แอว้ โล้ เว๊ "โพล้ง พี่ อ แบ ซ้ะ โอ ดี๊ ท มึ ท พ้า ดี๊ นี่ แบ ท ฌี้ ท แอว้ นอ ล เกิ้ง ไคล้ เท่อ ลู่ง อ อ้า อ ซ๊าง ล้า แบ ดี๊ ล เกิ้ง ไคล้ คีงอูง เท่อ ล้า แบ.
60003011	อ เว๊ แบ นย๊อง ไฆวะ ท อ้า      ฌ้อง แม้ ก้ะ ท อ ฌี้ แบ เฌาโละ แม้ ท อ ฆู๊ง อ พุ้.
60003012	อ ไฌ่ บี่ อี้ง กแช่ แยว้ อ เมะ นอ แคว่ โพล้ง พี่ อ แบ กแช่ แยว้ อ ซ้ะ ดี๊ อ แน่ นอ คุ้ช๊องแน โพล้ง พี่ อ อวีงซ้ะชู้ เท่อ ดี๊-อ้ะ. แบเด้าะ กแช่ แยว้ แช๊เมะ ไฌ๊ซ้ะ ดี๊ โพล้ง พี่ อ แม้ ท อ้า ท ซ๊าง".
60003013	น ซื๊ง เมะ เฌาโละ แม้ ท อ ฌี้ นอ โพล้ง เล้ ม แม้ อ้า แม้ ซ๊าง น ซื๊ง.
60003014	แบเด้าะ น ซื๊ง เมะ แบ ท น้ะ ท โน๊ง ลู่ง น แม้ ท ฌี้ อ กย้อง นอ น โอ ดี๊ ท มึ ท พ้า ล้อ. ซ้ะเม โพล้ง ล ฌี้ ดี๊ แบคู่ เท่อ ล ฌี้.
60003015	แบเด้าะ อางกี ดู กแช่ เยซู คริ้ ลู่ง น ซ้ะ พ้า เก น กแช่. แด้ เว้ น ซื๊ง ซ้ะ ครึ~ๆ บี่ ซุ้ น ม ไคล้ ช๊า โพล้ง กุ้ อ แฌ้ ซี พี่ อ อางจ้ะ น ซื๊ง แบ ท เล้ น มื้งแล่ เท่อ ดี๊ กแช่ เยซู ลู่ง น ซ้ะ พ้า บี่ อี้ง นอ. แบเด้าะ ไคล้ ช๊า-อ้ะ ลู่ง อ มึ ดี๊ ทื๊ง แบ นะ แบ-อ้ะ.
60003016	อ นอ น ม ซีงแฌ๊ ล้าง น ซ้ะ ลู่ง น ล แม้ ไพ้ะ แบ-อ้ะ แบ. แม้ บี่ นอ บี่ ซุ้ น เมะ แบ ท ไจ้ะ อ้า ไจ้ะ ซ๊าง นอ โพล้ง พี่ อ ไจ้ะ อ้า ไจ้ะ ซ๊าง น ท แม้ ลู่ง อ ฌี้ พี่ น แม้-อ้ะ ลู่ง กแช่ เยซู คริ้ อ กย้อง นอ      โพล้ง ล แพ นอ ม ฌางแช้ ล้าง อ ซ้ะ นอ ล้อ.
60003017	กแช่ แยว้ เมะ แบ ซ้ะ เกม๊า น ซื๊ง โท่ง ท น้ะ ท โน๊ง นอ โท่ง-อ้ะ ลู่ง ท ฌี้ อ กย้อง นอ ฌี้ นี่ โท่ง ท น้ะ ท โน๊ง ลู่ง น แม้ ท อ้า ท ซ๊าง อ กย้อง นอ ได้ะ.
60003018	กแช่ เยซู คริ้ ปะ      อ เว๊ ซี๊ง ลู่ง โพล้ง ท เด้บ้ะ อ ฌ่าง      ซี๊ง ล พ๊า ล้อ. อ เว๊ เก โพล้ง ฌี้ พี่ อ ซี๊ง คิ้ โพล้ง อ้า      บี่ ซุ้ ม ลี้ ฌ้า เฆ้อ ลู่ง กแช่ แยว้ อ โอ. อ เว๊ อ ล้อง อ ย่าง แบ ท แม้ ซี๊ง-อ้ะ      แบเด้าะ กแช่ แยว้ อ วีง ฌี้ แล้ แอว้ แม้ ม๊า ทาง ไท้-อ้ะ
60003019	ดี๊ เกม๊า อ เว๊ ลี้ โล้ ล้าง เอะ วีง แล้ พี่ อ แบ ท เด้าทะ-อ้ะ ล แพ นอ อ เท่อ.
60003020	อ นอ เก โพล้ง พี่ อ ล ชู่ง ล นะ กแช่ แยว้ แบ ลู่ง โนฮา อ ชู้ แค๊ เย้า นอ อ วีง อ แล้. ล ว๊าง แย๊ พี่ โนฮา ไต้ทาง กบ้าง ที๊ง พ้ะดู อู้ นอ กแช่ แยว้ เอ้า อ ซ้ะ ล แม้ เตา แม้ แต๊ โพล้ง ได้ะ แบ. แบเด้าะ โพล้ง โอ แซย้ โคะ ล้อ      เมะ เว๊ โฆะ แฌ้ พี่ อ ทาง กบ้าง ที๊ง คู ฌ้อง พ้อง ไฆวะ ดี๊ ที๊ง.
60003021	ที๊ง อี้ง นอ เก ท แม้ไน แบฆ้ะ ดี๊ ท จูง ที๊ง อ ไฌ่. ล เมะ เก ท ไฌ่ แม้ เช๊ง แม้ เกล้ง ลู่ง ล้อง ลู่ง ยาง แบ      แบเด้าะ เก ท เอิ้งล้าง ซ้ะ ดี๊ กแช่ แยว้ ลู่ง ท เซิงเท่ง ซ้ะโต้. ท ไฌ่ จูง ที๊ง อี้ง แม้ พ้อง พลิ้ น ซื๊ง ค๊องเนง โย้      เฌ๊ เว๊ ลู่ง กแช่ เยซู คริ้ ม๊า ทาง ไท้ อ กย้อง.
60003022	กแช่ เยซู ไท้ ทาง ลู่ง ท มุ้คู      โอ ลู่ง กแช่ แยว้ อ จูง ฆุ้ ล โค๊ เย้า. เมะ ท มุ้คู พู ฌี้      ท วี๊ง ท แน ฌี้      ดี๊ เท่อ พี่ อ โอ ดี๊ อ ซยื๊ง อ ซย้อง เม้ง ฌี้ เม้ง ฌี้ นอ โอ ลู่ง กแช่ เยซู อ ดู้ง อ ยาง อ พ๊างละ กุ้ อ เม้ง ล้อ.
60004001	ท บี่ นอ พี่ กแช่ เยซู คริ้ โท่ง แบ ท น้ะ ท โน๊ง ดี๊ อ กแช่ อ ล้อง อ ย่าง เย้า      น ซื๊ง ซีง แบ โอ ดี๊ ท ช๊องมอง ล เม้ง ฆ่าง ดี๊-อ้ะ ปะ. อ นอ เก ท แม้ ชอง ทาง ซ้ะ      อ ไฌ่ บี่ อี้ง โพล้ง พี่ อ โท่ง แบ ท น้ะ ท โน๊ง บี่ อี้ง เย้า นอ อ เว๊ ล แม้ แบฆ้ะ ล้าง อ ซ้ะ ดี๊ ท เด้บ้ะ ล้า แบ
60004002	บี่ ซุ้ ล แม้ โพะ กโพล้ง อ ท ซ้ะกวี้ง ล๊องก้อง อ ไค๊ ล้า แบ      แบเด้าะ ม แม้ โพะ ก้ะ เท่อ พี่ แบ กแช่ แยว้ อ ซ้ะ นอ อ ไค๊ เพล้า ชู้.
60004003	พี่ น ซื๊ง แม้ เท่อ ลู่ง อ ไยะ แค๊ อู้ นอ ฆวี๊ นอ แอ เย้า. ลู่ง อู้ นอ น ซื๊ง แม้ เท่อ พี่ โพล้ง ล แบ้ แยว้ แบ ล แพ นอ แม้ เว๊      เมะ เว๊ แม้ อ ซ้ะ บี่ ซุ้ ทวีง      ซ้ะกวี้ง ล๊องก้อง เท่อ      จวี้ ไซ้ะ      ลื่ง อาง โละ ซ้ะ      โอ้ ไซ้ะ ฌ้อง เซ๊ ทาง เซ๊ ล้าง      ดี๊ โบง ทาง แบ้ ทาง ท เค่ง ท ฌ้าง ลู่ง อ อ้า อ ซ๊าง นอ.
60004004	ค๊องเนง อี้ง โพล้ง ล แบ้ แยว้ แบ ล แพ นอ ล้ะ เซิง ล้ะ ซ้ะ พี่ น ซื๊ง ล ลี้ ฆึ แม้ ฆึ ท อ้า ท ซ๊าง ดี๊-อ้ะ ล้า แบ. ท บี่ นอ อซื๊งเว๊ ไจ้ะ อ้า น ซื๊ง.
60004005	แบเด้าะ โพล้ง ล แพ นอ ม แบ โล้ ล้าง อ ซ้ะ ดี๊ กแช่ แยว้ พี่ อ แด้ เว้ อ ซ้ะ เย้า ม ต้ะเซ๊ง โพล้ง ซี๊ง ดี๊ โพล้ง ม๊า.
60004006	ลู่ง ท อี้ง อ กย้อง โพล้ง ซี๊ง เย้า แน่ฌ๊า แบ ท ฌี้ อ ไฌ่ อี้ง ปะ. ทึ เมะ อซื๊งเว๊ ซี๊ง บี่ ซุ้ ดี๊ โพล้ง ฌางคู คู แบ ซี๊ง กุ้ อ แฌ้ นอ อ วีง อ แล้ ม โอ ม๊า บี่ ซุ้ ดี๊ กแช่ แยว้ โอ ม๊า เว๊ ล้อ.
60004007	ท กุ้ เม้ง อ ช๊า อ โท่ เบ้า ม ทึ ไฆวะ เย้า. ท บี่ นอ น ซื๊ง แบ โอ ดี๊ ท โก้ง เซิง โก้ง ซ้ะ ดี๊ แด้ เว้ น ซ้ะ ครึ~ๆ      บี่ ซุ้ น ม ชูแพ เท่อ ซี.
60004008	เท่อ พี่ อ ล้างเปิ่ง ดู นี่ ท กุ้ อ เม้ง นอ เมะ เว๊ แบ เอ โละ กวี้ง โละ ซ้ะ เต้~ๆ      อ ไฌ่ บี่ อี้ง ท เอ ท กวี้ง นอ ล ทื๊ง นี่ นะ นี่ โพล้ง อ ท ไพ้ะ ท แม แบ.
60004009	น ซื๊ง แบ ตองช้า ฮะช้า โละ ซ้ะ      ลื่ง อาง ลื่ง โอ้ โละ ซ้ะ. พี่ น แม้ บี่ อี้ง นอ เอ้งไฌ้ เท่อ ล ฌี้.
60004010	พี่ กแช่ แยว้ เกล๊าง เอะ น ซื๊ง เท่อ แฌ้ เม้ง แฌ้ เม้ง เย้า นอ เจ่ ท เกล๊าง นอ พี่ ม ล้างเปิ่ง โละ ซ้ะ ฌ่าง      ฌ้อง น ม เก โพล้ง ลู่ง อ โต้ อ ล้อง ฌี้ มะ.
60004011	โพล้ง พี่ อ โล้ ล้าง เท่อ นอ แบ โล้ ล้าง กแช่ แยว้ อ ลู่ง อ แท๊. โพล้ง พี่ อ แม้ช้า เท่อ นอ แบ แม้ช้า เว๊ เลา ไฌ่ เลา แบ้ พี่ กแช่ แยว้ เกล๊าง เอะ-อ้ะ      บี่ ซุ้ ท กุ้ เม้ง พี่ โพล้ง แม้ เว๊ นอ ม เกม๊า โพล้ง อางปฆ้า ทาง กแช่ แยว้ ลู่ง กแช่ เยซู คริ้ อ กย้อง. เกม๊า ท อ ฆี๊ง อ แล้ อ โฌ่ง อ พ้าง ดี๊ ท อ ซยื๊ง อ ซย้อง โอ เว๊ ดี๊ กแช่ เยซู คริ้ ล้างชู้ ล้างแกย ครึ~ๆ ล้อ. อาเมง.
60004012	ฌุ้พาง ลู่ง จ เอ-อ้ะ ซีง-เอ้อ      ล้ะ เซิง ล้ะ ซ้ะ ล ฌี้ พี่ น ซื๊ง โท่ง ท น้ะ ท โน๊ง ลู่ง น แบ ท ลองดุ้ น ซ้ะ แช๊ เต้~ๆ. อ นอ ช๊องมอง-อ้ะ เก ท คึ้ ท แน๊ พี่ อ เก ทาง ดี๊ น ซื๊ง นอ ล ฌี้.
60004013	แบเด้าะ ซ้ะอวีง ซ้ะโทะ-อ้ะ ล โค๊ พี่ น ซื๊ง โท่ง ฆึ ท น้ะ ท โน๊ง ดี๊ กแช่ เยซู คริ้      บี่ ซุ้ ล พ๊า แย๊ พี่ กแช่ เยซู อ ฆี๊ง อ แล้ อ โฌ่ง อ พ้าง ม โพล ทาง โคะ นอ น ม ซ้ะอวีง ซ้ะโทะ เท่อ ดู มะ.
60004014	น ซื๊ง เมะ แบ ท ไจ้ะ อ้า ไจ้ะ ซ๊าง ลู่ง น เก กแช่ เยซู คริ้ อ พู อ ลี้ง อ กย้อง นอ น โอ ดี๊ ท มึ ท พ้า ล้อ      เมะ เว๊ กแช่ แยว้ อ วีง ฌี้ แล้ แอว้ โอ ดี๊ น ซื๊ง.
60004015	แบเด้าะ ลู่ง น ซื๊ง แกล้ นอ ล เกิ้ง โอ น่าง แฌ้ แบ พี่ อ แบ ท น้ะ ท โน๊ง เป๊งนี่ แม้ ซี๊ง โพล้ง ฌี้      อางฌูง เท่อ ฌี้      แม้ ท อ้า ท ซ๊าง ฌี้      ไจ แม้ แบฆ้ะ ล้าง อ ซ้ะ ดี๊ โพล้ง แฌ้แพ อ ท ไพ้ะ ท แม้ ฌี้.
60004016	แบเด้าะ น ซื๊ง เมะ แบ ท แม้ น้ะ แม้ โน๊ง ลู่ง น เก กแช่ เยซู คริ้ อ พู อ ลี้ง อ กย้อง นอ ล แบ ฌางแช้ แบ. แบเด้าะ เกม๊า น ไจ้ะ บลึ้ กแช่ แยว้ พี่ โพล้ง กุ้ น ซื๊ง โพล้ง คริ้ พู.
60004017	ท้อง อ มื่ง อ แค๊ เย้า พี่ กแช่ แยว้ ม ต้ะเซ๊ง เท่อ. กแช่ แยว้ อ พู อ ลี้ง นอ เก อ วี่งคู ล มู๊ง พี่ ม แบ ท ต้ะเซ๊ง-อ้ะ. กแช่ แยว้ เมะ ต้ะเซ๊ง วี่ง เฆ้อ นอ ท ม แม้ อ ซ้ะ บี่ จะ เล้ ดี๊ โพล้ง พี่ อ ล ชู่ง ล นะ กแช่ แยว้ อ ท ฌี้ อ ไฌ่ นอ แบ.
60004018	ไละ ฌี้ ไละ แอว้ โล้ เว๊       "โพล้ง พี่ อ แบ กแช่ แยว้ อ ซ้ะ เมะ พ้อง พลิ้ ไฆวะ ดี๊ อ เตา อ แต๊ แก~ๆ เฌ้~ๆ นอ      โพล้ง พี่ ล ดู้ง แบ ยาง แบ กแช่ แยว้ แบ ดี๊ โพล้ง ท เด้บ้ะ ล แพ นอ ท ม แม้ อ ซ้ะ ดี๊-อ้ะ บี่ จะ เล้".
60004019	ท บี่ นอ เกม๊า โพล้ง พี่ อ แบ โท่ง ท น้ะ ท โน๊ง ลู่ง แบ กแช่ แยว้ อ ซ้ะ นอ แม้ ท อ ฌี้ ครึ~ๆ      ดี๊ อางกี ล้าง ซ้ะ ดี๊ กแช่ แยว้ พี่ อ ไต้ ล้าง เท่อ ล แฌ้ นอ เมาน่าง. กแช่ แยว้ นอ แฌแซ อ ท เอิ้งล้าง ครึ~ๆ ล้อ.
60005001	ท บี่ นอ จ อวีงซ้ะชู้ กเย่ โพล้ง เก คู เก แน่ ลู่ง น ซื๊ง แกล้. ยี๊ แด จ เก คู เก แน่ ล แฌ้ ปะ. จ เก พีงนยาง แบฆ้ะ ดี๊ กแช่ เยซู คริ้ โท่ง ท น้ะ ท โน๊ง      ฌ้อง จ ม นี่ แบ ฆึ ท โฌ่ง ท พ้าง พี่ ม เฌ๊ เนโพล ทาง อ ซ้ะ โคะ.
60005002	จ อวีงซ้ะชู้ เกม๊า น ซื๊ง ยู่แคว่ แฌแซ กแช่ แยว้ อ แกะ พี่ อ อางกี ล้าง เอะ น ซื๊ง นอ ไช้ะ. ล เมะ แคว่-อ้ะ บี่ ซุ้ โพล้ง แคแน น ซื๊ง แบ      แบเด้าะ แคว่-อ้ะ ดี๊ ท มึ เซิง มึ ซ้ะ บี่ ซุ้ กแช่ แยว้ แบ ซ้ะ เกม๊า น แคว่. ช๊องมอง ที่ ม นี่ แบ คางเล้ง ล เม้ง ล ฌี้      แบเด้าะ แคว่-อ้ะ ดี๊ ซ้ะ ลู่ง แบ ซ้ะ แม้ กแช่ แยว้ อ เท่อ.
60005003	ดี๊ เจ่ น ดู้ง น ยาง แคแน โพล้ง พี่ กแช่ แยว้ เกม๊า น ยู่แคว่-อ้ะ ล แพ นอ ล ฌี้      แบเด้าะ เก เอะ อ ด้อง ล โค๊.
60005004	ท่อง โพล้ง ลื่ง แกะ ดู ทึ ล แฌ้ นอ เฌ๊ เนโพล ทาง อ ซ้ะ โคะ นอ น ซื๊ง ม นี่ แบ ท ฆี๊ง ท แล้ เก คูคล้าง พี่ อ เฌ๊ฌ้อง ล ซี แบ.
60005005	บี่ ซุ้ ดี๊ นอ ปะ      น ซื๊ง พี่ ซ้ะ บาง ล ปี๊ นอ แบ ชู่ง ลู่ง เน้ แท๊ โพล้ง พี่ อ แซย่ นี่ น ซื๊ง. เกม๊า น ซื๊ง กุ้ อ แฌ้ แม้ช้า โละ ซ้ะ เท่อ ดี๊ ท ชาง ล้าง เซิง ชาง ล้าง ซ้ะ. บี่ ซุ้ ไละ ฌี้ ไละ แอว้ โล้ เว๊       "กแช่ แยว้ ชาง ล้าง โพล้ง พี่ อ อางกี ทาง โท๊ อ ซ้ะ      แบเด้าะ เกล๊าง อ โก้ง อ โบ้ง อ บลึ้ อ บลาง เอะ โพล้ง พี่ อ ชาง ล้าง อ ซ้ะ".
60005006	ท บี่ นอ น ซื๊ง แบ ชาง ล้าง ซ้ะ ลู่ง กแช่ แยว้ อ จูง พี่ อ โอ ดี๊ อ ซยื๊ง อ ซย้อง นอ อ พ๊างละ      บี่ ซุ้ อ เว๊ ม โชะ ทาง น ซื๊ง เมะ ท้อง อ ช๊า อ โท่ ลู่ง อ เกิ้ง อ แบ โคะ.
60005007	น ท แบคู่ ซ้ะอึ้ กุ้ อ เม้ง นอ อางกี ล้าง-อ้ะ ดี๊ กแช่ แยว้      อ ไฌ่ บี่ อี้ง อ เว๊ ยู่แคว่ แฌแซ น ซื๊ง ครึ~ๆ.
60005008	แด้ เว้ น ซื๊ง ซ้ะ ไช้ะ. ปโล่ ล้าง น ซื๊ง ซ้ะ เมะ ฌี้. อ ไฌ่ บี่ อี้ง ม้างโค้ไล่ พี่ อ แช๊เมะ ไฌ๊ซ้ะ ดี๊ น ซื๊ง นอ ไจ เว้งว้าง เคิ่ง เท่อ แบ ด้อง คี๊ยื่ง      โอ แคว่ ฌูง โพล้ง บี่ ซุ้ ม ซย่าง อาง เว๊ นอ ล้อ.
60005009	แบเด้าะ น ซื๊ง แบ โอ เฌิ่ง โอ ค๊า ลู่ง น ท ชู่ง ท นะ. ด้างทะ ม้างโค้ไล่      เมะ เว๊ น ซื๊ง ซีงแฌ๊ เย้า น ด๊างพื่งวี่ เฆ้ง ฌางคู โคล๊ง คู โท่ง แบ ท น้ะ ท โน๊ง บี่ ซุ้ น ซื๊ง ปะ ล้อ.
60005010	ท่อง น ซื๊ง โท่ง แบ ท น้ะ ท โน๊ง ล ชู่ ล ล่าง เย้า นอ กแช่ แยว้ พี่ อ โอ ดี๊ อ โก้ง อ โบ้ง อ บลึ้ อ บลาง ฌี้ ทึ      พี่ อ กุ้ นี่ ไท้ น ซื๊ง เกม๊า น นี่ แบ ฆึ ท อ ฆี๊ง อ แล้ อ โฌ่ง อ พ้าง ล้างชู้ ล้างแกย ดี๊ กแช่ เยซู คริ้ ล แฌ้ นอ      อ เว๊ ม แม้ ฌี้ ทาง ก้ะ น ซื๊ง ล เกม๊า น ซ้ะ คู~ๆ ไค๊~ๆ แบ      ดี๊ ม เกม๊า น ซื๊ง ไฌ่ ชอง แบ้ ชอง โอ เฌิ่ง โอ ค๊า นอ ล้อ.
60005011	เกม๊า ท อ ซยื๊ง อ ซย้อง โอ เว๊ ดี๊ กแช่ แยว้ ล้างชู้ ล้างแกย ครึ~ๆ ล้อ. อาเมง. %
60005012	แย้ เปโต จ กวิ้ ไละ พือ~ๆ ล เบง อี้ง. ซีลา พี่ จ ทื๊ง-อ้ะ เก ด๊างพื่งวี่ ลู่ง อ โต้ ล แฌ้ นอ แม้ช้า แย้. จ แบ ซ้ะ กวิ้ บี่ ซุ้ ม แม้ ชอง ทาง น ซื๊ง ซ้ะ ดี๊ ดึ้ ซีงแฌ๊ น ซื๊ง กเย่ จ กวิ้ เท่อ อี้ง นอ เมะ เว๊ แบฆ้ะ ดี๊ กแช่ แยว้ อ โก้ง อ โบ้ง อ บลึ้ อ บลาง ลู่ง อ ล้างเท่ง ล้างชิ้. เกม๊า น ซื๊ง โอ เฌิ่ง โอ ค๊า ดี๊ กแช่ แยว้ อ บลึ้ อ บลาง นอ ไช้ะ.
60005013	โพล้ง ทื๊ง ซยอง เท่อ ลู่ง เว่ง บาบีโลง พี่ กแช่ แยว้ ลึ นี่ เว๊ ด้อง ซุ้ น ซื๊ง นอ ท ยื่ง ซ้ะ ดี๊ น ซื๊ง. จ พูแคว๊ มาร้ะกู ท ยื่ง ซ้ะ ดี๊ น ซื๊ง ปะ.
60005014	พี่ น ซื๊ง แด โละ ซ้ะ นอ ไคล้เดิง โละ ซ้ะ ดี๊ ท เอ ท กวี้ง. เกม๊า ท มึ ท พ้า โอ ดี๊ น ซื๊ง กุ้ อ แฌ้ พี่ อ เก กแช่ เยซู คริ้ อ พู อ ลี้ง.
61001001	แย้ ซีโมง เปโต จ เก โพล้ง แม้ เอะ กแช่ เยซู คริ้ อ เท่อ ดี๊ เก อ เพล่ ดู. ไละ อี้ง จ กวิ้ เอะ โพล้ง กุ้ แฌ้ พี่ อ นี่ แบ ท ชู่ง ท นะ ที๊ ซุ้ ดี๊ เฆ้อ. ท ชู่ง ท นะ อี้ง นอ เฌ๊ เว๊ ลู่ง กแช่ เยซู คริ้ อ ท แม้ พี่ อ แบ กแช่ แยว้ อ ซ้ะ. กแช่ เยซู เก กแช่ แยว้ ดี๊ เก โพล้ง แม้ พ้อง พลิ้ เฆ้อ.
61001002	เกม๊า น ซื๊ง ท ซีงแฌ๊ แบฆ้ะ ดี๊ กแช่ แยว้ ดี๊ ก กแช่ เยซู นอ ดึ้ เกม๊า กแช่ แยว้ อ โก้ง อ โบ้ง อ บลึ้ อ บลาง ท มึ ท พ้า โอ ดี๊ น ซื๊ง แอ ทาง แอ ทาง ครึ~ๆ ล้อ.
61001003	กแช่ เยซู คริ้ โอ ดี๊ อ ดู้ง อ ยาง เกล๊าง เอะ ก เท่อ กุ้ อ เม้ง พี่ อ ล้างเปิ่ง      บี่ ซุ้ ก ม โอ ม๊า ลู่ง อ ฌี้ อ แบ. อ นอ เฌ๊ เว๊ ลู่ง ก ซีงแฌ๊ กแช่ แยว้ พี่ อ กุ้ นี่ เฆ้อ เกม๊า ก นี่ แบ ฆึ อ โฌ่ง อ พ้าง อ ฌี้ อ แอว้.
61001004	กแช่ แยว้ เกล๊าง เอะ เฆ้อ ก เท่อ พี่ อ ฌี้ ทึ ดี๊ ล้างเปิ่ง ทึ ล แพ อี้ง      บี่ ซุ้ น ซื๊ง นี่ แบ-อ้ะ ด้อง ซุ้ อ โล้ เว้ เว๊ เย้า นอ น ม พ้อง ไฆวะ ดี๊ ท อ้า ท ซ๊าง ท ซ้ะกวี้ง ล๊องก้อง พี่ อ โอ ฌางคู คู อี้ง      ฌ้อง น ม นี่ แบ ฆึ กแช่ แยว้ อ มยู๊ อ จะ.
61001005	ลู่ง อ กย้อง บี่ นอ เฌาโละ-อ้ะ เลา ซ้ะ เกม๊า ท อ ฌี้ อ แบ ดึ้ ชอง ทาง น ท ชู่ง ท นะ. ดึ้ ชอง ทาง ท อ ฌี้ อ แบ นอ ดี๊ ท ซีงแฌ๊.
61001006	น ท ซีงแฌ๊ นอ แบ โอ ฆึ ดี๊ ท โก้ง เซิง โก้ง ซ้ะ. ท โก้ง เซิง โก้ง ซ้ะ นอ แบ โอ ฆึ ดี๊ ท โก้ง เท่อ เก. ท โก้ง เท่อ เก นอ แบ โอ ฆึ ดี๊ ท อางกี ล้าง ซ้ะ ดี๊ กแช่ แยว้ เมาน่าง.
61001007	ท อางกี ล้าง ซ้ะ ดี๊ กแช่ แยว้ นอ แบ โอ ฆึ ดี๊ ท เอ โละ ซ้ะ บี่ ซุ้ ด๊างพื่งวี่. ท เอ โละ ซ้ะ บี่ ซุ้ ด๊างพื่งวี่ นอ แบ โอ ฆึ ดี๊ ท เอ ท กวี้ง โพล้ง อ แฌ้แพ ปะ.
61001008	น ซื๊ง เมะ โอ ดี๊ ท อ มยู๊ อ จะ บี่ ซุ้ ท ล แพ อี้ง      ฌ้อง เมะ แอ ทาง โฌ่ ทาง ลู่ง น ซ้ะ พ้า นอ      อ นอ ม เกม๊า น แม้ เท่อ ลู่ง ม เก ทาง ท อ บลึ้ อ บลาง ดี๊ ม เนโพล ทาง เว๊ น ซื๊ง ซีงแฌ๊ กแช่ เยซู คริ้ เต้~ๆ เย้า.
61001009	แบ เด้าะ โพล้ง พี่ อ มยู๊ อ จะ ล โอ บี่ อี้ง แบ ล แพ นอ เก บี่ ซุ้ โพล้ง อ เมะ ล แด เท่อ แบ. อ เมะโบล เมะไค้ะ ดี๊ ซ้ะนาง เว๊ พี่ กแช่ แยว้ อางซฌ้ะ-อ้ะ พ้อง ไฆวะ ดี๊ อ ท เด้บ้ะ เย้า.
61001010	ท บี่ นอ ด๊างพื่งวี่ ซีง-เอ้อ      เฌาโละ-อ้ะ แอ ทาง แม้ น ซ้ะ บี่ ซุ้ เนโพล ทาง เว๊ กแช่ แยว้ กุ้ นี่ น ซื๊ง ดี๊ ลึ นี่ น ซื๊ง เย้า. อ ไฌ่ บี่ อี้ง น เมะ แม้ บี่ นอ น ล ทุ้พลุ้ ไฆวะ ดี๊ ท พ้อง ท พลิ้ อ เกล้ น่าง ชุ้ แบ.
61001011	เมะ บี่ นอ น ซื๊ง ม โอ ดี๊ ท อ ฌ้อง อ เก กู้ง~ๆ ล๊า~ๆ นึ ฆ้าง แบ กแช่ เยซู คริ้ ลู่ง อ แม้ พ้อง พลิ้ เฆ้อ ล แฌ้ นอ อ มื่ง อ บ้าง พ้า พี่ อ โอ ล้างชู้ ล้างแกย นอ ล้อ.
61001012	อ กย้อง บี่ นอ ทึ เมะ น ซื๊ง ซีงแฌ๊-อ้ะ เย้า      ดี๊ น โอ เฌิ่ง โอ ค๊า ดี๊ ท อ ที๊ง อ โต้ อี้ง เย้า ฌี้~ๆ      จ ม โล้ แบ น ซื๊ง ครึ~ๆ เกม๊า น นาง แบ ทาง ไท้ ท ล แพ อี้ง.
61001013	ดี๊ จ แคว่-อ้ะ พี่ จ โอ ม๊า ได้ะ อี้ง นอ เกิ้ง ฌี้ ทึ พี่ จ ม โล้ แบ น ซื๊ง เกม๊า น นาง แบ ทาง ไท้ ท ล แพ อี้ง เต้~ๆ.
61001014	อ ไฌ่ บี่ อี้ง จ ซีงแฌ๊-อ้ะ ล ไยะ ล้า แบ จ ม ซี๊ง ไฆวะ บี่ ซุ้ กแช่ เยซู คริ้ โล้ แบ เอะ แย้ ล้างที๊ง เย้า.
61001015	ท บี่ นอ จ ม เฌาโละ-อ้ะ บี่ ซุ้ น ซื๊ง ม นาง แบ ทาง ไท้ ท ล แพ อี้ง ซี ได้ะ      ทึ เมะ จ กแช่ ล โอ ล้า แบ โคะ ฌี้~ๆ.
61001016	พี่ ก โล้ ล้าง เอะ น ซื๊ง แบฆ้ะ ดี๊ ก กแช่ เยซู คริ้ ม เฌ๊ ไท้ ดี๊ อ ซยื๊ง อ ซย้อง โคะ นอ ล เมะ ก อางโล๊ไท้ ท ไฌ่ พี่ โพล้ง ไต้ ทาง นี่ เว๊ นอ แบ. แบ เด้าะ ก แด แบ อ เว๊ อ ฆี๊ง อ แล้ อ โฌ่ง อ พ้าง ดี๊ ก เมะ.
61001017	พี่ ล พ๊า แย๊ แพ่ แยว้ แม้ ฆี๊ง แม้ แล้ กแช่ เยซู เกม๊า อ โอ ดี๊ อ ฆี๊ง อ แล้ อ โฌ่ง อ พ้าง อู้ นอ เฆ้อ ก โอ พี่ นอ ปะ. เมะ ล พ๊า ฆ่าง พี่ กแช่ แยว้ ลู่ง อ โอ ดี๊ อ โฌ่ง อ พ้าง ดู ทึ โท๊ ทึ ล แฌ้ นอ อ ลู่ง โซ๊ง ล้าง ไจ้ะ เว๊      "โพล้ง ล แฌ้ อี้ง เก จ พูแคว๊ ลู่ง จ เอ-อ้ะ ฌี้ ทึ. จ เฆว๊ จ ซ้ะ ดี๊-อ้ะ ฌี้ มะ ล้อ".
61001018	เฆ้อ ก แน่ฌ๊า ท อ ลู่ง อี้ง โอ ลู่ง มุ้คู โซ๊ง ล้าง พี่ ก โอ ดี๊ กแช่ เยซู ลู่ง ท ลู่ง ฌี้ ลู่ง แอว้ อ คู นอ ล้อ.
61001019	ท บี่ นอ ก ซ้ะ ค๊า ฌี้ ทาง ดี๊ ท ไคล้ พี่ โม ไคล้ คิ้ กแช่ แยว้ โล้ เว้ เว๊ ล แพ นอ. น ซื๊ง เมะ ดุ้ แน่ ดี๊ ท ไคล้ อี้ง นอ ม เก ท อ ฌี้. อ ไฌ่ บี่ อี้ง ท ไคล้ นอ เก บี่ ซุ้ มีโด้ง พี่ อ พ้าง ฆ้าง ท ไค้ะ แกล้ ท้อง ท พ้าง ทาง      ดี๊ กแช่ เยซู อ โฌ่ง อ พ้าง ม พ้าง ล้าง ลู่ง น ซื๊ง ซ้ะ พ้า ด้อง ซุ้ แซย ทู่โฌ้.
61001020	เท่อ พี่ อ ล้างเปิ่ง ทึ นอ แบ ซีงแฌ๊-อ้ะ บี่ โย้      เมะ เว๊ โพล้ง ช๊องมอง ทาง นี่ โม ไคล้ คิ้ กแช่ แยว้ อ ท ไคล้ อ แซ แด เว๊ ล แฌ้ นอ ล ซี น่าง แฌ้ แบ.
61001021	อ ไฌ่ บี่ อี้ง โม ไคล้ คิ้ กแช่ แยว้ อ ท ไคล้ นอ ล เมะ อ เฌ๊ ทาง นี่ ลู่ง กโพล้ง อ ท ช๊องมอง แด เว๊ แบ      แบ เด้าะ โพล้ง ไคล้ เท่อ พี่ อ เฌ๊ เว๊ ลู่ง กแช่ แยว้      บี่ ซุ้ วีง ฌี้ แล้ แอว้ บุ้ แบ โพล้ง อ ซ้ะ นอ ล้อ.
61002001	ลู่ง อ ไยะ แค๊ อู้ โม กไบล้ะ โอ ทาง ลู่ง โพล้ง อี้งซลาเอง อ แกล้. บี่ ซุ้ ดี๊ นอ คู กไบล้ะ ม โอ ทาง น ซื๊ง แกล้ ปะ. อ ซื๊ง เว๊ ม ซอง กโช้ เท่อ ล แบ~ๆ      อ นอ ม แม้ เฌ๊ฌ้อง เท่อ. อ ซื๊ง เว๊ ล นย่อง ฮะ นี่ กแช่ เยซู คริ้ พี่ อ เก โพล้ง แม้ พ้อง พลิ้-อ้ะ ล แฌ้ นอ แบ. ท บี่ นอ อ ซื๊ง เว๊ ม แบ ท แม้ เตา แม้ แต๊-อ้ะ ล ทีง ฆ่าง.
61002002	ทึ เมะ บี่ นอ ฌี้~ๆ      โพล้ง ม โอ แอ ฌ้อง ได้ะ พี่ ม แม้ เท่อ ลู่ง อ ล้าง ฌางแช้ ฌางเด ล้างลุ้ ล้างแช้ บี่ ซุ้ คู ล แพ นอ แม้ เว๊. เป๊งนี่ อ นอ โพล้ง อ แฌ้แพ ม ไจ้ะ อ้า ไจ้ะ ซ๊าง แบ เกล้ ลู่ง อ ที๊ง อ โต้ ล บ้อง นอ.
61002003	ลู่ง คู กไบล้ะ แน่แฌ่ แน่ท้า เท่อ อ กย้อง นอ อ ซื๊ง เว๊ ม ช๊องมอง ทาง นี่ ท อ ไฌ่ ฌ้อง อางโล๊ไท้ เอะ น ซื๊ง      บี่ ซุ้ ม แม้ เท่อ พี่ อ ล้างเปิ่ง ลู่ง อ ฌ่าง. แบ เด้าะ กแช่ แยว้ พี่ อ เก โพล้ง ต้ะเซ๊ง เท่อ ดี๊ แม้ เฌ๊ฌ้อง เท่อ ล แฌ้ นอ แด้ เว้ อ ซ้ะ ไยะ เย้า พี่ ม แม้ เตา แม้ แต๊ แบ อ ซื๊ง เว๊.
61002004	ท มุ้คู พู พี่ อ แม้ ท เด้บ้ะ นอ กแช่ แยว้ ล อางกี แบ      แบ เด้าะ ไควะ ล้าง เว๊ มแนโฮะ พ้า. อ ซื๊ง เว๊ แบ ท ซุ้ทะ-อ้ะ ลู่ง ท ไค้ะ ซ๊า แกล้      โอ คุ้แท๊ ท แม้ เตา แม้ แต๊-อ้ะ นอ ล้อ.
61002005	ลู่ง อ ไยะ แค๊ อู้ กแช่ แยว้ ล อางกี โพล้ง น่าง แฌ้ แบ      แบ เด้าะ เกม๊า ที๊ง ทาง กลึ้ ไบ้ะ โพล้ง ฌางคู โคล๊ง คู พี่ อ ลือ ค๊างพะ กแช่ แยว้. โอ ก้ะ ล มู๊ง ล้อ พี่ กแช่ แยว้ แม้ พ้อง พลิ้ ไฆวะ-อ้ะ      เมะ เว๊ โนฮา ดี๊ โพล้ง อ แฌ้แพ เนว๊ แฌ้. โนฮา ล แฌ้ นอ เก โพล้ง โล้ ล้าง เท่อ แบฆ้ะ ดี๊ โพล้ง ม แบ กแช่ แยว้ อ ซ้ะ ซี บี่ จะ เล้.
61002006	กแช่ แยว้ แม้ เฌ๊ฌ้อง เฌง โซโดง ดี๊ เฌง โกโมรา เช้า ไฆวะ เว๊ ดี๊ มี. พี่ อ แม้ เท่อ บี่ นอ เก ท อ ด้อง ลู่ง โพล้ง อ แฌ้แพ พี่ ม ลือ ค๊างพะ กแช่ แยว้ นอ อ ฌ่าง.
61002007	กแช่ แยว้ แม้ พ้อง พลิ้ เลาะ พี่ อ เก โพล้ง ฌี้ โพล้ง แอว้. อ เว๊ ล แฌ้ อี้ง ท น้ะ แบ อ ซ้ะ เป๊งนี่ โพล้ง อ้า โพล้ง ซ๊าง พี่ อ แม้ เท่อ ลู่ง อ ล้าง ฌางแช้ ฌางเด ล้างลุ้ ล้างเช้.
61002008	อ ไฌ่ บี่ อี้ง เลาะ ล แฌ้ นอ โอ ลู่ง โพล้ง อ้า โพล้ง ซ๊าง อ แกล้      แด แบ ดี๊ แน่ฌ๊า แบ โพล้ง อ แม้ ท อ้า ท ซ๊าง นอ กุ้ อ นี้ง      ฌ้อง ท ล แพ นอ น้ะ แบ เลาะ อ ซ้ะ เต้~ๆ.
61002009	ท บี่ นอ กแช่ แยว้ ซีงแฌ๊ เว๊ ม แม้ช้า โพล้ง ฌี้ โพล้ง แอว้ เกม๊า พ้อง ไฆวะ ดี๊ ท แก ท เฌ้ ล แพ นอ ซี      ดี๊ ซีงแฌ๊ เว๊ ม ซุ้ทะ โพล้ง อ้า โพล้ง ซ๊าง ท้อง มื่ง นี้ง กแช่ แยว้ ต้ะเซ๊ง เท่อ โคะ ซี.
61002010	พี่ อ น้ะ ทึ นอ กแช่ แยว้ ม แม้ เตา แม้ แต๊ กเย่ โพล้ง พี่ อ นย่อง ล้าง อ ซ้ะ แม้ โพะ อ ท ซ้ะกวี้ง ล๊องก้อง อ ไค๊ ดี๊ ดึ้เดว กแช่ แยว้ อ ดู้ง อ ยาง. คู กไบล้ะ ล แพ นอ อางกี ทาง โท๊ อ ซ้ะ เบิง      ไจ้ะ อ้า ไจ้ะ ซ๊าง แบ ท อ ซยื๊ง อ ซย้อง ลู่ง มุ้คู เบิง.
61002011	แบ เด้าะ ทึ เมะ ท มุ้คู พู พี่ อ โอ ดี๊ อ ซยื๊ง อ ซย้อง อ ไฌ่ อ แบ้ แอ นี่ คู กไบล้ะ ซีง ฌี้~ๆ นอ ล ไจ้ะ อ้า ไจ้ะ ซ๊าง แบ ท ล แพ นอ ลู่ง กแช่ แยว้ อ เมะแซ พ้า น่าง เม้ง แบ.
61002012	แบ เด้าะ โพล้ง ล แพ นอ เก บี่ ซุ้ ท พูแฆ่ พี่ อ ท โกง ท มอง ล โอ แบ      แม้ เท่อ ท๊อง อ กแช่ อ ซ้ะ ดี๊ กึ ทาง บี่ ซุ้ ม แบ ท พอง นี่ แม้ ซี๊ง-อ้ะ. โพล้ง ล แพ นอ ไจ้ะ อ้า เท่อ พี่ อ แน เว๊ ล ซี แบ. อ ซื๊ง เว๊ ม แบ ท แม้ ซี๊ง-อ้ะ บี่ ซุ้ ท พูแฆ่ นอ ล้อ.
61002013	อ ซื๊ง เว๊ เกม๊า โพล้ง แบ ท น้ะ ท โน๊ง บี่ จะ เล้ นอ ท น้ะ ท โน๊ง นอ ม ท้อง ไท้-อ้ะ บี่ นอ ล้อ. พี่ อ ลื่ง อาง ลื่ง โอ้ โละ อ ซ้ะ เซ๊ ทาง เซ๊ ล้าง ลู่ง มแช๊ แค๊ นอ อ เท่อ มึ แบ-อ้ะ เต้~ๆ      ดี๊ เฆว๊ อ ซ้ะ พี่ อ อางโล๊ อางเว้ง เท่อ ล เม้ง แบ ล เม้ง. ลู่ง อ ซื๊ง เว๊ อาง ซยอง เท่อ ดี๊ น ซื๊ง นอ เก ทาง ท ฌางแช้ ฌางเด ลู่ง น ซื๊ง ฌ่าง.
61002014	อ ซื๊ง เว๊ เอ ดุ้ กมืง พี่ อ แม้ กแม มืง กแม แคว๊ เท่อ. ล ก้ะ ได้ะ แบ อ ซื๊ง เว๊ แบ อ ซ้ะ แม้ ท เด้บ้ะ ครึ~ๆ      ดี๊ โกง นี่ โพล้ง พี่ อ ซ้ะ คู~ๆ ไค๊~ๆ ล แพ นอ เกม๊า อ แม้ ท เด้บ้ะ ปะ. อ ซื๊ง เว๊ ซอง ล้าง อ ซ้ะ เอ ดุ้ แน่แฌ่ แน่ท้า เท่อ ครึ~ๆ      อ ซื๊ง เว๊ เก โพล้ง พี่ กแช่ แยว้ ชู อ้า แบ-อ้ะ นอ ล้อ.
61002015	อ ซื๊ง เว๊ ไจ แด ไฆวะ เกล้ ลู่ง อ ล้อง ล บ้อง นอ      ฌ้อง เฌ๊ พลุ้ ลี้ โพะ ก้ะ โม บีเลอาง พี่ อ เก เอโบ อ พู ล แฌ้ นอ อ เกล้. บีเลอาง ล แฌ้ อี้ง นอ เอ กลู เอ จี้ พี่ อ นี่ แบ เว๊ ลู่ง อ แม้ ท อ้า ท ซ๊าง อ กย้อง นอ ล้อ.
61002016	ท บี่ นอ ลู่ง อ ท ไพ้ะ ท แม นอ อ กย้อง      อ เว๊ แบ ท ไจ้ะ แบ-อ้ะ. อ ไฌ่ บี่ อี้ง อ เว๊ อ แลว้ ล ดื้ง นอ ไคล้ ทาง กโพล้ง อ คว่าง แม้ ไทะทะ เว๊ อ ท ไพ้ะ ท แม้ ลู่ง อ ล กลุ้ ล จ้ะ แบ นอ ล้อ.
61002017	คู กไบล้ะ ล แพ นอ เก บี่ ซุ้ ที๊ง ทางชุ้ อ ล่าง พี่ ที๊ง ล โอ ล้า แบ      ดี๊ เก บี่ ซุ้ ท เอิง พี่ ลี้ง อูง ไฆวะ-อ้ะ. กแช่ แยว้ แด้ เว้ ท ล่าง โยะคิ้ ไค้ะ ซ๊า ลู่ง อ ซื๊ง เว๊ อ ฌ่าง ล จอง เย้า.
61002018	อ ไฌ่ บี่ อี้ง อ ซื๊ง เว๊ อางปฆ้า ล้าง อ ซ้ะ ดี๊ ไคล้ เท่อ ล กลุ้ ล จ้ะ แบ. อ ซื๊ง เว๊ เจ่ ท ซ้ะกวี้ง ล๊องก้อง ลู่ง อ อ้า อ ซ๊าง อางโล๊ นี่ โพล้ง พี่ อ ทื๊ง ไท้ นะ ไท้ กแช่ เยซู อ ซ๊าง.
61002019	อ ซื๊ง เว๊ เอิ้งล้าง เว้ เท่อ ม เกม๊า โพล้ง พ้อง ไฆวะ ดี๊ เก ท อ ฆ่อง      แบ เด้าะ อ กแช่ ล โค๊ นอ เก ท ยื้งแย่ ลู่ง อ อ้า อ ซ๊าง อ ฆ่อง ได้ะ. อ ไฌ่ บี่ อี้ง ท ยื้งแย่ พี่ กโพล้ง ล น้า เว๊ แบ นอ โพล้ง ม เก ท ยื้งแย่ นอ อ ฆ่อง ล้อ.
61002020	กโพล้ง เมะ ไจ แด ไฆวะ ท ซ้ะกวี้ง ล๊องก้อง พี่ อ อ้า อ ซ๊าง ลู่ง ฌางคู โคล๊ง คู อี้ง      เฌ๊ เว๊ ลู่ง อ ซีงแฌ๊ กแช่ เยซู คริ้ พี่ อ แม้ พ้อง พลิ้ เฆ้อ ล แฌ้ นอ อ กย้อง. ฌ้อง อ ซื๊ง เว๊ เมะ แม้ แบฆ้ะ ล้าง อ ซ้ะ ดี๊ ท ล แพ นอ ได้ะ ดี๊ เมะ ล น้า เว๊ แบ นอ      ลู่ง ไค๊ อ ซื๊ง เว๊ ม น้ะ นี่ อ ล่าง ลู่ง อ ต้องคู ได้ะ.
61002021	อ ไฌ่ บี่ อี้ง อ ซื๊ง เว๊ เมะ ล ซีงแฌ๊ เกล้ ลู่ง อ ฌี้ อ แบ แบ นอ ฌี้ นี่ พี่ อ ซีงแฌ๊ เว๊      ฌ้อง วีงโด้งโคล๊ง ไฆวะ อ ซ้ะ ดี๊ ท อางแม้เลา ลู่ง อ ฌี้ อ แอว้ พี่ ท อางกี ล้าง เอะ-อ้ะ เย้า.
61002022	เท่อ พี่ อ เก ทาง อ ซ้ะ ดี๊ อ ซื๊ง เว๊ บี่ อี้ง นอ บี่ ซุ้ ดี๊ ท ไคล้ คี๊ง ทีง พี่ อ ไจ้ะ เว๊      % "ทวีง อาง ล้าง ไท้ เท่อ พี่ อ โคละ ทาง เว๊" ดี๊~"ทุ้ พี่ โพล้ง อางซฌ้ะ ไฆวะ เว๊ อ ล้อง เมาน่าง เย้า นอ      โละ ไท้ กไพ้ะ บี่ อ  ล่าง ล้อ".
61003001	ฌุ้พาง พี่ จ เอ-อ้ะ ซีง-เอ้อ      อ อี้ง เก จ ไละ คี๊ง เบง ล เบง พี่ จ กวิ้ เอะ น ซื๊ง. ท ไคล้ ลู่ง ไละ คี๊ง เบง อ พ้า นอ แย้ จ กวิ้ ทาง-อ้ะ เกม๊า น ซื๊ง นาง แบ ทาง ไท้ ท ล แพ อี้ง      บี่ ซุ้ น ม ช๊องมอง เท่อ ลู่ง อ ฌี้ อ แอว้.
61003002	เมะ เว๊ จ แบ ซ้ะ เกม๊า น ซื๊ง นาง แบ ทาง ไท้ โม ลู่ง อ ฌี้ อ แอว้ ล แพ นอ อ ท ไคล้ พี่ อ โล้ เว้ เว๊ ไยะ เย้า      ดี๊ นาง แบ กแช่ เยซู คริ้ พี่ อ แม้ พ้อง พลิ้ เฆ้อ ล แฌ้ นอ อ ท อางแม้เลา พี่ อ เพล่ ดู ล แพ นอ โล้ แบ น ซื๊ง.
61003003	เท่อ พี่ อ ล้างเปิ่ง ดู ทึ นอ น ซื๊ง แบ ซีงแฌ๊-อ้ะ ลู่ง ท ไค๊ ทึ อ แค๊ โคะ นอ โพล้ง ไจ้ะ ไฌ๊ซ้ะ เท่อ ม โอ ทาง. อ ซื๊ง เว๊ ม แม้ โพะ อ ท ซ้ะกวี้ง ล๊องก้อง อ ไค๊
61003004	ดี๊ ม อางจ้ะ ไฌ๊ซ้ะ เท่อ ไจ้ะ เว๊      "กแช่ เยซู โล้ เว้ เว๊ ม เฌ๊ ไท้ โคะ      ล เมะ แบ-อ้า. อู้ อ เว๊ โอ พี่ จอง เล้. ก พี๊งชู้ พู๊งชู้ ซี๊ง ไฆวะ เย้า      แบ เด้าะ ท กุ้ อ เม้ง โอ บี่ อ ล่าง บี่ ซุ้ ท ไต้ ล้าง ฌางคู โคล๊ง คู อู้ ได้ะ ล้อ".
61003005	อ ไฌ่ บี่ อี้ง อ ซื๊ง เว๊ ล ควี๊ง คู แกย แน่ ดี๊ ท เมะ ท โต้ แบ พี่ แบฆ้ะ ดี๊ กแช่ แยว้ ไต้ ล้าง มุ้คู ฌางละ ดี๊ อ ท ไคล้ ลู่ง อ ไยะ แค๊ เย้า. กแช่ แยว้ อางน้าง พ้ะ ไฆวะ ที๊ง เกม๊า ค๊องซู๊ง คู โพล ทาง ที๊ง แกล้.
61003006	เมะ ที๊ง นอ ล้อ ฌางคู โคล๊ง คู พี่ อ โอ ล ว๊าง แย๊ นอ แบ ท แม้ เฌ๊ฌ้อง ไฆวะ-อ้ะ      เมะ เว๊ ที๊ง ทาง กลึ้ ไบ้ะ-อ้ะ.
61003007	เมะ กแช่ แยว้ อ ท ไคล้ ล เม้ง ฆ่าง นอ ปะ ล้อ      มุ้คู ฌางละ พี่ อ โอ ค๊องเนง อี้ง แบ ท อางกี-อ้ะ บี่ ซุ้ มี ม อาง ไฆวะ-อ้ะ โคะ      เมะ เว๊ แบ ท อางกี เว้-อ้ะ ท้อง มื่ง นี้ง ลู่ง กแช่ แยว้ ม ต้ะเซ๊ง โพล้ง อ้า โพล้ง ซ๊าง      ฌ้อง ม แม้ เตา แม้ แต๊-อ้ะ ลู่ง มแนโฮะ พ้า.
61003008	ฌุ้พาง ลู่ง จ เอ-อ้ะ ซีง-เอ้อ      ซ้ะนาง ท ไคล้ อี้ง ล ฌี้. เมะ เว๊ กแช่ แยว้ แคว่ เว๊ ล นี้ง นอ บี่ ซุ้ ดี๊ อ เนง ล ม๊า      อ เนง ล ม๊า นอ บี่ ซุ้ ดี๊ ล นี้ง ล้อ.
61003009	กแช่ แยว้ ล แม้ เท่อ โกย้~ๆ แบฆ้ะ ดี๊ อ ท เอิ้งล้าง บี่ ซุ้ โพล้ง แบ แฌ้~ๆ ช๊องมอง เว๊ นอ แบ. แบ เด้าะ อ เว๊ เอ้า อ ซ้ะ ดี๊ น ซื๊ง ไยะ เย้า      เมะ เว๊ ล แบ ซ้ะ เกม๊า โพล้ง ซี๊ง ล้าง แบ เตา แบ แต๊ น่าง แฌ้ แบ      แบ เด้าะ แบ ซ้ะ เกม๊า โพล้ง กุ้ อ แฌ้ เปลง ไท้ ซ้ะ อ ซ๊าง.
61003010	แบ เด้าะ มื่ง นี้ง พี่ กแช่ เยซู คริ้ ม เฌ๊ ไท้ โคะ นอ อ เว๊ ม เฌ๊ ล ทีง ฆ่าง แบ ด้อง โพล้ง เฌ๊ อางฌูง เท่อ. ล นี้ง แย๊ นอ ท ม เซ๊ พ้ะดู. ล ทีง ฆ่าง นอ มุ้คู ม ล้างบลิ้ ไฆวะ ดี๊ มุ้คู ฌางละ ม เค้ ทาง      ฌ้อง ฌางคู โคล๊ง คู ดี๊ ท กุ้ อ เม้ง นอ มี ม อาง ไฆวะ-อ้ะ เลา ปะ.
61003011	ก ซีงแฌ๊ เย้า ลู่ง ท ล แพ อี้ง ม แบ ท แม้ เฌ๊ฌ้อง-อ้ะ บี่ อี้ง. เมะ บี่ นอ น ซื๊ง เกิ้ง เก โพล้ง บี่ จะ เล้. เมะ เว๊ เกิ้ง น ซื๊ง แม้ เท่อ ลู่ง อ ฌี้ อ แอว้      ดี๊ อางกี ล้าง น ซ้ะ ดี๊ กแช่ แยว้ เมาน่าง.
61003012	โอ แคว่แล่ ดี๊ เฌาโละ เกม๊า กแช่ แยว้ อ มื่ง นี้ง เฌ๊ ท้อง เมะ เพล. ล นี้ง แย๊ นอ มุ้คู ม แบ ท เช้า ไฆวะ-อ้ะ      ฌ้อง มุ้คู ฌางละ ม พลี่ง ไฆวะ เลา ปะ.
61003013	แบ เด้าะ ก โอ แคว่แล่ เท่อ พี่ กแช่ แยว้ โล้ เว้ เว๊ ม เกล๊าง เอะ เฆ้อ      เมะ เว๊ มุ้คู ดี๊ ฌางคู โคล๊ง คู อ ซ๊าง. อ นอ เก ท ล่าง พี่ ม โอ ดี๊ เท่อ ลู่ง อ แบ กแช่ แยว้ อ ซ้ะ.
61003014	ท บี่ นอ ฌุ้พาง ลู่ง จ เอ-อ้ะ ซีง-เอ้อ      พี่ น ซื๊ง โอ แคว่แล่ ท ล แพ อี้ง ได้ะ นอ น ซื๊ง แบ เฌา แม้ เท่อ บี่ ซุ้ กแช่ แยว้ ม แด เว๊ น โอ ซยืง โอ บ้ะ      น เก โพล้ง ลู่ง อ ฌี้ อ แอว้ ดี๊ ท ม ไจ้ะ แบ น ซื๊ง ล ซี น่าง เม้ง แบ.
61003015	พี่ กแช่ แยว้ เอ้า อ ซ้ะ ไยะ เย้า นอ เกม๊า น ซื๊ง แคว่-อ้ะ เก บี่ ซุ้ อ เว๊ อางกี ท อ ช๊า อ โท่ ลู่ง ม แม้ พ้อง พลิ้ น ซื๊ง. บี่ ซุ้ ก ด๊างพื่งวี่ ปาโล พี่ ก เอ-อ้ะ      อ เว๊ กวิ้ เอะ น ซื๊ง ไละ บี่ นอ เย้า ปะ      กวิ้ เว๊ ดี๊ ท โกง ท มอง พี่ กแช่ แยว้ เกล๊าง เอะ-อ้ะ นอ ล้อ.
61003016	อ เว๊ อ ไละ พ้า กุ้ อ เบง นอ ไคล้ แบฆ้ะ ดี๊ ท ล แพ อี้ง เย้า. แบ ล จอง~ๆ แน ล เอะ ซี แบ. โพล้ง พี่ อ ท ซีงแฌ๊ ล โอ แบ ดี๊ อ ซ้ะ คู~ๆ ไค๊~ๆ ล แพ นอ อางโล๊ไท้ ก้ะ เว๊ ล แบ~ๆ      บี่ ซุ้ อ อางโล๊ ไท้ เว๊ อ แฌ้แพ ล จอง~ๆ ลู่ง ไละ ฌี้ ไละ แอว้ พ้า ล แบ~ๆ ปะ. อ นอ ดึ้ เกม๊า อ กแช่ แบ ก้ะ ท แม้ เตา แม้ แต๊-อ้ะ ล โค๊.
61003017	แบ เด้าะ ฌุ้พาง พี่ จ เอ-อ้ะ ซีง-เอ้อ      น ซื๊ง ซีงแฌ๊ ท ล ไฌ่ อี้ง เย้า. ท บี่ นอ ปโล่ ล้าง น ซ้ะ เมะ ฌี้ บี่ ซุ้ น ซื๊ง ล แม้ ไพ้ะ แบ เท่อ ด้อง ซุ้ โพล้ง อ้า โพล้ง ซ๊าง ล แพ นอ แม้ เว๊ นอ แบ      ฌ้อง น ซื๊ง เซิง ล เฌิ่ง ซ้ะ ล ค๊า ล้า แบ.
61003018	แบ เด้าะ เกม๊า น ซื๊ง ดู ทาง โท๊ ทาง ลู่ง กแช่ แยว้ อ โก้ง อ โบ้ง อ บลึ้ อ บลาง ดี๊ ลู่ง ท ซีงแฌ๊ แบฆ้ะ ดี๊ ก กแช่ เยซู คริ้ พี่ อ แม้ พ้อง พลิ้ เฆ้อ ล แฌ้ นอ. เกม๊า ท อ ฆี๊ง อ แล้ อ โฌ่ง อ พ้าง โอ เว๊ ดี๊ กแช่ เยซู ค๊องเนง อี้ง ดี๊ ท๊อง อี้ง จู่ง แย๊ โค๊ ล้างชู้ ล้างแกย ครึ~ๆ ล้อ. อาเมง.
62001001	ก กวิ้ ล้าง เท่อ แบฆ้ะ ดี๊ ท อ ลู่ง อ แท๊ พี่ อ เกล๊าง ท ม๊า. ท อ ลู่ง อ แท๊ อี้ง นอ โอ ล โค๊ ลู่ง อ คางไท้ะ เย้า. ก แน่ฌ๊า แบ-อ้ะ ดี๊ ก แด แบ-อ้ะ ลู่ง ก เมะ. ก แคว่ ล้างที๊ง แบ-อ้ะ ดี๊ ก พอง แบ-อ้ะ ลู่ง ก จูง.
62001002	พี่ ท ม๊า เนโพล ทาง อ ซ้ะ นอ ก แด แบ-อ้ะ. ท บี่ นอ ก เก พีงนยาง อางโล๊ ไท้ เอะ น ซื๊ง แบฆ้ะ ดี๊ ท ม๊า ล้างชู้ ล้างแกย นอ อ ไฌ่. ท ม๊า นอ โอ ดี๊ แพ่ แยว้      เนโพล ทาง อ ซ้ะ ดี๊ เฆ้อ.
62001003	เท่อ พี่ ก แด แบ ดี๊ แน่ฌ๊า แบ-อ้ะ นอ ก โล้ ล้าง เอะ น ซื๊ง ปะ      บี่ ซุ้ น ซื๊ง ม โอ ฆู๊ง โอ พุ้ ฆึ ดี๊ เฆ้อ      ด้อง ซุ้ เฆ้อ ก โอ ฆู๊ง โอ พุ้ ฆึ ดี๊ แพ่ แยว้ ดี๊ อ พูแคว๊ กแช่ เยซู คริ้.
62001004	เฆ้อ ก กวิ้ ล้าง ท ล แพ อี้ง บี่ ซุ้ ก ท ซ้ะอวีง ซ้ะโทะ ม โอ ล๊า โอ ฆวี้.
62001005	ท ซอง ท ซ๊าง พี่ ก แน่ฌ๊า แบ-อ้ะ ดี๊ กแช่ แยว้ อ พูแคว๊      ฌ้อง ก โล้ ล้าง เอะ น ซื๊ง นอ      เมะ เว๊ กแช่ แยว้ เก ท โฌ่ง ท พ้าง. ท ไค้ะ ล โอ ดี๊-อ้ะ น่าง เม้ง แบ เฆาะ.
62001006	ก เมะ ไจ้ะ ก โอ ฆู๊ง โอ พุ้ ฆึ ดี๊ กแช่ แยว้ เย้า      แบ เด้าะ ก โพะ เกล้ ลู่ง ท ไค้ะ แกล้ ได้ะ      อ นอ ก คีงอูง เท่อ ล้อ      ดี๊ ล โพะ เกล้ ลู่ง อ ที๊ง อ โต้ ล บ้อง นอ แบ.
62001007	แบ เด้าะ ก เมะ โพะ เกล้ ลู่ง ท พ้าง บี่ ซุ้ กแช่ แยว้ โอ ลู่ง ท พ้าง      อ นอ ก โอ ฆู๊ง โอ พุ้ ฆึ โละ ก ซ้ะ. กแช่ แยว้ อ พูแคว๊      เมะ เว๊ กแช่ เยซู นอ อ ซวีง อางซฌ้ะ ไฆวะ เอะ ก ท เด้บ้ะ กุ้ อ เม้ง.
62001008	ก เมะ ไจ้ะ ล้าง ก ซ้ะ ก ท เด้บ้ะ ล โอ แบ      อ นอ ก อางโล๊ ล้าง ก ซ้ะ ล้อ. ท อ ที๊ง อ โต้ ล โอ ก ซ้ะ พ้า น่าง เม้ง แบ เฆาะ.
62001009	แบ เด้าะ ก เมะ โล้ ล้าง ก ท เด้บ้ะ นอ กแช่ แยว้ เก โพล้ง โต้ โพล้ง ล้อง ดี๊ แม้ ท อ เกิ้ง อ แบ. อ เว๊ ล ทื๊ง นี่ นะ นี่ ก ท เด้บ้ะ ล้า แบ      ดี๊ ม อางซฌ้ะ ไฆวะ เอะ ก ท ไพ้ะ ท แม กุ้ อ เม้ง.
62001010	ก เมะ ไจ้ะ ล้าง ก ซ้ะ ก ล แม้ ท เด้บ้ะ แบ      อ นอ บี่ ซุ้ ดี๊ ก ไจ้ะ กแช่ แยว้ ไคล้ คีงอูง เท่อ ล้อ. อ ลู่ง อ แท๊ ล โอ ลู่ง ก ซ้ะ พ้า แบ เฆาะ.
62002001	จ พู ซีง-เอ้อ จ กวิ้ เอะ น ซื๊ง ท ไคล้ ล แพ อี้ง บี่ ซุ้ น ล แม้ ท เด้บ้ะ แบ. แบ เด้าะ โพล้ง เมะ แม้ ท เด้บ้ะ ล แฌ้~ๆ นอ โพล้ง โอ ล แฌ้ ชูแพ เท่อ ลู่ง ก ฌ่าง ลู่ง แพ่ แยว้ อ เมะแซ พ้า      เมะ เว๊ กแช่ เยซู คริ้ พี่ อ แม้ เท่อ ลู่ง อ แบ กแช่ แยว้ อ ซ้ะ ล แฌ้ นอ ล้อ.
62002002	อ เว๊ นอ แม้ ไฆวะ กแช่ แยว้ อ ท ซ้ะทาง พี่ อ โอ ดี๊ เฆ้อ กุ้ อ แฌ้ เป๊งนี่ ลู่ง ก ท เด้บ้ะ. ล เมะ ฆวี๊ เฆ้อ ล มู๊ง อี้ง ก ท เด้บ้ะ แบ      แบ เด้าะ ลู่ง โพล้ง ฌางคู โคล๊ง คู กุ้ แฌ้ อ ท เด้บ้ะ ปะ.
62002003	ก เมะ แม้ โพะ กแช่ แยว้ อ ท อางแม้เลา อ ไค๊ นอ ก ซีงแฌ๊-อ้ะ ล้างที๊ง ลู่ง ก ซีงแฌ๊ กแช่ แยว้ เย้า.
62002004	โพล้ง เมะ ไจ้ะ ล้าง อ ซ้ะ      "จ ซีงแฌ๊ กแช่ แยว้ เย้า"      แบ เด้าะ ล แม้ โพะ เว๊ อ ท อางแม้เลา อ ไค๊ แบ นอ โพล้ง ล แฌ้ นอ ไคล้ คีงอูง เท่อ ล้อ. ท อ ที๊ง อ โต้ ล โอ อ ซ้ะ พ้า น่าง เม้ง แบ เฆาะ.
62002005	แบ เด้าะ โพล้ง เมะ ชู่ง ลู่ง เน้ แท๊ กแช่ แยว้ นอ กแช่ แยว้ อ ท เอ ท กวี้ง โอ กู้ง โอ ล๊า ลู่ง โพล้ง ล แฌ้ นอ อ ซ้ะ พ้า เมาน่าง เย้า. พี่ เฆ้อ ก โอ ลู่ง กแช่ แยว้ อ ซุ้ นอ ก ม ซีงแฌ๊-อ้ะ ล้างที๊ง ซี บี่ อี้ง
62002006	เมะ เว๊ โพล้ง พี่ อ ไจ้ะ ล้าง อ ซ้ะ เจ้บึ้ ดี๊ กแช่ แยว้ เย้า นอ เกิ้ง แม้ อ ซ้ะ บี่ ซุ้ กแช่ เยซู คริ้ นอ ล้อ.
62002007	ฌุ้พาง ลู่ง จ เอ-อ้ะ ซีง-เอ้อ      แย้ จ ล กวิ้ เอะ น ซื๊ง ท อางแม้เลา อ ซ๊าง แบ      แบ เด้าะ เก ท อางแม้เลา อ คางไท้ะ พี่ อ โอ ดี๊ น ซื๊ง ลู่ง อ ต้องคู เย้า. ท อางแม้เลา อ คางไท้ะ นอ เมะ เว๊ ท ซอง ท ซ๊าง พี่ น ซื๊ง แน่ฌ๊า แบ-อ้ะ เย้า.
62002008	แบ เด้าะ ท อางแม้เลา พี่ จ กวิ้ เอะ น ซื๊ง นอ เก ท อ ซ๊าง ปะ ล้อ. น ซื๊ง ม แด-อ้ะ อ ที๊ง อ โต้ โพล ทาง ลู่ง กแช่ เยซู คริ้ อ ท แม้ ดี๊ ลู่ง น ซื๊ง ท แม้      อ ไฌ่ บี่ อี้ง ท ไค้ะ นอ ล้างแม่ ทาง เย้า      ดี๊ ท พ้าง พี่ อ ล้างเท่ง ล้างชิ้ นอ พ้าง ฆ้าง เย้า.
62002009	โพล้ง พี่ อ ไจ้ะ ล้าง อ ซ้ะ โอ ลู่ง ท พ้าง เย้า      แบ เด้าะ ล เอ อ ด๊างพื่งวี่ แบ      โพล้ง ล แฌ้ นอ โอ ท ไค้ะ แกล้ ได้ะ ล้อ.
62002010	โพล้ง พี่ เอ อ ด๊างพื่งวี่ นอ โอ ลู่ง ท พ้าง เย้า. อ เว๊ ล แม้ ท น่าง เม้ง แบ พี่ ม เกม๊า โพล้ง แม้ ท เด้บ้ะ.
62002011	แบ เด้าะ โพล้ง พี่ ล เอ อ ด๊างพื่งวี่ แบ นอ อ เว๊ โอ ท ไค้ะ แกล้ ดี๊ ไจ ลู่ง ท ไค้ะ แกล้ ล้อ. เมะ อ ไจ พี่ จอง เล้ นอ ล ซีงแฌ๊ ล้าง อ ซ้ะ แบ      อ ไฌ่ บี่ อี้ง ท ไค้ะ แม้ โบล อ เมะ เย้า.
62002012	กเย่ พู ซีง-เอ้อ แย้ จ กวิ้ เอะ น ซื๊ง ไละ      อ ไฌ่ บี่ อี้ง ลู่ง กแช่ เยซู คริ้ อ กย้อง นอ กแช่ แยว้ ล ทื๊ง นี่ นะ นี่ น ซื๊ง ท เด้บ้ะ ล้า แบ.
62002013	กเย่ โพล้ง พี่ อ เก แพ่ ซีง-เอ้อ      จ กวิ้ เอะ น ซื๊ง ไละ      อ ไฌ่ บี่ อี้ง น ซื๊ง ซีงแฌ๊ โพล้ง พี่ อ โอ ลู่ง ท อ คางไท้ะ คางพ๊าง ล แฌ้ นอ เย้า. กเย่ มืงน้าง พืงแซ แคว๊ ซีง-เอ้อ      จ กวิ้ เอะ น ซื๊ง ไละ      อ ไฌ่ บี่ อี้ง น ซื๊ง แม้ น้า ม้างโค้ ไล่ เย้า.
62002014	กเย่ พู ซีง-เอ้อ จ กวิ้ เอะ น ซื๊ง ไละ เย้า      อ ไฌ่ บี่ อี้ง น ซื๊ง ซีงแฌ๊ แพ่ แยว้. กเย่ โพล้ง พี่ อ เก แพ่ ซีง-เอ้อ      จ กวิ้ เอะ น ซื๊ง ไละ เย้า      อ ไฌ่ บี่ อี้ง น ซื๊ง ซีงแฌ๊ โพล้ง พี่ อ โอ ลู่ง ท อ คางไท้ะ คางพ๊าง ล แฌ้ นอ เย้า. กเย่ มืงน้าง พืงแซ แคว๊ ซีง-เอ้อ      จ กวิ้ เอะ น ซื๊ง ไละ เย้า      อ ไฌ่ บี่ อี้ง น ซื๊ง ไฌ่ ชอง แบ้ ชอง เต้~ๆ. กแช่ แยว้ อ ลู่ง อ แท๊ โอ ลู่ง น ซ้ะ พ้า ดี๊ น ซื๊ง แม้ น้า ม้างโค้ ไล่ เย้า.
62002015	เอ ฌางคู โคล๊ง คู ดี๊ กเย่ เท่อ พี่ อ โอ ฌางคู โคล๊ง คู อี้ง ล ฌี้. โพล้ง เมะ เอ ฌางคู โคล๊ง คู นอ ล เอ แพ่ แยว้ แบ.
62002016	อ ไฌ่ บี่ อี้ง ท กุ้ อ เม้ง โอ ฌางคู โคล๊ง คู      เมะ ท ซ้ะกวี้ง ล๊องก้อง ฌี้      เท่อ พี่ โพล้ง แด-อ้ะ ฌ้อง ล๊องก้อง เว๊ ฌี้      ท อางกี ทาง โท๊ ซ้ะ ฌี้      ท ล แพ อี้ง ล กึ ทาง นี่ ดี๊ แพ่ แยว้ แบ      แบ เด้าะ กึ ทาง นี่ ดี๊ ฌางคู โคล๊ง คู นอ ล้อ.
62002017	ฌางคู โคล๊ง คู ดี๊ ท กุ้ อ เม้ง พี่ กโพล้ง ล๊องก้อง แบ เว๊ นอ ม ล้างแม่ ไฆวะ. แบ เด้าะ โพล้ง พี่ อ แม้ เท่อ ลู่ง แบ กแช่ แยว้ อ ซ้ะ นอ ม โอ ม๊า ล้างชู้ ล้างแกย นอ ล้อ.
62002018	จ พู ซีง-เอ้อ ค๊องเนง อี้ง เก ท ไค๊ ทึ อ แค๊ เย้า. น ซื๊ง ซีงแฌ๊ เย้า      โพล้ง แช๊เมะ ไฌ๊ซ้ะ ดี๊ คริ้ ม โอ ทาง ล แฌ้. เต้~ๆ นอ ค๊องเนง อี้ง โอ ทาง แอ ฌ้อง เย้า. ท บี่ นอ ก ซีงแฌ๊-อ้ะ ท้อง ท ไค๊ ทึ อ แค๊ เย้า.
62002019	โพล้ง ล แพ นอ ไจ พ้ะ ไฆวะ ดี๊ เฆ้อ. แบ เด้าะ อ ซื๊ง เว๊ ล เก โพล้ง ล มู๊ง ฆ่าง ดี๊ เฆ้อ เต้~ๆ แบ      อ ไฌ่ บี่ อี้ง อ ซื๊ง เว๊ เมะ เก ล มู๊ง ฆ่าง ดี๊ เฆ้อ นอ ม โอ ดี๊ เฆ้อ ได้ะ. แบ เด้าะ อ ซื๊ง เว๊ ไจ พ้ะ ไฆวะ เย้า      บี่ ซุ้ ก ม แด ล้างที๊ง-อ้ะ โพล้ง ล แพ นอ ล เก โพล้ง ล มู๊ง ฆ่าง ดี๊ เฆ้อ น่าง แฌ้ แบ.
62002020	แบ เด้าะ กแช่ เยซู คริ้ เกล๊าง เอะ น ซื๊ง วีง ฌี้ แล้ แอว้ เย้า. ท บี่ นอ น ซื๊ง กุ้ อ แฌ้ ซีงแฌ๊ ท อ ที๊ง อ โต้ นอ ล้อ.
62002021	พี่ จ กวิ้ เอะ น ซื๊ง ไละ อี้ง นอ ล เมะ ลู่ง น ซื๊ง ล ซีงแฌ๊ ท อ ที๊ง อ โต้ แบ      ล เมะ แบ. แบ เด้าะ น ซื๊ง ซีงแฌ๊ เย้า      ดี๊ น ซีงแฌ๊-อ้ะ ท ไคล้ คีงอูง คีงตู๊ง ม เฌ๊ เว๊ ลู่ง ท อ ที๊ง อ โต้ นอ ล โอ น่าง เม้ง แบ.
62002022	เมะ โพล้ง เล้ เก โพล้ง ไคล้ คีงอูง เท่อ. เมะ เว๊ โพล้ง พี่ อ ไจ้ะ เว๊ กแช่ เยซู ล เมะ เก คริ้ แบ. โพล้ง ลู่ง อ ไจ้ะ เท่อ บี่ อี้ง นอ เก โพล้ง แช๊เมะ ไฌ๊ซ้ะ ดี๊ คริ้      เมะ เว๊ อ เว๊ ล ฮะ นี่ แพ่ แยว้ ดี๊ อ พูแคว๊ แบ.
62002023	โพล้ง พี่ ล ฮะ นี่ พูแคว๊ แบ นอ ล ฮะ นี่ แพ่ แยว้ แบ ปะ. แบ เด้าะ โพล้ง พี่ อ ฮะ นี่ พูแคว๊ นอ แพ่ แยว้ โอ ดี๊-อ้ะ ล้อ.
62002024	เมะ น ซื๊ง นอ ท ไคล้ กุ้ อ ทีง พี่ น ซื๊ง แน่ฌ๊า แบ-อ้ะ ล โค๊ ลู่ง อ ต้องคู เย้า นอ เกม๊า อ โอ เฌิ่ง โอ ค๊า ลู่ง น ซ้ะ พ้า ไช้ะ. ท ไคล้ ล แพ อี้ง เมะ โอ เฌิ่ง โอ ค๊า ลู่ง น ซ้ะ พ้า นอ น ซื๊ง ม เจ้บึ้ ดี๊ พูแคว๊ ดี๊ แพ่ แยว้ นอ ล้อ.
62002025	เท่อ พี่ กแช่ เยซู เอิ้งล้าง เว้ เอะ เฆ้อ นอ เมะ เว๊ ม เกม๊า ก โอ ดี๊ ท ม๊า ล้างชู้ ล้างแกย นอ ล้อ.
62002026	พี่ จ กวิ้ เอะ น ซื๊ง ท ไคล้ ล แพ อี้ง นอ จ ไคล้ เท่อ แบฆ้ะ ดี๊ โพล้ง พี่ เฌาโละ อางโล๊ น ซื๊ง.
62002027	เมะ น ซื๊ง นอ กแช่ เยซู คริ้ เกล๊าง อ วีง ฌี้ แล้ แอว้ โอ ดี๊ น ซื๊ง เย้า. ท บี่ นอ น ซื๊ง ล แบ เกม๊า โพล้ง ซอง น ซื๊ง น่าง แฌ้ แบ      อ ไฌ่ บี่ อี้ง วีง ฌี้ แล้ แอว้ ม ซอง น ซื๊ง กุ้ อ เม้ง ล้อ. ท กุ้ อ เม้ง พี่ อ เว๊ ซอง เอะ น ซื๊ง นอ เมะ ท อ ที๊ง อ โต้ ล้อ      ล เมะ ท คีงอูง คีงตู๊ง แบ. แม้-อ้ะ บี่ ซุ้ อ เว๊ ซอง น ซื๊ง      ฌ้อง เจ้บึ้ น ซ้ะ ดี๊ กแช่ เยซู คริ้ นอ ไช้ะ.
62002028	จ พู ซีง-เอ้อ เกม๊า น ซื๊ง เจ้บึ้ ซ้ะ ดี๊ กแช่ เยซู คริ้ ไช้ะ      บี่ ซุ้ ก ม โอ ลู่ง อ เมะแซ พ้า เบิง. ก ล แบ ฌางแช้ แบ ดี๊ ก ล แบ โอ กดื้ง กทะ แบ พี่ อ เว๊ เฌ๊ ไท้ โคะ.
62002029	น ซื๊ง ซีงแฌ๊-อ้ะ กแช่ เยซู คริ้ นอ แม้ เท่อ ลู่ง อ แบ กแช่ แยว้ อ ซ้ะ. ท บี่ นอ เกิ้ง น ซีงแฌ๊-อ้ะ โพล้ง กุ้ อ แฌ้ พี่ แม้ เท่อ ลู่ง อ แบ กแช่ แยว้ อ ซ้ะ นอ เก กแช่ แยว้ อ พู อ ลี้ง นอ ล้อ.
62003001	ช๊องมอง ดุ้ แฆว่      แพ่ แยว้ เอ เฆ้อ กวี้ง เฆ้อ แอ เมาะ ท เล้      ท้อง ลู่ง กุ้ เฆ้อ อ พู อ ลี้ง      ฌ้อง เฆ้อ ก เก บี่ นอ เต้~ๆ. พี่ โพล้ง ฌางคู โคล๊ง คู ล ซีงแฌ๊ เฆ้อ แบ นอ เป๊งนี่ ล ซีงแฌ๊ กแช่ แยว้ แบ.
62003002	ฌุ้พาง ลู่ง จ เอ-อ้ะ ซีง-เอ้อ      ค๊องเนง อี้ง เฆ้อ ก เก กแช่ แยว้ อ พู อ ลี้ง เย้า. เมะ ก ม แม้ ก ซ้ะ โคะ บี่ จะ เล้ นอ ล โพล ทาง ได้ะ แบ. แบ เด้าะ ก ซีงแฌ๊-อ้ะ บี่ อี้ง      ท่อง กแช่ เยซู คริ้ เฌ๊ ไท้ โคะ นอ เฆ้อ ก ม เก บี่ ซุ้ อ เว๊      อ ไฌ่ บี่ อี้ง ก ม แด แบ-อ้ะ บี่ ซุ้ อ เว๊ เก เว๊ นอ ล้อ.
62003003	โพล้ง กุ้ อ แฌ้ พี่ อ มื้งแล่ เท่อ ดี๊ กแช่ เยซู คริ้ บี่ นอ อางกี อ ซ้ะ ลู่ง อ ฌี้ อ แอว้      บี่ ซุ้ ดี๊ กแช่ เยซู เก โพล้ง ฌี้ โพล้ง แอว้ นอ ล้อ.
62003004	โพล้ง พี่ อ แม้ ท เด้บ้ะ นอ ลือ ค๊างพะ กแช่ แยว้ อ เซ๊งพ้า ท้างพ้า ล้อ      อ ไฌ่ บี่ อี้ง ท เด้บ้ะ นอ เมะ เว๊ ท ลือ ค๊างพะ เซ๊งพ้า ท้างพ้า.
62003005	น ซื๊ง ซีงแฌ๊ เย้า      กแช่ เยซู เฌ๊ บี่ ซุ้ ม แม้ ไฆวะ เอะ โพล้ง อ ท เด้เทา เด้บ้ะ. แบ เด้าะ เมะ อ เว๊ นอ อ ท เด้บ้ะ ล โอ แบ เฆาะ.
62003006	โพล้ง พี่ อ เจ้บึ้ อ ซ้ะ ดี๊ กแช่ เยซู คริ้ นอ ล แม้ ท เด้บ้ะ ครึ~ๆ ล้า แบ. แบ เด้าะ โพล้ง พี่ อ แม้ ท เด้บ้ะ ครึ~ๆ ได้ะ นอ ล แด กแช่ เยซู แบ ดี๊ ล ซีงแฌ๊ เว๊ แบ.
62003007	จ พู ซีง-เอ้อ เกม๊า โพล้ง อางโล๊ นี่ น ซื๊ง น่าง แฌ้ ล ฌี้. โพล้ง พี่ แม้ ท อ ฌี้ อ แบ นอ แบ กแช่ แยว้ อ ซ้ะ      บี่ ซุ้ กแช่ เยซู คริ้ แบ กแช่ แยว้ อ ซ้ะ นอ ปะ ล้อ.
62003008	โพล้ง พี่ อ แม้ ท เด้บ้ะ ครึ~ๆ ได้ะ นอ เก โพล้ง ล มู๊ง ฆ่าง ดี๊ ม้างโค้ไล่ ล้อ      อ ไฌ่ บี่ อี้ง ม้างโค้ไล่ นอ แม้ ท เด้บ้ะ ล โค๊ ลู่ง อ ต้องคู เย้า. กแช่ แยว้ อ พูแคว๊ เฌ๊ บี่ ซุ้ แม้ เฌ๊ฌ้อง ม้างโค้ไล่ อ ท ไพ้ะ ท แม้.
62003009	โพล้ง พี่ อ เก กแช่ แยว้ อ พู อ ลี้ง นอ ล แม้ ท เด้บ้ะ ครึ~ๆ ล้า แบ      เมะ เว๊ กแช่ แยว้ อ มยู๊ อ จะ โอ ลู่ง อ ซ้ะ พ้า. ท บี่ นอ อ เว๊ แม้ ท เด้บ้ะ ครึ~ๆ ล ซี แบ      อ ไฌ่ บี่ อี้ง อ เว๊ เก กแช่ แยว้ อ พู อ ลี้ง.
62003010	โพล้ง เล้ เก กแช่ แยว้ อ พู      ดี๊ โพล้ง เล้ เก ม้างโค้ไล่ อ พู นอ ก แด-อ้ะ ซี บี่ อี้ง      เมะ เว๊ โพล้ง พี่ ล แม้ ท อ ฌี้ อ แบ แบ      ดี๊ ล เอ อ ด๊างพื่งวี่ แบ นอ ล เก กแช่ แยว้ อ พู อ ลี้ง แบ.
62003011	ท ซอง ท ซ๊าง พี่ น ซื๊ง แน่ฌ๊า แบ-อ้ะ ลู่ง อ ต้องคู เย้า นอ เมะ เว๊ ก แบ เอ โละ กวี้ง โละ ซ้ะ นอ ล้อ.
62003012	แม้ ก ซ้ะ บี่ ซุ้ คาเอง ล แฌ้ นอ ล ฌี้. อ เว๊ โอ ล มู๊ง ฆ่าง ดี๊ ม้างโค้ไล่ ดี๊ แม้ ซี๊ง อ พื่ง. แบ ท ล้อ แม้ ซี๊ง อ พื่ง      เมะ เว๊ คาเอง อ ท ไพ้ะ ท แม้ นอ เก ท อ้า ท ซ๊าง. อ พื่ง อ ท ไพ้ะ ท แม้ นอ แบ กแช่ แยว้ อ ซ้ะ.
62003013	จ ด๊างพื่งวี่ ซีง-เอ้อ พี่ โพล้ง ฌางคู โคล๊ง คู แช๊เมะ ไฌ๊ซ้ะ ดี๊ น ซื๊ง นอ ล้ะ เซิง ล้ะ ซ้ะ ล ฌี้.
62003014	ลู่ง ก เอ ก ด๊างพื่งวี่ อ กย้อง นอ ก ซีงแฌ๊-อ้ะ ก พ้อง ไฆวะ ดี๊ ท ซี๊ง ฌ้อง นี่ แบ ก้ะ ท ม๊า เย้า. เมะ โพล้ง พี่ ล เอ อ ดี๊างพื่งวี่ แบ นอ เก บี่ ซุ้ โพล้ง ซี๊ง ได้ะ ล้อ.
62003015	โพล้ง พี่ อ แช๊เมะ ไฌ๊ซ้ะ ดี๊ อ ด๊างพื่งวี่ นอ เก โพล้ง แม้ ซี๊ง โพล้ง ล้อ. น ซื๊ง ซีงแฌ๊ เย้า      โพล้ง แม้ ซี๊ง โพล้ง นอ ท ม๊า ล้างชู้ ล้างแกย ล โอ ดี๊-อ้ะ แบ เฆาะ.
62003016	ท เอ ท กวี้ง แม้ อ ซ้ะ บี่ จะ เล้ นอ ก ซีงแฌ๊-อ้ะ ซี บี่ อี้ง      เมะ เว๊ กแช่ เยซู นย่อง เกล๊าง ล้าง อ ซ้ะ ลู่ง ก ฌ่าง. ท บี่ นอ เกิ้ง ก เกล๊าง ล้าง ก ซ้ะ ลู่ง ก ด๊างพื่งวี่ อ ฌ่าง ปะ ล้อ.
62003017	แบ เด้าะ โพล้ง พี่ อ ท โอ ท ช๊อง เมะ แด อ ด๊างพื่งวี่ พี่ อ ซยาง อ ยะ      แบ เด้าะ ล ย๊างซ้ะ เว๊ แบ      อ นอ ม ไจ้ะ กแช่ แยว้ อ ท เอ ท กวี้ง โอ อ ซ้ะ พ้า ซี บี่ จะ เล้.
62003018	จ พู ซีง-เอ้อ เกม๊า ก เอ โละ ซ้ะ ที่ นุ้ ล ฌี้. แบ เด้าะ เกม๊า ก เอ โละ ซ้ะ ดี๊ ท เซิง เท่ง ซ้ะ โต้ ดี๊ ท ไพ้ะ ท แม้ นอ ล้อ.
62003019	อ กย้อง บี่ นอ ก ม ซีงแฌ๊-อ้ะ ก โอ ล แพ้ ฆ่าง ดี๊ ท อ ที๊ง อ โต้      ดี๊ ก โอ ลู่ง กแช่ แยว้ อ เมะแซ พ้า เบิง.
62003020	อ ไฌ่ บี่ อี้ง ก เมะ ซีงแฌ๊ ล้าง ก ซ้ะ ก แม้ เท่อ ล แบ แบ นอ กแช่ แยว้ ดู นี่ ก ซ้ะ ได้ะ ดี๊ ซีงแฌ๊ ท กุ้ อ เม้ง ล้อ.
62003021	ฌุ้พาง ลู่ง จ เอ-อ้ะ ซีง-เอ้อ      ก เมะ ซีงแฌ๊ ล้าง ก ซ้ะ ก แม้ เท่อ แบ เย้า นอ ก โอ ลู่ง กแช่ แยว้ อ เมะแซ พ้า เบิง.
62003022	ก อางท่าง เท่อ ดี๊ กแช่ แยว้ เม้ง ฌี้ เม้ง ฌี้ นอ ก นี่ กุ้ อ เม้ง ล้อ      อ ไฌ่ บี่ อี้ง เมะ เว๊ ก แม้ โพะ อ ท อางแม้เลา อ ไค๊ ดี๊ ก แม้ เท่อ ลู่ง เฆว๊ อ ซ้ะ.
62003023	กแช่ แยว้ อ ท อางแม้เลา นอ เมะ เว๊ เกม๊า ก ชู่ง ก นะ อ พูแคว๊ กแช่ เยซู คริ้      ดี๊ เกม๊า ก เอ โละ กวี้ง โละ ซ้ะ บี่ ซุ้ กแช่ เยซู อางแม้เลา เอะ เฆ้อ.
62003024	โพล้ง พี่ อ แม้ โพะ กแช่ แยว้ อ ท อางแม้เลา อ ไค๊ นอ เจ้บึ้ อ ซ้ะ ดี๊ กแช่ แยว้. กแช่ แยว้ เจ้บึ้ อ ซ้ะ ดี๊-อ้ะ ปะ. พี่ กแช่ แยว้ เจ้บึ้ อ ซ้ะ ดี๊ เฆ้อ นอ ก ซีงแฌ๊-อ้ะ ซี บี่ อี้ง      เมะ เว๊ อ เว๊ เกล๊าง วีง ฌี้ แล้ แอว้ โอ ลู่ง ก ซ้ะ พ้า เย้า นอ ล้อ.
62004001	ฌุ้พาง ลู่ง จ เอ-อ้ะ ซีง-เอ้อ      โพล้ง พี่ อ ไจ้ะ ล้าง อ ซ้ะ โอ ดี๊ วีง ฌี้ แล้ แอว้ ล แพ นอ นะ-อ้ะ กุ้ อ แฌ้ ล ฌี้. น แบ แคว่ ล้างที๊ง-อ้ะ เมะ อ ซื๊ง เว๊ โอ ดี๊ กแช่ แยว้ อ วีง ฌี้ แล้ แอว้ เต้~ๆ-อ้า      ล เต้~ๆ แบ-อ้า. อ ไฌ่ บี่ อี้ง โม กไบล้ะ โอ ฌ้อง ไจ โล้ ล้าง เท่อ ลู่ง ฌางคู โคล๊ง คู.
62004002	โพล้ง พี่ อ โอ ดี๊ กแช่ แยว้ อ วีง ฌี้ แล้ แอว้ เต้~ๆ-อ้า      ล เต้~ๆ แบ-อ้า นอ น ซื๊ง ม ซีงแฌ๊-อ้ะ ซี บี่ อี้ง      เมะ เว๊ โพล้ง กุ้ อ แฌ้ พี่ อ โล้ ล้าง อ ซ้ะ นะ เว๊ ลู่ง กแช่ เยซู คริ้ เฌ๊ ล้าง เก กโพล้ง      โพล้ง ล แฌ้ นอ โอ ดี๊ กแช่ แยว้ อ วีง ฌี้ แล้ แอว้.
62004003	เมะ โพล้ง พี่ ล นะ กแช่ เยซู เฌ๊ ล้าง เก กโพล้ง แบ นอ กแช่ แยว้ อ วีง ฌี้ แล้ แอว้ ล โอ ดี๊-อ้ะ แบ. แบ เด้าะ อ เว๊ นอ เก ล มู๊ง ฆ่าง ดี๊ โพล้ง แช๊เมะ ไฌ๊ซ้ะ ดี๊ คริ้ พี่ น ซื๊ง แน่ฌ๊า แบ-อ้ะ ม โอ ทาง โคะ. ค๊องเนง อี้ง นอ โอ ฌางคู โคล๊ง คู เย้า.
62004004	จ พู ซีง-เอ้อ น ซื๊ง เก กแช่ แยว้ อ เท่อ      ดี๊ น ซื๊ง แม้ น้า โม กไบล้ะ ล แพ นอ เย้า      อ ไฌ่ บี่ อี้ง กแช่ แยว้ อ วีง ฌี้ แล้ แอว้ พี่ อ โอ น ซ้ะ พ้า นอ ดู นี่ โพล้ง พี่ อ โอ ลู่ง ฌางคู โคล๊ง คู ล แฌ้ นอ ได้ะ.
62004005	โม กไบล้ะ ล แพ นอ เก ฌางคู โคล๊ง คู อ เท่อ. ท บี่ นอ อ ซื๊ง เว๊ ไคล้ เท่อ แบฆ้ะ ดี๊ ฌางคู โคล๊ง คู อ ไฌ่. โพล้ง ฌางคู โคล๊ง คู ดุ้ อ แน่ ดี๊-อ้ะ ฌี้ มะ.
62004006	เฆ้อ ก เก กแช่ แยว้ อ เท่อ. โพล้ง พี่ อ ซีงแฌ๊ กแช่ แยว้ นอ ดุ้ อ แน่ ดี๊ เฆ้อ. โพล้ง พี่ ล เมะ กแช่ แยว้ อ เท่อ แบ นอ ล ดุ้ อ แน่ ดี๊ เฆ้อ แบ. อ กย้อง บี่ นอ ก ซีงแฌ๊ ล้างที๊ง-อ้ะ ซี แบฆ้ะ ดี๊ โพล้ง อ ท ซอง ท ซ๊าง นอ เมะ ท อ ที๊ง อ โต้-อ้า      ล เมะ ท อ ที๊ง อ โต้ แบ-อ้า.
62004007	ฌุ้พาง ลู่ง จ เอ-อ้ะ ซีง-เอ้อ      เกม๊า ก เอ โละ กวี้ง โละ ก ซ้ะ      อ ไฌ่ บี่ อี้ง ท เอ ท กวี้ง นอ เฌ๊ เว๊ ลู่ง กแช่ แยว้. โพล้ง พี่ อ เอ โละ กวี้ง โละ ซ้ะ นอ เก กแช่ แยว้ อ พู อ ลี้ง ดี๊ ซีงแฌ๊ กแช่ แยว้.
62004008	โพล้ง พี่ ล เอ โละ กวี้ง โละ ซ้ะ แบ นอ ล ซีงแฌ๊ กแช่ แยว้ แบ      อ ไฌ่ บี่ อี้ง กแช่ แยว้ นอ เก ท เอ ท กวี้ง.
62004009	กแช่ แยว้ เนโพล ทาง เอะ เฆ้อ อ ท เอ ท กวี้ง บี่ อี้ง      เมะ เว๊ โซ๊ง อ พูแคว๊ โอ เว๊ ล แฌ้ ล้อ เกม๊า อ เฌ๊ ล้าง ฌางคู โคล๊ง คู      บี่ ซุ้ เฆ้อ ก ม นี่ แบ ท ม๊า ดี๊ อ พูแคว๊ นอ.
62004010	ท เอ ท กวี้ง พี่ จ ไคล้ แบฆ้ะ อี้ง นอ ล เมะ พี่ ก เอ กแช่ แยว้ แบ      แบ เด้าะ เมะ เว๊ พี่ กแช่ แยว้ เอ เฆ้อ ดี๊ เกม๊า อ พูแคว๊ เฌ๊ แม้ ไฆวะ อ ท ซ้ะทาง พี่ อ โอ ดี๊ เฆ้อ เป๊งนี่ ลู่ง ก ท เด้บ้ะ.
62004011	ฌุ้พาง ลู่ง จ เอ-อ้ะ ซีง-เอ้อ      พี่ กแช่ แยว้ เอ เฆ้อ บี่ อี้ง นอ เกิ้ง ลู่ง ก ม เอ โละ กวี้ง โละ ก ซ้ะ ปะ ล้อ.
62004012	โพล้ง ล แด แบ กแช่ แยว้ น่าง ชุ้ แบ. แบ เด้าะ ก เมะ เอ โละ กวี้ง โละ ก ซ้ะ นอ กแช่ แยว้ เจ้บึ้ อ ซ้ะ ดี๊ เฆ้อ      ดี๊ อ ท เอ ท กวี้ง นอ โอ กู้ง โอ ล๊า ลู่ง ก ซ้ะ พ้า.
62004013	พี่ ก เจ้บึ้ ก ซ้ะ ดี๊ กแช่ แยว้      ดี๊ อ เว๊ เจ้บึ้ อ ซ้ะ ดี๊ เฆ้อ นอ ก ซีงแฌ๊-อ้ะ ซี ลู่ง อ เกล๊าง เอะ เฆ้อ อ วีง ฌี้ แล้ แอว้ เย้า.
62004014	เฆ้อ ก แด แบ-อ้ะ ดี๊ ก โล้ ล้าง-อ้ะ บี่ อี้ง      แพ่ แยว้ โซ๊ง อ พูแคว๊ เกม๊า อ เฌ๊ แม้ พ้อง พลิ้ โพล้ง ฌางคู โคล๊ง คู.
62004015	โพล้ง พี่ อ โล้ ล้าง อ ซ้ะ นะ เว๊ ลู่ง กแช่ เยซู เก กแช่ แยว้ อ พูแคว๊ นอ กแช่ แยว้ เจ้บึ้ อ ซ้ะ ดี๊-อ้ะ. อ เว๊ เจ้บึ้ อ ซ้ะ ดี๊ กแช่ แยว้ ปะ.
62004016	ท บี่ นอ ก ซีงแฌ๊-อ้ะ ดี๊ ก นะ-อ้ะ ลู่ง กแช่ แยว้ เอ เฆ้อ กวี้ง เฆ้อ. กแช่ แยว้ นอ เก ท เอ ท กวี้ง. โพล้ง พี่ อ โอ ดี๊ ท เอ ท กวี้ง นอ เจ้บึ้ อ ซ้ะ ดี๊ กแช่ แยว้. กแช่ แยว้ เจ้บึ้ อ ซ้ะ ดี๊-อ้ะ ปะ.
62004017	ท เอ ท กวี้ง นอ ม โอ กู้ง โอ ล๊า ลู่ง ก ซ้ะ พ้า บี่ ซุ้ ก ม โอ ดี๊ ท เซิง เฌิ่ง ซ้ะ ค๊า ลู่ง มื่ง ล นี้ง แย๊ กแช่ เยซู ม ต้ะเซ๊ง เท่อ โคะ. อ ไฌ่ บี่ อี้ง เมะ เว๊ กแช่ เยซู แม้ อ ซ้ะ บี่ จะ เล้ นอ เฆ้อ พี่ ก โอ ฌางคู โคล๊ง คู อี้ง      ก แม้ ก ซ้ะ บี่ นอ ปะ.
62004018	ลู่ง ท เอ ท กวี้ง โอ ก ซ้ะ พ้า นอ ก ล ซ้ะเม เท่อ แบ      เมะ เว๊ ท เอ ท กวี้ง พี่ อ โอ กู้ง โอ ล๊า นอ แม้ น้า ท ซ้ะเม เลา ปะ. ท บี่ นอ โพล้ง พี่ อ ซ้ะเม เท่อ นอ ท เอ ท กวี้ง ล โอ กู้ง โอ ล๊า อ ซ้ะ พ้า ได้ะ แบ      เป๊งนี่ ไค๊ไก้ะ เว๊ อ กแช่ ม แบ ท แม้ เตา แม้ แต๊-อ้ะ นอ ล้อ.
62004019	พี่ ก เอ โละ กวี้ง โละ ซ้ะ นอ เมะ ลู่ง กแช่ แยว้ เอ วี่ง เฆ้อ ล้อ.
62004020	โพล้ง เมะ ไจ้ะ ล้าง อ ซ้ะ เอ กแช่ แยว้ เย้า      แบ เด้าะ อ เว๊ แช๊เมะ ไฌ๊ซ้ะ ดี๊ อ ด๊างพื่งวี่ ได้ะ นอ เก โพล้ง ไคล้ คีงอูง เท่อ ล้อ. อ ไฌ่ บี่ อี้ง โพล้ง เมะ ล เอ อ ด๊างพื่งวี่ พี่ อ แด เว๊ เย้า แบ นอ อ เว๊ ม เอ กแช่ แยว้ พี่ ล แด เว๊ น่าง ชุ้ แบ นอ ซี เอะ.
62004021	ท อางแม้เลา พี่ กแช่ เยซู อางกี ล้าง เอะ เฆ้อ อี้ง นอ เมะ เว๊ โพล้ง พี่ อ เอ กแช่ แยว้ นอ แบ เอ อ ด๊างพื่วี่ ปะ.
62005001	โพล้ง พี่ อ นะ เว๊ ลู่ง กแช่ เยซู เก คริ้ นอ โพล้ง ล แฌ้ นอ เก กแช่ แยว้ อ พู อ ลี้ง. โพล้ง พี่ อ เอ โพล้ง ลู่ง อ เก แพ่ นอ เอ เว๊ อ พู ปะ ล้อ.
62005002	พี่ ก เอ โพล้ง ลู่ง อ เก กแช่ แยว้ อ พู อ ลี้ง นอ ก ซีงแฌ๊-อ้ะ ซี บี่ อี้ง      เมะ เว๊ ก เอ กแช่ แยว้ ดี๊ ก แม้ โพะ อ ท อางแม้เลา อ ไค๊.
62005003	อ ไฌ่ บี่ อี้ง ท เอ ช๊า กแช่ แยว้ นอ เมะ เว๊ พี่ ก แม้ โพะ อ ท อางแม้เลา อ ไค๊ ล้อ. อ ท อางแม้เลา นอ ล เก ท ฆ๊า ท ไชะ แบ.
62005004	อ ไฌ่ บี่ อี้ง โพล้ง กุ้ อ แฌ้ พี่ อ เก กแช่ แยว้ อ พู อ ลี้ง นอ แม้ น้า กเย่ เท่อ ลู่ง ฌางคู โคล๊ง คู ซี. ก ท ชู่ง ท นะ นอ ล้อ พี่ อ แม้ น้า กเย่ เท่อ ลู่ง ฌางคู โคล๊ง คู.
62005005	โพล้ง ล้อ แม้ น้า กเย่ เท่อ ลู่ง ฌางคู โคล๊ง คู      เมะ เว๊ โพล้ง พี่ อ นะ เว๊ ลู่ง กแช่ เยซู เก กแช่ แยว้ อ พูแคว๊ นอ เซ้อ.
62005006	พี่ กแช่ เยซู คริ้ เฌ๊ นอ เฌ๊ ดี๊ ที๊ง ดี๊ อ ซวีง. ล เมะ เฌ๊ ที่ ที๊ง ล เม้ง แบ      แบ เด้าะ เฌ๊ ดี๊ ที๊ง ดี๊ ซวีง.
62005007	วีง ฌี้ แล้ แอว้ เก เอะ อ พีงนยาง      อ ไฌ่ บี่ อี้ง วีง ฌี้ แล้ แอว้ นอ เก ท อ ที๊ง อ โต้.
62005008	เท่อ พี่ อ เก พีงนยาง นอ โอ ซ๊า เม้ง      เมะ เว๊ วีง ฌี้ แล้ แอว้ ล เม้ง      ที๊ง ล เม้ง      ดี๊ ซวีง ล เม้ง. พีงนยาง ซ๊า เม้ง อี้ง นอ แบ โละ อ ซ้ะ ล้อ.
62005009	ก เมะ นะ กโพล้ง อ ท โล้ ล้าง นอ กแช่ แยว้ อ ท โล้ ล้าง ดู นี่ อ นอ ได้ะ. เมะ เว๊ กแช่ แยว้ เก พีงนยาง โล้ ล้าง เท่อ แบฆ้ะ ดี๊ อ พูแคว๊ อ ไฌ่.
62005010	โพล้ง พี่ อ นะ กแช่ แยว้ อ พูแคว๊ นอ นะ กแช่ แยว้ อ ท โล้ ล้าง นอ เย้า. โพล้ง พี่ ล นะ เว๊ แบ นอ บี่ ซุ้ ไจ้ะ กแช่ แยว้ ไคล้ คีงอูง เท่อ ล้อ      อ ไฌ่ บี่ อี้ง อ เว๊ ล นะ กแช่ แยว้ อ ท โล้ ล้าง แบฆ้ะ ดี๊ อ พูแคว๊ นอ แบ.
62005011	อ ท โล้ ล้าง นอ ไจ้ะ เว๊ บี่ อี้ง      กแช่ แยว้ เกล๊าง เอะ ก ท ม๊า ล้างชู้ ล้างแกย. ท ม๊า อี้ง นอ โอ ดี๊ อ พูแคว๊ นอ ล้อ.
62005012	โพล้ง พี่ อ โอ ดี๊ กแช่ แยว้ อ พูแคว๊ นอ โอ ดี๊ ท ม๊า ล้อ. โพล้ง พี่ ล โอ ดี๊ กแช่ แยว้ อ พูแคว๊ แบ นอ ล โอ ดี๊ ท ม๊า แบ ล้อ.
62005013	ท ไคล้ ล แพ อี้ง จ กวิ้ เอะ น ซื๊ง พี่ นะ กแช่ แยว้ อ พูแคว๊ นอ บี่ ซุ้ น ซื๊ง ม ซีงแฌ๊-อ้ะ น โอ ดี๊ ท ม๊า ล้างชู้ ล้างแกย เย้า.
62005014	ก โอ ดี๊ ท เซิง เฌิ่ง ซ้ะ ค๊า ลู่ง กแช่ แยว้ อ เมะแซ พ้า ซี      เมะ เว๊ ก ซีงแฌ๊ ล้างที๊ง-อ้ะ ก เมะ อางท่าง ท เม้ง ฌี้ เม้ง ฌี้ พี่ อ แบ กแช่ แยว้ อ ซ้ะ นอ อ เว๊ ช๊องแน เฆ้อ ล้อ.
62005015	ดี๊ ก เมะ ซีงแฌ๊-อ้ะ กแช่ แยว้ ช๊องแน เฆ้อ พี่ ก อางท่าง ท เม้ง ฌี้ เม้ง ฌี้ นอ      ก ซีงแฌ๊-อ้ะ ก นี่ แบ เท่อ พี่ ก อางท่าง ดี๊-อ้ะ นอ ล้อ.
62005016	โพล้ง เมะ แด อ ด๊างพื่งวี่ แม้ ท เด้บ้ะ พี่ ล ท้อง ท ซี๊ง ล้าง แบ เตา แบ แต๊ แบ นอ เกิ้ง อางท่าง เท่อ ลู่ง อ ด๊างพื่งวี่ ล แฌ้ นอ อ ฌ่าง      ฌ้อง กแช่ แยว้ ม เกล๊าง เอะ โพล้ง พี่ อ แม้ ท เด้บ้ะ ล แฌ้ นอ อ ท ม๊า. ท เด้บ้ะ พี่ อ ท้อง ท ซี๊ง ล้าง แบ เตา แบ แต๊ นอ โอ ปะ      แบ เด้าะ จ ล ไจ้ะ เกม๊า อางท่าง เท่อ ลู่ง โพล้ง พี่ อ แม้ ท เด้บ้ะ ล เม้ง แย๊ นอ อ ฌ่าง แบ.
62005017	ท แม้ ลู่ง อ อ้า อ ซ๊าง กุ้ อ เม้ง นอ เก ท เด้บ้ะ      แบ เด้าะ ท เด้บ้ะ พี่ ล ท้อง ท ซี๊ง ล้าง แบ เตา แบ แต๊ แบ นอ โอ ปะ.
62005018	ก ซีงแฌ๊-อ้ะ โพล้ง พี่ อ เก กแช่ แยว้ อ พู อ ลี้ง นอ ล แม้ ท เด้บ้ะ ครึ~ๆ ล้า แบ. กแช่ แยว้ อ พูแคว๊ ยู่แคว่ แฌแซ-อ้ะ      ฌ้อง ม้างโค้ ไล่ ล แม้ อ้า แม้ ซ๊าง-อ้ะ แบ.
62005019	ก ซีงแฌ๊-อ้ะ ก เก กแช่ แยว้ อ เท่อ. แบ เด้าะ โพล้ง อ แฌ้แพ พี่ อ โอ ลู่ง ฌางคู โคล๊ง คู กุ้ อ แฌ้ นอ เก ม้างโค้ ไล่ อ ฆ่อง ล้อ.
62005020	ก ซีงแฌ๊-อ้ะ กแช่ แยว้ อ พูแคว๊ เฌ๊ เย้า ดี๊ เกล๊าง เอะ เฆ้อ ท ซีงแฌ๊ แน่ฌ๊า      บี่ ซุ้ ม เกม๊า ก ซีงแฌ๊ กแช่ แยว้ ลู่ง อ ที๊ง อ โต้ ล แฌ้ นอ. ก โอ กแช่ แยว้ ลู่ง อ ที๊ง อ โต้ ล แฌ้ นอ อ ซุ้      เมะ เว๊ ก โอ ลู่ง อ พูแคว๊ กแช่ เยซู คริ้ อ ซุ้. อ พูแคว๊ อี้ง นอ เก แยว้ ลู่ง อ ที๊ง อ โต้ ดี๊ เก ท ม๊า ล้างชู้ ล้างแกย.
62005021	จ พู ซีง-เอ้อ น ซื๊ง แบ ปโล่ ล้าง น ซ้ะ. แม้ แบฆ้ะ ล้าง น ซ้ะ ดี๊ ท เค่ง ท ฌ้าง ล ฌี้.
63001001	แย้ จ เก คู เก แน่. ไละ อี้ง จ กวิ้ เอะ โพล้ง มืง พี่ กแช่ แยว้ ลึ นี่-อ้ะ ล แฌ้ นอ ดี๊ กเย่ อ พู อ ลี้ง พี่ จ เอ-อ้ะ เต้~ๆ      ล เมะ ที่ แย้ แบ      แบ เด้าะ โพล้ง กุ้ อ แฌ้ พี่ อ ซีงแฌ๊ ท อ ที๊ง อ โต้ นอ เอ-อ้ะ ปะ.
63001002	พี่ ก เอ น ซื๊ง บี่ อี้ง นอ เมะ เว๊ ท อ ที๊ง อ โต้ โอ ลู่ง ก ซ้ะ พ้า ดี๊ ม โอ ดี๊ เฆ้อ ล้างชู้ ล้างแกย.
63001003	ลู่ง ก ซีงแฌ๊ ท อ ที๊ง อ โต้ ดี๊ ก เอ โละ กวี้ง โละ ก ซ้ะ อ กย้อง นอ แพ่ กแช่ แยว้ ดี๊ อ พูแคว๊ กแช่ เยซู คริ้ อ โก้ง อ โบ้ง อ บลึ้ อ บลาง      อ ท ย๊างเซิง ย๊างซ้ะ ดี๊ อ ท มึ ท พ้า ม โอ ดี๊ เฆ้อ ล้อ.
63001004	จ เซิง มึ ซ้ะ มึ เต้~ๆ พี่ จ แด น พู แบ ล แฌ้~ๆ แม้ โพะ ท อ ที๊ง อ โต้ อ ไค๊      บี่ ซุ้ ดี๊ แพ่ แยว้ อางแม้เลา เอะ เฆ้อ เย้า.
63001005	กมืง-เอ้อ ค๊องเนง อี้ง จ อวีงซ้ะชู้ เกม๊า ก เอ โละ กวี้ง โละ ก ซ้ะ. อ นอ ล เมะ จ กวิ้ ทาง เอะ แน้ ท อางแม้เลา อ ซ๊าง แบ      แบ เด้าะ เก ท อางแม้เลา พี่ ก ซีงแฌ๊ แบ-อ้ะ ลู่ง อ ต้องคู เย้า.
63001006	ท เอ ท กวี้ง อี้ง นอ เมะ เว๊ พี่ ก แม้ โพะ กแช่ แยว้ อ ท อางแม้เลา อ ไค๊. ท อางแม้เลา พี่ น ซื๊ง แน่ฌ๊า แบ-อ้ะ ลู่ง อ ต้องคู เย้า นอ โล้ เท่อ บี่ อี้ง      เกม๊า ก เอ โละ กวี้ง โละ ซ้ะ.
63001007	โพล้ง อางโล๊ อางเว้ง เท่อ โอ แอ ฌ้อง ไจ เว้งว้าง ลู่ง ฌางคู โคล๊ง คู อี้ง. โพล้ง ล แพ นอ ล นะ เว๊ แบ พี่ กแช่ เยซู คริ้ เฌ๊ ล้าง กึ ทาง เก กโพล้ง. โพล้ง ล เอ้า แย๊ นอ เก โพล้ง อางโล๊ อางเว้ง เท่อ      ดี๊ เก โพล้ง แช๊เมะ ไฌ๊ซ้ะ ดี๊ คริ้ ล้อ.
63001008	ปโล่ ล้าง น ซื๊ง ซ้ะ เมะ ฌี้ ไช้ะ      บี่ ซุ้ เท่อ พี่ ก แม้-อ้ะ เย้า นอ ล ล้างแม่ แด น ซื๊ง แบ      แบ เด้าะ น ม นี่ แบ ท อ บลึ้ อ บลาง ล๊า~ๆ ฆวี้~ๆ ล โค๊ ล้อ.
63001009	โพล้ง พี่ ล แม้ โพะ กแช่ เยซู คริ้ อ ท ซอง ท ซ๊าง อ ไค๊ แบ      แบ เด้าะ แม้ พะ ไฆวะ เว๊ น้ะ กชุ้ นอ กแช่ แยว้ ล โอ ดี๊-อ้ะ แบ. เมะ โพล้ง พี่ อ แม้ โพะ กแช่ เยซู คริ้ อ ท ซอง ท ซ๊าง อ ไค๊ นอ แพ่ แยว้ ดี๊ อ พูแคว๊ โอ ดี๊-อ้ะ ล้อ.
63001010	โพล้ง ซอง เท่อ พี่ อ เฌ๊ ฌู น ซื๊ง เมะ ล ซอง กแช่ เยซู คริ้ อ ท ซอง ท ซ๊าง อี้ง แบ นอ กุ้ ทาง-อ้ะ ลู่ง น เด้า พ้า ล ฌี้      ดี๊ ไคล้เดิง ไคล้ดุ้-อ้ะ ล ฌี้.
63001011	อ ไฌ่ บี่ อี้ง โพล้ง พี่ อ ไคล้เดิง ไคล้ดุ้-อ้ะ นอ แม้ ฆึ ท อ้า ท ซ๊าง ดี๊-อ้ะ ปะ ล้อ.
63001012	จ ท ไคล้ โอ ได้ะ แอ เม้ง พี่ จ ม โล้ เอะ น ซื๊ง      แบ เด้าะ จ ล แบ ซ้ะ กวิ้ ลู่ง ไละ พ้า แบ. จ แบ ซ้ะ เฌ๊ โอ น ซื๊ง      ก้างแก้ เท่อ ดี๊ นุ้ ล โค๊      บี่ ซุ้ ก ม ซ้ะอวีง ซ้ะโทะ ซกุ้ กู้ง~ๆ ล๊า~ๆ.
63001013	น น่าง พี่ กแช่ แยว้ ลึ นี่-อ้ะ อ พู นอ ท ยื่ง ซ้ะ ดี๊ น ซื๊ง.
64001001	แย้ จ เก คู เก แน่. ไละ อี้ง จ กวิ้ เอะ ไกโย พี่ จ เอ-อ้ะ เต้~ๆ ล แฌ้ นอ.
64001002	ฌุ้พาง ลู่ง จ เอ-อ้ะ-เอ้อ      จ อางท่าง เท่อ เกม๊า น ไฌ่ ชอง แบ้ ชอง      โอ ดี๊ ท มึ ท พ้า กุ้ อ เม้ง      บี่ ซุ้ ดี๊ น เซิง น ซ้ะ โอ ดี๊ ท มึ ท พ้า เย้า นอ.
64001003	จ เซิง มึ ซ้ะ มึ เต้~ๆ พี่ ด๊างพื่งวี่ แบ ล แฌ้~ๆ เฌ๊ อางโล๊ ไท้ เอะ แย้ ไจ้ะ เว๊ น โอ เฌิ่ง โอ ค๊า ลู่ง ท อ ที๊ง อ โต้ พี่ น แม้ โพะ อ ไค๊ ครึ~ๆ.
64001004	ท ล โอ น่าง เม้ง แบ พี่ ม เกม๊า จ เซิง มึ ซ้ะ มึ ดู นี่ อ อี้ง      เมะ เว๊ พี่ จ ซีงแฌ๊ แบ-อ้ะ จ พู จ ลี้ง แม้ โพะ ท อ ที๊ง อ โต้ อ ไค๊.
64001005	ฌุ้พาง พี่ จ เอ-อ้ะ-เอ้อ      น เก โพล้ง ลู่ง อ เซิง โต้ ซ้ะ ล้อง เต้~ๆ พี่ น แม้ช้า ก ด๊างพื่งวี่      ทึ เมะ อ ซื๊ง เว๊ เก โพล้ง กมวี้ง ฌี้~ๆ.
64001006	อ ซื๊ง เว๊ ล แพ นอ เก พีงนยาง เอะ โพล้ง ทื๊ง ซยอง เท่อ พี่ อี้ง แบฆ้ะ ดี๊ น ท เอ ท กวี้ง. น เมะ แม้ช้า-อ้ะ พี่ ม เกิ้ง ดี๊ ม แบ กแช่ แยว้ อ ซ้ะ เกม๊า อ ซื๊ง เว๊ ลี้ เท่อ ได้ะ นอ ม เก ท อ ฌี้ เต้~ๆ ล้อ.
64001007	อ ไฌ่ บี่ อี้ง พี่ อ ซื๊ง เว๊ ลี้ แม้ กแช่ เยซู คริ้ อ เท่อ นอ ล แม้ นี่ โพล้ง พี่ ล แบ้ แยว้ แบ ล แพ นอ อ เท่อ น่าง เม้ง แบ.
64001008	ท บี่ นอ เฆ้อ พี่ ก เก โพล้ง แบ้ แยว้ นอ ก แบ แม้ช้า โพล้ง ล แพ อี้ง      บี่ ซุ้ ก ม แม้ ฆึ เท่อ ดี๊ อ ซื๊ง เว๊ ลู่ง อ โล้ ล้าง ท อ ที๊ง อ โต้ อ ไฌ่ นอ ปะ.
64001009	จ กวิ้ เอะ โพล้ง ทื๊ง ซยอง เท่อ ลู่ง น โอ นอ อ ไละ. แบ เด้าะ ดีโยเตโฟ พี่ อ แบ ซ้ะ เก ท อ ดู ลู่ง โพล้ง ทื๊ง ซยอง เท่อ อ แกล้ ล แฌ้ นอ ล นย่อง ดุ้ อ แน่ ดี๊ จ ท ไคล้ น่าง เม้ง แบ.
64001010	ท บี่ นอ จ เมะ เฌ๊ โคะ นอ จ ม โล้ ล้าง อ เว๊ อ ท ไพ้ะ ท แม      เมะ เว๊ พี่ อ ไจ้ะ อ้า ไจ้ะ ซ๊าง แบ เฆ้อ. ฆวี๊ นอ ล ก้ะ ได้ะ แบ อ เว๊ ล นย่อง ฮะ นี่ ด๊างพื่งวี่ พี่ อ เฌ๊ นอ แบ ปะ. ทึ เมะ โพล้ง พี่ อ แบ ซ้ะ ตองช้า ฮะช้า ด๊างพื่งวี่ นอ ฌี้      อ เว๊ แม้ ไทะทะ เว๊ ดี๊ โฌ๊ ไจ ทาง ไฆวะ เว๊ ล เกม๊า อ เฌ๊ โอ ซยอง ลู่ง โพล้ง ทื๊ง ซยอง เท่อ อ แกล้ ล้า แบ นอ ล้อ.
64001011	ฌุ้พาง พี่ จ เอ-อ้ะ-เอ้อ      แคว่ ลู โพล้ง แม้ ท อ้า ท ซ๊าง ล ฌี้      แบ เด้าะ แคว่ ลู โพล้ง ลู่ง อ แม้ ท ฌี้ นอ. โพล้ง พี่ อ แม้ ท ฌี้ นอ เก กแช่ แยว้ อ พู อ ลี้ง. เมะ โพล้ง พี่ อ แม้ ท อ้า ท ซ๊าง นอ ล ซีงแฌ๊ กแช่ แยว้ แบ.
64001012	โพล้ง กุ้ อ แฌ้ โล้ ล้าง เว๊ เดเมตรียา นอ เก โพล้ง ฌี้      ดี๊ ท เมะ ท โต้ เนโพล ทาง เว๊ ลู่ง เก โพล้ง ฌี้. เฆ้อ ก เก เอะ อ พีงนยาง ปะ. น ซีงแฌ๊ เย้า      เฆ้อ ก ไคล้ เท่อ ลู่ง อ เมะ อ โต้ ล้อ.
64001013	ท โอ แอ เม้ง ได้ะ พี่ จ ม โล้ เอะ แน้ นอ      แบ เด้าะ จ ล แบ ซ้ะ กวิ้ ล้าง-อ้ะ ลู่ง ไละ พ้า แบ.
64001014	จ แบ ซ้ะ แด แน้ ชู๊~ๆ อี้ง ล้อ      ฌ้อง ก ม ก้างแก้ เท่อ ดี๊ นุ้ ล โค๊ ล้อ.
64001015	เกม๊า ท มึ ท พ้า โอ ดี๊ แน้. น ฌุ้พาง กุ้ อ แฌ้ ท ยื่ง ซ้ะ ดี๊ แน้. โล้ แบ จ ฌุ้พาง ล แฌ้ แบ ล แฌ้ บี่ อี้ง      จ ท ยื่ง ซ้ะ ดี๊-อ้ะ กุ้ อ แฌ้ ล้อ.
65001001	แย้ ยูด้ะ จ เก กแช่ เยซู คริ้ อ เพล่ ดี๊ เก ยาเก้า อ พื่ง. ไละ อี้ง นอ จ กวิ้ เอะ โพล้ง พี่ แพ่ กแช่ แยว้ กุ้ นี่-อ้ะ      เอ-อ้ะ กวี้ง-อ้ะ ดี๊ ยู่แคว่ แฌแซ-อ้ะ ท้อง ลู่ง กแช่ เยซู คริ้ ม เฌ๊ ไท้ โคะ.
65001002	เกม๊า กแช่ แยว้ อ ท ย๊างเซิง ย๊างซ้ะ      อ ท มึ ท พ้า ดี๊ อ ท เอ ท กวี้ง โอ ดี๊ น ซื๊ง แอ ทาง แอ ทาง ครึ~ๆ ล้อ.
65001003	ฌุ้พาง ลู่ง จ เอ-อ้ะ ซีง-เอ้อ      พี่ จ เฌา กวิ้ เอะ น ซื๊ง ไละ แบฆ้ะ ดี๊ ท พ้อง ท พลิ้ อ ไฌ่ ลู่ง เฆ้อ ก นี่ แบ-อ้ะ นอ จ ช๊องมอง-อ้ะ จ แบ กวิ้ อวีงซ้ะชู้ น ซื๊ง ล โค๊      เกม๊า น ดึ้ เท่อ ลู่ง ท ทื๊ง ท นะ พี่ กแช่ แยว้ เกล๊าง เอะ อ พู อ ลี้ง ล พ๊า เย้า นอ อ ฌ่าง.
65001004	อ ไฌ่ บี่ อี้ง โพล้ง แบ ล แฌ้~ๆ เฌ๊ นึ ฆ้าง ลู่ง ก แกล้      แบ เด้าะ ก ล คลึ้ แคว่ ที๊ง-อ้ะ แบ. โพล้ง ล แพ นอ ล ชู่ง กแช่ แยว้ แบ. อ ซื๊ง เว๊ เปลง ไฆวะ ท ไฌ่ แบฆ้ะ ดี๊ กแช่ แยว้ อ โก้ง อ โบ้ง อ บลึ้ อ บลาง      บี่ ซุ้ ม แม้ เท่อ ลู่ง อ ล้างลุ้ ล้างเช้ ซี      ดี๊ ล ทื๊ง ล นะ กแช่ เยซู คริ้ พี่ อ เก ก กแช่ ล แฌ้ ล้อ นอ ล้า แบ. ไละ ฌี้ ไละ แอว้ โล้ เว้ เว๊ ไยะ เย้า แบฆ้ะ ดี๊ อ ซื๊ง เว๊ อ เตา อ แต๊ อี้ง นอ.
65001005	ทึ เมะ น ซื๊ง ซีงแฌ๊ ท ล แพ อี้ง ล้างที๊ง ล้างช้ะ กุ้ อ เม้ง เย้า ฌี้~ๆ      จ แบ ซ้ะ เกม๊า น ซื๊ง นาง แบ ทาง ไท้-อ้ะ เด้าะ. เมะ เว๊ กแช่ แยว้ แม้ช้า โพล้ง อี้งซลาเอง เกม๊า อ พ้อง ไฆวะ ดี๊ โพล้ง อี้งไย้ะ อ ค่าง อู้      แบ เด้าะ ลู่ง ไค๊ นอ แม้ ซี๊ง ไฆวะ โพล้ง พี่ ล ทื๊ง ล นะ-อ้ะ แบ ล แพ นอ ล้อ.
65001006	นาง แบ-อ้ะ ท มุ้คู พู พี่ ล เฆว๊ อ ซ้ะ ดี๊ อ ดู้ง อ ยาง พี่ กแช่ แยว้ อางกี ล้าง เอะ-อ้ะ แบ      แบ เด้าะ ไจ แด ไฆวะ อ กแช่ อ ล่าง โอ. อ นอ กแช่ แยว้ ซุ้ทะ-อ้ะ ดี๊ พลี้งท้ะ ลู่ง ท ไค้ะ แกล้ ครึ~ๆ ท้อง ลู่ง มื่ง ไค๊ ทึ ล นี้ง พี่ กแช่ แยว้ ม ต้ะเซ๊ง เท่อ โคะ.
65001007	นาง แบ-อ้ะ เฌง โซโดง ดี๊ โกโมรา ดี๊ เฌง อ เบ้า อ เท่ง. กเย่ โพล้ง ลู่ง เฌง พ้า ล แพ นอ แม้ ท อ้า บี่ ซุ้ ท มุ้คู พู ล เอ้า นอ แม้ เว๊ ปะ      เมะ เว๊ แม้ กแม มืง กแม แคว๊ ดี๊ แม้ กแม เท่อ พะ ไฆวะ น้ะ กชุ้. ท บี่ นอ อ ซื๊ง เว๊ แบ น้ะ แบ โน๊ง ลู่ง มี อ้า พ้า ล้างชู้ ล้างแกย. อ นอ เก ท อ ด้อง ลู่ง โพล้ง กุ้ อ แฌ้ อ ฌ่าง.
65001008	คู กไบล้ะ ล แพ นอ แม้ อ ซ้ะ บี่ นอ ปะ      ช๊องมอง เท่อ ลู่ง ล กลุ้ ล จ้ะ แบ      ท้อง ลู่ง แบ อ้า ไท้ อ กแช่. อ ซื๊ง เว๊ ดึ้เดว กแช่ แยว้ อ ดู้ง อ ยาง ดี๊ ไจ้ะ อ้า ไจ้ะ ซ๊าง เท่อ พี่ อ โอ ดี๊ อ ซยื๊ง อ ซย้อง ลู่ง มุ้คู.
65001009	ทึ เมะ ท มุ้คู พู อ ดู เมะ เว๊ มีคาเอง ล แฌ้ นอ      อ เว๊ ล แม้ เว๊ บี่ นอ น่าง ชุ้ แบ เฆาะ. พี่ อ เว๊ ติ้ โละ อ ซ้ะ ดี๊ ม้างโค้ ไล่ แบฆ้ะ ดี๊ โพล้ง เล้ ม นี่ แบ โมเซ อ จู นอ อ เว๊ ไคล้ อ้า ไคล้ ซ๊าง ม้างโค้ ไล่ ล เบิง น่าง เม้ง แบ      แบ เด้าะ ไจ้ะ เว๊      "กแช่ แยว้ ม ไจ้ะ แบ แน้".
65001010	แบ เด้าะ คู กไบล้ะ ล แพ นอ ดึ้เดว เท่อ พี่ อ แน เว๊ ล ซี แบ. เท่อ พี่ อ ซื๊ง เว๊ ซีงแฌ๊ แด เว๊ นอ บี่ ซุ้ ท พูแฆ่ ลู่ง อ ท โกง ท มอง ล โอ แบ      อ นอ เก เท่อ ลู่ง แม้ เตา แม้ แต๊ ไท้ อ กแช่ แด เว๊ ล้อ.
65001011	อ ซื๊ง เว๊ แบ น้ะ แบ โน๊ง ดู มะ พี่ อ โพะ ก้ะ คาเอง อ เกล้      ดี๊ นย่อง แม้ ไพ้ะ เท่อ บี่ ซุ้ ม นี่ แบ จี้ แบ ด้อง บีเลอาง แม้ เว๊. อ ซื๊ง เว๊ ม ซี๊ง ล้าง แบ เตา แบ แต๊      เป๊งนี่ อ แม้ ไทะทะ กแช่ แยว้ บี่ ซุ้ โครา แม้ เว๊.
65001012	อ ซื๊ง เว๊ แม้ เท่อ ลู่ง ล ฌี้ ล แอว้ แบ พี่ น ซื๊ง อาง ซยอง มี้ ดี๊ ท ฆู๊ง ท พุ้ อ แค๊      อ ไฌ่ บี่ อี้ง อ ซื๊ง เว๊ ม้า ไซ้ะ      ล ซีงแฌ๊ ท ฌางแช้ ล้า แบ      ช๊องมอง ล้าง ที่ อ กแช่ อ ฌ่าง ล เม้ง ล้อ. อ ซื๊ง เว๊ เก บี่ ซุ้ ท เอิง พี่ ลี้ง อูง ดี้ง-อ้ะ ฌ้อง ท ล เฌ๊ช้า แบ      เก บี่ ซุ้ เซง พี่ ล แซ ทาง แบ      ทึ เมะ แบ อ มื่ง แซ อ แค๊ ฌี้~ๆ      เก เซง พี่ อ เฌ๊คื่อ ไฆวะ ฌ้อง ไฆ๊ ซี๊ง.
65001013	อ ซื๊ง เว๊ เก บี่ ซุ้ ที๊ง ปางเล อ บู้ง จึ้ไท้ะ อ ซ้ะ. อ ท แม้ นอ แม้ อ ซ้ะ บี่ ซุ้ ที๊ง ซเบว้. อ ซื๊ง เว๊ เก บี่ ซุ้ แซย ยู้ง พลุ้. กแช่ แยว้ แด้ เว้ เอะ อ ล่าง ลู่ง ท ไค้ะ ซ๊า พ้า เกม๊า เว๊ อ โอ พี่ นอ ล้างชู้ ล้างแกย ล้อ.
65001014	เอโนะ พี่ อ กึ ทาง ลู่ง อาดาง อ ล่างไค๊ เนว๊ ชู้ นอ อ เว๊ โล้ เว้ เท่อ ไยะ เย้า แบฆ้ะ ดี๊ คู กไบล้ะ ล แพ อี้ง ไจ้ะ เว๊ "กแช่ ดู ทึ ม เฌ๊ ดี๊ ท มุ้คู พู อ แฌ้ ตบลึ้ ม๊า
65001015	ม เฌ๊ ต้ะเซ๊ง โพล้ง กุ้ อ แฌ้      ฌ้อง ม แม้ เตา แม้ แต๊ โพล้ง ท เด้บ้ะ กุ้ อ แฌ้ ลู่ง อ ท แม้ กุ้ อ เม้ง พี่ อ ลือ ค๊างพะ กแช่ แยว้ นอ อ กย้อง      ดี๊ ลู่ง อ ท ไคล้ อ้า ไคล้ ซ๊าง กแช่ แยว้ กุ้ อ ทีง นอ อ กย้อง".
65001016	โพล้ง ล แพ อี้ง เอ้งไฌ้ เท่อ ดี๊ ไจ้ะ โพล้ง อ แฌ้แพ ครึ~ๆ. อ ซื๊ง เว๊ แม้ โพะ อ ท ซ้ะกวี้ง ล๊องก้อง อ ไค๊      อางปฆ้า ล้าง อ ซ้ะ ดี๊ อางปฆ้า ดุ้ โพล้ง อ แฌ้แพ บี่ ซุ้ ม ล้างเปิ่ง ลู่ง อ กแช่ อ ฌ่าง.
65001017	แบ เด้าะ ฌุ้พาง ลู่ง จ เอ-อ้ะ ซีง-เอ้อ      นาง แบ ทาง ไท้ ท ไคล้ พี่ กแช่ เยซู คริ้ อ เพล่ ดู โล้ เว๊ ลู่ง อ พ้อง ไฆวะ อู้ นอ ไช้ะ.
65001018	พี่ อ โล้ เอะ น ซื๊ง บี่ อี้ง ไจ้ะ เว๊      "เมะ ท้อง ท ไค๊ ทึ อ แค๊ โคะ นอ โพล้ง ไคล้ ไฌ๊ซ้ะ เท่อ ม โอ ทาง. อ ซื๊ง เว๊ ม แม้ โพะ อ ท ซ้ะกวี้ง ล๊องก้อง ลู่ง อ อ้า อ ซ๊าง นอ อ ไค๊".
65001019	อ ซื๊ง เว๊ เก โพล้ง พี่ อ แม้ ที่มื่ง ที่พ้ะ เท่อ. อ ซ้ะ พ้า โอ ที่ ท ซ้ะกวี้ง ล๊องก้อง ลู่ง อ อ้า อ ซ๊าง. อ ซื๊ง เว๊ ล โอ ดี๊ วีง ฌี้ แล้ แอว้ แบ.
65001020	แบ เด้าะ ฌุ้พาง ลู่ง จ เอ-อ้ะ ซีง-เอ้อ      น ซื๊ง แบ แม้ช้า โละ ซ้ะ บี่ ซุ้ น ม ดู ทาง โท๊ ทาง ลู่ง น ท ชู่ง ท นะ พี่ อ ฌี้ อ แอว้      ดี๊ แบ ชูแพ เท่อ เปิ่ง วีง ฌี้ แล้ แอว้ อ ดู้ง อ ยาง.
65001021	พี่ น ซื๊ง โอ คุ้แท๊ ก กแช่ เยซู คริ้ ย๊างเซิง ย๊างซ้ะ แบ น ซื๊ง ลู่ง ม เกล๊าง เอะ น ท ม๊า ล้างชู้ ล้างแกย นอ น แบ โอ เฌิ่ง โอ ค๊า ดี๊ กแช่ แยว้ อ ท เอ ท กวี้ง.
65001022	น ซื๊ง แบ ย๊างเซิง ย๊างซ้ะ แบ โพล้ง พี่ อ ซ้ะ คู~ๆ ไค๊~ๆ ล แพ นอ
65001023	ดี๊ แบ แม้ช้า โพล้ง      โชะ ทาง ไฆวะ-อ้ะ เกม๊า อ พ้อง ไฆวะ ดี๊ มี อ้า พ้า. เมะ โพล้ง อ แฌ้แพ นอ น แบ ย๊างเซิง ย๊างซ้ะ แบ-อ้ะ ปะ. แบ เด้าะ เกม๊า น ปโล่ ล้าง โย๊ น ซ้ะ      ดี๊ แช๊เมะ ไฌ๊ซ้ะ ดี๊ อ ไช๊ อ ช้าง พี่ อ แบ อ้า ดี๊ อ ท ซ้ะกวี้ง ล๊องก้อง นอ ล้อ.
65001024	กแช่ แยว้ ยู่แคว่ แฌแซ น ซื๊ง ซี ล เกม๊า น เฌ๊ พลุ้ แบ      ม ลี้ ฌ้า น ซื๊ง ลู่ง อ เมะแซ พ้า พี่ อ โอ ดี๊ อ ฆี๊ง อ แล้      ดี๊ ล เกม๊า น ซื๊ง โอ ดี๊ ท ไพ้ะ ท แม ล้า แบ      แบ เด้าะ ม โอ ก้ะ ดี๊ ท ซ้ะอวีง ซ้ะโทะ ดู มะ.
65001025	เกม๊า ท อ โฌ่ง อ พ้าง      ท อ ฆี๊ง อ แล้      ท อ ซยื๊ง อ ซย้อง      ท อ ดู้ง อ ยาง พี่ อ โอ ล โค๊ ลู่ง อ คางไท้ะ คางพ๊าง      ดี๊ ค๊องเนง อี้ง ดี๊ ท้อง จู่ง แย๊ โค๊ ล้างชู้ ล้างแกย นอ      โอ เว๊ ดี๊ กแช่ แยว้ พี่ อ แม้ พ้อง พลิ้ เฆ้อ ล แฌ้ นอ. อ นอ เมะ เว๊ ลู่ง ก กแช่ เยซู คริ้ อ กย้อง นอ ล้อ. อาเมง.
66001001	ไละ ล เบง อี้ง เก ท กวิ้ไน เท่อ ล เม้ง แบ ล เม้ง พี่ กแช่ เยซู คริ้ เนโพล ทาง เว๊. กแช่ แยว้ เกม๊า กแช่ เยซู แด เท่อ ล แพ อี้ง บี่ ซุ้ ม เกม๊า อ เพล่ อ บาง กุ้ อ แฌ้ ซีงแฌ๊ เว๊ ล ไยะ ล้า แบ นอ ท เม้ง เล้ แบ เก ทาง อ ซ้ะ. กแช่ เยซู คริ้ เจ่ อ ท มุ้คู พู เฌ๊ เนโพล ทาง เอะ อ เพล่ โยฮาง เกม๊า อ ซีงแฌ๊ เว๊
66001002	ฌ้อง โยฮาง กวิ้ไน ท กุ้ อ เม้ง พี่ อ แด แบ เว๊      เมะ เว๊ กแช่ แยว้ อ ลู่ง อ แท๊ ดี๊ ท อ ที๊ง อ โต้ พี่ กแช่ เยซู คริ้ เนโพล ทาง เอะ-อ้ะ.
66001003	ท มึ ท พ้า ม โอ ดี๊ โพล้ง พี่ อ พ้ะ ไละ อี้ง      ดี๊ โพล้ง พี่ อ คุ้ช๊องแน ท ไคล้ ลู่ง อ โล้ เว้ เท่อ      ดี๊ ชู่ง แบ นะ แบ เท่อ พี่ อ กวิ้ เว๊ ไละ พ้า อี้ง      อ ไฌ่ บี่ อี้ง ท อ ช๊า อ โท่ ลู่ง ท ล แพ อี้ง ม กึ ทาง นอ เฌ๊ เบ้า ทาง เย้า.
66001004	โยฮาง กวิ้ เอะ โพล้ง ทื๊ง ซยอง เท่อ ลู่ง ค่าง อาแซย เนว๊ จอง อ ไละ บี่ อี้ง      เกม๊า กแช่ แยว้ อ โก้ง อ โบ้ง อ บลึ้ อ บลาง ท มึ ท พ้า โอ ดี๊ น ซื๊ง แด เทา. กแช่ แยว้ ล แฌ้ อี้ง นอ เก โพล้ง พี่ อ โอ ค๊องเนง อี้ง ดี๊ โอ ทู๊ง เย้า ดี๊ ม เฌ๊. ท อ บลึ้ อ บลาง ท มึ ท พ้า อี้ง เฌ๊ เว๊ ลู่ง วีง แล้ เนว๊ แฌ้ พี่ อ โอ ลู่ง กแช่ แยว้ อ ล่าง ชี๊น้าง ยู่แคว่ เท่อ นอ อ เมะแซ พ้า ปะ
66001005	ดี๊ เฌ๊ เว๊ ลู่ง กแช่ เยซู คริ้ พี่ อ เก พีงนยาง ลู่ง อ โต้ อ ล้อง ล แฌ้ นอ ดี๊ เก โพล้ง อ วี่งคู ล แฌ้ พี่ อ ซี๊ง ม๊า ทาง ไท้. อ เว๊ เก โพล้ง พี่ อ ยู่แคว่ จ๊าวแพเดง กุ้ อ แฌ้ ลู่ง ฌางคู โคล๊ง คู อี้ง. กแช่ เยซู เอ แบ เฆ้อ. พี่ อ เว๊ ซี๊ง นอ แม้ พ้อง พลิ้ เฆ้อ ดี๊ ก ท เด้บ้ะ
66001006	ดี๊ แม้ นี่ เฆ้อ เกม๊า ก เก อ พู อ ลี้ง ลู่ง อ เว๊ อ มื่ง อ บ้าง พ้า      ดี๊ อางกี ล้าง เฆ้อ เกม๊า ก เก แยว้ อ คู บี่ ซุ้ ก ม แม้ อ แพ่ กแช่ แยว้ อ เท่อ. เกม๊า ท อ โฌ่ง อ พ้าง ดี๊ ท อ ซยื๊ง อ ซย้อง โอ เว๊ ดี๊ กแช่ เยซู ล้างชู้ ล้างแกย ล้อ. อาเมง.
66001007	กแช่ เยซู เฌ๊ ลู่ง ท เอิง แกล้. โพล้ง กุ้ อ แฌ้ ม แด แบ เว๊ ดี๊ โพล้ง พี่ อ ชิ้ แบ-อ้ะ ล แพ นอ ม แด แบ เว๊ ล้อ. กเย่ โพล้ง กุ้ อ ชื้อ ลู่ง ฌางคู โคล๊ง คู ม แบ มอง แบ ม้ะ ลู่ง กแช่ เยซู อ กย้อง. ท ม แม้ อ ซ้ะ บี่ นอ เต้~ๆ ล้อ. อาเมง.
66001008	กแช่ แยว้ พี่ อ โอ ดี๊ อ ซยื๊ง อ ซย้อง ดู ทึ ล แฌ้ นอ ไจ้ะ เว๊      "แย้ จ เก ท อ วี่งคู ดี๊ ท อ ไค๊ ทึ นอ ล้อ". กแช่ แยว้ ล แฌ้ อี้ง นอ เก โพล้ง พี่ อ โอ ค๊องเนง อี้ง ดี๊ โอ ทู๊ง เย้า ดี๊ ม เฌ๊.
66001009	แย้ โยฮาง เก ด๊างพื่งวี่ ดี๊ น ซื๊ง กุ้ อ แฌ้. พี่ จ เก กแช่ เยซู อ พู อ ลี้ง นอ จ ฮะ นี่ ฆึ ท น้ะ ท โน๊ง ลู่ง ท โก้ง เซิง โก้ง ซ้ะ ดี๊ น ซื๊ง ปะ      เมะ เว๊ ท น้ะ ท โน๊ง พี่ โพล้ง ลู่ง อ โอ แบ กแช่ แยว้ อ มื่ง อ บ้าง แบ แบ เว๊. จ โอ ลู่ง เก้าะ พ้ะโม เป๊งนี่ จ โล้ ล้าง กแช่ แยว้ อ ลู่ง อ แท๊ ดี๊ โล้ ล้าง ท อ ที๊ง อ โต้ พี่ กแช่ เยซู เนโพล ทาง เอะ แย้.
66001010	ลู่ง กแช่ เยซู อ มื่ง นี้ง นอ วีง ฌี้ แล้ แอว้ บุ้ แบ จ ซ้ะ เกม๊า จ แน่ฌ๊า ท อ ลู่ง เซ๊ ล้างว้าง ล้างซวาง บี่ ซุ้ ควี้ พ้ะดู. ท อ ลู่ง นอ เซ๊ ทาง ลู่ง จ ล่างไค๊ ไจ้ะ เว๊ บี่ อี้ง
66001011	"กวิ้ ล้าง เท่อ พี่ น ม แด-อ้ะ ล แพ อี้ง ลู่ง ไละ พ้า      ฌ้อง โซ๊ง เอะ โพล้ง ทื๊ง ซยอง เท่อ เนว๊ จอง นอ อ โอ      เมะ เว๊ ลู่ง เว่ง เอเฟโซ      ซเมนา      เปกาโมง      ทียาทีรา      ซาดี      ฟีลาเดงแฟย ดี๊ โลดีเค".
66001012	จ แกย ไท้ จ ซ้ะ แคว่-อ้ะ เมะ โพล้ง เล้ ไคล้ ดี๊ แย้. ฌ้อง จ แด มีโด้ง อ เทิง เนว๊ เทิง พี่ อ ไต้ นี่ เว๊ ดี๊ ท๊อง.
66001013	ลู่ง มีโด้ง อ เทิง แกล้ นอ โพล้ง โอ ล แฌ้ แบ ด้อง กแคว๊ ซุ้ ไช๊แค่ พ้ะโท๊ ล้างไบ้ะ อ คาง ดี๊ ไช๊ พ้ะชวี๊ ตไก้ยะ ท๊อง ลู่ง อ ซ้ะแน๊ ล้อง.
66001014	อ คูซู๊ง นอ แอว้ แบ ด้อง แกะ แอว้ อ ชอง ดี๊ แอว้ บี่ ซุ้ เบ้ ไบล้ะ. อ เมะคลี๊ง นอ พ้าง ทาง บี่ ซุ้ มี เค้.
66001015	อ คาง นอ แบ ด้อง ท่องบ้าง พี่ อ แบ ท พลึ้ ล้าง-อ้ะ มี อ้า พ้า      ฌ้อง แบ ท เท้า พลี๊-อ้ะ พุ้ กเล้เด้. อ ลู่ง นอ เซ๊ พ้ะดู บี่ ซุ้ ดี๊ ที๊ง ล้างชู๊ง เซ๊.
66001016	อ จูง ฆุ้ ล โค๊ นอ โชะ ดี๊ แซย เนว๊ โพลง. น้ะ อ แน่ ไอ คี๊ง แพ้ โอ ลู่ง อ นุ้ พ้า เฌ๊ ทาง      ดี๊ อ เมะแซ นอ แบ ด้อง มื่ง พ้าง ล้าง เล๊เก้.
66001017	พี่ จ แด แบ อ เว๊ นอ จ คะด้ะ ล้าง จ ซ้ะ ลู่ง อ คางไท้ะ แบ ด้อง จ ซี๊ง เย้า. แบ เด้าะ อ เว๊ ทุ้ แบ แย้ ดี๊ อ จูง ฆุ้ ล โค๊ ฌ้อง ไจ้ะ เว๊      "ซ้ะเม ล ฌี้. แย้ จ เก ท อ วี่งคู ดี๊ ท อ ไค๊ ทึ ล้อ
66001018	ดี๊ เก ท ม๊า อ กแช่. จ ซี๊ง แบ เย้า      แบ เด้าะ จ โอ ม๊า เว๊ ล้างชู้ ล้างแกย ได้ะ ล้อ. แย้ จ ดู้ง จ ยาง โอ ดู นี่ ท ซี๊ง ดี๊ ดู นี่ พลื่ง ค่าง ล้อ.
66001019	กวิ้ ล้าง เท่อ พี่ น แด แบ-อ้ะ      เมะ เว๊ เท่อ พี่ อ โอ ค๊องเนง อี้ง ดี๊ เท่อ พี่ ม กึ ทาง ลู่ง ไค๊ โคะ.
66001020	ท ไฌ่ คิ้ซูง คิ้บีง แบฆ้ะ ดี๊ แซย เนว๊ โพลง พี่ น แด จ โชะ-อ้ะ ลู่ง จ จูง ฆุ้ ล โค๊      ดี๊ มีโด้ง อ เทิง เนว๊ เทิง พี่ อ ไต้ เว๊ ดี๊ ท๊อง นอ อุ้ เว๊ อ โค๊ บี่ อี้ง ล้อ. แซย เนว๊ โพลง นอ เมะ เว๊ ท มุ้คู พู ลู่ง อ ยู่แคว่ โพล้ง ทื๊ง ซยอง เท่อ เนว๊ จอง. มีโด้ง อ เทิง เนว๊ เทิง นอ เมะ เว๊ โพล้ง ทื๊ง ซยอง เท่อ เนว๊ จอง นอ ล้อ".
66002001	อ เว๊ โล้ แบ แย้ ไจ้ะ เว๊      "กวิ้ เอะ ท มุ้คู พู พี่ อ โอ ลู่ง โพล้ง ทื๊ง ซยอง เท่อ เว่ง เอเฟโซ อ ไละ บี่ อี้ง      โพล้ง พี่ อ โชะ แซย เนว๊ โพลง ลู่ง อ จูง ฆุ้ ล โค๊ ดี๊ ไจ ลู่ง มีโด้ง อ เทิง ท๊อง เนว๊ เทิง แกล้ ล แฌ้ นอ ไจ้ะ เว๊ บี่ อี้ง
66002002	น แม้ ท เล้ นอ จ ซีงแฌ๊. จ ซีงแฌ๊ น แม้ เท่อ น้ะ ดี๊ น โอ โก้ง เท่อ แอ มะ. จ ซีงแฌ๊ น เอ้า น ซ้ะ ดี๊ โพล้ง อ้า โพล้ง ซ๊าง ล เก แบ. น ลองดุ้ โพล้ง พี่ อ ไจ้ะ ล้าง อ ซ้ะ เก กแช่ เยซู คริ้ อ เพล่ ดู      แบ เด้าะ ล เมะ แบ      ฌ้อง น แด อ ซื๊ง เว๊ ไคล้ คีงอูง เท่อ.
66002003	จ ซีงแฌ๊-อ้ะ น โอ โก้ง เท่อ เก ดี๊ โท่ง แบ ท น้ะ ท โน๊ง ลู่ง จ กย้อง      ฌ้อง น ซ้ะ ล ล้างท่อง แบ.
66002004	แบ เด้าะ จ ม ไจ้ะ แบ แน้ ซี โอ ล เม้ง      เมะ เว๊ น นย๊อง ไฆวะ น ท เอ ท กวี้ง อ ต้องคู อู้.
66002005	ท บี่ นอ นาง แบ ทาง-อ้ะ น ทุ้พลุ้ ไฆวะ ไย้ เมาะ ท เล้. เปลง ไท้ น ซ้ะ อ ซ๊าง ฌ้อง แม้ ไท้ เท่อ บี่ ซุ้ อ ต้องคู อู้. น เมะ ล เปลง ไท้ ซ้ะ อ ซ๊าง แบ นอ จ ม เฌ๊ ฌู แน้ ฌ้อง โชะ ไฆวะ น มีโด้ง ดี๊ อ เทิง ลู่ง อ ล่าง นอ ไวะ.
66002006	แบ เด้าะ น ท ฌี้ โอ ล เม้ง      เมะ เว๊ น แช๊เมะ ไฌ๊ซ้ะ ดี๊ โพล้ง นีโคลา ล แพ นอ อ ท แม้ พี่ แย้ จ แช๊เมะ ไฌ๊ซ้ะ ดี๊-อ้ะ ปะ.
66002007	โพล้ง พี่ อ แน่ โอ นอ เกม๊า อ คุ้ช๊องแน ท ไคล้ พี่ วีง ฌี้ แล้ แอว้ ไคล้ ดี๊ โพล้ง ทื๊ง ซยอง เท่อ ซีง ล แพ นอ แด เทา. โพล้ง พี่ อ น้า เท่อ นอ จ ม เกม๊า อ อาง แบ เซง ท ม๊า นอ อ แซ พี่ อ โอ ลู่ง กแช่ แยว้ อ โซ๊ง พ้า.
66002008	กวิ้ เอะ ท มุ้คู พู พี่ อ โอ ลู่ง โพล้ง ทื๊ง ซยอง เท่อ เว่ง ซเมนา อ ไละ บี่ อี้ง      โพล้ง พี่ อ เก ท อ วี่งคู ดี๊ ท อ ไค๊ ทึ ดี๊ เก โพล้ง ลู่ง อ ซี๊ง เย้า ฌ้อง ม๊า ทาง ไท้ เด้าะ ล แฌ้ นอ ไจ้ะ เว๊ บี่ อี้ง
66002009	จ ซีงแฌ๊-อ้ะ น แบ น้ะ แบ โน๊ง แบ ซยาง แบ ยะ      (แบ เด้าะ น ท โอ ท ช๊อง). จ ซีงแฌ๊ โพล้ง ไจ้ะ อ้า แบ แน้      เมะ เว๊ โพล้ง พี่ อ ไจ้ะ ล้าง อ ซ้ะ เก โพล้ง ยู      แบ เด้าะ ล เมะ บี่ นอ น่าง เม้ง แบ. อ ซื๊ง เว๊ เก ล มู๊ง ฆ่าง ดี๊ ม้างโค้ไล่ นอ ล้อ.
66002010	ท น้ะ ท โน๊ง พี่ น ซื๊ง ม แบ แบ-อ้ะ นอ ซ้ะเม ล ฌี้. ม้างโค้ไล่ ม ซุ้ทะ น ซื๊ง แบ ล แฌ้~ๆ บี่ ซุ้ ม ลองดุ้ น ซื๊ง ซ้ะ. น ซื๊ง ม แบ น้ะ แบ โน๊ง ท้อง อ นี้ง ล ชี๊ง. แบ เด้าะ เกม๊า น ซื๊ง โอ ดี๊ ท เซิง โต้ ซ้ะ ล้อง ท่อง อ ท้อง มื่ง ล นี้ง พี่ น ม ซี๊ง โคะ ไช้ะ. ฌ้อง จ ม เกล๊าง เอะ น ซื๊ง คูคล้าง      เมะ เว๊ ท ม๊า ล้างชู้ ล้างแกย.
66002011	โพล้ง พี่ อ แน่ โอ นอ เกม๊า อ คุ้ช๊องแน ท ไคล้ พี่ วีง ฌี้ แล้ แอว้ ไคล้ ดี๊ โพล้ง ทื๊ง ซยอง เท่อ ซีง ล แพ นอ แด เทา. โพล้ง พี่ อ น้า เท่อ นอ ล ซี๊ง ทาง แช๊ ทาง นี่ ดี๊ ท ซี๊ง คี๊ง พ๊า ล พ๊า นอ แบ ล้อ.
66002012	กวิ้ เอะ ท มุ้คู พู พี่ อ โอ ลู่ง โพล้ง ทื๊ง ซยอง เท่อ เว่ง เปกาโมง อ ไละ บี่ อี้ง      โพล้ง พี่ อ โชะ ดี๊ น้ะ อ แน่ ไอ คี๊ง แพ้ ล แฌ้ นอ ไจ้ะ เว๊ บี่ อี้ง
66002013	จ ซีงแฌ๊ น โอ พี่ จอง เล้. น โอ ลู่ง ท อ ล่าง พี่ ม้างโค้ไล่ ยู่แคว่ เว๊. น โต้~ๆ ล้อง~ๆ ดี๊ แย้ ฌี้ ทึ. พี่ น ชู่ง แบ นะ แบ แย้ นอ น ล นย๊อง ไฆวะ-อ้ะ แบ      ทึ เมะ อางทีปา พี่ อ เก เอะ จ พีงนยาง ลู่ง อ โต้ อ ล้อง ล แฌ้ นอ แบ ท แม้ ซี๊ง-อ้ะ ลู่ง ม้างโค้ไล่ อ ล่าง โอ นอ อ แค๊ ฌี้~ๆ.
66002014	แบ เด้าะ พี่ จ ม ไจ้ะ แบ แน้ นอ โอ คี๊ง เม้ง ซ๊า เม้ง ปะ. เมะ เว๊ โพล้ง แบ ล แฌ้~ๆ ลู่ง น แกล้ นอ แม้ โพะ บีเลอาง อ ท ซอง ท ซ๊าง อ ไค๊ พี่ อ ซอง เอะ บาล้ะ แบฆ้ะ ดี๊ ท อ เค้อะ พี่ ม เกม๊า โพล้ง อี้งซลาเอง แม้ ไพ้ะ เท่อ      เมะ เว๊ เกม๊า เว๊ อ อาง เท่อ พี่ เทว๊ เอะ ท เค่ง ท ฌ้าง เย้า      ดี๊ เกม๊า เว๊ อ แม้ กแม มืง กแม แคว๊.
66002015	บี่ ซุ้ ดี๊ นอ โพล้ง แบ ล แฌ้~ๆ ลู่ง น แกล้ นอ แม้ โพะ โพล้ง นีโคลา อ ท ซอง ท ซ๊าง อ ไค๊ ปะ.
66002016	ท บี่ นอ เปลง ไท้ น ซ้ะ อ ซ๊าง ไช้ะ. เมะ ล แม้ บี่ นอ แบ จ ม เฌ๊ ฌู แน้ เพล~ๆ อี้ง ล้อ. ฌ้อง จ ม เจ่ น้ะ พี่ อ โอ จ นุ้ พ้า เฌ๊ ทาง นอ กล้าง โพล้ง ล แพ นอ.
66002017	โพล้ง พี่ อ แน่ โอ นอ เกม๊า อ คุ้ช๊องแน ท ไคล้ พี่ วีง ฌี้ แล้ แอว้ ไคล้ ดี๊ โพล้ง ทื๊ง ซยอง เท่อ ซีง ล แพ นอ แด เทา. โพล้ง พี่ อ น้า เท่อ นอ จ ม เกล๊าง เอะ-อ้ะ มานา พี่ จ อางกี ซูง-อ้ะ นอ      ดี๊ จ ม เกล๊าง เอะ-อ้ะ โล่ง แอว้ พี่ แบ ท กวิ้ไน เม้ง อ ซ๊าง ปะ. ท อ เม้ง นอ โพล้ง อ แฌ้แพ ล ซีงแฌ๊ เว๊ น่าง แฌ้ แบ. โพล้ง พี่ อ นี่ แบ เว๊ นอ ล้อ ซีงแฌ๊ เว๊.
66002018	กวิ้ เอะ ท มุ้คู พู พี่ อ โอ ลู่ง โพล้ง ทื๊ง ซยอง เท่อ เว่ง ทียาทีรา อ ไละ บี่ อี้ง กแช่ แยว้ อ พูแคว๊ พี่ อ เมะคลี๊ง พ้าง แบ ด้อง มี เค้ ดี๊ อ คาง แบ ด้อง ท่องบ้าง พุ้ กเล้เด้ ล แฌ้ นอ ไจ้ะ เว๊ บี่ อี้ง
66002019	น แม้ ท เล้ นอ จ ซีงแฌ๊. จ ซีงแฌ๊ น ท เอ ท กวี้ง      ท โต้ ท ล้อง      ท ไพ้ะ ท แม้      ท โก้ง เซิง โก้ง ซ้ะ ดี๊ น โอ โก้ง เท่อ เก. จ ซีงแฌ๊ พี่ น แม้ เท่อ ค๊องเนง อี้ง นอ แอ นี่ อ ต้องคู อู้.
66002020	แบ เด้าะ จ ม ไจ้ะ แบ แน้ นอ โอ ล เม้ง      เมะ เว๊ น เอ้า ซ้ะ ดี๊ โพล้ง มืง อ เม้ง เยเซเบง พี่ อ ไจ้ะ ล้าง อ ซ้ะ เก โม ไคล้ คิ้ กแช่ แยว้. กมืง ล แฌ้ นอ อางโล๊ นี่ จ เพล่ จ บาง เกม๊า อ แม้ กแม มืง กแม แคว๊ ดี๊ เกม๊า อาง เท่อ พี่ เทว๊ เอะ ท เค่ง ท ฌ้าง เย้า.
66002021	จ อางกี เอะ กมืง ล แฌ้ นอ อ ช๊า อ โท่ เกม๊า อ เปลง ไท้ อ ซ้ะ เย้า      แบ เด้าะ อ เว๊ นอ ล แบ ซ้ะ เปลง ไท้ อ ซ้ะ ลู่ง อ ท แม้ กแม มืง กแม แคว๊ นอ แบ เฆาะ.
66002022	ท บี่ นอ จ ม เกม๊า กมืง ล แฌ้ นอ แบ เจ้า แบ แช๊. โพล้ง พี่ อ เอโบ้ง เอพะ เท่อ ดี๊ กมืง ล แฌ้ นอ จ ม เกม๊า อ แบ น้ะ แบ โน๊ง. แบ เด้าะ โพล้ง เมะ เปลง ไท้ อ ซ้ะ ดี๊ กมืง ล แฌ้ อี้ง อ ท อ้า ท ซ๊าง นอ จ ล แม้ บี่ นอ ดี๊-อ้ะ น่าง เม้ง แบ.
66002023	กมืง ล แฌ้ อี้ง อ พู อ ลี้ง นอ จ ม แม้ ซี๊ง ไฆวะ-อ้ะ กุ้ อ แฌ้. ฌ้อง โพล้ง ทื๊ง ซยอง เท่อ กุ้ อ จอง นอ ม ซีงแฌ๊ แบ เว๊ แย้ จ เก โพล้ง พี่ อ ซีงแฌ๊ ท ช๊องมอง ดี๊ ท ซ้ะกวี้ง ล๊องก้อง ลู่ง กโพล้ง อ ซ้ะ พ้า. จ ม เกล๊าง เอะ น คางเล้ง ท๊อง ล แฌ้~ๆ เกิ้ง ดี๊ น ท ไพ้ะ ท แม้ นอ ล้อ.
66002024	แบ เด้าะ เมะ น ซื๊ง พี่ อ โอ ก้ะ ลู่ง เว่ง ทียาทีรา นอ พี่ ล ทื๊ง ล นะ ท ซอง ท ซาง อี้ง แบ ดี๊ ล ซีงแฌ๊ เท่อ พี่ โพล้ง กุ้ เว๊ ม้างโค้ไล่ อ ท คิ้ซูง แบ ล แพ นอ จ ม โล้ บี่ อี้ง      จ ล อางกี ล้าง เอะ น ซื๊ง ท อางแม้เลา อ แฌ้แพ แบ.
66002025	แบ เด้าะ พี่ น ท โอ เย้า นอ อางกี-อ้ะ เมะ เฌิ่ง เมะ ค๊า ท้อง จ เฌ๊ โคะ ไช้ะ.
66002026	โพล้ง พี่ อ น้า เท่อ ดี๊ ชู่ง จ ลู่ง ท้อง อ ทึ นอ จ ม เกล๊าง เอะ อ ดู้ง อ ยาง บี่ ซุ้ จ นี่ แบ-อ้ะ ดี๊ จ แพ่. จ ม เกม๊า อ ซื๊ง เว๊ โอ ดี๊ อ ดู้ง อ ยาง ยู่แคว่ โพล้ง กุ้ ชื้อ      ม โอ ดี๊ อ ดู้ง อ ยาง ท่าง โพล้ง ล แพ นอ ล้างบลิ้ บี่ ซุ้ พ้าเบ้า.
66002028	จ ม เกล๊าง เอะ อ ซื๊ง เว๊ แซย ทู่โฌ้ ปะ.
66002029	โพล้ง พี่ อ แน่ โอ นอ เกม๊า อ คุ้ช๊องแน ท ไคล้ พี่ วีง ฌี้ แล้ แอว้ ไคล้ ดี๊ โพล้ง ทื๊ง ซยอง เท่อ ซีง ล แพ นอ แด เทา".
66003001	อ เว๊ โล้ แบ แย้ ไจ้ะ เว๊      "กวิ้ เอะ ท มุ้คู พู พี่ อ โอ ลู่ง โพล้ง ทื๊ง ซยอง เท่อ เว่ง ซาดี อ ไละ บี่ อี้ง      โพล้ง พี่ อ โอ ดี๊ วีง แล้ เนว๊ แฌ้ ลู่ง กแช่ แยว้ เว๊ ดี๊ โอ ดี๊ แซย เนว๊ โพลง ล แฌ้ นอ ไจ้ะ เว๊ บี่ อี้ง      น แม้ ท เม้ง เล้ นอ จ ซีงแฌ๊. น เม้ง โอ แซ โอ บี่ ซุ้ น โอ ม๊า ได้ะ      แบ เด้าะ เต้~ๆ นอ น ซี๊ง เย้า.
66003002	ท บี่ นอ เฌ้เทิง ทาง-อ้ะ ดี๊ แม้ ชอง ทาง เท่อ ลู่ง อ ล้างลื๊อ พี่ อ เบ้า ม ซี๊ง เย้า ล แพ นอ      อ ไฌ่ บี่ อี้ง จ แด น ท ไพ้ะ ท แม้ พี่ น แม้-อ้ะ นอ ล กู้ง ล ล๊า ลู่ง กแช่ แยว้ อ เมะแซ พ้า ได้ะ แบ.
66003003	นาง แบ ไท้ ท ไคล้ พี่ อ ซอง แบ แน้ นอ ดี๊ น ช๊องแน นี่-อ้ะ นอ      แม้ โพะ อ ไค๊      ดี๊ เปลง ไท้ น ซ้ะ อ ซ๊าง ไช้ะ. น เมะ ล นาง ล้าง ไท้ น ซ้ะ แบ นอ จ ม เฌ๊ ฌู แน้ บี่ ซุ้ โพล้ง อางฌูง เท่อ. จ ม เฌ๊ พี่ ล โท้ เล้ นอ น ล ซีงแฌ๊ แบ.
66003004	แบ เด้าะ ลู่ง โพล้ง ทื๊ง ซยอง เท่อ เว่ง ซาดี พ้า นอ โอ ล แฌ้~ๆ พี่ อ แฌแซ อ ไช๊ อ ช้าง เกล้งเน้ง. อ ซื๊ง เว๊ ม ไต้ ทาง อ ซ้ะ ดี๊ ไช๊ช้าง พี่ อ แอว้ โพ๊โล๊ ฌ้อง ไจ ดุ้ ดี๊ แย้      อ ไฌ่ บี่ อี้ง อ นอ เกิ้ง ดี๊ อ ซื๊ง เว๊ เย้า.
66003005	โพล้ง พี่ อ น้า เท่อ นอ ม ซุ้ แบ ไช๊ ลู่ง อ แอว้ บี่ นอ. จ ล เท้า ไฆวะ โพล้ง ล แฌ้ นอ อ เม้ง ลู่ง ไละ ท ม๊า พ้า นอ แบ      แบ เด้าะ จ ม โล้ ล้าง อ เม้ง เติ้งต้าง ลู่ง แพ่ แยว้ ดี๊ อ มุ้คู พู ล แพ นอ อ เมะแซ พ้า.
66003006	โพล้ง พี่ อ แน่ โอ นอ เกม๊า อ คุ้ช๊องแน ท ไคล้ พี่ วีง ฌี้ แล้ แอว้ ไคล้ ดี๊ โพล้ง ทื๊ง ซยอง เท่อ ซีง ล แพ นอ แด เทา.
66003007	กวิ้ เอะ~ท~มุ้คู~พู~พี่~อ~โอ~ลู่ง~โพล้ง~ทื๊ง~ซยอง~เท่อ~เว่ง~ฟีลาเดงแฟย อ ไละ บี่ อี้ง      โพล้ง อ ฌี้ อ แอว้ อ โต้ อ ล้อง พี่ อ โชะ จ๊าวแพเดง ดาเว อ กเจ่ ควิ้ ล แฌ้ นอ เมะ อุ้พ้ะ ทาง เท่อ ฌ้อง      โพล้ง กาไบ้ะ ไท้-อ้ะ ล นี่ น่าง แฌ้ แบ      เมะ กาไบ้ะ เท่อ ฌ้อง      โพล้ง อุ้พ้ะ-อ้ะ ล นี่ น่าง แฌ้ แบ. อ เว๊ ไคล้ เว๊ บี่ อี้ง
66003008	น แม้ ท เล้ นอ จ ซีงแฌ๊. จ ช๊าง ล้าง ป้ะตู๊ง พี่ อ อุ้พ้ะ ทาง เว้ อ ซ้ะ ลู่ง น เมะแซ พ้า เย้า. ป้ะตู๊ง อี้ง นอ โพล้ง กาไบ้ะ เว๊ ล นี่ น่าง แฌ้ แบ. จ ซีงแฌ๊ ลู่ง น ไฌ่ น แบ้ โอ ล ปี๊ ล คี่ ล้อ. แบ เด้าะ ทึ เมะ บี่ นอ ฌี้~ๆ      น แม้ โพะ จ ท ไคล้ อ ไค๊ ดี๊ ล ซม๊า แย้ แบ.
66003009	เมะ โพล้ง พี่ อ เก ล มู๊ง ฆ่าง ดี๊ ม้างโค้ไล่ นอ อ ซื๊ง เว๊ ไคล้ คีงอูง เท่อ ไจ้ะ ล้าง อ ซ้ะ เก โพล้ง ยู      แบ เด้าะ ล เมะ แบ. จ ม เกม๊า อ ซื๊ง เว๊ เฌ๊ คะด้ะ ล้าง อ ซ้ะ ลู่ง น คางไท้ะ ดี๊ ม เกม๊า อ ซีงแฌ๊ เว๊ จ เอ แน้ กวี้ง แน้.
66003010	พี่ จ อางแม้เลา แน้ เกม๊า น โอ โก้ง เท่อ ฌ้อง น โก้ง-อ้ะ เก นอ      อ กย้อง บี่ นอ จ ม แฌแซ แน้ ลู่ง ท แก ท เฌ้ อ แค๊ พี่ ม โอ ทาง เฆ้ง ฌางคู โคล๊ง คู. อ นอ เก ท ลองดุ้ โพล้ง พี่ อ โอ ฌางคู โคล๊ง คู กุ้ อ แฌ้ อ ซ้ะ.
66003011	จ ม เฌ๊ เพล~ๆ อี้ง ล้อ. พี่ น ท โอ เย้า ล แพ นอ อางกี-อ้ะ เมะ เฌิ่ง เมะ ค๊า      บี่ ซุ้ โพล้ง ม แม้ ไฆวะ น คูคล้าง เมะ เว๊ ท ม๊า ล้างชู้ ล้างแกย นอ ล นี่ น่าง แฌ้ แบ.
66003012	โพล้ง พี่ อ น้า เท่อ นอ จ ม อางกี ล้าง-อ้ะ เก เฌงเทิง ลู่ง จ กแช่ แยว้ อ เว่งฮ๊าง พ้า. โพล้ง ล แฌ้ นอ ล แบ ไจ ทาง พี่ นอ ล้า แบ. ลู่ง โพล้ง ล แฌ้ นอ อ ล้อง จ ม กวิ้ไน จ กแช่ แยว้ อ เม้ง ดี๊ กวิ้ไน จ กแช่ แยว้ อ เว่ง อ เม้ง      เมะ เว๊ เว่ง เยรูซเลง อ ซ๊าง พี่ อ โอ ลู่ง ท มุ้คู เฌ๊ ล้าง      เฌ๊ เว๊ ลู่ง จ กแช่ แยว้ อ โอ. จ ม กวิ้ไน จ เม้ง อ ซ๊าง ลู่ง โพล้ง ล แฌ้ นอ อ ล้อง ปะ.
66003013	โพล้ง พี่ อ แน่ โอ นอ เกม๊า อ คุ้ช๊องแน ท ไคล้ พี่ วีง ฌี้ แล้ แอว้ ไคล้ ดี๊ โพล้ง ทื๊ง ซยอง เท่อ ซีง ล แพ นอ แด เทา.
66003014	กวิ้ เอะ ท มุ้คู พู พี่ อ โอ ลู่ง โพล้ง ทื๊ง ซยอง เท่อ เว่ง โลดีเค อ ไละ บี่ อี้ง      โพล้ง พี่ อ เก อาเมง นอ เมะ เว๊ โพล้ง ลู่ง อ โต้ อ ล้อง ดี๊ เก พีงนยาง ลู่ง อ ที๊ง อ โต้ ล้อ. อ เว๊ เก โพล้ง พี่ กแช่ แยว้ เจ่-อ้ะ ไต้ ล้าง ท กุ้ อ เม้ง. อ เว๊ ไคล้ เว๊ บี่ อี้ง
66003015	น แม้ ท เล้ นอ จ ซีงแฌ๊. จ ซีงแฌ๊-อ้ะ น ล คู่ ล เคลง แบ. จ แบ ซ้ะ เกม๊า น คู่      เมะ ล เมะ แบ นอ เคลง.
66003016	แบ เด้าะ เป๊งนี่ ลู่ง น ล้า~ๆ      ล คู่ แบ ล เคลง แบ      อ นอ จ ม แค ล้าง ไฆวะ แน้ ลู่ง จ นุ้ พ้า นอ ล้อ.
66003017	อ ไฌ่ บี่ อี้ง น ไคล้ เท่อ น ไจ้ะ      "แย้ จ เก โพล้ง ท โอ ท ช๊อง. จ นี่ แบ คอง แซย้ แอ ฌ้อง. จ ล แบ ซ้ะ ท น่าง เม้ง แบ เฆาะ". แบ เด้าะ น ล ซีงแฌ๊ แบ ลู่ง น เก โพล้ง น้ะ เซิง น้ะ ซ้ะ ดี๊ ล้าง ย๊างซ้ะ เมาะ ท เล้. น เก โพล้ง ซยาง โพล้ง ยะ. น เก โพล้ง เมะโบล ดี๊ น โอ โบลงกอง นอ ล้อ.
66003018	ท บี่ นอ จ ม โล้ เอะ แน้ เกม๊า น ฆวี้ นี่ ท๊อง พี่ อ แย ฌี้ ล เอ้า นอ ดี๊ แย้      บี่ ซุ้ น ม เก โพล้ง ท โอ ท ช๊อง. ฆวี้ นี่ ไช๊ ลู่ง อ แอว้ นอ ไต้ ทาง น ซ้ะ แม้ ไบ้ะ น ล้อง น ย่าง พี่ อ ทาง โพล ลู่ง อ ล้าง ฌางแช้ นอ ไช้ะ. ดี๊ ฆวี้ นี่ ตซีง ฌืงล้าง น เมะคลี๊ง นอ บี่ ซุ้ น ม แด เท่อ ซี.
66003019	จ เอ โพล้ง เล้ นอ จ ไจ้ะ จ ไคล้ ดี๊ จ พลี จ ท่าง โพล้ง ล แฌ้ นอ ล้อ. ท บี่ นอ อางกี ล้าง น ซ้ะ เมาน่าง. เปลง ไท้ น ซ้ะ อ ซ๊าง.
66003020	จ ชี๊เทิง ดู เซ๊ เกล้ ลู่ง พ้าแย๊ ไท้ะ เย้า. โพล้ง พี่ อ แน่ฌ๊า จ ลู่ง ฌ้อง อุ้พ้ะ ทาง เกล้ นอ แย้ จ ม นึ ฆ้าง อ เด้า พ้า      ฌ้อง จ ม อาง ซกุ้ มี้ ดี๊-อ้ะ. อ เว๊ ม อาง แบ ซกุ้ มี้ ดี๊ แย้ ปะ.
66003021	โพล้ง พี่ อ น้า เท่อ นอ จ ม เกม๊า อ ชี๊น้าง ดี๊ แย้ ลู่ง จ ล่าง ยู่แคว่ เท่อ      บี่ ซุ้ ดี๊ จ น้า เท่อ เย้า      ฌ้อง จ ชี๊น้าง ดี๊ จ แพ่ ลู่ง อ ล่าง ยู่แคว่ เท่อ.
66003022	โพล้ง พี่ อ แน่ โอ นอ เกม๊า อ คุ้ช๊องแน ท ไคล้ พี่ วีง ฌี้ แล้ แอว้ ไคล้ ดี๊ โพล้ง ทื๊ง ซยอง เท่อ ซีง ล แพ นอ แด เทา".
66004001	ท่อง อ ช๊าง นอ จ แด ท มุ้คู อ เกล้ ป้ะตู๊ง แบ ท อุ้พ้ะ ทาง-อ้ะ เย้า. กแช่ แยว้ อ ลู่ง พี่ จ แน่ฌ๊า ล พ๊า เย้า นอ ไคล้ ทาง เท่อ ดี๊ แย้ บี่ ซุ้ ควี้ พ้ะดู เซ๊ ไจ้ะ เว๊ บี่ อี้ง      "เฌ๊ ทาง ลู่ง อี้ง แด เทา. จ ม เกม๊า น แด แบ เท่อ พี่ แบ เก ทาง อ ซ้ะ ลู่ง แย๊ โคะ".
66004002	ล ทีง ฆ่าง นอ วีง ฌี้ แล้ แอว้ บุ้ แบ จ ซ้ะ      ฌ้อง จ แด ท ล่าง ชี๊น้าง ยู่แคว่ เท่อ ลู่ง ท มุ้คู. โพล้ง โอ ล แฌ้ ชี๊น้าง เว๊ อ คู.
66004003	โพล้ง พี่ อ ชี๊น้าง ล แฌ้ นอ โฌ่ง ทาง แล๊~ๆ โฌ้~ๆ แบ ด้อง โล่ง พี่ อ ฆวี้ แค้. ล๊าง ล้าง โอ้ ที๊ง โฌ่ง ทาง แล๊แค๊ โอ วะ ท ล่าง ชี๊น้าง ยู่แคว่ เท่อ นอ
66004004	ดี๊ ท ล่าง ชี๊น้าง อ แฌ้แพ โอ วะ ท ล่าง ชี๊น้าง ยู่แคว่ เท่อ ล ช๊อง นอ คี๊ง ชี๊ง ลี่ง ช๊อง ได้ะ. โพล้ง เม้ง โพล้ง แซย่ โอ คี๊ง ชี๊ง ลี่ง แฌ้ ชี๊น้าง เว๊ อ คู      ซุ้ ไช๊ ลู่ง อ แอว้      คลึ ดี๊ คูคล้าง ท๊อง.
66004005	ล๊าง แว่ได้ะ ดี๊ ล๊าง เซ๊ เซ๊ ล้างว้าง ล้างซวาง เซ๊ ทาง ลู่ง ท ล่าง ชี๊น้าง ยู่แคว่ เท่อ ล ช๊อง นอ. โซย๊ โอ เนว๊ โป้ง เช้า ทาง เว้ อ ซ้ะ ลู่ง ท ล่าง ชี๊น้าง นอ อ เมะแซ พ้า. โซย๊ ล แพ นอ เมะ เว๊ วีง แล้ เนว๊ แฌ้ ลู่ง กแช่ แยว้ เว๊.
66004006	ลู่ง ท ล่าง ชี๊น้าง ยู่แคว่ เท่อ อ เมะแซ พ้า นอ จ แด แบ ท โอ ล เม้ง แบ ด้อง ปางเล      ฆีง บี่ ซุ้ โกย.      เครุ้ ลี่ง ดื้ง โอ วะ ชวะ ท ล่าง ชี๊น้าง ล ช๊อง นอ. เครุ้ ลี่ง ดื้ง นอ อ เมะคลี๊ง โอ เฆ้ง อ ล้อง เลา ดี๊ อ เมะแย๊ ดี๊ อ ล่างไค๊.
66004007	เครุ้ อ ต้องคู ล ดื้ง นอ แบ ด้อง คี๊ยื่ง. คี๊ง ดื้ง ล ดื้ง นอ แคว่-อ้ะ แบ ด้อง งู้ แพ๊. ซ๊า ดื้ง ล ดื้ง นอ อ เมะ แบ ด้อง ดี๊ กโพล้ง      ดี๊ ลี่ง ดื้ง ล ดื้ง นอ แคว่-อ้ะ แบ ด้อง ไละ พ้ะดู พี่ อ ยู้ง.
66004008	เครุ้ ลี่ง ดื้ง อี้ง นอ กุ้ อ ดื้ง โอ ดี๊ อ ได้ะ ฆู๊ง แพ้. อ เมะคลี๊ง โอ เฆ้ง อ ล้อง เลา ดี๊ ค๊อง โค๊ ดี๊ แย๊ โค๊. เครุ้ ลี่ง ดื้ง นอ ซ้ะอวีง ทาง แท๊ เลา มแน้ เลา มแช๊ ล โอ โท๊ แบ เฆาะ      ไจ้ะ เว๊ บี่ อี้ง      "กแช่ แยว้ ลู่ง อ ฌี้ อ แอว้      อ ฌี้ อ แอว้      อ ฌี้ อ แอว้ กแช่ แยว้ โอ ดี๊ อ ซยื๊ง อ ซย้อง ดู ทึ. กแช่ แยว้ โอ ทู๊ง เย้า ดี๊ โอ ค๊องเนง อี้ง ดี๊ ม เฌ๊ โคะ".
66004009	เครุ้ ลี่ง ดื้ง นอ อางปฆ้า ทาง      แม้ ฆี๊ง แม้ แล้ ดี๊ ไจ้ะ บลึ้ แบ โพล้ง พี่ อ ชี๊น้าง ลู่ง อ ล่าง ยู่แคว่ เท่อ ล แฌ้ นอ พี่ อ โอ ม๊า ครึ~ๆ. ท่อง อ แม้ บี่ นอ.
66004010	โพล้ง เม้ง โพล้ง แซย่ คี๊ง ชี๊ง ลี่ง แฌ้ นอ คะด้ะ ล้าง อ ซ้ะ ลู่ง โพล้ง พี่ อ ชี๊น้าง ลู่ง อ ล่าง ยู่แคว่ เท่อ ล แฌ้ นอ อ เมะแซ พ้า      ฌ้อง โบง ทาง แบ้ ทาง โพล้ง ล แฌ้ นอ พี่ อ โอ ม๊า ล้างชู้ ล้างแกย. อ ซื๊ง เว๊ เบ้าะ ล้าง ไฆวะ อ คูคล้าง อางกี ล้าง เว๊ ลู่ง ท ล่าง ชี๊น้าง ยู่แคว่ เท่อ อ เมะแซ พ้า      ฌ้อง กุ้ ทาง เท่อ ไจ้ะ เว๊
66004011	"ก กแช่ แยว้-เอ้อ เกิ้ง ท อางปฆ้า ทาง แบ แน้ ดี๊ ดู้ง แบ ยาง แบ แน้ ดี๊ อางปฆ้า ทาง น ดู้ง น ยาง อ ไฌ่ บี่ อี้ง น ไต้ ล้าง ท กุ้ อ เม้ง. ท กุ้ อ เม้ง นอ แบ ท ไต้ ล้าง-อ้ะ เย้า ดี๊ โอ เว๊ เย้า ลู่ง อ แบ น ซ้ะ บี่ นอ ล้อ".
66005001	โพล้ง พี่ อ ชี๊น้าง อ ล่าง ยู่แคว่ เท่อ ล แฌ้ นอ จ แด อ โชะ ดี๊ ไละ ทื๊ง ลู่ง อ จูง ฆุ้ ล โค๊. ไละ ทื๊ง นอ แบ ท กวิ้-อ้ะ เลา ดี๊ อ โคล๊ง ดี๊ อ พ้า. ท อ แท๊ โอ ไละ ล้อง นอ เนว๊ เบง.
66005002	จ แด แบ ท มุ้คู พู พี่ อ โอ ดี๊ อ ดู้ง อ ยาง แอ ล แฌ้ โล้ ล้าง เท่อ ดี๊ อ ลู่ง เซ๊ พ้ะดู ไจ้ะ เว๊      "โพล้ง เล้ เกิ้ง อุ้พ้ะ ทาง ท อ แท๊ ดี๊ เคล๊ ทาง ไละ ทื๊ง นอ".
66005003	แบ เด้าะ โพล้ง ล โอ น่าง แฌ้ แบ ลู่ง มุ้คู ดี๊ % ลู่ง ฌางคู โคล๊ง คู ดี๊ ลู่ง ฌางคู ละ พี่ ม เกิ้ง เคล๊ ทาง ไละ ดี๊ แคว่ เว๊ นอ.
66005004	ยี๊ แด จ ฌาง พ้ะดู      เมะ เว๊ โพล้ง ล โอ น่าง แฌ้ แบ พี่ ม เกิ้ง เคล๊ ทาง ไละ % ดี๊ แคว่ เว๊ นอ.
66005005	โพล้ง โอ ล แฌ้ ลู่ง โพล้ง เม้ง โพล้ง แซย่ ล แพ นอ อ แกล้ โล้ แบ แย้ ไจ้ะ เว๊      "ฌาง ล ฌี้. แคว่ เซ้อ. คี๊ยื่ง ลู่ง ยูดา ล ดอง นอ เมะ เว๊ จ๊าวแพเดง ดาเว อ ชื้อ อ ชะ ล แฌ้ นอ น้า เท่อ ฆ่าง เท่อ. ท บี่ นอ อ เว๊ อุ้พ้ะ ทาง ท อ แท๊ เนว๊ เบง นอ ดี๊ เคล๊ ทาง ไละ นอ ซี".
66005006	ลู่ง ท ล่าง ชี๊น้าง ยู่แคว่ เท่อ ดี๊ เครุ้ ลี่ง ดื้ง อ เบ้าช้า พ้า      ดี๊ ลู่ง โพล้ง เม้ง โพล้ง แซย่ ล แพ อ แกล้ พ้า นอ จ แด แกะ พู ชี๊เทิง พี่ นอ บี่ ซุ้ ดี๊ แบ ท แม้ ซี๊ง-อ้ะ เย้า. แกะ พู นอ อ โน้ง โอ เนว๊ แพ้      อ เมะคลี๊ง โอ เนว๊ โพลง. อ นอ เมะ เว๊ วีง แล้ เนว๊ แฌ้ ลู่ง กแช่ แยว้ เว๊ พี่ แบ ท โซ๊ง-อ้ะ ลี้ เฆ้ง ฌางคู โคล๊ง คู.
66005007	แกะ พู นอ ลี้ ฆ้าง พอง นี่ ไละ ทื๊ง นอ ลู่ง โพล้ง พี่ อ ชี๊น้าง อ ล่าง ยู่แคว่ เท่อ ล แฌ้ นอ อ จูง ฆุ้ ล โค๊.
66005008	ท่อง อ เว๊ พอง นี่ ไละ ทื๊ง ฌ้อง นอ เครุ้ ลี่ง ดื้ง ดี๊ โพล้ง เม้ง โพล้ง แซย่ คี๊ง ชี๊ง ลี่ง แฌ้ นอ คะด้ะ ล้าง อ ซ้ะ โบง ทาง แบ้ ทาง แกะ พู ล้อ. อ ซื๊ง เว๊ กุ้ อ แฌ้ โชะ ดี๊ ทแน่ ดี๊ โล๊ง ท๊อง ชวี๊ง ล้าง ท น๊าม๊า อ พ้า. อ นอ เมะ เว๊ กแช่ แยว้ อ พู อ ลี้ง อ ท ชูแพ.
66005009	อ ซื๊ง เว๊ ซีง ซ้ะอวีง ทาง แท๊ อ ซ๊าง ไจ้ะ เว๊ บี่ อี้ง "น เก โพล้ง พี่ อ เกิ้ง ฮะ นี่ ไละ ทื๊ง ดี๊ อุ้พ้ะ ทาง ท อ แท๊ นอ อ ไฌ่ บี่ อี้ง น แบ ท แม้ ซี๊ง เย้า. ลู่ง น ซวีง น ที๊ง นอ น ฆวี้ นี่ ไท้ โพล้ง กุ้ ชื้อ กุ้ ชะ กุ้ ที๊ง กุ้ ค่าง บี่ ซุ้ ม เทว๊ เอะ กแช่ แยว้.
66005010	น เกม๊า อ ซื๊ง เว๊ เก ก้ะ แยว้ อ คู แม้ ก กแช่ แยว้ อ เท่อ ลู่ง อ มื่ง อ บ้าง พ้า ฌ้อง อ ซื๊ง เว๊ ม ยู่แคว่ ฌางคู โคล๊ง คู".
66005011	แย้ จ แคว่ เท่อ ล พ๊า เด้าะ. จ แน่ฌ๊า ท มุ้คู พู อ ลู่ง แอ ฌ้อง      ดว้ะ ซีง ล น้า แบ. ท มุ้คู พู ล แพ นอ โอ วะ ท ล่าง ชี๊น้าง ยู่แคว่ เท่อ ดี๊ เครุ้ ลี่ง ดื้ง ดี๊ โพล้ง เม้ง โพล้ง แซย่ กุ้ อ แฌ้ ล แพ นอ ปะ ล้อ.
66005012	ซ้ะอวีง ทาง แท๊ ไจ้ะ เว๊ "แกะ พู พี่ อ แบ ท แม้ ซี๊ง-อ้ะ นอ เกิ้ง นี่ แบ ท อ ซยื๊ง อ ซย้อง      ท อ คอง อ แซย้      ท ซีงแฌ๊ แน่ฌ๊า      ท อ ไฌ่ อ แบ้      ท ดู้ง แบ ยาง แบ      ท อ โฌ่ง อ พ้าง      ดี๊ ท อางปฆ้า ทาง นอ ล้อ".
66005013	จ แน่ฌ๊า ท กุ้ อ เม้ง พี่ อ โอ ม๊า ลู่ง มุ้คู ฌางละ ดี๊ ฌางคู โคล๊ง คู ดี๊ ปางเล พ้า ล แพ นอ อ ลู่ง ซ้ะอวีง ทาง แท๊ ไจ้ะ เว๊ แด      "เกม๊า ท อางปฆ้า ทาง ดี๊ ท ดู้ง แบ ยาง แบ ดี๊ ท อ โฌ่ง อ พ้าง ดี๊ ท อ ซยื๊ง อ ซย้อง โอ เว๊ ดี๊ โพล้ง พี่ อ ชี๊น้าง อ ล่าง ยู่แคว่ เท่อ ล แฌ้ นอ ดี๊ โอ เว๊ ดี๊ แกะ พู ล้างชู้ ล้างแกย ล้อ".
66005014	เครุ้ ลี่ง ดื้ง นอ กุ้ ทาง เท่อ ไจ้ะ เว๊ แด      "อาเมง". เมะ โพล้ง เม้ง โพล้ง แซย่ ล แพ นอ คะด้ะ ล้าง อ ซ้ะ โบง ทาง แบ้ ทาง เท่อ ล้อ.
66006001	ท่อง อ ช๊าง จ แด แกะ พู อุ้พ้ะ ทาง ท อ แท๊ ล เบง ลู่ง ท เนว๊ เบง อ แกล้ นอ      ฌ้อง จ แน่ฌ๊า เครุ้ ลี่ง ดื้ง นอ โอ ล ดื้ง กุ้ ซย้ะ ทาง เท่อ อ ลู่ง เซ๊ พ้ะดู บี่ ซุ้ ล๊าง เซ๊ ไจ้ะ เว๊      "เฌ๊ เซ้อ".
66006002	อ นอ จ แด แบ กซี แอว้ ล ดื้ง. โพล้ง เทา กซี ล ดื้ง นอ โชะ ดี๊ คลีง. อ เว๊ นอ นี่ แบ คูคล้าง      ฌ้อง เทา ทาง กซี ไจ ทาง บี่ ซุ้ ดี๊ โพล้ง น้า เท่อ ม แม้ น้า แม้ ฆ่าง เท่อ นอ ล้อ.
66006003	ท่อง แกะ พู อุ้พ้ะ ทาง ก้ะ ท อ แท๊ คี๊ง เบง ล เบง นอ ฌ้อง      จ แน่ฌ๊า เครุ้ คี๊ง ดื้ง ล ดื้ง นอ อ ลู่ง กุ้ ทาง เท่อ ไจ้ะ เว๊      "เฌ๊ เซ้อ".
66006004	ท่อง อ ช๊าง กซี ล ดื้ง เด้าะ เฌ๊ ฆ้าง      เก กซี โฌ้. โพล้ง เทา กซี ล ดื้ง อี้ง นอ นี่ แบ อ ดู้ง อ ยาง เกม๊า อ โชะ ไฆวะ ท มึ ท พ้า ลู่ง ฌางคู โคล๊ง คู      บี่ ซุ้ ม เกม๊า โพล้ง กุ้ อ แฌ้ ดึ้ โละ อ ซ้ะ. อ เว๊ นอ นี่ แบ น้ะ พ้ะดู ล เบง.
66006005	ท่อง แกะ พู อุ้พ้ะ ทาง ก้ะ ท อ แท๊ ซ๊า เบง ล เบง นอ ฌ้อง      จ แน่ฌ๊า เครุ้ ซ๊า ดื้ง ล ดื้ง นอ กุ้ ทาง เท่อ ไจ้ะ เว๊      "เฌ๊ เซ้อ". ฌ้อง จ แด กซี ซ๊า ล ดื้ง. โพล้ง เทา กซี ล ดื้ง นอ โชะ ดี๊ นางเค๊ง ล ช๊อง.
66006006	ฌ้อง จ แน่ฌ๊า เท่อ แบ ด้อง ท อ ลู่ง เซ๊ ทาง ลู่ง เครุ้ ลี่ง ดื้ง นอ อ แกล้ ไจ้ะ เว๊      "บืง ซาลี ล โซยะ นอ อ ฆวี้ ที๊ ซุ้ คางเล้ง ล นี้ง. บืง บาลี ซ๊า โซยะ นอ ที๊ ซุ้ คางเล้ง ล นี้ง. แบ เด้าะ แม้ เฌ๊ฌ้อง ทซู ดี๊ ซไบ้ะ แซ ที๊ง นอ ล ฌี้".
66006007	ท่อง แกะ พู อุ้พ้ะ ทาง ท อ แท๊ ลี่ง เบง ล เบง นอ ฌ้อง      จ แน่ฌ๊า เครุ้ ลี่ง ดื้ง ล ดื้ง นอ กุ้ ทาง เท่อ ไจ้ะ เว๊      "เฌ๊ เซ้อ".
66006008	ฌ้อง จ แด กซี บ้างเบว้ ล ดื้ง. โพล้ง เทา กซี ล ดื้ง นอ อ เม้ง เมะ เว๊ ท ซี๊ง. พลื่ง ค่าง เฌ๊ โพะ เว๊ อ ไค๊. ท คี๊ง เม้ง อี้ง นอ นี่ แบ อ ดู้ง อ ยาง แม้ ซี๊ง โพล้ง ฌางคู โคล๊ง คู ซี. ลี่ง โป้ง นอ แม้ ซี๊ง ไฆวะ เว๊ ซี ล โป้ง      แม้ ซี๊ง เว๊ ดี๊ น้ะ      ดี๊ ท ซ้ะวี่ง ล้างดุ้      ดี๊ ท เจ้า ท แช๊      ดี๊ ท พูแฆ่ เม้ง.
66006009	ท่อง แกะ พู อุ้พ้ะ ทาง ท อ แท๊ เย่ เบง ล เบง นอ ฌ้อง      จ แด แบ วีง แล้ ลู่ง ท แบ้ ทาง อ ล่าง อ พ๊างละ      เก โพล้ง อ วีง อ แล้ กุ้ อ แฌ้ พี่ อ แบ ท แม้ ซี๊ง-อ้ะ ลู่ง กแช่ แยว้ อ ลู่ง อ แท๊ ดี๊ ลู่ง เก พีงนยาง พี่ อ เฌิ่ง อ ค๊า นอ อ กย้อง.
66006010	อ ซื๊ง เว๊ ซีง ล แพ นอ กุ้ ซย้ะ เท่อ เซ๊ พ้ะดู ไจ้ะ เว๊ บี่ อี้ง      "กแช่ ลู่ง อ ฌี้ อ แอว้ ดี๊ อ ที๊ง อ โต้-เอ้อ      ชี่ ไยะ เด้าะ เล้ น ม แม้ เตา แม้ แต๊ ดี๊ แม้ ช๊า ก้ะ โพล้ง พี่ อ โอ ฌางคู โคล๊ง คู ลู่ง อ แม้ ซี๊ง เฆ้อ อ กย้อง".
66006011	ฌ้อง โพล้ง ล แพ นอ นี่ แบ ไช๊แค่ แอว้ พ้ะโท๊ กุ้ อ แฌ้      ดี๊ กแช่ แยว้ โล้ เว๊ เกม๊า อ โอ คุ้ ล ปี๊ เด้าะ      โอ ท้อง อ ฌุ้พาง กุ้ อ แฌ้ พี่ อ แม้ กแช่ แยว้ อ เท่อ      เมะ เว๊ อ ด๊างพื่งวี่ นอ ม แบ ท แม้ ซี๊ง-อ้ะ บี่ ซุ้ อ ซื๊ง เว๊ ท้อง อ ชิ้ ทาง.
66006012	ท่อง อ ช๊าง จ แด แกะ พู อุ้พ้ะ ทาง ท อ แท๊ ฆู๊ง เบง ล เบง นอ ฌ้อง ฌางคู ว้ะ พ้ะดู. มื่ง ไค้ะ ซ๊า ทาง บี่ ซุ้ เต่ กเซ้าะ พี่ โพล้ง ไต้ เว๊ ดี๊ ท พูแฆ่ อ ชอง. แล้ โฌ้ ทาง ด๊าง เบง บี่ ซุ้ ท ซวีง.
66006013	แซย ซีง ลู่ง มุ้คู นอ ล้างเทะ ลู่ง ฌางคู คู      บี่ ซุ้ ดี๊ เซง กูงเย้ พี่ ลี้ง พ้ะดู อูง แบ-อ้ะ ฌ้อง อ แซ พี่ ล คลึ้ เม๊ง ได้ะ แบ นอ ล้างเทะ ไฆวะ เลา ปะ.
66006014	มุ้คู ล้างแม่ ไฆวะ บี่ ซุ้ ไละ พี่ โพล้ง ทื๊ง ทาง ไท้ เว๊ ท้อง อ เลา. ท ลู่ง กุ้ อ โพลง ดี๊ เก้าะคู กุ้ อ จอง แบ ท ซึ้ ไฆวะ-อ้ะ ลู่ง อ ล่าง.
66006015	ฌ้อง จ๊าวแพเดง กุ้ อ แฌ้ ลู่ง ฌางคู โคล๊ง คู อี้ง      ดี๊ โพล้ง ดู โพล้ง แซย่      ซึ้คู ดู      ซที๊ง      โพล้ง พี่ อ โอ ดี๊ อ ดู้ง อ ยาง      ดี๊ กุ้ อ แฌ้ พี่ อ เก ท อ ฆ่อง ฌี้ ล เก ท อ ฆ่อง แบ ฌี้      โอ คิ้ซูง ลู่ง ท พ้า ท ที่ ดี๊ โล่ง เช้า ไล๊ เช้า ลู่ง ท ลู่ง คู.
66006016	อ ซื๊ง เว๊ กุ้ ทาง เท่อ โล้ แบ ท ลู่ง ดี๊ โล่ง ล แพ นอ ไจ้ะ เว๊      "ล้างแพล้ กดื้ง ทะ เฆ้อ เซ้อ. อางกี ซูง ไฆวะ เฆ้อ ไช้ะ. เกม๊า ก พ้อง ไฆวะ ดี๊ โพล้ง พี่ อ ชี๊น้าง อ ล่าง ยู่แคว่ เท่อ ล แฌ้ นอ อ เมะ      ดี๊ เกม๊า ก พ้อง ไฆวะ ดี๊ แกะ พู ล แฌ้ นอ อ ท ซ้ะทาง ไช้ะ.
66006017	อ ไฌ่ บี่ อี้ง ท้อง มื่ง นี้ง พี่ กแช่ แยว้ ดี๊ แกะ พู อ ซ้ะทาง พ้ะดู เย้า. โพล้ง เล้ ม โท่ง เว๊ เก".
66007001	ท่อง อ ช๊าง นอ จ แด แบ ท มุ้คู พู ลี่ง แฌ้ ชี๊เทิง ลู่ง ฌางคู โคล๊ง คู อ โนง ลี่ง โนง      ด้างทะ ลี้ง เฌ๊ ลู่ง ฌางคู โคล๊ง คู ลี่ง แพ้ เลา      บี่ ซุ้ ล เกม๊า ลี้ง อูง แบ ค๊องซู๊ง คู แบ      ลู่ง ปางเล พ้า แบ      ดี๊ ลู่ง เซง แกล้ แว แกล้ น่าง จอง แบ.
66007002	ฌ้อง จ แด ท มุ้คู พู ล แฌ้ เด้าะ โอ ลู่ง มื่ง ทาง ล โค๊ เฌ๊. อ เว๊ โชะ ดี๊ ท อ แท๊ ลู่ง กแช่ แยว้ พี่ อ โอ ม๊า เว๊ ล แฌ้ นอ. ท มุ้คู พู ล แฌ้ นอ กุ้ ทาง เท่อ เซ๊ พ้ะดู โล้ เอะ ท มุ้คู พู ลี่ง แฌ้ พี่ อ นี่ แบ อ ดู้ง อ ยาง แม้ เฌ๊ฌ้อง ฌางคู คู ดี๊ แม้ เฌ๊ฌ้อง ปางเล ซี นอ ไจ้ะ เว๊ บี่ อี้ง
66007003	"แม้ เฌ๊ฌ้อง ฌางคู ปางเล ดี๊ เซง มื่งเทิง ล ฌี้. โอ คุ้ ท้อง ก แม้ไน ก กแช่ แยว้ อ เพล่ อ บาง กุ้ แฌ้ อ เมะเทิ่งคู แบ~ๆ".
66007004	ฌ้อง ท มุ้คู พู โล้ แบ แย้ ไจ้ะ เว๊      "กเย่ โพล้ง พี่ อ แบ ท แม้ไน-อ้ะ นอ โอ อ แฌ้ ล ล้าง ลี่ง ไซ ลี่ง ม๊า      เมะ เว๊ โพล้ง กุ้ อ ดอง ลู่ง อี้งซลาเอง อ แกล้".
66007005	โพล้ง ยูดา ล ดอง นอ อ แฌ้ ล ไซ คี๊ง ม๊า      ลู่ง รูเบง ล ดอง นอ อ แฌ้ ล ไซ คี๊ง ม๊า      ลู่ง ก้ะ ล ดอง นอ อ แฌ้ ล ไซ คี๊ง ม๊า
66007006	ลู่ง อาเซ ล ดอง นอ อ แฌ้ ล ไซ คี๊ง ม๊า      ลู่ง นาทาลี ล ดอง นอ อ แฌ้ ล ไซ คี๊ง ม๊า      ลู่ง มาน้ะเซ ล ดอง นอ อ แฌ้ ล ไซ คี๊ง ม๊า
66007007	ลู่ง ซีเมโอง ล ดอง นอ อ แฌ้ ล ไซ คี๊ง ม๊า      ลู่ง เลวี ล ดอง นอ อ แฌ้ ล ไซ คี๊ง ม๊า      ลู่ง อี้งซกา ล ดอง นอ อ แฌ้ ล ไซ คี๊ง ม๊า
66007008	ลู่ง เซบูโลง ล ดอง นอ อ แฌ้ ล ไซ คี๊ง ม๊า      ลู่ง โยซิ้ ล ดอง นอ อ แฌ้ ล ไซ คี๊ง ม๊า      ดี๊ ลู่ง เบงยาเมง ล ดอง นอ อ แฌ้ ล ไซ คี๊ง ม๊า
66007009	ท่อง อ ช๊าง นอ จ แด โพล้ง แอ ฌี่ง แอ ฌ้อง      ดว้ะ ล น้า แบ      โอ ลู่ง โพล้ง กุ้ ชื้อ กุ้ ชะ กุ้ ที๊ง กุ้ ค่าง เฌ๊. โพล้ง ล แพ นอ ซุ้ ไช๊แค่ แอว้ พ้ะโท๊      โชะ ดี๊ ท๊างแล       ชี๊เทิง ลู่ง ท ล่าง ชี๊น้าง ยู่แคว่ เท่อ นอ อ เมะแซ พ้า ดี๊ ลู่ง แกะ พู อ เมะแซ พ้า.
66007010	โพล้ง ล แพ นอ กุ้ ทาง เท่อ เซ๊ พ้ะดู ไจ้ะ เว๊      "ท พ้อง ท พลิ้ เฌ๊ เว๊ ลู่ง ก กแช่ แยว้ พี่ อ ชี๊น้าง อ ล่าง ล แฌ้ นอ      ดี๊ เฌ๊ เว๊ ลู่ง แกะ พู นอ ล้อ".
66007011	ท มุ้คู พู กุ้ อ แฌ้ ชี๊เทิง วะ ท ล่าง ชี๊น้าง ยู่แคว่ เท่อ ดี๊ โพล้ง เม้ง โพล้ง แซย่      ดี๊ วะ เครุ้ ลี่ง ดื้ง นอ. ฌ้อง อ ซื๊ง เว๊ คะด้ะ ล้าง อ ซ้ะ ลู่ง ท ล่าง ชี๊น้าง ยู่แคว่ เท่อ อ เมะแซ พ้า      โบง ทาง แบ้ ทาง กแช่ แยว้
66007012	ดี๊ ไจ้ะ เว๊      "อาเมง. เกม๊า ท อางปฆ้า      ท อ โฌ่ง อ พ้าง      ท ซีงแฌ๊ แน่ฌ๊า      ท ไจ้ะ บลึ้ ไจ้ะ ฆู      ท ดู้ง แบ ยาง แบ      ท อ ดู้ง อ ยาง      ดี๊ ท อ ซยื๊ง อ ซย้อง โอ เว๊ ดี๊ ก กแช่ แยว้ ล้างชู้ ล้างแกย ล้อ. อาเมง".
66007013	ฌ้อง โพล้ง ล แฌ้ ลู่ง โพล้ง เม้ง โพล้ง แซย่ อ แกล้ นอ อางจ้ะ แย้ ไจ้ะ เว๊      "โพล้ง พี่ อ ซุ้ ไช๊แค่ แอว้ พ้ะโท๊ ล แพ นอ เมะ โพล้ง เล้ ดี๊ โอ พี่ จอง เล้ เฌ๊".
66007014	ยี๊ จ ไคล้ ช๊า-อ้ะ บี่ อี้ง      "กแช่-เอ้อ น ซีงแฌ๊ เย้า". อ เว๊ โล้ เอะ แย้ ไจ้ะ เว๊      "โพล้ง ล แพ อี้ง เก โพล้ง พี่ อ โอ ลู่ง ท น้ะ ท โน๊ง ดู ทึ ล พ๊า นอ เฌ๊. อ ซื๊ง เว๊ อางซฌ้ะ แบ อ ไช๊แค่ ดี๊ แกะ พู อ ซวีง ท้อง อ แอว้ เกล้งเน้ง เย้า นอ ล้อ.
66007015	อ กย้อง บี่ นอ อ ซื๊ง เว๊ โอ แบ ลู่ง กแช่ แยว้ อ ล่าง ชี๊น้าง ยู่แคว่ เท่อ อ เมะแซ พ้า      ดี๊ แม้ กแช่ แยว้ อ เท่อ ลู่ง เว่งฮ๊าง พ้า เลา มแน้ เลา มแช๊. กแช่ แยว้ พี่ อ ชี๊น้าง อ ล่าง ยู่แคว่ เท่อ ล แฌ้ นอ ม โอ ดี๊-อ้ะ ยู่แคว่ แฌแซ กต้าง-อ้ะ.
66007016	อ ซื๊ง เว๊ ล ซู๊ อาง ซู๊ โอ้ ซ้ะ เท่อ น่าง พ๊า ล้า แบ เฆาะ      ล แบ มื่ง ต้อง แช๊ชิ้ ดี๊ ท ล คู่ แบ-อ้ะ น่าง ชุ้ ล้า แบ ล้อ.
66007017	อ ไฌ่ บี่ อี้ง แกะ พู พี่ อ โอ ท ล่าง ชี๊น้าง ยู่แคว่ เท่อ อ แกล้ พ้า ล แฌ้ นอ ม ยู่แคว่ แฌแซ กต้าง อ ซื๊ง เว๊      ดี๊ ม ลี้ ฌ้า เว๊ ท้อง ที๊ง ทางชุ้ ท ม๊า อ กล้อง. ดี๊ กแช่ แยว้ ม กว้ะ ไฆวะ เอะ เว๊ อ เมะที๊ง กุ้ อ โพลง ลู่ง อ เมะ ล้อง".
66008001	ท่อง แกะ พู อุ้พ้ะ ทาง ท อ แท๊ เนว๊ เบง ล เบง นอ ฌ้อง      เฆ้ง ท มุ้คู นอ ท ล ซอง ล เซ๊ น่าง เม้ง ล้า แบ เฆาะ ล ชู่.
66008002	ฌ้อง จ แด แบ ท มุ้คู พู เนว๊ แฌ้ พี่ อ ชี๊เทิง ลู่ง กแช่ แยว้ อ เมะแซ พ้า นอ นี่ แบ ควี้ เนว๊ โพลง.
66008003	ท มุ้คู พู ล แฌ้ เด้าะ โชะ ดี๊ เจเล ท๊อง เฌ๊ ทาง ชี๊เทิง ลู่ง ท แบ้ ทาง อ ล่าง. อ เว๊ นี่ แบ ท น๊าม๊า แอ ฌ้อง บี่ ซุ้ ม เทว๊ ฆึ เว๊ ดี๊ กแช่ แยว้ อ พู อ ลี้ง กุ้ แฌ้ อ ท ชูแพ ลู่ง ท แบ้ ทาง อ ล่าง. อ นอ ไต้ เว๊ ดี๊ ท๊อง พี่ อ โอ ลู่ง ท ล่าง ชี๊น้าง ยู่แคว่ เท่อ นอ อ เมะแซ พ้า.
66008004	ฌ้อง ท น๊าม๊า พี่ อ โอ ลู่ง ท มุ้คู พู อ จูง พ้า นอ อ คูง ดี้ง ทาง ฆึ ดี๊ กแช่ แยว้ อ พู อ ลี้ง อ ท ชูแพ ลู่ง กแช่ แยว้ อ เมะแซ พ้า.
66008005	ฌ้อง ท มุ้คู พู ล แฌ้ นอ ลี้ โชะ เจเล ล เบง นอ ชวี๊ง ล้าง นี่ มี พี่ อ โอ ท แบ้ ทาง อ ล่าง นอ ฆวี้ ทะ      ฌ้อง ไควะ ล้าง เว๊ ลู่ง ฌางคู โคล๊ง คู. ท่อง อ ช๊าง ล๊าง เซ๊      เซ๊ ล้างว้าง ล้างซวาง      ล๊าง พล้ะ เท่อ ดี๊ ฌางคู ว้ะ.
66008006	ท มุ้คู พู เนว๊ แฌ้ พี่ อ โชะ ดี๊ ควี้ เนว๊ โพลง นอ แด้ เว้ อ ซ้ะ เมาน่าง พี่ ม อูง เว๊.
66008007	ท่อง ท มุ้คู พู อ ต้องคู ล แฌ้ อูง ทาง ควี้ ฌ้อง      มื่ง แซ ดี๊ มี นอ แกย้ ฆึ อ ซ้ะ ดี๊ ท ซวีง แบ ท ไควะ ล้าง-อ้ะ ลู่ง ฌางคู คู. ฌางคู โคล๊ง คู เค้ ทาง      ซ๊า โป้ง นอ มี อาง ไฆวะ-อ้ะ ล โป้ง ดี๊ เซง ซ๊า โป้ง มี อาง ไฆวะ-อ้ะ ล โป้ง. นาง พี่ อ แล๊แค๊ นอ มี อาง ไฆวะ-อ้ะ เลา ปะ.
66008008	ท่อง ท มุ้คู พู คี๊ง แฌ้ ล แฌ้ อูง ทาง ควี้ นอ ท โอ ล เม้ง แบ ด้อง ท ลู่ง พ้ะดู พี่ อ เค้ ทาง แบ ท ไควะ ล้าง ไฆวะ-อ้ะ ปางเล พ้า. ฌ้อง ปางเล เก ทาง ก้ะ ท ซวีง      ซ๊า โป้ง นอ เก ทาง ล โป้ง.
66008009	กเย่ เท่อ พี่ อ โอ ม๊า ปางเล พ้า นอ ซ๊า โป้ง ซี๊ง ไฆวะ ล โป้ง      ดี๊ กเย่ กบ้าง ที๊ง นอ ซ๊า โป้ง แบ ท แม้ เฌ๊ฌ้อง ไฆวะ-อ้ะ ล โป้ง.
66008010	ท่อง ท มุ้คู พู ซ๊า แฌ้ ล แฌ้ อูง ทาง ควี้ นอ แซย พ้ะดู โอ ล โพลง เค้ ทาง บี่ ซุ้ โซย๊      โอ ลู่ง มุ้คู ล้างเทะ แบ ที๊ง กล้อง พ้า      ซ๊า โป้ง นอ ล้างเทะ แบ-อ้ะ ล โป้ง      ดี๊ ล้างเทะ ลู่ง ที๊ง ทางชุ้ พ้า ซีง บี่ นอ ปะ.
66008011	แซย ล โพลง อี้ง นอ อ เม้ง กลี. อางน้าง พ้ะ ที๊ง ซ๊า โป้ง นอ แค ก้ะ ล โป้ง. โพล้ง ซี๊ง ไฆวะ แอ ฌ้อง เป๊งนี่ อ โอ้ แบ ที๊ง พี่ อ เก ทาง ก้ะ ที๊ง แค.
66008012	ท่อง ท มุ้คู พู ลี่ง แฌ้ ล แฌ้ อูง ทาง ควี้ ฌ้อง      มื่ง นอ ท แบไท้ะ-อ้ะ      ซ๊า โป้ง นอ แบไท้ะ ล โป้ง. แล้ ดี๊ แซย ซีง ล แพ นอ แม้ อ ซ้ะ บี่ นอ ปะ      ซ๊า โป้ง นอ ไค้ะ ซ๊า ไฆวะ ล โป้ง. มแช๊ โค๊ ซ๊า โป้ง นอ ท ล พ้าง ล้าง ล้า แบ ล โป้ง      มแน้ โค๊ แม้ อ ซ้ะ บี่ นอ ปะ.
66008013	ฌ้อง จ แด แบ ดี๊ แน่ฌ๊า แบ ไละ พ้ะดู ล เบง พี่ อ ยู้ง ท พุ้พ๊าง นอ กุ้ เท่อ อ ลู่ง เซ๊ พ้ะดู ไจ้ะ เว๊      "ท น้ะ ท โน๊ง      ท น้ะ ท โน๊ง      ท น้ะ ท โน๊ง ม แบ โพล้ง กุ้ อ แฌ้ ลู่ง ฌางคู โคล๊ง คู      อ ไฌ่ บี่ อี้ง เมะ เว๊ ควี้ ซ๊า โพลง เด้าะ นอ ท มุ้คู พู ซ๊า แฌ้ ม อูง ทาง เว๊".
66009001	ท่อง ท มุ้คู พู เย่ แฌ้ ล แฌ้ อูง ทาง ควี้ นอ จ แด แบ แซย ล โพลง พี่ โอ ลู่ง มุ้คู ล้างเทะ ลู่ง ฌางคู คู เย้า. แซย ล โพลง นอ นี่ แบ กเจ่ ควิ้ พี่ ม อุ้พ้ะ ทาง ท โยะคิ้ พ้า.
66009002	ท่อง อ เว๊ อุ้พ้ะ ทาง ท โยะคิ้ พ้า นอ ท คูง ทาง ลู่ง ท พ้า นอ บี่ ซุ้ ดี๊ มี เค้ พ้ะดู คูง ทาง. มื่ง ดี๊ ท พุ้พ๊าง ไค้ะ ซ๊า ไฆวะ เป๊งนี่ ท คูง พี่ อ โอ ท พ้า เฌ๊ ทาง นอ.
66009003	ทวี่ โอ ลู่ง ท คูง แกล้ นอ ยู้ง ทาง เฌ๊ ช่อง ล้าง ลู่ง ฌางคู โคล๊ง คู. ทวี่ ล แพ นอ นี่ แบ อ ดู้ง อ ยาง แม้ แช๊ โพล้ง บี่ ซุ้ ดี๊ ทุ้คลุ้.
66009004	ทวี่ ล แพ นอ ท อางแม้เลา เอะ-อ้ะ ล เกม๊า อ แม้ เฌ๊ฌ้อง นาง ลู่ง ฌางคู โคล๊ง คู ดี๊ ท ดุ้ ท แล ดี๊ เซง แว แบ      แบ เด้าะ เกม๊า อ แม้ น้ะ โพล้ง พี่ กแช่ แยว้ อ ท แม้ไน ล โอ ลู่ง อ เมะเทิ่งคู แบ ล แพ นอ ล้อ.
66009005	ท ล เกม๊า อ แม้ ซี๊ง โพล้ง ล แพ นอ แบ      แบ เด้าะ เกม๊า อ แม้ ปได้-อ้ะ นี่ แล้ เย่ เบง. ท แม้ ปได้ อ อี้ง นอ แช๊ บี่ ซุ้ ดี๊ ทุ้คลุ้ ไอ เท่อ นอ ล้อ.
66009006	ลู่ง แล้ เย่ เบง พ้า อี้ง นอ โพล้ง ล แพ นอ ม แบ อ ซ้ะ ซี๊ง      แบ เด้าะ ซี๊ง ซี เอะ. อ ซื๊ง เว๊ ซีง ม ซู๊ ซี๊ง ซ้ะ      แบ เด้าะ ท ซี๊ง ม ไจ แด-อ้ะ.
66009007	ทวี่ ล แพ นอ ล้างโฌ่ กซี พี่ แบ ท ดึ้ ไละ ทาง เอะ อ ฆ้า เมาน่าง ลู่ง ม ลี้ ดึ้ เท่อ. ลู่ง อ คู ล้อง นอ ท โอ ล เม้ง แคว่-อ้ะ แบ ด้อง คูคล้าง ท๊อง. อ เมะ นอ แบ ด้อง กโพล้ง อ เมะ.
66009008	อ คูซู๊ง นอ แบ ด้อง กมืง อ คูซู๊ง. อ แซว๊ นอ แบ ด้อง คี๊ยื่ง อ แซว๊
66009009	ทวี ล แพ นอ โอ ดี๊ อ ท ด้างทะ ซ้ะแน๊ นอ แบ ด้อง ท้ะ. อ ได้ะ นอ เซ๊ แบ ด้อง เลาะ กซี แอ ฌ้อง ลี้ ฆ้าง ดึ้ เท่อ
66009010	โอ ดี๊ อ มี่ไค๊ พี่ ม ไพละ เท่อ แบ ด้อง ทุ้คลุ้. อ ดู้ง อ ยาง พี่ ม แม้ ปได้ กโพล้ง ลู่ง แล้ เย่ เบง อ แค๊ นอ โอ ลู่ง อ มี่ คี๊ง.
66009011	ทวี่ ล แพ นอ โอ ดี๊ อ จ๊าวแพเดง พี่ อ เก ท โยะคิ้ พ้า อ กแช่. ท โยะคิ้ พ้า อ กแช่ อ เม้ง ลู่ง ฮีบรู อ คว่าง นอ กุ้ เว๊ อาบะโด      กรี อ คว่าง นอ กุ้ เว๊ อาโปงลีโยง. อ นอ อุ้ เว๊ อ โค๊ โพล้ง แม้ เฌ๊ฌ้อง เท่อ.
66009012	ท น้ะ ท โน๊ง อ ต้องคู ล เม้ง พ้อง ไฆวะ เย้า. โอ ก้ะ คี๊ง เม้ง เด้าะ พี่ ม เก ทาง โคะ.
66009013	ท่อง ท มุ้คู พู ฆู๊ง แฌ้ ล แฌ้ อูง ทาง ควี้ นอ จ แน่ฌ๊า ท อ ลู่ง เซ๊ ทาง ลู่ง ท แบ้ ทาง อ ล่าง พี่ อ ไต้ เว๊ ดี๊ ท๊อง ล ช๊อง นอ อ โนง ลี่ง แพ้ พี่ อ โอ ลู่ง กแช่ แยว้ อ เมะแซ พ้า.
66009014	ท อ ลู่ง นอ อางแม้เลา ท มุ้คู พู ฆู๊ง แฌ้ ล แฌ้ พี่ อ โชะ ควี้ นอ ไจ้ะ เว๊      "แกว ล้าง ท มุ้คู พู ลี่ง แฌ้ พี่ อ แบ ท จ้าทะ-อ้ะ ลู่ง ที๊ง พ้ะดู ยูฟาเต กล้อง นอ ไช้ะ".
66009015	กแช่ แยว้ แด้ เว้ ท มุ้คู พู ลี่ง แฌ้ นอ ลู่ง ล โมง อี้ง ล นี้ง อี้ง ล แล้ อี้ง ดี๊ ล เนง อี้ง อ ฌ่าง      บี่ ซุ้ ม เกม๊า เว๊ อ แม้ ซี๊ง กโพล้ง      ซ๊า โป้ง นอ แม้ ซี๊ง เว๊ ล โป้ง.
66009016	ท โล้ แบ แย้ ซึ้พู กซี นอ โอ คี๊ง แย้ ล๊าง แฌ้.
66009017	ลู่ง ท ทาง แพล้ นอ จ แด กซี. โพล้ง พี่ อ เทา กซี คู ล แพ นอ โอ ดี๊ อ ท ด้างทะ ซ้ะแน๊ อ โฌ้ อ ฮี๊ อ บ้าง. กเย่ กซี ล แพ อ คู นอ แบ ด้อง คี๊ยื่ง อ คู. มี ดี๊ ท คูง ดี๊ ท ซ อวี้ง น๊า ม๊าง โอ ลู่ง กซี ล แพ นอ อ นุ้ พ้า ซยุ้ ทาง.
66009018	กโพล้ง แบ ท แม้ ซี๊ง-อ้ะ      ซ๊า โป้ง ซี๊ง ไฆวะ ล โป้ง      ลู่ง ท แม้ อ้า แม้ ซ๊าง ซ๊า เม้ง อี้ง อ กย้อง      เมะ เว๊ มี ดี๊ ท คูง ดี๊ ท ซ อวี้ง น๊า ม๊าง พี่ อ โอ กซี อ นุ้ พ้า ซยุ้ ทาง นอ.
66009019	อ ไฌ่ บี่ อี้ง กซี นอ อ ดู้ง อ ยาง โอ ลู่ง อ นุ้ พ้า ดี๊ อ มี่ คี๊ง. อ มี่ นอ แบ ด้อง ฌู่ง. อ คู โอ ปะ. ท ล แพ อี้ง แม้ น้ะ โพล้ง ซี.
66009020	กโพล้ง กุ้ อ แฌ้ พี่ ล แบ ท แม้ ซี๊ง-อ้ะ ลู่ง ท แม้ อ้า แม้ ซ๊าง ล แพ อี้ง แบ นอ ล นย๊อง ไฆวะ เท่อ พี่ อ แม้ เว๊ นอ ได้ะ แบ      ล ไจ แด ท มื้งแฆ่ ได้ะ แบ      ล ไจ แด ท เค่ง ท ฌ้าง พี่ อ ไต้ ทาง เว๊ ดี๊ ท๊อง ดี๊ จี้ ดี๊ ท่องบ้าง ดี๊ โล่ง ดี๊ เซง นอ ได้ะ แบ. ท เค่ง ท ฌ้าง ล แพ อี้ง แคว่ เท่อ ฌี้      ช๊องแน เท่อ ฌี้      ดี๊ ไจ ฌี้~ๆ ซี น่าง เม้ง เอะ.
66009021	โพล้ง ล แพ อี้ง แม้ ซี๊ง โละ อ ซ้ะ ได้ะ      ทื๊ง ท อูง ท โป้ ได้ะ      แม้ กแม มืง กแม แคว๊ เท่อ ได้ะ      อางฌูง อางแบล เท่อ ได้ะ.
66010001	จ แด แบ ท มุ้คู พู พี่ อ โอ ดี๊ อ ดู้ง อ ยาง แอ ล แฌ้ เด้าะ      โอ ลู่ง ท มุ้คู เฌ๊ ล้าง. ท เอิง บอง ไบ้ะ-อ้ะ. ล๊าง ล้าง โอ้ ที๊ง โอ ลู่ง อ คู ด้าง      ดี๊ อ เมะ นอ แบ ด้อง มื่ง. อ คาง นอ แบ ด้อง มี อ้า อ เทิง.
66010002	อ เว๊ โชะ ดี๊ ไละ ทื๊ง พู ล ทื๊ง พี่ อ แบ ท เคล๊ ทาง-อ้ะ. อ คาง ฆุ้ ล โค๊ นอ ไย่ ล้าง ลู่ง ปางเล คู      อ จี ล โค๊ นอ ไย่ ล้าง ลู่ง ค๊องซู๊ง คู.
66010003	อ เว๊ กุ้ เท่อ อ ลู่ง เซ๊ แบ ด้อง คี๊ยื่ง อ ลู่ง. ท่อง อ เว๊ กุ้ ทาง เท่อ ฌ้อง นอ ล๊าง เนว๊ บ้อง อ ลู่ง เซ๊ ทาง ปะ.
66010004	ท่อง ล๊าง เนว๊ บ้อง อ ลู่ง เซ๊ ทาง เย้า นอ ยี๊ จ ม กวิ้ ล้าง เท่อ. แบ เด้าะ จ แน่ฌ๊า ท อ ลู่ง ลู่ง มุ้คู ไจ้ะ เว๊ แด      "อางกี ซูง ท ไคล้ พี่ ล๊าง เนว๊ บ้อง เซ๊ นอ ไช้ะ. กวิ้ ล้าง ท ไคล้ ล แพ นอ ล ฌี้".
66010005	เมะ ท มุ้คู พู พี่ จ แด-อ้ะ ชี๊เทิง ลู่ง ปางเล คู ดี๊ ค๊องซู๊ง คู ล แฌ้ นอ เยา ทาง อ จูง ฆุ้ ลู่ง ท มุ้คู
66010006	ดี๊ อืงล้าง อ ซ้ะ เฆว้ง แบ กแช่ แยว้ พี่ อ โอ ม๊า ล้างชู้ ล้างแกย ล แฌ้ นอ อ เม้ง พี่ อ ไต้ ล้าง มุ้คู ฌางละ      ปางเล ดี๊ ท กุ้ อ เม้ง พี่ อ โอ ลู่ง ท ล แพ นอ อ พ้า. ท มุ้คู พู ล แฌ้ นอ ไจ้ะ เว๊      "ท โกย้~ๆ แช่~ๆ ล โอ ล้า แบ.
66010007	แบ เด้าะ ล นี้ง แย๊ พี่ ท มุ้คู พู เนว๊ แฌ้ ล แฌ้ อูง ทาง ควี้ โคะ นอ กแช่ แยว้ อ ท คิ้ซูง คิ้บีง พี่ อ โล้ เว้ เอะ อ เพล่ อ บาง      เมะ เว๊ โม ไคล้ คิ้ กแช่ แยว้      อ นอ ม ชิ้เทา เว๊ ล้อ".
66010008	ท อ ลู่ง พี่ จ แน่ฌ๊า-อ้ะ ลู่ง มุ้คู นอ ไคล้ เท่อ ดี๊ แย้ เด้าะ ไจ้ะ เว๊      "ลี้ แม้ นี่ ไละ ทื๊ง พี่ อ เคล๊ ทาง อ ซ้ะ ลู่ง ท มุ้คู พู อ จูง พ้า พี่ อ ชี๊เทิง ลู่ง ปางเล คู ดี๊ ค๊องซู๊ง คู ล แฌ้ นอ".
66010009	จ ลี้ ฌู ท มุ้คู พู ล แฌ้ นอ ฌ้อง จ อางท่าง นี่ ไละ ทื๊ง พู ล ทื๊ง นอ. อ เว๊ ไคล้ ช๊า แย้ ไจ้ะ เว๊      "แม้ นี่-อ้ะ แด เทา      ฌ้อง อาง-อ้ะ เฆาะ      ม แค น โฌ่งโพ๊ง พ้า      แบ เด้าะ พี่ อ โอ น นุ้ พ้า ได้ะ นอ ม ช๊า แบ ด้อง นี๊จ้าง".
66010010	จ แม้ นี่ ไละ ทื๊ง พู ลู่ง ท มุ้คู พู อ จูง พ้า นอ ฌ้อง จ อาง-อ้ะ เฆาะ. พี่ อ โอ จ นุ้ พ้า ได้ะ นอ ช๊า แบ ด้อง นี๊จ้าง. แบ เด้าะ พี่ อ ท้อง ล้าง จ โฌ่งโพ๊ง พ้า นอ แค จไละ เฆาะ.
66010011	ท่อง อ ช๊าง ท โล้ เอะ แย้ บี่ อี้ง ไจ้ะ เว๊      "น แบ โล้ เว้ เท่อ แบฆ้ะ ดี๊ โพล้ง ล ชื้อ~ๆ ล ค่าง~ๆ ดี๊ จ๊าวแพเดง ซีง ล พ๊า เด้าะ".
66011001	ท่อง อ ช๊าง จ นี่ แบ พ่อง ล กึ้ แม้ อ ซ้ะ แบ ด้อง นางทู. ฌ้อง ท อ ลู่ง อางแม้เลา แย้ ไจ้ะ เว๊      "ลี้ ทู ดุ้ กแช่ แยว้ อ เว่งฮ๊าง ดี๊ ท แบ้ ทาง อ ล่าง. ดว้ะ ดุ้ โพล้ง กุ้ อ แฌ้ พี่ อ โบง ทาง แบ้ ทาง เท่อ ลู่ง เว่งฮ๊าง พ้า นอ.
66011002	แบ เด้าะ ลู่ง อ คว้าง พ้า ค๊อง โค๊ นอ ทู ดุ้-อ้ะ ล ฌี้      อ ไฌ่ บี่ อี้ง ท อ ล่าง ล จอง แย๊ นอ แบ ท อางกี เว้ เอะ โพล้ง ล แบ้ แยว้ แบ. อ ซื๊ง เว๊ ม ไย่เละ ค๊างพะ เว่ง ฌี้ เว่ง แอว้ แล้ ลี่ง ชี๊ง คี๊ง เบง.
66011003	แย้ จ ม เกม๊า เอะ จ พีงนยาง คี๊ง แฌ้ นอ โอ ดี๊ อ ดู้ง อ ยาง. อ ซื๊ง เว๊ ม ไต้ ทาง อ ซ้ะ ดี๊ ตไก้ยะ กเซ้าะ ฌ้อง ม โล้ ล้าง กแช่ แยว้ อ ลู่ง อ แท๊ ล ม๊า คี๊ง แย้ ฆู๊ง ชี๊ง นี้ง".
66011004	พีงนยาง คี๊ง แฌ้ นอ เมะ เว๊ มเกาะไท้ะ คี๊ง เทิง ดี๊ มีโด้ง คี๊ง โด้ง พี่ อ ช๊าง ล้าง อ ซ้ะ ลู่ง กแช่ แยว้ พี่ อ เก ฌางคู โคล๊ง คู อ กแช่ ล แฌ้ นอ อ เมะแซ พ้า.
66011005	โพล้ง เมะ ม แม้ น้ะ พีงนยาง คี๊ง แฌ้ นอ มี โอ ลู่ง พีงนยาง อ นุ้ พ้า ม ซยุ้ ทาง อาง ซี๊ง ไฆวะ โพล้ง พี่ อ แช๊เมะ ไฌ๊ซ้ะ ดี๊-อ้ะ นอ ล้อ. โพล้ง เมะ ม แม้ น้ะ แบ พีงนยาง คี๊ง แฌ้ นอ ม แบ ท แม้ ซี๊ง-อ้ะ บี่ นอ ล้อ.
66011006	พีงนยาง คี๊ง แฌ้ นอ โอ ดี๊ อ ดู้ง อ ยาง กาไบ้ะ ทะ ท มุ้คู ซี      บี่ ซุ้ ล เกม๊า ท เฌ๊ช้า ล้าง ลู่ง มื่ง นี้ง พี่ อ ซื๊ง เว๊ โล้ ล้าง กแช่ แยว้ อ ลู่ง อ แท๊ อ แค๊ นอ แบ. อ ซื๊ง เว๊ โอ ดี๊ อ % ดู้ง อ ยาง เกม๊า ที๊ง เก ทาง ท ซวีง ซี      ดี๊ เกม๊า ท แม้ อ้า แม้ ซ๊าง กุ้ อ เม้ง ล้าง แบ ฌางคู โคล๊ง คู ฆวี่ พ๊า เล้ ซี ท๊อง แบ อ ซ้ะ นอ ล้อ.
66011007	ท่อง อ ซื๊ง เว๊ เก พีงนยาง ฌ้อง เย้า นอ ท พูแฆ่ อ้า พี่ อ โอ ลู่ง ท โยะคิ้ พ้า นอ ม ดึ้ โละ อ ซ้ะ ดี๊ อ ซื๊ง เว๊      ฌ้อง ม น้า เว๊ ดี๊ ม แม้ ซี๊ง เว๊ ล้อ.
66011008	อ ซื๊ง เว๊ อ จู นอ ม โอ ลู่ง เกล้ เว่ง พ้ะดู พ้า ล จอง นอ      เมะ เว๊ เว่ง พี่ อ กแช่ เยซู แบ ท แพล้ ทาง-อ้ะ. เว่ง ล จอง นอ อ เม้ง แบ ท อางด้อง ล้าง ดี๊ เฌง โซโดง ดี๊ ค่าง อี้งไย้ะ.
66011009	โพล้ง กุ้ ชื้อ กุ้ ชะ กุ้ ที๊ง กุ้ ค่าง ม แคว่ ดุ้ เว๊ อ จู ซ๊า นี้ง ดี๊ ล คึ มื่ง      ล เกม๊า โพล้ง ลี้ โชะ เคิง ล้างบ้า ตจู นอ แบ เฆาะ.
66011010	โพล้ง กุ้ อ แฌ้ พี่ อ โอ ฌางคู โคล๊ง คู ม ซ้ะอวีง ซ้ะโทะ เว๊ พี่ อ แด เว๊ พีงนยาง คี๊ง แฌ้ นอ ซี๊ง ไฆวะ เย้า. อ ซื๊ง เว๊ ม ลื่ง อาง โละ อ ซ้ะ ดี๊ ม เกล๊าง โละ อ ซ้ะ เท่อ      อ ไฌ่ บี่ อี้ง โม ไคล้ คิ้ กแช่ แยว้ คี๊ง แฌ้ นอ แม้ ปได้ โพล้ง พี่ อ โอ ลู่ง ฌางคู โคล๊ง คู ล แพ นอ น้ะ มะ ล้อ.
66011011	ท่อง อ พ้อง ไฆวะ ซ๊า นี้ง ดี๊ ล คึ มื่ง เย้า นอ กแช่ แยว้ อูง ซยู๊ ฆ้าง ท ม๊า ลู่ง อ จู พ้า      ฌ้อง โม ไคล้ คิ้ กแช่ แยว้ คี๊ง แฌ้ นอ ชี๊เทิง ทาง ไท้. ต้ะ โพล้ง กุ้ อ แฌ้ พี่ อ แด เว๊ นอ ซ้ะเม ซ้ะไพล้ เท่อ ดู มะ.
66011012	ท่อง อ ช๊าง อ ซื๊ง เว๊ แน่ฌ๊า ท อ ลู่ง โอ ลู่ง มุ้คู โซ๊ง ล้าง โล้ เอะ-อ้ะ ไจ้ะ เว๊      "เฌ๊ ทาง ลู่ง อี้ง แด เทา". ฌ้อง โพล้ง แช๊เมะ ไฌ๊ซ้ะ ดี๊-อ้ะ ล แพ นอ แคว่ เว๊ อ เท่อ ลี้ ทาง ลู่ง ท เอิง แกล้      ทาง ลู่ง ท มุ้คู ไวะ.
66011013	ล พ๊า ฆ่าง นอ ฌางคู ว้ะ พ้ะดู      ฌ้อง เว่ง นอ ล้างฆ่อง ไฆวะ      ล ชี๊ง นอ ล้างฆ่อง ไฆวะ ล โป้ง. โพล้ง พี่ อ ซี๊ง ไฆวะ เป๊งนี่ ฌางคู ว้ะ นอ โอ อ แฌ้ เนว๊ ม๊า. เมะ โพล้ง พี่ อ โอ ก้ะ นอ ซ้ะเม เท่อ เต้~ๆ      ฌ้อง อางปฆ้า ทาง กแช่ แยว้ พี่ อ โอ ลู่ง มุ้คู ล แฌ้ นอ.
66011014	ท น้ะ ท โน๊ง คี๊ง เม้ง ล เม้ง นอ พ้อง ไฆวะ เย้า. ท น้ะ ท โน๊ง ซ๊า เม้ง ล เม้ง นอ ม เฌ๊ ท้อง ล ไยะ ล้า แบ อี้ง ล้อ.
66011015	ท่อง อ ช๊าง ท มุ้คู พู อูง ทาง ควี้ เนว๊ โพลง ล โพลง      ฌ้อง ท อ ลู่ง โอ ตบลึ้ เม้ง ไคล้ ทาง เท่อ เซ๊ พ้ะดู ลู่ง ท มุ้คู ไจ้ะ เว๊ บี่ อี้ง      "ท อ มื่ง อ บ้าง ลู่ง ฌางคู โคล๊ง คู อี้ง เก ก้ะ ก กแช่ แยว้ อ มื่ง อ บ้าง เย้า      ดี๊ เก ก้ะ คริ้ พี่ กแช่ แยว้ อางลึ นี่ เว๊ ล แฌ้ นอ อ เท่อ เย้า. อ เว๊ ม ยู่แคว่ เว๊ ล้างชู้ ล้างแกย ล้อ".
66011016	ท่อง อ ช๊าง โพล้ง เม้ง โพล้ง แซย่ คี๊ง ชี๊ง ลี่ง แฌ้ พี่ อ ชี๊น้าง อ ล่าง ลู่ง กแช่ แยว้ อ เมะแซ พ้า นอ คะด้ะ ล้าง อ ซ้ะ โบง ทาง แบ้ ทาง กแช่ แยว้ ล้อ
66011017	ดี๊ ไจ้ะ เว๊ "กแช่ แยว้ ลู่ง อ โอ ดี๊ อ ซยื๊ง อ ซย้อง ดู ทึ      พี่ อ โอ ค๊องเนง อี้ง ดี๊ โอ ทู๊ง เย้า ล แฌ้ นอ-เอ้อ ก ไจ้ะ บลึ้ แบ แน้ พี่ น เจ่ น ซยื๊ง น ซย้อง ดู ทึ ลู่ง น ยู่แคว่ ทาง เท่อ ฌางคู โคล๊ง คู อี้ง.
66011018	โพล้ง ล แบ้ แยว้ แบ ล แพ นอ อ เซิงทาง ซ้ะไฌ๊. แน้ น เซิงทาง ซ้ะไฌ๊ ปะ. ท้อง อ แค๊ เย้า พี่ โพล้ง ซี๊ง ม แบ ท ต้ะเซ๊ง-อ้ะ. ท้อง อ แค๊ เย้า น เพล่ น บาง ซีง      เมะ เว๊ โม ไคล้ คิ้ กแช่ แยว้ ดี๊ น พู น ลี้ง กุ้ อ แฌ้ ดี๊ โพล้ง กุ้ อ แฌ้ พี่ อ ดู้ง แบ น เม้ง น แซ เลา ดี๊ อ ดู อ ปี๊ นอ ม นี่ แบ ท อ บลึ้ อ บลาง. ดี๊ ท้อง อ แค๊ เย้า พี่ น ม แม้ เตา แม้ แต๊ โพล้ง พี่ อ แม้ เฌ๊ฌ้อง ฌางคู โคล๊ง คู".
66011019	ฌ้อง กแช่ แยว้ อ เว่งฮ๊าง ลู่ง ท มุ้คู แบ ท อุ้พ้ะ ทาง-อ้ะ. จ แด ไฮะ กแช่ แยว้ อ ท เอิ้งล้าง โอ พี่ นอ. ฌ้อง ล๊าง พล้ะ เท่อ ดี๊ ล๊าง เซ๊      เซ๊ ล้างว้าง ล้างซวาง      ฌางคู ว้ะ      ดี๊ มื่ง แซ ล้าง น้ะ มะ ล้อ.
66012001	ท แม้ไน พ้ะดู โพล ทาง ลู่ง ท มุ้คู      เมะ เว๊ โพล้ง มืง โอ ล แฌ้ ไต้ ทาง อ ซ้ะ ดี๊ มื่ง. แล้ นอ โอ ลู่ง อ คาง พ๊างละ. อ คู ล้อง นอ โอ ดี๊ แซย ล ชี๊ง คี๊ง โพลง แม้ อ ซ้ะ บี่ ซุ้ ดี๊ อ คูคล้าง.
66012002	กมืง ล แฌ้ นอ โอ ทะ. พี่ อ โฌ่งโพ๊ง แช๊ ทาง อ พู เบ้า ม โอ เย้า นอ อ กแช่ ฌางอื้ง ฌางโทะ.
66012003	ท แม้ไน โอ ล เม้ง เด้าะ โพล ทาง ลู่ง มุ้คู      เมะ เว๊ ฌู่ง พ้ะดู โฌ้ จีลี ล บ้อง. อ คู โอ เนว๊ โพลง. อ โน้ง โอ ล ชี๊ง. อ คู เนว๊ โพลง นอ คลึ ดี๊ คลื้งโมะ เนว๊ เบง แบ ด้อง จ๊าวแพเดง เว๊.
66012004	ฌู่ง พ้ะดู อ มี่ นอ เป้ แซย ลู่ง มุ้คู เกม๊า อ ล้างเทะ ฌางคู คู      ซ๊า โป้ง นอ ล้างเทะ ไฆวะ ล โป้ง. ฌู่ง พ้ะดู นอ ชี๊เทิง ลู่ง กมืง พี่ อ พู เบ้า ม โอ เย้า ล แฌ้ นอ อ เมะแซ พ้า      บี่ ซุ้ อ พู เมะ โอ นอ ม อาง เว๊ อ เท่อ.
66012005	กมืง ล แฌ้ นอ อ พู โอ อ แคว๊      เก โพล้ง พี่ อ โอ ดี๊ อ ดู้ง อ ยาง ดู ทึ ม ยู่แคว่ โพล้ง กุ้ ชื้อ กุ้ ชะ. แบ เด้าะ อ พู ล แฌ้ นอ แบ ท ลี้ ทาง โชะ เอะ กแช่ แยว้ ลู่ง อ ล่าง ชี๊น้าง ยู่แคว่ เท่อ.
66012006	กมืง ล แฌ้ นอ ไจ ไฆวะ      ลี้ ก้ะ ลู่ง แพะคู ตเค แกล้. อ เว๊ โอ ท ล่าง ล จอง พี่ กแช่ แยว้ แด้ เว้ เอะ-อ้ะ      บี่ ซุ้ อ เว๊ ม แบ ท แฌแซ-อ้ะ ท้อง ล ม๊า คี๊ง แย้ ฆู๊ง ชี๊ง นี้ง.
66012007	ล พ๊า แย๊ นอ ท ดึ้ ท ชาง โอ ทาง ลู่ง ท มุ้คู. มีคาเอง ดี๊ อ มุ้คู พู ดึ้ โละ อ ซ้ะ ดี๊ ฌู่ง พ้ะดู ล บ้อง นอ. ฌู่ง พ้ะดู ดี๊ อ เพล่ อ บาง นอ ดึ้ โละ ซ้ะ ดี๊-อ้ะ ปะ.
66012008	แบ เด้าะ ฌู่ง พ้ะดู นอ ล น้า-อ้ะ แบ. ฌู่ง พ้ะดู ดี๊ อ เพล่ อ บาง ล แพ นอ อ ล่าง โอ ล่าง ช๊อง ลู่ง มุ้คู ล โอ ล้า แบ.
66012009	ฌู่ง พ้ะดู พี่ อ เก ฌู่ง ลู่ง อ ไยะ อ เช้      พี่ อ เม้ง ม้างโค้ไล่ ลู่ง อ อางโล๊ นี่ โพล้ง ฌางคู โคล๊ง คู ด๊าง เบง แย๊      อ นอ แบ ท ไควะ ล้าง ไฆวะ-อ้ะ ดี๊ อ เพล่ อ บาง ลู่ง ฌางคู โคล๊ง คู.
66012010	ท่อง อ ช๊าง จ แน่ฌ๊า ท อ ลู่ง เซ๊ ทาง ลู่ง มุ้คู ไจ้ะ เว๊      "ค๊องเนง อี้ง กแช่ แยว้ แม้ พ้อง พลิ้ เฆ้อ      ดี๊ เนโพล ทาง อ ซยื๊ง อ ซย้อง เย้า. อ มื่ง อ บ้าง เฌ๊ ท้อง เย้า      ดี๊ คริ้ พี่ กแช่ แยว้ อางลึ นี่ เว๊ ล แฌ้ นอ เนโพล ทาง อ ดู้ง อ ยาง เย้า      อ ไฌ่ บี่ อี้ง โพล้ง พี่ อ ชางบ้า แบ ก ด๊างพื่งวี่ ลู่ง ก กแช่ แยว้ อ เมะแซ พ้า เลา มแน้ เลา มแช๊ นอ แบ ท ไควะ ล้าง ไฆวะ-อ้ะ เย้า.
66012011	อ ซื๊ง เว๊ ซีง ล แพ นอ แม้ น้า แบ ฌู่ง พ้ะดู นอ ดี๊ แกะ พู อ ซวีง ดี๊ กแช่ แยว้ อ ลู่ง อ แท๊ พี่ อ โล้ ล้าง เว๊ นอ ล้อ      อ ไฌ่ บี่ อี้ง อ ซื๊ง เว๊ ล ล๊องก้อง ล้าง อ ซ้ะ แบ      ทึ เมะ แบ ซี๊ง ฌี้~ๆ.
66012012	ท บี่ นอ ท มุ้คู ดี๊ กเย่ โพล้ง พี่ อ โอ ลู่ง มุ้คู นอ เกม๊า น ซื๊ง เซิง ฆวี๊ง ซ้ะ โย้ แด เทา. แบ เด้าะ ท น้ะ ท โน๊ง ม โอ ดี๊ ฌางคู โคล๊ง คู ดี๊ ปางเล พ้า      อ ไฌ่ บี่ อี้ง ม้างโค้ไล่ เฌ๊ ล้าง โอ น ซื๊ง ดี๊ อ เว๊ เซิงทาง ซ้ะไฌ๊ เต้~ๆ      เมะ เว๊ ซีงแฌ๊ ล้าง อ ซ้ะ อ ช๊า อ โท่ โอ ก้ะ แซย้ โคะ นอ ล้อ".
66012013	ท่อง ฌู่ง พ้ะดู ซีงแฌ๊ ล้าง อ ซ้ะ แบ ท ไควะ ล้าง-อ้ะ ลู่ง ฌางคู โคล๊ง คู เย้า นอ อ เว๊ ล้อง กมืง พี่ อ พู โอ อ แคว๊ ล แฌ้ นอ.
66012014	แบ เด้าะ กมืง ล แฌ้ นอ นี่ แบ ไละ พ้ะดู อ ได้ะ พี่ ม ยู้ง ลี้ ก้ะ ลู่ง แพะคู ตเค แกล้      ท้อง อ ล่าง พี่ อ เว๊ ม แบ ท แฌแซ-อ้ะ ท้องบ้ะ ซ๊า เนง คึ.
66012015	ฌู่ง พ้ะดู นอ เกม๊า ที๊ง ลู่ง อ นุ้ พ้า ซยุ้ ทาง แบ ด้อง ที๊ง กล้อง ล้อง กมืง ล แฌ้ นอ บี่ ซุ้ ม กว้ะ ล้าง ไฆวะ เว๊.
66012016	แบ เด้าะ ฌางคู แม้ช้า กมืง ล แฌ้ นอ      เมะ เว๊ อางน้าง พ้ะ อ ซ้ะ ฌ้อง ไซว้ะ นี่ ที๊ง พี่ อ ซยุ้ ทาง ฌู่ง พ้ะดู อ นุ้ พ้า นอ ล้างไซ้ะ เว๊ ล้อ.
66012017	ฌู่ง พ้ะดู อ ซ้ะทาง ดี๊ กมืง นอ. ท บี่ นอ อ เว๊ ดึ้ โละ อ ซ้ะ ดี๊ กมืง อ พู อ ลี้ง พี่ อ โอ ก้ะ ล แพ นอ      เมะ เว๊ โพล้ง พี่ อ แม้ โพะ กแช่ แยว้ อ ท อางแม้เลา อ ไค๊ ดี๊ โอ เฌิ่ง โอ ค๊า ดี๊ ท อ ที๊ง อ โต้ พี่ กแช่ เยซู โล้ ล้าง เว๊. เมะ ฌู่ง พ้ะดู นอ ชี๊เทิง ลู่ง มิ้ คู ปางเล พ้าไท้ะ.
66013001	จ แด แบ ท พูแฆ่ อ้า ล ดื้ง โอ ลู่ง ปางเล พ้า เฌ๊ ทาง. อ คู โอ เนว๊ โพลง      อ โน้ง โอ ล ชี๊ง. ลู่ง อ โน้ง ล ชี๊ง อ ล้อง นอ โอ ดี๊ คลื้งโมะ อ เบง ล ชี๊ง แบ ด้อง จ๊าวแพเดง เว๊. ลู่ง อ คู เนว๊ โพลง อ ล้อง นอ โอ ดี๊ ท อ เม้ง พี่ อ เก ท ไคล้ ดึ้เดว ทื่งแช้ กแช่ แยว้.
66013002	ท พูแฆ่ อ้า พี่ จ แด-อ้ะ นอ อ กแช่ แบ ด้อง ซู๊งโพย่      อ คาง แบ ด้อง ท ซู๊ง อ คาง      อ นุ้ แบ ด้อง คี๊ยื่ง อ นุ้. ฌู่ง พ้ะดู ล บ้อง นอ เกล๊าง เอะ ท พูแฆ่ อ้า นอ อ ซยื๊ง อ ซย้อง อ ดู้ง อ ยาง ดี๊ อ ล่าง ชี๊น้าง ยู่แคว่ เท่อ.
66013003	อ คู โอ ล โพลง      แคว่-อ้ะ แบ ด้อง ท กล้าง-อ้ะ เบ้า ม ซี๊ง เย้า      แบ เด้าะ อ พ้าล่าง นอ แบล เย้า. โพล้ง ฌางคู โคล๊ง คู ด๊าง เบง แย๊ นอ ล้ะ เซิง ล้ะ ซ้ะ ฌ้อง โพะ ท พูแฆ่ อ้า ล ดื้ง นอ อ ไค๊ นอ ล้อ.
66013004	อ ซื๊ง เว๊ ซีง โบง ทาง แบ้ ทาง ฌู่ง พ้ะดู ล บ้อง นอ เมะ เว๊ ฌู่ง พ้ะดู นอ เกล๊าง เอะ ท พูแฆ่ อ้า นอ อ ดู้ง อ ยาง. อ ซื๊ง เว๊ โบง ทาง แบ้ ทาง ท พูแฆ่ อ้า นอ ปะ      ไจ้ะ เว๊ บี่ อี้ง      "โพล้ง เล้ แบ ด้อง ท พูแฆ่ อ้า อี้ง. โพล้ง เล้ ดึ้ โละ ซ้ะ ดี๊-อ้ะ ซี".
66013005	กแช่ แยว้ นย่อง เกม๊า ท พูแฆ่ อ้า นอ อางปฆ้า ล้าง อ ซ้ะ ดี๊ ดึ้เดว ทื่งแช้-อ้ะ      ดี๊ เกม๊า อ โอ ดี๊ อ ดู้ง อ ยาง ท้องบ้ะ แล้ ลี่ง ชี๊ง คี๊ง เบง.
66013006	อ เว๊ นอ ดึ้เดว ทื่งแช้ แบ กแช่ แยว้      ดึ้เดว เว๊ อ เม้ง อ แซ      ดี๊ อ ล่าง โอ      ดี๊ กเย่ โพล้ง พี่ อ โอ ลู่ง มุ้คู.
66013007	กแช่ แยว้ นย่อง เกม๊า ท พูแฆ่ อ้า นอ ดึ้ โละ ซ้ะ ดี๊ กแช่ แยว้ อ พู อ ลี้ง ดี๊ เกม๊า น้า เว๊. ท พูแฆ่ อ้า นี่ แบ อ ดู้ง อ ยาง ดู นี่ โพล้ง กุ้ ชื้อ กุ้ ชะ กุ้ ที๊ง กุ้ ค่าง.
66013008	โพล้ง พี่ อ โอ ฌางคู โคล๊ง คู ม โบง ทาง แบ้ ทาง ท พูแฆ่ อ้า นอ. เมะ โพล้ง พี่ ล โบง ทาง แบ้ ทาง เว๊ แบ ล แพ นอ อ เม้ง แบ ท กวิ้ไน-อ้ะ ไละ ท ม๊า พ้า ลู่ง ท ล ไต้ ล้าง ฌางคู โคล๊ง คู ได้ะ แบ เย้า. ไละ ล เบง นอ เก แกะ พู พี่ อ แบ ท แม้ ซี๊ง-อ้ะ ล แฌ้ นอ เว๊.
66013009	โพล้ง พี่ อ แน่ โอ นอ เกม๊า อ คุ้ช๊องแน แด เทา.
66013010	โพล้ง พี่ อ แบ ท อางกี ล้าง-อ้ะ ลู่ง ท ม พอง นี่-อ้ะ นอ โพล้ง ล แฌ้ นอ ม แบ ท พอง นี่-อ้ะ เต้~ๆ ล้อ. โพล้ง พี่ อ แบ ท อางกี ล้าง-อ้ะ ลู่ง ม แบ ท แม้ ซี๊ง-อ้ะ ดี๊ น้ะ นอ ม แบ ท แม้ ซี๊ง-อ้ะ ดี๊ น้ะ เต้~ๆ. อ กย้อง บี่ นอ กแช่ แยว้ อ พู อ ลี้ง นอ แบ โอ โก้ง เท่อ เก ดี๊ แบ โอ ดี๊ ท ชู่ง ท นะ ล้อ.
66013011	ฌ้อง จ แด แบ ท พูแฆ่ อ้า ล ดื้ง เด้าะ โอ ฌางคู พ้า เฌ๊ ทาง. อ โน้ง โอ คี๊ง แพ้ แบ ด้อง แกะ พู อ โน้ง      ดี๊ ไคล้ เท่อ บี่ ซุ้ ฌู่ง พ้ะดู.
66013012	ท พูแฆ่ อ้า ล ดื้ง อี้ง นอ เจ่ ท พูแฆ่ อ้า อ วี่งคู ล ดื้ง นอ อ ดู้ง อ ยาง ลู่ง อ เมะแซ พ้า กุ้ อ เม้ง      ดี๊ ดึ้ เกม๊า ฌางคู โคล๊ง คู ดี๊ โพล้ง พี่ อ โอ ฌางคู โคล๊ง คู ล แพ นอ โบง ทาง แบ้ ทาง ท พูแฆ่ อ้า อ วี่งคู พี่ อ พ้าล่าง โอ เบ้า ม ซี๊ง เย้า      แบ เด้าะ แบล เย้า ล ดื้ง นอ.
66013013	ท พูแฆ่ อ้า คี๊ง ดื้ง ล ดื้ง อี้ง นอ แม้ ท ล้ะ ท เล่ ลู่ง อ ดู ตบลึ้ เม้ง      ท้อง ลู่ง อ เกม๊า มี โอ ลู่ง มุ้คู ล้างเทะ ฌางคู คู ลู่ง กโพล้ง กุ้ แฌ้ อ เมะแซ พ้า.
66013014	ท พูแฆ่ อ้า ล ดื้ง อี้ง อางโล๊ นี่ โพล้ง กุ้ อ แฌ้ ลู่ง ฌางคู โคล๊ง คู ดี๊ อ ท ล้ะ ท เล่ พี่ กแช่ แยว้ นย่อง เกม๊า อ แม้ ลู่ง ท พูแฆ่ อ้า อ วี่งคู ล ดื้ง นอ อ เมะแซ พ้า. ท พูแฆ่ อ้า คี๊ง ดื้ง ล ดื้ง นอ อางแม้เลา โพล้ง ฌางคู โคล๊ง คู เกม๊า อ ไต้ ทาง นี่ ท เค่ง ท ฌ้าง      บี่ ซุ้ ม เก ท แม้ ฆี๊ง แม้ แล้ ท พูแฆ่ อ้า อ วี่งคู พี่ อ แบ ท กล้าง-อ้ะ ดี๊ น้ะ เบ้า ม ซี๊ง เย้า      แบ เด้าะ ม๊า ได้ะ ล ดื้ง นอ.
66013015	กแช่ แยว้ นย่อง เกม๊า ท พูแฆ่ อ้า คี๊ง ดื้ง ล ดื้ง นอ แม้ ม๊า ทาง ท พูแฆ่ อ้า อ วี่งคู ล ดื้ง นอ อ เค่ง อ ฌ้าง      บี่ ซุ้ อ เท่อ ม ไคล้ ซี ดี๊ ม แม้ ซี๊ง โพล้ง กุ้ อ แฌ้ พี่ ล โบง ทาง แบ้ ทาง-อ้ะ แบ นอ ซี ปะ.
66013016	ท พูแฆ่ อ้า คี๊ง ดื้ง ล ดื้ง นอ แคแน โพล้ง กุ้ อ แฌ้      โพล้ง ดู ฌี้ ปี๊ ฌี้      โพล้ง ท โอ ท ช๊อง ฌี้      โพล้ง ซยาง โพล้ง น้ะ ฌี้      ท ฆ่อง ฌี้ ล เมะ ท ฆ่อง แบ ฌี้      เกม๊า เว๊ โอ ดี๊ ท แม้ไน ลู่ง อ จูง ฆุ้ ล โค๊. เมะ ล เมะ แบ ลู่ง อ เมะเทิ่งคู ล โค๊.
66013017	โพล้ง อ ท แม้ไน เมะ ล โอ แบ นอ ฆวี้ เท่อ อางแช๊ เท่อ ซี น่าง แฌ้ เอะ. อ นอ เมะ เว๊ แบ โอ ดี๊ ท พูแฆ่ อ้า อ วี่งคู ล ดื้ง นอ อ เม้ง. เมะ ล เมะ แบ โค๊ นอ แบ โอ ดี๊ ไละเมะ แม้ไน เท่อ เก ท พูแฆ่ อ้า อ เม้ง.
66013018	ลู่ง ท ไฌ่ อี้ง นอ แบ เจ่ ท โกง ท มอง. โพล้ง พี่ อ โอ ดี๊ อ ท โกง ท มอง นอ เกม๊า อ ช๊องมอง เก้อะเร้อะ ดุ้ ท พูแฆ่ อ้า อ ไละเมะ นอ      อ ไฌ่ บี่ อี้ง อ ไละเมะ นอ เก ท แม้ไน โพล้ง อ เม้ง      เมะ เว๊ แด 666.
66014001	ฌ้อง จ แคว่ เท่อ      จ แด แกะ พู ชี๊เทิง ลู่ง ท ลู่ง ซีโยง คู. โพล้ง อ แฌ้ ล ล้าง ลี่ง ไซ ลี่ง ม๊า พี่ อ โอ ดี๊ แกะ พู อ เม้ง ดี๊ อ แพ่ แยว้ อ เม้ง กวิ้ไน เว๊ ลู่ง อ เมะเทิ่งคู นอ ชี๊เทิง ฆึ ปะ.
66014002	จ แน่ฌ๊า ท อ ลู่ง โอ ลู่ง มุ้คู เฌ๊ เซ๊      เซ๊ ล้างว้าง ล้างซวาง แบ ด้อง ที๊ง ล้างชู๊ง ดี๊ แบ ด้อง ล๊าง เซ๊. ท อ ลู่ง พี่ จ แน่ฌ๊า นอ แบ ด้อง โพล้ง เด้ง ทแน่.
66014003	โพล้ง ล แพ นอ ชี๊เทิง ลู่ง ท ล่าง ชี๊น้าง ยู่แคว่ เท่อ ดี๊ เครุ้ ลี่ง ดื้ง ดี๊ โพล้ง เม้ง โพล้ง แซย่ ล แพ นอ อ เมะแซ พ้า. อ ซื๊ง เว๊ ซ้ะอวีง ทาง แท๊ อ ซ๊าง พี่ โพล้ง อ แฌ้แพ ซ้ะอวีง เว๊ ล ซี น่าง แฌ้ แบ. โพล้ง ล ล้าง ลี่ง ไซ ลี่ง ม๊า แฌ้ พี่ อ แบ ท ฆวี้ นี่ ไท้-อ้ะ ลู่ง ฌางคู โคล๊ง คู เย้า ล แพ นอ ล้อ ซ้ะอวีง เว๊ ซี.
66014004	โพล้ง ล แพ อี้ง แฌแซ ล้าง อ ซ้ะ ลู่ง อ ฌี้      ล แม้ เบ้า แม้ เท่ง กมืง แบ. แกะ พู ลี้ จอง ฌี้ จอง ฌี้ นอ อ ซื๊ง เว๊ ลี้ โพะ เว๊ อ ไค๊. อ ซื๊ง เว๊ แบ ท ฆวี้ นี่ ไท้-อ้ะ ลู่ง กโพล้ง อ แกล้      บี่ ซุ้ เก ท อ ต้องคู ล มู๊ง พี่ แบ ท เทว๊ เอะ กแช่ แยว้ ดี๊ เทว๊ เอะ แกะ พู.
66014005	โพล้ง ล แพ อี้ง ล ไคล้ คีงอูง เท่อ แบ. อ ซื๊ง เว๊ อ ท ไพ้ะ ท แม ล โอ น่าง เม้ง แบ เฆาะ.
66014006	ฌ้อง จ แด แบ ท มุ้คู พู ล แฌ้ เด้าะ ยู้ง ทาง ลู่ง ท พุ้พ๊าง      โชะ ดี๊ ไละ พี่ อ เก ท ฌี้ อ ไฌ่ ล้างชู้ ล้างแกย นอ      บี่ ซุ้ ม โล้ ล้าง เอะ โพล้ง ฌางคู คู กุ้ ชื้อ กุ้ ชะ กุ้ ที๊ง กุ้ ค่าง.
66014007	อ เว๊ โล้ ล้าง เท่อ อ ลู่ง เซ๊ พ้ะดู ไจ้ะ เว๊      "ดู้ง แบ ยาง แบ กแช่ แยว้ ดี๊ อางปฆ้า ทาง กแช่ แยว้      อ ไฌ่ บี่ อี้ง ท้อง อ มื่ง อ แค๊ พี่ กแช่ แยว้ ม ต้ะเซ๊ง โพล้ง ฌางคู โคล๊ง คู เย้า. โบง ทาง แบ้ ทาง กแช่ แยว้ พี่ อ ไต้ ล้าง มุ้คู      ฌางคู      ปางเล ดี๊ ไต้ ล้าง ที๊ง ทางชุ้ ซีง ล แพ นอ ไช้ะ".
66014008	ฌ้อง ท มุ้คู พู คี๊ง แฌ้ ล แฌ้ นอ ไจ้ะ เว๊      "เว่ง พ้ะดู บาบีโลง ล้างฆ่อง เย้า      ล้างฆ่อง เย้า. เว่ง อ อี้ง เกม๊า โพล้ง กุ้ อ แฌ้ โอ้ ซไบ้ะ แซ ที๊ง. ซไบ้ะ แซ ที๊ง ลู่ง อ ชอง นอ เมะ เว๊ ท ซ้ะกวี้ง ล๊องก้อง ลู่ง ท แม้ กแม มืง กแม แคว๊".
66014009	ฌ้อง ท มุ้คู พู ล แฌ้ แด เด้าะ นอ ไจ้ะ เว๊      "กเย่ โพล้ง พี่ อ โบง ทาง แบ้ ทาง ท พูแฆ่ อ้า อ วี่งคู ล ดื้ง      ดี๊ โบง ทาง แบ้ ทาง เว๊ อ เค่ง อ ฌ้าง      ดี๊ นี่ แบ ท แม้ไน ลู่ง อ เมะเทิ่งคู ฌี้      ลู่ง อ จูง ล้อง ฌี้
66014010	โพล้ง ล แพ นอ แบ โอ้ กแช่ แยว้ อ ซไบ้ะ แซ ที๊ง      เมะ เว๊ กแช่ แยว้ อ ท ซ้ะทาง พี่ อ ลู๊ง ล้าง เว๊ ลู่ง โล๊ง ท ซ้ะทาง อ พ้า ล แกย้ ฆึ เว๊ ดี๊ ท น่าง เม้ง แบ. โพล้ง กุ้ อ แฌ้ พี่ อ โอ้ เว๊ นอ ม แบ ท แม้ เทะทอง ปได้-อ้ะ ดี๊ มี ดี๊ ท ซ อวี้ง น๊า ม๊าง ลู่ง กแช่ แยว้ อ ท มุ้คู พู ดี๊ แกะ พู อ เมะแซ พ้า.
66014011	มี พี่ อ แม้ เทะทอง ปได้-อ้ะ นอ คูง ทาง ล้างชู้ ล้างแกย. โพล้ง กุ้ อ แฌ้ พี่ อ โบง ทาง แบ้ ทาง ท พูแฆ่ อ้า      ดี๊ โบง ทาง แบ้ ทาง เว๊ อ เค่ง อ ฌ้าง      ดี๊ นี่ แบ ท แม้ไน เก ท พูแฆ่ อ้า อ เม้ง      โพล้ง ล แพ นอ ม แบ น้ะ แบ โน๊ง เลา มแน้ เลา มแช๊.
66014012	ท บี่ นอ กแช่ แยว้ อ พู อ ลี้ง แบ โอ โก้ง เท่อ เก. กแช่ แยว้ อ พู อ ลี้ง ล แพ นอ เมะ เว๊ โพล้ง พี่ อ แม้ โพะ กแช่ แยว้ อ ท อางแม้เลา อ ไค๊ ดี๊ แม้ อ ซ้ะ โต้~ๆ ล้อง~ๆ ดี๊ กแช่ เยซู นอ ล้อ".
66014013	ฌ้อง จ แน่ฌ๊า ท อ ลู่ง โอ ลู่ง มุ้คู โซ๊ง ล้าง ไจ้ะ เว๊ บี่ อี้ง      "กวิ้ ล้าง ท ไคล้ ล แพ อี้ง. ท้อง อี้ง จู่ง แย๊ โพล้ง พี่ อ ซี๊ง ไฆวะ ลู่ง อ ทื๊ง กแช่ เยซู อ กย้อง นอ โอ ดี๊ ท มึ ท พ้า ล้อ". วีง ฌี้ แล้ แอว้ ไจ้ะ เว๊      "เมะ เต้~ๆ เย้า. อ ซื๊ง เว๊ ม โอ ไปว้ะ แด ไฆวะ อ ท ไพ้ะ ท แม้ ลู่ง อ ฆ๊า อ น้ะ ล้อ      อ ไฌ่ บี่ อี้ง อ ซื๊ง เว๊ ม นี่ แบ ท อ ซูง อ แซ ลู่ง อ ท ไพ้ะ ท แม้ อ กย้อง".
66014014	ฌ้อง จ แด แบ ท เอิง แอว้ ล ลอง. โพล้ง โอ ล แฌ้ แบ ด้อง กแคว๊ ชี๊น้าง ลู่ง ท เอิง คู นอ. อ เว๊ นอ คลึ คูคล้าง ท๊อง. อ จูง พ้า นอ โชะ ดี๊ ท้ะเฌะ ไอ บึ้ชึ ล เบง.
66014015	ท มุ้คู พู ล แฌ้ เด้าะ โอ ลู่ง เว่งฮ๊าง พ้า ลู่ง ท มุ้คู ไจ ทาง      โล้ เอะ โพล้ง พี่ อ โอ ท เอิง คู ล แฌ้ นอ อ ลู่ง เซ๊ พ้ะดู ไจ้ะ เว๊ แด      "เจ่ น ท้ะเฌะ นอ เก้า นี่ เท่อ ลู่ง ฌางคู โคล๊ง คู เซ้อ      อ ไฌ่ บี่ อี้ง อ มื่ง อ แค๊ แบ เย้า. ท้อง อ ช๊า อ โท่ พี่ แบ เก้า นี่ เท่อ ฌางคู โคล๊ง คู เย้า".
66014016	ท่อง อ ช๊าง โพล้ง พี่ อ ชี๊น้าง ท เอิง คู ล แฌ้ นอ เยา ล้าง อ ท้ะเฌะ ลู่ง ฌางคู โคล๊ง คู      ฌ้อง ฌางคู โคล๊ง คู แบ ท เก้า ไฆวะ-อ้ะ นอ ล้อ.
66014017	ฌ้อง จ แด แบ ท มุ้คู พู ล แฌ้ เด้าะ โอ ลู่ง เว่งฮ๊าง พ้า ลู่ง ท มุ้คู ไจ ทาง      เฌ๊ โชะ ดี๊ ท้ะเฌะ ไอ บึ้ชึ ล เบง ปะ.
66014018	ฌ้อง ท มุ้คู พู ล แฌ้ เด้าะ พี่ อ โอ คุ้แคว่ มี นอ โอ ลู่ง ท แบ้ ทาง อ ล่าง ไจ ทาง. อ เว๊ กุ้ ซย้ะ ทาง เท่อ โล้ แบ ท มุ้คู พู พี่ อ โชะ ท้ะเฌะ นอ ไจ้ะ เว๊      "เจ่ น ท้ะเฌะ นอ เก้า ไฆวะ ซไบ้ะ อ เชา พี่ อ โอ ฌางคู โคล๊ง คู นอ เซ้อ      อ ไฌ่ บี่ อี้ง ซไบ้ะ แซ นอ เม๊ง ฌี้ เย้า".
66014019	ท มุ้คู พู นอ เยา ล้าง อ ท้ะเฌะ ลู่ง ฌางคู โคล๊ง คู เก้า นี่ ซไบ้ะ แซ นอ ลู่ง อ มื่ง ล้อง      ฌ้อง ไควะ ล้าง เว๊ ลู่ง ท ล่าง ไย่ นี่ ซไบ้ะ แซ นอ อ พ้า. อ นอ เมะ เว๊ ท ล่าง พี่ กแช่ แยว้ ปล้ะ ล้าง อ ท ซ้ะทาง.
66014020	ซไบ้ะ แซ นอ แบ ท ไย่ นี่-อ้ะ ลู่ง เว่ง โคล๊ง      ฌ้อง ท ซวีง ลู่ง ท ไย่ นี่ อ ล่าง นอ แยว้ ล้าง ไย้ โยะ เมาะ อ กีโล ซ๊า แย้. เมะ อ โยะ ล โค๊ นอ เมาะ ลี่ง แพล่.
66015001	ฌ้อง จ แด แบ ท แม้ไน      พ้ะดู ดี๊ ล้าง ล้ะ เซิง ล้ะ ซ้ะ      เนโพล ทาง อ ซ้ะ ลู่ง ท มุ้คู ล เม้ง เด้าะ      เมะ เว๊ ท มุ้คู พู เนว๊ แฌ้ โชะ ดี๊ ท แม้ อ้า แม้ ซ๊าง เนว๊ เม้ง. ท ล แพ อี้ง นอ เก ท แม้ อ้า แม้ ซ๊าง อ ไค๊ ทึ ล โป้ง      อ ไฌ่ บี่ อี้ง กแช่ แยว้ อ ท ซ้ะทาง เลา ไฆวะ เว๊ ลู่ง ท ล แพ อี้ง นอ ล้อ.
66015002	ฌ้อง จ แด แบ ท โอ ล เม้ง แบ ด้อง ปางเล ฆีง บี่ ซุ้ โกย แกย้ ฆึ ดี๊ มี อ้า      ดี๊ จ แด โพล้ง กเย่ อ แม้ น้า ท พูแฆ่ อ้า ดี๊ แม้ น้า เว๊ อ เค่ง อ ฌ้าง      เมะ เว๊ ท พูแฆ่ อ้า พี่ อ โอ ดี๊ ไละเมะ เก ท แม้ไน อ เม้ง. โพล้ง ล แพ นอ ชี๊เทิง ลู่ง ปางเล โกย พ้าไท้ะ      โชะ ดี๊ ทแน่ พี่ กแช่ แยว้ เกล๊าง เอะ-อ้ะ.
66015003	อ ซื๊ง เว๊ ซ้ะอวีง ทาง กแช่ แยว้ อ เพล่ โมเซ อ แท๊ ดี๊ ซ้ะอวีง ทาง แกะ พู อ แท๊ บี่ อี้ง "กแช่ แยว้ พี่ อ โอ ดี๊ อ ซยื๊ง อ ซย้อง ดู ทึ-เอ้อ น ท ไพ้ะ ท แม้ นอ ดู ทึ ดี๊ ล้าง ล้ะ เซิง ล้ะ ซ้ะ เต้~ๆ. กแช่ จ๊าวแพเดง ลู่ง โพล้ง กุ้ ชื้อ กุ้ ชะ อ แกล้-เอ้อ น ท ไพ้ะ ท แม้ กุ้ อ เม้ง นอ เมะ ท อ เกิ้ง อ แบ ดี๊ อ โต้ อ ล้อง ล้อ.
66015004	กแช่ แยว้-เอ้อ โพล้ง ม โอ ล แฌ้~ๆ ชี่-อ้า พี่ ล ดู้ง แบ ยาง แบ แน้ แบ ดี๊ ล อางปฆ้า น เม้ง แบ อ ไฌ่ บี่ อี้ง แน้ ล แฌ้ ล้อ เก โพล้ง ฌี้ โพล้ง แอว้. โพล้ง กุ้ ชื้อ กุ้ ชะ ม เฌ๊ โบง ทาง แบ้ ทาง แน้ เมะ เว๊ น ท ไพ้ะ ท แม้ ลู่ง อ เกิ้ง อ แบ โพล ทาง เย้า".
66015005	ลู่ง ไค๊ จ แด เว่งฮ๊าง ลู่ง มุ้คู นอ อ พ้าแย๊ อุ้พ้ะ ทาง อ ซ้ะ. กแช่ แยว้ อ พ๊าเต๊ง ช๊าง ล้าง อ ซ้ะ พี่ นอ.
66015006	ท มุ้คู พู เนว๊ แฌ้ พี่ อ โชะ ดี๊ ท แม้ อ้า แม้ ซ๊าง เนว๊ เม้ง อ ไค๊ ทึ นอ โอ ลู่ง เว่งฮ๊าง พ้า ไจ ทาง      ไต้ ทาง อ ซ้ะ ดี๊ ตไก้ยะ แอว้ โฌ่ง กลี      ไช๊ พ้ะชวี๊ ตไก้ยะ ท๊อง ลู่ง อ ซ้ะแน๊ ล้อง.
66015007	ฌ้อง เครุ้ ลี่ง ดื้ง นอ โอ ล ดื้ง แม้ นี่ โล๊ง ท๊อง เนว๊ เบง เกล๊าง เอะ ท มุ้คู พู เนว๊ แฌ้ นอ. ลู่ง โล๊ง พ้า นอ โอ ฆวี้ ทะ ดี๊ กแช่ แยว้ พี่ อ โอ ม๊า ครึ~ๆ ล แฌ้ นอ อ ท ซ้ะทาง.
66015008	เว่งฮ๊าง พ้า นอ โอ ฆวี้ ทะ ดี๊ ท อ คูง. อ นอ เฌ๊ เว๊ ลู่ง กแช่ แยว้ อ โฌ่ง อ พ้าง ดี๊ อ ซยื๊ง อ ซย้อง. ท บี่ นอ โพล้ง ล โอ น่าง แฌ้ แบ พี่ ม ลี้ ฆ้าง เว่งฮ๊าง พ้า นอ ซี      แบ โอ คุ้ ท้อง ท แม้ อ้า แม้ ซ๊าง เนว๊ เม้ง พี่ ท มุ้คู พู เนว๊ แฌ้ โชะ เว๊ นอ เก ทาง อ ซ้ะ ท้อง อ ฌ้อง แบ~ๆ.
66016001	ฌ้อง จ แน่ฌ๊า ท อ ลู่ง โอ ลู่ง เว่งฮ๊าง พ้า ลู่ง มุ้คู เฌ๊ เซ๊ พ้ะดู ไจ้ะ เอะ ท มุ้คู พู เนว๊ แฌ้ นอ บี่ อี้ง      "โล๊ง พี่ อ ชวี๊ง ล้าง กแช่ แยว้ อ ท ซ้ะทาง นอ ลี้ ลู๊ง ล้าง-อ้ะ ลู่ง ฌางคู โคล๊ง คู นอ เซ้อ".
66016002	ท มุ้คู พู อ วี่งคู ล แฌ้ นอ ลี้ ลู๊ง ล้าง ไฆวะ เว๊ ลู่ง ฌางคู คู. โพล้ง กุ้ อ แฌ้ พี่ อ โอ ดี๊ ท พูแฆ่ อ้า อ ท แม้ไน ดี๊ โบง ทาง แบ้ ทาง เว๊ อ เค่ง อ ฌ้าง นอ เว๊ง ทาง พลู้ ทาง น้ะ เต้~ๆ เฆ้ง อ ล้อง.
66016003	ท มุ้คู พู คี๊ง แฌ้ ล แฌ้ นอ ลู๊ง ล้าง ไฆวะ โล๊ง ลู่ง ปางเล พ้า. ฌ้อง ที๊ง ปางเล พ้า นอ เก ทาง ก้ะ ท ซวีง แบ ด้อง โพล้ง ซี๊ง อ ซวีง      ดี๊ กเย่ เท่อ พี่ อ โอ ม๊า ปางเล พ้า นอ ซี๊ง เลา ปะ.
66016004	ท มุ้คู พู ซ๊า แฌ้ ล แฌ้ นอ ลู๊ง ล้าง ไฆวะ โล๊ง ลู่ง ที๊ง กล้อง พ้า ดี๊ ที๊ง พ้า กุ้ จอง. ที๊ง ล แพ นอ เก ทาง ก้ะ ท ซวีง.
66016005	ฌ้อง จ แน่ฌ๊า ท มุ้คู พู พี่ อ ยู่แคว่ ที๊ง ล แฌ้ นอ ไคล้ ทาง ไจ้ะ เว๊ แด      "กแช่-เอ้อ น เก โพล้ง ฌี้ โพล้ง แอว้. น โอ ค๊องเนง อี้ง ดี๊ โอ ทู๊ง เย้า. น ท ต้ะเซ๊ง อี้ง นอ เมะ ท อ เกิ้ง อ แบ เต้~ๆ ล้อ.
66016006	อ ไฌ่ บี่ อี้ง อ ซื๊ง เว๊ ซีง แม้ ซี๊ง น พู น ลี้ง ดี๊ แม้ ซี๊ง โม ไคล้ คิ้ กแช่ แยว้. ท บี่ นอ น เกม๊า อ ซื๊ง เว๊ โอ้ ก้ะ ท ซวีง. อ นอ เกิ้ง ดี๊-อ้ะ เย้า".
66016007	จ แน่ฌ๊า ท อ ลู่ง ลู่ง ท แบ้ ทาง อ ล่าง กุ้ ทาง เท่อ ไจ้ะ เว๊      "เมะ เต้~ๆ เย้า. กแช่ แยว้ พี่ อ โอ ดี๊ อ ซยื๊ง อ ซย้อง ดู ทึ ล แฌ้ นอ-เอ้อ      น ท ต้ะเซ๊ง นอ เมะ ท อ เกิ้ง อ แบ ดี๊ อ โต้ อ ล้อง ล้อ".
66016008	ท มุ้คู พู ลี่ง แฌ้ ล แฌ้ นอ ลู๊ง ล้าง ไฆวะ โล๊ง ลู่ง มื่ง อ ล้อง เกม๊า มื่ง นอ คู่ แบ กโพล้ง      แช๊ บี่ ซุ้ มี อ้า.
66016009	ท คู่ เล้า คู่ ล๊าง นอ คู่ แบ โพล้ง กุ้ อ แฌ้. อ ซื๊ง เว๊ ชู อ้า แบ กแช่ แยว้ พี่ อ โอ ดี๊ อ ดู้ง อ ยาง ดึ้ เกม๊า ท แม้ อ้า แม้ ซ๊าง ล แพ อี้ง นอ กึ ทาง ดี๊-อ้ะ. แบ เด้าะ อ ซื๊ง เว๊ ล เปลง ไท้ ซ้ะ อ ซ๊าง แบ ดี๊ ล อางปฆ้า กแช่ แยว้ แบ.
66016010	ท มุ้คู พู เย่ แฌ้ ล แฌ้ นอ ลู๊ง ล้าง ไฆวะ โล๊ง ลู่ง ท พูแฆ่ อ้า นอ อ ล่าง ชี๊น้าง ยู่แคว่ เท่อ. ท่อง อ ช๊าง ท พูแฆ่ อ้า อ มื่ง อ บ้าง ไค้ะ ซ๊า ไฆวะ เว๊ ล้อ. ฌ้อง โพล้ง ไอ เท่ง อ พลี้ ลู่ง อ แบ น้ะ แบ โน๊ง อ กย้อง
66016011	ดี๊ ชู อ้า แบ กแช่ แยว้ ลู่ง มุ้คู ล แฌ้ นอ เป๊งนี่ อ เว๊ง นอ แช๊ น้ะ. แบ เด้าะ อ ซื๊ง เว๊ ล เปลง ไท้ ซ้ะ อ ซ๊าง แบ พี่ อ แม้ ท อ้า ท ซ๊าง นอ.
66016012	ท มุ้คู พู ฆู๊ง แฌ้ ล แฌ้ นอ ลู๊ง ล้าง ไฆวะ โล๊ง ลู่ง ที๊ง กล้อง พ้ะดู พ้า      เมะ เว๊ ที๊ง ยูฟาเต กล้อง. ฌ้อง ที๊ง กล้อง พ้า นอ ล้างไซ้ะ ไฆ๊ ท้ะ      บี่ ซุ้ แด้ เว้ เกล้ เกม๊า จ๊าวแพเดง ซีง พี่ อ โอ ลู่ง มื่ง ทาง ล โค๊ นอ ม เฌ๊ โพะ เว๊ ล้อ.
66016013	ฌ้อง จ แด ท มื้งแฆ่ ซ๊า ดื้ง      อ เค่ง อ ฌ้าง แบ ด้อง ดีเก้า      โอ ลู่ง ฌู่ง พ้ะดู ดี๊ ท พูแฆ่ อ้า ดี๊ โม กไบล้ะ กแบล นอ อ นุ้ พ้า ไจ ทาง.
66016014	เมะ ท มื้งแฆ่ ล แพ นอ แม้ ท ล้ะ ท เล่ ซี. ท มื้งแฆ่ ซ๊า ดื้ง อี้ง ลี้ อางฆื๊ง จ๊าวแพเดง กุ้ อ แฌ้ เฆ้ง ฌางคู โคล๊ง คู      บี่ ซุ้ ม เกม๊า จ๊าวแพเดง ล แพ นอ เฌ๊ ดึ้ ซยอง เท่อ ลู่ง กแช่ แยว้ พี่ อ โอ ดี๊ อ ซยื๊ง อ ซย้อง ดู ทึ ล แฌ้ นอ อ มื่ง ล้างเปิ่ง ดู ทึ อ นี้ง นอ ล้อ.
66016015	กแช่ เยซู คริ้ ไจ้ะ เว๊      "คุ้ช๊องแน เมะ ฌี้. จ ม เฌ๊ แบ ด้อง โพล้ง อางฌูง เท่อ. โพล้ง พี่ ล มี๊ง แบ      โอ คุ้ ปโล่ ล้าง อ ซ้ะ ดี๊ แฌแซ อ ไช๊ อ ช้าง นอ โอ ดี๊ ท มึ ท พ้า. อ เว๊ ล แบ ไจ โบลงโกง ล้าง ฌางแช้ ฌางเด ลู่ง โพล้ง อ เมะแซ พ้า แบ".
66016016	ฌ้อง ท มื้งแฆ่ ล แพ นอ ลี้ ฌ้า จ๊าวแพเดง เกม๊า อ โอ ซยอง ลู่ง ท ล่าง ล จอง      ลู่ง ฮีบรู อ คว่าง นอ กุ้ เว๊ ฮามาเกโดง.
66016017	ท่อง อ ช๊าง ท มุ้คู พู เนว๊ แฌ้ ล แฌ้ นอ ลู๊ง ล้าง ไฆวะ โล๊ง ลู่ง ท พุ้พ๊าง. ฌ้อง ท อ ลู่ง เซ๊ ทาง ลู่ง ท ล่าง ชี๊น้าง ยู่แคว่ เท่อ เว่งฮ๊าง พ้า ไจ้ะ เว๊      "ชิ้เทา เย้า".
66016018	ฌ้อง ล๊าง แว่ได้ะ ดี๊ ล๊าง เซ๊ เซ๊ ล้างว้าง ล้างซวาง ดี๊ ฌางคู ว้ะ พ้ะดู. ล โค๊ ลู่ง กโพล้ง กึ ทาง ฌางคู โคล๊ง คู นอ ฌางคู ว้ะ น้ะ ทึ บี่ อี้ง ล โอ น่าง พ๊า ได้ะ แบ.
66016019	เว่ง พ้ะดู อางน้าง พ้ะ อ ซ้ะ ซ๊า โป้ง. เว่ง กุ้ อ ที๊ง อ ค่าง แบ ท แม้ เฌ๊ฌ้อง ไฆวะ-อ้ะ. กแช่ แยว้ นาง แบ ไท้ เว่ง บาบีโลง ดี๊ เกม๊า โอ้ เว๊ ซไบ้ะ แซ ที๊ง ลู่ง อ โล๊ง พ้า. ซไบ้ะ แซ ที๊ง นอ เมะ เว๊ กแช่ แยว้ อ ท ซ้ะทาง พ้ะดู.
66016020	เก้าะคู กุ้ อ จอง ดี๊ ท ลู่ง กุ้ อ โพลง ล้างแม่ ไฆวะ.
66016021	มื่ง แซ ล้างเทะ แบ โพล้ง. มื่ง แซ ล โพลง~ๆ นอ ฆ๊า ลี่ง ชี๊ง เย่ กีโล. โพล้ง ชู อ้า แบ กแช่ แยว้ เป๊งนี่ อ แบ แบ ท น้ะ ท โน๊ง ลู่ง มื่ง แซ ล้าง อ กย้อง      เมะ เว๊ ท แม้ อ้า แม้ ซ๊าง ล พ๊า อี้ง น้ะ เต้~ๆ.
66017001	ฌ้อง ท มุ้คู พู ล แฌ้ ลู่ง ท เนว๊ แฌ้ อ แกล้ พี่ อ โชะ ดี๊ โล๊ง นอ เฌ๊ ฌู แย้      ไจ้ะ เว๊      "เฌ๊ โพะ จ ไค๊ เซ้อ. จ ม เกม๊า น แด แบ เค๊เซ๊มืง อ้า ทึ ล แฌ้ นอ แบ ท แม้ เตา แม้ แต๊-อ้ะ      เมะ เว๊ เว่ง พ้ะดู พี่ อ โอ เบ้า ดี๊ ที๊ง กล้อง ตบลึ้ บ้อง ล เว่ง นอ.
66017002	จ๊าวแพเดง กุ้ อ แฌ้ ลู่ง ฌางคู โคล๊ง คู อี้ง แม้ กแม มืง กแม แคว๊ ดี๊ เค๊เซ๊มืง อ้า ทึ ล แฌ้ นอ. โพล้ง ฌางคู โคล๊ง คู ม้า เว๊ อ ซไบ้ะ แซ ที๊ง      เมะ เว๊ ท แม้ กแม มืง กแม แคว๊ ดี๊ กมืง ล แฌ้ นอ".
66017003	วีง ฌี้ แล้ แอว้ บุ้ แบ จ ซ้ะ      ฌ้อง ท มุ้คู พู ล แฌ้ นอ ลี้ ฌ้า แย้ ลู่ง แพะคู ตเค แกล้. พี่ พ นอ จ แด โพล้ง มืง โอ ล แฌ้ เทา ท พูแฆ่ อ้า โฌ้ จีลี ล ดื้ง อ คู. เฆ้ง ท พูแฆ่ อ้า อ ล้อง นอ ท กวิ้ ล้าง ท อ เม้ง ตบลึ้ เม้ง เก ท ไคล้ ดึ้เดว ทื่งแช้ กแช่ แยว้. ท พูแฆ่ อ้า นอ อ คู โอ เนว๊ โพลง ดี๊ อ โน้ง โอ ล ชี๊ง.
66017004	กมืง ล แฌ้ นอ ซุ้ ไช๊ ลึ้พึ ดี๊ อ โฌ้      ไต้ อ ซ้ะ ดี๊ ท๊อง ดี๊ โล่ง พี่ อ ฆวี้ แค้ ตบลึ้ เม้ง. อ เว๊ โชะ ดี๊ โล๊ง ท๊อง ชวี๊ง ล้าง เท่อ พี่ อ แบ อ้า แบ ซ๊าง ดี๊ ล้างลุ้ ล้างเช้      เมะ เว๊ ท แม้ กแม มืง กแม แคว๊.
66017005	อ เมะเทิ่งคู นอ แบ ท กวิ้ ล้าง ท อ เม้ง เก ท คิ้ซูง คิ้บีง      ไจ้ะ เว๊ บี่ อี้ง      "เว่ง พ้ะดู บาบีโลง นอ เมะ เว๊ เค๊เซ๊มืง กุ้ แฌ้ อ มู่ ดี๊ เก ท ล้างลุ้ ล้างเช้ ลู่ง ฌางคู โคล๊ง คู กุ้ เม้ง อ มู่".
66017006	ฌ้อง จ แด กมืง ล แฌ้ นอ ม้า กแช่ แยว้ อ พู อ ลี้ง อ ซวีง      เมะ เว๊ โพล้ง พี่ อ แบ ท แม้ ซี๊ง-อ้ะ ลู่ง อ โต้ ดี๊ กแช่ เยซู อ กย้อง. ท่อง จ แด กมืง นอ จ ล้ะ เซิง ล้ะ ซ้ะ เต้~ๆ.
66017007	ท มุ้คู พู ล แฌ้ นอ อางจ้ะ แย้ ไจ้ะ เว๊      "แบ ท ล้อ น ล้ะ เซิง ล้ะ ซ้ะ. ท ไฌ่ คิ้ซูง คิ้บีง แบฆ้ะ ดี๊ กมืง ดี๊ ท พูแฆ่ อ้า พี่ อ ต้าง กมืง นอ จ ม โล้ เอะ แน้. ท พูแฆ่ อ้า พี่ อ คู โอ เนว๊ โพลง ดี๊ อ โน้ง โอ ล ชี๊ง.
66017008	พี่ น แด แบ-อ้ะ นอ      ลู่ง อ ไยะ แค๊ อู้ นอ โอ ม๊า เว๊      แบ เด้าะ ค๊องเนง อี้ง ล ม๊า ล้า แบ      เบ้า ม ไจ ทาง ท โยะคิ้ พ้า บี่ ซุ้ ม แบ ก้ะ ท แม้ เตา แม้ แต๊-อ้ะ เย้า. โพล้ง กุ้ อ แฌ้ ลู่ง ฌางคู โคล๊ง คู พี่ อ เม้ง ล แบ ท กวิ้ไน-อ้ะ ไละ ท ม๊า พ้า ลู่ง กแช่ แยว้ ล ไต้ ล้าง ฌางคู โคล๊ง คู ได้ะ แบ เย้า      โพล้ง ล แพ นอ ม ล้ะ เซิง ล้ะ ซ้ะ ท่อง อ แด แบ ท พูแฆ่ อ้า นอ พี่ อ โอ ม๊า ลู่ง อ ไยะ แค๊      เมะ ค๊องเนง อี้ง ล โอ ม๊า ล้า แบ      แบ เด้าะ ม โอ ทาง ได้ะ.
66017009	ลู่ง ท ไฌ่ อี้ง นอ แบ เจ่ ท โกง ท มอง. คู เนว๊ โพลง นอ เมะ เว๊ ท ลู่ง เนว๊ โพลง พี่ กมืง ล แฌ้ ชี๊น้าง เว๊ อ คู
66017010	ดี๊ เมะ เว๊ จ๊าวแพเดง เนว๊ แฌ้. อ ดู้ง อ ยาง เลา ไฆวะ เย่ แฌ้ เย้า. โอ ล แฌ้ ยู่แคว่ เท่อ ได้ะ ดี๊ อ ไค๊ ทึ ล แฌ้ นอ ล เฌ๊ ได้ะ แบ. ท่อง อ เว๊ เฌ๊ โคะ นอ แบ ยู่แคว่ เท่อ ล ชู่ ล ล่าง ล้อ.
66017011	ท พูแฆ่ อ้า พี่ อ ม๊า ลู่ง อ ไยะ แค๊      แบ เด้าะ ค๊องเนง อี้ง ล ม๊า ล้า แบ ล ดื้ง นอ      อ นอ เก จ๊าวแพเดง โฆะ แฌ้ ล แฌ้. อ เว๊ นอ เก ล แฌ้ ลู่ง ท เนว๊ แฌ้ นอ อ แกล้. อ เว๊ ม แบ ท แม้ เตา แม้ แต๊-อ้ะ.
66017012	ท พูแฆ่ อ้า อ โน้ง ล ชี๊ง พี่ น แด แบ-อ้ะ นอ เก จ๊าวแพเดง อ แฌ้ ล ชี๊ง พี่ ล ยู่แคว่ เท่อ ได้ะ แบ      แบ เด้าะ กแช่ แยว้ ม นย่อง เกม๊า โอ ดี๊ อ ดู้ง อ ยาง เก จ๊าวแพเดง ฆึ ดี๊ ท พูแฆ่ อ้า นอ ล โมง.
66017013	จ๊าวแพเดง ล แพ นอ อ ซ้ะ ม โอ ล เม้ง ฆ่าง. อ ซื๊ง เว๊ ม อางกี ล้าง อ ไฌ่ อ แบ้ ดี๊ อ ดู้ง อ ยาง เอะ ท พูแฆ่ อ้า นอ.
66017014	จ๊าวแพเดง ล แพ อี้ง ม ดึ้ โละ ซ้ะ                ดี๊ แกะ พู      แบ เด้าะ แกะ พู ดี๊ อ พู อ ลี้ง ซีง ม น้า เว๊      อ ไฌ่ บี่ อี้ง แกะ พู นอ เก กแช่ ดู ทึ ดี๊ เก จ๊าวแพเดง ดู ทึ. เมะ อ พู อ ลี้ง ซีง นอ เก โพล้ง พี่ กแช่ แยว้ กุ้ นี่ เว๊ ดี๊ อางลึ นี่ เว๊ ดี๊ เก โพล้ง โต้ โพล้ง ล้อง".
66017015	ท มุ้คู พู นอ โล้ เอะ แย้ บี่ อี้ง      "ที๊ง กล้อง ตบลึ้ บ้อง พี่ น แด เค๊เซ๊มืง ชี๊น้าง เว๊ อ คูด้าง นอ เมะ เว๊ โพล้ง กุ้ ชื้อ กุ้ ชะ กุ้ ที๊ง กุ้ ค่าง นอ.
66017016	ท พูแฆ่ อ้า อ โน้ง อ บ้อง ล ชี๊ง พี่ น แด-อ้ะ นอ ม แช๊เมะ ไฌ๊ซ้ะ ดี๊ เค๊เซ๊มืง ล แฌ้ นอ      ม แม้ ไฆวะ กมืง ล แฌ้ นอ อ ท กุ้ อ เม้ง เกม๊า อ โอ โบลง โอ โช้ง. ฌ้อง อ ซื๊ง เว๊ ม อาง เว๊ อ แย ดี๊ ม เช้า ไฆวะ-อ้ะ ดี๊ มี.
66017017	อ ไฌ่ บี่ อี้ง กแช่ แยว้ บุ้ แบ อ ซื๊ง เว๊ อ ซ้ะ เกม๊า อ แม้ เท่อ แบ กแช่ แยว้ อ ซ้ะ      เมะ เว๊ เกม๊า อ ซื๊ง เว๊ อ ซ้ะ โอ ล เม้ง ฆ่าง ดี๊ อางกี ล้าง เอะ ท พูแฆ่ อ้า อ มื่ง อ บ้าง      ท้อง กแช่ แยว้ อ ลู่ง อ แท๊ ม ชิ้เทา ไฆวะ เว๊ ล้อ.
66017018	กมืง พี่ น แด-อ้ะ นอ เมะ เว๊ เว่ง พ้ะดู พี่ อ โอ ดี๊ อ ดู้ง อ ยาง ยู่แคว่ จ๊าวแพเดง กุ้ อ แฌ้ เฆ้ง ฌางคู โคล๊ง คู".
66018001	จ แด ท ล แพ อี้ง ฌ้อง ลู่ง ไค๊ จ แด แบ ท มุ้คู พู ล แฌ้ เด้าะ โอ ลู่ง มุ้ คู เฌ๊ ล้าง      โอ ดี๊ อ ดู้ง ดู ยาง ดู. อ ฆี๊ง อ แล้ อ โฌ่ง อ พ้าง นอ พ้าง ล้าง เฆ้ง ฌางคู โคล๊ง คู.
66018002	อ เว๊ กุ้ เท่อ ดี๊ อ ลู่ง เซ๊ พ้ะดู ไจ้ะ เว๊      "เว่ง พ้ะดู บาบีโลง ล้างฆ่อง เย้า      ล้างฆ่อง เย้า      เก ทาง ก้ะ ท มื้ง ท แฆ่ อ ล่าง      เก ท มื้งแฆ่ อ้า กุ้ เม้ง อ ล่าง โอ      ดี๊ เก ทู พี่ อ อาง ท อืง ท แกล ล แพ นอ อ ล่าง โอ ล่าง ช๊อง.
66018003	อ ไฌ่ บี่ อี้ง เว่ง ล เว่ง อี้ง เกม๊า โพล้ง กุ้ ชื้อ กุ้ ชะ โอ้ อ ซไบ้ะ แซ ที๊ง ลู่ง อ ชอง      เมะ เว๊ ท ซ้ะกวี้ง ล๊องก้อง ลู่ง ท แม้ กแม มืง กแม แคว๊. กเย่ จ๊าวแพเดง ลู่ง ฌางคู โคล๊ง คู นอ แม้ กแม มืง กแม แคว๊ เท่อ ดี๊-อ้ะ      ดี๊ โพล้ง กเย่ อ แม้แค้ เท่อ นอ อ ท โอ ทาง ช๊อง ทาง ดี๊ กลู ดี๊ จี้ แอ ฌี่ง แอ ฌ้อง เฌ๊ เว๊ ลู่ง เว่ง นอ อ ท ซ้ะกวี้ง ล๊องก้อง อ กย้อง".
66018004	ฌ้อง จ แน่ฌ๊า ท อ ลู่ง ล เม้ง เด้าะ โอ ลู่ง มุ้คู โซ๊ง ล้าง ไจ้ะ เว๊ แด "จ พู จ ลี้ง ซีง-เอ้อ ไจ ทาง ไฆวะ ลู่ง เว่ง พ้า นอ ไช้ะ บี่ ซุ้ น ซื๊ง ล แม้ แบฆ้ะ ล้าง น ซ้ะ ดี๊ เว่ง ล เว่ง อี้ง อ ท เด้บ้ะ น่าง ปี๊ แบ ดี๊ น ล ฮะ นี่ ฆึ ท แม้ เตา แม้ แต๊ ดี๊ เว่ง ล เว่ง นอ แบ.
66018005	อ ไฌ่ บี่ อี้ง เว่ง ล เว่ง อี้ง อ ท เด้บ้ะ นอ โฆะ ทาง อ ซ้ะ ท้องบ้ะ มุ้คู เย้า ฌ้อง กแช่ แยว้ ล ซ้ะนาง เว๊ อ ท อ้า ท ซ๊าง แบ.
66018006	เว่ง นอ แม้ เท่อ บี่ จะ เล้ นอ แม้ ไท้-อ้ะ บี่ นอ ปะ ล้อ. เท่อ พี่ เว่ง แม้ เว๊ เย้า นอ แม้ แก ไท้-อ้ะ คี๊ง โทะ. ซไบ้ะ แซ ที๊ง พี่ อ เว๊ ควี้ง ล้าง-อ้ะ ลู่ง โล๊ง พ้า เย้า นอ ควี้ง ล้าง ไท้ เอะ-อ้ะ เฆ๊ นี่ อ ล่าง คี๊ง โทะ.
66018007	เว่ง บาบีโลง อางกี ทาง โท๊ อ ซ้ะ ดี๊ โอ โบ โอ โย๊ บี่ จะ เล้ นอ เกม๊า อ โอ ก้ะ ดี๊ ท น้ะ ท โน๊ง บี่ นอ ล้อ. อ ไฌ่ บี่ อี้ง อ เว๊ ชีอูงพู๊ ทาง อ ซ้ะ ไจ้ะ เว๊ 'จ นี่ แบ จ ดู้ง ดู ยาง ดู เก จ๊าวแพเดง มืง ล เมะ จ เก โพล้ง มืงเม๊ แบ. ท แบ มอง แบ ม้ะ แม้ อ ซ้ะ บี่ จะ เล้ นอ จ ล ซีงแฌ๊ แบ'.
66018008	ท บี่ นอ ท แม้ อ้า แม้ ซ๊าง ล เม้ง แบ ล เม้ง ม เก ทาง อ ซ้ะ ดี๊ เว่ง นอ ล นี้ง ล้อ เมะ เว๊ ท เจ้า ท แช๊      ท แบ มอง แบ ม้ะ ดี๊ ท ซ้ะวี่ง ล้างดุ้. ฌ้อง มี ม อาง ไฆวะ เว่ง ล เว่ง นอ เลา ปะ อ ไฌ่ บี่ อี้ง กแช่ แยว้ พี่ อ เก โพล้ง แม้ เตา แม้ แต๊-อ้ะ ล แฌ้ นอ อ ดู้ง ดู ยาง ดู".
66018009	กเย่ จ๊าวแพเดง ฌางคู โคล๊ง คู อี้ง พี่ อ แม้ กแม มืง กแม แคว๊ ดี๊ โอ โบ โอ โย๊ ดี๊ เว่ง ล เว่ง นอ ม ฌางล้าง ย้าล้าง เท่อ ลู่ง เว่ง นอ อ ฌ่าง เป๊งนี่ อ แด แบ มี คูง ทาง พี่ อ อาง ไฆวะ เว่ง นอ.
66018010	อ ซื๊ง เว๊ ชี๊เทิง ลู่ง อ ไย้ แคว่ เว๊      เป๊งนี่ ซ้ะเม เท่อ พี่ อ แด เว๊ เว่ง นอ แบ ท แม้ เทะทอง ปได้-อ้ะ. อ ซื๊ง เว๊ ไจ้ะ เว๊      "ท น้ะ ท โน๊ง เก ทาง เย้า. ท น้ะ ท โน๊ง เก ทาง เย้า. เว่ง พ้ะดู บาบีโลง พี่ อ โอ ดี๊ อ ดู้ง อ ยาง-เอ้อ      น แบ ท แม้ เตา แม้ แต๊ เฌ๊ฌี่ง เฌ๊ฌ้อง ไฆวะ ล ทีง เฆาะ ล้อ".
66018011	กเย่ โพล้ง แม้เละ แม้แค้ ลู่ง ฌางคู โคล๊ง คู อี้ง ม ฌางล้าง ย้าล้าง ลู่ง เว่ง นอ อ ฌ่าง      อ ไฌ่ บี่ อี้ง โพล้ง ล โอ ฆวี้ อ ซื๊ง เว๊ อ ท เละ ท แค้ น่าง แฌ้ ล้า แบ.
66018012	ท เละ ท แค้ ล แพ นอ เมะ เว๊ ท๊อง      จี้      ดี๊ โล่ง พี่ อ ฆวี้ แค้ ตบลึ้ เม้ง      ตไก้ยะ อ แอว้      อ ลึ้      อ โฌ้ จีลี แม้ ดี๊ ลูง ลู่ง อ ฌี้      เซง น๊าม๊า กุ้ อ เม้ง      เท่อ พี่ อ ไต้ เว๊ ดี๊ กช๊าง เม      ไต้ เว๊ ดี๊ เซง ลู่ง อ ฆวี้ แค้ ดี๊ ท่องบ้าง ดี๊ ท้ะ ดี๊ โล่ง พี่ อ โอ ดี๊ อ กีง
66018013	ท น๊าม๊า ตบลึ้ เม้ง ซไบ้ะ แซ ที๊ง      ตซู      ฌื๊งไน้ะ      บืงซาลี      งู้      แกะ      กซี      เลาะ      ท อ ฆ่อง ดี๊ โพล้ง พี่ อ แบ ท พอง นี่-อ้ะ.
66018014	โพล้ง แม้แค้ เท่อ ซีง ล แพ นอ ม ไคล้ ดี๊ เว่ง นอ ไจ้ะ เว๊      "เท่อ พี่ น ซ้ะ ล๊องก้อง เว๊ นอ ล้างแม่ ไฆวะ แด แน้ เย้า. น ท ฆ้า ท โฆ่ พี่ อ ฌี้~ๆ กุ้ อ เม้ง ล้างแม่ ไฆวะ เลา ปะ. น ล แด แบ ไท้ ท ล แพ อี้ง น่าง ชุ้ ล้า แบ".
66018015	กเย่ โพล้ง แม้เละ แม้แค้ พี่ อ อางแช๊ แบ อ ฆ้า อ โฆ่ ลู่ง เว่ง พ้า ดี๊ เก ทาง ก้ะ โพล้ง ท โอ ท ช๊อง เย้า นอ ม ชี๊เทิง ลู่ง อ ไย้      เป๊งนี่ ซ้ะเม เท่อ พี่ อ แด เว๊ เว่ง นอ แบ ท แม้ เทะทอง ปได้-อ้ะ. อ ซื๊ง เว๊ ม ฌางล้าง ย้าล้าง
66018016	ดี๊ ไจ้ะ เว๊      "ท น้ะ ท โน๊ง เก ทาง เย้า. ท น้ะ ท โน๊ง เก ทาง เย้า. เว่ง พ้ะดู นอ พี่ อ ซุ้ แบ ไช๊ช้าง พี่ อ แม้ เว๊ ดี๊ ตไก้ยะ ลู่ง อ ฌี้      ตไก้ยะ อ ลึ้      อ โฌ้ จีลี      พี่ อ ไต้ ทาง เว๊ ดี๊ ท๊อง ดี๊ โล่ง ลู่ง อ ฆวี้ แค้ ตบลึ้ เม้ง นอ
66018017	ล ทีง ล้อ อ ท ฆ้า ท โฆ่ ล แพ นอ เฌ๊ฌ้อง ไฆวะ เลา ปะ". โพล้ง คะ กบ้าง ที๊ง กุ้ อ แฌ้ ดี๊ โพล้ง โอ กบ้าง ที๊ง คู กุ้ อ แฌ้ ดี๊ กบ้าง ที๊ง อ เพล่ กุ้ อ แฌ้ ดี๊ กเย่ โพล้ง พี่ อ โกง อาง ไต้ อาง เท่อ ลู่ง ปางเล พ้า นอ อ ซื๊ง เว๊ ซีง ชี๊เทิง ลู่ง อ ไย้
66018018	ดี๊ แด แบ เว๊ มี อาง เว่ง คูง ทาง นอ      ฌ้อง กุ้ ทาง เท่อ ไจ้ะ เว๊      "เว่ง พี่ ล จอง เล้ ม แบ ด้อง เว่ง พ้ะดู ล จอง แย๊ อี้ง".
66018019	อ ซื๊ง เว๊ ฆวีง ทาง ฌางคู มูง ลู่ง อ คู ล้อง ดี๊ ฌางล้าง ย้าล้าง ไจ้ะ เว๊      "ท น้ะ ท โน๊ง เก ทาง เย้า. ท น้ะ ท โน๊ง เก ทาง เย้า. เว่ง พ้ะดู อี้ง เก โพล้ง กุ้ แฌ้ อ ล่าง พี่ อ กบ้าง ที๊ง โอ ลี้ ลู่ง ปางเล พ้า ดี๊ เก ทาง ก้ะ โพล้ง ท โอ ท ช๊อง ลู่ง เว่ง นอ อ กย้อง ล้อ. เว่ง นอ แบ ท แม้ เฌ๊ฌ้อง-อ้ะ เลา ปะ ล ทีง ล้อ".
66018020	ท มุ้คู-เอ้อ ซ้ะอวีง ซ้ะโทะ แด เทา พี่ เว่ง ล เว่ง อี้ง แบ ท แม้ เฌ๊ฌ้อง-อ้ะ เย้า. กแช่ แยว้ อ พู อ ลี้ง      ดี๊ กแช่ เยซู อ เพล่ ดู      ดี๊ โม ไคล้ คิ้ กแช่ แยว้ ซีง-เอ้อ      ซ้ะอวีง ซ้ะโทะ แด เทา      อ ไฌ่ บี่ อี้ง กแช่ แยว้ แม้ เตา แม้ แต๊ เว่ง ล เว่ง นอ เอะ น ซื๊ง เย้า.
66018021	ฌ้อง ท มุ้คู พู ล แฌ้ พี่ อ โอ ดี๊ อ ดู้ง อ ยาง แอ นอ โชะ ทาง นี่ โล่ง พ้ะดู ล โพลง แบ ด้อง เชิงไนะ พ้ะดู      ฌ้อง จึ้ ล้าง เว๊ ปางเล พ้า ดี๊ ไจ้ะ เว๊      "เว่ง พ้ะดู บาบีโลง นอ ม แบ ท จึ้ ล้าง-อ้ะ ชอง~ๆ บี่ อี้ง      ฌ้อง โพล้ง ล แด แบ-อ้ะ น่าง พ๊า ล้า แบ ล้อ.
66018022	ทแน่ อ ลู่ง ฌี้      แท๊ ฌี้      ปี้ง ฌี้      ควี้ ฌี้      โพล้ง ล แน่ฌ๊า อ เซ๊ ลู่ง น แกล้ ล้า แบ. โพล้ง อ จูง ซี ไต้ เท่อ เม้ง ฌี้ เม้ง ฌี้ ล โอ ลู่ง น แกล้ ล้า แบ      ดี๊ โพล้ง ล แน่ฌ๊า เชิงไนะ เซ๊ ลู่ง น แกล้ ล้า แบ.
66018023	มีโด้ง ล พ้าง ล้าง ลู่ง น แกล้ ล้า แบ. โพล้ง ล แน่ฌ๊า แบ เม้ากแช่ มืง เม้ากแช่ แคว๊ อ ลู่ง เซ๊ ลู่ง น แกล้ ล้า แบ      อ ไฌ่ บี่ อี้ง กเย่ โพล้ง แม้เละ แม้แค้ ลู่ง น แกล้ นอ เก ท อ ดู อ โท๊ ลู่ง ฌางคู โคล๊ง คู เย้า      ดี๊ น อางโล๊ นี่ โพล้ง กุ้ ชื้อ กุ้ ชะ ดี๊ น ท อูง ท โป้.
66018024	ลู่ง เว่ง พ้า นอ โพล้ง แด โม ไคล้ คิ้ กแช่ แยว้ ดี๊ กแช่ แยว้ อ พู อ ลี้ง ล แพ นอ อ ซวีง ดี๊ กเย่ โพล้ง พี่ อ แบ ท แม้ ซี๊ง-อ้ะ ลู่ง ฌางคู โคล๊ง คู อี้ง อ ซวีง".
66019001	ท่อง ท มุ้คู พู ล แฌ้ ไคล้ เท่อ ฌ้อง นอ ลู่ง ไค๊ จ แน่ฌ๊า ท อ ลู่ง แบ ด้อง โพล้ง แอ ฌ้อง อ ลู่ง เซ๊ ทาง ลู่ง มุ้คู ไจ้ะ เว๊      "อางปฆ้า ทาง กแช่ แยว้. ท พ้อง ท พลิ้      ท โฌ่ง ท พ้าง ดี๊ ท ซยื๊ง ท ซย้อง โอ เว๊ ดี๊ ก กแช่ แยว้.
66019002	อ ไฌ่ บี่ อี้ง กแช่ แยว้ อ ท ต้ะเซ๊ง นอ เมะ ท อ เกิ้ง อ แบ ดี๊ อ โต้ อ ล้อง ล้อ. อ เว๊ ไคล้ ล้าง เค๊เซ๊มืง อ้า ทึ ล แฌ้ นอ อ เตา อ แต๊ พี่ อ เกม๊า โพล้ง ฌางคู โคล๊ง คู อี้ง แม้ ฆึ ท อ้า ท ซ๊าง ดี๊-อ้ะ ลู่ง อ เว๊ อ ท แม้ กแม มืง กแม แคว๊. กแช่ แยว้ แม้ เตา แม้ แต๊ กมืง ล แฌ้ นอ เป๊งนี่ อ เว๊ แม้ ซี๊ง กแช่ แยว้ อ เพล่ อ บาง".
66019003	โพล้ง ล แพ นอ กุ้ ซย้ะ เท่อ ล พ๊า เด้าะ ไจ้ะ เว๊      "อางปฆ้า ทาง กแช่ แยว้. มี พี่ อ คูง ทาง ลู่ง เว่ง พ้า นอ เค้ ทาง ล้างชู้ ล้างแกย ครึ~ๆ ล้อ".
66019004	โพล้ง เม้ง โพล้ง แซย่ คี๊ง ชี๊ง ลี่ง แฌ้ ดี๊ เครุ้ ลี่ง ดื้ง นอ คะด้ะ ล้าง อ ซ้ะ โบง ทาง แบ้ ทาง กแช่ แยว้ พี่ อ ชี๊น้าง อ ล่าง ยู่แคว่ เท่อ. อ ซื๊ง เว๊ ไจ้ะ เว๊      "อาเมง. อางปฆ้า ทาง กแช่ แยว้".
66019005	ท อ ลู่ง เซ๊ ทาง ลู่ง ท ล่าง ชี๊น้าง ยู่แคว่ เท่อ นอ ไจ้ะ เว๊ แด      "น ซื๊ง กุ้ อ แฌ้ พี่ เก กแช่ แยว้ อ เพล่ อ บาง พี่ อ ดู้ง แบ ยาง แบ กแช่ แยว้ เลา ดี๊ โพล้ง ดู โพล้ง ปี๊ นอ อางปฆ้า ทาง ก กแช่ แยว้ เซ้อ".
66019006	ฌ้อง จ แน่ฌ๊า ท อ ลู่ง แบ ด้อง โพล้ง แอ ฌ้อง อ ลู่ง      แบ ด้อง ที๊ง ล้างชู๊ง เซ๊ ดี๊ แบ ด้อง ล๊าง เซ๊      เซ๊ ล้างว้าง ล้างซวาง ไจ้ะ เว๊ แด      "อางปฆ้า ทาง กแช่ แยว้      อ ไฌ่ บี่ อี้ง ก กแช่ แยว้ พี่ อ โอ ดี๊ อ ซยื๊ง อ ซย้อง ดู ทึ ล แฌ้ นอ ยู่แคว่ เท่อ.
66019007	เกม๊า ก ซ้ะอวีง ซ้ะโทะ แด เทา. เกม๊า ก อางปฆ้า ทาง กแช่ แยว้      อ ไฌ่ บี่ อี้ง ท้อง อ มื่ง อ แค๊ ลู่ง แกะ พู ม อางเม้า อางแร่ เย้า. เม้ากแช่ มืง นอ แด้ เว้ อ ซ้ะ เมาน่าง เย้า.
66019008	กแช่ แยว้ เกม๊า เม้ากแช่ มืง นอ ไต้ ทาง อ ซ้ะ ดี๊ ตไก้ยะ ลู่ง อ ฌี้ ทึ". (อ นอ เมะ เว๊ เท่อ พี่ กแช่ แยว้ อ พู อ ลี้ง แม้ เว๊ ลู่ง อ แบ กแช่ แยว้ อ ซ้ะ).
66019009	ท่อง อ ช๊าง ท มุ้คู พู ล แฌ้ นอ โล้ เอะ แย้ ไจ้ะ เว๊      "กวิ้ ล้าง ท ล แพ อี้ง      เมะ เว๊ ท มึ ท พ้า โอ ดี๊ โพล้ง กุ้ แฌ้ พี่ ท โล้ แบ-อ้ะ เกม๊า เฌ๊ โอ ซยอง ลู่ง แกะ พู อางเม้า อ นี้ง". ฌ้อง อ เว๊ โล้ เอะ แย้ เด้าะ ไจ้ะ เว๊      "ท ไคล้ ล แพ อี้ง นอ เก กแช่ แยว้ อ ลู่ง อ แท๊ ล้างเท่ง ล้างชิ้ ล้อ".
66019010	ฌ้อง จ คะด้ะ ล้าง จ ซ้ะ ลู่ง อ คางไท้ะ บี่ ซุ้ จ ม โบง ทาง แบ้ ทาง-อ้ะ      แบ เด้าะ อ เว๊ ไจ้ะ เอะ แย้ บี่ อี้ง      "แบ้ ทาง แย้ ล ฌี้. จ เก กแช่ แยว้ อ เพล่ บี่ ซุ้ แน้ ล้อ      ดี๊ บี่ ซุ้ น ด๊างพื่งวี่ พี่ อ ทื๊ง นะ ท อ ที๊ง อ โต้ พี่ กแช่ เยซู โล้ ล้าง เว๊ นอ ปะ ล้อ. โบง ทาง แบ้ ทาง กแช่ แยว้ ล โค๊      อ ไฌ่ บี่ อี้ง ท อ ที๊ง อ โต้ พี่ กแช่ เยซู โล้ ล้าง เว๊ นอ เก ท อ ล้างเปิ่ง ดู ทึ ลู่ง โม ไคล้ คิ้ กแช่ แยว้ อ ท โล้ เว้ พ้า นอ ล้อ".
66019011	ฌ้อง จ แด แบ ท มุ้คู อุ้พ้ะ ทาง อ ซ้ะ เย้า. กซี แอว้ โอ ล ดื้ง. โพล้ง พี่ อ เทา เว๊ อ คู ล แฌ้ นอ อ เม้ง เมะ เว๊ "โต้ ล้อง ดี๊ เซิงเท่ง ซ้ะโต้". อ เว๊ ต้ะเซ๊ง เท่อ ดี๊ ดึ้ซึ้ เท่อ ลู่ง อ เกิ้ง อ แบ.
66019012	อ เว๊ อ เมะคลี๊ง นอ แบ ด้อง มี เค้. อ คู ล้อง นอ โอ ดี๊ คลื้งโมะ ตบลึ้ เบง พี่ อ แบ ด้อง จ๊าวแพเดง เว๊. ท กวิ้ไน อ เม้ง ลู่ง อ กแช่ อ ล้อง      แบ เด้าะ เม้ง นอ โพล้ง ล ซีงแฌ๊ เว๊ น่าง แฌ้ แบ. อ กแช่ ล แฌ้ ล้อ ซีงแฌ๊ เว๊.
66019013	ไช๊แค่ พ้ะโท๊ พี่ อ เว๊ ซุ้ เว๊ นอ แบ อ้า ดี๊ ท ซวีง. อ เม้ง นอ เมะ เว๊ "กแช่ แยว้ อ ลู่ง อ แท๊".
66019014	ท~มุ้คู~อ~ซึ้พู โพะ อ ไค๊ เทา กซี แอว้ ดี๊ ซุ้ ไช๊ช้าง พี่ อ แม้ เว๊ ดี๊ ตไก้ยะ แอว้ เกล้งเน้ง.
66019015	น้ะ อ แน่ ไอ บึ้ชึ ล เบง โอ ลู่ง อ เว๊ อ นุ้ พ้า ไจ ทาง      บี่ ซุ้ ม แม้ น้า โพล้ง ล ชื้อ~ๆ. อ เว๊ ม ยู่แคว่ เว๊ ดี๊ อ ดู้ง ดู ยาง ดู      ม ไย่ เท่อ ลู่ง ท ล่าง ไย่ นี่ ซไบ้ะ แซ นอ อ พ้า. อ นอ เมะ เว๊ ท ล่าง พี่ กแช่ แยว้ ลู่ง อ โอ ดี๊ อ ซยื๊ง อ ซย้อง ดู ทึ ล แฌ้ นอ ปล้ะ ล้าง อ ท ซ้ะทาง พ้ะดู.
66019016	ลู่ง อ ไช๊แค่ ล้อง ดี๊ อ กีงไท้ะ ล้อง นอ ท กวิ้ไน อ เม้ง บี่ อี้ง      "จ๊าวแพเดง ดู ทึ ดี๊ กแช่ ดู ทึ".
66019017	ฌ้อง จ แด ท มุ้คู พู ล แฌ้ ชี๊เทิง ลู่ง มื่ง อ คู. อ เว๊ กุ้ เท่อ อ ลู่ง เซ๊ พ้ะดู ไคล้ ดี๊ ทู กุ้ อ เม้ง พี่ อ ยู้ง ลู่ง ท พุ้พ๊าง ไจ้ะ เว๊ แด      "เฌ๊ โอ ซยอง ลู่ง กแช่ แยว้ อ ท ลื่ง อาง พ้ะดู แด เทา.
66019018	เฌ๊ อาง จ๊าวแพเดง ดี๊ ซึ้คู ดี๊ ซึ้พู ดี๊ กซี ดี๊ โพล้ง พี่ อ เทา กซี นอ อ แย      ดี๊ อาง กโพล้ง กุ้ แฌ้ อ แย พี่ อ เก ท ฆ่อง ฌี้      ล เก ท ฆ่อง แบ ฌี้      เลา ดี๊ โพล้ง ดู โพล้ง ปี๊".
66019019	ฌ้อง จ แด แบ ท พูแฆ่ อ้า ดี๊ กเย่ จ๊าวแพเดง ลู่ง ฌางคู โคล๊ง คู ดี๊ อ ซึ้พู ซีง เฌ๊ โอ ซยอง      ม ดึ้ โละ อ ซ้ะ ดี๊ โพล้ง พี่ อ เทา กซี ล แฌ้ นอ ดี๊ อ ซึ้พู ล มู๊ง นอ.
66019020	ท พูแฆ่ อ้า นอ แบ ท พอง นี่-อ้ะ ล พ๊า ฆ่าง ดี๊ โม กไบล้ะ ล แฌ้ แย๊ พี่ อ แม้ ท ล้ะ ท เล่ ลู่ง ท พูแฆ่ อ้า นอ อ เมะแซ พ้า. (อ เว๊ เจ่ ท ล้ะ ท เล่ ล แพ นอ อางโล๊ นี่ โพล้ง กุ้ อ แฌ้ พี่ อ นี่ แบ ท พูแฆ่ อ้า อ ท แม้ไน ดี๊ โบง ทาง แบ้ ทาง เว๊ อ เค่ง อ ฌ้าง นอ). ท พูแฆ่ อ้า ดี๊ โม กไบล้ะ นอ แบ ท ไควะ ล้าง ม๊า-อ้ะ ลู่ง มี พี่ อ เค้ ทาง ดี๊ ท ซ อวี้ง น๊า ม๊าง พ้า.
66019021	น้ะ ล เบง แย๊ พี่ อ โอ โพล้ง เทา กซี ล แฌ้ อ นุ้ พ้า ไจ ทาง นอ กล้าง ซี๊ง อ ซื๊ง เว๊ อ ซึ้พู ด๊าง มู๊ง เฆาะ. ทู กุ้ อ เม้ง ล แพ นอ เฌ๊ จุ้ อาง เว๊ อ แย      อาง เว๊ ท้อง อ กึ้ นอ ล้อ.
66020001	ท่อง อ ช๊าง จ แด แบ ท มุ้คู                พู ล แฌ้ โอ ลู่ง มุ้คู เฌ๊ ล้าง      โชะ ดี๊ กเจ่ ควิ้ ท โยะคิ้ พ้า ดี๊ โชะ พลี้งท้ะ พ้ะดู ลู่ง อ จูง ล้อง.
66020002	อ เว๊ พอง นี่ ฌู่ง พ้ะดู พี่ อ เก ฌู่ง ลู่ง อ ไยะ อ เช้ ล บ้อง นอ      เมะ เว๊ ม้างโค้ไล่      ฌ้อง จ้าทะ เว๊ อ เนง ล ม๊า.
66020003	ท มุ้คู พู ล แฌ้ นอ ไควะ ล้าง เว๊ ท โยะคิ้ พ้า      ฌ้อง ควิ้ทะ เว๊ อ เกล้ ดี๊ กเจ่ ล เกม๊า อ ไจ อางโล๊ นี่ โพล้ง ล ชื้อ~ๆ ล้า แบ. ท่อง อ ชิ้ทาง อ เนง ล ม๊า ฌ้อง นอ ม แบ ท กูแพล่ ทาง-อ้ะ ล ว๊าง.
66020004	ฌ้อง จ แด แบ ท อ ล่าง ชี๊น้าง ยู่แคว่ เท่อ ตบลึ้ ช๊อง ดี๊ โพล้ง พี่ อ ชี๊น้าง ท ล่าง คู ล แพ นอ. อ ซื๊ง เว๊ นี่ แบ อ ดู้ง อ ยาง ต้ะเซ๊ง เท่อ ซี. โพล้ง ล แพ อี้ง นอ แบ ท กล้างเทะ อ โคะ เย้า      เป๊งนี่ ลู่ง อ โล้ ล้าง ท อ ที๊ง อ โต้ พี่ กแช่ เยซู โล้ ล้าง เว๊ ดี๊ โล้ ล้าง กแช่ แยว้ อ ลู่ง อ แท๊. อ ซื๊ง เว๊ ซีง ล โบง ทาง แบ้ ทาง ท พูแฆ่ อ้า ดี๊ ท พูแฆ่ อ้า อ เค่ง อ ฌ้าง นอ แบ. ลู่ง อ เมะเทิ่งคู ฌี้ ดี๊ อ จูง ล้อง นอ ฌี้      ท พูแฆ่ อ้า อ ท แม้ไน ล โอ แบ. อ ซื๊ง เว๊ ม๊า ทาง ไท้ ฌ้อง ยู่แคว่ เท่อ ดี๊ กแช่ เยซู คริ้ แบ ด้อง จ๊าวแพเดง นี่ อ เนง ล ม๊า.
66020005	(โพล้ง อ แฌ้แพ พี่ อ ซี๊ง ไฆวะ เย้า ล ม๊า ทาง ไท้ ได้ะ แบ ท้อง อ ชิ้ทาง อ เนง ล ม๊า). อ นอ เก โพล้ง ซี๊ง พี่ อ ม๊า ทาง ไท้ อ ต้องคู ล มู๊ง.
66020006	โพล้ง พี่ อ ม๊า ทาง ไท้ อ ต้องคู ล มู๊ง อี้ง โอ ดี๊ ท มึ ท พ้า เต้~ๆ. อ ซื๊ง เว๊ ล แบ ซี๊ง คี๊ง พ๊า ล พ๊า นอ แบ. อ ซื๊ง เว๊ ม เก กแช่ แยว้ อ คู ดี๊ เก กแช่ เยซู คริ้ อ คู      ม ยู่แคว่ ซกุ้ เท่อ ดี๊ กแช่ เยซู คริ้ อ เนง ล ม๊า.
66020007	ท่อง อ ชิ้ทาง อ เนง ล ม๊า เย้า นอ ม้างโค้ไล่ พี่ แบ ท ซุ้ทะ-อ้ะ พ้อง พ้า นอ ม แบ ท กูแพล่ ทาง-อ้ะ ล้อ
66020008	ฌ้อง ม ไจ อางโล๊ นี่ โพล้ง กุ้ ชื้อ กุ้ ชะ พี่ อ โอ พ้ะ โอ ล้าง เฆ้ง ฌางคู โคล๊ง คู      เมะ เว๊ โพล้ง โกะ ดี๊ โพล้ง มาโกะ นอ. ม้างโค้ไล่ ม เกม๊า อ ซื๊ง เว๊ ดึ้ ซยอง เท่อ. โพล้ง ล แพ นอ แอ เต้~ๆ แบ ด้อง มิ้ ลู่ง ปางเล พ้าไท้ะ.
66020009	อ ซื๊ง เว๊ ซีง ไจ เฆ้ง ค่าง ด๊าง เบง แย๊      ฌ้อง พ้อง วะ เว่ง พี่ กแช่ แยว้ อ พู อ ลี้ง โอ เว๊      เมะ เว๊ เว่ง พี่ กแช่ แยว้ เอ เว๊. แบ เด้าะ มี โอ ลู่ง มุ้คู ล้างเทะ อาง ไฆวะ โพล้ง ล แพ นอ เลา ปะ.
66020010	ฌ้อง ม้างโค้ไล่ พี่ อ อางโล๊ นี่ อ ซื๊ง เว๊ นอ แบ ท ไควะ ล้าง-อ้ะ ลู่ง มี พี่ อ เค้ ทาง ดี๊ ท ซ อวี้ง น๊า ม๊าง พ้า. ท พูแฆ่ อ้า ดี๊ โม กไบล้ะ นอ แบ ท ไควะ ล้าง-อ้ะ พี่ นอ เย้า. อ ซื๊ง เว๊ แบ โท่ง ท น้ะ ท โน๊ง เลา มแน้ เลา มแช๊ ล้างชู้ ล้างแกย นอ ล้อ.
66020011	ฌ้อง จ แด แบ ท ล่าง ชี๊น้าง ยู่แคว่ เท่อ พ้ะดู ล ช๊อง อ แอว้ ดี๊ โพล้ง ชี๊น้าง เว๊ อ คู. ฌางคู โคล๊ง คู ดี๊ มุ้คู ล้างแม่ ไฆวะ ลู่ง อ เมะแซ พ้า. โพล้ง ล แด ฌางคู ดี๊ มุ้คู ล้า แบ.
66020012	จ แด แบ โพล้ง พี่ อ ซี๊ง ไฆวะ เย้า เลา ดี๊ โพล้ง ดู โพล้ง ปี๊ ชี๊เทิง ลู่ง ท ล่าง ชี๊น้าง ยู่แคว่ เท่อ นอ อ เมะแซ พ้า บี่ ซุ้~ๆ ล้อ. ไละ แบ ท อุ้พ้ะ ทาง-อ้ะ ตบลึ้ ปะ. ฌ้อง ไละ โอ ล ปะ เด้าะ แบ ท อุ้พ้ะ ทาง-อ้ะ ปะ. อ นอ เก ไละ ท ม๊า. โพล้ง พี่ อ ซี๊ง เย้า นอ แบ ท ต้ะเซ๊ง-อ้ะ ท๊อง ล แฌ้~ๆ อ ท ไพ้ะ ท แม้ พี่ ท กวิ้ไน เว้ เว๊ ไละ ล แพ นอ อ พ้า.
66020013	โพล้ง พี่ อ ซี๊ง ปางเล พ้า นอ ปางเล โซ๊ง ไท้-อ้ะ. ท ซี๊ง ดี๊ พลื่ง ค่าง โซ๊ง ไท้ โพล้ง กุ้ อ แฌ้ พี่ อ โอ เว๊ อ พ้า นอ. ฌ้อง โพล้ง กุ้ อ แฌ้ แบ ท ต้ะเซ๊ง-อ้ะ ท๊อง ล แฌ้~ๆ อ ท ไพ้ะ ท แม้ นอ ล้อ.
66020014	ฌ้อง ท ซี๊ง ดี๊ พลื่ง ค่าง นอ แบ ท ไควะ ล้าง ไฆวะ-อ้ะ ลู่ง มี อ้า พ้า. (มี อ้า อ อี้ง เซ้อ เก ท ซี๊ง คี๊ง พ๊า ล พ๊า).
66020015	กเย่ โพล้ง พี่ อ เม้ง ล แบ ท กวิ้ไน-อ้ะ ลู่ง ไละ ท ม๊า พ้า แบ นอ แบ ท ไควะ ล้าง ไฆวะ-อ้ะ ลู่ง มี อ้า พ้า.
66021001	ท่อง อ ช๊าง จ แด แบ มุ้คู ดี๊ ฌางคู โคล๊ง คู อ ซ๊าง. เมะ มุ้คู ฌางคู อ ล่างลี้ง นอ ล้างแม่ ไฆวะ เลา ปะ เย้า      ดี๊ ปางเล ล โอ ล้า แบ.
66021002	จ แด แบ เว่ง ฌี้ เว่ง แอว้      เมะ เว๊ เว่ง เยรูซเลง อ ซ๊าง โอ ลู่ง มุ้คู ดี๊ ลู่ง กแช่ แยว้ อ โอ เฌ๊ ดี้ง ล้าง. เว่ง อี้ง นอ แด้ เว้ อ ซ้ะ เมาน่าง เย้า แบ ด้อง เม้ากแช่ มืง ไต้ ทาง เว้ อ ซ้ะ ลู่ง อ แว้ อ ฌ่าง.
66021003	จ แน่ฌ๊า ท อ ลู่ง เซ๊ ทาง ลู่ง ท ล่าง ชี๊น้าง ยู่แคว่ เท่อ ไจ้ะ เว๊      "ค๊องเนง อี้ง กแช่ แยว้ โอ ดี๊ กโพล้ง เย้า. กแช่ แยว้ ม โอ ดี๊-อ้ะ. อ ซื๊ง เว๊ ม เก เว๊ อ พู อ ลี้ง. กแช่ แยว้ อ กแช่ แด เว๊ ม โอ ดี๊-อ้ะ      ม เก เว๊ อ กแช่ แยว้.
66021004	กแช่ แยว้ ม กว้ะ ไฆวะ เอะ อ เมะที๊ง กุ้ อ โพลง ลู่ง อ เมะ ล้อง. ท ซี๊ง ล โอ ล้า แบ. ท แบ มอง แม ม้ะ ล โอ ล้า แบ. ท ฌางล้าง ย้าล้าง ล โอ ล้า แบ. ท เจ้า ท แช๊ ล โอ ล้า แบ. อ ไฌ่ บี่ อี้ง ท ล่างลี้ง ล่างล้อง ล้างแม่ ไฆวะ เย้า".
66021005	กแช่ แยว้ พี่ อ ชี๊น้าง อ ล่าง ยู่แคว่ เท่อ ล แฌ้ นอ ไจ้ะ เว๊ แด      "ค๊องเนง อี้ง จ ไต้ ทาง ก้ะ เท่อ อ ซ๊าง กุ้ อ เม้ง". กแช่ แยว้ ไคล้ ดี๊ แย้ เด้าะ ไจ้ะ เว๊ แด      "กวิ้ ล้าง ท ล แพ อี้ง แด เทา      อ ไฌ่ บี่ อี้ง ท ไคล้ ล แพ อี้ง เมะ ท อ ที๊ง อ โต้ ล้อ. ทื๊ง-อ้ะ นะ-อ้ะ ซี".
66021006	กแช่ แยว้ ไคล้ ดี๊ แย้ ไจ้ะ เว๊ บี่ อี้ง      "ชิ้เทา เย้า. แย้ จ เก ท อ วี่งคู ดี๊ ท อ ไค๊ ทึ      เก ท อ คางไท้ะ ดี๊ อ คี๊ง ทึ. โพล้ง พี่ อ ซู๊ โอ้ ซ้ะ ที๊ง นอ จ ม เกม๊า อ โอ้ ที๊ง ลู่ง ที๊ง ทางชุ้ พ้า พี่ อ เกล๊าง ท ม๊า      ล แบ เลา ท น่าง เม้ง แบ.
66021007	โพล้ง พี่ อ น้า เท่อ นอ ม นี่ แบ ท ล แพ อี้ง      เมะ เว๊ แย้ จ ม เก อ กแช่ แยว้      ดี๊ อ เว๊ นอ ม เก จ พู.
66021008	แบ เด้าะ เมะ โพล้ง อ ซ้ะ ซยืง      โพล้ง ล ชู่ง ล นะ กแช่ เยซู ล้า แบ      โพล้ง ล้างลุ้ ล้างเช้      โพล้ง แม้ ซี๊ง โพล้ง      โพล้ง แม้ กแม มืง กแม แคว๊      โพล้ง เจ่ ท อูง ท โป้      โพล้ง แบ้ ทาง ท เค่ง ท ฌ้าง      ดี๊ โพล้ง กุ้ อ แฌ้ พี่ อ ไคล้ คีงอูง เท่อ      ท ล่าง ลู่ง อ ซื๊ง เว๊ อ ฌ่าง นอ เมะ เว๊ มี พี่ อ เค้ ทาง ดี๊ ท ซ อวี้ง น๊า ม๊าง พ้า      อ นอ เมะ เว๊ ท ซี๊ง คี๊ง พ๊า ล พ๊า นอ ล้อ".
66021009	ท มุ้คู พู ล แฌ้ ลู่ง ท เนว๊ แฌ้ อ แกล้ พี่ อ โชะ ดี๊ โล๊ง ชวี๊ง ล้าง ท แม้ อ้า แม้ ซ๊าง เนว๊ เม้ง อ ไค๊ ทึ นอ ไคล้ ดี๊ แย้ บี่ อี้ง ไจ้ะ เว๊      "เฌ๊ โพะ จ ไค๊ แด เทา. จ ม เกม๊า น แคว่ เม้ากแช่ มืง พี่ ม เก แกะ พู อ แม๊".
66021010	วีง ฌี้ แล้ แอว้ บุ้ แบ จ ซ้ะ      ฌ้อง ท มุ้คู พู ลี้ ทาง ฌ้า แย้ ลู่ง ท ลู่ง พ้ะโท๊ คู เกม๊า จ แด เว่ง ฌี้ เว่ง แอว้      เมะ เว๊ เยรูซเลง      โอ ลู่ง มุ้คู ดี๊ ลู่ง กแช่ แยว้ อ โอ เฌ๊ ดี้ง ล้าง.
66021011	เว่ง โฌ่ง ทาง พ้าง ล้าง ดี๊ กแช่ แยว้ อ ฆี๊ง อ แล้ อ โฌ่ง อ พ้าง      พ้าง แล๊~ๆ แบ ด้อง โล่ง ลู่ง อ ฆวี้ แค้ ดี๊ ฆีง แบ ด้อง โกย.
66021012	เว่ง นอ โอ ดี๊ กางเปง พ้ะดู พ้ะโท๊. อ เกล้ ป้ะตู๊ง โอ ล ชี๊ง คี๊ง พ้า. ท มุ้คู พู ล ชี๊ง คี๊ง แฌ้ คุ้แคว่ เว๊. ลู่ง ป้ะตู๊ง ล้อง นอ ท กวิ้ไน โพล้ง อี้งซลาเอง ล ชี๊ง คี๊ง ดอง นอ อ เม้ง.
66021013	ลู่ง มื่ง ทาง ล โค๊ นอ เกล้ ป้ะตู๊ง โอ ซ๊า พ้า      ลู่ง ท้ะ ล โค๊ นอ โอ ซ๊า พ้า      ลู่ง ละ ล โค๊ นอ โอ ซ๊า พ้า      ดี๊ ลู่ง มื่ง นึ ล โค๊ นอ โอ ซ๊า พ้า ปะ.
66021014	เว่ง อ กางเปง นอ ไต้ ทาง เว๊ ลู่ง ไล๊ ล ชี๊ง คี๊ง โพลง อ คู      พี่ แบ ท กวิ้ไน แกะ พู อ เพล่ ดู ล ชี๊ง คี๊ง แฌ้ นอ อ เม้ง.
66021015	ท มุ้คู พู พี่ อ ไคล้ ดี๊ แย้ ล แฌ้ นอ โชะ ดี๊ นางทู ท๊อง      ทู ดุ้ เว่ง นอ ดี๊ ทู ดุ้ เว่ง อ เกล้ ป้ะตู๊ง ดี๊ อ กางเปง ปะ.
66021016	เว่ง นอ เก ลี่ง คอง ลี่ง แพ้ วะ~ๆ      อ เล่ ดี๊ อ โท๊ ท๊อง ซุ้~ๆ ล้อ. ท มุ้คู พู เจ่ อ นางทู นอ ทู ดุ้ เว่ง. อ เท่อ โท๊ คี๊ง ม๊า ลี่ง แย้ กีโล. อ เล่ อ โท๊ ดี๊ อ ทาง โท๊ ท๊อง ซุ้ เลา ปะ.
66021017	ท มุ้คู พู ทู ดุ้ เว่ง อ กางเปง นอ โท๊ ล แย้ ลี่ง ชี๊ง ลี่ง แพล่ ท๊อง กโพล้ง อ จูง แพล่ จูง แท๊      อ นอ บี่ ซุ้ โละ อ ซ้ะ ดี๊ ท มุ้คู พู เว๊.
66021018	เว่ง อ กางเปง นอ โฆะ ทาง เว๊ ดี๊ โล่ง แล๊ ลู่ง อ ฆวี้ แค้. เว่ง นอ ไต้ ทาง เว๊ ดี๊ ท๊อง ลู่ง อ แย ฌี้      ฆีง แบ ด้อง โกย.
66021019	ไล๊ พี่ เว่ง อ กางเปง ช๊าง ล้าง อ ซ้ะ ลู่ง อ คู ล แพ นอ แบ ท ไต้ ฆี๊ง ไต้ แล้ เว๊ ดี๊ โล่ง ลู่ง อ ฆวี้ แค้ กุ้ อ เม้ง. อ ต้องคู ล โพลง นอ แล๊      คี๊ง โพลง ล โพลง นอ ฮี๊      ซ๊า โพลง ล โพลง นอ แล๊~ๆ บ้าง~ๆ      ลี่ง โพลง ล โพลง นอ แล๊ ซ๊า
66021020	เย่ โพลง ล โพลง นอ กีง โฌ้~ๆ แอว้~ๆ      ฆู๊ง โพลง ล โพลง นอ โฌ้ จีลี      เนว๊ โพลง ล โพลง นอ บ้าง นย๊าง      โฆะ โพลง ล โพลง นอ แล๊ ฮี๊      ควี๊ง โพลง ล โพลง นอ บ้าง      อ โพลง ล ชี๊ง ล โพลง นอ แล๊ แอว้      ชี๊ง ล โพลง ล โพลง นอ ฮี๊ แอว้      ชี๊ง คี๊ง โพลง ล โพลง นอ ลึ้.
66021021	เกล้ ป้ะตู๊ง ล ชี๊ง คี๊ง พ้า นอ ไต้ เว๊ ดี๊ โล่ง โกย ล ชี๊ง คี๊ง โพลง      ล พ้า โพลง พ้า โพลง. เกล้ ลู่ง เว่ง พ้า นอ เก ท๊อง ลู่ง อ แย ฌี้      ฆีง แบ ด้อง โกย.
66021022	ลู่ง เว่ง พ้า นอ จ ล แด เว่งฮ๊าง แบ      อ ไฌ่ บี่ อี้ง กแช่ แยว้ พี่ อ โอ ดี๊ อ ซยื๊ง อ ซย้อง ดู ทึ ดี๊ แกะ พู นอ เก เว่งฮ๊าง ลู่ ง เว่ง พ้า นอ ล้อ.
66021023	เว่ง นอ ล แบ เปิ่ง มื่ง อ พ้าง แล้ อ พ้าง แบ      อ ไฌ่ บี่ อี้ง กแช่ แยว้ อ ฆี๊ง อ แล้ อ โฌ่ง อ พ้าง พ้าง ล้าง แบ-อ้ะ      ดี๊ แกะ พู นอ เก มีโด้ง ลู่ง เว่ง นอ อ พ้า.
66021024	โพล้ง กุ้ ชื้อ กุ้ ชะ ม ไจ ลู่ง ท พ้าง พ้า นอ      ดี๊ กเย่ จ๊าวแพเดง ลู่ง ฌางคู โคล๊ง คู อี้ง ม ลี้ ฆ้าง โชะ อ คอง อ แซย้ ลู่ง เว่ง พ้า.
66021025	เว่ง อ เกล้ ป้ะตู๊ง นอ ม อุ้พ้ะ ทาง อ ซ้ะ เซ๊งนี้งคล้อง      ล กาไบ้ะ อ ซ้ะ น่าง พ๊า แบ      เมะ เว๊ พี่ พ นอ มแน้ แค๊ ล โอ ล้า แบ.
66021026	โพล้ง ม เฌ๊ ฆ้าง โชะ โพล้ง กุ้ ชื้อ กุ้ ชะ อ ฆี๊ง อ แล้ อ คอง อ แซย้ ลู่ง เว่ง พ้า นอ.
66021027	เท่อ พี่ อ แบ อ้า แบ ซ๊าง แบฆ้ะ ดี๊ ท ทื๊ง ท นะ อ ไฌ่      ดี๊ โพล้ง พี่ อ แม้ ท ล้าง ฌางแช้ ฌางเด ล้างลุ้ ล้างเช้ ดี๊ ไคล้ คีงอูง เท่อ นอ นึ ฆ้าง เว่ง พ้า นอ ล ซี แบ เฆาะ. โพล้ง พี่ อ เม้ง แบ ท กวี้ไน-อ้ะ ลู่ง แกะ พู อ ไละ ท ม๊า พ้า ล แพ นอ ล้อ ม นึ ฆ้าง เว๊ ซี.
66022001	ท่อง อ ช๊าง ท มุ้คู พู เกม๊า จ แคว่ ที๊ง กล้อง พี่ อ เกล๊าง ท ม๊า. ล กล้อง นอ ฆีง แบ ด้อง โกย      โอ ลู่ง กแช่ แยว้ ดี๊ แกะ พู อ ล่าง ชี๊น้าง ยู่แคว่ เท่อ เฌ๊
66022002	แยว้ ล้าง เกล้ ลู่ง เว่ง อ แกล้ พ้า นอ. ที๊ง คื่อ คู คี๊ง แพ้ นอ โอ ดี๊ เซง พี่ อ เกล๊าง ท ม๊า. เซง นอ ล เนง แซ ทาง ล ชี๊ง คี๊ง พ๊า      เมะ เว๊ แซ ทาง แล้ กุ้ อ เบง. อ แล นอ เจ่ แม้ แบล โพล้ง กุ้ ชื้อ กุ้ ชะ.
66022003	ท ล โอ น่าง เม้ง แบ พี่ กแช่ แยว้ ชู อ้า เว๊ ลู่ง เว่ง พ้า อี้ง. กแช่ แยว้ ดี๊ แกะ พู อ ล่าง ชี๊น้าง ยู่แคว่ เท่อ ม โอ พี่ นอ. กแช่ แยว้ อ เพล่ อ บาง ล แพ นอ ม โบง ทาง แบ้ ทาง อ เว๊.
66022004	โพล้ง ล แพ นอ ม แด แบ กแช่ แยว้ อ เมะ. กแช่ แยว้ อ เม้ง ม โอ ลู่ง อ ซื๊ง เว๊ อ เมะเทิ่งคู.
66022005	มแน้ แค๊ ล โอ ล้า แบ. อ ซื๊ง เว๊ ล แบ เปิ่ง มี พ้าง มื่ง พ้าง ล้า แบ      อ ไฌ่ บี่ อี้ง กแช่ แยว้ ม พ้าง ล้าง แบ-อ้ะ. อ ซื๊ง เว๊ ม ยู่แคว่ เท่อ แบ ด้อง จ๊าวแพเดง ล้างชู้ ล้างแกย.
66022006	ฌ้อง ท มุ้คู พู ไคล้ ดี๊ แย้ ไจ้ะ เว๊      "ท ไคล้ ล แพ อี้ง เมะ ท อ ที๊ง อ โต้. ทื๊ง-อ้ะ นะ-อ้ะ ซี. กแช่ แยว้ ล แฌ้ แย๊ พี่ อ เกล๊าง อ วีง ฌี้ แล้ แอว้ เอะ โม ไคล้ คิ้-อ้ะ ซีง นอ เจ่ ท มุ้คู พู โล้ แบ กแช่ แยว้ อ เพล่ อ บาง เกม๊า อ ซีงแฌ๊ ท กุ้ เม้ง พี่ ม เก ทาง อ ซ้ะ ล ไยะ ล้า แบ อี้ง".
66022007	กแช่ เยซู ไจ้ะ เว๊ แด      "คุ้ช๊องแน เมะ ฌี้ ไช้ะ. จ ม เฌ๊ ไท้ เพล~ๆ อี้ง ล้อ. โพล้ง พี่ อ ชู่ง อ นะ ท โล้ เว้ ลู่ง ไละ อี้ง อ พ้า นอ ม โอ ดี๊ ท มึ ท พ้า ล้อ".
66022008	แย้ จ เม้ง โยฮาง. จ แน่ฌ๊า ดี๊ แด แบ ท ล แพ อี้ง กุ้ อ เม้ง. ท่อง จ แน่ฌ๊า ดี๊ แด แบ-อ้ะ ฌ้อง เย้า นอ จ คะด้ะ ล้าง จ ซ้ะ. จ ม แบ้ ทาง ท มุ้คู พู ล แฌ้ แย๊ พี่ อ เกม๊า จ แด แบ ท ล แพ อี้ง นอ ล้อ.
66022009	แบ เด้าะ อ เว๊ ไจ้ะ เอะ แย้      "แบ้ ทาง แย้ ล ฌี้. แย้ จ เก กแช่ แยว้ อ เพล่ บี่ ซุ้ แน้      ดี๊ บี่ ซุ้ น ด๊างพื่งวี่ พี่ อ เก โม ไคล้ คิ้ กแช่ แยว้      ดี๊ บี่ ซุ้ โพล้ง กุ้ อ แฌ้ พี่ อ ชู่ง อ นะ ท ไคล้ ลู่ง ไละ พ้า อี้ง. โบง ทาง แบ้ ทาง กแช่ แยว้ เซ้อ".
66022010	อ เว๊ อางแม้เลา แย้ ไจ้ะ เว๊      "อางกี ซูง อางกี บีง ท โล้ เว้ ลู่ง ไละ พ้า อี้ง นอ ล ฌี้      อ ไฌ่ บี่ อี้ง เบ้า ม ท้อง อ ช๊า อ โท่ นอ เย้า.
66022011	โพล้ง พี่ อ แม้ ท อ้า ท ซ๊าง นอ เกม๊า แม้ เว๊ เด้าะ. โพล้ง พี่ อ ล้างลุ้ ล้างเช้ นอ เกม๊า อ แม้ อ ซ้ะ ล้างลุ้ ล้างเช้ เด้าะ. โพล้ง พี่ อ แบ กแช่ แยว้ อ ซ้ะ นอ เกม๊า แม้ เท่อ พี่ อ แบ กแช่ แยว้ อ ซ้ะ เด้าะ      ดี๊ โพล้ง พี่ อ ฌี้ อ แอว้ นอ เกม๊า อ เก โพล้ง ฌี้ โพล้ง แอว้ เด้าะ".
66022012	กแช่ เยซู ไจ้ะ เว๊      "คุ้ช๊องแน เมะ ฌี้ ไช้ะ. จ ม เฌ๊ ไท้ เพล~ๆ อี้ง ล้อ. จ ม เกล๊าง เอะ โพล้ง กุ้ อ แฌ้ อ บลึ้ อ บลาง ฌี้      อ เตา อ แต๊ ฌี้      ท๊อง ล แฌ้~ๆ อ ท ไพ้ะ ท แม้ นอ ล้อ.
66022013	แย้ จ เก ท อ วี่งคู ดี๊ ท อ ไค๊ ทึ      เก ท อ คางไท้ะ ดี๊ อ คี๊ง ทึ".
66022014	โพล้ง พี่ อางซฌ้ะ อ ไช๊ อ ช้าง เกล้งเน้ง ล แพ นอ โอ ดี๊ ท มึ ท พ้า ล้อ. อ ซื๊ง เว๊ โอ ดี๊ อ ฌ้อง อ เก พี่ ม อาง เซง ท ม๊า นอ อ แซ ซี      ดี๊ ม นึ ฆ้าง แบ เกล้ ป้ะตู๊ง ลี้ ลู่ง เว่ง พ้า นอ.
66022015	แบ เด้าะ โพล้ง พี่ อ แบ โอ ลู่ง เว่ง โคล๊ง นอ      เมะ เว๊ โพล้ง ล้างลุ้ ล้างเช้       โพล้ง เจ่ ท อูง ท โป้      โพล้ง แม้ กแม มืง กแม แคว๊      โพล้ง แม้ ซี๊ง โพล้ง      โพล้ง แบ้ ทาง ท เค่ง ท ฌ้าง      ดี๊ โพล้ง กุ้ อ แฌ้ พี่ เอ ท คีงอูง คีงตู๊ง ดี๊ ไคล้ เว๊ ครึ~ๆ.
66022016	"แย้ จ เก กแช่ เยซู. จ เจ่ ท มุ้คู พู ลี้ โล้ ล้าง ท ล แพ อี้ง เอะ น ซื๊ง ลู่ง โพล้ง ทื๊ง ซยอง เท่อ ล จอง~ๆ อ แกล้. แย้ จ เก จ๊าวแพเดง ดาเว อ ชื้อ อ ชะ ดี๊ เก แซย ทู่โฌ้ ลู่ง อ พ้าง ฌี้ ทึ".
66022017	วีง ฌี้ แล้ แอว้ ดี๊ เม้ากแช่ มืง โล้ เอะ กแช่ เยซู ไจ้ะ เว๊      "เฌ๊ แด เทา". เกม๊า โพล้ง พี่ อ แน่ฌ๊า ท ไคล้ อี้ง ไจ้ะ เอะ-อ้ะ ปะ      "เฌ๊ แด เทา". เกม๊า โพล้ง พี่ อ ซู๊ โอ้ ซ้ะ ที๊ง นอ เฌ๊      ดี๊ เกม๊า โพล้ง พี่ อ แบ ซ้ะ โอ้ ที๊ง ลู่ง อ เกล๊าง ท ม๊า นอ แม้ นี่ โอ้-อ้ะ เซ้อ      ล แบ เลา ท น่าง เม้ง แบ.
66022018	แย้ จ เก โยฮาง. จ โล้ เอะ น ซื๊ง กุ้ อ แฌ้ พี่ อ แน่ฌ๊า แบ ท โล้ เว้ ล แพ อี้ง ลู่ง ไละ พ้า โย้ บี่ อี้ง      โพล้ง เมะ แม้ แอ ทาง ท ไคล้ ลู่ง ไละ อี้ง อ พ้า นอ กแช่ แยว้ ม แม้ แอ ทาง เอะ-อ้ะ ท แม้ อ้า แม้ ซ๊าง บี่ ซุ้ ท กวิ้ ล้าง เว๊ ไละ พ้า อี้ง.
66022019	โพล้ง เมะ แม้ ล้างแซย้ ท โล้ เว้ ล แพ อี้ง ลู่ง ไละ พ้า โย้ นอ เซง ท ม๊า แซ ลู่ง อ เว๊ อ ฌ่าง นอ กแช่ แยว้ ม แม้ ไฆวะ เว๊      ดี๊ ล เกม๊า เว๊ อ โอ แบ เว่ง ฌี้ เว่ง แอว้ บี่ ซุ้ ท กวิ้ ล้าง เว๊ ไละ พ้า อี้ง แบ.
66022020	กแช่ เยซู พี่ อ เก พีงนยาง แบฆ้ะ ดี๊ ท ล แพ อี้ง กุ้ อ เม้ง ไจ้ะ เว๊      "เมะ เย้า      จ ม เฌ๊ ไท้ เพล~ๆ อี้ง ล้อ". อาเมง. กแช่ เยซู-เอ้อ เฌ๊ ไท้ แด เทา.
66022021	เกม๊า กแช่ เยซู อ โก้ง อ โบ้ง อ บลึ้ อ บลาง โอ ดี๊ โพล้ง ทื๊ง กแช่ เยซู กุ้ อ แฌ้ นอ ไช้ะ. อาเมง.
