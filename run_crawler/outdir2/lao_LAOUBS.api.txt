40001001	ຕໍ່ໄປນີ້ ແມ່ນລາຍຊື່ບັນພະບູລຸດຂອງພຣະເຢຊູຄຣິດເຈົ້າ ເຊື້ອສາຍຄົນໜຶ່ງຂອງດາວິດຜູ້ທີ່ສືບເຊື້ອສາຍມາຈາກອັບຣາຮາມ.
40001002	-
40001011	ແຕ່ອັບຣາຮາມເຖິງກະສັດດາວິດມີບັນພະບູລຸດດັ່ງລາຍຊື່ຕໍ່ລົງໄປນີ້: ອັບຣາຮາມ, ອີຊາກ, ຢາໂຄບ, ຢູດາ ແລະ ອ້າຍນ້ອງຂອງຕົນ, ຕໍ່ມາ ແມ່ນເປເຣັດ ແລະ ເຊຣາ (ແມ່ຂອງພວກເຂົາຊື່ວ່າຕາມາ), ເຮຊະໂຣນ, ຣາມ, ອາມມີນາດາບ, ນາໂຊນ, ຊັນໂມນ, ໂບອາດ (ແມ່ຂອງລາວຊື່ວ່າຣາຮາບ), ໂອເບັດ (ແມ່ຂອງລາວຊື່ວ່າ ຣຸດ), ເຢຊີ ແລະ ກະສັດດາວິດ.ແຕ່ດາວິດເຖິງສະໄໝທີ່ປະຊາຊົນອິດສະຣາເອນຖືກຈັບໄປເປັນຊະເລີຍໃນນະຄອນບາບີໂລນ ມີບັນພະບູລຸດດັ່ງລາຍຊື່ຕໍ່ລົງໄປນີ້: ດາວິດ, ໂຊໂລໂມນ (ແມ່ຂອງລາວເຄີຍເປັນເມຍຂອງອູຣິຢາ), ເຣໂຫໂບອາມ, ອາບີຢາ, ອາຊາ, ເຢໂຮຊາຟັດ, ເຢໂຮຣາມ, ອຸດຊີຢາ, ໂຢທາມ, ອາຮາດ, ເຮເຊກີຢາ, ມານາເຊ, ອາໂມນ, ໂຢສີຢາ ແລະ ເຢໂຮຍອາກິນກັບພວກອ້າຍນ້ອງຂອງຕົນ.
40001012	-
40001016	ແຕ່ສະໄໝຫລັງຈາກການຖືກຈັບໄປເປັນຊະເລີຍຢູ່ໃນນະຄອນບາບີໂລນ ຈົນເຖິງເວລາພຣະເຢຊູເຈົ້າເກີດ ມີບັນພະບູລຸດດັ່ງລາຍຊື່ຕໍ່ລົງໄປນີ້: ເຢໂຮຍອາກິນ, ເຊອານຕີເອນ, ເຊຣຸບບາເບນ, ອາບີອຸດ, ເອລີອາກິມ, ອາເຊີ, ຊາດົກ, ອາກີມ, ເອລີອຸດ, ເອເລອາຊາ, ມັດທານ, ຢາໂຄບ ແລະ ໂຢເຊັບ ຜູ້ທີ່ແຕ່ງງານກັບມາຣີແມ່ຂອງພຣະເຢຊູເຈົ້າຜູ້ທີ່ມີຊື່ວ່າ, “ພຣະຄຣິດ.”
40001017	ດັ່ງນັ້ນ ແຕ່ອັບຣາຮາມລົງມາເຖິງດາວິດ ຈຶ່ງເປັນເວລາສິບສີ່ຊົ່ວຄົນ ແລະນັບແຕ່ດາວິດເຖິງຄາວຖືກຈັບໄປເປັນຊະເລີຍຢູ່ໃນນະຄອນບາບີໂລນເປັນເວລາສິບສີ່ຊົ່ວຄົນ ແລະແຕ່ຄາວຖືກຈັບໄປເປັນຊະເລີຍຢູ່ໃນນະຄອນບາບີໂລນ ເຖິງເວລາພຣະຄຣິດເກີດເປັນເວລາສິບສີ່ຊົ່ວຄົນ.
40001018	ເລື່ອງລາວການເກີດຂອງພຣະເຢຊູຄຣິດເຈົ້າເປັນດັ່ງນີ້: ມາຣີແມ່ຂອງພຣະອົງເປັນຄູ່ໝັ້ນຂອງໂຢເຊັບ, ກ່ອນທີ່ທັງສອງໄດ້ຢູ່ກິນຮ່ວມກັນ ນາງໄດ້ຕັ້ງທ້ອງແລ້ວ ດ້ວຍຣິດເດດຂອງພຣະວິນຍານບໍຣິສຸດເຈົ້າ.
40001019	ຝ່າຍໂຢເຊັບຄູ່ໝັ້ນຂອງມາຣີເປັນຄົນດີມີສິນທຳ ລາວບໍ່ຢາກໃຫ້ນາງຕ້ອງອັບອາຍຂາຍໜ້າຕໍ່ໜ້າມະຫາຊົນໃນເລື່ອງນີ້. ດັ່ງນັ້ນ ລາວຈຶ່ງຕັດສິນໃຈວ່າຈະຖອນໝັ້ນເສຍຢ່າງລັບໆ.
40001020	ແຕ່ໃນຂະນະທີ່ໂຢເຊັບຄິດເຖິງເລື່ອງນີ້ຢູ່ ກໍມີເທວະດາຂອງອົງພຣະຜູ້ເປັນເຈົ້າຕົນໜຶ່ງໄດ້ປາກົດຕໍ່ລາວໃນຄວາມຝັນ ແລະກ່າວວ່າ, “ໂຢເຊັບ ລູກດາວິດເອີຍ ຢ່າສູ່ຢ້ານທີ່ຈະຮັບເອົາມາຣີມາເປັນເມຍຂອງເຈົ້າ ການທີ່ມາຣີຕັ້ງທ້ອງນັ້ນກໍມີໂດຍຣິດເດດຂອງພຣະວິນຍານບໍຣິສຸດເຈົ້າ.
40001021	ນາງຈະເກີດລູກຊາຍຜູ້ໜຶ່ງ ແລະເຈົ້າຈົ່ງໃສ່ຊື່ໃຫ້ເດັກນີ້ວ່າ ເຢຊູເພາະເພິ່ນຈະໂຜດຊ່ວຍປະຊາຊົນຂອງຕົນ ໃຫ້ລອດພົ້ນຈາກບາບກຳຂອງພວກເຂົາ.”
40001022	ເລື່ອງທັງໝົດທີ່ໄດ້ເກີດຂຶ້ນນີ້ ກໍເພື່ອໃຫ້ສຳເລັດຕາມທີ່ອົງພຣະຜູ້ເປັນເຈົ້າໄດ້ຊົງກ່າວໄວ້ທາງຜູ້ທຳນວາຍວ່າ,
40001023	“ຍິງພົມມະຈາຣີຜູ້ໜຶ່ງຈະຖືພາ ແລະຈະເກີດລູກຊາຍຄົນໜຶ່ງ ເຂົາຈະເອີ້ນຊື່ລູກນັ້ນວ່າ, ເອມານູເອນ.” (ໝາຍຄວາມວ່າ, “ພຣະເຈົ້າສະຖິດຢູ່ກັບເຮົາທັງຫລາຍ.”)
40001024	ສະນັ້ນ ເມື່ອໂຢເຊັບຕື່ນຂຶ້ນ ລາວຈຶ່ງປະຕິບັດຕາມທີ່ເທວະດາຂອງອົງພຣະຜູ້ເປັນເຈົ້າໄດ້ສັ່ງ ຄືຮັບເອົາມາຣີເປັນເມຍຂອງຕົນ.
40001025	ແຕ່ໂຢເຊັບບໍ່ໄດ້ສົມສູ່ກັບນາງ ຈົນກວ່ານາງໄດ້ເກີດລູກຊາຍ ແລ້ວໂຢເຊັບຈຶ່ງໃສ່ຊື່ເດັກທີ່ເກີດມານັ້ນວ່າ, ເຢຊູ.
40002001	ພຣະເຢຊູເຈົ້າໄດ້ເກີດທີ່ເມືອງເບັດເລເຮັມ ແຂວງຢູດາຍໃນສະໄໝທີ່ເຮໂຣດເປັນກະສັດ. ເບິ່ງແມ! ມີພວກໂຫຣາຈານໄດ້ມາຈາກທິດຕາເວັນອອກໄປຍັງນະຄອນເຢຣູຊາເລັມ.
40002002	ແລະຖາມວ່າ, “ເດັກທີ່ຫາກໍເກີດມາເປັນກະສັດຂອງຊາວຢິວນັ້ນຢູ່ໃສ? ພວກເຮົາໄດ້ເຫັນດາວຂອງເພິ່ນປາກົດຂຶ້ນທາງທິດຕາເວັນອອກ ແລະພວກເຮົາໄດ້ມາເພື່ອຂາບໄຫວ້ນະມັດສະການເພິ່ນ.”
40002003	ເມື່ອກະສັດເຮໂຣດໄດ້ຍິນເຊັ່ນນີ້ແລ້ວ, ກໍກັງວົນໃຈຫລາຍ ແລະຊາວນະຄອນເຢຣູຊາເລັມທຸກຄົນກໍເໝືອນກັນດ້ວຍ.
40002004	ເພິ່ນໄດ້ເອີ້ນພວກຫົວໜ້າປະໂຣຫິດແລະພວກທຳມະຈານທັງໝົດມາເຕົ້າໂຮມກັນ ແລ້ວເພິ່ນກໍຖາມພວກເຂົາວ່າ, “ພຣະຄຣິດນັ້ນ ຈະບັງເກີດຢູ່ທີ່ໃດ?”
40002005	ພວກເຂົາຕອບວ່າ, “ຢູ່ໃນເມືອງເບັດເລເຮັມແຂວງຢູດາຍ ເພາະຜູ້ທຳນວາຍໄດ້ຂຽນໄວ້ດັ່ງນີ້ວ່າ,
40002006	‘ເບັດເລເຮັມໃນດິນແດນຢູດາຍເອີຍ, ເຈົ້າກໍບໍ່ແມ່ນຜູ້ເລັກນ້ອຍທີ່ສຸດ ໃນບັນດາເມືອງໃຫຍ່ໆຂອງຢູດາຍ ເພາະຜູ້ນຳຄົນໜຶ່ງຈະມາຈາກເຈົ້າ ຜູ້ທີ່ຈະມາປົກຄອງປະຊາຊົນຂອງເຮົາ ຄື ຊາວອິດສະຣາເອນ.’”
40002007	ດັ່ງນັ້ນ ເຮໂຣດຈຶ່ງເອີ້ນພວກໂຫຣາຈານເຂົ້າມາທາງລັບ ແລະສືບຖາມເອົາຄວາມນຳພວກເຂົາເຖິງເວລາອັນແນ່ນອນທີ່ດາວນັ້ນໄດ້ປາກົດຂຶ້ນ.
40002008	ແລ້ວເພິ່ນກໍໃຊ້ພວກໂຫຣາຈານໄປທີ່ເມືອງເບັດເລເຮັມ ແລະສັ່ງພວກເຂົາວ່າ, “ຈົ່ງໄປຊອກຫາກຸມມານນັ້ນຢ່າງຄັກແນ່ ເມື່ອພວກເຈົ້າພົບແລ້ວຈົ່ງບອກໃຫ້ເຮົາຮູ້, ເພື່ອເຮົາຈະໄປຂາບໄຫວ້ນະມັດສະການເພິ່ນເໝືອນກັນ.”
40002009	ເມື່ອພວກໂຫຣາຈານໄດ້ຍິນຄຳສັ່ງດັ່ງນີ້ ກໍພາກັນອອກໄປ. ເບິ່ງແມ! ດາວທີ່ພວກເຂົາໄດ້ເຫັນເມື່ອປາກົດຂຶ້ນນັ້ນ ກໍໄດ້ນຳໜ້າພວກເຂົາໄປ ຈົນມາຢຸດຢູ່ຊື່ສະຖານທີ່ກຸມມານຢູ່ນັ້ນ.
40002010	ເມື່ອພວກໂຫຣາຈານໄດ້ເຫັນດາວນັ້ນແລ້ວ ກໍມີຄວາມຊົມຊື່ນຍິນດີອັນໃຫຍ່,
40002011	ເມື່ອພວກເຂົາເຂົ້າໄປໃນເຮືອນແລ້ວ ກໍໄດ້ເຫັນກຸມມານ ແລະ ມາຣີແມ່ຂອງເພິ່ນ, ແລ້ວພວກເຂົາຈຶ່ງກົ້ມລົງຂາບໄຫວ້ນະມັດສະການກຸມມານນັ້ນ ແລ້ວກໍໄຂຫີບເອົາຊັບຂອງພວກເຂົາອອກມາຖວາຍແກ່ກຸມມານມີດັ່ງນີ້: ຄຳ, ກຳຍານ ແລະ ຢາງໄມ້ຫອມ.
40002012	ຕໍ່ມາ ພຣະເຈົ້າໄດ້ເຕືອນພວກເຂົາທາງຄວາມຝັນ ບໍ່ໃຫ້ກັບຄືນໄປຫາເຮໂຣດ. ສະນັ້ນ ພວກເຂົາຈຶ່ງກັບຄືນເມືອບ້ານເມືອງຂອງຕົນເອງຕາມທາງອື່ນ.
40002013	ເມື່ອໂຫຣາຈານຈາກໄປແລ້ວ ມີເທວະດາຂອງອົງພຣະຜູ້ເປັນເຈົ້າຕົນໜຶ່ງໄດ້ປາກົດໃຫ້ໂຢເຊັບເຫັນທາງຄວາມຝັນ ແລ້ວກ່າວວ່າ, “ຈົ່ງລຸກຂຶ້ນ ໃຫ້ພາກຸມມານກັບແມ່ຂອງເດັກໜີໄປຍັງປະເທດເອຢິບ ຈົ່ງຢູ່ໃນທີ່ນັ້ນ ຈົນກວ່າເຮົາບອກເຈົ້າໃຫ້ກັບຄືນມາ ເພາະເຮໂຣດກຳລັງຊອກຫາກຸມມານເພື່ອຈະຂ້າເພິ່ນເສຍ.”
40002014	ໂຢເຊັບຈຶ່ງລຸກຂຶ້ນພາກຸມມານກັບແມ່ຂອງເພິ່ນໜີໄປຍັງປະເທດເອຢິບໃນຕອນກາງຄືນ
40002015	ແລະ ໄດ້ອາໄສຢູ່ໃນທີ່ນັ້ນ ຈົນເຮໂຣດຕາຍ ເຫດການທີ່ໄດ້ເກີດຂຶ້ນນີ້ ກໍເພື່ອໃຫ້ສຳເລັດຕາມທີ່ອົງພຣະຜູ້ເປັນເຈົ້າໄດ້ກ່າວໄວ້ທາງຜູ້ທຳນວາຍວ່າ, “ເຮົາໄດ້ເອີ້ນເອົາລູກຂອງເຮົາໃຫ້ອອກມາຈາກປະເທດເອຢິບ.”
40002016	ເມື່ອເຮໂຣດໄດ້ຮູ້ວ່າ ພວກໂຫຣາຈານຫລອກລວງຕົນ ເພິ່ນກໍໃຈຮ້າຍຫລາຍ. ສະນັ້ນ ເພິ່ນຈຶ່ງໃຊ້ຄົນໄປຂ້າເດັກນ້ອຍຜູ້ຊາຍທຸກຄົນໃນເມືອງເບັດເລເຮັມ ແລະໃນເຂດໃກ້ຄຽງຕັ້ງແຕ່ອາຍຸສອງປີລົງມາ ຕາມເວລາທີ່ເພິ່ນໄດ້ພົບກັບພວກໂຫຣາຈານນັ້ນ.
40002017	ເຫດການທີ່ໄດ້ເກີດຂຶ້ນນີ້ ເພື່ອໃຫ້ສຳເລັດຕາມທີ່ຜູ້ທຳນວາຍເຢເຣມີຢາໄດ້ກ່າວໄວ້ວ່າ,
40002018	“ໄດ້ຍິນສຽງດັງຂຶ້ນຢູ່ໃນບ້ານຣາມາ ເປັນສຽງຮ້ອງໄຫ້ ແລະໂອ່ຍຄວນຄາງ. ນາງຣາເຊັນກຳລັງຮ້ອງໄຫ້ ນຳລູກໆຂອງຕົນ ນາງບໍ່ຟັງຄຳປອບໃຈ ເພາະລູກເຂົາຕາຍແລ້ວ.”
40002019	ຫລັງຈາກເຮໂຣດໄດ້ຕາຍໄປແລ້ວ ເທວະດາຂອງອົງພຣະຜູ້ເປັນເຈົ້າຕົນໜຶ່ງ ກໍໄດ້ປາກົດແກ່ໂຢເຊັບທາງຄວາມຝັນໃນປະເທດເອຢິບ.
40002020	ເທວະດາຕົນນີ້ໄດ້ກ່າວວ່າ, “ຈົ່ງລຸກຂຶ້ນ ພາກຸມມານແລະແມ່ຂອງເພິ່ນກັບຄືນໄປດິນແດນອິດສະຣາເອນ ເພາະຜູ້ທີ່ຕ້ອງການຂ້າກຸມມານນັ້ນຕາຍແລ້ວ.”
40002021	ດັ່ງນັ້ນ ໂຢເຊັບຈຶ່ງລຸກຂຶ້ນ ແລ້ວພາກຸມມານພ້ອມແມ່ຂອງເພິ່ນກັບຄືນສູ່ດິນແດນອິດສະຣາເອນ.
40002022	ແຕ່ເມື່ອໄດ້ຍິນວ່າ ອາກເຄລາວໄດ້ຂຶ້ນປົກຄອງເປັນກະສັດແຫ່ງຢູດາຍແທນເຮໂຣດຜູ້ເປັນບິດາ, ໂຢເຊັບກໍຢ້ານບໍ່ກ້າໄປຢູ່ທີ່ນັ້ນ. ຫລັງຈາກໄດ້ຮັບຄຳເຕືອນທາງຄວາມຝັນ ໂຢເຊັບຈຶ່ງໄປຍັງແຂວງຄາລີເລ
40002023	ແລະໄປອາໄສຢູ່ເມືອງໜຶ່ງຊື່ວ່າ ນາຊາເຣັດ ເຫດການທີ່ໄດ້ເກີດຂຶ້ນນີ້ ກໍເພື່ອໃຫ້ສຳເລັດຕາມທີ່ຜູ້ທຳນວາຍໄດ້ກ່າວໄວ້ວ່າ, “ທ່ານຈະຖືກເອີ້ນວ່າ ໄທນາຊາເຣັດ.”
40003001	ໃນເວລານັ້ນ ໂຢຮັນບັບຕິສະໂຕໄດ້ຕັ້ງຕົ້ນເທດສະໜາປ່າວປະກາດໃນຖິ່ນແຫ້ງແລ້ງກັນດານແຂວງຢູດາຍວ່າ,
40003002	“ຈົ່ງຖິ້ມໃຈເກົ່າເອົາໃຈໃໝ່ ເຊົາເຮັດບາບສາ ເພາະວ່າອານາຈັກສະຫວັນມາໃກ້ແລ້ວ”
40003003	ແມ່ນໂຢຮັນຄົນນີ້ແຫລະ ທີ່ຜູ້ທຳນວາຍເອຊາຢາໄດ້ກ່າວເຖິງວ່າ, “ແມ່ນສຽງຂອງຄົນໜຶ່ງທີ່ຮ້ອງ ໃນຖິ່ນແຫ້ງແລ້ງກັນດານວ່າ, ‘ຈົ່ງຈັດຕຽມຫົນທາງສຳລັບ ອົງພຣະຜູ້ເປັນເຈົ້າ ຈົ່ງເຮັດຫົນທາງຂອງພຣະອົງໃຫ້ຊື່ໄປ.’”
40003004	ເຄື່ອງນຸ່ງຂອງໂຢຮັນແມ່ນເຮັດດ້ວຍຂົນອູດ ແລະ ເພິ່ນໃຊ້ສາຍໜັງຮັດແອວ ສ່ວນອາຫານຂອງເພິ່ນແມ່ນຕັກແຕນແລະນໍ້າເຜິ້ງປ່າ
40003005	ປະຊາຊົນຈາກນະຄອນເຢຣູຊາເລັມ ຈາກທົ່ວທັງແຂວງຢູດາຍ ແລະ ຄົນທັງປວງທີ່ຢູ່ແຄມແມ່ນໍ້າຈໍແດນກໍອອກມາຫາໂຢຮັນ.
40003006	ພວກເຂົາໄດ້ສາລະພາບບາບກຳຂອງຕົນ ແລະ ໂຢຮັນກໍໃຫ້ພວກເຂົາຮັບບັບຕິສະມາໃນແມ່ນໍ້າຈໍແດນ.
40003007	ພໍໂຢຮັນເຫັນພວກຟາຣີຊາຍແລະພວກຊາດູກາຍຢ່າງຫລວງຫລາຍມາຫາຕົນ ເພື່ອຮັບບັບຕິສະມາ ເພິ່ນຈຶ່ງເວົ້າຕໍ່ພວກເຂົາວ່າ, “ພວກຊາດງູຮ້າຍເອີຍ ຜູ້ໃດໄດ້ບອກພວກເຈົ້າໃຫ້ປົບໜີຈາກການຕັດສິນຂອງພຣະເຈົ້າ ທີ່ໃກ້ຈະມາເຖິງນັ້ນ?
40003008	ເຫດສະນັ້ນ ຈົ່ງປະຕິບັດໃຫ້ໄດ້ຜົນສົມກັບວ່າ ພວກເຈົ້າໄດ້ຖິ້ມໃຈເກົ່າເອົາໃຈໃໝ່
40003009	ແລະ ຢ່າຄິດໃນໃຈວ່າ ພວກເຮົາມີອັບຣາຮາມເປັນພໍ່ເຄົ້າຂອງພວກເຮົາ. ຂ້າພະເຈົ້າບອກພວກເຈົ້າວ່າ, ພຣະເຈົ້າຊົງຣິດສາມາດບັນດານໃຫ້ກ້ອນຫີນເຫລົ່ານີ້ເປັນລູກຫລານຂອງອັບຣາຮາມກໍໄດ້
40003010	ບັດນີ້ ຂວານກໍມີຢູ່ແລ້ວ ທີ່ວາງໄວ້ພ້ອມຈະຕັດຕົ້ນໄມ້ໃຫ້ຄຸງເຫງົ້າ. ສະນັ້ນ ໄມ້ທຸກຕົ້ນທີ່ບໍ່ເກີດຜົນດີຈະຖືກຕັດ ແລະຖືກໂຍນຖິ້ມໃສ່ໄຟເສຍ.
40003011	ຂ້າພະເຈົ້າໃຫ້ພວກເຈົ້າຮັບບັບຕິສະມາດ້ວຍນໍ້າ ໝາຍເຖິງການຖິ້ມໃຈເກົ່າເອົາໃຈໃໝ່ກໍແມ່ນ, ແຕ່ຜູ້ທີ່ຈະມາພາຍຫລັງຂ້າພະເຈົ້າກໍມີຣິດກວ່າຂ້າພະເຈົ້າອີກ ຊຶ່ງຂ້າພະເຈົ້າບໍ່ສົມຄວນຈະຈັບແມ່ນແຕ່ເກີບເພິ່ນ, ເພິ່ນຈະໃຫ້ພວກເຈົ້າຮັບບັບຕິສະມາດ້ວຍພຣະວິນຍານບໍຣິສຸດເຈົ້າແລະດ້ວຍໄຟ
40003012	ມືຂອງເພິ່ນຖືກະດົ້ງຝັດເຂົ້າ ເພິ່ນຈະເຮັດລານເຂົ້າໃຫ້ກ້ຽງດີ ແລະຮວບຮວມເອົາເຂົ້າເມັດດີຂອງເພິ່ນໄວ້ໃນເລົ້າຂອງຕົນ ສ່ວນເມັດລີບນັ້ນ ເພິ່ນຈະເອົາໄຟເຜົາໃຫ້ໄໝ້ຢູ່ຕະຫລອດໄປ.”
40003013	ໃນເວລານັ້ນ ພຣະເຢຊູເຈົ້າໄດ້ຈາກແຂວງຄາລີເລ ມາຫາໂຢຮັນທີ່ແມ່ນໍ້າຈໍແດນ ເພື່ອຮັບບັບຕິສະມາຈາກເພິ່ນ.
40003014	ແຕ່ໂຢຮັນໄດ້ຄັດຄ້ານພຣະເຢຊູເຈົ້າ ແລະເວົ້າກັບພຣະອົງວ່າ, “ຂ້ານ້ອຍຄວນຈະຮັບບັບຕິສະມາຈາກທ່ານ ແລ້ວທ່ານຊໍ້າພັດມາຫາຂ້ານ້ອຍບໍ?”
40003015	ແຕ່ພຣະເຢຊູເຈົ້າຊົງຕອບລາວວ່າ, “ບັດນີ້ ຈົ່ງຍອມໃຫ້ເປັນໄປຢ່າງນີ້ສາ ເພາະສົມຄວນທີ່ເຮົາຈະເຮັດຢ່າງນີ້ໃຫ້ສຳເລັດຕາມຄວາມຊອບທຳທຸກຢ່າງທີ່ພຣະເຈົ້າປະສົງ.” ດັ່ງນັ້ນ ໂຢຮັນຈຶ່ງຍອມ.
40003016	ເມື່ອພຣະເຢຊູເຈົ້າຮັບບັບຕິສະມາແລ້ວ ພຣະອົງກໍຂຶ້ນຈາກນໍ້າ ໃນທັນໃດນັ້ນ ທ້ອງຟ້າກໍໄຂອອກ ແລະ ພຣະອົງໄດ້ເຫັນພຣະວິນຍານຂອງພຣະເຈົ້າເໝືອນດັ່ງນົກເຂົາລົງມາຢູ່ເທິງພຣະອົງ.
40003017	ແລ້ວກໍມີສຽງໜຶ່ງດັງມາຈາກທ້ອງຟ້າວ່າ, “ທ່ານຜູ້ນີ້ເປັນບຸດທີ່ຮັກຂອງເຮົາເອງ ເຮົາພໍໃຈນຳເພິ່ນຫລາຍ.”
40004001	ຕໍ່ມາ ພຣະວິນຍານໄດ້ນຳພຣະເຢຊູເຈົ້າ ເຂົ້າໄປໃນຖິ່ນແຫ້ງແລ້ງກັນດານ ເພື່ອໃຫ້ມານຮ້າຍທົດລອງ.
40004002	ຫລັງຈາກອົດອາຫານໄດ້ສີ່ສິບວັນສີ່ສິບຄືນແລ້ວ ພຣະເຢຊູເຈົ້າກໍຢາກອາຫານ.
40004003	ແລ້ວຜູ້ລໍ້ລວງກໍມາຫາພຣະອົງ ແລະເວົ້າວ່າ, “ຖ້າທ່ານເປັນພຣະບຸດຂອງພຣະເຈົ້າ ຈົ່ງສັ່ງກ້ອນຫີນເຫລົ່ານີ້ໃຫ້ເປັນອາຫານແມ”
40004004	ຝ່າຍພຣະອົງກໍຊົງຕອບວ່າ, “ມີຄຳຂຽນໄວ້ໃນພຣະຄຳພີວ່າ ‘ມະນຸດຈະບໍ່ລ້ຽງຊີວິດດ້ວຍອາຫານສິ່ງດຽວ, ແຕ່ລ້ຽງດ້ວຍພຣະຄຳທຸກຂໍ້ທີ່ອອກມາຈາກພຣະໂອດຂອງພຣະເຈົ້າ’.”
40004005	ແລ້ວມານຮ້າຍໄດ້ນຳພຣະເຢຊູເຈົ້າໄປຍັງນະຄອນສັກສິດ ແລະໃຫ້ພຣະອົງຢືນຢູ່ເທິງຍອດພຣະວິຫານ
40004006	ແລ້ວເວົ້າຕໍ່ພຣະອົງວ່າ, “ຖ້າທ່ານເປັນພຣະບຸດຂອງພຣະເຈົ້າ ຈົ່ງໂດດລົງເບິ່ງດູ ເພາະມີຄຳຂຽນໄວ້ໃນພຣະຄຳພີວ່າ, ‘ພຣະເຈົ້າຈະສັ່ງຝູງເທວະດາ ເຖິງເລື່ອງທ່ານ ຝູງເທວະດາຈະໃຊ້ມືຂອງເພິ່ນ ອູ້ມທ່ານໄວ້ ແມ່ນແຕ່ຕີນຂອງທ່ານຈະບໍ່ໄດ້ ຖືກກ້ອນຫີນ.’”
40004007	ພຣະເຢຊູເຈົ້າຊົງຕອບວ່າ, “ມີຄຳຂຽນໄວ້ໃນພຣະຄຳພີອີກວ່າ, ‘ຢ່າທົດລອງອົງພຣະຜູ້ເປັນເຈົ້າພຣະເຈົ້າຂອງເຈົ້າ.’”
40004008	ອີກເທື່ອໜຶ່ງ ມານຮ້າຍກໍພາພຣະເຢຊູເຈົ້າຂຶ້ນໄປເທິງຍອດພູທີ່ສູງສຸດແຫ່ງໜຶ່ງ ແລະສຳແດງບັນດາອານາຈັກແຫ່ງໂລກນີ້ກັບຄວາມຍິ່ງໃຫຍ່ທັງໝົດໃຫ້ພຣະອົງເຫັນ.
40004009	ແລ້ວມັນເວົ້າວ່າ, “ຖ້າທ່ານກົ້ມຂາບນະມັດສະການເຮົາ, ເຮົາຈະມອບສິ່ງທັງໝົດນີ້ໃຫ້ທ່ານ.”
40004010	ແຕ່ພຣະເຢຊູເຈົ້າຕອບມັນວ່າ, “ຈົ່ງໜີໄປອ້າຍຊາຕານ ເພາະມີຄຳຂຽນໄວ້ໃນພຣະຄຳພີວ່າ, ‘ຈົ່ງຂາບໄຫວ້ນະມັດສະການອົງພຣະຜູ້ເປັນເຈົ້າຂອງເຈົ້າ ແລະປະຕິບັດແຕ່ພຣະອົງຜູ້ດຽວ’”
40004011	ແລ້ວມານຮ້າຍກໍໄດ້ໜີໄປຈາກພຣະເຢຊູເຈົ້າ ແລະ ມີຝູງເທວະດາມາບົວລະບັດຮັບໃຊ້ພຣະອົງ.
40004012	ເມື່ອພຣະເຢຊູເຈົ້າໄດ້ຍິນຂ່າວວ່າໂຢຮັນຖືກຈັບຂັງຄຸກແລ້ວ, ພຣະອົງກໍໄດ້ໄປແຂວງຄາລີເລ.
40004013	ພຣະອົງຍ້າຍຈາກເມືອງນາຊາເຣັດໄປຢູ່ກາເປນາອູມ ເມືອງໜຶ່ງທີ່ແຄມທະເລສາບໃນຂົງເຂດເຊບູໂລນ ແລະ ເນັບທາລີ.
40004014	ເຫດການໄດ້ເກີດຂຶ້ນເຊັ່ນນີ້ ກໍເພື່ອໃຫ້ສຳເລັດຕາມທີ່ຜູ້ທຳນວາຍເອຊາຢາໄດ້ກ່າວໄວ້ວ່າ,
40004015	“ດິນແດນເຊບູໂລນ ແລະດິນແດນເນັບທາລີ ຕາມທາງໄປສູ່ທະເລ ທາງຟາກໜຶ່ງອີກຂອງແມ່ນໍ້າຈໍແດນ ທີ່ແຂວງຄາລີເລແຫ່ງບັນດາປະຊາຊາດ
40004016	ປະຊາຊົນຜູ້ທີ່ໃຊ້ຊີວິດຢູ່ໃນຄວາມມືດໜາ ໄດ້ເຫັນແສງແຈ້ງອັນຍິ່ງໃຫຍ່. ສຳລັບພວກທີ່ຢູ່ໃນເງົາແຫ່ງຄວາມຕາຍ ແສງແຈ້ງໃສໄດ້ສ່ອງໃສ່ເຂົາເຈົ້າ.”
40004017	ຕັ້ງແຕ່ເວລານັ້ນມາ ພຣະເຢຊູເຈົ້າກໍເລີ່ມຕົ້ນປ່າວປະກາດວ່າ, “ຈົ່ງຖິ້ມໃຈເກົ່າເອົາໃຈໃໝ່ ເພາະວ່າຣາຊອານາຈັກສະຫວັນມາໃກ້ແລ້ວ.”
40004018	ຂະນະທີ່ພຣະເຢຊູເຈົ້າກຳລັງຍ່າງໄປຕາມແຄມທະເລສາບຄາລີເລນັ້ນ ພຣະອົງກໍເຫັນສອງອ້າຍນ້ອງທີ່ເປັນຄົນຫາປາ ຜູ້ໜຶ່ງຊື່ວ່າຊີໂມນ (ຍັງມີຊື່ອີກວ່າ ເປໂຕ) ແລະນ້ອງຂອງເພິ່ນຊື່ວ່າ ອັນເດອາ, ພວກເພິ່ນກຳລັງຖິ້ມມອງຫາປາລົງໃນທະເລສາບ.
40004019	ພຣະເຢຊູເຈົ້າກ່າວແກ່ພວກເພິ່ນວ່າ, “ຈົ່ງຕາມເຮົາມາ ແລະເຮົາຈະສອນພວກເຈົ້າໃຫ້ເປັນຜູ້ຫາຄົນ.”
40004020	ໃນທັນໃດນັ້ນ ພວກເພິ່ນກໍປະມອງໄວ້ແລະຕິດຕາມໄປກັບພຣະອົງ.
40004021	ພຣະເຢຊູເຈົ້າໄດ້ຍ່າງຕໍ່ໄປ ແລະເຫັນສອງອ້າຍນ້ອງຄື ຢາໂກໂບກັບໂຢຮັນ ລູກຊາຍຂອງເຊເບດາຍ ກຳລັງຝູງມອງຊ່ວຍພໍ່ຂອງຕົນຢູ່ໃນເຮືອ. ພຣະເຢຊູເຈົ້າຈຶ່ງເອີ້ນເອົາພວກເພິ່ນ,
40004022	ທັນໃດນັ້ນ ທ່ານທັງສອງກໍປະເຮືອກັບຄອບລາພໍ່ຂອງພວກເພິ່ນແລະຕາມພຣະອົງໄປ.
40004023	ພຣະເຢຊູເຈົ້າໄດ້ເດີນທາງໄປທົ່ວແຂວງຄາລີເລ, ສັ່ງສອນຄົນຕາມທຳມະສາລາ ແລະປະກາດຂ່າວປະເສີດເລື່ອງຣາຊອານາຈັກສະຫວັນ ຕະຫລອດທັງຊົງໂຜດຮັກສາຄົນທີ່ມີພະຍາດໂຣຄາແລະເຈັບໄຂ້ໄດ້ປ່ວຍທຸກຊະນິດໃຫ້ຫາຍດີ.
40004024	ຊື່ສຽງຂອງພຣະອົງໄດ້ຊ່າລືໄປທົ່ວທັງປະເທດຊີເຣຍ ແລະເຂົາຈຶ່ງໄດ້ນຳຄົນທີ່ເຈັບໄຂ້ໄດ້ປ່ວຍຕ່າງໆກັບຄົນຈິດໃຈບໍ່ປົກກະຕິ, ຄົນຜີມານຮ້າຍເຂົ້າສິງ, ຄົນບ້າໝູ ແລະຄົນເປັນເປ້ຍມາຫາພຣະອົງ ພຣະອົງກໍຊົງໂຜດຮັກສາພວກເຂົາໃຫ້ຫາຍດີທຸກຄົນ.
40004025	ປະຊາຊົນຢ່າງໜາແໜ້ນຈາກແຂວງຄາລີເລກັບເດກາໂປລີ ຈາກນະຄອນເຢຣູຊາເລັມ, ແຂວງຢູດາຍ ແລະດິນແດນທາງຟາກເບື້ອງນັ້ນຂອງແມ່ນໍ້າຈໍແດນ ຕ່າງກໍໄດ້ຕິດຕາມພຣະອົງໄປ.
40005001	ເມື່ອພຣະເຢຊູເຈົ້າເຫັນປະຊາຊົນຢ່າງຫລວງຫລາຍເຊັ່ນນີ້, ພຣະອົງຈຶ່ງຂຶ້ນໄປຍັງໂນນພູແຫ່ງໜຶ່ງ ແລະນັ່ງລົງທີ່ນັ້ນ ແລ້ວພວກສາວົກຂອງພຣະອົງກໍມາເຕົ້າໂຮມກັນອ້ອມພຣະອົງ.
40005002	ພຣະອົງໄດ້ຊົງຕັ້ງຕົ້ນສັ່ງສອນພວກເຂົາວ່າ,
40005003	“ຜູ້ໃດຍາກຈົນຝ່າຍຈິດວິນຍານກໍເປັນສຸກ, ເພາະວ່າແຜ່ນດິນສະຫວັນ ເປັນຂອງຜູ້ນັ້ນ
40005004	ຜູ້ໃດໂສກເສົ້າກໍເປັນສຸກ, ເພາະວ່າຜູ້ນັ້ນຈະໄດ້ຮັບ ການຊົງເລົ້າໂລມ
40005005	ຜູ້ໃດມີໃຈອ່ອນຫວານກໍເປັນສຸກ, ເພາະວ່າຜູ້ນັ້ນຈະໄດ້ຮັບແຜ່ນດິນໂລກເປັນມໍຣະດົກ.
40005006	ຜູ້ໃດອຶດຫິວຄວາມຊອບທຳກໍເປັນສຸກ, ເພາະວ່າພຣະເຈົ້າຈະຊົງໃຫ້ອີ່ມບໍລິບູນ
40005007	ຜູ້ໃດມີໃຈກະຣຸນາກໍເປັນສຸກ, ເພາະວ່າຜູ້ນັ້ນຈະໄດ້ຮັບ ພຣະກະຣຸນາຕອບ
40005008	ຜູ້ໃດມີໃຈບໍຣິສຸດກໍເປັນສຸກ, ເພາະວ່າຜູ້ນັ້ນຈະໄດ້ເຫັນພຣະເຈົ້າ
40005009	ຜູ້ໃດສ້າງຄວາມສະຫງົບສຸກກໍເປັນສຸກ, ເພາະວ່າພຣະເຈົ້າຈະຊົງເອີ້ນຜູ້ນັ້ນວ່າ ເປັນບຸດ
40005010	ຜູ້ໃດຖືກຂົ່ມເຫັງເພາະເຫັນແກ່ ຄວາມຊອບທຳກໍເປັນສຸກ, ເພາະວ່າແຜ່ນດິນສະຫວັນ ເປັນຂອງຜູ້ນັ້ນ.
40005011	“ເມື່ອຄົນກ່າວນິນທາແລະຂົ່ມເຫັງເຈົ້າທັງຫລາຍ ແລະເວົ້າຄວາມຊົ່ວອັນບໍ່ຈິງທຸກຢ່າງຕໍ່ສູ້ເຈົ້າທັງຫລາຍ ເພາະເຫັນແກ່ເຮົາ ພວກເຈົ້າກໍເປັນສຸກ.
40005012	ຈົ່ງເປັນສຸກແລະຈົ່ງຊົມຊື່ນຍິນດີເຖີດ ເພາະພວກເຈົ້າມີບຳເໜັດອັນຍິ່ງໃຫຍ່ໃນສະຫວັນແລ້ວ ບັນດາຜູ້ທຳນວາຍໃນສະໄໝກ່ອນກໍຖືກຂົ່ມເຫັງຢ່າງດຽວກັນນີ້ແຫລະ.”
40005013	“ເຈົ້າທັງຫລາຍເປັນເກືອສຳລັບມວນມະນຸດໂລກ, ແຕ່ຖ້າເກືອໝົດຣົດເຄັມແລ້ວຈະເຮັດໃຫ້ເຄັມຄືນໄດ້ອີກຢ່າງໃດ? ມັນບໍ່ມີຄ່າເສຍແລ້ວ. ດັ່ງນັ້ນ ຈຶ່ງມີແຕ່ໂຍນຖິ້ມໃຫ້ຄົນຢຽບຢໍ່າເທົ່ານັ້ນ.”
40005014	“ພວກເຈົ້າເປັນແສງສະຫວ່າງສຳລັບໂລກນີ້. ເມືອງຊຶ່ງຕັ້ງຢູ່ເທິງໂນນພູກໍເປັນທີ່ບັງໄວ້ບໍ່ໄດ້.
40005015	ບໍ່ຫ່ອນມີຜູ້ໃດເມື່ອໄຕ້ໂຄມໄຟແລ້ວຈະເອົາເຂົ້າໄວ້ໃນກະບຸງ, ແຕ່ເຄີຍຕັ້ງໄວ້ເທິງທີ່ສູງເພື່ອໃຫ້ສ່ອງແຈ້ງໃສ່ທຸກໆຄົນທີ່ຢູ່ໃນເຮືອນນັ້ນ.
40005016	ໃນທຳນອງດຽວກັນນີ້ແຫລະ ຈົ່ງໃຫ້ແສງສະຫວ່າງທີ່ຢູ່ໃນພວກເຈົ້ານັ້ນສ່ອງແຈ້ງຕໍ່ໜ້າຄົນທັງຫລາຍ ເພື່ອວ່າພວກເຂົາຈະໄດ້ເຫັນຄຸນງາມຄວາມດີທີ່ພວກເຈົ້າເຮັດ ແລະພວກເຂົາຈະສັນລະເສີນພຣະບິດາເຈົ້າຂອງພວກເຈົ້າທີ່ສະຖິດຢູ່ໃນສະຫວັນ.”
40005017	“ຢ່າຄິດວ່າເຮົາມາເພື່ອລຶບລ້າງກົດບັນຍັດ ແລະຜູ້ທຳນວາຍ ເຮົາບໍ່ໄດ້ມາລຶບລ້າງ ແຕ່ມາເຮັດໃຫ້ສຳເລັດຄົບຖ້ວນ.
40005018	ເຮົາບອກພວກເຈົ້າຕາມຄວາມຈິງວ່າ, ຕາບໃດທີ່ຟ້າແລະດິນຍັງຕັ້ງຢູ່ ແມ່ນແຕ່ເມັດ ຫລືຂໍ້ປີກຍ່ອຍອັນເລັກນ້ອຍທີ່ສຸດຂອງກົດບັນຍັດຈະບໍ່ຖືກລຶບລ້າງໄປ ຈົນກວ່າທຸກສິ່ງຈະເກີດຂຶ້ນຄົບຖ້ວນ.
40005019	ດັ່ງນັ້ນ ຜູ້ໃດທີ່ເຮັດໃຫ້ກົດບັນຍັດຂໍ້ເລັກນ້ອຍທີ່ສຸດຖືກປະຕິເສດ ແລະທັງສັ່ງສອນຄົນອື່ນໃຫ້ປະຕິເສດ, ຜູ້ນັ້ນຈະເປັນຜູ້ນ້ອຍໃນອານາຈັກສະຫວັນ, ແຕ່ຜູ້ໃດທີ່ປະຕິບັດຕາມກົດບັນຍັດ ແລະສັ່ງສອນຄົນອື່ນໃຫ້ປະຕິບັດຕາມ ຜູ້ນັ້ນຈະເປັນຜູ້ໃຫຍ່ໃນອານາຈັກສະຫວັນ.
40005020	ເຮົາຈຶ່ງບອກພວກເຈົ້າວ່າ, ຖ້າການປະຕິບັດຂໍ້ຄຳສັ່ງຂອງພຣະເຈົ້າຂອງພວກເຈົ້າ ບໍ່ລື່ນກວ່າການປະຕິບັດຂອງພວກທຳມະຈານ ແລະພວກຟາຣີຊາຍແລ້ວ ພວກເຈົ້າຈະເຂົ້າໄປໃນອານາຈັກຂອງພຣະເຈົ້າບໍ່ໄດ້.”
40005021	“ເຈົ້າທັງຫລາຍເຄີຍໄດ້ຍິນຄຳທີ່ມີກ່າວໄວ້ແກ່ຄົນບູຮານວ່າ, ‘ຢ່າຂ້າຄົນ ຖ້າຜູ້ໃດທີ່ຂ້າຄົນຈະຕ້ອງຖືກນຳຂຶ້ນສານເພື່ອຕັດສິນລົງໂທດ.’
40005022	ແຕ່ເຮົາບອກເຈົ້າທັງຫລາຍວ່າ, ຜູ້ໃດທີ່ໂກດຮ້າຍເຄືອງໃຈ ຕໍ່ອ້າຍເອື້ອຍນ້ອງຂອງຕົນ ຈະຖືກນຳຂຶ້ນສານເພື່ອຕັດສິນລົງໂທດ ຜູ້ໃດທີ່ເອີ້ນອ້າຍເອື້ອຍນ້ອງຂອງຕົນວ່າ, ‘ຄົນໂງ່ຈ້າ’ ຈະຖືກນຳຂຶ້ນສານສູງເພື່ອຕັດສິນລົງໂທດ ແລະຜູ້ໃດທີ່ເອີ້ນອ້າຍເອື້ອຍນ້ອງຂອງຕົນວ່າ, ‘ຄົນບ້າ’ ຜູ້ນັ້ນຈະຕົກບຶງໄຟນະຣົກ.
40005023	ດັ່ງນັ້ນ ເມື່ອເຈົ້າເອົາເຄື່ອງບູຊາມາຖວາຍທີ່ເທິງແທ່ນບູຊາ ແລະທີ່ນັ້ນ ເຈົ້າຄິດໄດ້ວ່າອ້າຍເອື້ອຍນ້ອງຂອງເຈົ້າມີຂໍ້ຂຸ້ນເຄືອງໃຈກັບເຈົ້າເພາະເລື່ອງໃດເລື່ອງໜຶ່ງ,
40005024	ຈົ່ງວາງເຄື່ອງຖວາຍຂອງເຈົ້າໄວ້ຕໍ່ໜ້າແທ່ນບູຊາ ແລ້ວກັບໄປຄືນດີກັບອ້າຍເອື້ອຍນ້ອງຂອງຕົນສາກ່ອນ ຈຶ່ງກັບຄືນມາຖວາຍເຄື່ອງບູຊາຂອງເຈົ້າ.”
40005025	“ຈົ່ງຮີບປອງດອງກັບຄູ່ໂຈດຂອງຕົນ ໃນຂະນະທີ່ຍັງຢູ່ກາງທາງນຳກັນ ຢ້ານວ່າໂຈດນັ້ນຈະມອບເຈົ້າໄວ້ກັບຕຸລາການ ແລະຕຸລາການຈະມອບເຈົ້າໄວ້ກັບເຈົ້າໜ້າທີ່ ແລ້ວເຈົ້າຈະໄດ້ຖືກຂັງໄວ້ໃນຄຸກ.
40005026	ເຮົາບອກເຈົ້າຕາມຄວາມຈິງວ່າ, ເຈົ້າຈະອອກຈາກຄຸກບໍ່ໄດ້ ຈົນກວ່າເຈົ້າໄດ້ຈ່າຍໜີ້ຄົບທຸກອັດ.”
40005027	“ເຈົ້າທັງຫລາຍເຄີຍໄດ້ຍິນຄຳທີ່ມີກ່າວໄວ້ວ່າ, ‘ຢ່າຫລິ້ນຊູ້ສູ່ຜົວເມຍທ່ານ.’
40005028	ແຕ່ຝ່າຍເຮົາ ເຮົາບອກພວກເຈົ້າວ່າ, ຜູ້ໃດແນມເບິ່ງແມ່ຍິງດ້ວຍໃຈຄິດຢາກລ່ວງເກີນຍິງນັ້ນ ຜູ້ນັ້ນໄດ້ຫລິ້ນຊູ້ໃນໃຈກັບຍິງນັ້ນແລ້ວ.
40005029	ຖ້າຕາເບື້ອງຂວາຂອງເຈົ້າເປັນຕົ້ນເຫດພາໃຫ້ເຈົ້າເຮັດບາບ ຈົ່ງຄວັດອອກແລະໂຍນມັນຖິ້ມໃຫ້ໄກຈາກເຈົ້າເສຍ ທີ່ເສຍອະໄວຍະວະສ່ວນໜຶ່ງໃນຮ່າງກາຍ ກໍດີກວ່າທັງໝົດຕົນຕົວຕ້ອງຖືກໂຍນຖິ້ມລົງໃນໝໍ້ນະຣົກ.
40005030	ຖ້າມືເບື້ອງຂວາຂອງເຈົ້າເປັນຕົ້ນເຫດພາໃຫ້ເຈົ້າເຮັດບາບ ຈົ່ງຕັດອອກແລະໂຍນມັນຖິ້ມໃຫ້ໄກຈາກເຈົ້າເສຍ ເສຍອະໄວຍະວະສ່ວນໜຶ່ງໃນຮ່າງກາຍ ກໍດີກວ່າທັງໝົດຕົນຕົວຕ້ອງຕົກໃນໝໍ້ນະຣົກ.”
40005031	“ຍັງມີຄຳກ່າວໄວ້ວ່າ, ‘ຖ້າຜູ້ໃດທີ່ປະຮ້າງເມຍຂອງຕົນ ໃຫ້ລາວເຮັດໜັງສືຢ່າຮ້າງໃຫ້ນາງ.’
40005032	ແຕ່ເຮົາບອກເຈົ້າທັງຫລາຍວ່າ, ຖ້າຜູ້ໃດປະຮ້າງເມຍຂອງຕົນດ້ວຍເຫດຜົນອື່ນໃດ ນອກຈາກການຫລິ້ນຊູ້ກັບຊາຍອື່ນ. ກໍເທົ່າກັບວ່າຜູ້ນັ້ນເຮັດໃຫ້ນາງຫລິ້ນຊູ້ ເມື່ອນາງແຕ່ງງານໃໝ່ ແລະຜູ້ທີ່ແຕ່ງງານກັບນາງນັ້ນ ກໍມີຄວາມຜິດໃນຖານຫລິ້ນຊູ້ເໝືອນກັນ.”
40005033	“ອັນໜຶ່ງອີກ ເຈົ້າທັງຫລາຍໄດ້ຍິນຄຳທີ່ມີກ່າວແກ່ຄົນໃນສະໄໝບູຮານວ່າ, ‘ຢ່າເຮັດຜິດຕໍ່ຄຳສາບານ, ແຕ່ຈົ່ງປະຕິບັດຕາມທີ່ຕົນໄດ້ສາບານໄວ້ກັບອົງພຣະຜູ້ເປັນເຈົ້າ.’
40005034	ແຕ່ບັດນີ້ ເຮົາບອກເຈົ້າທັງຫລາຍວ່າ, ຢ່າສາບານເລີຍ, ຢ່າສາບານໂດຍອ້າງເຖິງສະຫວັນ ເພາະສະຫວັນແມ່ນບັນລັງຂອງພຣະເຈົ້າ
40005035	ຫລືໂດຍອ້າງເຖິງແຜ່ນດິນໂລກ ເພາະແຜ່ນດິນໂລກແມ່ນບ່ອນຮອງຕີນຂອງພຣະອົງ ຫລືໂດຍອ້າງເຖິງນະຄອນເຢຣູຊາເລັມ ເພາະນະຄອນເຢຣູຊາເລັມແມ່ນນະຄອນຂອງກະສັດຜູ້ຍິ່ງໃຫຍ່.
40005036	ຢ່າສາບານໂດຍອ້າງໃສ່ແມ່ນແຕ່ຫົວຂອງເຈົ້າເອງ ເພາະເຈົ້າເອງຈະເຮັດໃຫ້ຜົມຂາວຫລືດຳແມ່ນແຕ່ເສັ້ນດຽວກໍບໍ່ໄດ້.
40005037	ແຕ່ຈົ່ງໃຫ້ຖ້ອຍຄຳຂອງເຈົ້າເປັນດັ່ງນີ້, ‘ແມ່ນ’ ກໍວ່າ ‘ແມ່ນ’ ຫລື ‘ບໍ່ແມ່ນ’ ກໍວ່າ ‘ບໍ່ແມ່ນ’ ສ່ວນຄຳເວົ້າທີ່ເກີນກວ່ານີ້ແມ່ນມາຈາກມານຊົ່ວຮ້າຍ.”
40005038	“ເຈົ້າທັງຫລາຍກໍໄດ້ຍິນຄຳທີ່ກ່າວໄວ້ວ່າ, ‘ຕາແທນຕາ ແຂ້ວແທນແຂ້ວ’
40005039	ແຕ່ເຮົາບອກພວກເຈົ້າວ່າ, “ຢ່າແກ້ແຄ້ນຜູ້ທີ່ເຮັດຜິດຕໍ່ພວກເຈົ້າ ຖ້າຜູ້ໃດຕົບແກ້ມເບື້ອງຂວາຂອງເຈົ້າ ຈົ່ງປິ່ນໃຫ້ເຂົາຕົບແກ້ມເບື້ອງຊ້າຍດ້ວຍ.
40005040	ຖ້າມີຜູ້ໃດຟ້ອງເອົາເສື້ອຊັ້ນໃນຂອງເຈົ້າ ຈົ່ງໃຫ້ເຂົາເອົາເສື້ອຊັ້ນນອກດ້ວຍ.
40005041	ຖ້າຜູ້ໃດຈະເກນເຈົ້າໃຫ້ແບກໄປໜຶ່ງຫລັກ ຈົ່ງແບກໄປເຖິງສອງຫລັກ.
40005042	ເມື່ອຜູ້ໃດຂໍສິ່ງໃດນຳເຈົ້າ ຈົ່ງໃຫ້ເຂົາ ຢ່າປິ່ນຫລັງໃສ່ຜູ້ທີ່ຂໍຢືມນຳເຈົ້າ ຈົ່ງໃຫ້ເຂົາຢືມ.”
40005043	“ເຈົ້າທັງຫລາຍໄດ້ຍິນຄຳທີ່ມີກ່າວໄວ້ວ່າ, ‘ຈົ່ງຮັກເພື່ອນບ້ານແລະຊັງສັດຕູ.’
40005044	ແຕ່ເຮົາບອກເຈົ້າທັງຫລາຍວ່າ, “ຈົ່ງຮັກສັດຕູຂອງເຈົ້າ ແລະພາວັນນາອະທິຖານເພື່ອຜູ້ທີ່ຂົ່ມເຫັງເຈົ້າ,
40005045	ເພື່ອວ່າເຈົ້າທັງຫລາຍຈະກາຍເປັນບຸດແຫ່ງພຣະບິດາເຈົ້າ ຜູ້ຊົງສະຖິດໃນສະຫວັນ ເພາະພຣະອົງບັນດານໃຫ້ແສງຕາເວັນຂອງພຣະອົງສ່ອງໃສ່ທັງຄົນຊົ່ວແລະຄົນດີເໝືອນກັນ ແລະໃຫ້ຝົນຕົກໃສ່ທັງຄົນທີ່ຊອບທຳແລະບໍ່ຊອບທຳ.
40005046	ຖ້າເຈົ້າທັງຫລາຍຮັກຄົນທີ່ຮັກພວກເຈົ້າແຕ່ເທົ່ານັ້ນ ພວກເຈົ້າຈະໄດ້ຮັບບຳເໜັດຫຍັງຈາກພຣະເຈົ້າ? ແມ່ນແຕ່ຄົນເກັບພາສີກໍຍັງເຮັດຢ່າງນັ້ນບໍ່ແມ່ນບໍ?
40005047	ຖ້າເຈົ້າຄຳນັບພີ່ນ້ອງຂອງຕົນເທົ່ານັ້ນ ພວກເຈົ້າໄດ້ເຮັດຫຍັງດີລື່ນຄົນອື່ນແດ່? ແມ່ນແຕ່ຄົນບໍ່ເຊື່ອພຣະເຈົ້າກໍເຮັດເຊັ່ນນັ້ນເໝືອນກັນ.
40005048	ດ້ວຍເຫດນັ້ນ ເຈົ້າທັງຫລາຍຕ້ອງເປັນຄົນດີທີ່ສຸດ ເໝືອນຢ່າງພຣະບິດາຂອງເຈົ້າຜູ້ສະຖິດຢູ່ໃນສະຫວັນເປັນຜູ້ດີທີ່ສຸດ.”
40006001	“ຈົ່ງລະວັງໃຫ້ດີ ຢ່າຖືສິນກິນທານຕໍ່ໜ້າປະຊາຊົນເພື່ອເປັນການອວດຄົນ ເພາະຖ້າເຮັດຢ່າງນັ້ນ ພວກເຈົ້າຈະບໍ່ໄດ້ບຳເໜັດຫຍັງຈາກພຣະບິດາຂອງພວກເຈົ້າຜູ້ສະຖິດຢູ່ໃນສະຫວັນ.
40006002	“ດັ່ງນັ້ນ ເມື່ອເຈົ້າໃຫ້ທານຢ່າສູ່ເປົ່າແກໄປກ່ອນໜ້າເຈົ້າ ເໝືອນດັ່ງຄົນໜ້າຊື່ໃຈຄົດມັກເຮັດກັນໃນທຳມະສາລາແລະຕາມຖະໜົນຫົນທາງ ເພື່ອໃຫ້ຄົນຊົມເຊີຍ ເຮົາບອກເຈົ້າຕາມຄວາມຈິງວ່າ ພວກເຂົາໄດ້ຮັບບຳເໜັດແລ້ວ.
40006003	ຝ່າຍພວກເຈົ້າ, ເມື່ອໃຫ້ທານ ຢ່າໃຫ້ມືຊ້າຍຮູ້ການທີ່ມືຂວາກຳລັງເຮັດນັ້ນ.
40006004	ເພື່ອການໃຫ້ທານຂອງພວກເຈົ້າຈະເປັນທາງລັບ ຝ່າຍພຣະບິດາຂອງເຈົ້າຜູ້ທີ່ຮູ້ເຫັນສິ່ງທີ່ເຈົ້າເຮັດໃນທີ່ລັບລີ້ ກໍຈະໃຫ້ບຳເໜັດແກ່ເຈົ້າ.
40006005	“ເມື່ອເຈົ້າທັງຫລາຍພາວັນນາອະທິຖານ ຢ່າເຮັດເໝືອນຄົນໜ້າຊື່ໃຈຄົດ ພວກເຂົາມັກຢືນພາວັນນາອະທິຖານໃນທຳມະສາລາ ແລະຕາມແຈຖະໜົນຫົນທາງ ເພື່ອໃຫ້ຄົນເຫັນພວກເຂົາ, ເຮົາບອກພວກເຈົ້າຕາມຄວາມຈິງວ່າ ພວກເຂົາໄດ້ຮັບບຳເໜັດແລ້ວ.
40006006	ແຕ່ສຳລັບເຈົ້າ ເມື່ອພາວັນນາອະທິຖານ ຈົ່ງເຂົ້າໄປໃນຫ້ອງຂອງເຈົ້າ ອັດປະຕູໄວ້ ແລ້ວຈຶ່ງພາວັນນາອະທິຖານຫາພຣະບິດາຂອງເຈົ້າຜູ້ຢູ່ໃນທີ່ລັບລີ້ ແລະພຣະບິດາຂອງເຈົ້າຜູ້ເຫັນໃນທີ່ລັບລີ້ຈະໃຫ້ບຳເໜັດແກ່ເຈົ້າ.”
40006007	“ແຕ່ເມື່ອເຈົ້າພາວັນນາອະທິຖານ ຢ່າເວົ້າຊໍ້າຄຳເກົ່າເໝືອນຄົນບໍ່ນັບຖືພຣະເຈົ້າ ເພາະພວກເຂົາຄິດວ່າພຣະເຈົ້າຈະໄດ້ຍິນຖ້າເວົ້າຊໍ້າຫລາຍເທື່ອ.
40006008	ດັ່ງນັ້ນ ຢ່າເຮັດເໝືອນພວກເຂົາ ເພາະພຣະບິດາຂອງພວກເຈົ້າຮູ້ສິ່ງທີ່ເຈົ້າຕ້ອງການ ກ່ອນພວກເຈົ້າພາວັນນາອະທິຖານຂໍ.
40006009	ດ້ວຍເຫດນັ້ນ ພວກເຈົ້າຄວນພາວັນນາອະທິຖານດັ່ງນີ້: ‘ຂ້າແດ່ພຣະບິດາເຈົ້າ ຂອງພວກຂ້ານ້ອຍທັງຫລາຍ ຜູ້ຊົງສະຖິດຢູ່ໃນສະຫວັນ ຂໍໃຫ້ພຣະນາມຂອງພຣະອົງ ເປັນທີ່ເຄົາຣົບບູຊາ
40006010	ຂໍໃຫ້ພຣະຣາຊອານາຈັກ ຂອງພຣະອົງມາຕັ້ງຢູ່ ຂໍໃຫ້ເປັນໄປຕາມນໍ້າພຣະໄທ ຂອງພຣະອົງ ໃນສະຫວັນເປັນຢ່າງໃດ ກໍໃຫ້ເປັນໄປຢ່າງນັ້ນທີ່ແຜ່ນດິນໂລກ.
40006011	ຂໍຊົງໂຜດປະທານອາຫານປະຈຳວັນ ໃຫ້ແກ່ຂ້ານ້ອຍທັງຫລາຍ ໃນກາລະວັນນີ້
40006012	ຂໍຊົງໂຜດຍົກໂທດໃຫ້ຂ້ານ້ອຍ ເໝືອນຂ້ານ້ອຍຍົກໂທດ ໃຫ້ແກ່ຜູ້ທີ່ເຮັດຜິດຕໍ່ຂ້ານ້ອຍນັ້ນ
40006013	ແລະຂໍຢ່າພາຂ້ານ້ອຍເຂົ້າໄປ ໃນການທົດລອງ ແຕ່ຂໍຊົງໂຜດໃຫ້ພົ້ນຈາກມານຊົ່ວຮ້າຍ [ເຫດວ່າ ຣາຊອານາຈັກ ຣິດອຳນາດ ແລະ ພຣະຣັດສະໝີກໍເປັນຂອງພຣະອົງສືບໆໄປເປັນນິດ ອາແມນ’]
40006014	“ຖ້າເຈົ້າຍົກໂທດຄວາມຜິດຂອງຄົນອື່ນທີ່ໄດ້ເຮັດຕໍ່ເຈົ້າ ພຣະບິດາຂອງເຈົ້າຜູ້ສະຖິດໃນສະຫວັນ ກໍຈະຍົກຄວາມຜິດຂອງເຈົ້າເໝືອນກັນ.
40006015	ແຕ່ຖ້າເຈົ້າບໍ່ຍົກໂທດໃຫ້ຄົນອື່ນ, ພຣະບິດາຂອງເຈົ້າທັງຫລາຍກໍຈະບໍ່ຍົກຄວາມຜິດຂອງເຈົ້າເໝືອນກັນ.”
40006016	“ເມື່ອເຈົ້າທັງຫລາຍຖືສິນອົດອາຫານ ຢ່າເຮັດສີໜ້າເສົ້າໝອງເໝືອນດັ່ງຄົນໜ້າຊື່ໃຈຄົດ. ດ້ວຍວ່າ, ເຂົາເຮັດສີໜ້າເສົ້າໝອງ ເພື່ອໃຫ້ຄົນທັງຫລາຍເຫັນວ່າພວກຕົນຖືສິນອົດອາຫານ. ເຮົາບອກເຈົ້າທັງຫລາຍຕາມຄວາມຈິງວ່າ ພວກເຂົາໄດ້ຮັບບຳເໜັດແລ້ວ.
40006017	ເມື່ອເຈົ້າຖືສິນອົດອາຫານນັ້ນ ຈົ່ງລ້າງໜ້າແລະຫວີຜົມ,
40006018	ເພື່ອບໍ່ໃຫ້ຄົນອື່ນຮູ້ໄດ້ວ່າ ເຈົ້າກຳລັງຖືສິນອົດອາຫານ ມີແຕ່ພຣະບິດາຂອງເຈົ້າຜູ້ທີ່ຢູ່ໃນທີ່ລັບລີ້ຮູ້ຈັກ ຝ່າຍພຣະບິດາຂອງເຈົ້າຜູ້ທີ່ເຫັນໃນທີ່ລັບລີ້ ກໍຈະໃຫ້ບຳເໜັດແກ່ເຈົ້າ.”
40006019	“ຢ່າທ້ອນໂຮມຊັບສົມບັດໄວ້ສຳລັບຕົນເອງໃນແຜ່ນດິນໂລກນີ້ ຊຶ່ງເປັນບ່ອນມອດແລະຂີ້ໝ້ຽງກັດກິນໄດ້ ແລະ ໂຈນເຈາະລັກເອົາໄດ້.
40006020	ແຕ່ຈົ່ງທ້ອນໂຮມຊັບສົມບັດສຳລັບຕົນໄວ້ໃນສະຫວັນ ບ່ອນທີ່ມອດແລະຂີ້ໝ້ຽງກັດກິນບໍ່ໄດ້ ແລະ ໂຈນເຈາະລັກເອົາບໍ່ໄດ້.
40006021	ເພາະຊັບສົມບັດຂອງເຈົ້າຢູ່ທີ່ໃດ ໃຈຂອງເຈົ້າກໍຢູ່ທີ່ນັ້ນ.”
40006022	“ຕາເປັນໂຄມໄຟຂອງຮ່າງກາຍ ຖ້າຕາຂອງເຈົ້າແຈ້ງເປັນປົກກະຕິ ຮ່າງກາຍທຸກສ່ວນກໍແຈ້ງດີ,
40006023	ແຕ່ຖ້າຕາຂອງເຈົ້າບໍ່ດີ ຮ່າງກາຍທຸກສ່ວນກໍຈະຢູ່ໃນຄວາມມືດ. ດັ່ງນັ້ນ ຖ້າຄວາມສະຫວ່າງໃນຕົວຂອງເຈົ້າມືດໄປ ຄວາມມືດນັ້ນກໍຈະໜາເທົ່າໃດໜໍ.”
40006024	“ບໍ່ຫ່ອນມີຜູ້ໃດເປັນຂ້າສອງເຈົ້າ ບ່າວສອງນາຍໄດ້ຄື: ເຂົາຈະຊັງນາຍຜູ້ນີ້ ແລະໄປຮັກນາຍຜູ້ນັ້ນ ເຂົາຈະສັດຊື່ຕໍ່ນາຍຜູ້ນີ້ ແລະໝິ່ນປະໝາດນາຍຜູ້ນັ້ນ ພວກເຈົ້າຮັບໃຊ້ພຣະເຈົ້າ ແລະເງິນຄຳພ້ອມກັນກໍບໍ່ໄດ້.”
40006025	“ດັ່ງນັ້ນ ເຮົາຈຶ່ງບອກພວກເຈົ້າ ບໍ່ໃຫ້ກະວົນກະວາຍເຖິງເລື່ອງອາຫານສຳລັບຊີວິດຕົນວ່າ, ຈະກິນຫຍັງ ຈະດື່ມຫຍັງ ຫລືເຖິງເລື່ອງເຄື່ອງນຸ່ງຫົ່ມສຳລັບຮ່າງກາຍ ຊີວິດສຳຄັນກວ່າອາຫານ ແລະຮ່າງກາຍກໍສຳຄັນກວ່າເຄື່ອງນຸ່ງຫົ່ມບໍ່ແມ່ນບໍ?
40006026	ຈົ່ງເບິ່ງຝູງນົກໃນທ້ອງຟ້າ ມັນບໍ່ໄດ້ຫວ່ານ ບໍ່ໄດ້ເກັບກ່ຽວ ແລະບໍ່ໄດ້ທ້ອນໂຮມໄວ້ໃນເລົ້າ ແຕ່ພຣະບິດາຂອງພວກເຈົ້າຜູ້ສະຖິດຢູ່ໃນສະຫວັນກໍຍັງລ້ຽງນົກນັ້ນ ພວກເຈົ້າມີຄ່າຫລາຍກວ່າຝູງນົກນັ້ນບໍ່ແມ່ນບໍ?
40006027	ມີຜູ້ໃດແດ່ໃນພວກເຈົ້າທີ່ກະວົນກະວາຍ ແລ້ວຕໍ່ອາຍຸໃຫ້ມີຊີວິດຍືນຍາວໄດ້ອີກຈັກໜ້ອຍໜຶ່ງ?”
40006028	“ເປັນດ້ວຍເຫດໃດ ຈຶ່ງກະວົນກະວາຍເຖິງເລື່ອງເຄື່ອງນຸ່ງຫົ່ມ? ຈົ່ງເບິ່ງດອກໄມ້ປ່ານັ້ນແມ ມັນໃຫຍ່ຂຶ້ນມາໄດ້ຢ່າງໃດ ມັນບໍ່ໄດ້ເຮັດວຽກ ບໍ່ໄດ້ຕໍ່າຜ້າເຮັດເຄື່ອງນຸ່ງສຳລັບມັນເອງ.
40006029	ແຕ່ເຮົາບອກພວກເຈົ້າວ່າ ແມ່ນແຕ່ກະສັດໂຊໂລໂມນ ຜູ້ທີ່ຮັ່ງມີດ້ວຍຊັບສົມບັດທີ່ຕົນມີຢູ່ທັງໝົດ ກໍຍັງບໍ່ມີເຄື່ອງນຸ່ງງາມເທົ່າກັບດອກໄມ້ເຫລົ່ານີ້ດອກໜຶ່ງ.
40006030	ແມ່ນພຣະເຈົ້າທີ່ເປັນຜູ້ຕົບແຕ່ງດອກໄມ້ປ່າຢູ່ຕາມທົ່ງຫຍ້າ ຊຶ່ງເປັນຢູ່ໃນມື້ນີ້ ແລະມື້ອື່ນກໍຈະຖືກຕັດຖິ້ມເຜົາໄຟເສຍ ພຣະເຈົ້າຈະບໍ່ຕົບແຕ່ງພວກເຈົ້າຫລາຍກວ່າດອກໄມ້ນັ້ນບໍ? ໂອ ຜູ້ມີຄວາມເຊື່ອນ້ອຍເອີຍ”
40006031	“ດັ່ງນັ້ນ ຢ່າກະວົນກະວາຍເລີຍວ່າ, ‘ຈະກິນຫຍັງ? ຈະດື່ມຫຍັງ? ແລະຈະນຸ່ງຫົ່ມຫຍັງ?’
40006032	ສິ່ງທັງໝົດເຫລົ່ານີ້ແຫລະ ທີ່ຄົນບໍ່ນັບຖືພຣະເຈົ້າຊອກຫາ ພຣະບິດາຂອງພວກເຈົ້າຜູ້ສະຖິດຢູ່ໃນສະຫວັນຮູ້ວ່າ ພວກເຈົ້າຕ້ອງການສິ່ງເຫລົ່ານີ້ແລ້ວ.
40006033	ແຕ່ກ່ອນອື່ນໝົດ ເຈົ້າທັງຫລາຍຈົ່ງສະແຫວງຫາຣາຊອານາຈັກຂອງພຣະເຈົ້າ ແລະຄວາມຊອບທຳຂອງພຣະອົງ ແລ້ວພຣະອົງຈະຊົງເພີ່ມເຕີມສິ່ງທັງປວງເຫລົ່ານີ້ໃຫ້ແກ່ພວກເຈົ້າ.
40006034	ເຫດສະນັ້ນ ຢ່າກະວົນກະວາຍເຖິງມື້ອື່ນ ເພາະມື້ອື່ນຈະມີເລື່ອງກະວົນກະວາຍໃນໂຕມັນເອງ ຄວາມທຸກໃນວັນໃດກໍພໍແລ້ວສຳລັບວັນນັ້ນ.”
40007001	“ຢ່າຕັດສິນຄົນອື່ນ ເພື່ອວ່າພຣະເຈົ້າຈະບໍ່ຕັດສິນເຈົ້າ.
40007002	ດ້ວຍວ່າ, ເຈົ້າຈະຕັດສິນຄົນອື່ນຢ່າງໃດ ພຣະເຈົ້າກໍຈະຕັດສິນເຈົ້າຢ່າງນັ້ນ ແລະເຈົ້າຈະຕວງໃຫ້ເຂົາດ້ວຍເຄື່ອງຜອງອັນໃດ ພຣະເຈົ້າກໍຈະຕວງໃຫ້ເຈົ້າດ້ວຍເຄື່ອງຜອງອັນນັ້ນ.
40007003	ເປັນຫຍັງເຈົ້າຈຶ່ງຫລຽວເຫັນຂີ້ເຫຍື້ອຢູ່ໃນຕາຂອງພີ່ນ້ອງຂອງເຈົ້າ ແຕ່ໄມ້ທັງທ່ອນຢູ່ໃນຕາຂອງເຈົ້າເອງແລ້ວເຈົ້າບໍ່ເຫັນ?
40007004	ດ້ວຍເຫດໃດເຈົ້າຈຶ່ງເວົ້າຕໍ່ພີ່ນ້ອງຂອງເຈົ້າວ່າ, ‘ຂໍອະນຸຍາດໃຫ້ຂ້ອຍເອົາຂີ້ເຫຍື້ອອອກຈາກຕາຂອງເຈົ້າແດ່’ ໃນເມື່ອໄມ້ທັງທ່ອນຍັງຢູ່ໃນຕາຂອງເຈົ້າ?
40007005	ໂອຄົນໜ້າຊື່ໃຈຄົດເອີຍ ຈົ່ງເອົາໄມ້ທັງທ່ອນອອກຈາກຕາຂອງເຈົ້າເອງສາກ່ອນ ແລ້ວເຈົ້າກໍຈະສາມາດເຫັນໄດ້ແຈ້ງ ເພື່ອເອົາຂີ້ເຫຍື້ອອອກຈາກຕາພີ່ນ້ອງຂອງເຈົ້າ.”
40007006	“ຢ່າເອົາສິ່ງທີ່ບໍຣິສຸດໂຍນໃຫ້ໝາ ຢ້ານວ່າມັນຈະຫັນຄືນມາສວບກັດເຈົ້າ ຢ່າໂຍນໄຂ່ມຸກໃສ່ຕໍ່ໜ້າໝູ ຢ້ານວ່າມັນຈະຢຽບຢໍ່າຖິ້ມເທົ່ານັ້ນ.”
40007007	“ຈົ່ງໝັ່ນຂໍແລ້ວເຈົ້າຈະໄດ້ຮັບ, ຈົ່ງໝັ່ນຊອກຫາແລ້ວເຈົ້າກໍຈະໄດ້ພົບ ຈົ່ງໝັ່ນເຄາະແລ້ວຈະມີຜູ້ໄຂໃຫ້ເຈົ້າ.
40007008	ດ້ວຍວ່າ, ທຸກຄົນທີ່ຂໍກໍຈະໄດ້ຮັບ, ທຸກຄົນທີ່ຊອກຫາກໍຈະໄດ້ພົບ ແລະທຸກຄົນທີ່ເຄາະກໍຈະມີຜູ້ໄຂໃຫ້.
40007009	ມີຜູ້ໃດແດ່ໃນພວກເຈົ້າເມື່ອລູກຂໍເຂົ້າປັ້ນໜຶ່ງ ຈະເອົາກ້ອນຫີນໃຫ້ແກ່ລູກຂອງຕົນ?
40007010	ຫລືຖ້າລູກຂໍປາ ລາວກໍຈະບໍ່ເອົາງູໃຫ້ຕີ້?
40007011	ດ້ວຍເຫດນັ້ນ ພວກເຈົ້າທີ່ເປັນຄົນຊົ່ວກໍຍັງຮູ້ຈັກເອົາຂອງດີໃຫ້ແກ່ລູກຂອງຕົນ ຫລາຍກວ່ານັ້ນອີກຈັກເທົ່າໃດ ພຣະບິດາຂອງພວກເຈົ້າຜູ້ຊົງສະຖິດຢູ່ໃນສະຫວັນ ກໍຈະເອົາຂອງດີໃຫ້ແກ່ຜູ້ທີ່ຂໍຈາກພຣະອົງ”
40007012	“ເຈົ້າຢາກໃຫ້ຄົນອື່ນເຮັດຕໍ່ເຈົ້າຢ່າງໃດ ກໍຈົ່ງເຮັດຕໍ່ເພິ່ນຢ່າງນັ້ນເໝືອນກັນ ອັນນີ້ແມ່ນກົດບັນຍັດ ແລະ ຄຳສັ່ງສອນຂອງພວກຜູ້ທຳນວາຍ.”
40007013	“ຈົ່ງເຂົ້າໄປທາງປະຕູຄັບແຄບ ເພາະປະຕູເຂົ້າໄປນະຣົກກໍກວ້າງ ແລະທາງທີ່ນຳໄປສູ່ທີ່ນັ້ນກໍງ່າຍ ແລະຄົນທີ່ເດີນໄປຕາມທາງນັ້ນກໍມີຫລວງຫລາຍ.
40007014	ແຕ່ປະຕູທີ່ນຳໄປສູ່ຊີວິດກໍຄັບແຄບ ແລະທາງທີ່ນຳໄປສູ່ທີ່ນັ້ນກໍຍາກ ແລະຄົນທີ່ພົບທາງນັ້ນກໍມີໜ້ອຍ.”
40007015	“ຈົ່ງລະວັງຜູ້ປະກາດພຣະຄຳປອມເຂົ້າມາຫາພວກເຈົ້າ ເບິ່ງພາຍນອກເຂົາອ່ອນໂຍນຄືໂຕແກະ, ແຕ່ພາຍໃນແລ້ວເຂົາໂຫດຮ້າຍຄືໝາໄນ.
40007016	ພວກເຈົ້າຈະຮູ້ຈັກຄົນເຫລົ່ານີ້ດ້ວຍການກະທຳຂອງເຂົາ ມີຜູ້ໃດເກັບໝາກອະງຸ່ນຈາກເຄືອມີໜາມ? ມີຜູ້ໃດເກັບໝາກເດື່ອເທດຈາກຕົ້ນມີໜາມ?
40007017	ດັ່ງນັ້ນ ຕົ້ນໄມ້ດີຍ່ອມເກີດໝາກດີ, ແຕ່ຕົ້ນໄມ້ບໍ່ດີຍ່ອມເກີດໝາກບໍ່ດີ.
40007018	ຕົ້ນໄມ້ດີເກີດຜົນບໍ່ດີກໍບໍ່ຫ່ອນເປັນ ແລະຕົ້ນໄມ້ບໍ່ດີເກີດຜົນດີກໍບໍ່ຫ່ອນໄດ້.
40007019	ຕົ້ນໄມ້ທຸກຕົ້ນທີ່ເກີດຜົນບໍ່ດີຍ່ອມຖືກຕັດລົງ ແລະຖືກໂຍນຖິ້ມໃສ່ໄຟເສຍ.
40007020	ດ້ວຍເຫດນັ້ນ ພວກເຈົ້າຈະຮູ້ຈັກຜູ້ປະກາດພຣະຄຳປອມດ້ວຍການກະທຳຂອງພວກເຂົາ.”
40007021	“ບໍ່ແມ່ນວ່າທຸກຄົນທີ່ເອີ້ນເຮົາວ່າ, ‘ພຣະອົງເຈົ້າ ພຣະອົງເຈົ້າ’ ແລ້ວຈະເຂົ້າໄປໃນອານາຈັກຂອງພຣະເຈົ້າໄດ້ ເຂົ້າໄດ້ແຕ່ຜູ້ທີ່ປະຕິບັດຕາມນໍ້າພຣະໄທຂອງພຣະບິດາຂອງເຮົາຜູ້ຊົງສະຖິດຢູ່ໃນສະຫວັນ.
40007022	ເມື່ອວັນພິພາກສາມາເຖິງ ຫລາຍຄົນຈະເວົ້າກັບເຮົາວ່າ, ‘ພຣະອົງເຈົ້າ, ພຣະອົງເຈົ້າ ພວກຂ້ານ້ອຍໄດ້ປະກາດຖ້ອຍຄຳຂອງພຣະເຈົ້າໃນນາມຂອງພຣະອົງ ພວກຂ້ານ້ອຍໄດ້ຂັບໄລ່ຜີມານຮ້າຍອອກ ແລະໄດ້ເຮັດການອັດສະຈັນຫລາຍປະການໃນນາມຂອງພຣະອົງບໍ່ແມ່ນບໍ’
40007023	ເມື່ອນັ້ນ ເຮົາກໍຈະປະກາດຕໍ່ພວກເຂົາວ່າ, ‘ເຮົາບໍ່ເຄີຍຮູ້ຈັກພວກເຈົ້າ ຈົ່ງຖອຍໜີໄປຈາກເຮົາເສຍ ພວກເຈົ້າຄົນທີ່ເຮັດການຊົ່ວຮ້າຍເອີຍ’”
40007024	“ດ້ວຍເຫດນັ້ນ ຜູ້ໃດທີ່ໄດ້ຍິນຖ້ອຍຄຳເຫລົ່ານີ້ຂອງເຮົາແລ້ວແລະປະຕິບັດຕາມ ຄົນເຫລົ່ານັ້ນກໍເປັນເໝືອນຄົນສະຫລາດທີ່ປຸກເຮືອນຂອງຕົນຢູ່ເທິງດານຫີນ.
40007025	ຝົນທັ່ງເທລົງມາ ນໍ້າກໍນອງຖ້ວມລົ້ນຫ້ວຍຮ່ອງ ແລະລົມກໍພັດປະທະເຮືອນຢ່າງແຮງ, ແຕ່ເຮືອນນັ້ນກໍບໍ່ເຈື່ອນເພພັງລົງ ເພາະມັນຖືກສ້າງຂຶ້ນຢູ່ເທິງດານຫີນ.”
40007026	“ແຕ່ຜູ້ໃດທີ່ໄດ້ຍິນຖ້ອຍຄຳເຫລົ່ານີ້ຂອງເຮົາແລ້ວ ແລະບໍ່ປະຕິບັດຕາມ ຄົນນັ້ນກໍເປັນດັ່ງຄົນໂງ່ທີ່ປຸກເຮືອນຂອງຕົນຢູ່ເທິງຫາດຊາຍ.
40007027	ຝົນທັ່ງເທລົງມາ ນໍ້ານອງຖ້ວມລົ້ນຫ້ວຍຮ່ອງ ແລະລົມກໍພັດປະທະເຮືອນຢ່າງແຮງ ແລະເຮືອນນັ້ນກໍໄດ້ເຈື່ອນເພພັງລົງ ແລະການເພພັງຂອງມັນກໍເປັນການໃຫຍ່ຫລວງ”
40007028	ເມື່ອພຣະເຢຊູເຈົ້າໄດ້ຊົງກ່າວຄຳເຫລົ່ານີ້ຈົບແລ້ວ ປະຊາຊົນກໍປະຫລາດໃຈຫລາຍໃນຄຳສັ່ງສອນຂອງພຣະອົງ.
40007029	ພຣະອົງບໍ່ໄດ້ເປັນເໝືອນດັ່ງພວກທຳມະຈານ, ແຕ່ພຣະອົງໄດ້ສັ່ງສອນດ້ວຍຣິດອຳນາດ.
40008001	ເມື່ອພຣະເຢຊູເຈົ້າສະເດັດລົງມາຈາກພູແລ້ວ ປະຊາຊົນຢ່າງຫລວງຫລາຍກໍຕິດຕາມພຣະອົງໄປ.
40008002	ຊາຍຄົນໜຶ່ງທີ່ເປັນພະຍາດຂີ້ທູດໄດ້ມາຫາພຣະອົງໂດຍກົ້ມຂາບລົງ ແລະເວົ້າວ່າ, “ພຣະອົງເຈົ້າເອີຍ ຖ້າພຣະອົງພໍໃຈຊົງໂຜດຂ້ານ້ອຍ ພຣະອົງກໍໂຜດໃຫ້ຂ້ານ້ອຍດີສະອາດໄດ້.”
40008003	ພຣະເຢຊູເຈົ້າໄດ້ເດ່ມືອອກໄປແຕະຕ້ອງຄົນນັ້ນ ແລະກ່າວວ່າ, “ເຮົາພໍໃຈໃຫ້ເຈົ້າດີ ຈົ່ງດີສະອາດສາ” ໃນທັນໃດນັ້ນ ຊາຍຜູ້ນັ້ນກໍດີພະຍາດ.
40008004	ແລ້ວພຣະເຢຊູເຈົ້າກໍຊົງກ່າວແກ່ລາວວ່າ, “ຈົ່ງຟັງໃຫ້ດີ ຢ່າເວົ້າເລື່ອງນີ້ສູ່ຜູ້ໃດຟັງ ແຕ່ຈົ່ງໄປຫາປະໂຣຫິດເພື່ອໃຫ້ເພິ່ນກວດເບິ່ງເຈົ້າ ແລ້ວເພື່ອເປັນຫລັກຖານໃຫ້ທຸກຄົນເຫັນວ່າເຈົ້າດີສະອາດ ຈົ່ງຖວາຍເຄື່ອງບູຊາຕາມທີ່ໂມເຊໄດ້ສັ່ງໄວ້.”
40008005	ເມື່ອພຣະເຢຊູເຈົ້າກຳລັງສະເດັດເຂົ້າໄປໃນເມືອງກາເປນາອູມ ກໍມີນາຍທະຫານຜູ້ໜຶ່ງເຂົ້າມາຫາພຣະອົງເພື່ອຂໍຮ້ອງໃຫ້ຊ່ວຍເຫລືອ.
40008006	ໂດຍກ່າວວ່າ, “ພຣະອົງເຈົ້າເອີຍ ຂ້ອຍໃຊ້ຂອງຂ້ານ້ອຍນອນປ່ວຍຢູ່ທີ່ເຮືອນ ເຂົາເປັນເປ້ຍແລະທົນທຸກຢ່າງເວດທະນາຫລາຍ.”
40008007	ພຣະເຢຊູເຈົ້າຊົງກ່າວວ່າ, “ເຮົາຈະໄປຮັກສາລາວໃຫ້ຫາຍດີ.”
40008008	ແຕ່ນາຍທະຫານຜູ້ນັ້ນຕອບວ່າ, “ບໍ່ໄດ້ດອກ ພຣະອົງເຈົ້າເອີຍ, ຂ້ານ້ອຍບໍ່ສົມຄວນທີ່ຈະໃຫ້ພຣະອົງເຂົ້າໄປໃນເຮືອນຂອງຂ້ານ້ອຍ ຂໍພຽງແຕ່ກ່າວຖ້ອຍຄຳດຽວເທົ່ານັ້ນ ຂ້ອຍໃຊ້ຂອງຂ້ານ້ອຍກໍຈະດີພະຍາດ.
40008009	ຂ້ານ້ອຍເອງຢູ່ໃຕ້ບັງຄັບບັນຊາຂອງຜູ້ເປັນນາຍ ແລະຂ້ານ້ອຍກໍມີທະຫານຢູ່ໃຕ້ບັງຄັບບັນຊາຂອງຂ້ານ້ອຍດ້ວຍ ຂ້ານ້ອຍສັ່ງວ່າ, ‘ໄປ’ ເຂົາກໍໄປ, ຂ້ານ້ອຍສັ່ງວ່າ ‘ມາ’ ເຂົາກໍມາ ແລະຂ້ານ້ອຍສັ່ງຄົນໃຊ້ວ່າ ‘ເຮັດອັນນີ້’ ເຂົາກໍເຮັດ.”
40008010	ເມື່ອພຣະເຢຊູເຈົ້າໄດ້ຍິນດັ່ງນີ້ພຣະອົງກໍແປກໃຈ ແລະເວົ້າກັບປະຊາຊົນທີ່ຕິດຕາມພຣະອົງມານັ້ນວ່າ, “ເຮົາບອກພວກເຈົ້າຕາມຄວາມຈິງວ່າ ຢູ່ໃນພວກອິດສະຣາເອນເຮົາຍັງບໍ່ໄດ້ພົບຜູ້ໃດທີ່ມີຄວາມເຊື່ອໃຫຍ່ເຊັ່ນນີ້.
40008011	ເຮົາບອກພວກເຈົ້າຕາມຄວາມຈິງວ່າ ຫລາຍຄົນຈະມາຈາກທິດຕາເວັນອອກກັບທິດຕາເວັນຕົກ ແລະນັ່ງຮ່ວມໂຕະກັບອັບຣາຮາມ, ອີຊາກ ແລະ ຢາໂຄບ ທີ່ງານກິນລ້ຽງໃນອານາຈັກສະຫວັນ.
40008012	ສ່ວນພວກທີ່ຄວນຈະໄດ້ຢູ່ໃນອານາຈັກນັ້ນ ຈະຖືກໂຍນຖິ້ມອອກຂ້າງນອກຢູ່ໃນຄວາມມືດ. ໃນທີ່ນັ້ນ ພວກເຂົາຈະຮ້ອງໄຫ້ ແລະຂົບແຂ້ວຄ້ຽວຟັນ”
40008013	ແລ້ວພຣະເຢຊູເຈົ້າກໍເວົ້າກັບນາຍທະຫານວ່າ, “ເມືອເຮືອນສາ ເຈົ້າເຊື່ອຢ່າງໃດກໍຈະເປັນຢ່າງນັ້ນສຳລັບເຈົ້າ.” ຝ່າຍຂ້ອຍໃຊ້ຂອງນາຍທະຫານກໍດີເປັນປົກກະຕິໃນເວລານັ້ນເອງ.
40008014	ພຣະເຢຊູເຈົ້າໄປເຮືອນຂອງເປໂຕ ພຣະອົງໄດ້ເຫັນແມ່ເຖົ້າຂອງເປໂຕນອນຢູ່ເພາະເປັນໄຂ້.
40008015	ພຣະອົງຈັບມືຂອງນາງແລະໄຂ້ກໍຫາຍ ແລ້ວນາງກໍລຸກຂຶ້ນບົວລະບັດຮັບໃຊ້ພຣະອົງ.
40008016	ເມື່ອເຖິງຍາມຄໍ່າ, ປະຊາຊົນກໍພາບັນດາຄົນທີ່ມີຜີມານຮ້າຍສິງຢູ່ມາຫາພຣະເຢຊູເຈົ້າ ພຣະເຢຊູເຈົ້າໄດ້ຂັບໄລ່ຜີມານຮ້າຍເຫລົ່ານັ້ນອອກດ້ວຍຄຳສັ່ງຂອງພຣະອົງ ແລະຊົງໂຜດຜູ້ເຈັບໄຂ້ໄດ້ປ່ວຍທຸກຄົນໃຫ້ຫາຍດີ.
40008017	ພຣະອົງເຮັດເຊັ່ນນີ້ ກໍເພື່ອໃຫ້ສຳເລັດຕາມທີ່ຜູ້ທຳນວາຍເອຊາຢາໄດ້ກ່າວໄວ້ວ່າ, “ພຣະອົງໄດ້ຮັບເອົາຄວາມເຈັບໄຂ້ ແລະຮັບແບກພະຍາດໂຣຄາຂອງພວກເຮົາໄປ.”
40008018	ເມື່ອພຣະເຢຊູເຈົ້າສັງເກດເຫັນປະຊາຊົນອ້ອມພຣະອົງຢູ່ ພຣະອົງຈຶ່ງສັ່ງໃຫ້ຂ້າມໄປຍັງທະເລສາບຟາກພຸ່ນ.
40008019	ມີທຳມະຈານຜູ້ໜຶ່ງມາຫາພຣະເຢຊູເຈົ້າ ແລະເວົ້າວ່າ, “ອາຈານເຈົ້າເອີຍ, ທ່ານໄປທີ່ໃດຂ້ານ້ອຍກໍຈະໄປທີ່ນັ້ນກັບທ່ານ.”
40008020	ພຣະເຢຊູເຈົ້າຊົງຕອບເຂົາວ່າ, “ໝາຈິກຈອກຍັງມີໂຜ້ງນອນ ແລະ ນົກກໍຍັງມີຮັງຢູ່ ສ່ວນບຸດມະນຸດແລ້ວບໍ່ມີບ່ອນຈະວາງຫົວນອນ.”
40008021	ມີຊາຍຄົນອື່ນອີກທີ່ເປັນສາວົກຜູ້ໜຶ່ງຂອງພຣະເຢຊູເຈົ້າເວົ້າວ່າ, “ພຣະອົງເຈົ້າເອີຍ, ໃຫ້ຂ້ານ້ອຍກັບເມືອເຮືອນຝັງສົບພໍ່ຂອງຂ້ານ້ອຍກ່ອນ.”
40008022	ພຣະເຢຊູເຈົ້າຊົງຕອບວ່າ, “ຈົ່ງຕາມເຮົາມາ ແລະປ່ອຍໃຫ້ຄົນຕາຍຝັງກັນເອງເທາະ.”
40008023	ພຣະເຢຊູເຈົ້າໄດ້ລົງເຮືອລຳໜຶ່ງ ແລະພວກສາວົກກໍໄປກັບພຣະອົງ.
40008024	ໃນທັນໃດນັ້ນ ກໍເກີດລົມພະຍຸໃຫຍ່ພັດທະເລສາບຢ່າງແຮງ ຈົນເຮືອເກືອບຫລົ້ມ ເພາະນໍ້າຊັດເຂົ້າເຮືອ ສ່ວນພຣະເຢຊູເຈົ້ານັ້ນຊົງນອນຫລັບຢູ່.
40008025	ພວກສາວົກຈຶ່ງໄປປຸກພຣະອົງ ພວກເພິ່ນເວົ້າວ່າ, “ພຣະອົງເຈົ້າເອີຍ ຊ່ວຍພວກຂ້ານ້ອຍແດ່ທ້ອນ ພວກຂ້ານ້ອຍກຳລັງຈະຕາຍຢູ່ແລ້ວ”
40008026	ພຣະເຢຊູເຈົ້າຊົງຕອບວ່າ, “ເປັນຫຍັງພວກເຈົ້າຈຶ່ງຢ້ານ?” ໂອ ຄົນທີ່ມີຄວາມເຊື່ອນ້ອຍເອີຍ ແລ້ວພຣະອົງກໍລຸກຢືນຂຶ້ນສັ່ງລົມ ແລະຟອງນໍ້າໃຫ້ຢຸດ ລົມແລະຟອງນໍ້າຈຶ່ງງຽບສະຫງົບລົງ.
40008027	ຄົນເຫລົ່ານັ້ນຕ່າງກໍງຶດປະຫລາດໃຈ ແລະເວົ້າວ່າ, “ທ່ານຜູ້ນີ້ເປັນຜູ້ໃດ? ແມ່ນແຕ່ລົມແລະຟອງນໍ້າທະເລກໍຍອມຟັງຄວາມເພິ່ນ!”
40008028	ເມື່ອພຣະເຢຊູເຈົ້າຂ້າມຟາກມາຮອດເຂດແດນຄາດາຣາ ກໍມີຊາຍສອງຄົນອອກຈາກປ່າຊ້າມາພົບພຣະອົງ, ສອງຄົນນີ້ມີຜີມານຮ້າຍສິງແລະໂຫດຮ້າຍຫລາຍ ຈົນບໍ່ມີຜູ້ໃດກ້າຜ່ານໄປມາຕາມທາງນັ້ນ.
40008029	ໃນທັນໃດນັ້ນ ມັນກໍແຜດສຽງວ່າ, “ໂອ ບຸດພຣະເຈົ້າເອີຍ ທ່ານຕ້ອງການຫຍັງຈາກພວກຂ້ານ້ອຍ? ທ່ານຈະມາລົງໂທດພວກຂ້ານ້ອຍກ່ອນເຖິງເວລາຊັ້ນບໍ?”
40008030	ບໍ່ໄກຈາກທີ່ນັ້ນພໍເທົ່າໃດ ມີຝູງໝູກຳລັງຫາກິນຢູ່.
40008031	ດັ່ງນັ້ນ ຜີມານຮ້າຍຈຶ່ງຂໍຮ້ອງນຳພຣະເຢຊູເຈົ້າວ່າ, “ຖ້າທ່ານຂັບໄລ່ພວກຂ້ານ້ອຍອອກໄປ ຂໍໃຫ້ພວກຂ້ານ້ອຍໄປຢູ່ໃນຝູງໝູນັ້ນທ້ອນ.”
40008032	ພຣະອົງໄດ້ບອກພວກມັນວ່າ, “ໄປໄດ້” ດັ່ງນັ້ນ ພວກມັນຈຶ່ງອອກໄປແລະໄດ້ເຂົ້າໄປສິງໃນຝູງໝູ ໃນທັນໃດນັ້ນ ໝູທັງຝູງກໍຟ້າວແລ່ນລົງຕາລິ່ງຊັນ ແລະໂຕນທະເລສາບຈົມນໍ້າຕາຍໝົດ.
40008033	ພວກຄົນລ້ຽງໝູໄດ້ປົບໜີ ແລະແລ່ນເຂົ້າໄປໃນເມືອງ ພວກເຂົາໄດ້ເລົ່າເຫດການທັງໝົດກັບເລື່ອງທີ່ໄດ້ເກີດຂຶ້ນແກ່ຊາຍຜີມານຮ້າຍສິງນັ້ນ.
40008034	ດັ່ງນັ້ນ ຊາວເມືອງທຸກຄົນຈຶ່ງອອກມາພົບພຣະເຢຊູເຈົ້າ ເມື່ອພວກເຂົາໄດ້ເຫັນພຣະອົງແລ້ວ ພວກເຂົາໄດ້ຂໍຮ້ອງພຣະອົງໃຫ້ອອກໄປຈາກເຂດແດນຂອງພວກເຂົາ.
40009001	ແລ້ວພຣະເຢຊູເຈົ້າກໍໄດ້ລົງເຮືອຂ້າມທະເລສາບກັບຄືນໄປຍັງເມືອງຂອງພຣະອົງ
40009002	ບ່ອນນັ້ນ ພວກເຂົາໄດ້ຫາມຄົນເປ້ຍຜູ້ໜຶ່ງ ນອນຢູ່ເທິງບ່ອນນອນມາຫາພຣະອົງ, ເມື່ອພຣະເຢຊູເຈົ້າໄດ້ເຫັນຄວາມເຊື່ອຂອງຄົນເຫລົ່ານັ້ນ ພຣະອົງຈຶ່ງກ່າວແກ່ຄົນເປ້ຍນັ້ນວ່າ, “ລູກເອີຍ, ຈົ່ງຊື່ນໃຈເຖີດ ບາບກຳຂອງເຈົ້າໄດ້ຮັບການອະໄພແລ້ວ.”
40009003	ແລ້ວທຳມະຈານບາງຄົນກໍຄິດໃນໃຈ ແລ້ວເວົ້າກັນວ່າ, “ຄົນນີ້ເວົ້າໝິ່ນປະໝາດພຣະເຈົ້າ”
40009004	ພຣະເຢຊູເຈົ້າໄດ້ຮູ້ຄວາມຄິດຂອງພວກເຂົາ ພຣະອົງຈຶ່ງໄດ້ກ່າວວ່າ, “ເປັນຫຍັງພວກເຈົ້າຈຶ່ງຄິດບໍ່ດີເຊັ່ນນີ້?
40009005	ອັນໃດງ່າຍກວ່າກັນ ທີ່ຈະເວົ້າວ່າ, ‘ບາບກຳຂອງເຈົ້າໄດ້ຮັບການອະໄພແລ້ວ’ ຫລືຈະເວົ້າວ່າ ‘ຈົ່ງລຸກຂຶ້ນແລະຍ່າງໄປ?’
40009006	ແຕ່ເຮົາຢາກຈະໃຫ້ພວກເຈົ້າຮູ້ວ່າ ບຸດມະນຸດມີສິດອຳນາດເທິງແຜ່ນດິນໂລກນີ້ ທີ່ຈະອະໄພບາບກຳໃຫ້ມະນຸດໄດ້.” ດັ່ງນັ້ນ ພຣະອົງຈຶ່ງເວົ້າກັບຄົນເປ້ຍນັ້ນວ່າ, “ຈົ່ງລຸກຂຶ້ນຍົກເອົາບ່ອນນອນຂອງເຈົ້າ ແລະເມືອເຮືອນສາ”
40009007	ຄົນເປ້ຍໄດ້ລຸກຂຶ້ນ ແລະເມືອເຮືອນຂອງຕົນ.
40009008	ເມື່ອປະຊາຊົນໄດ້ເຫັນເຫດການນີ້ພວກເຂົາຈຶ່ງຢ້ານ ແລະພາກັນສັນລະເສີນພຣະເຈົ້າທີ່ໃຫ້ສິດອຳນາດຢ່າງນີ້ແກ່ມະນຸດ.
40009009	ເມື່ອພຣະເຢຊູເຈົ້າຈາກທີ່ນັ້ນ ແລະຍ່າງຜ່ານໄປເຫັນຊາຍຄົນໜຶ່ງຊື່ວ່າ ມັດທາຍ ກຳລັງນັ່ງຢູ່ທີ່ດ່ານພາສີ ພຣະອົງກ່າວແກ່ລາວວ່າ, “ຈົ່ງຕາມເຮົາມາ.” ຝ່າຍມັດທາຍກໍລຸກຂຶ້ນ ແລະຕິດຕາມພຣະອົງໄປ.
40009010	ຂະນະທີ່ພຣະເຢຊູເຈົ້າຮ່ວມຮັບປະທານອາຫານຄໍ່າ ທີ່ເຮືອນຂອງມັດທາຍ ມີຄົນເກັບພາສີກັບຄົນນອກສິນທຳຫລາຍຄົນໄດ້ມາຮ່ວມຮັບປະທານນຳພຣະເຢຊູເຈົ້າ ແລະພວກສາວົກຂອງພຣະອົງ.
40009011	ເມື່ອພວກຟາຣີຊາຍໄດ້ເຫັນເຊັ່ນນີ້ ຈຶ່ງຖາມພວກສາວົກຂອງພຣະເຢຊູເຈົ້າວ່າ, “ເປັນຫຍັງອາຈານຂອງພວກເຈົ້າຈຶ່ງຮ່ວມພາເຂົ້າກັບຄົນເກັບພາສີ ແລະຄົນບາບທັງຫລາຍ?”
40009012	ພຣະເຢຊູເຈົ້າໄດ້ຍິນຄຳຖາມຂອງພວກເຂົາ ຈຶ່ງຕອບວ່າ, “ຄົນທີ່ມີສຸຂະພາບດີບໍ່ຕ້ອງການໝໍ ມີແຕ່ຄົນເຈັບປ່ວຍເທົ່ານັ້ນທີ່ຕ້ອງການໝໍ.
40009013	ຈົ່ງໄປຄົ້ນເບິ່ງເລື່ອງນີ້ໝາຍເຖິງຫຍັງ ຕາມທີ່ພຣະຄຳພີມີກ່າວວ່າ, ‘ເຮົາປະສົງຄວາມເມດຕາ ແຕ່ບໍ່ແມ່ນເຄື່ອງບູຊາ.’ ເຮົາບໍ່ໄດ້ມາເພື່ອເອີ້ນເອົາຄົນສິນທຳ, ແຕ່ມາເອີ້ນເອົາຄົນບາບທັງຫລາຍ.”
40009014	ຕໍ່ມາ ມີພວກສິດຂອງໂຢຮັນບັບຕິສະໂຕໄດ້ມາຫາພຣະເຢຊູເຈົ້າ ແລະຖາມວ່າ, “ດ້ວຍເຫດໃດ ພວກຂ້ານ້ອຍກັບພວກຟາຣີຊາຍຈຶ່ງຖືສິນອົດອາຫານຢູ່ເລື້ອຍ ສ່ວນພວກສາວົກຂອງທ່ານພັດບໍ່ຖື?”
40009015	ພຣະເຢຊູເຈົ້າໄດ້ຕອບວ່າ, “ເພື່ອນຂອງເຈົ້າບ່າວຕ້ອງໂສກເສົ້າ ໃນເມື່ອເຈົ້າບ່າວຍັງຢູ່ກັບພວກເຂົາຊັ້ນບໍ? ຄົງເປັນໄປບໍ່ໄດ້ ແຕ່ວັນນັ້ນຈະມາເຖິງ ຄືເມື່ອເຈົ້າບ່າວຈະຕ້ອງພາກຈາກພວກເຂົາໄປ ເມື່ອນັ້ນແຫລະ ພວກເຂົາຈຶ່ງຈະຖືສິນອົດອາຫານ.”
40009016	“ບໍ່ມີຜູ້ໃດດອກທີ່ຫຍິບຕາບເສື້ອຄຸມເກົ່າດ້ວຍຜ້າໃໝ່, ດ້ວຍວ່າຜ້າໃໝ່ຈະຫົດ ແລະເຮັດໃຫ້ເສື້ອຄຸມເກົ່າຂາດເປັນຮູໃຫຍ່ຕື່ມອີກ.
40009017	ບໍ່ມີຜູ້ໃດດອກທີ່ຖອກເຫລົ້າອະງຸ່ນ ໃໝ່ໃສ່ຖົງໜັງເກົ່າ. ດ້ວຍວ່າ, ຖົງໜັງນັ້ນຈະແຕກ ເຫລົ້າອະງຸ່ນຈະໄຫລອອກ ແລະທັງຖົງໜັງກໍຈະເສຍໄປ, ແຕ່ຕ້ອງໃຊ້ຖົງໜັງໃໝ່ໃສ່ເຫລົ້າອະງຸ່ນໃໝ່ ແລະທັງສອງຢ່າງກໍຈະຢູ່ໃນສະພາບດີ.”
40009018	ໃນຂະນະທີ່ພຣະເຢຊູເຈົ້າກຳລັງກ່າວຖ້ອຍຄຳເຫລົ່ານີ້ຢູ່ນັ້ນ, ກໍມີເຈົ້ານາຍຢິວຄົນໜຶ່ງມາຂາບລົງຕໍ່ໜ້າພຣະອົງ ແລະເວົ້າວ່າ, “ລູກສາວຂອງຂ້ານ້ອຍຫາກໍສິ້ນໃຈຕາຍ, ແຕ່ຂໍໂຜດໄປວາງມືໃສ່ນາງດ້ວຍເຖີດ ແລ້ວນາງກໍຈະຄືນມີຊີວິດອີກ.”
40009019	ດັ່ງນັ້ນ ພຣະເຢຊູເຈົ້າຈຶ່ງລຸກຂຶ້ນໄປກັບເຈົ້ານາຍຄົນນັ້ນ ແລະພວກສາວົກກໍຕິດຕາມພຣະອົງໄປດ້ວຍ.
40009020	ພໍດີໃນຂະນະນັ້ນ ມີຍິງຄົນໜຶ່ງທີ່ເປັນພະຍາດເລືອດຕົກໄດ້ສິບສອງປີແລ້ວ ນາງຫຍັບເຂົ້າມາເບື້ອງຫລັງພຣະເຢຊູເຈົ້າ ແລະບາຍເສື້ອຄຸມຂອງພຣະອົງ.
40009021	ນາງຄິດໃນໃຈວ່າ, “ຖ້າເຮົາພຽງແຕ່ບາຍເສື້ອຄຸມຂອງເພິ່ນເທົ່ານັ້ນ ເຮົາກໍຈະດີພະຍາດໄດ້.”
40009022	ພຣະເຢຊູເຈົ້າຫັນຫລັງກັບມາ ແລະເຫັນນາງຈຶ່ງກ່າວວ່າ, “ລູກຍິງເອີຍ ຈົ່ງຊື່ນໃຈເທີ້ນ ຄວາມເຊື່ອຂອງເຈົ້າໄດ້ເຮັດໃຫ້ເຈົ້າດີແລ້ວ” ໃນເວລາດຽວກັນນັ້ນເອງນາງກໍດີພະຍາດ.
40009023	ແລ້ວພຣະເຢຊູເຈົ້າກໍເຂົ້າໄປທີ່ເຮືອນຂອງເຈົ້ານາຍຄົນນັ້ນ ແລະໄດ້ເຫັນຄົນເປົ່າຂຸ່ຍ ກັບຄົນທີ່ມາງັນເຮືອນດີວຸ້ນວາຍອຶກກະທຶກຢູ່
40009024	ພຣະອົງຊົງກ່າວວ່າ, “ໃຫ້ທຸກຄົນອອກໄປ ເດັກຍິງຜູ້ນີ້ບໍ່ໄດ້ຕາຍດອກ ນາງພຽງແຕ່ນອນຫລັບຢູ່ເທົ່ານັ້ນ” ແລ້ວທຸກຄົນກໍພາກັນຫົວຂວັນພຣະອົງ.
40009025	ເມື່ອປະຊາຊົນເຫຼົ່ານັ້ນອອກໄປໝົດແລ້ວ ພຣະອົງໄດ້ເຂົ້າໄປຈັບມືຂອງນາງ ແລະນາງກໍລຸກຂຶ້ນ.
40009026	ແລ້ວເລື່ອງກ່ຽວກັບເຫດການທີ່ໄດ້ເກີດຂຶ້ນນີ້ ກໍຊ່າລືໄປທົ່ວທັງຂົງເຂດນັ້ນ.
40009027	ເມື່ອພຣະເຢຊູເຈົ້າຈາກບ່ອນນັ້ນແລະຜ່ານໄປ ກໍມີຊາຍຕາບອດສອງຄົນຕິດຕາມພຣະອົງໄປ ແລະຮ້ອງຂຶ້ນວ່າ, “ບຸດດາວິດເອີຍ ໂຜດເມດຕາພວກຂ້ານ້ອຍແດ່ທ້ອນ”
40009028	ເມື່ອພຣະອົງໄດ້ເຂົ້າໄປໃນເຮືອນແລ້ວ, ຊາຍຕາບອດສອງຄົນນັ້ນ ກໍເຂົ້າມາຫາພຣະອົງ ພຣະອົງຖາມພວກເຂົາວ່າ, “ພວກເຈົ້າເຊື່ອວ່າເຮົາຊົງໂຜດຮັກສາພວກເຈົ້າໃຫ້ຫາຍດີໄດ້ບໍ?” ພວກເຂົາຕອບວ່າ, “ເຊື່ອ ທ່ານເອີຍ”
40009029	ແລ້ວພຣະອົງກໍໄດ້ບາຍຕາຂອງພວກເຂົາ ແລະກ່າວວ່າ, “ໃຫ້ເປັນໄປຕາມຄວາມເຊື່ອຂອງພວກເຈົ້າເຖີດ”
40009030	ແລ້ວຕາຂອງພວກເຂົາກໍກັບເຫັນຮຸ່ງ ພຣະເຢຊູເຈົ້າສັ່ງຫ້າມພວກເຂົາຢ່າງເຂັ້ມງວດໜັກແໜ້ນວ່າ, “ຢ່າບອກເລື່ອງນີ້ໃຫ້ຜູ້ໃດຮູ້ເປັນເດັດຂາດ.”
40009031	ແຕ່ເມື່ອພວກເຂົາຈາກໄປແລ້ວ ພວກເຂົາກໍປະກາດຂ່າວກ່ຽວກັບພຣະອົງ ໃຫ້ຊ່າລືໄປທົ່ວທັງຂົງເຂດນັ້ນ.
40009032	ເມື່ອພວກເຂົາກຳລັງອອກໄປນັ້ນ ກໍມີບາງຄົນນຳຊາຍປາກກືກຜູ້ໜຶ່ງທີ່ມີຜີມານຮ້າຍສິງຢູ່ ມາຫາພຣະເຢຊູເຈົ້າ.
40009033	ແຕ່ພໍພຣະອົງຂັບໄລ່ຜີມານຮ້າຍນັ້ນອອກໄປແລ້ວ ຄົນປາກກືກຜູ້ນັ້ນກໍເວົ້າໄດ້ ຄົນທັງຫລາຍງຶດປະຫລາດໃຈ ແລະພາກັນເວົ້າວ່າ, “ບໍ່ເຄີຍເຫັນເຫດການຢ່າງນີ້ຈັກເທື່ອໃນຊາດອິດສະຣາເອນ”
40009034	ແຕ່ພວກຟາຣີຊາຍເວົ້າວ່າ, “ແມ່ນນາຍຜີມານຮ້າຍ ທີ່ໃຫ້ຣິດອຳນາດແກ່ລາວຂັບໄລ່ຜີມານຮ້າຍອອກ.”
40009035	ພຣະເຢຊູເຈົ້າໄດ້ໄປທຸກເມືອງທຸກບ້ານ ແລະພຣະອົງໄດ້ສັ່ງສອນຢູ່ໃນທຳມະສາລາຂອງພວກເຂົາ ແລະປະກາດຂ່າວປະເສີດເລື່ອງອານາຈັກສະຫວັນ ຕະຫລອດທັງຊົງໂຜດຮັກສາຄົນໃຫ້ຫາຍດີຈາກການເຈັບໄຂ້ໄດ້ປ່ວຍ ແລະພະຍາດໂຣຄານາໆຊະນິດ.
40009036	ເມື່ອພຣະອົງເຫັນປະຊາຊົນຢ່າງຫລວງຫລາຍ ພຣະອົງກໍມີໃຈສົງສານຄົນເຫລົ່ານັ້ນ ເພາະພວກເຂົາກັງວົນເປັນທຸກໃຈແລະຂາດທີ່ເພິ່ງ ເໝືອນຝູງແກະທີ່ບໍ່ມີຜູ້ລ້ຽງ.
40009037	ສະນັ້ນ ພຣະອົງຈຶ່ງກ່າວແກ່ພວກສາວົກຂອງພຣະອົງວ່າ, “ເຂົ້າທີ່ພໍເກັບກ່ຽວກໍຫລາຍແທ້ ແຕ່ຄົນງານຍັງມີໜ້ອຍຢູ່.
40009038	ເຫດສະນັ້ນ ພວກເຈົ້າຈົ່ງພາວັນນາອະທິຖານຂໍນຳເຈົ້າຂອງການເກັບກ່ຽວໃຫ້ສົ່ງຄົນງານມາຫລາຍຂຶ້ນ ເພື່ອການເກັບກ່ຽວຂອງຕົນສາ.”
40010001	ເມື່ອພຣະເຢຊູເຈົ້າເອີ້ນສາວົກສິບສອງຄົນຂອງພຣະອົງມາພ້ອມກັນແລ້ວ, ພຣະອົງໃຫ້ສິດອຳນາດແກ່ພວກເພິ່ນ ເພື່ອຂັບໄລ່ຜີຊົ່ວຮ້າຍອອກ ແລະເພື່ອໃຫ້ພະຍາດໂຣຄາທັງການເຈັບໄຂ້ໄດ້ປ່ວຍທຸກຢ່າງດີໄດ້.
40010002	ພວກອັກຄະສາວົກສິບສອງຄົນນັ້ນ ຜູ້ທຳອິດຊື່ ຊີໂມນ (ຜູ້ທີ່ເອີ້ນວ່າເປໂຕ) ແລະ ອັນເດອານ້ອງຊາຍຂອງຕົນ, ຢາໂກໂບ ແລະ ໂຢຮັນນ້ອງຊາຍຂອງຕົນເປັນລູກຊາຍຂອງເຊເບດາຍ;
40010003	ຟີລິບ ແລະ ບາຣະໂທໂລມາຍ, ໂທມາ ແລະ ມັດທາຍຄົນເກັບພາສີ, ຢາໂກໂບລູກຊາຍຂອງອາລະຟາຍ ແລະ ທາດາຍ,
40010004	ຊີໂມນຜູ້ຮັກຊາດ ແລະ ຢູດາອິດສະກາຣີອົດ ຜູ້ທີ່ທໍລະຍົດຕໍ່ພຣະເຢຊູເຈົ້ານັ້ນ.
40010005	ພຣະເຢຊູເຈົ້າໄດ້ໃຊ້ສິບສອງຄົນນີ້ອອກໄປ ໂດຍໃຫ້ຄຳສັ່ງດັ່ງນີ້: “ຢ່າໄປໃນທາງຂອງພວກຕ່າງຊາດ ຫລືຢ່າເຂົ້າໄປໃນເມືອງຂອງຊາວຊາມາເຣຍ.
40010006	ແຕ່ຈົ່ງໄປຫາຝູງແກະທີ່ເສຍແຫ່ງປະຊາຊົນຂອງຊາດອິດສະຣາເອນ.
40010007	ເວລາເດີນທາງໄປນັ້ນ ຈົ່ງປະກາດວ່າ, ‘ອານາຈັກສະຫວັນມາໃກ້ແລ້ວ’
40010008	ຈົ່ງເຮັດໃຫ້ຄົນເຈັບໄຂ້ໄດ້ປ່ວຍຫາຍດີ ຈົ່ງເຮັດໃຫ້ຄົນຕາຍຄືນມີຊີວິດ, ຈົ່ງເຮັດໃຫ້ຜູ້ທີ່ເປັນພະຍາດຂີ້ທູດຫາຍດີ ແລະຂັບໄລ່ຜີມານຮ້າຍອອກ, ພວກເຈົ້າໄດ້ຮັບລ້າໆໂດຍບໍ່ຄິດຄ່າຢ່າງໃດ ຈົ່ງໃຫ້ລ້າໆໂດຍບໍ່ຄິດຄ່າຢ່າງນັ້ນ.
40010009	ຢ່າຖືຄຳ ຫລືເງິນ ຫລືທອງແດງໃສ່ຖົງໄປນຳ;
40010010	ຢ່າເອົາຖົງໄປໃສ່ເຄື່ອງຂອງຕາມທາງ ຫລືເຄື່ອງນຸ່ງຫົ່ມໄປ ຫລືເກີບ ຫລືໄມ້ເທົ້າໄປນຳ, ເພາະຄົນງານກໍສົມຄວນໄດ້ຮັບອາຫານກິນ.”
40010011	“ເມື່ອພວກເຈົ້າໄປໃນເມືອງໃດຫລືບ້ານໃດ ຈົ່ງເຂົ້າໄປຫາຜູ້ທີ່ສົມຄວນຈະຕ້ອນຮັບພວກເຈົ້າ ແລະໃຫ້ອາໄສຢູ່ກັບເຂົາຈົນກວ່າຈາກໄປ.
40010012	ເມື່ອພວກເຈົ້າເຂົ້າໄປໃນເຮືອນຫລັງໃດ ຈົ່ງຄຳນັບໄທເຮືອນນັ້ນ.
40010013	ຖ້າໄທເຮືອນນັ້ນສົມຄວນຮັບພຣະພອນ ກໍຂໍໃຫ້ສັນຕິສຸກຂອງເຈົ້າຢູ່ນຳເຮືອນນັ້ນ, ແຕ່ຖ້າໄທເຮືອນນັ້ນບໍ່ສົມຄວນຮັບພຣະພອນ ກໍໃຫ້ສັນຕິສຸກນັ້ນກັບຄືນມາສູ່ພວກເຈົ້າ.
40010014	ຖ້າບ້ານໃດຫລືເມືອງໃດບໍ່ຕ້ອນຮັບພວກເຈົ້າ ຫລືບໍ່ຟັງພວກເຈົ້າ ຈົ່ງອອກໄປຈາກບ່ອນນັ້ນ ແລະສັ່ນຂີ້ຝຸ່ນທີ່ຕິດຕີນຂອງພວກເຈົ້າອອກດ້ວຍ.
40010015	ເຮົາບອກພວກເຈົ້າຕາມຄວາມຈິງວ່າ ໃນວັນພິພາກສາໂທດຊາວເມືອງໂຊໂດມແລະໂກໂມຣາ ຈະທົນງ່າຍກວ່າໂທດຂອງປະຊາຊົນໃນເມືອງນັ້ນ.”
40010016	“ເບິ່ງແມ! ເຮົາໃຊ້ພວກເຈົ້າອອກໄປເໝືອນແກະຢູ່ໃນທ່າມກາງຝູງໝາໄນ. ສະນັ້ນ ຈົ່ງສະຫລາດເໝືອນງູ ແລະອ່ອນສຸພາບເໝືອນນົກເຂົາ.
40010017	ຈົ່ງລະວັງໃຫ້ດີ. ດ້ວຍວ່າ, ຈະມີຄົນຈັບພວກເຈົ້າຂຶ້ນສານ ແລະເຂົາຈະຂ້ຽນຕີພວກເຈົ້າໃນທຳມະສາລາຂອງພວກເຂົາ.
40010018	ພວກເຈົ້າຈະຖືກລາກດຶງນຳຕົວຂຶ້ນໄປຢູ່ຕໍ່ໜ້າບັນດາຜູ້ມີອຳນາດ ແລະບັນດາກະສັດ ເພາະເຫັນແກ່ເຮົາ ເພື່ອຈະບອກຂ່າວປະເສີດແກ່ພວກເຂົາ ແລະແກ່ຄົນທີ່ບໍ່ເຊື່ອເໝືອນກັນ.
40010019	ເມື່ອພວກເຂົາຈັບກຸມພວກເຈົ້າຂຶ້ນໄປນັ້ນ ຢ່າຄິດກະວົນກະວາຍເລີຍວ່າ ພວກເຈົ້າຈະເວົ້າຫຍັງແດ່ ຫລືຈະເວົ້າແນວໃດ, ເມື່ອເຖິງເວລານັ້ນ ພວກເຈົ້າຈະໄດ້ຮັບຖ້ອຍຄຳທີ່ພວກເຈົ້າຈະເວົ້າ.
40010020	ເພາະຖ້ອຍຄຳທີ່ພວກເຈົ້າຈະເວົ້ານັ້ນ ຈະບໍ່ມາຈາກພວກເຈົ້າເອງ, ແຕ່ແມ່ນພຣະວິນຍານຈາກພຣະບິດາຂອງພວກເຈົ້າ ທີ່ຈະເປັນຜູ້ກ່າວໃນພວກເຈົ້າ.”
40010021	“ອ້າຍເອື້ອຍນ້ອງຈະມອບກັນແລະກັນໃຫ້ເຖິງແກ່ຄວາມຕາຍ ແລະພໍ່ກໍຈະເຮັດຢ່າງດຽວກັນຕໍ່ລູກ, ລູກຈະຫັນມາຕໍ່ສູ້ພໍ່ແມ່ຂອງຕົນໃຫ້ເຖິງແກ່ຄວາມຕາຍ.
40010022	ຄົນທັງປວງຈະກຽດຊັງພວກເຈົ້າເພາະເຫັນແກ່ນາມຊື່ຂອງເຮົາ, ແຕ່ຜູ້ໃດທີ່ທົນໄດ້ຈົນເຖິງທີ່ສຸດ ຜູ້ນັ້ນຈະໄດ້ລອດພົ້ນ.
40010023	ເມື່ອພວກເຂົາຂົ່ມເຫັງພວກເຈົ້າໃນເມືອງໜຶ່ງ ຈົ່ງໜີໄປຍັງເມືອງອື່ນ, ເຮົາບອກພວກເຈົ້າຕາມຄວາມຈິງວ່າ ພວກເຈົ້າຈະບໍ່ທັນໄປໃນທົ່ວທຸກເມືອງຂອງຊາດອິດສະຣາເອນ ກ່ອນທີ່ບຸດມະນຸດມາ.”
40010024	“ສິດບໍ່ຫ່ອນໃຫຍ່ກວ່າຄູຂອງຕົນ ແລະຂ້ອຍໃຊ້ບໍ່ຫ່ອນໃຫຍ່ກວ່ານາຍຂອງຕົນ.
40010025	ໃຫ້ສິດສະເໝີກັບຄູ ແລະຂ້ອຍໃຊ້ສະເໝີກັບນາຍຂອງຕົນກໍພໍແລ້ວ ຖ້າຄົນເອີ້ນຫົວໜ້າຄອບຄົວວ່າ, ເບເອນເຊບູນ ສະມາຊິກໃນຄອບຄົວກໍຈະຖືກປະນາມຍິ່ງກວ່ານັ້ນຫລາຍເທົ່າໃດໜໍ.”
40010026	“ດັ່ງນັ້ນ ຢ່າສູ່ຢ້ານມະນຸດ ສິ່ງໃດທີ່ຖືກປິດບັງໄວ້ຈະຖືກເປີດເຜີຍ ສິ່ງໃດທີ່ເປັນຄວາມລັບຈະຖືກໄຂອອກໃຫ້ຮູ້.
40010027	ສິ່ງທີ່ເຮົາກ່າວແກ່ພວກເຈົ້າໃນທີ່ມືດພວກເຈົ້າຈົ່ງກ່າວໃນທີ່ແຈ້ງ ແລະສິ່ງໃດທີ່ພວກເຈົ້າໄດ້ຍິນສຽງຊິ່ມເປັນທາງສ່ວນຕົວ ພວກເຈົ້າຈົ່ງປະກາດເທິງຫລັງຄາເຮືອນ.
40010028	ຢ່າສູ່ຢ້ານຜູ້ທີ່ຂ້າໄດ້ແຕ່ຮ່າງກາຍ, ແຕ່ຂ້າຈິດວິນຍານບໍ່ໄດ້, ແຕ່ຈົ່ງຢ້ານພຣະເຈົ້າຜູ້ທີ່ທຳລາຍໄດ້ ທັງຮ່າງກາຍ ແລະຈິດວິນຍານໃນໄຟນະຣົກ.
40010029	ນົກຈອກສອງໂຕເຂົາຂາຍລາຄາອັດໜຶ່ງບໍ່ແມ່ນບໍ? ແມ່ນແຕ່ນົກຈອກໂຕດຽວຈະຕົກລົງດິນກໍບໍ່ໄດ້ ຖ້າພຣະບິດາເຈົ້າຂອງພວກເຈົ້າບໍ່ເຫັນພ້ອມ.
40010030	ສຳລັບພວກເຈົ້າແມ່ນແຕ່ຜົມເທິງຫົວຂອງເຈົ້າ ກໍຖືກນັບໄວ້ໝົດທຸກເສັ້ນແລ້ວ.
40010031	ດັ່ງນັ້ນ ຢ່າສູ່ຢ້ານ ພວກເຈົ້າກໍປະເສີດຫລາຍກວ່ານົກຈອກຫລາຍໂຕ.”
40010032	“ທຸກຄົນທີ່ຮັບເຮົາຕໍ່ໜ້າມະນຸດ ເຮົາກໍຈະຮັບຜູ້ນັ້ນຕໍ່ພຣະພັກພຣະບິດາເຈົ້າຂອງເຮົາໃນສະຫວັນເໝືອນກັນ.
40010033	ແຕ່ຖ້າຜູ້ໃດປະຕິເສດເຮົາຕໍ່ໜ້າມະນຸດ ເຮົາກໍຈະປະຕິເສດຜູ້ນັ້ນຕໍ່ພຣະພັກພຣະບິດາເຈົ້າຂອງເຮົາໃນສະຫວັນເໝືອນກັນ.”
40010034	“ຢ່າຄິດວ່າເຮົານຳຄວາມສະຫງົບສຸກມາສູ່ໂລກ, ເຮົາບໍ່ໄດ້ມາເພື່ອນຳຄວາມສະຫງົບສຸກມາໃຫ້ ແຕ່ໃຫ້ມີດາບ.
40010035	ເຮົາໄດ້ມາເພື່ອເຮັດໃຫ້ລູກຊາຍບໍ່ຖືກກັນກັບພໍ່, ລູກສາວບໍ່ຖືກກັນກັບແມ່, ລູກໃພ້ບໍ່ຖືກກັບແມ່ຍ່າ,
40010036	ແລະສະມາຊິກໃນຄອບຄົວຂອງຕົນກໍຈະເປັນສັດຕູຜູ້ຮ້າຍຕໍ່ກັນ.”
40010037	“ຜູ້ທີ່ຮັກພໍ່ແມ່ຂອງຕົນຫລາຍກວ່າເຮົາ ກໍບໍ່ສົມຄວນເປັນສາວົກຂອງເຮົາ, ຜູ້ທີ່ຮັກລູກຊາຍຫລືລູກສາວຂອງຕົນຫລາຍກວ່າເຮົາ ກໍບໍ່ສົມຄວນເປັນສາວົກຂອງເຮົາ.
40010038	ຜູ້ທີ່ບໍ່ຮັບເອົາໄມ້ກາງແຂນຂອງຕົນ ແລະຕິດຕາມເຮົາໄປ ກໍບໍ່ສົມຄວນເປັນສາວົກຂອງເຮົາ.
40010039	ຜູ້ທີ່ຮັກສາຊີວິດຂອງຕົນໄວ້ ກໍຈະເສຍຊີວິດ, ແຕ່ຜູ້ທີ່ເສຍຊີວິດຂອງຕົນເພື່ອເຫັນແກ່ເຮົາ ກໍຈະໄດ້ຊີວິດ.”
40010040	“ຜູ້ທີ່ຕ້ອນຮັບພວກເຈົ້າກໍຕ້ອນຮັບເຮົາ ແລະຜູ້ທີ່ຕ້ອນຮັບເຮົາກໍຕ້ອນຮັບພຣະອົງຜູ້ທີ່ໄດ້ໃຊ້ເຮົາມາ.
40010041	ຜູ້ທີ່ຕ້ອນຮັບຜູ້ປະກາດພຣະທຳ ເພາະເປັນຜູ້ປະກາດພຣະທຳ ກໍຈະໄດ້ບຳເໜັດເໝືອນຜູ້ປະກາດພຣະທຳ ແລະຜູ້ທີ່ຕ້ອນຮັບຄົນຊອບທຳ ເພາະເປັນຄົນຊອບທຳ ກໍຈະໄດ້ຮັບບຳເໜັດເໝືອນຄົນຊອບທຳ.
40010042	ເຮົາບອກພວກເຈົ້າຕາມຄວາມຈິງວ່າ, ຖ້າຜູ້ໃດຈະເອົານໍ້າເຢັນພຽງຈອກດຽວ ໃຫ້ຜູ້ຕໍ່າຕ້ອຍທີ່ສຸດໃນຈຳພວກນີ້ດື່ມ ເພາະເປັນສິດຂອງເຮົາ ຜູ້ນັ້ນກໍຈະໄດ້ຮັບບຳເໜັດຢ່າງແນ່ນອນ.”
40011001	ເມື່ອພຣະເຢຊູເຈົ້າສັ່ງສອນພວກສາວົກສິບສອງຄົນຂອງພຣະອົງແລ້ວ, ພຣະອົງກໍໄດ້ສະເດັດຈາກທີ່ນັ້ນໄປສັ່ງສອນ ແລະເທດສະໜາປ່າວປະກາດຕາມເມືອງຕ່າງໆຂອງພວກເຂົາ.
40011002	ໂຢຮັນບັບຕິສະໂຕຜູ້ທີ່ຖືກຄຸກຢູ່ ໄດ້ຍິນຄົນເວົ້າເຖິງກິດຈະການທີ່ພຣະຄຣິດໄດ້ເຮັດ ເພິ່ນຈຶ່ງໃຊ້ລູກສິດບາງຄົນຂອງຕົນໄປ.
40011003	ຖາມພຣະເຢຊູເຈົ້າວ່າ, “ຈົ່ງບອກພວກຂ້ານ້ອຍແດ່ວ່າ, ທ່ານແມ່ນຜູ້ທີ່ຈະມານັ້ນບໍ? ຫລືພວກຂ້ານ້ອຍຈະຕ້ອງລໍຄອຍຖ້າຜູ້ອື່ນອີກບໍ?”
40011004	ພຣະເຢຊູເຈົ້າຊົງຕອບວ່າ, “ຈົ່ງກັບໄປບອກໂຢຮັນຕາມທີ່ພວກເຈົ້າໄດ້ຍິນແລະໄດ້ເຫັນ
40011005	ຄື: ຄົນຕາບອດເຫັນຮຸ່ງໄດ້, ຄົນຂາຫ້ານຍ່າງໄດ້, ຜູ້ທີ່ເປັນພະຍາດຂີ້ທູດກໍດີສະອາດ, ຄົນຫູໜວກກໍໄດ້ຍິນ, ຄົນຕາຍແລ້ວກໍເປັນຄືນມາ ແລະຂ່າວປະເສີດກໍມີການປະກາດແກ່ຄົນຍາກຈົນ.
40011006	ຜູ້ໃດທີ່ບໍ່ສົງໄສເຮົາກໍເປັນສຸກ.”
40011007	ເມື່ອລູກສິດຂອງໂຢຮັນພວກນັ້ນກຳລັງຈາກໄປ ພຣະເຢຊູເຈົ້າກໍເລີ່ມກ່າວເຖິງເລື່ອງໂຢຮັນແກ່ປະຊາຊົນວ່າ, “ເຈົ້າທັງຫລາຍໄດ້ອອກໄປຖິ່ນແຫ້ງແລ້ງກັນດານນັ້ນເພື່ອເບິ່ງຫຍັງ? ເພື່ອເບິ່ງຕົ້ນອໍ້ໄຫວໄປມາຕາມກະແສລົມພັດບໍ?
40011008	ພວກເຈົ້າໄດ້ອອກໄປເບິ່ງຫຍັງ? ເບິ່ງຄົນທີ່ນຸ່ງເຄື່ອງຢ່າງລະອຽດອ່ອນຈົບງາມບໍ? ຜູ້ທີ່ນຸ່ງເຄື່ອງຢ່າງລະອຽດອ່ອນຈົບງາມເຊັ່ນນັ້ນ ກໍຢູ່ໃນວັງຂອງກະສັດ
40011009	ແຕ່ພວກເຈົ້າອອກໄປເບິ່ງຫຍັງ? ເບິ່ງຜູ້ທຳນວາຍບໍ? ແມ່ນແລ້ວເຮົາບອກພວກເຈົ້າວ່າ ທ່ານຜູ້ນັ້ນກໍຍິ່ງໃຫຍ່ກວ່າຜູ້ທຳນວາຍອີກ.
40011010	ດ້ວຍວ່າ, ໂຢຮັນຜູ້ນີ້ແຫລະ ທີ່ພຣະຄຳພີກ່າວເຖິງວ່າ, ‘ເບິ່ງແມ! ເຮົາໃຊ້ຜູ້ຮັບໃຊ້ຂອງເຮົາໄປກ່ອນໜ້າເຈົ້າ ເພື່ອຈັດແຈງທາງໄວ້ສຳລັບເຈົ້າ.’
40011011	ເຮົາບອກພວກເຈົ້າຕາມຄວາມຈິງວ່າ, ໃນບັນດາຜູ້ທີ່ເກີດຈາກແມ່ຍິງ ບໍ່ມີຜູ້ໃດໃຫຍ່ກວ່າໂຢຮັນບັບຕິສະໂຕ, ແຕ່ຜູ້ນ້ອຍທີ່ສຸດໃນຣາຊອານາຈັກສະຫວັນກໍໃຫຍ່ກວ່າໂຢຮັນ.
40011012	ຕັ້ງແຕ່ຄາວໂຢຮັນບັບຕິສະໂຕຈົນເຖິງປະຈຸບັນນີ້ ອານາຈັກສະຫວັນກໍຖືກຍາດຊິງເອົາຢ່າງຮຸນແຮງ ແລະພວກທີ່ມີໃຈຮຸນແຮງກໍເປັນຜູ້ຍາດຊິງເອົາໄດ້.
40011013	ພວກຜູ້ທຳນວາຍທຸກຄົນ ແລະກົດບັນຍັດໄດ້ທຳນວາຍມາຈົນເຖິງຄາວຂອງໂຢຮັນນີ້,
40011014	ແລະ ຖ້າພວກເຈົ້າຍອມຮັບເອົາຖ້ອຍຄຳນີ້ ກໍແມ່ນໂຢຮັນຜູ້ນີ້ແຫລະ ທີ່ເປັນເອລີຢາຜູ້ທີ່ທຳນວາຍໄວ້ລ່ວງໜ້າວ່າຈະມາ.
40011015	ຜູ້ໃດມີຫູຟັງ ຈົ່ງຟັງເອົາ”
40011016	“ເຮົາຈະປຽບຄົນສະໄໝນີ້ໃສ່ກັບຜູ້ໃດ? ກໍຄ້າຍຄືກັບເດັກນ້ອຍທີ່ກຳລັງນັ່ງຢູ່ໃນຕະຫລາດຮ້ອງໃສ່ກັນແລະກັນວ່າ,
40011017	‘ພວກຂ້ອຍເປົ່າປີ່ໃຫ້ຟ້ອນ ພວກເຈົ້າພັດບໍ່ຟ້ອນລຳ ພວກຂ້ອຍຮ້ອງໄຫ້ໄວ້ອາໄລ ແຕ່ພວກເຈົ້າບໍ່ຮ້ອງໄຫ້’
40011018	ເມື່ອເວລາໂຢຮັນໄດ້ມາ ເພິ່ນບໍ່ກິນແລະບໍ່ດື່ມ ເຂົາເວົ້າວ່າ, ‘ຜີມານຮ້າຍສິງລາວຢູ່’
40011019	ຝ່າຍບຸດມະນຸດໄດ້ມາ ທັງກິນແລະດື່ມ ແລະເຂົາກໍເວົ້າວ່າ, ‘ເບິ່ງຄົນນີ້ແມ ລາວເປັນຄົນກິນເກີນສ່ວນ ແລະມັກເມົາ ທັງເປັນເພື່ອນກັບຄົນເກັບພາສີແລະຄົນບາບທັງຫລາຍ’ ແຕ່ສະຕິປັນຍາຂອງພຣະເຈົ້າກໍຖືກເປີດເຜີຍເປັນຈິງໂດຍຜົນຂອງພຣະປັນຍານັ້ນ.”
40011020	ດັ່ງນັ້ນ ພຣະອົງຈຶ່ງເລີ່ມປະນາມເມືອງຕ່າງໆ ທີ່ພຣະອົງເຮັດການອັດສະຈັນເປັນສ່ວນຫລາຍນັ້ນ ເພາະເຂົາບໍ່ໄດ້ຖິ້ມໃຈເກົ່າເອົາໃຈໃໝ່.
40011021	ວ່າ, “ວິບັດແກ່ເຈົ້າ ເມືອງໂຂຣາຊິນເອີຍ ວິບັດແກ່ເຈົ້າ ເມືອງເບັດຊາອີດາກໍເໝືອນກັນ ການອັດສະຈັນທີ່ໄດ້ຖືກກະທຳໃນທ່າມກາງພວກເຈົ້າ ຖ້າໄດ້ຖືກກະທຳທີ່ເມືອງຕີເຣແລະເມືອງຊີໂດນແລ້ວ ປະຊາຊົນໃນເມືອງທັງສອງນີ້ກໍຄົງຈະຖິ້ມໃຈເກົ່າເອົາໃຈໃໝ່ ນຸ່ງເຄື່ອງທີ່ເຮັດດ້ວຍຜ້າກະສອບເຂົ້າ ແລະເອົາຂີ້ເຖົ່າໂຮຍໃສ່ຫົວແຕ່ດົນນານແລ້ວ
40011022	ເຮົາບອກພວກເຈົ້າຕາມຄວາມຈິງວ່າ, ໃນວັນພິພາກສາຂອງພຣະເຈົ້າ ໂທດຂອງຊາວເມືອງຕີເຣແລະຊີໂດນ ຈະໄດ້ຮັບກໍເບົາກວ່າໂທດທີ່ພວກເຈົ້າຈະໄດ້ຮັບ.
40011023	ສ່ວນເຈົ້າ ເມືອງກາເປນາອູມເອີຍ ເຈົ້າຈະຖືກຍົກຂຶ້ນໃຫ້ພຽງຟ້າສະຫວັນພຸ້ນບໍ? ເຈົ້າຈະຖືກຖິ້ມລົງສູ່ບຶງໄຟນະຣົກ ຖ້າການອັດສະຈັນທີ່ໄດ້ຖືກກະທຳໃນທ່າມກາງພວກເຈົ້າ ໄດ້ຖືກກະທຳໃນເມືອງໂຊໂດມແລ້ວ ເມືອງນັ້ນກໍຄົງຍັງຕັ້ງຢູ່ຈົນເຖິງທຸກວັນນີ້
40011024	ສະນັ້ນ ເຮົາຈຶ່ງບອກພວກເຈົ້າວ່າ ໃນວັນພິພາກສາຂອງພຣະເຈົ້າ ໂທດຂອງເມືອງໂຊໂດມກໍຈະເບົາກວ່າໂທດຂອງເຈົ້າ.”
40011025	ໃນເວລານັ້ນ ພຣະເຢຊູເຈົ້າໄດ້ກາບທູນວ່າ, “ຂ້າແດ່ພຣະບິດາເຈົ້າ ຜູ້ເປັນເຈົ້າຂອງສະຫວັນແລະແຜ່ນດິນໂລກ ຂ້ານ້ອຍຂໍສັນລະເສີນພຣະອົງ ທີ່ພຣະອົງໄດ້ປິດບັງສິ່ງເຫລົ່ານີ້ໄວ້ຈາກຜູ້ສະຫລາດ ແລະຜູ້ມີສະຕິປັນຍາ, ແຕ່ຊົງເປີດເຜີຍແກ່ຜູ້ທີ່ບໍ່ໄດ້ຮຽນຮູ້.
40011026	ແມ່ນແລ້ວພຣະບິດາເຈົ້າເອີຍ ພຣະອົງໄດ້ກະຣຸນາຕາມຄວາມພໍໃຈຢ່າງນັ້ນຕໍ່ໜ້າພຣະອົງ”.
40011027	“ພຣະບິດາຂອງເຮົາໄດ້ມອບສິ່ງສາລະພັດໃຫ້ແກ່ເຮົາ ແລະບໍ່ມີຜູ້ໃດຮູ້ພຣະບິດາເຈົ້ານອກຈາກພຣະບຸດ ແລະຜູ້ທີ່ພຣະບຸດຢາກຈະເປີດເຜີຍໃຫ້ຮູ້.”
40011028	“ບັນດາຜູ້ທີ່ເຮັດການໜັກໜ່ວງແລະແບກພາລະໜັກ ຈົ່ງມາຫາເຮົາ ແລະເຮົາຈະໃຫ້ພວກເຈົ້າໄດ້ຮັບຄວາມເຊົາເມື່ອຍ.
40011029	ຈົ່ງເອົາແອກຂອງເຮົາແບກໄວ້ແລ້ວຮຽນຮູ້ຈາກເຮົາ ເພາະວ່າເຮົາເປັນຜູ້ໃຈອ່ອນສຸພາບແລະຖ່ອມລົງ ແລ້ວຈິດໃຈຂອງພວກເຈົ້າຈະໄດ້ພົບຄວາມເຊົາເມື່ອຍ.
40011030	ດ້ວຍວ່າ ແອກຂອງເຮົາກໍພໍເໝາະ ແລະພາລະຂອງເຮົາກໍເບົາ.”
40012001	ໃນເວລານັ້ນ ພຣະເຢຊູເຈົ້າໄດ້ສະເດັດຜ່ານທົ່ງນາໄປໃນວັນຊະບາໂຕ, ສ່ວນພວກສາວົກຂອງພຣະອົງກໍຫິວເຂົ້າ ຈຶ່ງໄດ້ຕັ້ງຕົ້ນເດັດເອົາຮວງເຂົ້າມາເກັດກິນ.
40012002	ເມື່ອພວກຟາຣີຊາຍເຫັນຢ່າງນັ້ນ ຈຶ່ງທູນຕໍ່ພຣະເຢຊູເຈົ້າວ່າ, “ເບິ່ງແມ! ພວກສາວົກຂອງທ່ານເຮັດຜິດຕໍ່ກົດຂອງວັນຊະບາໂຕ.”
40012003	ພຣະເຢຊູເຈົ້າຊົງຕອບວ່າ, “ພວກເຈົ້າຍັງບໍ່ໄດ້ອ່ານຈັກເທື່ອບໍ ສິ່ງທີ່ດາວິດໄດ້ເຮັດເມື່ອເພິ່ນແລະຄົນຂອງເພິ່ນອຶດຫິວນັ້ນ?
40012004	ເພິ່ນໄດ້ເຂົ້າໄປໃນພຣະວິຫານຂອງພຣະເຈົ້າ ແລະໄດ້ກິນເຂົ້າຈີ່ທີ່ໄດ້ຖວາຍແກ່ພຣະເຈົ້າ ຊຶ່ງເພິ່ນແລະຄົນຂອງເພິ່ນບໍ່ມີສິດທີ່ຈະກິນເຂົ້າຈີ່ນັ້ນ ເພາະແມ່ນປະໂຣຫິດເທົ່ານັ້ນ ທີ່ມີສິດກິນເຂົ້າຈີ່ນັ້ນໄດ້.
40012005	ພວກເຈົ້າບໍ່ໄດ້ອ່ານໃນກົດບັນຍັດບໍທີ່ວ່າ, ທຸກວັນຊະບາໂຕພວກປະໂຣຫິດໃນພຣະວິຫານ ໄດ້ເຮັດຜິດຕໍ່ວັນຊະບາໂຕ ແຕ່ບໍ່ມີຄວາມຜິດ?
40012006	ເຮົາບອກພວກເຈົ້າວ່າ ຢູ່ທີ່ນີ້ມີສິ່ງໜຶ່ງຍິ່ງໃຫຍ່ກວ່າພຣະວິຫານອີກ.
40012007	ຖ້າພວກເຈົ້າເຂົ້າໃຈຄວາມໝາຍຖ້ອຍຄຳໃນພຣະຄຳພີທີ່ວ່າ, ‘ເຮົາປະສົງຄວາມເມດຕາ ແຕ່ບໍ່ແມ່ນເຄື່ອງບູຊາ’ ພວກເຈົ້າກໍຄົງບໍ່ກ່າວໂທດໃສ່ຄົນທີ່ບໍ່ມີຄວາມຜິດ.
40012008	ດ້ວຍວ່າ, ບຸດມະນຸດເປັນອົງພຣະຜູ້ເປັນເຈົ້າຂອງວັນຊະບາໂຕ.”
40012009	ພຣະເຢຊູເຈົ້າໄດ້ໜີຈາກທີ່ນັ້ນ, ແລ້ວເຂົ້າໄປຍັງທຳມະສາລາແຫ່ງໜຶ່ງຂອງພວກເຂົາ.
40012010	ໃນທີ່ນັ້ນ ມີຄົນມືລີບເບື້ອງໜຶ່ງ ຄົນໃນທີ່ນັ້ນຢາກຫາຂໍ້ຟ້ອງພຣະເຢຊູເຈົ້າ. ດັ່ງນັ້ນ ພວກເຂົາຈຶ່ງຖາມວ່າ, “ເປັນການຜິດຫລືຖືກ ທີ່ຈະຮັກສາຄົນໃນວັນຊະບາໂຕ?”
40012011	ພຣະເຢຊູເຈົ້າຊົງຕອບວ່າ, “ຖ້າຄົນໜຶ່ງໃນພວກເຈົ້າມີແກະໂຕດຽວ ແລະຕົກຂຸມໃນວັນຊະບາໂຕ ເຂົາຈະບໍ່ດຶງເອົາແກະໂຕນັ້ນຂຶ້ນບໍ?
40012012	ມະນຸດຜູ້ໜຶ່ງກໍມີຄ່າຫລາຍກວ່າແກະເທົ່າໃດໜໍ ສະນັ້ນ ຈຶ່ງອະນຸຍາດໃຫ້ເຮັດການດີໃນວັນຊະບາໂຕ.”
40012013	ແລ້ວພຣະອົງກໍເວົ້າກັບຊາຍມືລີບວ່າ, “ຈົ່ງຢຽດມືຂອງເຈົ້າອອກ.” ລາວກໍຢຽດອອກ ແລ້ວມືນັ້ນກໍດີເປັນປົກກະຕິເໝືອນກັບມືອີກເບື້ອງໜຶ່ງ.
40012014	ແລ້ວພວກຟາຣີຊາຍກໍພາກັນອອກໄປປຶກສາກັນ ແລະວາງແຜນເພື່ອຈະຂ້າພຣະເຢຊູເຈົ້າ.
40012015	ເມື່ອພຣະເຢຊູເຈົ້າຮູ້ຈັກກົນອຸບາຍນີ້, ພຣະອົງກໍສະເດັດອອກຈາກທີ່ນັ້ນ ມີປະຊາຊົນຢ່າງຫລວງຫລາຍໄດ້ຕິດຕາມພຣະອົງໄປ ພຣະອົງໄດ້ຊົງໂຜດຮັກສາທຸກຄົນໃຫ້ດີພະຍາດ,
40012016	ແຕ່ພຣະອົງໄດ້ສັ່ງຫ້າມພວກເຂົາຢ່າງເດັດຂາດ ບໍ່ໃຫ້ບອກເລື່ອງກ່ຽວກັບພຣະອົງສູ່ຜູ້ໃດຟັງ.
40012017	ພຣະອົງເຮັດດັ່ງນີ້ ກໍເພື່ອຈະໃຫ້ສຳເລັດຕາມຖ້ອຍຄຳຂອງຜູ້ທຳນວາຍເອຊາຢາໄດ້ກ່າວໄວ້ວ່າ,
40012018	“ນີ້ແມ່ນຜູ້ຮັບໃຊ້ທີ່ເຮົາໄດ້ເລືອກໄວ້ ຜູ້ເປັນທີ່ຮັກ ແລະພໍໃຈຂອງເຮົາ. ເຮົາຈະເອົາພຣະວິນຍານຂອງເຮົາ ໃສ່ໄວ້ເທິງເພິ່ນ ເພື່ອຈະປະກາດຄວາມຍຸດຕິທຳ ແກ່ບັນດາປະຊາຊາດ.
40012019	ເພິ່ນຈະບໍ່ໂຕ້ຖຽງ ຫລືໃຊ້ສຽງດັງ ບໍ່ມີຜູ້ໃດຈະໄດ້ຍິນສຽງເພິ່ນ ຕາມຫົນທາງ.
40012020	-
40012021	ໄມ້ອໍ້ທີ່ບວບແລ້ວເພິ່ນຈະບໍ່ຫັກ ໄສ້ຕະກຽງເປັນຄວັນກຳລັງຈະມອດ ເພິ່ນຈະບໍ່ມອດ. ຈົນກວ່າເພິ່ນນຳຄວາມຍຸດຕິທຳ ໃຫ້ມີໄຊຊະນະ ແລະບັນດາປະຊາຊາດຈະມອບ ຄວາມຫວັງໄວ້ໃນນາມຂອງເພິ່ນ.”
40012022	ຕໍ່ມາ ໄດ້ມີບາງຄົນນຳຊາຍຜູ້ໜຶ່ງທີ່ຕາບອດແລະປາກກືກ ຍ້ອນຜີມານຮ້າຍເຂົ້າສິງຢູ່ມາຫາພຣະເຢຊູເຈົ້າ ແລະພຣະອົງໄດ້ຊົງໂຜດຮັກສາຊາຍຄົນນັ້ນໃຫ້ສາມາດເວົ້າແລະເຫັນຮຸ່ງໄດ້.
40012023	ປະຊາຊົນທັງຫລາຍກໍງຶດປະຫລາດໃຈ ຈຶ່ງຖາມກັນວ່າ, “ຄົນນີ້ອາດເປັນບຸດຂອງດາວິດໄດ້ບໍ?”
40012024	ພວກຟາຣີຊາຍໄດ້ຍິນເຊັ່ນນີ້ແລ້ວ ພວກເຂົາກໍເວົ້າວ່າ, “ຜູ້ນີ້ຂັບໄລ່ຜີມານຮ້າຍອອກໂດຍໃຊ້ອຳນາດຂອງເບເອນເຊບູນ ຜູ້ເປັນນາຍຜີມານຮ້າຍທັງຫລາຍ.”
40012025	ພຣະເຢຊູເຈົ້າຊົງຮູ້ຄວາມຄິດຂອງພວກເຂົາ ຈຶ່ງກ່າວແກ່ພວກເຂົາວ່າ, “ອານາຈັກໃດທີ່ແຕກແຍກຕໍ່ສູ້ ຊຶ່ງກັນແລະກັນ ກໍຈະພິນາດຈິບຫາຍ, ເມືອງໃດຫລືຄອບຄົວໃດທີ່ແຕກແຍກກັນ ຈະຕັ້ງໝັ້ນຄົງຢູ່ບໍ່ໄດ້.
40012026	ຖ້າມານຊາຕານຂັບໄລ່ມານຊາຕານອອກເອງ ມັນກໍແຕກແຍກກັນຢູ່ໃນຕົວຂອງມັນເອງ ແລ້ວອານາຈັກຂອງມັນຈະຕັ້ງໝັ້ນໄດ້ຢ່າງໃດ?
40012027	ແລະ ຖ້າເຮົາຂັບໄລ່ຜີມານຮ້າຍອອກດ້ວຍອຳນາດຂອງເບເອນເຊບູນ ພວກລູກຫລານຂອງເຈົ້າທັງຫລາຍ ເຄີຍຂັບໄລ່ມັນອອກດ້ວຍອຳນາດຂອງຜູ້ໃດ? ດ້ວຍເຫດນີ້ແຫລະ ເຂົາຈະເປັນຜູ້ຕັດສິນພວກເຈົ້າ,
40012028	ແຕ່ເຮົາຂັບໄລ່ຜີມານຮ້າຍອອກດ້ວຍພຣະວິນຍານຂອງພຣະເຈົ້າ. ດັ່ງນັ້ນ ຣາຊອານາຈັກຂອງພຣະເຈົ້າກໍມາເຖິງພວກເຈົ້າແລ້ວ.”
40012029	“ບໍ່ມີຜູ້ໃດຈະເຂົ້າໄປປຸ້ນເອົາຊັບຢູ່ໃນເຮືອນຂອງຄົນແຂງແຮງໄດ້, ເວັ້ນແຕ່ໄດ້ມັດຄົນແຂງແຮງນັ້ນໄວ້ກ່ອນ, ແລ້ວຈຶ່ງປຸ້ນເອົາຊັບຢູ່ໃນເຮືອນຂອງເພິ່ນໄດ້.
40012030	ຜູ້ໃດບໍ່ຢູ່ຝ່າຍເຮົາ ກໍຕໍ່ສູ້ເຮົາ ແລະຜູ້ໃດບໍ່ຮ່ວມເຂົ້າກັນກັບເຮົາ ກໍເປັນຜູ້ເຮັດໃຫ້ແຕກກະຈາຍໄປ.
40012031	ເພາະເຫດນີ້ແຫລະ, ເຮົາຈຶ່ງບອກພວກເຈົ້າວ່າ ມະນຸດຈະໄດ້ຮັບການຍົກຜິດບາບທຸກປະການ ແລະຮັບການອະໄພໃນຄຳໝິ່ນປະໝາດທຸກຢ່າງ, ແຕ່ຄຳເວົ້າທີ່ໝິ່ນປະໝາດຕໍ່ສູ້ພຣະວິນຍານບໍຣິສຸດເຈົ້າ ຈະບໍ່ໄດ້ຮັບການອະໄພ.
40012032	ຜູ້ໃດທີ່ເວົ້າຕໍ່ສູ້ບຸດມະນຸດກໍຈະອະໄພໃຫ້ແກ່ຜູ້ນັ້ນໄດ້, ແຕ່ຜູ້ໃດທີ່ເວົ້າຕໍ່ສູ້ພຣະວິນຍານບໍຣິສຸດເຈົ້າ ຈະບໍ່ໄດ້ຮັບການອະໄພເລີຍ ທັງໃນໂລກນີ້ແລະໃນໂລກໜ້າດ້ວຍ.”
40012033	“ຕ້ອງມີຕົ້ນໄມ້ດີໝາກມັນຈຶ່ງຈະດີ ຖ້າຕົ້ນໄມ້ບໍ່ດີ ໝາກມັນກໍບໍ່ດີ ເພາະວ່າຈະໄດ້ຮູ້ຈັກຕົ້ນໄມ້ດ້ວຍໝາກຂອງມັນ.
40012034	ພວກຊາດງູຮ້າຍເອີຍ, ພວກເຈົ້າຈະເວົ້າຄວາມດີໄດ້ແນວໃດ ເມື່ອພວກເຈົ້າເປັນຄົນຊົ່ວ? ດ້ວຍວ່າ, ໃຈເຕັມລົ້ນດ້ວຍສິ່ງໃດ ປາກກໍເວົ້າສິ່ງນັ້ນອອກມາ.
40012035	ຄົນດີກໍເອົາສິ່ງດີອອກມາຈາກຄັງແຫ່ງຄວາມດີຂອງຕົນ, ຄົນຊົ່ວກໍເອົາສິ່ງຊົ່ວອອກມາຈາກຄັງແຫ່ງຄວາມຊົ່ວຂອງຕົນ.”
40012036	“ເຮົາບອກພວກເຈົ້າວ່າ, ຖ້ອຍຄຳເປົ່າໆທຸກຄຳທີ່ມະນຸດເວົ້າ ຈະຕ້ອງໃຫ້ການເພາະຄຳນັ້ນໃນວັນພິພາກສາ.
40012037	ດ້ວຍເຫດທີ່ເຈົ້າຈະພົ້ນໂທດໄດ້ ຫລືຈະຕ້ອງຖືກໂທດນັ້ນ ກໍເພາະດ້ວຍຖ້ອຍຄຳຂອງຕົນ.”
40012038	ແລ້ວທຳມະຈານແລະພວກຟາຣີຊາຍບາງຄົນ ກໍເວົ້າວ່າ, “ອາຈານເຈົ້າເອີຍ, ພວກເຮົາຢາກເຫັນທ່ານເຮັດການອັດສະຈັນ.”
40012039	ພຣະອົງຕອບພວກເຂົາວ່າ, “ຄົນສະໄໝຊົ່ວ ແລະຄິດທໍລະຍົດຕໍ່ພຣະເຈົ້າສະແຫວງຫາໝາຍສຳຄັນ ແລະຈະບໍ່ຊົງໂຜດໝາຍສຳຄັນໃຫ້ແກ່ພວກເຂົາ ເວັ້ນໄວ້ແຕ່ໝາຍສຳຄັນເລື່ອງ ໂຢນາຜູ້ທຳນວາຍ.
40012040	ໂຢນາຢູ່ໃນທ້ອງປາໃຫຍ່ສາມວັນສາມຄືນຢ່າງໃດ ບຸດມະນຸດກໍຈະຢູ່ໃນພື້ນຂອງແຜ່ນດິນໂລກສາມວັນສາມຄືນຢ່າງນັ້ນ.
40012041	ໃນວັນແຫ່ງການພິພາກສາຊາວເມືອງນີເນເວ ຈະຢືນຂຶ້ນກ່າວໂທດພວກເຈົ້າ ເພາະພວກເຂົາໄດ້ຖິ້ມໃຈເກົ່າເອົາໃຈໃໝ່ ເມື່ອໄດ້ຍິນຄຳປະກາດຂອງໂຢນາ ແລະ ທີ່ນີ້ຍັງມີຜູ້ໜຶ່ງທີ່ຍິ່ງໃຫຍ່ກວ່າໂຢນາ
40012042	ໃນວັນແຫ່ງການພິພາກສາ ຣາຊີນີຝ່າຍທິດໃຕ້ຈະຢືນກ່າວໂທດພວກເຈົ້າ ເພາະນາງໄດ້ເດີນທາງມາແຕ່ທີ່ສຸດແຜ່ນດິນໂລກເພື່ອຟັງຄຳສັ່ງສອນອັນເຕັມໄປດ້ວຍສະຕິປັນຍາຂອງກະສັດໂຊໂລໂມນ ແລະທີ່ນີ້ມີຜູ້ໜຶ່ງທີ່ຍິ່ງໃຫຍ່ກວ່າກະສັດໂຊໂລໂມນ.”
40012043	“ເມື່ອຜີຊົ່ວຮ້າຍອອກຈາກຄົນໜຶ່ງແລ້ວ ມັນກໍທຽວໄປມາໃນຖິ່ນແຫ້ງແລ້ງກັນດານຊອກຫາບ່ອນພັກເຊົາ ແຕ່ມັນຫາບໍ່ໄດ້
40012044	ມັນເວົ້າວ່າ, ‘ເຮົາຈະກັບຄືນເມືອເຮືອນບ່ອນທີ່ເຮົາໄດ້ໜີມາ.’ ດັ່ງນັ້ນ ມັນຈຶ່ງກັບຄືນໄປ ແລະພົບເຮືອນເປົ່າຫວ່າງຢູ່ທັງສະອາດແລະຕົບແຕ່ງໄວ້ຢ່າງດີ.
40012045	ແລ້ວມັນກໍອອກໄປນຳເອົາຜີຊົ່ວຮ້າຍເຈັດໂຕ ທີ່ໂຫດຫ້ຽມຮ້າຍກາດຍິ່ງກວ່າມັນອີກມາອາໄສຢູ່ທີ່ເຮືອນນັ້ນ, ໃນທີ່ສຸດ ບັ້ນປາຍຂອງຄົນນັ້ນ ກໍຈະຢູ່ໃນສະພາບທີ່ຊົ່ວລົງກວ່າຕອນຕົ້ນອີກ ນີ້ແຫລະ ຄືສິ່ງທີ່ຈະເກີດຂຶ້ນກັບຄົນຊົ່ວໃນຍຸກນີ້.”
40012046	ຂະນະທີ່ພຣະເຢຊູເຈົ້າກຳລັງກ່າວກັບປະຊາຊົນຢູ່ນັ້ນ ມານດາແລະບັນດານ້ອງຊາຍຂອງພຣະອົງໄດ້ມາຖ້າຢູ່ຂ້າງນອກ ເພື່ອຢາກເວົ້າກັບພຣະອົງ.
40012047	ດັ່ງນັ້ນ ຈຶ່ງມີຄົນໜຶ່ງທູນພຣະອົງວ່າ, “ທ່ານເອີຍ ມານດາແລະບັນດານ້ອງຊາຍຂອງທ່ານ ຢືນຖ້າຢູ່ຂ້າງນອກຢາກເວົ້າກັບທ່ານ.”
40012048	ພຣະເຢຊູເຈົ້າກ່າວແກ່ຄົນນັ້ນວ່າ, “ຜູ້ໃດເປັນມານດາ ແລະຜູ້ໃດເປັນນ້ອງຊາຍຂອງເຮົາ?”
40012049	ແລ້ວພຣະອົງກໍຊີ້ໄປທີ່ພວກສາວົກຂອງພຣະອົງແລ້ວກ່າວວ່າ, “ນີ້ແຫລະ ຄືມານດາແລະນ້ອງຊາຍຂອງເຮົາ
40012050	ຜູ້ໃດທີ່ປະຕິບັດຕາມນໍ້າພຣະໄທພຣະບິດາຂອງເຮົາ ຜູ້ຊົງສະຖິດຢູ່ໃນສະຫວັນ ຜູ້ນັ້ນແຫລະ ເປັນນ້ອງຊາຍ, ນ້ອງສາວ ແລະມານດາຂອງເຮົາ.”
40013001	ໃນວັນນັ້ນ ພຣະເຢຊູເຈົ້າໄດ້ສະເດັດອອກຈາກເຮືອນ ໄປປະທັບຢູ່ແຄມຝັ່ງທະເລສາບ.
40013002	ປະຊາຊົນຢ່າງຫລວງຫລາຍໄດ້ມາເຕົ້າໂຮມກັນອ້ອມພຣະອົງ ຈົນພຣະອົງຕ້ອງຂຶ້ນຂີ່ເຮືອ ແລະປ່ອຍໃຫ້ປະຊາຊົນຢືນຢູ່ທີ່ແຄມຝັ່ງ.
40013003	ພຣະອົງກ່າວຫລາຍເລື່ອງເປັນຄຳອຸປະມາເພື່ອສອນປະຊາຊົນ ໂດຍກ່າວວ່າ, “ມີຊາຍຄົນໜຶ່ງອອກໄປຫວ່ານເມັດພືດ.
40013004	ຂະນະທີ່ເຂົາກຳລັງຫວ່ານເມັດພືດຢູ່ນັ້ນ ບາງເມັດກໍຕົກຕາມທາງ ແລ້ວຝູງນົກກໍມາສັບກິນເມັດນັ້ນເສຍ.
40013005	ບາງເມັດກໍຕົກໃສ່ບ່ອນມີຫີນຫລາຍດິນໜ້ອຍ, ເມັດເຫລົ່ານີ້ຈຶ່ງງອກຂຶ້ນໄດ້ໄວເພາະພື້ນດິນບໍ່ເລິກ.
40013006	ແຕ່ເມື່ອຕາເວັນຂຶ້ນມາ ພືດນັ້ນກໍແຫ້ມຈຶ່ງຫ່ຽວແຫ້ງໄປເພາະຮາກບໍ່ເລິກ.
40013007	ບາງເມັດກໍຕົກໃສ່ກາງຟຸ່ມໜາມ, ໜາມເຫລົ່ານີ້ກໍໃຫຍ່ຂຶ້ນຫຸ້ມຮັດພືດນັ້ນໃຫ້ເສຍໄປ.
40013008	ແຕ່ບາງເມັດຕົກໃສ່ດິນດີພືດຈຶ່ງເກີດຜົນ: ເມັດໜຶ່ງໄດ້ຮ້ອຍຕໍ່, ເມັດໜຶ່ງໄດ້ຫົກສິບຕໍ່ ແລະເມັດໜຶ່ງໄດ້ສາມສິບຕໍ່.
40013009	ຜູ້ໃດມີຫູຟັງ ຈົ່ງຟັງເອົາ”
40013010	ພວກສາວົກຈຶ່ງມາຫາພຣະເຢຊູເຈົ້າ ແລະຖາມວ່າ, “ເປັນຫຍັງທ່ານຈຶ່ງໃຊ້ຄຳອຸປະມາ ເມື່ອທ່ານກ່າວກັບປະຊາຊົນ?”
40013011	ພຣະເຢຊູເຈົ້າຕອບວ່າ, “ສຳລັບພວກເຈົ້ານັ້ນ ພຣະເຈົ້າຊົງໂຜດໃຫ້ພວກເຈົ້າຮູ້ໄດ້ຄວາມລັບເລິກແຫ່ງຣາຊອານາຈັກສະຫວັນ, ແຕ່ຄົນເຫລົ່ານັ້ນບໍ່ໄດ້ຊົງໂຜດໃຫ້ຮູ້.
40013012	ດ້ວຍວ່າ, ຜູ້ທີ່ມີຢູ່ແລ້ວກໍຈະໄດ້ເພີ່ມຕື່ມອີກ ເພື່ອວ່າເຂົາຈະມີຢ່າງເຕັມບໍລິບູນ, ແຕ່ຜູ້ທີ່ບໍ່ມີນັ້ນ ເຖິງແມ່ນສິ່ງທີ່ຕົນມີຢູ່ພຽງເລັກນ້ອຍ ກໍຈະຖືກເອົາໄປເສຍຈາກຜູ້ນັ້ນ.
40013013	ດ້ວຍເຫດນີ້ແຫລະ, ທີ່ເຮົາໃຊ້ຄຳອຸປະມາກ່າວກັບພວກເຂົາ ເພື່ອວ່າພວກເຂົາເບິ່ງ ແຕ່ກໍບໍ່ໄດ້ເຫັນ ແລະພວກເຂົາຟັງ ແຕ່ກໍບໍ່ໄດ້ຍິນຫລືເຂົ້າໃຈ.
40013014	ດັ່ງນັ້ນ ຈຶ່ງເປັນຈິງຕາມທີ່ຜູ້ທຳນວາຍເອຊາຢາໄດ້ກ່າວໄວ້ວ່າ, ‘ປະຊາຊົນນີ້ຈະຟັງ ເມື່ອຟັງແລ້ວ ແຕ່ກໍບໍ່ເຂົ້າໃຈຈັກເທື່ອ, ພວກເຂົາຈະເບິ່ງ ເມື່ອເບິ່ງແລ້ວ ແຕ່ກໍບໍ່ເຫັນຈັກເທື່ອ
40013015	ດ້ວຍວ່າ, ໃຈຂອງພວກເຂົາປຶກຕັນ ຫູກໍໜັກ ຕາກໍຫລັບເສຍ. ບໍ່ດັ່ງນັ້ນ ພວກເຂົາຈະສັງເກດ ເຫັນດ້ວຍຕາ ຈະໄດ້ຍິນດ້ວຍຫູ ແລະຈະຮູ້ດ້ວຍໃຈ ແລະຈະຄືນມາຫາເຮົາ ແລ້ວເຮົາຈະຊົງໂຜດພວກເຂົາໃຫ້ຫາຍດີ.’
40013016	ແຕ່ຕາຂອງພວກເຈົ້າກໍເປັນສຸກ ເພາະພວກເຈົ້າໄດ້ເຫັນ ແລະຫູຂອງພວກເຈົ້າກໍເປັນສຸກເພາະໄດ້ຍິນ.
40013017	ເຮົາບອກພວກເຈົ້າຕາມຄວາມຈິງວ່າ, ຜູ້ທຳນວາຍແລະຜູ້ມີສິນທຳຫລາຍຄົນ ປາຖະໜາຢາກເຫັນສິ່ງທີ່ພວກເຈົ້າເຫັນຢູ່ນີ້ ແຕ່ບໍ່ໄດ້ເຫັນ ແລະເຂົາປາຖະໜາຢາກໄດ້ຍິນຖ້ອຍຄຳທີ່ພວກເຈົ້າໄດ້ຍິນ ແຕ່ບໍ່ໄດ້ຍິນ.”
40013018	“ເຫດສະນັ້ນ ພວກເຈົ້າຈົ່ງຟັງຄຳອຸປະມາເລື່ອງຜູ້ຫວ່ານພືດນັ້ນ.
40013019	ຜູ້ໃດທີ່ໄດ້ຍິນພຣະທຳເລື່ອງຣາຊອານາຈັກສະຫວັນ ແຕ່ບໍ່ເຂົ້າໃຈກໍຄ້າຍຄືກັບເມັດພືດທີ່ຕົກຕາມທາງ, ມານຊົ່ວຮ້າຍມາຍາດເອົາພຣະທຳທີ່ຖືກຫວ່ານເຂົ້າໃນຈິດໃຈຂອງຄົນນັ້ນໄປເສຍ.
40013020	ບາງເມັດທີ່ຕົກໃສ່ບ່ອນມີຫີນຫລາຍດິນໜ້ອຍ ຄືຄົນທີ່ໄດ້ຍິນພຣະທຳ ແລະຮັບເອົາໄວ້ທັນທີດ້ວຍຄວາມຊົມຊື່ນຍິນດີ.
40013021	ແຕ່ບໍ່ໃຫ້ພຣະທຳນັ້ນໄດ້ຝັງຮາກເລິກລົງໃນຈິດໃຈຂອງພວກຕົນ ກໍທົນຢູ່ບໍ່ໄດ້ດົນ, ເມື່ອເກີດຄວາມຍາກລຳບາກ ຫລືຖືກການຂົ່ມເຫັງເພາະພຣະທຳນັ້ນ ຕົນຈຶ່ງເຊົາເຊື່ອພຣະທຳນັ້ນທັນທີ.
40013022	ບາງເມັດທີ່ຕົກໃສ່ກາງຟຸ່ມໜາມ ຄືຄົນທີ່ໄດ້ຍິນພຣະທຳ ແຕ່ຍັງກັງວົນເຖິງຊີວິດຢູ່ໃນໂລກນີ້ ແລະຄວາມຢາກຮັ່ງຢາກມີຫຸ້ມຮັດພຣະທຳນັ້ນເສຍຈຶ່ງບໍ່ເກີດຜົນ.
40013023	ສ່ວນເມັດທີ່ຕົກໃສ່ດິນດີ ຄືຄົນທີ່ໄດ້ຍິນພຣະທຳ ແລະເຂົ້າໃຈພຣະທຳນັ້ນ, ຜູ້ນັ້ນຈຶ່ງເກີດຜົນໄດ້ຮ້ອຍຕໍ່, ຫົກສິບຕໍ່ ແລະສາມສິບຕໍ່.”
40013024	ພຣະເຢຊູເຈົ້າໄດ້ກ່າວຄຳອຸປະມາເລື່ອງໜຶ່ງສູ່ພວກເຂົາຟັງວ່າ, “ຣາຊອານາຈັກສະຫວັນກໍປຽບເໝືອນຄົນຜູ້ໜຶ່ງ ທີ່ຫວ່ານພືດໃນນາຂອງຕົນ.
40013025	ໃນຂະນະທີ່ທຸກຄົນນອນຫລັບຢູ່ນັ້ນ ສັດຕູຂອງຜູ້ນັ້ນກໍມາຫວ່ານເຂົ້ານົກໃສ່ທ່າມກາງເຂົ້າດີແລ້ວກໍໜີໄປ.
40013026	ເມື່ອເຂົ້າດີງອກໃຫຍ່ຂຶ້ນເປັນຮວງເຂົ້າແລ້ວ ເຂົ້ານົກກໍໃຫຍ່ຂຶ້ນດ້ວຍກັນ.
40013027	ພວກຜູ້ຮັບໃຊ້ຂອງຊາຍຄົນນັ້ນຈຶ່ງມາຫາ ແລະເວົ້າວ່າ, ‘ນາຍເອີຍ ທ່ານໄດ້ຫວ່ານເຂົ້າດີໃນນາຂອງທ່ານບໍ່ແມ່ນບໍ? ແລ້ວເຂົ້ານົກນັ້ນມາແຕ່ໃສ?’
40013028	ຝ່າຍນາຍໄດ້ຕອບວ່າ ‘ນີ້ແມ່ນສັດຕູເປັນຜູ້ເຮັດ’ ພວກຜູ້ຮັບໃຊ້ຈຶ່ງຖາມນາຍວ່າ, ‘ທ່ານຕ້ອງການໃຫ້ພວກຂ້ານ້ອຍຫລົກເຂົ້ານົກຖິ້ມບໍ?’
40013029	ນາຍຕອບວ່າ, ‘ບໍ່ ເພາະຂະນະທີ່ຫລົກເຂົ້ານົກຖິ້ມນັ້ນ ພວກເຈົ້າອາດຫລົກເຂົ້າດີກໍເປັນໄດ້.
40013030	ປະໃຫ້ມັນໃຫຍ່ຂຶ້ນນຳກັນ ຈົນກວ່າເຖິງລະດູເກັບກ່ຽວແລ້ວ ເຮົາກໍຈະສັ່ງໃຫ້ພວກຄົນງານເກັບກ່ຽວເຂົ້ານົກກ່ອນ ໂຮມເປັນມັດແລະເຜົາໄຟຖິ້ມເສຍ, ສ່ວນເຂົ້າດີນັ້ນໃຫ້ໂຮມໄວ້ໃສ່ເລົ້າຂອງເຮົາ.’”
40013031	ພຣະເຢຊູເຈົ້າໄດ້ກ່າວຄຳອຸປະມາເລື່ອງໜຶ່ງແກ່ພວກເຂົາຟັງອີກວ່າ, “ຣາຊອານາຈັກສະຫວັນກໍປຽບເໝືອນແກ່ນຜັກກາດເມັດໜຶ່ງ ຊຶ່ງຊາຍຄົນໜຶ່ງນຳເອົາໄປຫວ່ານໃນສວນຂອງຕົນ.
40013032	ເມັດນັ້ນນ້ອຍກວ່າເມັດທັງຫລາຍ ແຕ່ເມື່ອງອກຂຶ້ນແລ້ວກໍໃຫຍ່ກວ່າຜັກຊະນິດອື່ນໆ, ມັນໃຫຍ່ຂຶ້ນກາຍເປັນກົກ ຈົນວ່າຝູງນົກມາຈັບ ແລະເຮັດຮັງໃສ່ງ່າຂອງມັນໄດ້.”
40013033	ພຣະເຢຊູເຈົ້າຍັງໄດ້ກ່າວຄຳອຸປະມາເລື່ອງໜຶ່ງແກ່ພວກເຂົາວ່າ, “ຣາຊອານາຈັກສະຫວັນກໍປຽບເໝືອນເຊື້ອແປ້ງ ທີ່ຍິງຜູ້ໜຶ່ງໄດ້ນຳເອົາໄປປົນໃສ່ແປ້ງສາມຜອງໃຫຍ່ ຈົນແປ້ງນັ້ນຟູຂຶ້ນທັງໝົດ.”
40013034	ພຣະເຢຊູເຈົ້າກ່າວທຸກສິ່ງເຫລົ່ານີ້ ແກ່ປະຊາຊົນໂດຍໄດ້ໃຊ້ຄຳອຸປະມາທັງໝົດ, ນອກຈາກຄຳອຸປະມາພຣະອົງບໍ່ໄດ້ກ່າວສິ່ງໃດເລີຍແກ່ພວກເຂົາ.
40013035	ພຣະອົງກະທຳເຊັ່ນນີ້ເພື່ອໃຫ້ສຳເລັດ ຕາມທີ່ຜູ້ທຳນວາຍໄດ້ກ່າວໄວ້ວ່າ, “ເຮົາຈະໃຊ້ຄຳອຸປະມາ ເພື່ອກ່າວກັບພວກເຂົາ ທັງບອກຂໍ້ຄວາມທີ່ປົກບັງໄວ້ ຕັ້ງແຕ່ຕົ້ນເດີມສ້າງໂລກ.”
40013036	ເມື່ອພຣະເຢຊູເຈົ້າໃຫ້ປະຊາຊົນເລີກກັບໄປແລ້ວ, ພຣະອົງກໍເຂົ້າໄປໃນເຮືອນ ແລ້ວພວກສາວົກຂອງພຣະອົງກໍເຂົ້າມາ ແລະກ່າວວ່າ, “ຂໍທ່ານຊ່ວຍອະທິບາຍຄຳອຸປະມາເລື່ອງເຂົ້ານົກແກ່ພວກຂ້ານ້ອຍແດ່.”
40013037	ພຣະເຢຊູເຈົ້າຈຶ່ງອະທິບາຍວ່າ, “ຜູ້ທີ່ຫວ່ານເຂົ້າດີນັ້ນແມ່ນບຸດມະນຸດ,
40013038	ສ່ວນນານັ້ນແມ່ນໂລກນີ້, ເຂົ້າດີແມ່ນປະຊາຊົນແຫ່ງຣາຊອານາຈັກຂອງພຣະເຈົ້າ, ສ່ວນເຂົ້ານົກແມ່ນປະຊາຊົນຂອງມານຊົ່ວຮ້າຍ,
40013039	ແລະ ສັດຕູຜູ້ທີ່ຫວ່ານເຂົ້ານົກແມ່ນມານຮ້າຍ ລະດູເກັບກ່ຽວແມ່ນຄາວສຸດໂລກ ແລະຜູ້ເກັບກ່ຽວແມ່ນຝູງເທວະດາ.
40013040	ເຂົ້ານົກຖືກກວາດເອົາໄປເຜົາໃສ່ໄຟຢ່າງໃດ ຄາວສຸດໂລກກໍຈະເປັນຢ່າງນັ້ນ.
40013041	ບຸດມະນຸດຈະໃຊ້ຝູງເທວະດາຂອງຕົນອອກໄປ ຮວບຮວມເອົາອອກມາຈາກອານາຈັກຂອງພຣະອົງ ຄືພວກທີ່ກໍ່ເຫດທັງໝົດໃຫ້ມະນຸດເຮັດບາບ ແລະບັນດາຜູ້ທີ່ເຮັດຊົ່ວທັງໝົດ
40013042	ແລ້ວຈະໂຍນພວກເຂົາຖິ້ມໃສ່ໃນເຕົາໄຟອັນຮ້ອນກ້າ ບ່ອນທີ່ມີການຮ້ອງໄຫ້ຄວນຄາງ ແລະຂົບແຂ້ວຄ້ຽວຟັນ.
40013043	ແລ້ວພວກທີ່ຊອບທຳ ກໍຈະຮຸ່ງເຮືອງດັ່ງດວງຕາເວັນ ໃນຣາຊອານາຈັກແຫ່ງພຣະບິດາຂອງພວກເຂົາ, ຜູ້ໃດມີຫູຟັງ ຈົ່ງຟັງເອົາ”
40013044	“ຣາຊອານາຈັກສະຫວັນປຽບເໝືອນຊັບທີ່ເຊື່ອງໄວ້ໃນທົ່ງນາ, ຊາຍຄົນໜຶ່ງພົບແລ້ວຈຶ່ງເຊື່ອງໄວ້ອີກ, ລາວດີໃຈທີ່ສຸດຈຶ່ງໄປຂາຍທຸກສິ່ງທີ່ຕົນມີຢູ່ ແລ້ວໄປຊື້ເອົານາທົ່ງນັ້ນ.”
40013045	“ເຊັ່ນດຽວກັນ ຣາຊອານາຈັກສະຫວັນ ປຽບເໝືອນພໍ່ຄ້າຜູ້ໜຶ່ງທີ່ຊອກຫາໄຂ່ມຸກຢ່າງງາມ.
40013046	ເມື່ອລາວພົບໄຂ່ມຸກເມັດໜຶ່ງທີ່ມີຄ່າແພງຫລາຍທີ່ສຸດ ກໍໄປຂາຍທຸກສິ່ງທີ່ຕົນມີຢູ່ ແລ້ວໄປຊື້ໄຂ່ມຸກນັ້ນ.”
40013047	“ເຊັ່ນດຽວກັນ ຣາຊອານາຈັກສະຫວັນປຽບເໝືອນກັບມອງ ທີ່ຖິ້ມລົງໃນທະເລຈັບປາທຸກຊະນິດ.
40013048	ເມື່ອເຕັມມອງແລ້ວ ກໍດຶງມອງນັ້ນຂຶ້ນເທິງຝັ່ງ ແລະນັ່ງລົງເລືອກເອົາໂຕດີໃສ່ຄຸໄວ້ ສ່ວນໂຕບໍ່ດີນັ້ນໂຍນຖິ້ມໄປ.
40013049	ໃນຄາວສຸດທ້າຍ ໂລກກໍຈະເປັນຢ່າງນັ້ນແຫລະ ຝູງເທວະດາກໍຈະອອກໄປແຍກເອົາຄົນຊົ່ວອອກຈາກຄົນຊອບທຳ,
40013050	ແລະຈະໂຍນພວກເຂົາຖິ້ມໃສ່ໃນເຕົາໄຟອັນຮ້ອນກ້າ ບ່ອນທີ່ມີການຮ້ອງໄຫ້ຄວນຄາງ ແລະຂົບແຂ້ວຄ້ຽວຟັນ.”
40013051	ພຣະເຢຊູເຈົ້າຖາມພວກເຂົາວ່າ, “ພວກເຈົ້າເຂົ້າໃຈເລື່ອງທັງໝົດນີ້ແລ້ວບໍ?” ພວກເຂົາຕອບພຣະອົງວ່າ, “ເຂົ້າໃຈແລ້ວ.”
40013052	ດັ່ງນັ້ນ ພຣະອົງຈຶ່ງກ່າວແກ່ພວກເຂົາວ່າ, “ດ້ວຍເຫດນັ້ນທຳມະຈານທຸກຄົນ ທີ່ໄດ້ຮຽນຮູ້ເຖິງຣາຊອານາຈັກສະຫວັນ ກໍເໝືອນເຈົ້າຂອງເຮືອນຜູ້ໜຶ່ງທີ່ເອົາຂອງໃໝ່ ແລະຂອງເກົ່າອອກມາຈາກສາງຂອງຕົນ.”
40013053	ເມື່ອພຣະເຢຊູເຈົ້າກ່າວຄຳອຸປະມາເຫລົ່ານີ້ຈົບແລ້ວ ກໍສະເດັດຈາກບ່ອນນັ້ນໄປ
40013054	ເມື່ອກັບໄປເຖິງເມືອງຂອງຕົນແລ້ວ ພຣະອົງໄດ້ສັ່ງສອນຄົນທັງຫລາຍໃນທຳມະສາລາຂອງພວກເຂົາ ຈົນພວກເຂົາງຶດປະຫລາດໃຈ ແລະຖາມກັນວ່າ, “ຄົນນີ້ໄດ້ສະຕິປັນຍາ ແລະເຮັດການອັດສະຈັນນີ້ມາຈາກໃສ?
40013055	ລາວບໍ່ແມ່ນລູກຊາຍຂອງຊ່າງໄມ້ນັ້ນບໍ? ມາຣີເປັນແມ່ຂອງລາວບໍ່ແມ່ນບໍ? ຢາໂກໂບ, ໂຢເຊັບ, ຊີໂມນ ແລະ ຢູດາເປັນນ້ອງຊາຍຂອງລາວບໍ່ແມ່ນບໍ?
40013056	ແລະນ້ອງສາວທຸກຄົນຂອງລາວກໍຢູ່ໃນເມືອງນີ້ບໍ່ແມ່ນບໍ? ລາວໄດ້ສິ່ງທັງໝົດນີ້ມາແຕ່ໃສ?”
40013057	ດັ່ງນັ້ນແຫລະ ພວກເຂົາຈຶ່ງບໍ່ຍອມຮັບພຣະອົງ. ພຣະເຢຊູເຈົ້າຊົງກ່າວແກ່ພວກເຂົາວ່າ, “ຜູ້ປະກາດພຣະທຳຈະບໍ່ຂາດຄວາມນັບຖືໃນທຸກບ່ອນ ເວັ້ນໄວ້ແຕ່ໃນບ້ານເມືອງຂອງຕົນ ແລະຈາກຄອບຄົວຂອງຕົນ.”
40013058	ຍ້ອນພວກເຂົາບໍ່ມີຄວາມເຊື່ອ, ພຣະອົງຈຶ່ງບໍ່ໄດ້ເຮັດການອັດສະຈັນຫລາຍຢູ່ໃນເມືອງນີ້.
40014001	ໃນເວລານັ້ນ ເຮໂຣດຜູ້ປົກຄອງແຂວງຄາລີເລ ໄດ້ຍິນຄົນເວົ້າເຖິງເລື່ອງພຣະເຢຊູເຈົ້າ.
40014002	ເພິ່ນຈຶ່ງເວົ້າຕໍ່ພວກຄົນໃຊ້ຂອງຕົນວ່າ, “ຊາຍຜູ້ນີ້ແຫລະ ແມ່ນໂຢຮັນບັບຕິສະໂຕ ລາວເປັນຄືນມາມີຊີວິດແລ້ວ ດັ່ງນັ້ນແຫລະ, ຈຶ່ງເປັນເຫດໃຫ້ມີຣິດອຳນາດເຮັດການອັດສະຈັນໄດ້ຫລາຍປະການ.”
40014003	ດ້ວຍວ່າ, ເຮໂຣດໄດ້ສັ່ງຈັບໂຢຮັນລ່າມໂສ້ ແລະນຳໄປຂັງຄຸກໄວ້ ເພາະເຫັນແກ່ນາງເຮໂຣເດຍ ເມຍຂອງຟີລິບຜູ້ທີ່ເປັນນ້ອງຊາຍຂອງຕົນ.
40014004	ເພາະໂຢຮັນບັບຕິສະໂຕໄດ້ບອກເຮໂຣດຢູ່ສະເໝີວ່າ, “ບໍ່ເປັນການຖືກຕ້ອງທີ່ທ່ານເອົານາງເຮໂຣເດຍເປັນເມຍ”
40014005	ເຮໂຣດຢາກຈະຂ້າໂຢຮັນເສຍ, ແຕ່ເພິ່ນຢ້ານປະຊາຊົນ ເພາະເຂົາຖືໂຢຮັນວ່າເປັນຜູ້ທຳນວາຍ.
40014006	ໃນວັນສະຫລອງວັນເກີດຂອງເຮໂຣດ ລູກສາວຂອງນາງເຮໂຣເດຍໄດ້ຟ້ອນລຳຕໍ່ໜ້າບັນດາແຂກທີ່ຖືກເຊີນມາ ເຮໂຣດພໍໃຈຫລາຍ
40014007	ຈົນເພິ່ນສັນຍາໂດຍສາບານກັບນາງວ່າ, “ເຮົາຈະໃຫ້ທຸກສິ່ງທີ່ເຈົ້າຂໍ”
40014008	ນາງຈຶ່ງເຮັດຕາມຄຳແນະນຳຂອງແມ່ ນາງກ່າວວ່າ, “ຈົ່ງເອົາຫົວໂຢຮັນບັບຕິສະໂຕໃສ່ຖາດມາໃຫ້ຂ້ານ້ອຍໃນທີ່ນີ້.”
40014009	ຝ່າຍກະສັດກໍເປັນທຸກໃຈຢ່າງໜັກ ແຕ່ເພາະຄຳສັນຍາທີ່ໄດ້ໃຫ້ໄວ້ຊ້ອງໜ້າແຂກທັງໝົດຂອງຕົນ ເພິ່ນຈຶ່ງສັ່ງໃຫ້ເຮັດຕາມທີ່ນາງໄດ້ຂໍ.
40014010	ຄືເພິ່ນສັ່ງໃຫ້ຄົນໄປຕັດເອົາຫົວໂຢຮັນຢູ່ໃນຄຸກ.
40014011	ແລ້ວເຂົາກໍນຳຫົວໂຢຮັນໃສ່ຖາດມາມອບໃຫ້ຍິງສາວ ແລະນາງກໍມອບຕໍ່ໃຫ້ແມ່ຂອງຕົນ.
40014012	ພວກລູກສິດຂອງໂຢຮັນໄດ້ມາຮັບເອົາສົບໄປຝັງ, ແລ້ວພວກເຂົາກໍໄປບອກໃຫ້ພຣະເຢຊູເຈົ້າຮູ້.
40014013	ເມື່ອພຣະເຢຊູເຈົ້າໄດ້ຍິນຂ່າວກ່ຽວກັບໂຢຮັນ ພຣະອົງກໍສະເດັດລົງເຮືອຈາກທີ່ນັ້ນ ໄປຍັງບ່ອນມິດງຽບຢູ່ຕ່າງຫາກ, ເມື່ອປະຊາຊົນຮູ້ເລື່ອງນີ້ ຈຶ່ງອອກຈາກເມືອງຕ່າງໆຍ່າງຕິດຕາມພຣະອົງໄປ.
40014014	ເມື່ອພຣະເຢຊູເຈົ້າສະເດັດອອກຈາກເຮືອມາ ກໍເຫັນປະຊາຊົນຝູງໃຫຍ່ ພຣະອົງຈຶ່ງສົງສານປະຊາຊົນເຫລົ່ານັ້ນ ແລະພຣະອົງໄດ້ຊົງໂຜດຮັກສາຄົນທີ່ເຈັບໄຂ້ໄດ້ປ່ວຍທັງຫລາຍໃຫ້ຫາຍດີ.
40014015	ເມື່ອເຖິງຕອນແລງພວກສາວົກກໍມາຫາພຣະອົງ ແລະເວົ້າວ່າ, “ບ່ອນນີ້ກໍເປັນປ່າບ່ອນເປົ່າປ່ຽວແລະຄໍ່າຫລາຍແລ້ວ. ສະນັ້ນ ໃຫ້ທ່ານບອກປະຊາຊົນໃຫ້ເລີກເມືອສາ ເພື່ອໃຫ້ພວກເຂົາໄປຕາມໝູ່ບ້ານຕ່າງໆ ຫາຊື້ອາຫານສຳລັບພວກເຂົາເອງ.”
40014016	ພຣະເຢຊູເຈົ້າຕອບວ່າ, “ພວກເຂົາບໍ່ຈຳເປັນຕ້ອງເລີກເມືອດອກ ໃຫ້ພວກເຈົ້າເອົາອາຫານໃຫ້ພວກເຂົາກິນສາ”
40014017	ພວກເພິ່ນຕອບວ່າ, “ພວກຂ້ານ້ອຍມີພຽງແຕ່ເຂົ້າຈີ່ຫ້າກ້ອນກັບປາສອງໂຕ.”
40014018	ພຣະເຢຊູເຈົ້າຕອບວ່າ, “ຈົ່ງເອົາອັນນັ້ນມາໃຫ້ເຮົາ”
40014019	ແລ້ວພຣະອົງກໍໄດ້ສັ່ງປະຊາຊົນໃຫ້ນັ່ງລົງເທິງຫຍ້າ, ເມື່ອພຣະອົງຮັບເອົາເຂົ້າຈີ່ຫ້າກ້ອນກັບປາສອງໂຕນັ້ນແລ້ວ, ກໍເງີຍໜ້າຂຶ້ນສູ່ທ້ອງຟ້າ ແລະໂມທະນາຂອບພຣະຄຸນ, ພຣະອົງຫັກເຂົ້າຈີ່ແລ້ວຍື່ນໃຫ້ພວກສາວົກ, ແລ້ວພວກສາວົກກໍຢາຍໃຫ້ປະຊາຊົນ.
40014020	ພວກເຂົາໄດ້ກິນອີ່ມທຸກຄົນ ແລ້ວພວກສາວົກກໍເກັບຕ່ອນທີ່ເຫລືອນັ້ນ ໄດ້ອີກສິບສອງກະບຸງ.
40014021	ຈຳນວນຄົນທີ່ໄດ້ກິນນັ້ນມີປະມານຫ້າພັນຄົນ ໂດຍບໍ່ນັບແມ່ຍິງແລະເດັກນ້ອຍ.
40014022	ຫລັງຈາກນັ້ນ ພຣະເຢຊູເຈົ້າກໍຈັດໃຫ້ພວກສາວົກລົງຂີ່ເຮືອຂ້າມຟາກໄປກ່ອນ ຂະນະດຽວກັນພຣະອົງກໍບອກປະຊາຊົນໃຫ້ເລີກເມືອ.
40014023	ຫລັງຈາກປະຊາຊົນເລີກເມືອໝົດແລ້ວ ພຣະອົງກໍຂຶ້ນໄປເທິງພູແຕ່ຜູ້ດຽວ ເພື່ອພາວັນນາອະທິຖານ. ເມື່ອຄໍ່າມາ ພຣະອົງກໍຍັງຢູ່ທີ່ນັ້ນແຕ່ຜູ້ດຽວ,
40014024	ສ່ວນເຮືອທີ່ພວກສາວົກຂີ່ໄປນັ້ນກໍອອກຫ່າງໄກຈາກຝັ່ງ ແລະຖືກຟອງນໍ້າທະເລສາບຕີພັດໄປມາ ເພາະເຮືອຕ້ານທວນລົມ.
40014025	ລະຫວ່າງສາມໂມງຂ້ອນແຈ້ງຫາຫົກໂມງເຊົ້າ, ພຣະເຢຊູເຈົ້າຊົງຍ່າງເທິງໜ້ານໍ້າມາຫາພວກສາວົກ.
40014026	ເມື່ອພວກເພິ່ນເຫັນພຣະອົງຍ່າງເທິງໜ້ານໍ້າ ຕ່າງກໍສະທ້ານຢ້ານກົວທີ່ສຸດໂດຍຮ້ອງຂຶ້ນວ່າ, “ຜີ!” ພວກເພິ່ນຮ້ອງຂຶ້ນດ້ວຍຄວາມຢ້ານ.
40014027	ແຕ່ພຣະເຢຊູເຈົ້າກ່າວໂດຍທັນທີ “ຈົ່ງດີໃຈເຖີດ ແມ່ນເຮົາເອງຢ່າສູ່ຢ້ານ”
40014028	ແລ້ວເປໂຕກໍເວົ້າຂຶ້ນວ່າ, “ພຣະອົງເຈົ້າເອີຍ, ຖ້າແມ່ນທ່ານແທ້ ໂຜດສັ່ງໃຫ້ຂ້ານ້ອຍຍ່າງເທິງໜ້ານໍ້າໄປຫາທ່ານແດ່ທ້ອນ.”
40014029	ພຣະເຢຊູເຈົ້າຕອບວ່າ, “ມາແມ.” ດັ່ງນັ້ນ ເປໂຕຈຶ່ງອອກຈາກເຮືອຍ່າງເທິງໜ້ານໍ້າໄປຫາພຣະເຢຊູເຈົ້າ.
40014030	ແຕ່ເມື່ອເປໂຕເຫັນລົມພັດມາແຮງກໍຢ້ານ ແລະກຳລັງຈະຈົມລົງ ລາວຈຶ່ງຮ້ອງຂຶ້ນວ່າ, “ພຣະອົງເຈົ້າເອີຍ ຊ່ວຍຂ້ານ້ອຍແດ່ທ້ອນ”
40014031	ໃນທັນໃດນັ້ນ ພຣະເຢຊູເຈົ້າກໍເດ່ມືອອກໄປຈັບລາວໄວ້ ແລ້ວກ່າວວ່າ, “ໂອ ຜູ້ມີຄວາມເຊື່ອໜ້ອຍເອີຍ ເປັນຫຍັງຈຶ່ງສົງໄສ?”
40014032	ເມື່ອທັງສອງໄດ້ຂຶ້ນໄປໃນເຮືອແລ້ວ ລົມກໍເຊົາພັດ.
40014033	ແລ້ວພວກສາວົກທີ່ຢູ່ໃນເຮືອນັ້ນ ກໍກົ້ມລົງຂາບພຣະເຢຊູເຈົ້າ ແລ້ວເວົ້າວ່າ, “ພຣະອົງເປັນພຣະບຸດຂອງພຣະເຈົ້າແທ້ຈິງ”
40014034	ເມື່ອໄດ້ຂ້າມທະເລສາບມາເຖິງຂົງເຂດເຄັນເນຊາເຣັດແລ້ວ.
40014035	ປະຊາຊົນໃນເມືອງນີ້ຈື່ພຣະອົງໄດ້ ແລ້ວກໍໃຊ້ຄົນໄປບອກຂ່າວການມາຂອງພຣະອົງ ໄປທົ່ວທຸກຂົງເຂດນັ້ນ. ດັ່ງນັ້ນ ພວກເຂົາຈຶ່ງນຳຜູ້ທີ່ເຈັບປ່ວຍທຸກຄົນມາຫາພຣະອົງ.
40014036	ພວກເຂົາຂໍຮ້ອງນຳພຣະອົງ ພຽງແຕ່ໃຫ້ຄົນເຈັບປ່ວຍໄດ້ບາຍແຄມເຄື່ອງນຸ່ງຂອງພຣະອົງ ແລະຜູ້ທີ່ໄດ້ບາຍກໍດີເປັນປົກກະຕິທຸກຄົນ.
40015001	ຕໍ່ມາ ພວກຟາຣີຊາຍແລະພວກທຳມະຈານບາງຄົນ ໄດ້ອອກມາຈາກນະຄອນເຢຣູຊາເລັມ, ເພື່ອພົບພຣະເຢຊູເຈົ້າ ແລະຖາມພຣະອົງວ່າ,
40015002	“ເປັນຫຍັງພວກສາວົກຂອງທ່ານ ຈຶ່ງບໍ່ປະຕິບັດຕາມຄຳສັ່ງສອນ ທີ່ສືບທອດມາຈາກບັນພະບຸລຸດບູຮານ? ດ້ວຍວ່າ, ພວກເຂົາບໍ່ໄດ້ລ້າງມືຕາມທຳນຽມກ່ອນຮັບປະທານອາຫານ.”
40015003	ພຣະເຢຊູເຈົ້າຈຶ່ງຕອບພວກເຂົາວ່າ, “ເປັນຫຍັງພວກເຈົ້າຈຶ່ງບໍ່ປະຕິບັດຕາມຂໍ້ຄຳສັ່ງຂອງພຣະເຈົ້າ ດ້ວຍເຫັນແກ່ທຳນຽມທີ່ສືບທອດຕໍ່ກັນມາ?
40015004	ເພາະພຣະເຈົ້າກ່າວວ່າ, ‘ຈົ່ງນັບຖືພໍ່ແມ່ຂອງຕົນ’ ແລະ ‘ຜູ້ໃດທີ່ໝິ່ນປະໝາດພໍ່ແມ່ຂອງຕົນ, ຜູ້ນັ້ນຕ້ອງຖືກໂທດເຖິງຕາຍ.’
40015005	ແຕ່ພວກເຈົ້າກັບສັ່ງສອນວ່າ, ຖ້າຄົນໜຶ່ງມີສິ່ງຂອງທີ່ຕົນອາດຊ່ວຍເຫລືອພໍ່ແມ່ຂອງຕົນໄດ້ ແລ້ວອ້າງສິ່ງນັ້ນວ່າ, ‘ເປັນຂອງຖວາຍແກ່ພຣະເຈົ້າ’
40015006	ຜູ້ນັ້ນຈຶ່ງບໍ່ຕ້ອງນັບຖືພໍ່ຂອງຕົນ. ການທີ່ພວກເຈົ້າເຮັດເຊັ່ນນັ້ນ ກໍເປັນການທຳລາຍຄຸນຄ່າແຫ່ງພຣະທຳຂອງພຣະເຈົ້າ, ເພື່ອເຫັນແກ່ທຳນຽມທີ່ພວກເຈົ້າສັ່ງສອນຖ່າຍທອດສືບຕໍ່ກັນມາ.
40015007	ພວກຄົນໜ້າຊື່ໃຈຄົດເອີຍ ເອຊາຢາໄດ້ທຳນວາຍໄວ້ເຖິງພວກເຈົ້າກໍຖືກຕ້ອງຄັກແນ່ແລ້ວທີ່ວ່າ,
40015008	‘ຄົນເຫລົ່ານີ້ໃຫ້ກຽດເຮົາແຕ່ປາກ ສ່ວນຈິດໃຈຫ່າງໄກຈາກເຮົາ.
40015009	ການທີ່ພວກເຂົານະມັດສະການເຮົານັ້ນ ເປັນການໄຮ້ປະໂຫຍດ ເພາະພວກເຂົາເອົາຄຳສັ່ງສອນ ຕາມທຳນຽມຂອງມະນຸດ ມາຕູ່ຫາວ່າເປັນຄຳສັ່ງສອນຂອງເຮົາ.’”
40015010	ຕໍ່ມາ ພຣະເຢຊູເຈົ້າໄດ້ເອີ້ນປະຊາຊົນໃຫ້ມາຫາພຣະອົງ ແລະກ່າວແກ່ພວກເຂົາວ່າ, “ຈົ່ງຟັງແລະເຂົ້າໃຈເອົາສາ
40015011	ບໍ່ແມ່ນສິ່ງທີ່ມະນຸດກິນເຂົ້າໄປໃນປາກເຮັດໃຫ້ມະນຸດຊົ່ວມົວໝອງ, ແຕ່ແມ່ນສິ່ງທີ່ອອກມາຈາກປາກນັ້ນແຫລະ ທີ່ເຮັດໃຫ້ມະນຸດຊົ່ວມົວໝອງ.”
40015012	ແລ້ວພວກສາວົກກໍມາຫາພຣະອົງ ແລະເວົ້າວ່າ, “ທ່ານຮູ້ບໍ່ວ່າຄຳທີ່ທ່ານກ່າວນັ້ນ ຕຳໃຈພວກຟາຣີຊາຍ?”
40015013	ພຣະເຢຊູເຈົ້າຕອບວ່າ, “ຕົ້ນໄມ້ທຸກຕົ້ນທີ່ພຣະບິດາຂອງເຮົາ ຜູ້ສະຖິດຢູ່ໃນສະຫວັນບໍ່ໄດ້ປູກໄວ້ກໍຈະຖືກຫລົກຖິ້ມ.
40015014	ຢ່າສົນນຳພວກເຂົາເທາະ! ພວກເຂົາເປັນຄົນຕາບອດນຳຄົນຕາບອດ ແລະເມື່ອຄົນຕາບອດຈູງຄົນຕາບອດໄປ ເຂົາທັງສອງກໍຕົກລົງໃນຂຸມ.”
40015015	ເປໂຕເວົ້າຂຶ້ນວ່າ, “ໂຜດອະທິບາຍຄຳອຸປະມານີ້ ສູ່ພວກຂ້ານ້ອຍຟັງແດ່.”
40015016	ພຣະເຢຊູເຈົ້າກ່າວແກ່ພວກເພິ່ນວ່າ, “ພວກເຈົ້າກໍຍັງບໍ່ເຂົ້າໃຈເໝືອນກັນກັບພວກເຂົາບໍ?
40015017	ພວກເຈົ້າບໍ່ເຂົ້າໃຈບໍວ່າ ທຸກສິ່ງທີ່ມະນຸດກິນເຂົ້າໄປ ກໍລົງໃນທ້ອງແລ້ວກໍຖ່າຍອອກມາ.
40015018	ແຕ່ສິ່ງທີ່ອອກມາຈາກປາກກໍອອກມາຈາກໃຈ ສິ່ງນີ້ແຫລະ ທີ່ເຮັດໃຫ້ມະນຸດຊົ່ວມົວໝອງ.
40015019	ເພາະຄວາມຄິດຊົ່ວ ຊຶ່ງນຳໄປສູ່ການຂ້າຄົນ, ການຫລິ້ນຊູ້ສູ່ຜົວເມຍ ແລະການຜິດສິນທຳທາງເພດ, ການລັກ, ການກ່າວຄຳພະຍານບໍ່ຈິງ ແລະການກ່າວຮ້າຍປ້າຍສີຜູ້ອື່ນ ແມ່ນສິ່ງທີ່ອອກມາຈາກໃຈມະນຸດ.
40015020	ສິ່ງເຫລົ່ານີ້ແຫລະ ທີ່ເຮັດໃຫ້ມະນຸດຊົ່ວມົວໝອງ, ແຕ່ການຮັບປະທານອາຫານໂດຍບໍ່ໄດ້ລ້າງມືກ່ອນນັ້ນ ບໍ່ໄດ້ເຮັດໃຫ້ມະນຸດຊົ່ວມົວໝອງ.”
40015021	ຕໍ່ມາ ພຣະເຢຊູເຈົ້າໄດ້ຈາກທີ່ນັ້ນໄປຍັງເຂດແດນເມືອງຕີເຣແລະຊີໂດນ.
40015022	ມີຍິງຊາວການາອານຜູ້ໜຶ່ງ ຢູ່ໃນຂົງເຂດນີ້ໄດ້ມາຫາພຣະອົງ ຮ້ອງຂຶ້ນວ່າ, “ພຣະອົງເຈົ້າຜູ້ເປັນບຸດດາວິດເອີຍ ຂໍໂຜດເມດຕາຂ້ານ້ອຍແດ່ທ້ອນ ຜີມານຮ້າຍສິງລູກສາວຂອງຂ້ານ້ອຍ ແລະມີຄວາມທຸກທໍລະມານຫລາຍຍ້ອນມັນບັງຄັບ.”
40015023	ແຕ່ພຣະອົງບໍ່ໄດ້ກ່າວຈັກຄຳແກ່ນາງ, ພວກສາວົກມາຫາພຣະອົງ ແລະຂໍຮ້ອງວ່າ, “ບອກນາງໜີສາ ເພາະນາງຮ້ອງຕາມພວກເຮົາມາ”
40015024	ແລ້ວພຣະອົງກໍຕອບວ່າ, “ເຮົາຖືກໃຊ້ມາຫາຝູງແກະທີ່ເສຍໄປ ໃນຊາດອິດສະຣາເອນເທົ່ານັ້ນ.”
40015025	ຝ່າຍຍິງຜູ້ນີ້ກໍມາຂາບລົງທີ່ຕີນຂອງພຣະອົງ ແລ້ວເວົ້າວ່າ, “ພຣະອົງເຈົ້າເອີຍ ໂຜດຊ່ວຍຂ້ານ້ອຍແດ່ທ້ອນ”
40015026	ພຣະອົງຕອບວ່າ, “ບໍ່ເປັນການສົມຄວນທີ່ຈະເອົາອາຫານຂອງລູກໂຍນໃຫ້ໝາ.”
40015027	ຍິງຜູ້ນັ້ນຕອບວ່າ, “ຈິງຢູ່ພຣະອົງເຈົ້າເອີຍ ແມ່ນແຕ່ໝາກໍຍັງໄດ້ກິນເສດອາຫານ ທີ່ຕົກຈາກໂຕະນາຍຂອງມັນ”.
40015028	ແລ້ວພຣະເຢຊູເຈົ້າກໍຕອບນາງວ່າ, “ເຈົ້າເປັນຍິງທີ່ມີຄວາມເຊື່ອຍິ່ງໃຫຍ່ຫລາຍ ຈົ່ງໃຫ້ເປັນໄປຕາມທີ່ເຈົ້າຕ້ອງການເທີ້ນ.” ໃນເວລາດຽວກັນນັ້ນ ລູກສາວຂອງນາງກໍຫາຍດີແລ້ວ.
40015029	ພຣະເຢຊູເຈົ້າໄດ້ຈາກທີ່ນັ້ນ ລຽບໄປຕາມແຄມທະເລສາບຄາລີເລ, ພຣະອົງໄດ້ຂຶ້ນໄປໂນນພູ ແລະນັ່ງລົງທີ່ນັ້ນ.
40015030	ປະຊາຊົນຢ່າງຫລວງຫລາຍໄດ້ມາຫາພຣະອົງ ພວກເຂົາພາຄົນຂາຫ້ານ, ຄົນຕາບອດ, ຄົນແຂນຂາພິການ, ຄົນປາກກືກ ແລະຄົນເຈັບປ່ວຍຊະນິດຕ່າງໆຢ່າງຫລວງຫລາຍ ມາວາງໄວ້ທີ່ຕີນຂອງພຣະອົງ ແລະພຣະອົງກໍຊົງໂຜດຮັກສາທຸກຄົນໃຫ້ຫາຍດີ.
40015031	ຝ່າຍປະຊາຊົນຕ່າງກໍງຶດປະຫລາດໃຈ ເມື່ອພວກເຂົາເຫັນຄົນປາກກືກເວົ້າໄດ້, ຄົນແຂນຂາພິການດີເປັນປົກກະຕິ, ຄົນຂາຫ້ານຍ່າງໄດ້ ແລະຄົນຕາບອດເຫັນຮຸ່ງໄດ້, ແລ້ວພວກເຂົາຕ່າງກໍສັນລະເສີນພຣະເຈົ້າແຫ່ງຊາດອິດສະຣາເອນ.
40015032	ພຣະເຢຊູເຈົ້າໄດ້ເອີ້ນເອົາພວກສາວົກຂອງພຣະອົງມາ ແລະກ່າວວ່າ, “ເຮົາສົງສານຄົນເຫລົ່ານີ້ ເພາະພວກເຂົາຢູ່ກັບເຮົາໄດ້ສາມວັນແລ້ວ ແລະບັດນີ້ບໍ່ມີຫຍັງກິນ, ເຮົາບໍ່ຢາກບອກພວກເຂົາໃຫ້ເລີກເມືອໂດຍທີ່ຍັງຫິວຢູ່ ເພາະພວກເຂົາອາດອິດອ່ອນເມື່ອຍແຮງຕາມທາງກັບເມືອກໍໄດ້.”
40015033	ພວກສາວົກຈຶ່ງຖາມພຣະອົງວ່າ, “ໃນຖິ່ນແຫ້ງແລ້ງກັນດານເຊັ່ນນີ້ ພວກຂ້ານ້ອຍຈະຫາອາຫານມາແຕ່ໃສ ພໍໃຫ້ປະຊາຊົນເຫລົ່ານີ້ກິນອີ່ມ?”
40015034	ພຣະເຢຊູເຈົ້າຖາມພວກເພິ່ນວ່າ, “ພວກເຈົ້າມີເຂົ້າຈີ່ຈັກກ້ອນ?” ພວກເພິ່ນຕອບວ່າ, “ມີເຈັດກ້ອນແລະປານ້ອຍສອງສາມໂຕ.”
40015035	ດັ່ງນັ້ນ ພຣະອົງຈຶ່ງສັ່ງປະຊາຊົນໃຫ້ນັ່ງລົງກັບພື້ນດິນ.
40015036	ແລ້ວພຣະອົງກໍຮັບເອົາເຂົ້າຈີ່ເຈັດກ້ອນກັບປາ, ເມື່ອໂມທະນາຂອບພຣະຄຸນພຣະເຈົ້າແລ້ວກໍຫັກຍື່ນໃຫ້ພວກສາວົກ ແລະພວກສາວົກກໍຢາຍໃຫ້ແກ່ປະຊາຊົນ.
40015037	ທຸກຄົນຕ່າງກໍກິນອີ່ມ ສ່ວນອາຫານທີ່ເຫລືອ ພວກເພິ່ນເກັບໄດ້ເຈັດກະບຸງເຕັມ.
40015038	ຈຳນວນປະຊາຊົນທີ່ໄດ້ຮັບກິນນັ້ນ ມີຜູ້ຊາຍສີ່ພັນຄົນໂດຍບໍ່ໄດ້ນັບແມ່ຍິງແລະເດັກນ້ອຍ.
40015039	ແລ້ວພຣະເຢຊູເຈົ້າກໍບອກປະຊາຊົນໃຫ້ເລີກເມືອ, ສ່ວນພຣະອົງນັ້ນສະເດັດຂຶ້ນເຮືອ ແລະຂີ່ໄປຍັງຂົງເຂດມາຄາດານ.
40016001	ພວກຟາຣີຊາຍແລະພວກຊາດູກາຍ ໄດ້ມາທົດລອງພຣະເຢຊູເຈົ້າ, ພວກເຂົາຂໍໃຫ້ພຣະອົງເຮັດການອັດສະຈັນຢ່າງໜຶ່ງ ຈາກສະຫວັນໃຫ້ພວກເຂົາເຫັນ.
40016002	ພຣະອົງຊົງຕອບພວກເຂົາວ່າ, “ເມື່ອຄໍ່າມາ ພວກເຈົ້າເຄີຍເວົ້າວ່າ, ‘ອາກາດຈະດີເພາະທ້ອງຟ້າມີສີແດງ.’
40016003	ແລະຕອນເຊົ້າພວກເຈົ້າກໍເຄີຍເວົ້າວ່າ, ‘ວັນນີ້ຝົນຈະຕົກເພາະທ້ອງຟ້າມີສີແດງເຂັ້ມແລະມືດຄື້ມ.’ ພວກເຈົ້າສັງເກດອາກາດລ່ວງໜ້າໄດ້ໂດຍເບິ່ງທ້ອງຟ້າ, ແຕ່ພວກເຈົ້າສັງເກດໝາຍສຳຄັນເຖິງຍຸກສະໄໝນີ້ບໍ່ໄດ້
40016004	ຄົນໃນຍຸກນີ້ຊົ່ວຊ້າ ແລະກະບົດຕໍ່ພຣະເຈົ້າ ຈະບໍ່ຊົງໂຜດເຮັດການອັດສະຈັນໃຫ້ພວກເຂົາ ນອກຈາກການອັດສະຈັນຢ່າງດຽວຄືເລື່ອງໂຢນາ.” ແລ້ວພຣະອົງຈຶ່ງສະເດັດໜີຈາກພວກເຂົາໄປ.
40016005	ເມື່ອພວກສາວົກຂ້າມມາຮອດຝັ່ງອີກດ້ານໜຶ່ງ ແລ້ວພວກເຂົາກໍລືມເອົາເຂົ້າຈີ່ມານຳ.
40016006	ພຣະເຢຊູເຈົ້າໄດ້ບອກເຕືອນພວກເພິ່ນວ່າ, “ຈົ່ງລະວັງ ສັງເກດໃຫ້ດີຕໍ່ເຊື້ອແປ້ງຂອງພວກຟາຣີຊາຍແລະພວກຊາດູກາຍ.”
40016007	ແລ້ວພວກສາວົກກໍເວົ້າກັນໃນພວກເພິ່ນວ່າ, “ຄົງຈະແມ່ນຍ້ອນພວກເຮົາບໍ່ໄດ້ເອົາເຂົ້າຈີ່ມານຳ.”
40016008	ແຕ່ພຣະເຢຊູເຈົ້າຮູ້ເລື່ອງທີ່ພວກເພິ່ນເວົ້າກັນຢູ່, ຈຶ່ງກ່າວຕໍ່ພວກເພິ່ນວ່າ, “ໂອ ຜູ້ມີຄວາມເຊື່ອໜ້ອຍເອີຍ, ເປັນຫຍັງພວກເຈົ້າຈຶ່ງເວົ້າກັນເຖິງເລື່ອງບໍ່ມີເຂົ້າຈີ່?
40016009	ພວກເຈົ້າຍັງບໍ່ເຂົ້າໃຈແລະຈື່ບໍ່ໄດ້ບໍ? ເລື່ອງເຂົ້າຈີ່ຫ້າກ້ອນສຳລັບຫ້າພັນຄົນນັ້ນ ພວກເຈົ້າເກັບໄດ້ຈັກກະບຸງ?
40016010	ກັບເລື່ອງເຂົ້າຈີ່ເຈັດກ້ອນສຳລັບສີ່ພັນຄົນ ພວກເຈົ້າເກັບໄດ້ຈັກກະບຸງ?
40016011	ເປັນຫຍັງພວກເຈົ້າຈຶ່ງບໍ່ເຂົ້າໃຈວ່າ ເຮົາບໍ່ໄດ້ເວົ້າເຖິງເລື່ອງເຂົ້າຈີ່? ແຕ່ໃຫ້ພວກເຈົ້າຈົ່ງລະວັງເຊື້ອແປ້ງຂອງພວກຟາຣີຊາຍແລະພວກຊາດູກາຍ.”
40016012	ແລ້ວພວກສາວົກກໍເຂົ້າໃຈວ່າ ພຣະອົງບໍ່ໄດ້ເຕືອນພວກເພິ່ນໃຫ້ລະວັງເລື່ອງເຊື້ອແປ້ງ, ແຕ່ໃຫ້ລະວັງຄຳສັ່ງສອນຂອງພວກຟາຣີຊາຍແລະພວກຊາດູກາຍ.
40016013	ເມື່ອພຣະເຢຊູເຈົ້າສະເດັດເຂົ້າໄປໃນຂົງເຂດກາຍຊາເຣຍແຫ່ງຟີລິບປອຍ ພຣະອົງຖາມພວກສາວົກຂອງພຣະອົງວ່າ, “ຄົນທັງຫລາຍເວົ້າກັນວ່າບຸດມະນຸດເປັນຜູ້ໃດ?”
40016014	ພວກເພິ່ນຕອບວ່າ, “ບາງຄົນເວົ້າວ່າທ່ານເປັນໂຢຮັນບັບຕິສະໂຕ ຄົນອື່ນເວົ້າວ່າທ່ານເປັນເອລີຢາ ສ່ວນຄົນອື່ນອີກເວົ້າວ່າທ່ານເປັນເຢເຣມີຢາ ຫລືເປັນຜູ້ທຳນວາຍຄົນໜຶ່ງໃນບັນດາຜູ້ທຳນວາຍ.”
40016015	ພຣະອົງຖາມພວກເພິ່ນວ່າ, “ແລ້ວພວກເຈົ້າເດ ວ່າເຮົາເປັນຜູ້ໃດ?”
40016016	ຊີໂມນເປໂຕຕອບວ່າ, “ພຣະອົງເປັນພຣະຄຣິດ ພຣະບຸດຂອງພຣະເຈົ້າອົງຊົງຊີວິດຢູ່.”
40016017	ພຣະເຢຊູເຈົ້າກ່າວກັບເປໂຕວ່າ, “ຊີໂມນບາຣະໂຢນາເອີຍ ເຈົ້າກໍເປັນສຸກ ເພາະວ່າບໍ່ແມ່ນມະນຸດທີ່ເປີດເຜີຍຄວາມຈິງນີ້ໃຫ້ເຈົ້າຮູ້ ແຕ່ແມ່ນພຣະບິດາເຈົ້າຂອງເຮົາຜູ້ຊົງສະຖິດຢູ່ໃນສະຫວັນ.
40016018	ຝ່າຍເຮົາຈຶ່ງບອກວ່າ ເຈົ້າຄືເປໂຕ ເທິງຫີນກ້ອນນີ້ເຮົາຈະສ້າງຄຣິສຕະຈັກຂອງເຮົາຂຶ້ນ ແລະປະຕູແຫ່ງແດນມໍຣະນາຈະເອົາຊະນະຄຣິສຕະຈັກນີ້ບໍ່ໄດ້.
40016019	ເຮົາຈະມອບຂໍກະແຈແຫ່ງຣາຊອານາຈັກສະຫວັນໃຫ້ເຈົ້າ ສິ່ງໃດທີ່ພວກເຈົ້າຜູກມັດໄວ້ເທິງແຜ່ນດິນໂລກນີ້ ສິ່ງນັ້ນຈະຖືກຜູກມັດໄວ້ໃນສະຫວັນ ແລະສິ່ງໃດທີ່ພວກເຈົ້າຈະແກ້ເທິງແຜ່ນດິນໂລກນີ້ ສິ່ງນັ້ນຈະຖືກແກ້ໃຫ້ຫລຸດເສຍແລ້ວໃນສະຫວັນ.”
40016020	ແລ້ວພຣະເຢຊູເຈົ້າກໍສັ່ງຫ້າມພວກສາວົກຂອງພຣະອົງ ບໍ່ໃຫ້ບອກຜູ້ໃດວ່າພຣະອົງເປັນພຣະຄຣິດ.
40016021	ຕັ້ງແຕ່ນັ້ນມາ ພຣະເຢຊູເຈົ້າກໍເລີ່ມອະທິບາຍໃຫ້ພວກສາວົກຟັງ ໂດຍກ່າວວ່າ, “ເຮົາຈຳເປັນຕ້ອງໄປນະຄອນເຢຣູຊາເລັມ ແລະຕ້ອງຮັບຄວາມທົນທຸກທໍລະມານຢ່າງໜັກຈາກພວກເຖົ້າແກ່ ພວກຫົວໜ້າປະໂຣຫິດແລະພວກທຳມະຈານ, ເຮົາຈະຖືກຂ້າ ແຕ່ໃນວັນຖ້ວນສາມເຮົາຈະເປັນຄືນມາຈາກຕາຍສູ່ຊີວິດ.”
40016022	ດັ່ງນັ້ນ ເປໂຕຈຶ່ງພາພຣະອົງຫລີກໄປຕ່າງຫາກ ແລະເລີ່ມຕຳໜິຫ້າມພຣະອົງວ່າ, “ພຣະອົງເຈົ້າເອີຍ ຂໍພຣະເຈົ້າຢ່າໃຫ້ເປັນດັ່ງນັ້ນເລີຍ ເຫດການຢ່າງນີ້ຈະບໍ່ເກີດຂຶ້ນກັບພຣະອົງຈັກເທື່ອ.”
40016023	ພຣະອົງຈຶ່ງຫັນກັບມາຫາເປໂຕ ແລະເວົ້າວ່າ, “ອ້າຍມານຊາຕານ ຈົ່ງຖອຍໜີໄປໃຫ້ໄກຈາກເຮົາ ເຈົ້າເປັນສິ່ງກີດຂວາງທາງເດີນຂອງເຮົາ ເພາະເຈົ້າບໍ່ໄດ້ຄິດຢ່າງພຣະເຈົ້າ ແຕ່ຄິດຢ່າງມະນຸດ.”
40016024	ແລ້ວພຣະເຢຊູເຈົ້າກໍກ່າວແກ່ພວກສາວົກວ່າ, “ຖ້າຜູ້ໃດຢາກຕາມເຮົາມາ ໃຫ້ຜູ້ນັ້ນຕັດສິດຂອງຕົນ, ຮັບແບກໄມ້ກາງແຂນຂອງຕົນແລ້ວຕິດຕາມເຮົາມາ.
40016025	ເພາະຜູ້ໃດຢາກຮັກສາຊີວິດຂອງຕົນໄວ້ໃຫ້ພົ້ນ ຜູ້ນັ້ນຈະເສຍຊີວິດ, ແຕ່ຜູ້ໃດທີ່ຈະເສຍຊີວິດຂອງຕົນເພື່ອເຫັນແກ່ເຮົາ ຜູ້ນັ້ນຈະໄດ້ພົບຊີວິດນັ້ນ.
40016026	ຖ້າຄົນໃດຄົນໜຶ່ງຈະໄດ້ຊັບສົມບັດໝົດທັງໂລກ ແຕ່ຕ້ອງເສຍຊີວິດອັນແທ້ຂອງຕົນ ຄົນນັ້ນຈະໄດ້ປະໂຫຍດອັນໃດ? ຫລືຄົນນັ້ນຈະເອົາສິ່ງໃດມາແລກເອົາຊີວິດອັນແທ້ຈິງຂອງຕົນຄືນໄດ້?
40016027	ເພາະບຸດມະນຸດຈະມາປາກົດດ້ວຍສະຫງ່າຣາສີແຫ່ງພຣະບິດາເຈົ້າຂອງພຣະອົງ ພ້ອມດ້ວຍຝູງເທວະດາຂອງພຣະອົງ, ເມື່ອນັ້ນທ່ານຈະໃຫ້ບຳເໜັດແກ່ທຸກຄົນ ຕາມການກະທຳຂອງຕົນ.
40016028	ເຮົາບອກພວກເຈົ້າຕາມຄວາມຈິງວ່າ, ໃນພວກເຈົ້າທີ່ຢືນຢູ່ໃນທີ່ນີ້ ບາງຄົນຈະບໍ່ຮູ້ຣົດຄວາມຕາຍ ຈົນກວ່າຈະໄດ້ເຫັນບຸດມະນຸດມາດ້ວຍຣາຊອຳນາດຂອງພຣະອົງ.”
40017001	ຫົກວັນຕໍ່ມາ ພຣະເຢຊູເຈົ້າໄດ້ພາເປໂຕ, ຢາໂກໂບ ແລະ ໂຢຮັນ ຜູ້ທີ່ເປັນນ້ອງຊາຍຂອງຢາໂກໂບຂຶ້ນໄປເທິງພູເຂົາຢູ່ທີ່ນັ້ນຕ່າງຫາກ.
40017002	ພວກສາວົກເຫັນພຣະກາຍຂອງພຣະອົງປ່ຽນແປງໄປຕໍ່ໜ້າພວກເພິ່ນຄື ໜ້າຂອງພຣະອົງສ່ອງແສງດັ່ງຕາເວັນ ແລະເຄື່ອງນຸ່ງຂອງພຣະອົງກໍຂາວຜ່ອງເຫຼື້ອມເໝືອນແສງສະຫວ່າງກ້າ.
40017003	ແລ້ວສາວົກທັງສາມກໍເຫັນໂມເຊ ແລະ ເອລີຢາກຳລັງສົນທະນາຢູ່ກັບພຣະອົງ.
40017004	ດັ່ງນັ້ນ ເປໂຕຈຶ່ງເວົ້າກັບພຣະເຢຊູເຈົ້າວ່າ, “ພຣະອົງເຈົ້າເອີຍ ຊ່າງເປັນການດີແທ້ໆ ທີ່ພວກຂ້ານ້ອຍຢູ່ບ່ອນນີ້ ຖ້າພຣະອົງຕ້ອງການໂຜດໃຫ້ພວກຂ້ານ້ອຍປຸກຕູບສາມຫລັງຂຶ້ນຄື ຫລັງໜຶ່ງສຳລັບທ່ານ ຫລັງໜຶ່ງສຳລັບໂມເຊ ແລະຫລັງໜຶ່ງສຳລັບເອລີຢາ.”
40017005	ຂະນະທີ່ເປໂຕເວົ້າຍັງບໍ່ສຸດຄຳກໍມີກ້ອນເມກອັນແຈ່ມໃສລອຍມາປົກຄຸມພວກເພິ່ນໄວ້ ແລະມີສຽງໜຶ່ງດັງອອກມາຈາກກ້ອນເມກນັ້ນວ່າ, “ທ່ານຜູ້ນີ້ແຫລະ ເປັນບຸດທີ່ຮັກຂອງເຮົາ ຊຶ່ງເຮົາພໍໃຈຫລາຍ ຈົ່ງຟັງເພິ່ນ.”
40017006	ເມື່ອພວກສາວົກໄດ້ຍິນສຽງນັ້ນ ກໍສະທ້ານຢ້ານກົວຫລາຍ ຈຶ່ງໝູບໜ້າຢູ່ກັບພື້ນດິນ.
40017007	ພຣະເຢຊູເຈົ້າມາຫາແລະຈັບບາຍພວກເພິ່ນ ພຣະອົງກ່າວວ່າ, “ຈົ່ງລຸກຂຶ້ນ ຢ່າສູ່ຢ້ານ”
40017008	ເມື່ອພວກເພິ່ນມືນຕາຂຶ້ນ ແລະບໍ່ເຫັນມີຜູ້ໃດໃນທີ່ນັ້ນ ນອກຈາກພຣະເຢຊູເຈົ້າ.
40017009	ໃນເວລາທີ່ກຳລັງລົງມາແຕ່ພູເຂົາ ພຣະເຢຊູເຈົ້າໄດ້ສັ່ງຫ້າມພວກເພິ່ນວ່າ, “ຢ່າສູ່ບອກນິມິດທີ່ພວກເຈົ້າເຫັນນີ້ໃຫ້ຜູ້ໃດຮູ້ ຈົນກວ່າບຸດມະນຸດຈະເປັນຄືນມາຈາກຕາຍ.”
40017010	ພວກສາວົກຖາມພຣະອົງວ່າ, “ເຫດໃດພວກທຳມະຈານຈຶ່ງເວົ້າວ່າ ເອລີຢາຈະຕ້ອງມາກ່ອນ?”
40017011	ພຣະອົງຕອບວ່າ, “ຈິງແທ້ ເອລີຢາຕ້ອງມາກ່ອນ ເພື່ອຈັດແຈງທຸກສິ່ງໃຫ້ພ້ອມ.
40017012	ແຕ່ຝ່າຍເຮົາບອກພວກເຈົ້າວ່າ ເອລີຢາໄດ້ມາແລ້ວ ແລະປະຊາຊົນບໍ່ຮູ້ຈັກເພິ່ນ, ແຕ່ພວກເຂົາໄດ້ເຮັດກັບເພິ່ນຕາມໃຈມັກ, ສ່ວນບຸດມະນຸດກໍຈະຕ້ອງທົນທຸກທໍລະມານດ້ວຍມືຂອງພວກເຂົາເໝືອນກັນ.”
40017013	ແລ້ວພວກສາວົກກໍເຂົ້າໃຈວ່າ ພຣະອົງກຳລັງກ່າວແກ່ພວກເພິ່ນເຖິງໂຢຮັນບັບຕິສະໂຕ.
40017014	ເມື່ອພວກເພິ່ນກັບຄືນມາບ່ອນທີ່ມີປະຊາຊົນແລ້ວ, ຊາຍຄົນໜຶ່ງກໍມາຫາພຣະເຢຊູເຈົ້າ ຄຸເຂົ່າລົງຕໍ່ໜ້າພຣະອົງ,
40017015	ແລະເວົ້າວ່າ, “ພຣະອົງເຈົ້າເອີຍ ຂໍໂຜດເມດຕາລູກຊາຍຂອງຂ້ານ້ອຍແດ່ທ້ອນ, ລາວເປັນບ້າໝູ ແລະອາການປ່ວງບ້າເຊັ່ນນີ້ ເຮັດໃຫ້ລາວມີຄວາມທຸກລຳບາກຫລາຍ ຈົນໂດດໃສ່ໄຟ ແລະໂຕນລົງນໍ້າເລື້ອຍໆ,
40017016	ຂ້ານ້ອຍໄດ້ນຳລູກມາຫາພວກສາວົກຂອງທ່ານແລ້ວ, ແຕ່ພວກເພິ່ນບໍ່ສາມາດເຮັດໃຫ້ຫາຍດີໄດ້.”
40017017	ພຣະເຢຊູເຈົ້າຕອບວ່າ, “ໂອ ຄົນສະໄໝທີ່ຂາດຄວາມເຊື່ອ ແລະຊົ່ວຊ້າເອີຍ ເຮົາຈະຕ້ອງຢູ່ກັບພວກເຈົ້າອີກດົນນານປານໃດ? ເຮົາຈະຕ້ອງອົດທົນກັບພວກເຈົ້າອີກດົນປານໃດ? ຈົ່ງພາເດັກມາຫາເຮົາເບິ່ງດູ”
40017018	ພຣະເຢຊູເຈົ້າສັ່ງຜີມານຮ້າຍໃຫ້ອອກ ແລະມັນກໍອອກໄປຈາກເດັກຊາຍ, ໃນທັນໃດນັ້ນ ເດັກຊາຍກໍດີເປັນປົກກະຕິ.
40017019	ແລ້ວພວກສາວົກກໍມາຫາພຣະເຢຊູເຈົ້າເປັນການສ່ວນຕົວ ແລະຖາມພຣະອົງວ່າ, “ດ້ວຍເຫດໃດ ພວກຂ້ານ້ອຍຈຶ່ງຂັບໄລ່ຜີມານຮ້າຍອອກບໍ່ໄດ້?”
40017020	ພຣະອົງຕອບວ່າ, “ເພາະພວກເຈົ້າມີຄວາມເຊື່ອໜ້ອຍ, ເຮົາບອກພວກເຈົ້າຕາມຄວາມຈິງວ່າ ຖ້າພວກເຈົ້າມີຄວາມເຊື່ອທໍ່ເມັດຜັກກາດ ພວກເຈົ້າກໍຈະສັ່ງພູໜ່ວຍນີ້ວ່າ, ‘ຈົ່ງເຄື່ອນຈາກບ່ອນນີ້ໄປຢູ່ບ່ອນນັ້ນ’ ແລະມັນກໍຈະເຄື່ອນໄປ. ບໍ່ມີສິ່ງໃດທີ່ພວກເຈົ້າເຮັດບໍ່ໄດ້” [
40017021	“ແຕ່ຜີແນວນີ້ບໍ່ເຄີຍຖືກຂັບອອກ ເວັ້ນແຕ່ດ້ວຍການພາວັນນາອະທິຖານ ແລະການຖືສິນອົດອາຫານ.”]
40017022	ເມື່ອພວກສາວົກຂອງພຣະອົງມາໂຮມກັນຢູ່ແຂວງຄາລີເລ, ແລ້ວພຣະເຢຊູເຈົ້າກໍກ່າວແກ່ພວກເພິ່ນວ່າ,
40017023	“ບຸດມະນຸດກຳລັງຈະຖືກມອບໄວ້ໃນກຳມືຂອງຄົນທັງຫລາຍ ພວກເຂົາຈະຂ້າເພິ່ນ, ແຕ່ໃນວັນຖ້ວນສາມ ເພິ່ນຈະເປັນຄືນມາຈາກຄວາມຕາຍສູ່ຊີວິດ.” ພວກສາວົກກໍມີຄວາມໂສກເສົ້າຢ່າງໜັກ.
40017024	ເມື່ອພຣະເຢຊູເຈົ້າກັບພວກສາວົກມາຮອດເມືອງກາເປນາອູມແລ້ວ ກໍມີຄົນເກັບຄ່າບຳລຸງພຣະວິຫານມາຫາເປໂຕ ແລ້ວຖາມວ່າ, “ອາຈານຂອງພວກເຈົ້າບໍ່ເສຍຄ່າບຳລຸງພຣະວິຫານບໍ?”
40017025	ເປໂຕຕອບວ່າ, “ເສຍ” ເມື່ອເປໂຕເຂົ້າມາໃນເຮືອນ ແລ້ວພຣະເຢຊູເຈົ້າຊົງກ່າວຂຶ້ນກ່ອນໂດຍຖາມລາວວ່າ, “ຊີໂມນເອີຍ ເຈົ້າຄິດຢ່າງໃດໃນການເສຍສ່ວຍ ຫລືເສຍພາສີໃຫ້ກະສັດໃນໂລກນີ້? ເພິ່ນເກັບຈາກລູກຂອງຕົນ ຫລືເກັບຈາກຄົນອື່ນ.”
40017026	ເປໂຕຕອບວ່າ, “ເກັບຈາກຄົນອື່ນ.” ພຣະເຢຊູເຈົ້າຕອບຄືນວ່າ, “ຖ້າເປັນຢ່າງນັ້ນ ຝ່າຍລູກກໍບໍ່ຕ້ອງເສຍ.
40017027	ແຕ່ເພື່ອບໍ່ຢາກເຮັດໃຫ້ຄົນເຫລົ່ານີ້ເສຍໃຈ, ເຈົ້າຈົ່ງໄປຕຶກເບັດທີ່ທະເລສາບເມື່ອໄດ້ປາໂຕທຳອິດແລ້ວ ໃຫ້ເຈົ້າງະປາກມັນອອກ ແລະເຈົ້າຈະພົບເງິນຫລຽນໜຶ່ງຢູ່ໃນປາກຂອງມັນ ຈົ່ງເອົາເງິນນັ້ນໄປຈ່າຍເປັນຄ່າບຳລຸງພຣະວິຫານສຳລັບເຮົາແລະເຈົ້າ.”
40018001	ໃນຂະນະນັ້ນ ພວກສາວົກມາຫາພຣະເຢຊູເຈົ້າ ແລະຖາມວ່າ, “ຜູ້ໃດເປັນໃຫຍ່ໃນຣາຊອານາຈັກສະຫວັນ?”
40018002	ພຣະອົງເອີ້ນເອົາເດັກນ້ອຍຄົນໜຶ່ງມາຢືນຢູ່ທ່າມກາງພວກເພິ່ນ
40018003	ແລະກ່າວວ່າ, “ເຮົາບອກພວກເຈົ້າຕາມຄວາມຈິງວ່າ ຖ້າພວກເຈົ້າບໍ່ກັບໃຈ ແລະກາຍເປັນເໝືອນເດັກນ້ອຍ ພວກເຈົ້າຈະເຂົ້າໄປໃນຣາຊອານາຈັກສະຫວັນບໍ່ໄດ້ຈັກເທື່ອ.
40018004	ຜູ້ເປັນໃຫຍ່ທີ່ສຸດໃນຣາຊອານາຈັກສະຫວັນ ແມ່ນຜູ້ທີ່ຖ່ອມຕົວລົງເໝືອນດັ່ງເດັກນ້ອຍຜູ້ນີ້.
40018005	ແລະ ຜູ້ໃດທີ່ຕ້ອນຮັບເດັກນ້ອຍຜູ້ໜຶ່ງຢ່າງນີ້ໄວ້ໃນນາມຂອງເຮົາ ຜູ້ນັ້ນກໍຕ້ອນຮັບເຮົາ.”
40018006	“ຖ້າຜູ້ໃດເປັນຕົ້ນເຫດ ພາໃຫ້ເດັກນ້ອຍຄົນໜຶ່ງໃນບັນດາເດັກນ້ອຍເຫລົ່ານີ້ ທີ່ເຊື່ອໃນເຮົາຕົກໃນບາບ ແມ່ນຈະເອົາຫີນໂມ້ແປ້ງກ້ອນໃຫຍ່ຜູກຄໍຜູ້ນັ້ນ ແລະຖິ້ມລົງໃນທະເລເລິກເສຍກໍດີກວ່າ.
40018007	ວິບັດແກ່ໂລກນີ້ ເພາະເຫດລໍ້ລວງມະນຸດໃຫ້ຕົກໃນບາບ ເຫດການນີ້ຈະເກີດຂຶ້ນສະເໝີ, ແຕ່ວິບັດແກ່ຄົນນັ້ນ ຜູ້ທີ່ເປັນຕົ້ນເຫດເຮັດໃຫ້ຕົກໃນບາບ.”
40018008	“ຖ້າມືຫລືຕີນຂອງເຈົ້າເປັນຕົ້ນເຫດເຮັດໃຫ້ຕົກໃນບາບ ຈົ່ງຕັດຖິ້ມເສຍ ມີມືຫລືຕີນເບື້ອງດຽວເຂົ້າສູ່ຊີວິດ ກໍດີກວ່າມີມືຫລືຕີນທັງສອງເບື້ອງ ແຕ່ຕ້ອງໂຍນຖິ້ມໃສ່ໃນບຶງໄຟທີ່ໄໝ້ຢູ່ເປັນນິດ.
40018009	ແລະຖ້າຕາຂອງເຈົ້າເປັນຕົ້ນເຫດພາໃຫ້ຕົກໃນບາບ ຈົ່ງຄວັດມັນອອກຖິ້ມເສຍ ມີຕາເບື້ອງດຽວເຂົ້າສູ່ຊີວິດ ກໍດີກວ່າມີຕາທັງສອງເບື້ອງ, ແຕ່ຕ້ອງໂຍນຖິ້ມໃສ່ບຶງໄຟນະຣົກ.”
40018010	“ຈົ່ງລະວັງໃຫ້ດີ ຢ່າດູໝິ່ນເດັກນ້ອຍເຫລົ່ານີ້ແມ່ນແຕ່ຜູ້ໜຶ່ງ, ເຮົາບອກພວກເຈົ້າວ່າ ເທວະດາປະຈຳຂອງເຂົາໃນສະຫວັນເຝົ້າຢູ່ສະເໝີ ຕໍ່ພຣະພັກພຣະບິດາເຈົ້າຂອງເຮົາ ຜູ້ຊົງສະຖິດຢູ່ໃນສະຫວັນ. [
40018011	ດ້ວຍວ່າ, ບຸດມະນຸດໄດ້ມາໂຜດເອົາຜູ້ທີ່ຫລົງເສຍໄປແລ້ວນັ້ນໃຫ້ພົ້ນ ]
40018012	ພວກເຈົ້າຄິດຢ່າງໃດ? ຖ້າຄົນຜູ້ໜຶ່ງມີແກະຢູ່ຮ້ອຍໂຕ ແລະໂຕໜຶ່ງຫລົງເສຍໄປຈາກຝູງ? ລາວຈະບໍ່ປະແກະເກົ້າສິບເກົ້າໂຕໄວ້ຢູ່ຫັ້ນ ແລ້ວໄປຊອກຫາໂຕທີ່ຫລົງເສຍໄປນັ້ນບໍ?
40018013	ເຮົາບອກພວກເຈົ້າຕາມຄວາມຈິງວ່າ, ຖ້າພົບແກະໂຕທີ່ເສຍແລ້ວ ຜູ້ນັ້ນຄົງມີຄວາມຊົມຊື່ນຍິນດີໃນແກະໂຕນັ້ນ ຫລາຍກວ່າແກະເກົ້າສິບເກົ້າໂຕທີ່ບໍ່ຫລົງເສຍໄປ.
40018014	ດັ່ງນັ້ນແຫລະ ພຣະບິດາຂອງພວກເຈົ້າ ຜູ້ສະຖິດຢູ່ໃນສະຫວັນ ກໍບໍ່ປາຖະໜາໃຫ້ເດັກນ້ອຍເຫລົ່ານີ້ຈິບຫາຍແມ່ນແຕ່ຄົນດຽວ.”
40018015	“ຖ້າພີ່ນ້ອງຂອງເຈົ້າເຮັດບາບຕໍ່ສູ້ເຈົ້າ ຈົ່ງໄປຕັກເຕືອນລາວໃຫ້ຮູ້ຄວາມຜິດດ້ວຍຕົນເອງກັບລາວເທົ່ານັ້ນ ຖ້າລາວຍອມຟັງເຈົ້າ ກໍໄດ້ພີ່ນ້ອງຄືນມາ.
40018016	ແຕ່ຖ້າລາວບໍ່ຟັງເຈົ້າ ຈົ່ງນຳເອົາຄົນໜຶ່ງ ຫລືສອງຄົນໄປກັບເຈົ້າ ເພື່ອໃຫ້ເປັນພະຍານສອງຫລືສາມປາກ ເພື່ອວ່າທຸກໆຖ້ອຍຄຳນັ້ນຈະລວມເປັນຫລັກຖານ.
40018017	ແຕ່ຖ້າລາວບໍ່ຟັງຄົນເຫລົ່ານີ້ ຈົ່ງໄປແຈ້ງເລື່ອງທັງໝົດຕໍ່ຄຣິສຕະຈັກ ແລະຖ້າລາວບໍ່ຟັງຄຣິສຕະຈັກ ກໍໃຫ້ຖືວ່າຄົນນີ້ເປັນເໝືອນຄົນບໍ່ເຊື່ອພຣະເຈົ້າ ແລະເປັນເໝືອນຄົນເກັບພາສີ.”
40018018	“ດັ່ງນັ້ນ ເຮົາຈຶ່ງບອກພວກເຈົ້າຕາມຄວາມຈິງວ່າ, ສິ່ງໃດທີ່ພວກເຈົ້າຈະຜູກມັດໄວ້ເທິງແຜ່ນດິນໂລກນີ້ ສິ່ງນັ້ນກໍຈະຖືກຜູກມັດໄວ້ໃນສະຫວັນ ແລະສິ່ງໃດທີ່ພວກເຈົ້າແກ້ໃນແຜ່ນດິນໂລກນີ້ ສິ່ງນັ້ນກໍຈະຖືກແກ້ໃຫ້ຫລຸດເສຍແລ້ວໃນສະຫວັນເໝືອນກັນ.”
40018019	“ເຮົາບອກພວກເຈົ້າອີກວ່າ, ເມື່ອໃດສອງຄົນໃນພວກເຈົ້າຮ່ວມໃຈກັນຂໍສິ່ງໃດສິ່ງໜຶ່ງເທິງແຜ່ນດິນໂລກນີ້ ພຣະບິດາຂອງເຮົາຜູ້ຊົງສະຖິດຢູ່ໃນສະຫວັນຈະເຮັດໃຫ້ເປັນໄປຕາມນັ້ນ.
40018020	ດ້ວຍວ່າ, ມີສອງຫລືສາມຄົນມາຮ່ວມປະຊຸມກັນໃນນາມຂອງເຮົາຢູ່ບ່ອນໃດ ເຮົາກໍຢູ່ທ່າມກາງພວກເຂົາໃນບ່ອນນັ້ນແຫລະ.”
40018021	ແລ້ວເປໂຕກໍມາຫາພຣະເຢຊູເຈົ້າ ແລະຖາມວ່າ, “ພຣະອົງເຈົ້າເອີຍ ຖ້າພີ່ນ້ອງຂອງຂ້ານ້ອຍເຮັດຜິດຕໍ່ຂ້ານ້ອຍ, ຂ້ານ້ອຍຕ້ອງຍົກໂທດໃຫ້ລາວຈັກເທື່ອ? ເຖິງເຈັດເທື່ອບໍ?”
40018022	ພຣະເຢຊູເຈົ້າຊົງຕອບວ່າ, “ບໍ່ແມ່ນເຈັດເທື່ອ ແຕ່ແມ່ນເຈັດສິບເທື່ອຄູນເຈັດ
40018023	ດ້ວຍເຫດນັ້ນແຫລະ, ຣາຊອານາຈັກສະຫວັນກໍປຽບເໝືອນດັ່ງກະສັດອົງໜຶ່ງ ຢາກຄິດບັນຊີກັບຜູ້ຮັບໃຊ້ຂອງຕົນ.
40018024	ເມື່ອເພິ່ນເລີ່ມຕົ້ນຄິດບັນຊີຢູ່ ກໍມີຜູ້ຮັບໃຊ້ຄົນໜຶ່ງຖືກນຳຕົວເຂົ້າມາ ເພາະລາວເປັນໜີ້ເພິ່ນໝື່ນຕະລັນຕົນ.
40018025	ເມື່ອລາວບໍ່ມີສິ່ງໃດເພື່ອໃຊ້ໜີ້ຄືນ ສະນັ້ນ ກະສັດຈຶ່ງສັ່ງໃຫ້ຂາຍຕົວພ້ອມທັງເມຍແລະລູກ ຕະຫລອດທັງທຸກສິ່ງທີ່ລາວມີເພື່ອເອົາເງິນມາໃຊ້ໜີ້.
40018026	ຄົນຮັບໃຊ້ຜູ້ນັ້ນຈຶ່ງຂາບລົງຕໍ່ໜ້າກະສັດ ແລະວອນຂໍຕໍ່ເພິ່ນວ່າ, ‘ຂໍໂຜດຜ່ອນຜັນໃຫ້ຂ້ານ້ອຍກ່ອນ ແລ້ວຂ້ານ້ອຍຈະໃຊ້ແທນຄືນໃຫ້ຄົບໝົດ’
40018027	ກະສັດຄິດເມດຕາສົງສານລາວ. ດັ່ງນັ້ນ ເພິ່ນຈຶ່ງຍົກໜີ້ໃຫ້ແລ້ວປ່ອຍໃຫ້ລາວໄປ.
40018028	ຕໍ່ມາ ຊາຍຜູ້ນີ້ອອກໄປແລ້ວ ກໍພົບເພື່ອນຜູ້ຮັບໃຊ້ຄົນໜຶ່ງ ທີ່ເປັນໜີ້ຕົນບໍ່ເທົ່າໃດສິບຕະລັນຕົນ ລາວຈຶ່ງຄວ້າຈັບຄໍຄົນນັ້ນບີບເຂົ້າແໜ້ນໆ ແລະເວົ້າວ່າ ‘ໃຊ້ໜີ້ກູແມ’
40018029	ເພື່ອນຜູ້ຮັບໃຊ້ຄົນນັ້ນຈຶ່ງຂາບລົງວອນຂໍວ່າ, ‘ຂໍຜ່ອນຜັນໃຫ້ເຮົາກ່ອນທ້ອນ ແລ້ວເຮົາຈະໃຊ້ເຈົ້າຄືນ’
40018030	ແຕ່ລາວບໍ່ຍອມໃຫ້ ແລະສັ່ງຈັບລູກໜີ້ຂັງຄຸກໄວ້ ຈົນກວ່າຈະໃຊ້ໜີ້ນັ້ນ.
40018031	ເມື່ອພວກຜູ້ຮັບໃຊ້ດ້ວຍກັນເຫັນເຫດການທີ່ເກີດຂຶ້ນແລ້ວ ກໍເປັນທຸກໃຈຫລາຍ ຈຶ່ງໄປແຈ້ງເລື່ອງລາວທັງໝົດໃຫ້ກະສັດຮັບຮູ້.
40018032	ດັ່ງນັ້ນ ກະສັດຈຶ່ງເອີ້ນຜູ້ຮັບໃຊ້ຄົນນັ້ນມາພົບ ແລະກ່າວຕໍ່ລາວວ່າ, ‘ອ້າຍຂີ້ຂ້າຊາດຊົ່ວ ເຮົາໄດ້ຍົກໜີ້ທັງໝົດໃຫ້ເຈົ້າ ເພາະເຈົ້າໄດ້ວອນຂໍນຳເຮົາ.
40018033	ເຈົ້າຄວນຈະສົງສານເພື່ອນຜູ້ຮັບໃຊ້ດ້ວຍກັນ ເໝືອນດັ່ງທີ່ເຮົາໄດ້ສົງສານເຈົ້າບໍ່ແມ່ນບໍ?’
40018034	ກະສັດໂກດຮ້າຍຫລາຍ ແລະເພິ່ນກໍສັ່ງໃຫ້ເອົາຜູ້ຮັບໃຊ້ຄົນນັ້ນໄປຂັງໄວ້ຄຸກທໍລະມານ ຈົນກວ່າລາວໃຊ້ໜີ້ຄືນໝົດ.
40018035	ສະນັ້ນ ພຣະບິດາຂອງເຮົາຜູ້ຊົງສະຖິດຢູ່ໃນສະຫວັນ ກໍຈະເຮັດຢ່າງນັ້ນແກ່ພວກເຈົ້າທຸກຄົນ ຖ້າແຕ່ລະຄົນໃນພວກເຈົ້າບໍ່ຍົກໂທດໃຫ້ພີ່ນ້ອງຂອງຕົນດ້ວຍໃຈຈິງ.”
40019001	ເມື່ອພຣະເຢຊູເຈົ້າກ່າວຄຳເຫລົ່ານີ້ຈົບແລ້ວ, ພຣະອົງກໍຈາກແຂວງຄາລີເລໄປຍັງຂົງເຂດແຂວງຢູດາຍ ຊຶ່ງຢູ່ທາງຟາກໜຶ່ງອີກຂອງແມ່ນໍ້າຈໍແດນ.
40019002	ມີປະຊາຊົນຢ່າງຫລວງຫລາຍໄດ້ຕິດຕາມພຣະອົງໄປ ແລະໃນທີ່ນັ້ນພຣະອົງໄດ້ຊົງໂຜດຮັກສາພວກເຂົາໃຫ້ດີພະຍາດ.
40019003	ພວກຟາຣີຊາຍມາຫາພຣະອົງ ເພື່ອທົດລອງພຣະອົງໂດຍຖາມວ່າ, “ກົດບັນຍັດຂອງພວກເຮົາອະນຸຍາດໃຫ້ຜູ້ຊາຍຢ່າຮ້າງເມຍຂອງຕົນ ດ້ວຍສາເຫດໃດໜຶ່ງກໍໄດ້ບໍ?”
40019004	ພຣະອົງຕອບວ່າ, “ພວກເຈົ້າບໍ່ໄດ້ອ່ານພຣະຄຳພີບໍ ທີ່ວ່າຕັ້ງແຕ່ຕົ້ນເດີມພຣະຜູ້ສ້າງມະນຸດ ໄດ້ສ້າງໃຫ້ເປັນຊາຍແລະຍິງ?
40019005	ແລະ ພຣະເຈົ້າຊົງກ່າວວ່າ, ‘ດ້ວຍເຫດນີ້ຜູ້ຊາຍຈຶ່ງອອກຈາກພໍ່ແມ່ຂອງຕົນ ແລ້ວໄປຜູກພັນຢູ່ກັບເມຍຂອງຕົນ ແລະເຂົາທັງສອງກໍເປັນກາຍອັນດຽວກັນ.’
40019006	ດັ່ງນັ້ນ ພວກເຂົາຈຶ່ງບໍ່ເປັນສອງອີກຕໍ່ໄປ ແຕ່ເປັນກາຍອັນດຽວກັນ ສະນັ້ນ ສິ່ງທີ່ພຣະເຈົ້າໃຫ້ເຂົ້າຮ່ວມກັນແລ້ວນັ້ນ ຢ່າໃຫ້ມະນຸດເຮັດໃຫ້ພາກຈາກກັນ.”
40019007	ພວກຟາຣີຊາຍຖາມພຣະອົງວ່າ, “ຖ້າຢ່າງນັ້ນເປັນຫຍັງໂມເຊຈຶ່ງມີກົດໃຫ້ຜູ້ຊາຍເຮັດໜັງສືຢ່າຮ້າງເມຍຂອງຕົນ ແລະໃຫ້ໄລ່ນາງໜີໄດ້?”
40019008	ພຣະເຢຊູເຈົ້າຕອບພວກເຂົາວ່າ, “ໂມເຊອະນຸຍາດໃຫ້ພວກເຈົ້າຢ່າຮ້າງເມຍຂອງຕົນໄດ້ ເພາະພວກເຈົ້າມີໃຈດື້ດ້ານຫລາຍ, ແຕ່ໃນເວລາເນຣະມິດສ້າງນັ້ນບໍ່ເປັນຢ່າງນີ້.
40019009	ເຮົາຂໍບອກພວກເຈົ້າວ່າ, ຊາຍໃດທີ່ປະຮ້າງເມຍຂອງຕົນ ໂດຍນາງບໍ່ໄດ້ຫລີ້ນຊູ້ກັບຊາຍອື່ນ ແລ້ວໄປແຕ່ງງານກັບຍິງອື່ນ ຜູ້ນັ້ນກໍຜິດໃນຖານຫລິ້ນຊູ້ ແລະຜູ້ໃດເອົາແມ່ຮ້າງນັ້ນມາເປັນເມຍ ກໍຜິດໃນຖານຫລີ້ນຊູ້ເໝືອນກັນ.”
40019010	ພວກສາວົກຈຶ່ງເວົ້າກັບພຣະອົງວ່າ, “ຖ້າການເປັນຜົວເມຍກັນເປັນເຊັ່ນນີ້ ບໍ່ແຕ່ງງານກໍຄົງຈະເປັນການດີກວ່າ.”
40019011	ພຣະເຢຊູເຈົ້າຊົງຕອບວ່າ, “ບໍ່ແມ່ນທຸກຄົນທີ່ຮັບຄຳສັ່ງສອນນີ້ໄດ້ ຮັບໄດ້ແຕ່ຜູ້ທີ່ພຣະເຈົ້າໄດ້ໂຜດໃຫ້ເທົ່ານັ້ນ.
40019012	ດ້ວຍວ່າ, ຜູ້ທີ່ເປັນກະເທີຍແຕ່ກຳເນີດກໍມີ ຜູ້ທີ່ມະນຸດເຮັດໃຫ້ເປັນກະເທີຍກໍມີ ຜູ້ທີ່ປະຕິເສດການແຕ່ງງານເພາະເຫັນແກ່ຣາຊອານາຈັກກໍມີ ຜູ້ໃດຮັບປະຕິບັດໄດ້ ກໍໃຫ້ຮັບເອົາ.”
40019013	ເມື່ອນັ້ນ ບາງຄົນໄດ້ນຳເດັກນ້ອຍມາຫາພຣະເຢຊູເຈົ້າ ເພື່ອໃຫ້ພຣະອົງວາງມືໃສ່ພວກເຂົາ ແລະພາວັນນາອະທິຖານເພື່ອພວກເຂົາ ແຕ່ພວກສາວົກໄດ້ຫ້າມປາມພວກເຂົາໄວ້.
40019014	ດັ່ງນັ້ນ ພຣະເຢຊູເຈົ້າຈຶ່ງກ່າວວ່າ, “ຈົ່ງປ່ອຍໃຫ້ເດັກນ້ອຍມາຫາເຮົາ ແລະຢ່າຫ້າມພວກເຂົາເພາະອານາຈັກສະຫວັນເປັນເໝືອນເດັກນ້ອຍເຫລົ່ານີ້ແຫລະ.”
40019015	ພຣະອົງໄດ້ວາງມືໃສ່ພວກເຂົາແລ້ວ ກໍສະເດັດອອກໄປຈາກບ່ອນນັ້ນ.
40019016	ຄັ້ງໜຶ່ງ ມີຊາຍຄົນໜຶ່ງມາຫາພຣະເຢຊູເຈົ້າ ເຂົາຖາມພຣະອົງວ່າ, “ອາຈານເອີຍ, ຂ້ານ້ອຍຕ້ອງເຮັດຄວາມດີຢ່າງໃດແດ່ ຈຶ່ງຈະໄດ້ຮັບຊີວິດນິຣັນດອນ?”
40019017	ພຣະເຢຊູເຈົ້າຕອບວ່າ, “ເປັນຫຍັງເຈົ້າຈຶ່ງຖາມເຮົາເຖິງສິ່ງທີ່ດີ? ຜູ້ທີ່ດີນັ້ນມີແຕ່ຜູ້ດຽວ ຖ້າເຈົ້າຕ້ອງການເຂົ້າສູ່ຊີວິດ ຈົ່ງຖືຮັກສາຂໍ້ຄຳສັ່ງທັງຫລາຍໄວ້.”
40019018	ລາວຖາມຄືນວ່າ, “ຂໍ້ຄຳສັ່ງຂໍ້ໃດ?” ພຣະເຢຊູເຈົ້າຕອບວ່າ, “ຢ່າຂ້າຄົນ, ຢ່າຫລິ້ນຊູ້ສູ່ຜົວເມຍ, ຢ່າລັກ, ຢ່າເປັນພະຍານບໍ່ຈິງ
40019019	ຈົ່ງນັບຖືພໍ່ແມ່ຂອງຕົນ ແລະຈົ່ງຮັກເພື່ອນບ້ານເໝືອນຮັກຕົນເອງ.”
40019020	ຊາຍໜຸ່ມຕອບວ່າ, “ຂ້ານ້ອຍໄດ້ຖືຮັກສາຂໍ້ຄຳສັ່ງທັງໝົດເຫລົ່ານີ້ຢູ່ແລ້ວ ມີສິ່ງໃດອີກແດ່ທີ່ຂ້ານ້ອຍຍັງຂາດຢູ່?”
40019021	ພຣະເຢຊູເຈົ້າຕອບລາວວ່າ, “ຖ້າເຈົ້າຢາກເປັນຜູ້ດີຄົບຖ້ວນ ຈົ່ງໄປຂາຍທຸກສິ່ງທີ່ເຈົ້າມີຢູ່ ແລະແຈກທານໃຫ້ແກ່ຄົນຍາກຈົນ ແລ້ວເຈົ້າຈະມີຊັບສົມບັດໃນສະຫວັນ, ແລ້ວຈົ່ງຕາມເຮົາມາ.”
40019022	ເມື່ອຊາຍໜຸ່ມໄດ້ຍິນເຊັ່ນນີ້ ລາວກໍໜີໄປດ້ວຍຄວາມທຸກໃຈຢ່າງໜັກ ເພາະລາວເປັນຄົນຮັ່ງມີຫລາຍ.
40019023	ແລ້ວພຣະເຢຊູເຈົ້າຊົງກ່າວແກ່ພວກສາວົກຂອງພຣະອົງວ່າ, “ເຮົາບອກພວກເຈົ້າຕາມຄວາມຈິງວ່າ ທີ່ຄົນຮັ່ງມີຈະເຂົ້າໃນອານາຈັກສະຫວັນກໍຍາກແທ້.
40019024	ເຮົາຂໍບອກພວກເຈົ້າອີກວ່າ, ອູດໂຕໜຶ່ງຈະລອດຮູເຂັມ ກໍງ່າຍກວ່າຄົນຮັ່ງມີຜູ້ໜຶ່ງຈະເຂົ້າໃນອານາຈັກສະຫວັນ.”
40019025	ເມື່ອພວກສາວົກໄດ້ຍິນດັ່ງນີ້ແລ້ວ ກໍປະຫລາດໃຈຫລາຍຈຶ່ງຖາມວ່າ, “ຖ້າຢ່າງນັ້ນ ຜູ້ໃດຈະພົ້ນໄດ້?”
40019026	ພຣະເຢຊູເຈົ້າຫລຽວເບິ່ງພວກສາວົກ ແລ້ວຕອບວ່າ, “ສຳລັບມະນຸດແລ້ວເປັນໄປບໍ່ໄດ້ ແຕ່ສຳລັບພຣະເຈົ້າແລ້ວທຸກສິ່ງເປັນໄປໄດ້.”
40019027	ແລ້ວເປໂຕເວົ້າຂຶ້ນວ່າ, “ເບິ່ງແມ! ພວກຂ້ານ້ອຍໄດ້ສະຫລະທຸກໆສິ່ງແລ້ວ ແລະຕິດຕາມທ່ານມາ ພວກຂ້ານ້ອຍຈະໄດ້ຫຍັງແດ່?”
40019028	ພຣະເຢຊູເຈົ້າຊົງຕອບພວກສາວົກວ່າ, “ເຮົາບອກພວກເຈົ້າຕາມຄວາມຈິງວ່າ ເມື່ອບຸດມະນຸດນັ່ງເທິງບັນລັງອັນຮຸ່ງເຮືອງຂອງຕົນໃນໂລກໃໝ່ແລ້ວ ພວກເຈົ້າຜູ້ຕາມເຮົາມາກໍຈະໄດ້ນັ່ງເທິງບັນລັງສິບສອງບ່ອນ ເພື່ອພິພາກສາພວກອິດສະຣາເອນສິບສອງຕະກຸນເໝືອນກັນ.
40019029	ແລະ ຜູ້ໃດທີ່ໄດ້ປະບ້ານເຮືອນ ຫລືອ້າຍເອື້ອຍນ້ອງ ຫລືພໍ່ແມ່ ຫລືລູກ ຫລືໄຮ່ນາເພື່ອເຫັນແກ່ນາມຊື່ຂອງເຮົາ ຜູ້ນັ້ນກໍຈະໄດ້ຮັບຜົນຕອບແທນຮ້ອຍເທົ່າ ແລະຈະໄດ້ຮັບມໍຣະດົກ ຄືຊີວິດນິຣັນດອນ.
40019030	ແຕ່ມີຫລາຍຄົນທີ່ເປັນຜູ້ຕົ້ນ ຈະກັບເປັນຜູ້ປາຍ ແລະມີຫລາຍຄົນທີ່ເປັນຜູ້ປາຍ ຈະກັບເປັນຜູ້ຕົ້ນ.”
40020001	“ຣາຊອານາຈັກສະຫວັນປຽບເໝືອນພໍ່ເຮືອນຜູ້ໜຶ່ງອອກໄປແຕ່ເຊົ້າໆ ເພື່ອຈ້າງຄົນມາເຮັດວຽກໃນສວນອະງຸ່ນຂອງຕົນ.
40020002	ເພິ່ນຕົກລົງຈ່າຍຄ່າແຮງງານໃຫ້ພວກເຂົາຕາມອັດຕາປົກກະຕິ ຄືວັນລະໜຶ່ງຫລຽນເງິນ ແລະໃຊ້ພວກເຂົາໄປເຮັດວຽກໃນສວນອະງຸ່ນຂອງຕົນ.
40020003	ໃນເວລາເກົ້າໂມງເຊົ້າ ເພິ່ນກໍອອກໄປອີກ ແລະເຫັນຄົນອື່ນຢູ່ລ້າໆໃນກາງຕະຫລາດ
40020004	ເພິ່ນຈຶ່ງບອກກັບຄົນເຫລົ່ານີ້ວ່າ, ‘ໃຫ້ພວກເຈົ້າໄປເຮັດວຽກໃນສວນອະງຸ່ນຂອງຂ້ອຍເໝືອນກັນ ແລະຂ້ອຍຈະຈ່າຍຄ່າແຮງງານໃຫ້ພວກເຈົ້າຢ່າງຍຸດຕິທຳ.’
40020005	ດັ່ງນັ້ນ ພວກເຂົາຈຶ່ງໄປເຮັດວຽກ, ແລ້ວໃນເວລາທ່ຽງ ແລະໃນເວລາບ່າຍສາມໂມງ ເຈົ້າຂອງສວນອະງຸ່ນກໍອອກໄປອີກ ເຮັດເໝືອນເທື່ອກ່ອນ.
40020006	ພໍເພິ່ນອອກໄປອີກເມື່ອເວລາປະມານຫ້າໂມງແລງ ແລະເຫັນຄົນອື່ນຢືນຢູ່ທີ່ນັ້ນ ເພິ່ນຈຶ່ງຖາມພວກເຂົາວ່າ ‘ດ້ວຍເຫດໃດພວກເຈົ້າຈຶ່ງຢູ່ທີ່ນີ້ໝົດມື້ ໂດຍບໍ່ເຮັດຫຍັງ?’
40020007	ພວກເຂົາຕອບວ່າ ‘ເພາະບໍ່ມີຜູ້ໃດຈ້າງພວກເຮົາ’ ເພິ່ນຈຶ່ງບອກພວກເຂົາວ່າ ‘ໃຫ້ພວກເຈົ້າໄປເຮັດວຽກຢູ່ສວນອະງຸ່ນຂອງຂ້ອຍເໝືອນກັນ.’
40020008	ເມື່ອຮອດຕອນແລງມາ ເຈົ້າຂອງສວນອະງຸ່ນກໍບອກຜູ້ຈັດການຂອງຕົນວ່າ, ‘ຈົ່ງເອີ້ນຄົນງານມາ ແລະຈ່າຍຄ່າແຮງງານໃຫ້ພວກເຂົາ ໂດຍເລີ່ມຕັ້ງແຕ່ຜູ້ຮັບຈ້າງຜູ້ທີ່ມາຫລ້າສຸດ ຈົນເຖິງຄົນຮັບຈ້າງຜູ້ມາທຳອິດ.’
40020009	ເມື່ອພວກຮັບຈ້າງຜູ້ທີ່ມາເຮັດວຽກໃນເວລາຫ້າໂມງແລງ ໄດ້ຮັບຄົນລະໜຶ່ງຫລຽນເງິນ.
40020010	ສະນັ້ນ ຄົນຮັບຈ້າງພວກທຳອິດ ທີ່ມາຮັບຄ່າຈ້າງ ຈຶ່ງຄິດວ່າພວກຕົນຈະໄດ້ຮັບຫລາຍກວ່ານັ້ນ, ແຕ່ພວກເຂົາໄດ້ຮັບໜຶ່ງຫລຽນເງິນເໝືອນກັນ.
40020011	ເມື່ອຮັບເງິນແລ້ວ ພວກເຂົາກໍຈົ່ມຕໍ່ນາຍຈ້າງວ່າ,
40020012	‘ຄົນຮັບຈ້າງຜູ້ທີ່ມາສຸດທ້າຍເຮັດວຽກພຽງແຕ່ຊົ່ວໂມງດຽວເທົ່ານັ້ນ, ສ່ວນພວກເຮົາເຮັດວຽກໜັກຕາກແດດຮ້ອນຕະຫລອດໝົດມື້, ແຕ່ທ່ານໄດ້ຈ່າຍໃຫ້ພວກເຮົາເທົ່າກັບພວກເຂົາ’
40020013	ເຈົ້າຂອງສວນອະງຸ່ນຕອບຄົນໜຶ່ງໃນພວກເຂົາວ່າ, ‘ສະຫາຍເອີຍ ຂ້ອຍບໍ່ໄດ້ສໍ້ໂກງເຈົ້າ, ເຈົ້າຕົກລົງເຮັດວຽກໃຫ້ຂ້ອຍວັນລະໜຶ່ງຫລຽນເງິນບໍ່ແມ່ນບໍ?
40020014	ສະນັ້ນ ສິ່ງທີ່ເປັນຂອງເຈົ້າ ຈົ່ງຮັບເອົາແລະເມືອສາ ຂ້ອຍພໍໃຈຢາກໃຫ້ຄົນຮັບຈ້າງ ຜູ້ທີ່ມາສຸດທ້າຍນີ້ເທົ່າກັບເຈົ້າ.
40020015	ຂ້ອຍມີສິດເຮັດໃນສິ່ງທີ່ຂ້ອຍຢາກເຮັດກັບເງິນຂອງຂ້ອຍບໍ່ແມ່ນບໍ? ເປັນຫຍັງຈຶ່ງອິດສາເມື່ອເຫັນຂ້ອຍໃຈດີ?’”
40020016	“ດັ່ງນັ້ນແຫລະ ຄົນທີ່ເປັນຜູ້ປາຍ ຈະກັບເປັນຜູ້ຕົ້ນ ແລະຜູ້ທີ່ເປັນຜູ້ຕົ້ນ ກໍຈະກັບເປັນຜູ້ປາຍ.”
40020017	ຂະນະທີ່ພຣະເຢຊູເຈົ້າກຳລັງຂຶ້ນໄປຍັງນະຄອນເຢຣູຊາເລັມນັ້ນ ພຣະອົງພາພວກສາວົກສິບສອງຄົນອອກໄປຕ່າງຫາກ ແລະກ່າວແກ່ພວກເພິ່ນເປັນການສ່ວນຕົວ.
40020018	ຕາມທາງນັ້ນ ພຣະອົງບອກພວກເພິ່ນວ່າ, “ຈົ່ງຟັງເທີ້ນ ພວກເຮົາກຳລັງຂຶ້ນໄປຍັງນະຄອນເຢຣູຊາເລັມ ບ່ອນທີ່ບຸດມະນຸດຈະຖືກມອບໄວ້ໃນກຳມືຂອງພວກຫົວໜ້າປະໂຣຫິດແລະພວກທຳມະຈານ ພວກເຂົາຈະລົງໂທດເພິ່ນໃຫ້ເຖິງຕາຍ
40020019	ແລະຈະມອບເພິ່ນໃຫ້ຄົນຕ່າງຊາດ, ຄົນເຫລົ່ານີ້ຈະເຢາະເຢີ້ຍເພິ່ນ ຈະຂ້ຽນຕີເພິ່ນ ແລະຈະຄຶງເພິ່ນໄວ້ທີ່ໄມ້ກາງແຂນ ແຕ່ໃນວັນຖ້ວນສາມເພິ່ນຈະເປັນຄືນມາຈາກຕາຍສູ່ຊີວິດ.”
40020020	ຕໍ່ມາ ເມຍຂອງເຊເບດາຍກໍມາຫາພຣະເຢຊູເຈົ້າພ້ອມກັບລູກທັງສອງຂອງຕົນ, ພວກເພິ່ນຂາບລົງຕໍ່ໜ້າພຣະອົງ ແລະຂໍຮ້ອງສິ່ງໜຶ່ງຈາກພຣະອົງ.
40020021	ພຣະອົງຖາມນາງວ່າ, “ເຈົ້າຕ້ອງການຫຍັງ?” ນາງຕອບວ່າ, “ຂໍທ່ານຮັບສັ່ງໃຫ້ລູກຊາຍຂອງຂ້ານ້ອຍສອງຄົນນີ້ ນັ່ງໃນອານາຈັກຂອງທ່ານ ຄືເບື້ອງຂວາຜູ້ໜຶ່ງ ແລະເບື້ອງຊ້າຍອີກຜູ້ໜຶ່ງ.”
40020022	ພຣະເຢຊູເຈົ້າຕອບວ່າ, “ພວກເຈົ້າບໍ່ຮູ້ຈັກໃນສິ່ງທີ່ພວກເຈົ້າກຳລັງຂໍນັ້ນ ພວກເຈົ້າຈະດື່ມຈາກຈອກແຫ່ງຄວາມທົນທຸກ ທີ່ເຮົາກຳລັງຈະຕ້ອງດື່ມນັ້ນໄດ້ບໍ?” ທ່ານທັງສອງຕອບວ່າ, “ດື່ມໄດ້”
40020023	ພຣະເຢຊູເຈົ້າກ່າວແກ່ພວກເພິ່ນວ່າ, “ພວກເຈົ້າຈະດື່ມຈາກຈອກທີ່ເຮົາຕ້ອງດື່ມແທ້ຈິງ, ແຕ່ຜູ້ໃດຈະນັ່ງທີ່ເບື້ອງຂວາ ຫລືເບື້ອງຊ້າຍຂອງເຮົານັ້ນບໍ່ແມ່ນໜ້າທີ່ຂອງເຮົາຈະຈັດໃຫ້ ແຕ່ແມ່ນພຣະບິດາຂອງເຮົາຈັດຕຽມໄວ້ແລ້ວສຳລັບຜູ້ໃດ ກໍເປັນຂອງຜູ້ນັ້ນ.”
40020024	ເມື່ອສາວົກອີກສິບຄົນໄດ້ຍິນເຖິງເລື່ອງນັ້ນແລ້ວ ພວກເພິ່ນກໍໂກດຮ້າຍສອງອ້າຍນ້ອງນີ້.
40020025	ດັ່ງນັ້ນ ພຣະເຢຊູເຈົ້າຈຶ່ງເອີ້ນພວກເພິ່ນທັງໝົດມາ ແລະກ່າວວ່າ, “ພວກເຈົ້າຕ່າງກໍຮູ້ດີວ່າ ຜູ້ປົກຄອງມີອຳນາດເໜືອປະຊາຊົນທີ່ເຂົາປົກຄອງຢູ່ ແລະຜູ້ໃຫຍ່ກໍໃຊ້ສິດເດັດຂາດເໜືອພວກເຂົາ.
40020026	ແຕ່ໃນທ່າມກາງພວກເຈົ້າບໍ່ເປັນດັ່ງນັ້ນ, ຖ້າຜູ້ໃດໃນພວກເຈົ້າຢາກເປັນໃຫຍ່ ຜູ້ນັ້ນຕ້ອງເປັນຜູ້ຮັບໃຊ້ຂອງພວກເຈົ້າ
40020027	ແລະຖ້າຜູ້ໃດໃນພວກເຈົ້າຢາກເປັນເອກ ລາວຕ້ອງເປັນຜູ້ຮັບໃຊ້ຂອງພວກເຈົ້າ
40020028	ເໝືອນຢ່າງບຸດມະນຸດບໍ່ໄດ້ມາເພື່ອໃຫ້ຄົນອື່ນຮັບໃຊ້ຕົນ ແຕ່ມາເພື່ອຮັບໃຊ້ ແລະຍອມສະຫລະຊີວິດຂອງຕົນ ເປັນຄ່າໄຖ່ຄົນຈຳນວນຫລວງຫລາຍ.”
40020029	ເມື່ອພຣະເຢຊູເຈົ້າກັບພວກສາວົກຂອງພຣະອົງ ຈາກເມືອງເຢຣີໂກໄປນັ້ນ ປະຊາຊົນຢ່າງຫລວງຫລາຍໄດ້ຕິດຕາມພຣະອົງໄປ.
40020030	ມີຊາຍຕາບອດສອງຄົນທີ່ນັ່ງຢູ່ແຄມທາງ, ເມື່ອໄດ້ຍິນວ່າພຣະເຢຊູເຈົ້າກຳລັງຜ່ານມາທາງນັ້ນ ພວກເຂົາຈຶ່ງຮ້ອງຂຶ້ນວ່າ, “ພຣະອົງເຈົ້າ ຜູ້ເປັນບຸດດາວິດເອີຍ ໂຜດເມດຕາສົງສານພວກຂ້ານ້ອຍແດ່ທ້ອນ.”
40020031	ປະຊາຊົນໄດ້ຫ້າມປາມໄວ້ ແລະບອກພວກເຂົາໃຫ້ມິດຢູ່ ແຕ່ພວກເຂົາແຮ່ງຮ້ອງໃຫ້ດັງຂຶ້ນວ່າ, “ພຣະອົງເຈົ້າ ຜູ້ເປັນບຸດດາວິດເອີຍ ໂຜດເມດຕາສົງສານຂ້ານ້ອຍແດ່ທ້ອນ.”
40020032	ພຣະເຢຊູເຈົ້າຈຶ່ງຢຸດ ແລ້ວເອີ້ນຊາຍຕາບອດສອງຄົນນັ້ນມາ ພຣະອົງຖາມພວກເຂົາວ່າ, “ພວກເຈົ້າຢາກໃຫ້ເຮົາເຮັດຫຍັງໃຫ້ພວກເຈົ້າ?”
40020033	ພວກເຂົາຈຶ່ງຕອບວ່າ, “ພຣະອົງເຈົ້າເອີຍ ຂໍໂຜດໃຫ້ຕາຂອງພວກຂ້ານ້ອຍໄດ້ເຫັນຮຸ່ງແດ່ທ້ອນ.”
40020034	ພຣະເຢຊູເຈົ້າສົງສານພວກເຂົາ ຈຶ່ງບາຍຕາຂອງພວກເຂົາ ໃນທັນໃດນັ້ນ ພວກເຂົາກໍເຫັນຮຸ່ງ ແລະຕິດຕາມພຣະອົງໄປ.
40021001	ເມື່ອພຣະເຢຊູເຈົ້າກັບພວກສາວົກເຂົ້າໄປໃກ້ນະຄອນເຢຣູຊາເລັມແລ້ວ ກໍມາຮອດບ້ານເບັດຟາເຄ ທີ່ພູເຂົາໝາກກອກເທດ ພຣະເຢຊູເຈົ້າໄດ້ໃຊ້ສາວົກສອງຄົນລ່ວງໜ້າໄປກ່ອນ
40021002	ໂດຍສັ່ງພວກເພິ່ນວ່າ, “ຈົ່ງເຂົ້າໄປຍັງບ້ານຂ້າງໜ້ານັ້ນ ແລະເມື່ອໄປຮອດ ພວກເຈົ້າກໍຈະພົບລໍແມ່ໂຕໜຶ່ງຖືກມັດຢູ່ກັບລູກຂອງມັນ ຈົ່ງແກ້ມັນອອກແລະຈູງມາຫາເຮົາ.
40021003	ຖ້າມີຜູ້ໃດເວົ້າສິ່ງໃດ ຈົ່ງບອກຜູ້ນັ້ນວ່າ, ‘ພຣະອົງເຈົ້າ ຕ້ອງການ.’ ແລ້ວລາວກໍຈະປ່ອຍໃຫ້ທັນທີ.”
40021004	ເຫດການໄດ້ເກີດຂຶ້ນ ເພື່ອໃຫ້ສຳເລັດຕາມທີ່ຜູ້ທຳນວາຍກ່າວໄວ້ວ່າ,
40021005	“ຈົ່ງກ່າວບອກປະຊາຊົນ ນະຄອນຊີໂອນວ່າ, ‘ເບິ່ງແມ! ກະສັດຂອງເຈົ້າກຳລັງ ສະເດັດມາຫາເຈົ້າ ເພິ່ນເປັນຜູ້ໃຈອ່ອນສຸພາບ ແລະນັ່ງເທິງຫລັງລໍ ຄືນັ່ງເທິງຫລັງລໍນ້ອຍ ລູກສັດໃຊ້ໂຕໜຶ່ງ.’”
40021006	ສາວົກທັງສອງຈຶ່ງໄປເຮັດຕາມທີ່ພຣະເຢຊູເຈົ້າສັ່ງ.
40021007	ພວກເພິ່ນຈູງລໍແມ່ແລະລູກຂອງມັນມາ ເອົາເສື້ອຜ້າຂອງພວກຕົນປົກຫລັງມັນ ແລ້ວໃຫ້ພຣະເຢຊູເຈົ້າຂຶ້ນຂີ່.
40021008	ແລ້ວປະຊາຊົນຕ່າງກໍວາງເສື້ອຜ້າຂອງຕົນປູຕາມທາງ ບາງຄົນຕັດຟົດໄມ້ມາປູຕາມທາງ.
40021009	ປະຊາຊົນທີ່ຍ່າງໄປທາງຫລັງພຣະອົງຮ້ອງຂຶ້ນວ່າ, “ໂຮຊັນນາ ແດ່ບຸດຂອງດາວິດ ຂໍພຣະເຈົ້າອວຍພອນທ່ານຜູ້ທີ່ສະເດັດມາໃນນາມຂອງອົງພຣະຜູ້ເປັນເຈົ້າ ຈົ່ງຊົງພຣະຈະເລີນ ໂຮຊັນນາໃນທີ່ສູງສຸດ.”
40021010	ເມື່ອພຣະເຢຊູເຈົ້າເຂົ້າໄປນະຄອນເຢຣູຊາເລັມແລ້ວ ປະຊາຊົນທົ່ວທັງນະຄອນກໍແຕກຕື່ນ ແລະຖາມກັນວ່າ, “ຄົນນີ້ແມ່ນຜູ້ໃດ?”
40021011	ປະຊາຊົນຕອບວ່າ, “ຄົນນີ້ແມ່ນພຣະເຢຊູເຈົ້າ ຜູ້ທຳນວາຍທີ່ມາຈາກເມືອງນາຊາເຣັດ ແຂວງຄາລີເລ.”
40021012	ແລ້ວພຣະເຢຊູເຈົ້າກໍເຂົ້າໄປໃນພຣະວິຫານ ແລະຂັບໄລ່ບັນດາຄົນຊື້ຂາຍໃນທີ່ນັ້ນອອກໄປ ແລະຂວໍ້າໂຕະຂອງຄົນແລກປ່ຽນເງິນກັບບ່ອນນັ່ງຂອງຄົນຂາຍນົກເຂົາ.
40021013	ແລ້ວພຣະອົງກໍກ່າວຕໍ່ພວກເຂົາວ່າ, “ມີຄຳຂຽນໄວ້ໃນພຣະຄຳພີວ່າ, ‘ພຣະວິຫານຂອງເຮົາຈະເປັນທີ່ເອີ້ນວ່າ ສະຖານທີ່ແຫ່ງການໄຫວ້ວອນ’ ແຕ່ພວກເຈົ້າໄດ້ເຮັດໃຫ້ເປັນຖໍ້າຂອງໂຈນ.”
40021014	ແລ້ວຄົນຕາບອດ ແລະຄົນຂາພິການກໍມາຫາພຣະເຢຊູເຈົ້າໃນພຣະວິຫານ ແລະ ພຣະອົງກໍຊົງໂຜດພວກເຂົາໃຫ້ຫາຍດີ.
40021015	ພວກຫົວໜ້າປະໂຣຫິດກັບພວກທຳມະຈານຈຶ່ງຂັດເຄືອງໃຈ ເມື່ອໄດ້ເຫັນສິ່ງທີ່ອັດສະຈັນ ຊຶ່ງພຣະອົງຊົງກະທຳ ແລະໄດ້ຍິນພວກເດັກນ້ອຍຮ້ອງໃນພຣະວິຫານວ່າ, “ໂຮຊັນນາແດ່ບຸດດາວິດ”
40021016	ດັ່ງນັ້ນ ພວກເຂົາຈຶ່ງຖາມພຣະອົງວ່າ, “ເຈົ້າໄດ້ຍິນຄຳທີ່ພວກເຂົາກຳລັງຮ້ອງນັ້ນບໍ?” ພຣະເຢຊູເຈົ້າຕອບພວກເຂົາວ່າ, “ໄດ້ຍິນແລ້ວ ພວກເຈົ້າບໍ່ເຄີຍອ່ານຈັກເທື່ອບໍໃນຄຳທີ່ວ່າ, ‘ພຣະອົງຊົງຈັດໃຫ້ຄຳສັນລະເສີນອັນແທ້ຈິງ ອອກມາຈາກປາກຂອງເດັກນ້ອຍອ່ອນ ແລະຜູ້ທີ່ຍັງກິນນໍ້ານົມຢູ່.’”
40021017	ແລ້ວພຣະເຢຊູເຈົ້າກໍສະເດັດຈາກຄົນເຫລົ່ານັ້ນ ອອກໄປຍັງບ້ານເບັດທານີ ເພື່ອພັກນອນຢູ່ທີ່ນັ້ນ.
40021018	ແຕ່ເຊົ້າຂອງວັນຕໍ່ມາ ຂະນະທີ່ພຣະເຢຊູເຈົ້າສະເດັດຄືນເຂົ້າໄປໃນນະຄອນ ພຣະອົງຊົງຫິວອາຫານ.
40021019	ເມື່ອພຣະອົງເຫັນຕົ້ນເດື່ອເທດກົກໜຶ່ງ ຢູ່ແຄມທາງຈຶ່ງຍ່າງໄປທີ່ຕົ້ນໄມ້ນັ້ນ ແລະເຫັນວ່າບໍ່ມີໝາກ ມີແຕ່ໃບເທົ່ານັ້ນ. ດັ່ງນັ້ນ ພຣະອົງຈຶ່ງກ່າວຕໍ່ຕົ້ນເດື່ອເທດວ່າ, “ມຶງຢ່າໄດ້ເກີດໝາກອີກຕໍ່ໄປຈັກເທື່ອ” ໃນທັນໃດນັ້ນ ຕົ້ນເດື່ອເທດກໍຫ່ຽວແຫ້ງລົງ.
40021020	ເມື່ອພວກສາວົກເຫັນເຊັ່ນນີ້ ກໍປະຫລາດໃຈພວກເພິ່ນເວົ້າວ່າ, “ດ້ວຍເຫດໃດໜໍ ຕົ້ນເດື່ອເທດຈຶ່ງຫ່ຽວແຫ້ງຕາຍໃນທັນທີ?”
40021021	ພຣະເຢຊູເຈົ້າຕອບວ່າ, “ເຮົາບອກພວກເຈົ້າຕາມຄວາມຈິງວ່າ ຖ້າພວກເຈົ້າມີຄວາມເຊື່ອ ແລະບໍ່ສົງໄສ ພວກເຈົ້າກໍເຮັດຕໍ່ຕົ້ນເດື່ອເທດນີ້ໄດ້ ເໝືອນດັ່ງທີ່ເຮົາໄດ້ເຮັດ ບໍ່ພຽງເທົ່ານັ້ນ ພວກເຈົ້າຈະສາມາດສັ່ງແມ່ນແຕ່ພູເຂົາໜ່ວຍນີ້ວ່າ ‘ຈົ່ງເຈື່ອນລົງໄປສູ່ທະເລ’ ກໍຈະເປັນໄປຕາມນັ້ນ.
40021022	ຖ້າພວກເຈົ້າມີຄວາມເຊື່ອ ພວກເຈົ້າກໍຈະໄດ້ຮັບຕາມທີ່ພາວັນນາອະທິຖານຂໍໃນສິ່ງນັ້ນ.”
40021023	ເມື່ອພຣະເຢຊູເຈົ້າເຂົ້າໄປໃນພຣະວິຫານ, ໃນຂະນະທີ່ກຳລັງສັ່ງສອນຢູ່ນັ້ນ ພວກຫົວໜ້າປະໂຣຫິດກັບພວກເຖົ້າແກ່ ກໍມາຫາພຣະອົງ ແລະຖາມວ່າ, “ເຈົ້າມີສິດຫຍັງທີ່ເຮັດການເຫລົ່ານີ້? ຜູ້ໃດໃຫ້ສິດນີ້ແກ່ເຈົ້າ?”
40021024	ພຣະເຢຊູເຈົ້າຕອບພວກເຂົາວ່າ, “ເຮົາຂໍຖາມພວກເຈົ້າພຽງຂໍ້ດຽວ ແລະຖ້າພວກເຈົ້າໃຫ້ຄຳຕອບແກ່ເຮົາ, ເຮົາກໍຈະບອກພວກພວກເຈົ້າວ່າ ດ້ວຍສິດອັນໃດທີ່ເຮົາເຮັດການເຫລົ່ານີ້.
40021025	ຄືຜູ້ໃດໃຫ້ສິດແກ່ໂຢຮັນເພື່ອໃຫ້ຮັບບັບຕິສະມາ ພຣະເຈົ້າໃຫ້ຫລືວ່າມະນຸດໃຫ້?” ພວກເຂົາຈຶ່ງໄດ້ປຶກສາກັນວ່າ, “ພວກເຮົາຈະວ່າຢ່າງໃດ? ຖ້າພວກເຮົາຕອບວ່າ ‘ພຣະເຈົ້າໃຫ້’ ລາວກໍຈະຖາມວ່າ ‘ດ້ວຍເຫດໃດພວກເຈົ້າຈຶ່ງບໍ່ເຊື່ອໂຢຮັນ?’
40021026	ແຕ່ຖ້າພວກເຮົາຕອບວ່າ, ‘ມະນຸດໃຫ້’ ພວກເຮົາກໍຢ້ານປະຊາຊົນ ເພາະທຸກຄົນເຊື່ອວ່າໂຢຮັນເປັນຜູ້ທຳນວາຍ.”
40021027	ສະນັ້ນ ພວກເຂົາຈຶ່ງຕອບພຣະເຢຊູເຈົ້າວ່າ, “ພວກເຮົາບໍ່ຮູ້.” ແລ້ວພຣະອົງກໍຕອບພວກເຂົາວ່າ, “ຝ່າຍເຮົາກໍຈະບໍ່ບອກພວກເຈົ້າເໝືອນກັນວ່າ ດ້ວຍສິດຫຍັງເຮົາຈຶ່ງເຮັດການເຫລົ່ານີ້.”
40021028	“ແຕ່ພວກເຈົ້າຄິດຢ່າງໃດກ່ຽວກັບເລື່ອງນີ້? ຊາຍຜູ້ໜຶ່ງມີລູກຊາຍສອງຄົນ ລາວໄປຫາລູກກົກ ແລະສັ່ງວ່າ, ‘ລູກເອີຍ ວັນນີ້ເຈົ້າຈົ່ງໄປເຮັດວຽກໃນສວນອະງຸ່ນເດີ.’
40021029	ເຂົາຕອບພໍ່ວ່າ ‘ລູກບໍ່ໄປ’, ແຕ່ຕໍ່ມາ ເຂົາເລີຍປ່ຽນໃຈແລ້ວກໍໄປ.
40021030	ແລ້ວພໍ່ກໍໄປຫາລູກຊາຍຜູ້ທີສອງ ແລະສັ່ງຢ່າງດຽວກັນ ລູກຂອງລາວຕອບວ່າ, ‘ເຈົ້າ ລູກຈະໄປ’, ແຕ່ເຂົາບໍ່ໄປ.
40021031	ໃນລູກສອງຄົນນີ້ຜູ້ໃດເຮັດຕາມໃຈຂອງພໍ່?” ພວກເຂົາຕອບວ່າ, “ແມ່ນລູກກົກ” ພຣະເຢຊູເຈົ້າຈຶ່ງກ່າວຕໍ່ພວກເຂົາວ່າ, “ເຮົາບອກພວກເຈົ້າຕາມຄວາມຈິງວ່າ ຄົນເກັບພາສີແລະຍິງໂສເພນີ ກຳລັງເຂົ້າໄປໃນອານາຈັກຂອງພຣະເຈົ້າກ່ອນພວກເຈົ້າ.
40021032	ເພາະໂຢຮັນບັບຕິສະໂຕໄດ້ມາຊີ້ບອກທາງທີ່ຖືກຕ້ອງໃຫ້ພວກເຈົ້າ ແລະພວກເຈົ້າບໍ່ເຊື່ອເພິ່ນ, ສ່ວນຄົນເກັບພາສີແລະຍິງໂສເພນີໄດ້ເຊື່ອເພິ່ນ, ຝ່າຍພວກເຈົ້າເຖິງແມ່ນໄດ້ເຫັນດັ່ງນີ້ແລ້ວກໍຕາມ, ແຕ່ພາຍລຸນມາພວກເຈົ້າກໍບໍ່ກັບໃຈ ແລະເຊື່ອເພິ່ນ.”
40021033	“ຈົ່ງຟັງຄຳອຸປະມາເລື່ອງໜຶ່ງອີກ ມີຄົນໜຶ່ງທີ່ເຮັດສວນອະງຸ່ນ ເພິ່ນເຮັດຮົ້ວລ້ອມສວນໄວ້ ແລະສະກັດອ່າງເພື່ອໃຊ້ຢຽບໝາກອະງຸ່ນ ແລະທັງໄດ້ສ້າງຫໍຄອຍເພື່ອເຝົ້າຍາມໄວ້. ເພິ່ນໄດ້ເອົາສວນອະງຸ່ນໃຫ້ຄົນເຊົ່າ ແລ້ວເພິ່ນກໍອອກໄປຈາກທີ່ນັ້ນ.
40021034	ພໍເຖິງລະດູເກັບກ່ຽວມາ ເພິ່ນກໍໃຊ້ບັນດາຜູ້ຮັບໃຊ້ຂອງຕົນໄປຫາພວກເຊົ່າສວນ ເພື່ອຮັບເອົາສ່ວນແບ່ງຂອງຕົນ.
40021035	ແຕ່ພວກຄົນເຊົ່າສວນນັ້ນ ໄດ້ຈັບພວກຜູ້ຮັບໃຊ້ຂອງເພິ່ນ, ຂ້ຽນຕີຜູ້ໜຶ່ງ, ຂ້າຜູ້ໜຶ່ງ ແລະເອົາຫີນແກວ່ງໃສ່ຜູ້ໜຶ່ງ.
40021036	ເຈົ້າຂອງສວນໄດ້ໃຊ້ຜູ້ຮັບໃຊ້ຄົນອື່ນໆໄປອີກ ເປັນຈຳນວນຫລວງຫລາຍກວ່າຄັ້ງທຳອິດ, ແຕ່ພວກຄົນເຊົ່າສວນກໍເຮັດຕໍ່ຄົນເຫລົ່ານັ້ນເຊັ່ນດຽວກັນ.
40021037	ໃນທີ່ສຸດເພິ່ນຈຶ່ງໃຊ້ລູກຊາຍຂອງຕົນ ໄປຫາພວກເຂົາໂດຍຄິດວ່າ ‘ພວກເຂົາຄົງຈະໃຫ້ຄວາມນັບຖືແກ່ລູກຊາຍຂອງເຮົາຢ່າງແນ່ນອນ.’
40021038	ແຕ່ເມື່ອຄົນເຊົ່າສວນເຫລົ່ານັ້ນ ເຫັນລູກຊາຍຂອງເພິ່ນ ພວກເຂົາຈຶ່ງເວົ້າຕໍ່ກັນແລະກັນວ່າ, ‘ຄົນນີ້ແຫລະ ເປັນເຈົ້າຂອງມໍຣະດົກ ຈົ່ງຂ້າມັນເສຍ ແລ້ວພວກເຮົາກໍຈະໄດ້ມໍຣະດົກຂອງມັນ’
40021039	ດັ່ງນັ້ນ ພວກເຂົາຈຶ່ງຈັບລູກຊາຍຂອງເຈົ້າຂອງສວນໂຍນຖິ້ມອອກໄປນອກສວນແລ້ວຂ້າເສຍ.
40021040	ເຫດສະນັ້ນ ເມື່ອເຈົ້າຂອງສວນອະງຸ່ນມາ ເພິ່ນຈະເຮັດຢ່າງໃດຕໍ່ຄົນເຊົ່າສວນເຫລົ່ານັ້ນ?”
40021041	ພວກເຂົາຕອບວ່າ, “ເພິ່ນຈະຕ້ອງລົງໂທດຄົນຊົ່ວເຫລົ່ານັ້ນຢ່າງຮ້າຍແຮງ ແລະຂ້າຖິ້ມເສຍ, ແລ້ວຍົກສວນອະງຸ່ນນັ້ນໃຫ້ຄົນອື່ນເຊົ່າ ຄືຜູ້ຈະນຳຜົນທີ່ເກັບໄດ້ ມາໃຫ້ເພິ່ນຖືກຕ້ອງຕາມລະດູການ.”
40021042	ແລ້ວພຣະເຢຊູເຈົ້າກໍກ່າວແກ່ພວກເຂົາວ່າ, “ພວກເຈົ້າບໍ່ເຄີຍອ່ານໃນພຣະຄຳພີບໍ? ໃນຕອນທີ່ກ່າວວ່າ, ‘ຫີນທີ່ນາຍຊ່າງກໍ່ໄດ້ໂຍນຖິ້ມແລ້ວ ເພາະຖືວ່າໄຮ້ຄ່າ ກໍກາຍເປັນຫີນເສົາເອກ ສຳຄັນກວ່າໝູ່ໝົດ. ເລື່ອງນີ້ມາຈາກອົງພຣະຜູ້ເປັນເຈົ້າ ຜູ້ຊຶ່ງເປັນການປະຫລາດ ແກ່ຕາຂອງພວກເຮົາ.’
40021043	ດັ່ງນັ້ນແຫລະ, ເຮົາຈຶ່ງບອກພວກເຈົ້າວ່າ, “ຣາຊອານາຈັກຂອງພຣະເຈົ້າຈະຖືກຍົກໜີໄປຈາກພວກເຈົ້າ ແລະມອບໃຫ້ແກ່ຊົນຊາດໜຶ່ງ ຊຶ່ງຈະໃຫ້ຜົນດີສົມກັບຊົນຊາດນັ້ນ. [
40021044	ຜູ້ໃດລົ້ມທັບຫີນນີ້ ຜູ້ນັ້ນຈະຕ້ອງແຕກຫັກໄປ ແຕ່ຖ້າຫີນນັ້ນຈະຕົກທັບຜູ້ໃດ ຜູ້ນັ້ນຈະແຫລກໝຸ່ນໄປ.”]
40021045	ເມື່ອພວກຫົວໜ້າປະໂຣຫິດແລະພວກຟາຣີຊາຍ ໄດ້ຍິນຄຳອຸປະມານີ້ ກໍຮູ້ໄດ້ວ່າພຣະອົງເວົ້າເຖິງພວກເຂົາ,
40021046	ດັ່ງນັ້ນ ພວກເຂົາຈຶ່ງພະຍາຍາມຈັບພຣະອົງ ແຕ່ພວກເຂົາຢ້ານປະຊາຊົນ ເພາະປະຊາຊົນຖືວ່າພຣະເຢຊູເຈົ້າເປັນຜູ້ທຳນວາຍ.
40022001	ອີກຄັ້ງໜຶ່ງ ພຣະເຢຊູເຈົ້າໄດ້ໃຊ້ຄຳອຸປະມາກ່າວກັບປະຊາຊົນວ່າ,
40022002	“ຣາຊອານາຈັກສະຫວັນປຽບເໝືອນກະສັດຜູ້ໜຶ່ງ ຕຽມງານກິນລ້ຽງເນື່ອງໃນພິທີສົມຣົດລູກຊາຍຂອງຕົນ.
40022003	ເພິ່ນໄດ້ໃຊ້ບັນດາຜູ້ຮັບໃຊ້ໄປເອີ້ນພວກທີ່ຖືກເຊີນໃຫ້ມາໃນງານ, ແຕ່ພວກທີ່ຖືກເຊີນນັ້ນບໍ່ຢາກມາ.
40022004	ດັ່ງນັ້ນ ເພິ່ນຈຶ່ງສົ່ງຜູ້ຮັບໃຊ້ພວກອື່ນອີກອອກໄປໂດຍສັ່ງວ່າ, ‘ຈົ່ງບອກພວກທີ່ຖືກເຊີນວ່າ ບັດນີ້ ງານກິນລ້ຽງຂອງເຮົາກໍຈັດຕຽມໄວ້ພ້ອມແລ້ວ ງົວເຖິກແລະສັດທີ່ຕຸ້ຍພີດີງາມກໍມີຄົນຂ້າໄວ້ແລ້ວ ແລະທຸກສິ່ງກໍຕຽມໄວ້ພ້ອມແລ້ວ, ຈົ່ງມາຮ່ວມງານສົມຣົດນີ້ເຖີດ’,
40022005	ແຕ່ພວກທີ່ຖືກເຊີນບໍ່ໄດ້ເອົາໃຈໃສ່ຕໍ່ຄຳເຊີນນັ້ນເລີຍ ແລະສົນໃຈນຳແຕ່ທຸລະກິດຂອງຕົນ ຄົນໜຶ່ງໄປໄຮ່ໄປນາຂອງຕົນ, ອີກຄົນໜຶ່ງໄປເຮັດຄ້າຂາຍຂອງຕົນ,
40022006	ສ່ວນຄົນອື່ນໆອີກກໍຈັບພວກຮັບໃຊ້ມາຂ້ຽນຕີ ແລະຂ້າເຂົາເສຍ.
40022007	ກະສັດໂກດຮ້າຍຫລາຍ, ສະນັ້ນ ເພິ່ນຈຶ່ງສັ່ງໃຫ້ກອງທະຫານຂອງຕົນອອກໄປຂ້າຄາດຕະກອນພວກນັ້ນ ແລະຈູດເມືອງຂອງພວກເຂົາ.
40022008	ແລ້ວເພິ່ນກໍເອີ້ນບັນດາຜູ້ຮັບໃຊ້ຂອງຕົນມາ ແລະກ່າວແກ່ພວກເຂົາວ່າ, ‘ງານກິນລ້ຽງສົມຣົດຂອງເຮົາກໍພ້ອມແລ້ວ, ແຕ່ຄົນທີ່ຖືກເຊີນນັ້ນບໍ່ສົມກັບງານນີ້.
40022009	ບັດນີ້ ຈົ່ງອອກໄປຖະໜົນໃຫຍ່ບ່ອນທາງແຍກ ແລະເຊີນທຸກຄົນທີ່ພວກເຈົ້າພົບໃຫ້ມາຮ່ວມໃນງານນີ້.’
40022010	ສະນັ້ນ ພວກຜູ້ຮັບໃຊ້ຈຶ່ງອອກໄປຕາມຖະໜົນຫົນທາງ ແລະຮວບຮວມເອົາຄົນທັງຫລາຍ ບໍ່ວ່າດີຫລືຊົ່ວທີ່ພວກເຂົາໄດ້ພົບ ແລະຫ້ອງທີ່ຈັດໄວ້ສຳລັບງານສົມຣົດນັ້ນກໍເຕັມໄປດ້ວຍແຂກຄົນ.
40022011	ດັ່ງນັ້ນ ກະສັດຈຶ່ງເຂົ້າໄປເລາະລຽບເບິ່ງບັນດາແຂກຄົນທີ່ມາໃນງານ ແລະເຫັນຊາຍຜູ້ໜຶ່ງທີ່ບໍ່ໄດ້ນຸ່ງເຄື່ອງສຳລັບພິທີສົມຣົດ.
40022012	ກະສັດຈຶ່ງຖາມລາວວ່າ, ‘ສະຫາຍເອີຍ ເຫດໃດເຈົ້າຈຶ່ງເຂົ້າມາທີ່ນີ້ ໂດຍບໍ່ນຸ່ງເຄື່ອງສຳລັບພິທີງານສົມຣົດ?’ ແຕ່ຜູ້ນັ້ນບໍ່ຕອບປະການໃດເລີຍ.
40022013	ແລ້ວກະສັດກໍບອກພວກຜູ້ຮັບໃຊ້ວ່າ, ‘ຈົ່ງມັດມືແລະຕີນຂອງມັນໄວ້ ແລະໂຍນມັນຖິ້ມອອກໄປຂ້າງນອກທີ່ມືດໆ ໃນທີ່ນັ້ນຈະມີການຮ້ອງໄຫ້ ແລະຂົບແຂ້ວຄ້ຽວຟັນ.’”
40022014	“ດ້ວຍວ່າມີຫລາຍຄົນຖືກເຊີນມາ ແຕ່ມີໜ້ອຍຄົນທີ່ຖືກເລືອກໄວ້.”
40022015	ເມື່ອນັ້ນ ພວກຟາຣີຊາຍໄດ້ໄປປະຊຸມປຶກສາກັນວາງແຜນ ເພື່ອຈັບຜິດພຣະເຢຊູເຈົ້າໃນເລື່ອງໃດເລື່ອງໜຶ່ງ.
40022016	ແລ້ວພວກເຂົາກໍໃຊ້ພວກສິດຂອງພວກຕົນ ພ້ອມກັບພັກພວກຂອງເຮໂຣດບາງຄົນ ໄປເວົ້າກັບພຣະອົງວ່າ, “ອາຈານເອີຍ ພວກເຮົາຮູ້ວ່າທ່ານເປັນຜູ້ສັດຊື່ ແລະທ່ານສັ່ງສອນຄວາມຈິງໃນທາງຂອງພຣະເຈົ້າ ໂດຍບໍ່ໄດ້ເອົາໃຈຜູ້ໃດ, ເພາະທ່ານບໍ່ເຫັນແກ່ໜ້າຜູ້ໃດ.
40022017	ດັ່ງນັ້ນ ຈົ່ງບອກພວກເຮົາແດ່ວ່າ ທ່ານຄິດຢ່າງໃດກ່ຽວກັບເລື່ອງນີ້? ເປັນການສົມຄວນຫລືບໍ່ ທີ່ເສຍພາສີໃຫ້ກາຍຊາ?”
40022018	ແຕ່ພຣະເຢຊູເຈົ້າຮູ້ເຈດຕະນາຊົ່ວຮ້າຍຂອງພວກເຂົາຈຶ່ງກ່າວວ່າ, “ຄົນໜ້າຊື່ໃຈຄົດເອີຍ ເປັນຫຍັງພວກເຈົ້າຈຶ່ງຢາກທົດລອງເຮົາ?
40022019	ຈົ່ງເອົາເງິນຫລຽນທີ່ໃຊ້ເສຍພາສີນັ້ນ ມາໃຫ້ເຮົາເບິ່ງດູ.” ພວກເຂົາຈຶ່ງນຳເອົາເງິນຫລຽນໜຶ່ງມາໃຫ້ພຣະອົງ
40022020	ແລ້ວພຣະອົງກໍຖາມພວກເຂົາວ່າ, “ຮູບແລະຄຳຈາລຶກນີ້ ເປັນຂອງຜູ້ໃດ?”
40022021	ພວກເຂົາຕອບວ່າ, “ເປັນຂອງກາຍຊາ.” ດັ່ງນັ້ນ ພຣະເຢຊູເຈົ້າຈຶ່ງກ່າວແກ່ພວກເຂົາວ່າ, “ເຫດສະນັ້ນ ສິ່ງທີ່ເປັນຂອງກາຍຊາ ຈົ່ງຄືນໃຫ້ແກ່ກາຍຊາ ສິ່ງທີ່ເປັນຂອງພຣະເຈົ້າ ຈົ່ງຄືນຖວາຍໃຫ້ແກ່ພຣະເຈົ້າ.”
40022022	ເມື່ອພວກເຂົາໄດ້ຍິນເຊັ່ນນີ້ແລ້ວ ກໍປະຫລາດໃຈຫລາຍຈຶ່ງໜີໄປຈາກພຣະອົງ.
40022023	ໃນວັນດຽວກັນນັ້ນ ພວກຊາດູກາຍບາງຄົນກໍມາຫາພຣະເຢຊູເຈົ້າ ພວກນີ້ຖືວ່າມະນຸດຈະບໍ່ເປັນຄືນມາຈາກຕາຍ, ພວກເຂົາຖາມພຣະອົງວ່າ,
40022024	“ອາຈານເອີຍ, ໂມເຊໄດ້ກ່າວວ່າ, ຖ້າຊາຍຄົນໜຶ່ງຕາຍໄປໂດຍຍັງບໍ່ມີລູກນຳເມຍຂອງຕົນ ຕ້ອງໃຫ້ນ້ອງຊາຍຂອງຜູ້ຕາຍນັ້ນ ເອົາເອື້ອຍໃພ້ຂອງຕົນເປັນເມຍ ເພື່ອສືບເຊື້ອສາຍໃຫ້ອ້າຍຂອງຕົນທີ່ຕາຍໄປແລ້ວນັ້ນ.
40022025	ບັດນີ້ ຍັງມີເຈັດອ້າຍນ້ອງທີ່ຢູ່ທ່າມກາງພວກເຮົາ, ອ້າຍກົກແຕ່ງງານແລ້ວ ແລະໄດ້ຕາຍໄປເມື່ອຍັງບໍ່ມີລູກ, ດັ່ງນັ້ນ ລາວກໍປະເມຍທີ່ເປັນໝ້າຍໄວ້ໃຫ້ນ້ອງຊາຍຂອງຕົນ.
40022026	ເຫດການເຊັ່ນດຽວກັນນີ້ ໄດ້ເກີດຂຶ້ນກັບນ້ອງຊາຍຜູ້ທີສອງ, ນ້ອງຊາຍຜູ້ທີສາມ ແລະຈົນເຖິງຜູ້ທີເຈັດ.
40022027	ໃນທີ່ສຸດ ຍິງນັ້ນກໍໄດ້ຕາຍໄປເໝືອນກັນ.
40022028	ດັ່ງນັ້ນ ໃນວັນທີ່ມະນຸດເປັນຄືນມາຈາກຕາຍນັ້ນ ຍິງນີ້ຈະເປັນເມຍຂອງຜູ້ໃດໃນຊາຍເຈັດຄົນນີ້? ເພາະເຂົາທັງເຈັດໄດ້ເປັນຜົວຂອງນາງ.”
40022029	ພຣະເຢຊູເຈົ້າຕອບພວກເຂົາວ່າ, “ພວກເຈົ້າຫລົງຜິດແລ້ວ ເພາະພວກເຈົ້າບໍ່ຮູ້ຈັກພຣະຄຳພີ ຫລືຣິດເດດອຳນາດຂອງພຣະເຈົ້າ.
40022030	ເພາະເມື່ອມະນຸດເປັນຄືນມານັ້ນ ຈະບໍ່ມີການແຕ່ງງານ ຫລືຍົກໃຫ້ເປັນຜົວເມຍກັນອີກ ແຕ່ພວກເຂົາຈະເປັນເໝືອນເທວະດາໃນສະຫວັນ.
40022031	ສຳລັບເລື່ອງຄົນຕາຍເປັນຄືນມານັ້ນ ພວກເຈົ້າບໍ່ເຄີຍອ່ານຖ້ອຍຄຳທີ່ພຣະເຈົ້າບອກພວກເຈົ້າຈັກເທື່ອບໍ? ພຣະອົງຊົງກ່າວວ່າ,
40022032	‘ຝ່າຍເຮົາເປັນພຣະເຈົ້າຂອງອັບຣາຮາມ ເປັນພຣະເຈົ້າຂອງອີຊາກ ແລະເປັນພຣະເຈົ້າຂອງຢາໂຄບ.’ ພຣະອົງແມ່ນພຣະເຈົ້າຂອງຄົນເປັນ ບໍ່ແມ່ນພຣະເຈົ້າຂອງຄົນຕາຍ.”
40022033	ເມື່ອປະຊາຊົນໄດ້ຍິນເລື່ອງນີ້ແລ້ວ ກໍປະຫລາດໃຈໃນຄຳສັ່ງສອນຂອງພຣະອົງ.
40022034	ເມື່ອພວກຟາຣີຊາຍໄດ້ຍິນຂ່າວວ່າ ພຣະເຢຊູເຈົ້າຕອບພວກຊາດູກາຍຈົນພວກເຂົາມິດຢູ່ ພວກເຂົາກໍພາກັນມາເປັນໝູ່
40022035	ແລະຄົນໜຶ່ງໃນພວກເຂົາທີ່ເປັນທຳມະຈານກໍທົດລອງພຣະອົງ
40022036	ໂດຍຖາມວ່າ, “ອາຈານເອີຍ ໃນກົດບັນຍັດແມ່ນຂໍ້ໃດ ທີ່ເປັນຂໍ້ໃຫຍ່ສຳຄັນທີ່ສຸດ?”
40022037	ພຣະເຢຊູເຈົ້າຊົງຕອບວ່າ, ‘ຈົ່ງຮັກອົງພຣະຜູ້ເປັນເຈົ້າດ້ວຍສຸດໃຈ, ດ້ວຍສຸດຈິດ, ແລະດ້ວຍສຸດຄວາມຄິດຂອງເຈົ້າ.’
40022038	ນັ້ນແຫລະ ແມ່ນກົດບັນຍັດຂໍ້ໃຫຍ່ແລະຂໍ້ຕົ້ນ.
40022039	ຂໍ້ທີສອງກໍເໝືອນກັນຄື: ‘ຈົ່ງຮັກເພື່ອນບ້ານເໝືອນຮັກຕົນເອງ.’
40022040	ກົດບັນຍັດທັງໝົດ ແລະບັນດາຖ້ອຍຄຳຂອງພວກຜູ້ທຳນວາຍ ກໍຂຶ້ນກັບກົດບັນຍັດສອງຂໍ້ນີ້ແຫລະ.”
40022041	ໃນຂະນະທີ່ພວກຟາຣີຊາຍຍັງເຕົ້າໂຮມກັນເປັນໝູ່ນັ້ນ ພຣະເຢຊູເຈົ້າຖາມພວກເຂົາວ່າ,
40022042	“ພວກເຈົ້າຄິດຢ່າງໃດກ່ຽວກັບພຣະຄຣິດ? ເພິ່ນເປັນເຊື້ອສາຍຂອງຜູ້ໃດ?” ພວກເຂົາຕອບວ່າ, “ເປັນເຊື້ອສາຍຂອງດາວິດ.”
40022043	ພຣະອົງຈຶ່ງຖາມພວກເຂົາວ່າ, “ຖ້າຢ່າງນັ້ນ ດ້ວຍເຫດໃດພຣະວິນຍານບໍຣິສຸດເຈົ້າ ຈຶ່ງດົນໃຈດາວິດໃຫ້ເອີ້ນພຣະຄຣິດວ່າ ‘ພຣະອົງເຈົ້າ?’ ດາວິດໄດ້ເວົ້າວ່າ,
40022044	‘ອົງພຣະຜູ້ເປັນເຈົ້າໄດ້ກ່າວແກ່ ພຣະອົງເຈົ້າຂອງຂ້ານ້ອຍວ່າ, ຈົ່ງນັ່ງທີ່ເບື້ອງຂວາມືຂອງເຮົາ ຈົນກວ່າເຮົາຈະປາບສັດຕູຂອງເຈົ້າ ໃຫ້ຢູ່ໃຕ້ຕີນຂອງເຈົ້າ.’
40022045	ດັ່ງນັ້ນ ຖ້າດາວິດເອີ້ນພຣະຄຣິດວ່າ, ‘ພຣະອົງເຈົ້າ’ ແລ້ວພຣະຄຣິດຈະເປັນເຊື້ອສາຍຂອງດາວິດໄດ້ຢ່າງໃດ?”
40022046	ບໍ່ມີຜູ້ໃດໃນພວກເຂົາສາມາດຕອບພຣະອົງໄດ້ ແລະນັບແຕ່ວັນນັ້ນມາ ກໍບໍ່ມີຜູ້ໃດກ້າຖາມພຣະອົງອີກ.
40023001	ແລ້ວພຣະເຢຊູເຈົ້າກໍກ່າວແກ່ປະຊາຊົນ ແລະພວກສາວົກຂອງພຣະອົງວ່າ,
40023002	“ພວກທຳມະຈານແລະພວກຟາຣີຊາຍ ມີຄວາມຊຳນິຊຳນານທາງດ້ານກົດບັນຍັດຂອງໂມເຊ.
40023003	ສະນັ້ນ ພວກເຈົ້າຈົ່ງເຊື່ອຟັງ ແລະເຮັດຕາມທຸກສິ່ງທີ່ພວກເຂົາບອກ, ແຕ່ຢ່າຮຽນແບບການກະທຳຂອງພວກເຂົາ ເພາະພວກເຂົາບໍ່ໄດ້ເຮັດຕາມທີ່ພວກເຂົາໄດ້ສອນໄວ້.
40023004	ພວກເຂົາມັດຂອງໜັກມາວາງເທິງບ່າຂອງປະຊາຊົນ, ສ່ວນພວກເຂົາແລ້ວ ແມ່ນແຕ່ນິ້ວກ້ອຍກໍບໍ່ຍອມຈັບຍົກໄປ.
40023005	ພວກເຂົາເຮັດທຸກໆຢ່າງ ເພື່ອໃຫ້ຄົນເຫັນພວກເຂົາ, ມີແອບໜັງທີ່ບັນຈຸຂໍ້ພຣະຄຳພີມັດໄວ້ທີ່ໜ້າຜາກ ແລະທີ່ແຂນຂອງພວກເຂົາ ສ່ວນຍອຍແຄມເສື້ອຄຸມ ຂອງພວກເຂົາກໍເຮັດໃຫ້ຍາວອອກໄປ
40023006	ພວກເຂົາມັກນັ່ງບ່ອນອັນມີກຽດໃນງານກິນລ້ຽງຕ່າງໆ ແລະນັ່ງໃນທຳມະສາລາ,
40023007	ພວກເຂົາມັກໃຫ້ຄົນຄຳນັບໃນກາງຕະຫລາດ ແລະໃຫ້ຄົນເອີ້ນຕົນວ່າ, ‘ທ່ານອາຈານ.’
40023008	ແຕ່ພວກເຈົ້າຢ່າໃຫ້ຜູ້ໃດເອີ້ນວ່າ, ‘ທ່ານອາຈານ’ ເພາະພວກເຈົ້າທັງໝົດເປັນພີ່ນ້ອງກັນ ແລະ ມີອາຈານແຕ່ຜູ້ດຽວ.
40023009	ຢ່າເອີ້ນຜູ້ໃດເທິງແຜ່ນດິນໂລກນີ້ວ່າ, ‘ບິດາ’ ເພາະພວກເຈົ້າມີພຣະບິດາເຈົ້າອົງດຽວໃນສະຫວັນ.
40023010	ຢ່າໃຫ້ຜູ້ໃດເອີ້ນພວກເຈົ້າວ່າ, ‘ນາຍ’ ເພາະນາຍຜູ້ດຽວຂອງພວກເຈົ້າຄືພຣະຄຣິດ.
40023011	ຜູ້ເປັນໃຫຍ່ທີ່ສຸດໃນພວກເຈົ້ານັ້ນ ຕ້ອງເປັນຜູ້ຮັບໃຊ້ພວກເຈົ້າ.
40023012	ຜູ້ໃດທີ່ຍົກຕົວຂຶ້ນຜູ້ນັ້ນຈະຖືກລົດໃຫ້ນ້ອຍລົງ ແລະຜູ້ໃດທີ່ຖ່ອມຕົວລົງຜູ້ນັ້ນຈະຖືກຍົກຂຶ້ນ.”
40023013	“ວິບັດແກ່ເຈົ້າ ພວກທຳມະຈານແລະພວກຟາຣີຊາຍເອີຍ ຄົນໜ້າຊື່ໃຈຄົດ ພວກເຈົ້າອັດປະຕູອານາຈັກສະຫວັນຕັນມະນຸດ, ທີ່ຈິງແລ້ວພວກເຈົ້າເອງກໍບໍ່ເຂົ້າໄປ, ແຕ່ຍັງກັ້ນກາງຜູ້ທີ່ຢາກເຂົ້າໄປ. [
40023014	ວິບັດແກ່ເຈົ້າ ພວກທຳມະຈານ ແລະ ພວກຟາຣີຊາຍເອີຍ ຄົນໜ້າຊື່ໃຈຄົດ ພວກເຈົ້າສໍ້ໂກງເອົາສິ່ງຂອງ ຂອງບັນດາແມ່ໝ້າຍ ແລະແກ້ງອະທິຖານຢ່າງຍືດຍາວ ໂທດຂອງຄົນເຫລົ່ານີ້ແມ່ນໜັກທີ່ສຸດ”]
40023015	“ວິບັດແກ່ເຈົ້າ ພວກທຳມະຈານແລະພວກຟາຣີຊາຍເອີຍ ຄົນໜ້າຊື່ໃຈຄົດ ພວກເຈົ້າເດີນທາງບົກແລະທາງນໍ້າ, ເພື່ອຈະໄດ້ຄົນຜູ້ໜຶ່ງມາເຂົ້າສາສະໜາ ແລະເມື່ອໄດ້ເຂົ້າແລ້ວ ເຈົ້າກໍເຮັດໃຫ້ຄົນນັ້ນ ສົມກັບຕົກນະຣົກຫລາຍກວ່າເຈົ້າເອງເຖິງສອງເທົ່າ”
40023016	“ວິບັດແກ່ເຈົ້າ ພວກຜູ້ນຳທາງຕາບອດທີ່ສອນວ່າ, ‘ຖ້າຜູ້ໃດສາບານໂດຍອ້າງໃສ່ພຣະວິຫານ ຄຳສາບານຂອງລາວກໍບໍ່ມີຂໍ້ຜູກມັດ, ແຕ່ຖ້າຜູ້ໃດສາບານໂດຍອ້າງໃສ່ຄຳໃນພຣະວິຫານ ຜູ້ນັ້ນຕ້ອງເຮັດຕາມຄຳທີ່ຕົນໄດ້ສາບານໄວ້.’
40023017	ພວກຕາບອດທີ່ໂງ່ຈ້າເອີຍ ສິ່ງໃດທີ່ສຳຄັນກວ່າກັນ ຄຳຫລືພຣະວິຫານ ທີ່ເຮັດໃຫ້ຄຳນັ້ນສັກສິດ?
40023018	ພວກເຈົ້າຍັງສອນວ່າ ‘ຖ້າຜູ້ໃດສາບານໂດຍອ້າງໃສ່ແທ່ນບູຊາ ຄຳສາບານຂອງລາວກໍບໍ່ມີຂໍ້ຜູກມັດ, ແຕ່ຖ້າຜູ້ໃດຜູ້ໜຶ່ງສາບານໂດຍອ້າງໃສ່ເຄື່ອງຖວາຍເທິງແທ່ນບູຊາ ລາວຈະຕ້ອງເຮັດຕາມທີ່ຕົນໄດ້ສາບານໄວ້’
40023019	ພວກຄົນຕາບອດເອີຍ ສິ່ງໃດທີ່ສຳຄັນກວ່າກັນ ເຄື່ອງຖະຫວາຍຫລືວ່າແທ່ນບູຊາທີ່ເຮັດໃຫ້ເຄື່ອງຖວາຍນັ້ນສັກສິດ?
40023020	ເຫດສະນັ້ນ ເມື່ອຄົນໜຶ່ງສາບານໃສ່ແທ່ນບູຊາ ລາວກໍສາບານໂດຍອ້າງໃສ່ແທ່ນບູຊາກັບເຄື່ອງຖວາຍທັງໝົດ ທີ່ຢູ່ເທິງແທ່ນບູຊານັ້ນເໝືອນກັນ
40023021	ແລະ ເມື່ອຄົນໜຶ່ງສາບານໂດຍອ້າງໃສ່ພຣະວິຫານ ລາວກໍສາບານໂດຍອ້າງໃສ່ພຣະວິຫານ ແລະໃສ່ພຣະເຈົ້າຜູ້ສະຖິດໃນສະຫວັນເໝືອນກັນ,
40023022	ແລະເມື່ອຄົນໜຶ່ງສາບານໂດຍອ້າງໃສ່ສະຫວັນ ລາວກໍສາບານໂດຍອ້າງໃສ່ບັນລັງຂອງພຣະເຈົ້າ ແລະໃສ່ພຣະອົງຜູ້ທີ່ນັ່ງເທິງບັນລັງນັ້ນເໝືອນກັນ.”
40023023	“ວິບັດແກ່ເຈົ້າ ພວກທຳມະຈານແລະພວກຟາຣີຊາຍເອີຍ ຄົນໜ້າຊື່ໃຈຄົດ. ດ້ວຍວ່າ, ພວກເຈົ້າແບ່ງຜັກຫອມລາບ, ຜັກຊີ ແລະຂີ້ໝິ້ນເປັນສິບສ່ວນ ເອົາສ່ວນໜຶ່ງເປັນຂອງຖວາຍ ແຕ່ສ່ວນຂໍ້ສຳຄັນຂອງກົດບັນຍັດ ຄືຄວາມຍຸດຕິທຳ, ຄວາມເມດຕາ, ຄວາມສັດຊື່ນັ້ນໄດ້ປະເສຍ ແມ່ນສິ່ງເຫລົ່ານີ້ແຫລະ ທີ່ພວກເຈົ້າຄວນປະຕິບັດຢູ່ໂດຍບໍ່ຕ້ອງປະຖິ້ມສິ່ງອື່ນນັ້ນ.
40023024	ພວກຜູ້ນຳຕາບອດເອີຍ ພວກເຈົ້ານັ້ນເອົາແມງມີ່ອອກ ແຕ່ກືນກິນອູດທັງໂຕ.”
40023025	“ວິບັດແກ່ເຈົ້າ ພວກທຳມະຈານແລະພວກຟາຣີຊາຍເອີຍ ຄົນໜ້າຊື່ໃຈຄົດ ພວກເຈົ້າລ້າງຖ້ວຍຊາມໃຫ້ສະອາດແຕ່ຂ້າງນອກ ສ່ວນຂ້າງໃນແລ້ວເຕັມໄປແຕ່ການຂູ່ເຂັນເອົາ ແລະການເຫັນແກ່ຕົວ.
40023026	ຄົນຟາຣີຊາຍຕາບອດເອີຍ ຈົ່ງລ້າງຖ້ວຍຊາມຂ້າງໃນກ່ອນ ເພື່ອຂ້າງນອກຈະສະອາດເໝືອນກັນ.”
40023027	“ວິບັດແກ່ເຈົ້າ ພວກທຳມະຈານແລະພວກຟາຣີຊາຍເອີຍ ຄົນໜ້າຊື່ໃຈຄົດ ພວກເຈົ້າເປັນເໝືອນອຸບມຸງຝັງສົບທີ່ທາດ້ວຍປູນຂາວ ຊຶ່ງເບິ່ງຂ້າງນອກງົດງາມ, ແຕ່ຂ້າງໃນແລ້ວພັດເຕັມໄປດ້ວຍກະດູກຄົນຕາຍ ແລະສິ່ງສາລະພັດຂີ້ດຽດສົກກະປົກ.
40023028	ພວກເຈົ້າກໍເປັນຢ່າງດຽວກັນນັ້ນແຫລະ ຄົນເບິ່ງພວກເຈົ້າພາຍນອກຄືເປັນຄົນຊອບທຳ ແຕ່ພາຍໃນພວກເຈົ້າເຕັມໄປດ້ວຍຄວາມໜ້າຊື່ໃຈຄົດ ແລະການບາບ.”
40023029	“ວິບັດແກ່ເຈົ້າ ພວກທຳມະຈານແລະພວກຟາຣີຊາຍເອີຍ ຄົນໜ້າຊື່ໃຈຄົດ ພວກເຈົ້າສ້າງອຸບມຸງຝັງສົບໃຫ້ພວກຜູ້ທຳນວາຍ ແລະຕົບແຕ່ງທາດຂອງຄົນສິນທຳໃຫ້ງົດງາມ.
40023030	ແລະກ່າວອ້າງໃສ່ວ່າ ‘ຖ້າພວກເຮົາໄດ້ຢູ່ໃນສະໄໝບັນພະບຸລຸດຂອງເຮົານັ້ນ ກໍຄົງຈະບໍ່ມີສ່ວນກັບພວກເຂົາໃນການຂ້າພວກຜູ້ທຳນວາຍ.’
40023031	ດັ່ງນັ້ນແຫລະ, ພວກເຈົ້າຈຶ່ງເປັນພະຍານວ່າ ພວກເຈົ້າເປັນເຊື້ອສາຍຂອງຄາດຕະກອນ ທີ່ຂ້າພວກຜູ້ທຳນວາຍເຫລົ່ານັ້ນ.
40023032	ເຫດສະນັ້ນ ຈົ່ງເຮັດສິ່ງທີ່ບັນພະບຸລຸດຂອງພວກເຈົ້າໄດ້ເຮັດນັ້ນ ໃຫ້ສຳເລັດຄົບຖ້ວນສາ
40023033	ພວກຊາດງູ ແນວງູຮ້າຍເອີຍ ພວກເຈົ້າຈະໜີພົ້ນຈາກໂທດແຫ່ງໄຟນະຣົກໄດ້ຢ່າງໃດ?
40023034	ເພາະເຫດນີ້ແຫລະ, ເຮົາຈຶ່ງໃຊ້ພວກຜູ້ທຳນວາຍ, ພວກຜູ້ມີປັນຍາ ແລະທຳມະຈານທັງຫລາຍມາຫາພວກເຈົ້າ, ເພື່ອພວກເຈົ້າຈະຂ້າບາງຄົນແດ່, ຄຶງບາງຄົນທີ່ໄມ້ກາງແຂນແດ່, ຂ້ຽນຕີບາງຄົນໃນທຳມະສາລາຂອງພວກເຈົ້າແດ່ ແລະຂົ່ມເຫັງພວກເຂົາໄລ່ຈາກເມືອງນີ້ໄປເມືອງນັ້ນແດ່.
40023035	ດັ່ງນັ້ນ ໂທດກຳສຳລັບການຂ້າທຸກຄົນທີ່ບໍ່ມີຄວາມຜິດນັ້ນ ຈະຕົກຖືກພວກເຈົ້າ ນັບແຕ່ການຂ້າອາເບັນຜູ້ບໍ່ມີຄວາມຜິດ ຈົນເຖິງການຂ້າຊາຂາຣີຢາ ລູກຊາຍຂອງບາຣາຂີຢາ ທີ່ພວກເຈົ້າໄດ້ຂ້າລະຫວ່າງພຣະວິຫານແລະແທ່ນບູຊາ.
40023036	ເຮົາບອກພວກເຈົ້າຕາມຄວາມຈິງວ່າ, ເຫດການເຫລົ່ານີ້ຈະຕົກຖືກຄົນໃນສະໄໝນີ້.”
40023037	“ໂອ ເຢຣູຊາເລັມ ເຢຣູຊາເລັມເອີຍ ເຈົ້າຂ້າບັນດາຜູ້ທຳນວາຍ ເອົາຫີນແກວ່ງໃສ່ພວກຜູ້ທຳນວາຍທີ່ໃຊ້ມາຫາເຈົ້າ ຫລາຍເທື່ອແລ້ວເຮົາຢາກຈະຮວບຮວມເອົາປະຊາຊົນທັງໝົດຂອງເຈົ້າໄວ້ ເໝືອນດັ່ງແມ່ໄກ່ຮວບຮວມລູກຂອງຕົນໄວ້ໃຕ້ປີກ ແຕ່ເຈົ້າບໍ່ຍິນຍອມ
40023038	ສະນັ້ນແຫລະ, ພຣະວິຫານຂອງພຣະເຈົ້າຈຶ່ງຈະຖືກປະຖິ້ມໃຫ້ຮ້າງເປົ່າຢ່າງໝົດສິ້ນ.
40023039	ຕັ້ງແຕ່ນີ້ຕໍ່ໄປ ເຮົາບອກພວກເຈົ້າວ່າ, ພວກເຈົ້າຈະບໍ່ເຫັນເຮົາອີກຈົນກວ່າພວກເຈົ້າອອກປາກເວົ້າວ່າ, ‘ຂໍພຣະເຈົ້າອວຍພອນທ່ານ ຜູ້ທີ່ສະເດັດມາໃນນາມຂອງອົງພຣະຜູ້ເປັນເຈົ້າ.’”
40024001	ຂະນະທີ່ພຣະເຢຊູເຈົ້າກຳລັງສະເດັດອອກໄປຈາກພຣະວິຫານນັ້ນ ພວກສາວົກໄດ້ມາຫາພຣະອົງ ເພື່ອຊີ້ຕຶກຕ່າງໆໃນພຣະວິຫານໃຫ້ພຣະອົງເບິ່ງ.
40024002	ພຣະອົງກ່າວແກ່ພວກເພິ່ນວ່າ, “ພວກເຈົ້າເຫັນສິ່ງທັງໝົດເຫລົ່ານີ້ແລ້ວບໍ່ແມ່ນບໍ? ເຮົາບອກພວກເຈົ້າຕາມຄວາມຈິງວ່າ, ຫີນທຸກໆກ້ອນທີ່ຢອງທັບກັນຢູ່ນີ້ ຈະຖືກທຳລາຍລົງຈົນບໍ່ເຫລືອຈັກກ້ອນ.”
40024003	ຂະນະທີ່ພຣະເຢຊູເຈົ້ານັ່ງຢູ່ເທິງພູເຂົາໝາກກອກເທດນັ້ນ ພວກສາວົກກໍມາຫາພຣະອົງຕ່າງຫາກ ພວກເພິ່ນຖາມວ່າ, “ຈົ່ງບອກພວກຂ້ານ້ອຍແດ່ວ່າ ເຫດການທັງໝົດນັ້ນຈະເກີດຂຶ້ນເມື່ອໃດ? ແລະມີສິ່ງໃດເປັນໝາຍສຳຄັນເພື່ອຊີ້ໃຫ້ເຫັນວ່າ ແມ່ນເວລາມາປາກົດຂອງທ່ານ ແລະເວລາສິ້ນສຸດຂອງໂລກ?”
40024004	ພຣະເຢຊູເຈົ້າຕອບພວກເພິ່ນວ່າ, “ຈົ່ງລະວັງໃຫ້ດີ ຢ່າໃຫ້ຜູ້ໃດຜູ້ໜຶ່ງຫລອກລວງພວກເຈົ້າໃຫ້ຫລົງ.
40024005	ເພາະຈະມີຫລາຍຄົນມາອ້າງນາມຊື່ຂອງເຮົາໂດຍເວົ້າວ່າ ‘ຂ້ອຍນີ້ແຫລະ ເປັນພຣະຄຣິດ’ ແລະ ພວກເຂົາຈະຫລອກລວງຫລາຍຄົນໃຫ້ເສຍໄປ.
40024006	ພວກເຈົ້າຈະໄດ້ຍິນເຖິງເລື່ອງການສູ້ຮົບທາງໃກ້ ແລະຂ່າວການເຮັດເສິກສົງຄາມທາງໄກ, ແຕ່ຢ່າຕົກໃຈຢ້ານກົວເລີຍ ເຫດການເຊັ່ນນີ້ຈຳເປັນຕ້ອງເກີດຂຶ້ນ ແຕ່ບໍ່ໄດ້ໝາຍຄວາມວ່າ ເວລາສິ້ນສຸດໄດ້ມາເຖິງແລ້ວ.
40024007	ປະເທດທັງຫລາຍຈະລົບລາຂ້າຟັນກັນ, ອານາຈັກຕ່າງໆຈະໂຈມຕີກັນ, ການອຶດຢາກ ແລະແຜ່ນດິນໄຫວຈະເກີດຂຶ້ນໃນທຸກແຫ່ງຫົນ.
40024008	ເຫດການທັງປວງເຫລົ່ານີ້ ຈະເປັນເໝືອນເບື້ອງຕົ້ນຂອງການເຈັບທ້ອງເກີດລູກ.
40024009	ເມື່ອນັ້ນ ພວກເຈົ້າຈະຖືກຈັບໄປທໍລະມານ ແລະຖືກນຳໄປປະຫານຊີວິດ ຄົນທຸກຊາດຈະກຽດຊັງພວກເຈົ້າ ເພາະເຫັນແກ່ນາມຊື່ຂອງເຮົາ.
40024010	ໃນເວລານັ້ນ ຫລາຍຄົນຈະປະຖິ້ມຄວາມເຊື່ອຂອງຕົນ, ຈະຫັກຫລັງກັນແລະກັນ ຈະກຽດຊັງຊຶ່ງກັນແລະກັນ.
40024011	ແລ້ວຜູ້ທຳນວາຍປອມຫລາຍຄົນກໍຈະເກີດຂຶ້ນ ເພື່ອຫລອກລວງຫລາຍຄົນໃຫ້ຫລົງເສຍໄປ.
40024012	ຄວາມຊົ່ວຮ້າຍຈະແຜ່ກວ້າງຢູ່ທຸກແຫ່ງຫົນ ຄວາມຮັກຂອງຄົນສ່ວນຫລາຍເຢັນລົງ.
40024013	ແຕ່ຜູ້ໃດທີ່ອົດທົນໄດ້ຈົນເຖິງທີ່ສຸດ ຜູ້ນັ້ນຈະໄດ້ລອດພົ້ນ.
40024014	ຂ່າວປະເສີດເລື່ອງຣາຊອານາຈັກນີ້ຈະໄດ້ປະກາດໄປທົ່ວໂລກ ເພື່ອເປັນຄຳພະຍານແກ່ຄົນທຸກຊາດ ແລ້ວທີ່ສຸດປາຍຈະມາເຖິງ.”
40024015	“ພວກເຈົ້າຈະເຫັນ ‘ສິ່ງປະຫລາດອັນໜ້າຢ້ານ’ ທີ່ເຮັດໃຫ້ເກີດວິບັດຕັ້ງຢູ່ໃນພຣະວິຫານອັນສັກສິດຂອງພຣະເຈົ້າ ຕາມທີ່ຜູ້ທຳນວາຍດານີເອນໄດ້ກ່າວໄວ້. (ໃຫ້ຜູ້ອ່ານເຂົ້າໃຈເອງ)
40024016	ເມື່ອນັ້ນ ຜູ້ທີ່ຢູ່ໃນແຂວງຢູດາຍໃຫ້ປົບໜີໄປຍັງພູເຂົາທັງຫລາຍ.
40024017	ຜູ້ທີ່ຢູ່ເທິງຫລັງຄາເຮືອນຂອງຕົນ ບໍ່ຕ້ອງລົງມາເກັບເອົາສິ່ງຂອງອອກໄປ.
40024018	ສ່ວນຜູ້ທີ່ຢູ່ຕາມທົ່ງນານັ້ນ ບໍ່ຕ້ອງກັບຄືນເມືອເອົາເສື້ອຜ້າຂອງຕົນ.
40024019	ໃນວັນເຫລົ່ານັ້ນ ເປັນໜ້າເວດທະນາສົງສານຜູ້ຍິງຖືພາ ແລະ ແມ່ກັບລູກອ່ອນທີ່ຍັງກິນນົມຢູ່
40024020	ຈົ່ງພາວັນນາອະທິຖານຂໍຕໍ່ພຣະເຈົ້າ ເພື່ອການທີ່ພວກເຈົ້າຈະປົບໜີໄປນັ້ນ ຈະບໍ່ຖືກໃນລະດູໜາວຫລືໃນວັນຊະບາໂຕ
40024021	ເພາະຄວາມທຸກລຳບາກໃນວັນເຫລົ່ານັ້ນ ຈະໜັກໜ່ວງຫລາຍທີ່ສຸດຢ່າງບໍ່ເຄີຍມີມາ ຕັ້ງແຕ່ຕົ້ນເດີມໂລກຈົນເຖິງທຸກວັນນີ້ ຄວາມທຸກອັນຮ້າຍແຮງຢ່າງນີ້ຈະບໍ່ເກີດຂຶ້ນອີກຈັກເທື່ອ.
40024022	ແຕ່ຖ້າພຣະເຈົ້າບໍ່ໄດ້ເຮັດໃຫ້ວັນເຫລົ່ານັ້ນສັ້ນເຂົ້າແລ້ວ ກໍຈະບໍ່ມີມະນຸດຄົນໃດພົ້ນໄດ້, ແຕ່ເພື່ອເຫັນແກ່ປະຊາຊົນທີ່ພຣະອົງໄດ້ເລືອກໄວ້ນັ້ນ ພຣະເຈົ້າຈະເຮັດໃຫ້ວັນເຫລົ່ານັ້ນສັ້ນເຂົ້າ.
40024023	ເວລານັ້ນ ຖ້າຜູ້ໃດຜູ້ໜຶ່ງເວົ້າກັບພວກເຈົ້າວ່າ, ‘ເບິ່ງແມ! ພຣະຄຣິດຢູ່ທີ່ນີ້’ ຫລືວ່າ ‘ຢູ່ທີ່ນັ້ນ’ ຢ່າສູ່ເຊື່ອ.
40024024	ດ້ວຍວ່າ, ຈະມີພຣະຄຣິດປອມແລະຜູ້ທຳນວາຍປອມຫລາຍຄົນຈະເກີດຂຶ້ນ ພວກເຂົາຈະເຮັດການອັດສະຈັນອັນຍິ່ງໃຫຍ່ ແລະໝາຍສຳຄັນຫລາຍປະການ ເພື່ອຖ້າເປັນໄປໄດ້ຈະຫລອກລວງແມ່ນແຕ່ປະຊາຊົນທີ່ພຣະເຈົ້າໄດ້ເລືອກໄວ້ໃຫ້ຫລົງເສຍໄປ.
40024025	ຈົ່ງຟັງເອົາ ນີ້ແຫລະ ເຮົາໄດ້ບອກພວກເຈົ້າໃຫ້ຮູ້ໄວ້ກ່ອນ.”
40024026	“ສະນັ້ນ ຖ້າມີຄົນບອກພວກເຈົ້າວ່າ, ‘ເພິ່ນອອກໄປທີ່ຖິ່ນແຫ້ງແລ້ງກັນດານພຸ່ນ’ ພວກເຈົ້າຢ່າໄປທີ່ນັ້ນ ຫລືຖ້າມີຄົນບອກພວກເຈົ້າວ່າ, ‘ເບິ່ງແມ! ເພິ່ນລີ້ຢູ່ໃນຫ້ອງ’ ກໍຢ່າໄດ້ເຊື່ອ.
40024027	ດ້ວຍວ່າ, ບຸດມະນຸດຈະມາ ເໝືອນດັ່ງຟ້າແມບເຫຼື້ອມສົ່ງຂ້າມທົ່ວທ້ອງຟ້າ ແຕ່ທິດຕາເວັນອອກຫາທິດຕາເວັນຕົກ.
40024028	ຊາກສົບຢູ່ບ່ອນໃດ ຝູງແຮ້ງກໍໂຮມກັນຢູ່ບ່ອນນັ້ນ.”
40024029	“ພໍໝົດຄວາມທຸກລຳບາກຂອງວັນເຫລົ່ານັ້ນແລ້ວ ດວງອາທິດຈະມືດໄປ ດວງຈັນຈະບໍ່ສ່ອງແສງຕໍ່ໄປ, ດວງດາວທັງຫລາຍຈະຕົກລົງຈາກທ້ອງຟ້າ ແລະສິ່ງທີ່ມີອຳນາດໃນທ້ອງຟ້າກໍຈະສັ່ນສະທ້ານຫວັ່ນໄຫວ.
40024030	ເມື່ອນັ້ນ ໝາຍສຳຄັນແຫ່ງບຸດມະນຸດກໍຈະປາກົດຂຶ້ນໃນທ້ອງຟ້າ ແລະມະນຸດທຸກຊາດເທິງແຜ່ນດິນໂລກກໍຈະຕີເອິກຮ້ອງໄຫ້ຄໍ່າຄວນ ແລະເຫັນບຸດມະນຸດກຳລັງມາເທິງເມກໃນທ້ອງຟ້າດ້ວຍຣິດທານຸພາບ ແລະສະຫງ່າຣາສີອັນຍິ່ງໃຫຍ່.
40024031	ພຣະອົງຈະໃຊ້ບັນດາເທວະດາຂອງພຣະອົງອອກໄປ ດ້ວຍສຽງແກດັງກ້ອງສະໜັ່ນຍັງທິດທັງສີ່ ເພື່ອຮວບຮວມເອົາປະຊາຊົນຂອງພຣະເຈົ້າທີ່ພຣະອົງໄດ້ເລືອກໄວ້ ຕັ້ງແຕ່ສຸດຂອບຟ້າເບື້ອງນີ້ຈົນເຖິງສຸດຂອບຟ້າເບື້ອງນັ້ນ.”
40024032	“ພວກເຈົ້າຈົ່ງຮຽນຮູ້ຈາກຕົ້ນເດື່ອເທດ ເມື່ອກິ່ງແຕກໃບອ່ອນອອກພວກເຈົ້າກໍຮູ້ວ່າລະດູຮ້ອນໃກ້ຈະມາເຖິງ.
40024033	ຢ່າງດຽວກັນ ເມື່ອພວກເຈົ້າເຫັນເຫດການນັ້ນເກີດຂຶ້ນ ພວກເຈົ້າກໍຈະຮູ້ໄດ້ວ່າເວລາມາໃກ້ແລ້ວພ້ອມທີ່ຈະເກີດຂຶ້ນ.
40024034	ເຮົາບອກພວກເຈົ້າຕາມຄວາມຈິງວ່າ ເຫດການທັງໝົດເຫລົ່ານີ້ຈະເກີດຂຶ້ນ ກ່ອນຄົນສະໄໝນີ້ຕາຍໄປໝົດ.
40024035	ຟ້າແລະດິນກໍຈະລ່ວງພົ້ນໄປ, ແຕ່ຖ້ອຍຄຳຂອງເຮົາຈະບໍ່ລ່ວງພົ້ນໄປຈັກເທື່ອ.”
40024036	“ບໍ່ມີຜູ້ໃດຮູ້ວ່າວັນ ຫລືໂມງນັ້ນຈະມາເຖິງເມື່ອໃດ ແມ່ນແຕ່ບັນດາເທວະດາ ແລະພຣະບຸດ ກໍບໍ່ຮູ້ ມີແຕ່ພຣະບິດາອົງດຽວເທົ່ານັ້ນຮູ້.
40024037	ເມື່ອບຸດມະນຸດມານັ້ນ ເຫດການຈະເປັນດັ່ງທີ່ໄດ້ເກີດຂຶ້ນໃນສະໄໝຂອງໂນອາ.
40024038	ກ່ອນວັນນໍ້າໄດ້ຖ້ວມໂລກນັ້ນ ປະຊາຊົນໄດ້ກິນແລະໄດ້ດື່ມ ແລະໄດ້ເອົາກັນເປັນຜົວເປັນເມຍ ຈົນເຖິງວັນທີ່ໂນອາໄດ້ເຂົ້າໄປໃນເຮືອ,
40024039	ແຕ່ພວກເຂົາບໍ່ໄດ້ສຳນຶກຫຍັງເລີຍ ຈົນກວ່ານໍ້າໄຫລມາຖ້ວມກວາດເອົາພວກເຂົາໃຫ້ດັບສູນໄປ ເມື່ອບຸດມະນຸດມາ ກໍຈະເປັນດັ່ງນັ້ນແຫລະ.
40024040	ໃນເວລານັ້ນ ຊາຍສອງຄົນຈະເຮັດວຽກຢູ່ໃນທົ່ງນາ, ຄົນໜຶ່ງຈະຖືກຮັບເອົາໄປ ແລະຄົນໜຶ່ງຈະຖືກປະໄວ້.
40024041	ຈະມີຍິງສອງຄົນກຳລັງໂມ້ແປ້ງຢູ່ ຄົນໜຶ່ງຈະຖືກຮັບເອົາໄປ ແລະຄົນໜຶ່ງຈະຖືກປະໄວ້.
40024042	ດັ່ງນັ້ນ ຈົ່ງໃຫ້ເຝົ້າລະວັງຢູ່ ເພາະພວກເຈົ້າບໍ່ຮູ້ວ່າ ອົງພຣະຜູ້ເປັນເຈົ້າຂອງພວກເຈົ້າຈະມາເວລາໃດ.
40024043	ແຕ່ຈົ່ງເຂົ້າໃຈຢ່າງນີ້ວ່າ ຖ້າເຈົ້າຂອງເຮືອນໄດ້ຮູ້ກ່ອນວ່າ ໂຈນຈະມາຍາມໃດ ເພິ່ນຈະເຝົ້າລະວັງໄວ້ບໍ່ໃຫ້ໂຈນເຈາະເຂົ້າເຮືອນຂອງຕົນໄດ້.
40024044	ເຫດສະນັ້ນ ພວກເຈົ້າກໍເໝືອນກັນຈົ່ງຕຽມພ້ອມຢູ່ສະເໝີ ເພາະວ່າບຸດມະນຸດຈະມາໃນໂມງທີ່ພວກເຈົ້າບໍ່ຄາດຄິດ.”
40024045	“ເຫດສະນັ້ນ ແມ່ນຜູ້ໃດທີ່ເປັນຄົນຮັບໃຊ້ສັດຊື່ແລະສະຫລາດ? ກໍແມ່ນຜູ້ທີ່ນາຍຂອງຕົນມອບໃຫ້ຮັບຜິດຊອບຄົນຮັບໃຊ້ຜູ້ອື່ນໆ ເພື່ອແຈກອາຫານໃຫ້ພວກເຂົາຕາມເວລາ.
40024046	ຄົນຮັບໃຊ້ຜູ້ນີ້ຈະເປັນສຸກໃຈ ເມື່ອຜູ້ເປັນນາຍກັບມາຍັງເຮືອນຂອງຕົນ ພົບລາວກຳລັງເຮັດໜ້າທີ່ຂອງຕົນຢູ່.
40024047	ເຮົາບອກພວກເຈົ້າຕາມຄວາມຈິງວ່າ, ຜູ້ເປັນນາຍຈະມອບໃຫ້ຄົນຮັບໃຊ້ຜູ້ນີ້ ຮັບຜິດຊອບຊັບສິນທັງໝົດຂອງຕົນ.
40024048	ແຕ່ຖ້າລາວເປັນຄົນຮັບໃຊ້ບໍ່ດີ ລາວຈະຄິດວ່າ ຍັງອີກດົນກວ່ານາຍຂອງຕົນຈະກັບມາ
40024049	ແລະລາວກໍຈະເລີ່ມຂ້ຽນຕີຄົນຮັບໃຊ້ດ້ວຍກັນ ທັງກິນແລະດື່ມກັບຄົນຂີ້ເມົາດ້ວຍ.
40024050	ແລ້ວວັນໜຶ່ງ ນາຍຂອງຄົນຮັບໃຊ້ຜູ້ນັ້ນກໍຈະກັບມາ ໂດຍທີ່ລາວບໍ່ຄາດຄິດ ແລະໃນເວລາທີ່ລາວບໍ່ຮູ້
40024051	ແລະຈະຜ່າລາວໃຫ້ເປັນສອງຕ່ອນ ທັງຈະໃຫ້ເຂົ້າສ່ວນກັບຄົນໜ້າຊື່ໃຈຄົດ ບ່ອນນັ້ນຈະມີການຮ້ອງໄຫ້ ແລະຂົບແຂ້ວຢູ່.”
40025001	“ເມື່ອນັ້ນ ອານາຈັກສະຫວັນປຽບເໝືອນຍິງສາວປອດບໍຣິສຸດສິບຄົນ ທີ່ຖືໂຄມໄຟຂອງຕົນອອກໄປຮັບເຈົ້າບ່າວ.
40025002	ຫ້າຄົນໃນພວກເຂົາເປັນຄົນໂງ່ ແລະອີກຫ້າຄົນເປັນຄົນສະຫລາດ.
40025003	ຝ່າຍພວກຄົນໂງ່ນັ້ນຖືໂຄມໄຟໄປນຳ ແຕ່ບໍ່ເອົານໍ້າມັນໄປເພື່ອ,
40025004	ສ່ວນພວກຄົນສະຫລາດນັ້ນຖືໂຄມໄຟໄປນຳ ແລະເອົານໍ້າມັນໃສ່ແກ້ວໄປເພື່ອ.
40025005	ຂະນະທີ່ເຈົ້າບ່າວຍັງບໍ່ມາ ພວກຍິງສາວທັງໝົດຕ່າງກໍເຫງົານອນ ແລະຫລັບໄປ.
40025006	ພໍເຖິງທ່ຽງຄືນກໍມີສຽງຮ້ອງດັງຂຶ້ນວ່າ, ‘ເຈົ້າບ່າວມາແລ້ວ ຈົ່ງອອກໄປຮັບເພິ່ນເຖີດ’
40025007	ຍິງສາວທຸກຄົນຈຶ່ງລຸກຂຶ້ນ ແລະຈັດຕຽມໂຄມໄຟຂອງຕົນ.
40025008	ແລ້ວພວກຄົນໂງ່ກໍເວົ້າກັບພວກຄົນສະຫລາດວ່າ, ‘ຂໍປັນນໍ້າມັນຂອງພວກເຈົ້າໃຫ້ພວກຂ້ອຍແດ່ ເພາະໂຄມໄຟຂອງພວກຂ້ອຍໃກ້ຈະມອດແລ້ວ.’
40025009	ແຕ່ພວກຄົນສະຫລາດຕອບວ່າ, ‘ບໍ່ໄດ້ດອກ ນໍ້າມັນມີບໍ່ພຽງພໍສຳລັບພວກຂ້ອຍ ແລະພວກເຈົ້າ, ຈົ່ງໄປຫາຄົນຂາຍນໍ້າມັນ ແລະຊື້ເອົາສຳລັບພວກເຈົ້າສາ.’
40025010	ແລະໃນຂະນະທີ່ພວກເຂົາອອກໄປຊື້ນໍ້າມັນນັ້ນ ເຈົ້າບ່າວກໍມາຮອດ ແລະຜູ້ທີ່ຕຽມພ້ອມຢູ່ແລ້ວກໍເຂົ້າໄປກັບເຈົ້າບ່າວໃນງານກິນລ້ຽງສົມຣົດ ແລະປະຕູກໍອັດ.
40025011	ຫລັງຈາກນັ້ນ ພວກຍິງສາວຄົນອື່ນໆກໍມາຮອດ ແລະຮ້ອງວ່າ, ‘ພຣະອົງເຈົ້າເອີຍ ພຣະອົງເຈົ້າເອີຍ ໂຜດໄຂປະຕູໃຫ້ພວກຂ້ານ້ອຍເຂົ້າໄປແດ່ທ້ອນ’
40025012	ແຕ່ເພິ່ນໄດ້ຕອບວ່າ, ‘ເຮົາບອກເຈົ້າທັງຫລາຍຕາມຄວາມຈິງວ່າ, ເຮົາບໍ່ຮູ້ຈັກພວກເຈົ້າ’
40025013	ເຫດສະນັ້ນ ຈົ່ງເຝົ້າລະວັງຢູ່ ເພາະພວກເຈົ້າບໍ່ຮູ້ຈັກວັນຫລືໂມງນັ້ນ.”
40025014	“ແລະ ອານາຈັກສະຫວັນຍັງປຽບເໝືອນມີຊາຍຜູ້ໜຶ່ງ ທີ່ກຳລັງຈະອອກເດີນທາງໄປ ເພິ່ນຈຶ່ງເອີ້ນພວກຄົນຮັບໃຊ້ມາ ແລະໃຫ້ພວກເຂົາຮັບຜິດຊອບຊັບສິນຂອງຕົນ.
40025015	ເພິ່ນໄດ້ມອບໝາຍໃຫ້ແຕ່ລະຄົນຕາມຄວາມສາມາດຂອງໃຜລາວ ຄືຜູ້ໜຶ່ງໄດ້ຮັບເງິນຫ້າຕະລັນຕົນ ຜູ້ໜຶ່ງໄດ້ຮັບສອງຕະລັນຕົນ ແລະຜູ້ໜຶ່ງອີກໄດ້ຮັບເງິນໜຶ່ງຕະລັນຕົນ ແລ້ວເພິ່ນກໍອອກເດີນທາງໄປ.
40025016	ຄົນຮັບໃຊ້ຜູ້ທີ່ໄດ້ຮັບເງິນຫ້າຕະລັນຕົນ ກໍໄປລົງທຶນທັນທີ ແລະໄດ້ກຳໄລເທົ່າຕົວ.
40025017	ຄົນຮັບໃຊ້ຜູ້ທີ່ໄດ້ຮັບເງິນສອງຕະລັນຕົນ ກໍໄດ້ກຳໄລເທົ່າຕົວເໝືອນກັນ.
40025018	ສ່ວນຄົນໃຊ້ຜູ້ທີ່ໄດ້ຮັບເງິນໜຶ່ງຕະລັນຕົນໄດ້ໄປຂຸດຂຸມ ແລະເຊື່ອງເງິນຂອງນາຍໄວ້.
40025019	ຢູ່ດົນນານຕໍ່ມາ ນາຍຂອງຄົນຮັບໃຊ້ເຫລົ່ານີ້ກໍກັບມາຄິດບັນຊີກັບພວກເຂົາ.
40025020	ຄົນຮັບໃຊ້ຜູ້ທີ່ໄດ້ຮັບເງິນຫ້າຕະລັນຕົນ ໄດ້ເຂົ້າມາພ້ອມເງິນກຳໄລຫ້າຕະລັນຕົນຕື່ມອີກ ລາວກ່າວວ່າ, ‘ນາຍເອີຍ ທ່ານໄດ້ມອບເງິນຫ້າຕະລັນຕົນໃຫ້ຂ້ານ້ອຍ ເບິ່ງແມ! ຂ້ານ້ອຍໄດ້ກຳໄລຫ້າຕະລັນຕົນຕື່ມອີກ.’
40025021	ນາຍຂອງລາວກ່າວວ່າ, ‘ດີແລ້ວຄົນຮັບໃຊ້ທີ່ດີແລະສັດຊື່ເອີຍ ເຈົ້າເປັນຜູ້ສັດຊື່ໃນຂອງເລັກນ້ອຍ ເຮົາຈະໃຫ້ເຈົ້າຮັບຜິດຊອບດູແລສິ່ງຂອງຫລາຍຢ່າງ, ຈົ່ງມາຮ່ວມຊົມຊື່ນຍິນດີກັບເຮົາເຖີດ.’
40025022	ແລ້ວຄົນຮັບໃຊ້ຜູ້ທີ່ໄດ້ຮັບເງິນສອງຕະລັນຕົນ ກໍເຂົ້າມາເໝືອນກັນ ແລະເວົ້າວ່າ, ‘ນາຍເອີຍ ທ່ານໄດ້ມອບເງິນສອງຕະລັນຕົນໃຫ້ຂ້ານ້ອຍ ເບິ່ງແມ! ຂ້ານ້ອຍໄດ້ສອງຕະລັນຕົນມາຕື່ມ.’
40025023	ນາຍຂອງລາວຈຶ່ງກ່າວວ່າ, ‘ດີແລ້ວຄົນຮັບໃຊ້ທີ່ສັດຊື່ເອີຍ ເຈົ້າເປັນຜູ້ສັດຊື່ໃນຂອງອັນເລັກນ້ອຍ ເຮົາຈະໃຫ້ເຈົ້າຮັບຜິດຊອບດູແລສິ່ງຂອງຫລາຍຢ່າງ ຈົ່ງມາຮ່ວມຊົມຊື່ນຍິນດີກັບເຮົາເຖີດ.’
40025024	ຕໍ່ມາ ຄົນຮັບໃຊ້ຜູ້ທີ່ໄດ້ຮັບເງິນໜຶ່ງຕະລັນຕົນກໍເຂົ້າມາ ແລະເວົ້າວ່າ, ‘ນາຍເອີຍ ຂ້ານ້ອຍຮູ້ວ່າທ່ານເປັນຄົນໃຈແຂງ ທ່ານເກັບກ່ຽວຜົນໃນບ່ອນທີ່ທ່ານບໍ່ໄດ້ຫວ່ານ ທ່ານຮວບຮວມເອົາຜົນລະປູກໃນບ່ອນທີ່ທ່ານບໍ່ໄດ້ຝັດ.
40025025	ຂ້ານ້ອຍຢ້ານຈຶ່ງໄດ້ເອົາເງິນທີ່ທ່ານມອບໃຫ້ໄປຝັງດິນໄວ້. ເບິ່ງແມ! ນີ້ເດ ສິ່ງທີ່ເປັນຂອງທ່ານກໍໄດ້ແລ້ວ.’
40025026	ນາຍຂອງລາວຕອບວ່າ, ‘ອ້າຍຄົນໃຊ້ຜູ້ຊົ່ວຊ້າແລະກຽດຄ້ານເອີຍ ເຈົ້າຮູ້ວ່າ ເຮົາເກັບກ່ຽວເອົາຜົນໃນບ່ອນທີ່ເຮົາບໍ່ໄດ້ຫວ່ານ ແລະຮວບຮວມເອົາຜົນລະປູກໃນບ່ອນທີ່ເຮົາບໍ່ໄດ້ຝັດ?’
40025027	ດັ່ງນັ້ນ ເຈົ້າຄວນເອົາເງິນຂອງເຮົາໄປຝາກໄວ້ກັບທະນາຄານ ແລ້ວເມື່ອເຮົາກັບມາກໍຈະໄດ້ເງິນນັ້ນຄືນພ້ອມກັບດອກເບ້ຍ.
40025028	ບັດນີ້ ຈົ່ງເອົາເງິນໜຶ່ງຕະລັນຕົນນຳມັນມາຄືນ ແລະມອບໃຫ້ຜູ້ທີ່ມີສິບຕະລັນຕົນ.
40025029	ເພາະທຸກຄົນທີ່ມີຢູ່ແລ້ວ ກໍຈະໄດ້ຮັບເພີ່ມເຕີມຂຶ້ນອີກ ເພື່ອວ່າລາວຈະໄດ້ມີຢ່າງເຕັມບໍລິບູນ, ແຕ່ຜູ້ທີ່ບໍ່ມີນັ້ນ ແມ່ນແຕ່ສິ່ງທີ່ຕົນມີຢູ່ແລ້ວເລັກນ້ອຍ ກໍຈະຖືກເອົາໄປເສຍຈາກລາວ.
40025030	ເອົາອ້າຍຄົນຮັບໃຊ້ຜູ້ບໍ່ມີປະໂຫຍດຜູ້ນີ້ ໂຍນຖິ້ມອອກໄປຂ້າງນອກໃນຄວາມມືດ ໃນທີ່ນັ້ນຈະມີການຮ້ອງໄຫ້ ແລະຂົບແຂ້ວຢູ່.”
40025031	“ເມື່ອບຸດມະນຸດສະເດັດມາໃນສະຫງ່າຣາສີ ພ້ອມດ້ວຍຝູງເທວະດາຂອງພຣະອົງນັ້ນ ເພິ່ນຈະນັ່ງເທິງບັນລັງອັນຮຸ່ງເຮືອງຂອງພຣະອົງ
40025032	ບັນດາປະຊາຊົນທຸກຊົນຊາດ ຈະຖືກນຳມາໂຮມກັນຢູ່ຕໍ່ໜ້າພຣະອົງ, ແລ້ວພຣະອົງຈະແຍກພວກເຂົາອອກຈາກກັນ ເໝືອນກັບຄົນລ້ຽງສັດແຍກຝູງແກະອອກຈາກຝູງແບ້.
40025033	ພຣະອົງຈະຈັດໃຫ້ຝູງແກະຢູ່ເບື້ອງຂວາຂອງພຣະອົງ, ແຕ່ຝູງແບ້ນັ້ນຈະຈັດໃຫ້ຢູ່ເບື້ອງຊ້າຍ.
40025034	ແລ້ວຈອມກະສັດກໍຈະກ່າວແກ່ບັນດາຜູ້ທີ່ຢູ່ເບື້ອງຂວາຂອງພຣະອົງວ່າ, ‘ມາເຖີດ ພວກເຈົ້າຜູ້ທີ່ໄດ້ຮັບພຣະພອນຈາກພຣະບິດາຂອງເຮົາ ຈົ່ງມາຮັບເອົາຣາຊອານາຈັກ ຊຶ່ງໄດ້ຖືກຈັດຕຽມໄວ້ສຳລັບພວກເຈົ້າ ຕັ້ງແຕ່ຕົ້ນເດີມສ້າງໂລກ.
40025035	ເພາະເມື່ອເຮົາຫິວເຂົ້າ ພວກເຈົ້າກໍເອົາໃຫ້ເຮົາກິນ ເມື່ອເຮົາຫິວນໍ້າພວກເຈົ້າກໍເອົາໃຫ້ເຮົາດື່ມ, ເຮົາເປັນແຂກບ້ານ ພວກເຈົ້າໄດ້ຕ້ອນຮັບເຮົາໄວ້.
40025036	ເຮົາເປືອຍກາຍ ພວກເຈົ້າກໍເອົາເຄື່ອງໃຫ້ເຮົານຸ່ງຫົ່ມ ເຮົາເຈັບປ່ວຍ ພວກເຈົ້າກໍໄດ້ມາເບິ່ງແຍງເຮົາ, ເຮົາຢູ່ໃນຄຸກ ພວກເຈົ້າກໍໄດ້ມາຢ້ຽມຢາມເຮົາ.’
40025037	ແລ້ວຝ່າຍພວກຜູ້ຊອບທຳ ກໍຈະຕອບພຣະອົງວ່າ, ‘ພຣະອົງເຈົ້າເອີຍ ເມື່ອໃດພວກຂ້ານ້ອຍເຫັນພຣະອົງຫິວເຂົ້າ ແລະເອົາເຂົ້າໃຫ້ພຣະອົງກິນ ແລະເຫັນພຣະອົງຫິວນໍ້າ ແລະເອົານໍ້າໃຫ້ພຣະອົງດື່ມ?
40025038	ເມື່ອໃດພວກຂ້ານ້ອຍເຫັນພຣະອົງເປັນແຂກບ້ານ ແລະຮັບຕ້ອນພຣະອົງໄວ້ ຫລືເຫັນພຣະອົງເປືອຍກາຍ ແລະເອົາເຄື່ອງໃຫ້ພຣະອົງນຸ່ງຫົ່ມ?
40025039	ເມື່ອໃດພວກຂ້ານ້ອຍເຫັນພຣະອົງເຈັບປ່ວຍ ຫລືຢູ່ໃນຄຸກ ແລະໄປຢ້ຽມຢາມພຣະອົງ?’
40025040	ຈອມກະສັດຈະຕອບວ່າ, ‘ເຮົາບອກພວກເຈົ້າຕາມຄວາມຈິງວ່າ ເມື່ອພວກເຈົ້າໄດ້ເຮັດສິ່ງເຫລົ່ານີ້ ແກ່ຜູ້ທີ່ຕໍ່າຕ້ອຍທີ່ສຸດຄົນໜຶ່ງໃນພວກພີ່ນ້ອງເຫລົ່ານີ້ຂອງເຮົາ, ພວກເຈົ້າກໍໄດ້ເຮັດແກ່ເຮົາເໝືອນກັນ.’
40025041	ເມື່ອນັ້ນ ພຣະອົງກໍຈະກ່າວຕໍ່ບັນດາຜູ້ທີ່ຢູ່ເບື້ອງຊ້າຍວ່າ, ‘ຫຍັບອອກໄປໃຫ້ຫ່າງຈາກເຮົາ ພວກສູຜູ້ທີ່ຖືກສາບແຊ່ງເອີຍ ລົງໄປໃນບຶງໄຟທີ່ໄໝ້ຢູ່ຕະຫລອດໄປເປັນນິດ ຊຶ່ງໄດ້ຖືກຈັດຕຽມໄວ້ສຳລັບມານຮ້າຍ ແລະບໍລິວານຂອງມັນ
40025042	ເມື່ອເຮົາຫິວເຂົ້າ ພວກສູບໍ່ໄດ້ເອົາໃຫ້ເຮົາກິນ ເມື່ອເຮົາຫິວນໍ້າ ພວກສູບໍ່ໄດ້ເອົາໃຫ້ເຮົາດື່ມ,
40025043	ເມື່ອເຮົາເປັນແຂກບ້ານ ພວກສູບໍ່ໄດ້ຮັບຕ້ອນເຮົາໄວ້ ເມື່ອເຮົາເປືອຍກາຍ ພວກສູບໍ່ໄດ້ເອົາເຄື່ອງໃຫ້ເຮົານຸ່ງຫົ່ມ ເມື່ອເຮົາເຈັບປ່ວຍແລະຢູ່ໃນຄຸກ ພວກສູບໍ່ໄດ້ມາຢ້ຽມຢາມເຮົາ.’
40025044	ແລ້ວພວກເຂົາກໍຈະຕອບພຣະອົງວ່າ, ‘ພຣະອົງເຈົ້າເອີຍ, ເມື່ອໃດພວກຂ້ານ້ອຍເຫັນພຣະອົງຫິວເຂົ້າ ຫລືຫິວນໍ້າ ຫລືເປັນແຂກບ້ານ ຫລືເປືອຍກາຍ ຫລືເຈັບປ່ວຍ ຫລືຢູ່ໃນຄຸກ ແລະພວກຂ້ານ້ອຍບໍ່ໄດ້ບົວລະບັດພຣະອົງ?’
40025045	ຈອມກະສັດຈະຕອບພວກເຂົາວ່າ, ‘ເຮົາບອກພວກສູຕາມຄວາມຈິງວ່າ ເມື່ອພວກສູບໍ່ໄດ້ເຮັດສິ່ງເຫລົ່ານັ້ນ ແກ່ຜູ້ໜຶ່ງໃນບັນດາຜູ້ທີ່ຕໍ່າຕ້ອຍທີ່ສຸດພວກນີ້ ພວກສູກໍບໍ່ໄດ້ເຮັດແກ່ເຮົາເໝືອນກັນ’
40025046	ແລ້ວພວກເຫລົ່ານີ້ຈະຖືກສົ່ງໄປສູ່ການລົງໂທດອັນຕະຫລອດໄປເປັນນິດ, ແຕ່ພວກຊອບທຳຈະເຂົ້າສູ່ຊີວິດນິຣັນດອນ.”
40026001	ເມື່ອພຣະເຢຊູເຈົ້າກ່າວຖ້ອຍຄຳເຫລົ່ານີ້ຈົບແລ້ວ ພຣະອົງກໍບອກພວກສາວົກຂອງພຣະອົງວ່າ,
40026002	“ພວກເຈົ້າຮູ້ຢູ່ແລ້ວ ຍັງອີກສອງວັນຈະແມ່ນເທດສະການປັດສະຄາ ແລະບຸດມະນຸດຈະຖືກມອບໃຫ້ພວກເຂົາຄຶງໄວ້ທີ່ໄມ້ກາງແຂນ.”
40026003	ໃນເວລານັ້ນພວກມະຫາປະໂຣຫິດແລະພວກເຖົ້າແກ່ ກໍໄດ້ປະຊຸມກັນໃນເຮືອນຂອງມະຫາປະໂຣຫິດກາຢະຟາ
40026004	ແລະວາງແຜນກົນອຸບາຍຈັບພຣະເຢຊູເຈົ້າ ເພື່ອເອົາພຣະອົງໄປຂ້າ.
40026005	ພວກເຂົາເວົ້າວ່າ, “ພວກເຮົາບໍ່ຕ້ອງເຮັດໃນລະຫວ່າງເທດສະການ ຢ້ານວ່າປະຊາຊົນອາດຈະວຸ້ນວາຍຂຶ້ນກໍໄດ້.”
40026006	ໃນເວລາດຽວກັນນັ້ນ ພຣະເຢຊູເຈົ້າໄດ້ໄປທີ່ເຮືອນຂອງຊີໂມນ ຜູ້ທີ່ເຄີຍເປັນພະຍາດຂີ້ທູດໃນບ້ານເບັດທານີ.
40026007	ຂະນະທີ່ພຣະອົງນັ່ງຮັບປະທານອາຫານຢູ່ນັ້ນ ກໍມີຍິງຜູ້ໜຶ່ງມາຫາພຣະອົງໂດຍຖືເຕົ້າຫີນຂາວອັນໜຶ່ງ ຊຶ່ງເຕັມດ້ວຍນໍ້າມັນຫອມລາຄາແພງຫລາຍ ແລະນາງໄດ້ຖອກລິນນໍ້າມັນຫອມນີ້ຫົດສົງຫົວຂອງພຣະອົງ.
40026008	ເມື່ອພວກສາວົກເຫັນເຫດການນີ້ກໍເຄືອງໃຈ ຈຶ່ງເວົ້າຂຶ້ນວ່າ, “ເປັນຫຍັງຈຶ່ງເຮັດໃຫ້ເສຍຂອງລ້າໆຢ່າງນີ້
40026009	ເພາະຖ້າຂາຍນໍ້າມັນຫອມນີ້ກໍຄົງໄດ້ເງິນຫລວງຫລາຍ ແລະເອົາໄປແຈກທານໃຫ້ຄົນຍາກຈົນກໍໄດ້”
40026010	ພຣະເຢຊູເຈົ້າຮູ້ຄວາມຄິດຂອງພວກເຂົາທີ່ກຳລັງເວົ້າ ແລະພຣະອົງຈຶ່ງກ່າວວ່າ, “ພວກເຈົ້າກວນໃຈຍິງນີ້ເຮັດຫຍັງ? ນາງໄດ້ເຮັດສິ່ງທີ່ດີງາມໃຫ້ແກ່ເຮົາແລ້ວ.
40026011	ດ້ວຍວ່າ, ຄົນຍາກຈົນມີຢູ່ກັບພວກເຈົ້າສະເໝີ ແຕ່ຝ່າຍເຮົາບໍ່ຢູ່ກັບພວກເຈົ້າສະເໝີໄປ.
40026012	ນາງໄດ້ຖອກນໍ້າຫອມນີ້ຫົດສົງຮ່າງກາຍຂອງເຮົາ ເພື່ອຕຽມການປົງສົບຂອງເຮົາ.
40026013	ເຮົາບອກພວກເຈົ້າຕາມຄວາມຈິງວ່າ, ທົ່ວທຸກບ່ອນໃນໂລກທີ່ມີການປະກາດຂ່າວປະເສີດ ສິ່ງທີ່ຍິງຜູ້ນີ້ໄດ້ເຮັດ ຈະເປັນທີ່ກ່າວກັນໄປເຖິງບ່ອນນັ້ນ ເພື່ອລະນຶກເຖິງນາງ.”
40026014	ຕໍ່ມາ ຜູ້ໜຶ່ງໃນພວກສາວົກສິບສອງຄົນ ຄືຜູ້ທີ່ຊື່ວ່າ ຢູດາອິດສະກາຣີອົດກໍໄດ້ໄປຫາບັນດາຫົວໜ້າປະໂຣຫິດ
40026015	ແລະຖາມວ່າ, “ຖ້າຂ້ານ້ອຍມອບພຣະເຢຊູເຈົ້າໃຫ້ພວກທ່ານ ພວກທ່ານຈະໃຫ້ຂ້ານ້ອຍຫລາຍເທົ່າໃດ?” ພວກເຂົາຈຶ່ງເອົາເງິນສາມສິບຫລຽນໃຫ້ລາວ.
40026016	ຕັ້ງແຕ່ນັ້ນມາ ຢູດາກໍລໍຫາໂອກາດທີ່ຈະມອບພຣະເຢຊູເຈົ້າໃຫ້ພວກເຂົາ.
40026017	ໃນວັນທີໜຶ່ງຂອງເທດສະການກິນເຂົ້າຈີ່ບໍ່ມີເຊື້ອແປ້ງ, ພວກສາວົກໄດ້ມາຫາພຣະເຢຊູເຈົ້າ ແລະຖາມພຣະອົງວ່າ, “ທ່ານຢາກໃຫ້ພວກຂ້ານ້ອຍຈັດແຈ່ງອາຫານປັດສະຄາສຳລັບທ່ານຢູ່ທີ່ໃດ?”
40026018	ພຣະອົງຊົງຕອບວ່າ, “ຈົ່ງເຂົ້າໄປຫາຄົນໜຶ່ງຢູ່ໃນນະຄອນ ແລະບອກລາວວ່າ, ‘ອາຈານບອກວ່າ, ເວລາຂອງເຮົາໃກ້ເຂົ້າມາແລ້ວ ເຮົາຈະສະຫລອງປັດສະຄາທີ່ບ້ານຂອງເຈົ້າ ພ້ອມກັບພວກສາວົກຂອງເຮົາ.’”
40026019	ພວກສາວົກກໍປະຕິບັດຕາມທີ່ພຣະເຢຊູເຈົ້າໄດ້ບອກ ແລະໄດ້ຈັດແຈ່ງອາຫານປັດສະຄາໄວ້.
40026020	ເມື່ອເຖິງຕອນຄໍ່າມາ ພຣະເຢຊູເຈົ້າ ແລະສາວົກສິບສອງຄົນກໍຮ່ວມໂຕະອາຫານນຳກັນ.
40026021	ເມື່ອເວລາກຳລັງຮັບປະທານອາຫານຢູ່ນັ້ນ ພຣະອົງກ່າວວ່າ, “ເຮົາບອກພວກເຈົ້າຕາມຄວາມຈິງວ່າ ຜູ້ໜຶ່ງໃນພວກເຈົ້າຈະທໍລະຍົດຕໍ່ເຮົາ.”
40026022	ຝ່າຍພວກສາວົກກໍເປັນທຸກໃຈຫລາຍ ແລະທຸກຄົນຕ່າງກໍເລີ່ມຖາມພຣະອົງເທື່ອລະຄົນວ່າ, “ພຣະອົງເຈົ້າເອີຍ ຄົງຈະບໍ່ແມ່ນຂ້ານ້ອຍຕີ້?”
40026023	ພຣະເຢຊູເຈົ້າຕອບວ່າ, “ຜູ້ທີ່ຈໍ້າໃນຖ້ວຍຮ່ວມກັບເຮົາ ຜູ້ນັ້ນແຫລະ ຈະທໍລະຍົດຕໍ່ເຮົາ.
40026024	ບຸດມະນຸດຈະຕາຍໄປຕາມທີ່ມີຂຽນໄວ້ໃນພຣະຄຳພີເຖິງເລື່ອງເພິ່ນ, ແຕ່ໄພພິບັດຈະຕົກຖືກຜູ້ທີ່ທໍລະຍົດຕໍ່ບຸດມະນຸດ ຖ້າຄົນຜູ້ນີ້ບໍ່ເກີດມາກໍຈະເປັນການດີກວ່າ”
40026025	ຝ່າຍຢູດາຜູ້ທີ່ທໍລະຍົດຕໍ່ພຣະອົງກໍເວົ້າຂຶ້ນວ່າ, “ອາຈານເອີຍ ທ່ານຄົງບໍ່ໝາຍຄວາມວ່າແມ່ນຂ້ານ້ອຍຕີ້?” ພຣະເຢຊູເຈົ້າຕອບວ່າ, “ເຈົ້າໄດ້ເວົ້າເອງ.”
40026026	ໃນລະຫວ່າງອາຫານວັນນັ້ນ ພຣະເຢຊູເຈົ້າໄດ້ຈັບເອົາເຂົ້າຈີ່ຂຶ້ນມາ ແລະໂມທະນາຂອບພຣະຄຸນ ພຣະອົງຫັກເຂົ້າຈີ່ນັ້ນ ແລະຍື່ນໃຫ້ພວກສາວົກ ໂດຍກ່າວແກ່ພວກເພິ່ນວ່າ, “ຈົ່ງຮັບກິນເຖີດ ນີ້ແຫລະ ແມ່ນກາຍຂອງເຮົາ.”
40026027	ແລ້ວພຣະອົງກໍຈັບເອົາຈອກຂຶ້ນມາໂມທະນາຂອບພຣະຄຸນພຣະເຈົ້າ ແລະຍື່ນໃຫ້ພວກສາວົກ ໂດຍກ່າວແກ່ພວກເພິ່ນວ່າ, “ພວກເຈົ້າທຸກຄົນຈົ່ງດື່ມ,
40026028	ນີ້ແຫລະ ແມ່ນເລືອດຂອງເຮົາ ຊຶ່ງເປັນເລືອດແຫ່ງພັນທະສັນຍາຂອງພຣະເຈົ້າ ທີ່ຫລັ່ງໄຫລອອກສຳລັບຄົນຈຳນວນຫລາຍ ເພື່ອຄວາມຜິດບາບຈະໄດ້ຮັບການອະໄພ.
40026029	ເຮົາບອກພວກເຈົ້າວ່າ ເຮົາຈະບໍ່ດື່ມນໍ້າອະງຸ່ນນີ້ອີກຈັກເທື່ອ ຈົນກວ່າວັນນັ້ນມາເຖິງທີ່ເຮົາຈະດື່ມນໍ້າອະງຸ່ນໃໝ່ກັບພວກເຈົ້າ ໃນອານາຈັກແຫ່ງພຣະບິດາຂອງເຮົາ.”
40026030	ເມື່ອພວກເພິ່ນຮ້ອງເພງສັນລະເສີນພຣະເຈົ້າບົດໜຶ່ງແລ້ວ ກໍພາກັນອອກໄປຍັງພູເຂົາໝາກກອກເທດ.
40026031	ແລ້ວພຣະເຢຊູເຈົ້າກໍກ່າວແກ່ພວກສາວົກວ່າ, “ໃນຄືນນີ້ແຫລະ ພວກເຈົ້າທຸກຄົນຈະແລ່ນໜີຈາກເຮົາ ແລະປະຖິ້ມເຮົາໄປ ເພາະມີຂຽນໄວ້ໃນພຣະຄຳພີວ່າ, ‘ເຮົາຈະຂ້າຜູ້ທີ່ລ້ຽງແກະ ແລະຝູງແກະຈະແຕກຊະກັນໄປ.’
40026032	ແຕ່ຫລັງຈາກເຮົາເປັນຄືນມາຈາກຕາຍສູ່ຊີວິດແລ້ວ ເຮົາຈະໄປທີ່ແຂວງຄາລີເລກ່ອນໜ້າພວກເຈົ້າ.”
40026033	ເປໂຕຈຶ່ງເວົ້າຕໍ່ພຣະເຢຊູເຈົ້າວ່າ, “ຂ້ານ້ອຍຈະບໍ່ໜີຈາກທ່ານໄປຈັກເທື່ອ ເຖິງແມ່ນວ່າທຸກຄົນໜີຈາກທ່ານໄປກໍຕາມ.”
40026034	ພຣະເຢຊູເຈົ້າກ່າວຕໍ່ເປໂຕວ່າ, “ເຮົາບອກເຈົ້າຕາມຄວາມຈິງວ່າ ກ່ອນໄກ່ຂັນໃນຄືນນີ້ ເຈົ້າຈະປະຕິເສດວ່າບໍ່ຮູ້ຈັກເຮົາເຖິງສາມເທື່ອ.”
40026035	ເປໂຕກ່າວຕໍ່ພຣະອົງວ່າ, “ຂ້ານ້ອຍຈະບໍ່ປະຕິເສດທ່ານຈັກເທື່ອ ເຖິງແມ່ນຂ້ານ້ອຍຈະຕ້ອງຕາຍກັບທ່ານ.” ຝ່າຍພວກສາວົກທຸກຄົນກໍເວົ້າເໝືອນກັນ.
40026036	ແລ້ວພຣະເຢຊູເຈົ້າກັບພວກສາວົກຂອງພຣະອົງ ກໍໄປຍັງບ່ອນໜຶ່ງທີ່ຊື່ວ່າເຄັດເຊມາເນ ແລະ ພຣະອົງໄດ້ກ່າວແກ່ພວກເພິ່ນວ່າ, “ຈົ່ງນັ່ງຢູ່ທີ່ນີ້ ຂະນະທີ່ເຮົາໄປພາວັນນາອະທິຖານໃນທີ່ນັ້ນ.”
40026037	ພຣະອົງໄດ້ເອົາເປໂຕກັບລູກຊາຍສອງຄົນຂອງເຊເບດາຍໄປນຳ ພຣະອົງຮູ້ສຶກໂສກເສົ້າ ແລະ ໜັກໜ່ວງຫລາຍໃນຈິດໃຈ
40026038	ຈຶ່ງກ່າວແກ່ພວກເພິ່ນວ່າ, “ຈິດໃຈຂອງເຮົາເປັນທຸກໜັກແທບຈະຕາຍຢູ່ແລ້ວ ຈົ່ງເຝົ້າຄອຍຢູ່ທີ່ນີ້ກັບເຮົາເທີ້ນ.”
40026039	ພຣະອົງຍ່າງເລີຍໄປໄກໜ້ອຍໜຶ່ງໝູບໜ້າລົງກັບພື້ນ ແລະພາວັນນາອະທິຖານວ່າ, “ພຣະບິດາຂອງລູກເອີຍ ຖ້າເປັນໄປໄດ້ ຂໍໃຫ້ຈອກແຫ່ງຄວາມທົນທຸກທໍລະມານນີ້ ເລື່ອນພົ້ນໄປຈາກລູກທ້ອນ ແຕ່ເຖິງຢ່າງໃດກໍດີ ຂໍຢ່າໃຫ້ເປັນໄປຕາມໃຈປາຖະໜາຂອງລູກ ແຕ່ໃຫ້ເປັນໄປຕາມຄວາມປະສົງຂອງພຣະອົງ.”
40026040	ແລ້ວພຣະອົງກໍກັບຄືນມາຫາສາວົກ ແລະເຫັນພວກເພິ່ນນອນຫລັບຢູ່ ພຣະອົງຈຶ່ງກ່າວຕໍ່ເປໂຕວ່າ, “ເປັນຈັ່ງໃດ ພວກເຈົ້າຈຶ່ງບໍ່ສາມາດເຝົ້າຄອຍຢູ່ກັບເຮົາໄດ້ ແມ່ນແຕ່ຊົ່ວໂມງດຽວ?
40026041	ຈົ່ງເຝົ້າລະວັງ ແລະພາວັນນາອະທິຖານຢູ່ ເພື່ອພວກເຈົ້າຈະບໍ່ຕົກໃນການທົດລອງ ຈິດໃຈພ້ອມຢູ່ແລ້ວກໍຈິງ ແຕ່ຮ່າງກາຍກໍອ່ອນແຮງ.”
40026042	ພຣະອົງສະເດັດໄປອີກເທື່ອທີສອງ ກໍໄດ້ພາວັນນາອະທິຖານວ່າ, “ພຣະບິດາຂອງລູກເອີຍ ຖ້າລູກຈຳເປັນຕ້ອງດື່ມຈອກແຫ່ງຄວາມທົນທຸກທໍລະມານນີ້ ກໍໃຫ້ເປັນໄປຕາມຄວາມປະສົງຂອງພຣະອົງເທີ້ນ”
40026043	ພຣະອົງໄດ້ກັບມາເທື່ອໜຶ່ງອີກ ແລະເຫັນພວກສາວົກນອນຫລັບຢູ່ ພວກເພິ່ນບໍ່ສາມາດມືນຕາຂຶ້ນໄດ້.
40026044	ພຣະອົງຈຶ່ງປະພວກເພິ່ນໄວ້ແລ້ວໄປອີກ ເພື່ອພາວັນນາອະທິຖານເປັນເທື່ອທີສາມ ໂດຍກ່າວຖ້ອຍຄຳຢ່າງດຽວກັນ.
40026045	ແລ້ວພຣະອົງກໍກັບມາຫາພວກສາວົກ ແລະກ່າວວ່າ, “ພວກເຈົ້າຍັງພັກຜ່ອນນອນຫລັບຢູ່ບໍ? ເບິ່ງດູເວລາມາເຖິງແລ້ວ ບຸດມະນຸດກຳລັງຈະຖືກມອບໄວ້ໃນກຳມືຂອງຄົນບາບທັງຫລາຍ.
40026046	ຈົ່ງລຸກຂຶ້ນ ພາກັນໄປເທາະ ເບິ່ງແມ! ຄົນທີ່ຈະມອບເຮົາໄວ້ກໍມາທີ່ນີ້ແລ້ວ.”
40026047	ພຣະເຢຊູເຈົ້າກ່າວຍັງບໍ່ທັນຂາດຄຳ ຜູ້ໜຶ່ງໃນສາວົກສິບສອງຄົນນັ້ນ ຄືຢູດາກໍມາຮອດພ້ອມກັບຄົນຈຳນວນຫລວງຫລາຍທີ່ຖືດາບ ແລະໄມ້ຄ້ອນມາຈາກພວກຫົວໜ້າປະໂຣຫິດແລະພວກເຖົ້າແກ່.
40026048	ຢູດາຜູ້ທີ່ຈະມອບພຣະອົງໄວ້ນັ້ນ ໄດ້ໃຊ້ສັນຍານບອກພວກເຂົາວ່າ, “ຜູ້ໃດທີ່ຂ້ອຍຄຳນັບແລະຈູບ ແມ່ນຜູ້ນັ້ນແຫລະ ໃຫ້ພວກເຈົ້າຈັບກຸມເອົາໄວ້”
40026049	ຢູດາຍ່າງເຂົ້າໄປຫາພຣະເຢຊູເຈົ້າ ແລະເວົ້າວ່າ, “ສະບາຍດີ ທ່ານອາຈານ” ແລ້ວລາວກໍຈູບພຣະອົງຢ່າງຮັກແພງ.
40026050	ພຣະເຢຊູເຈົ້າຕອບວ່າ, “ສະຫາຍເອີຍ ຈົ່ງເຮັດຕາມສິ່ງທີ່ເຈົ້າຕັ້ງໃຈໄວ້ສາ” ແລ້ວພວກເຂົາກໍເຂົ້າໄປຈັບກຸມພຣະເຢຊູເຈົ້າໄວ້.
40026051	ໃນຂະນະນັ້ນ ມີຄົນໜຶ່ງໃນພວກທີ່ໄປກັບພຣະເຢຊູເຈົ້າ ຊັກດາບຂອງຕົນອອກຟັນຫູຂອງຄົນຮັບໃຊ້ຂອງມະຫາປະໂຣຫິດເບື້ອງໜຶ່ງຂາດ
40026052	ພຣະເຢຊູເຈົ້າຈຶ່ງບອກຜູ້ນັ້ນວ່າ, “ຈົ່ງເອົາດາບຂອງເຈົ້າມ້ຽນໃສ່ຝັກໄວ້ສາ ເພາະວ່າຜູ້ທີ່ໃຊ້ດາບກໍຈະຕາຍດ້ວຍດາບ.
40026053	ເຈົ້າບໍ່ຮູ້ບໍວ່າ ເຮົາເອີ້ນຫາພຣະບິດາຂອງເຮົາໃຫ້ຊ່ວຍເຫລືອໄດ້ ແລະໃນທັນທີ ພຣະອົງຈະໃຊ້ຝູງເທວະດາຫລາຍກວ່າສິບສອງກອງທັບມາຊ່ວຍເຮົາ.
40026054	ຖ້າຢ່າງນັ້ນ ພຣະຄຳພີທີ່ກ່າວວ່າ, ຈຳເປັນຕ້ອງເກີດຂຶ້ນຢ່າງນັ້ນ ຈະສຳເລັດໄດ້ຢ່າງໃດ?”
40026055	ແລ້ວພຣະເຢຊູເຈົ້າກໍກ່າວຕໍ່ປະຊາຊົນວ່າ, “ພວກເຈົ້າຖືດາບ ຖືໄມ້ຄ້ອນມາຈັບເຮົາເໝືອນດັ່ງຈັບໂຈນຊັ້ນບໍ? ທຸກໆວັນເຮົາໄດ້ນັ່ງສັ່ງສອນຢູ່ໃນບໍລິເວນພຣະວິຫານ ແຕ່ພວກເຈົ້າບໍ່ໄດ້ຈັບເຮົາ.
40026056	ແຕ່ເຫດການທັງໝົດນີ້ໄດ້ເກີດຂຶ້ນ ກໍເພື່ອໃຫ້ສຳເລັດ ຕາມທີ່ພວກຜູ້ທຳນວາຍໄດ້ຂຽນໄວ້ໃນພຣະຄຳພີ.” ເມື່ອນັ້ນ ພວກສາວົກທຸກຄົນໄດ້ປະຖິ້ມພຣະອົງ ແລະແລ່ນປົບໜີໄປ.
40026057	ພວກທີ່ຈັບພຣະເຢຊູເຈົ້ານັ້ນ ໄດ້ພາພຣະອົງໄປຍັງເຮືອນຂອງມະຫາປະໂຣຫິດກາຢະຟາ ບ່ອນທີ່ພວກທຳມະຈານກັບພວກເຖົ້າແກ່ໄດ້ມາປະຊຸມກັນຢູ່.
40026058	ສ່ວນເປໂຕກໍຕິດຕາມພຣະອົງໄປໃນໄລຍະຫ່າງໆ ຈົນມາເຖິງເດີ່ນບ້ານຂອງມະຫາປະໂຣຫິດ, ແລ້ວລາວກໍເຂົ້າໄປນັ່ງທີ່ເດີ່ນບ້ານຮ່ວມກັບພວກທະຫານຍາມ ເພື່ອຊອມເບິ່ງວ່າເລື່ອງນັ້ນຈະສິ້ນສຸດລົງຢ່າງໃດ.
40026059	ບັນດາຫົວໜ້າປະໂຣຫິດ ແລະບັນດາສະມາຊິກສະພາ ຫາພະຍານຫລັກຖານບໍ່ຈິງຂຶ້ນມາຕໍ່ສູ້ພຣະອົງ ເພື່ອໃຫ້ພຣະອົງຖືກໂທດປະຫານ,
40026060	ແຕ່ພວກເຂົາຫາຫລັກຖານບໍ່ໄດ້ ເຖິງແມ່ນວ່າ ມີຫລາຍຄົນອອກມາກ່າວຫາພຣະອົງ ໂດຍບໍ່ມີມູນຄວາມຈິງກໍຕາມ ໃນທີ່ສຸດ ກໍມີສອງຄົນອອກມາ
40026061	ແລະກ່າວຫາວ່າ, “ຄົນນີ້ແຫລະ ໄດ້ເວົ້າວ່າ, ‘ເຮົາສາມາດມ້າງພຣະວິຫານຂອງພຣະເຈົ້າລົງ ແລະສ້າງຂຶ້ນໃໝ່ໄດ້ພາຍໃນສາມວັນ.’”
40026062	ມະຫາປະໂຣຫິດຢືນຂຶ້ນ ແລະເວົ້າຕໍ່ພຣະເຢຊູເຈົ້າວ່າ, “ເຈົ້າບໍ່ຕອບຫຍັງບໍ? ຂໍ້ກ່າວຫາຕໍ່ສູ້ເຈົ້າເຫລົ່ານີ້ເປັນແນວໃດ?”
40026063	ແຕ່ພຣະເຢຊູເຈົ້າມິດງຽບຢູ່ ແລ້ວມະຫາປະໂຣຫິດໄດ້ເວົ້າຕໍ່ພຣະອົງອີກວ່າ, “ໃນນາມຂອງພຣະເຈົ້າອົງຊົງຊີວິດຢູ່ ໃຫ້ເຈົ້າສາບານວ່າ, ‘ເຈົ້າເປັນພຣະຄຣິດພຣະບຸດຂອງພຣະເຈົ້າ.’”
40026064	ພຣະເຢຊູເຈົ້າຊົງຕອບວ່າ, “ດັ່ງທີ່ເຈົ້າເວົ້ານັ້ນແລ້ວ, ແຕ່ຫລາຍກວ່ານັ້ນອີກ ເຮົາບອກພວກເຈົ້າວ່າ ໃນເວລາຕໍ່ໄປ ພວກເຈົ້າຈະເຫັນບຸດມະນຸດນັ່ງຢູ່ເບື້ອງຂວາຂອງຜູ້ຊົງຣິດອຳນາດຍິ່ງໃຫຍ່ ແລະກຳລັງສະເດັດມາເທິງເມກໃນສະຫວັນ”
40026065	ເມື່ອໄດ້ຍິນດັ່ງນັ້ນ ມະຫາປະໂຣຫິດກໍຈີກເສື້ອຂອງຕົນ ແລ້ວເວົ້າຂຶ້ນວ່າ, “ມັນໄດ້ເວົ້າໝິ່ນປະໝາດພຣະເຈົ້າແລ້ວ ພວກເຮົາຍັງຈະຕ້ອງການພະຍານຫຍັງຕື່ມອີກ? ນີ້ແຫລະ ພວກເຈົ້າໄດ້ຍິນຄຳເວົ້າໝິ່ນປະໝາດພຣະເຈົ້າແລ້ວ
40026066	ພວກເຈົ້າຄິດເຫັນຢ່າງໃດ?” ພວກເຂົາຕອບວ່າ, “ມັນຜິດແລະສົມຄວນຕາຍ.”
40026067	ແລ້ວພວກເຂົາກໍຖົ່ມນໍ້າລາຍໃສ່ໜ້າພຣະເຢຊູເຈົ້າ ແລະຕົບຕີພຣະອົງ ສ່ວນພວກທີ່ຕົບໜ້າພຣະອົງ
40026068	ກໍເວົ້າເຢາະເຢີ້ຍວ່າ, “ເຈົ້າພຣະຄຣິດ ທວາຍເບິ່ງດູວ່າ ແມ່ນຜູ້ໃດຕີມຶງ?”
40026069	ຝ່າຍເປໂຕທີ່ນັ່ງຢູ່ຂ້າງນອກໃນເດີ່ນບ້ານ ເມື່ອສາວໃຊ້ຄົນໜຶ່ງໄດ້ຍ່າງມາຫາ ແລະເວົ້າວ່າ, “ເຈົ້າເຄີຍໄປມາກັບເຢຊູໄທຄາລີເລເໝືອນກັນ.”
40026070	ແຕ່ເປໂຕໄດ້ຕອບປະຕິເສດຕໍ່ໜ້າທຸກຄົນວ່າ, “ຂ້ອຍບໍ່ຮູ້ເລື່ອງທີ່ເຈົ້າໄດ້ເວົ້າມານັ້ນ”
40026071	ແລ້ວລາວກໍຍ່າງໄປທາງປະຕູເດີ່ນບ້ານ ສາວໃຊ້ຄົນອື່ນເຫັນລາວ ຈຶ່ງເວົ້າກັບຄົນທີ່ຢືນຢູ່ໃນບ່ອນນັ້ນວ່າ, “ຄົນນີ້ແຫລະ ເຄີຍໄປມາກັບເຢຊູໄທນາຊາເຣັດ.”
40026072	ເປໂຕໄດ້ປະຕິເສດອີກໂດຍສາບານວ່າ, “ຂ້ອຍບໍ່ຮູ້ຈັກຄົນນັ້ນ”
40026073	ຫລັງຈາກນັ້ນໜ້ອຍໜຶ່ງ ຄົນທີ່ຢືນຢູ່ບ່ອນນັ້ນກໍມາຫາເປໂຕ ແລະເວົ້າວ່າ, “ເຈົ້າເປັນພັກພວກຂອງຄົນເຫລົ່ານັ້ນແທ້. ດ້ວຍວ່າ, ສຳນຽງຄຳເວົ້າຂອງເຈົ້າກໍສໍ່ໃຫ້ຮູ້ແລ້ວ.”
40026074	ແລ້ວເປໂຕໄດ້ຕັ້ງຕົ້ນສາບແຊ່ງຕົນເອງ ແລະສາບານຕໍ່ພວກເຂົາວ່າ, “ຂ້ອຍບໍ່ຮູ້ຈັກຊາຍຄົນນັ້ນ.” ໃນທັນໃດນັ້ນ ໄກ່ກໍຂັນ
40026075	ແລະເປໂຕກໍສຳນຶກໄດ້ເຖິງຄຳເວົ້າທີ່ພຣະເຢຊູເຈົ້າໄດ້ກ່າວໄວ້ວ່າ, “ກ່ອນໄກ່ຂັນເຈົ້າຈະປະຕິເສດວ່າ ບໍ່ຮູ້ຈັກເຮົາເຖິງສາມເທື່ອ.” ແລ້ວລາວກໍອອກໄປຂ້າງນອກ ແລະຮ້ອງໄຫ້ຢ່າງຂົມຂື່ນໃນຈິດໃຈ.
40027001	ວັນຕໍ່ມາແຕ່ເຊົ້າໆ ພວກຫົວໜ້າປະໂຣຫິດກັບພວກເຖົ້າແກ່ທຸກຄົນໄດ້ວາງແຜນຕໍ່ສູ້ພຣະເຢຊູເຈົ້າ ເພື່ອປະຫານຊີວິດພຣະອົງ.
40027002	ພວກເຂົາລ່າມໂສ້ພຣະອົງ ແລະນຳພຣະອົງໄປມອບໃຫ້ປີລາດຜູ້ປົກຄອງຊາວໂຣມ.
40027003	ເມື່ອຢູດາຄົນທໍລະຍົດ ໄດ້ຮູ້ວ່າພຣະເຢຊູເຈົ້າຕ້ອງຖືກໂທດເຖິງຕາຍ ລາວກໍສຳນຶກຜິດກິນແໜງໃຈ. ດັ່ງນັ້ນ ລາວຈຶ່ງນຳເງິນສາມສິບຫລຽນ ໄປຄືນໃຫ້ພວກຫົວໜ້າປະໂຣຫິດແລະພວກເຖົ້າແກ່.
40027004	ແລະກ່າວວ່າ, “ຂ້ານ້ອຍຜິດໄປແລ້ວ ໂດຍມອບຄົນທີ່ບໍ່ມີຄວາມຜິດໃຫ້ເຖິງແກ່ຄວາມຕາຍ.” ພວກເຂົາຕອບວ່າ, “ເລື່ອງນັ້ນເປັນທຸລະອັນໃດກັບເຮົາ ແມ່ນທຸລະຂອງເຈົ້າເອງ.”
40027005	ຢູດາໄດ້ຖິ້ມເງິນໄວ້ໃນພຣະວິຫານ ແລະອອກໜີໄປ ແລ້ວລາວກໍໄປຜູກຄໍຕາຍ.
40027006	ພວກຫົວໜ້າປະໂຣຫິດຈັບເອົາເງິນຫລຽນຂຶ້ນມາ ແລະເວົ້າວ່າ, “ນີ້ແມ່ນເງິນເລືອດ ແລະ ເປັນການຜິດກົດບັນຍັດ ທີ່ພວກເຮົາຈະເອົາໄປໄວ້ໃນຄັງຂອງວິຫານ”
40027007	ຫລັງຈາກພວກເຂົາໄດ້ປຶກສາກັນເປັນທີ່ຕົກລົງແລ້ວ ກໍເອົາເງິນນີ້ໄປຊື້ນາຂອງຊ່າງປັ້ນໝໍ້ ເພື່ອໃຫ້ເປັນບ່ອນຝັງສົບສຳລັບຄົນຕ່າງດ້າວ.
40027008	ດັ່ງນັ້ນແຫລະ ນາທົ່ງນີ້ຈຶ່ງມີຊື່ວ່າ, “ນາເລືອດ” ຈົນເຖິງທຸກວັນນີ້.
40027009	ເຫດການນີ້ ກໍສຳເລັດຕາມທີ່ຜູ້ທຳນວາຍເຢເຣມີຢາໄດ້ກ່າວໄວ້ວ່າ, “ພວກເຂົາໄດ້ເອົາເງິນສາມສິບຫລຽນ ຊຶ່ງເປັນລາຄາຜູ້ທີ່ພວກເຂົາຄາດລາຄາໄວ້ ຄືປະຊາຊົນອິດສະຣາເອນໄດ້ຕີລາຄານັ້ນ
40027010	ແລະ ພວກເຂົາໃຊ້ເງິນນັ້ນເພື່ອຊື້ນາຂອງຊ່າງປັ້ນໝໍ້ ຕາມທີ່ອົງພຣະຜູ້ເປັນເຈົ້າໄດ້ສັ່ງຂ້າພະເຈົ້າໄວ້.”
40027011	ເມື່ອພຣະເຢຊູເຈົ້າໄດ້ມາຢືນຢູ່ຕໍ່ໜ້າຜູ້ປົກຄອງຊາວໂຣມແລ້ວ ເພິ່ນຈຶ່ງຖາມພຣະອົງວ່າ, “ເຈົ້າເປັນກະສັດຂອງຊາວຢິວບໍ?” ພຣະເຢຊູເຈົ້າຕອບວ່າ, “ທ່ານເວົ້າດັ່ງນັ້ນແລ້ວ”
40027012	ແຕ່ຂໍ້ກ່າວໂທດຂອງພວກຫົວໜ້າປະໂຣຫິດແລະພວກເຖົ້າແກ່ນັ້ນ ພຣະອົງບໍ່ຕອບຫຍັງເລີຍ.
40027013	ດັ່ງນັ້ນ ປີລາດຈຶ່ງເວົ້າຕໍ່ພຣະອົງວ່າ, “ເຈົ້າບໍ່ໄດ້ຍິນເລື່ອງທັງຫລາຍທີ່ພວກເຂົາກ່າວຫາບໍ?”
40027014	ແຕ່ພຣະເຢຊູເຈົ້າບໍ່ຕອບຈັກຄຳຈົນຜູ້ປົກຄອງປະຫລາດໃຈຫລາຍ.
40027015	ໃນເທດສະການປັດສະຄາທຸກໆປີ ຜູ້ປົກຄອງຊາວໂຣມເຄີຍປ່ອຍນັກໂທດຄົນໜຶ່ງໃຫ້ເປັນອິດສະຫລະ ຕາມທີ່ປະຊາຊົນຂໍຮ້ອງ.
40027016	ໃນສະໄໝນັ້ນ ມີນັກໂທດຜູ້ໜຶ່ງທີ່ຄົນຮູ້ຈັກທົ່ວໄປຊື່ວ່າເຢຊູບາຣາບາ.
40027017	ເມື່ອປະຊາຊົນມາຮ່ວມຊຸມນຸມກັນ ແລ້ວປີລາດຈຶ່ງຖາມວ່າ, “ພວກທ່ານຢາກໃຫ້ຂ້າພະເຈົ້າປ່ອຍຜູ້ໃດ? ເຢຊູບາຣາບາ ຫລືເຢຊູຜູ້ທີ່ເອີ້ນວ່າພຣະຄຣິດ?”
40027018	ເພາະປີລາດຮູ້ດີວ່າ ພວກຜູ້ນຳສາສະໜາຢິວໄດ້ມອບພຣະເຢຊູເຈົ້າໄວ້ດ້ວຍໃຈອິດສາ.
40027019	ຂະນະທີ່ປີລາດນັ່ງຢູ່ບ່ອນຕັດສິນຄວາມນັ້ນ ເມຍຂອງເພິ່ນກໍໃຊ້ຄົນມາບອກເພິ່ນວ່າ, “ຢ່າໄດ້ພົວພັນກັບເລື່ອງຂອງຄົນບໍ່ມີຄວາມຜິດນັ້ນ ເພາະວັນນີ້ນ້ອງເປັນທຸກໜັກໃຈ ຍ້ອນຄວາມຝັນກ່ຽວກັບຜູ້ນັ້ນ.”
40027020	ພວກຫົວໜ້າປະໂຣຫິດກັບພວກເຖົ້າແກ່ໄດ້ຍຸຍົງປະຊາຊົນ ຂໍໃຫ້ປ່ອຍບາຣາບາ ແລະໃຫ້ປະຫານພຣະເຢຊູເຈົ້າ.
40027021	ແຕ່ປີລາດຖາມປະຊາຊົນວ່າ, “ໃນສອງຄົນນີ້ ພວກທ່ານຢາກໃຫ້ຂ້າພະເຈົ້າປ່ອຍຜູ້ໃດໃຫ້ພວກທ່ານ?” ພວກເຂົາຕອບວ່າ, “ບາຣາບາ”
40027022	ແລ້ວປີລາດຈຶ່ງຖາມພວກເຂົາວ່າ, “ຖ້າຢ່າງນັ້ນ ພວກທ່ານຈະໃຫ້ຂ້າພະເຈົ້າເຮັດຢ່າງໃດ ແກ່ເຢຊູຜູ້ທີ່ເອີ້ນວ່າ ພຣະຄຣິດ?” ພວກເຂົາພາກັນຕອບວ່າ, “ໃຫ້ຄຶງໄວ້ທີ່ໄມ້ກາງແຂນ.”
40027023	ແຕ່ປີລາດຖາມວ່າ, “ຄົນຜູ້ນີ້ໄດ້ເຮັດຜິດຫຍັງ?” ແລ້ວພວກເຂົາກໍຮ້ອງດັງແຮງຂຶ້ນຈົນສຸດສຽງວ່າ, “ຄຶງໄວ້ທີ່ໄມ້ກາງແຂນ.”
40027024	ເມື່ອປີລາດເຫັນວ່າບໍ່ມີຜົນຫຍັງ ມີແຕ່ການວຸ້ນວາຍກຳລັງເກີດຂຶ້ນ. ສະນັ້ນ ເພິ່ນຈຶ່ງເອົານໍ້າມາລ້າງມືຕໍ່ໜ້າປະຊາຊົນ ແລະເວົ້າວ່າ, “ຂ້າພະເຈົ້າບໍ່ຂໍຮັບຜິດຊອບໃດໆ ສຳລັບຄວາມຕາຍຂອງຊາຍຄົນນີ້ ແຕ່ແມ່ນພວກທ່ານເອງທີ່ຕ້ອງຮັບຜິດຊອບ.”
40027025	ປະຊາຊົນທັງໝົດຕອບວ່າ, “ໃຫ້ໂທດເລື່ອງຄວາມຕາຍຂອງລາວ ຕົກຖືກພວກເຮົາ ແລະລູກຫລານຂອງພວກເຮົາ”
40027026	ແລ້ວປີລາດກໍປ່ອຍບາຣາບາໃຫ້ພວກເຂົາ ແລະເມື່ອໃຫ້ພວກເຂົາຂ້ຽນພຣະເຢຊູເຈົ້າແລ້ວ ເພິ່ນໄດ້ມອບພຣະອົງໃຫ້ຄຶງໄວ້ທີ່ໄມ້ກາງແຂນ.
40027027	ແລ້ວພວກທະຫານຂອງປີລາດກໍນຳພຣະເຢຊູເຈົ້າເຂົ້າໄປໃນເດີ່ນບ້ານຂອງຜູ້ປົກຄອງ ແລະໃຫ້ທະຫານທັງກອງຮ້ອຍມາເຕົ້າໂຮມກັນອ້ອມພຣະອົງ.
40027028	ພວກເຂົາດຶງເຄື່ອງນຸ່ງຂອງພຣະອົງອອກ ແລະເອົາເສື້ອຄຸມສີແດງສົດມານຸ່ງໃຫ້ພຣະອົງ.
40027029	ພວກເຂົາໄດ້ເອົາເຄືອໜາມຖັກເປັນໂຄ້ງແທນມົງກຸດ ສຸບໃສ່ຫົວຂອງພຣະອົງ ແລະເອົາໄມ້ອໍ້ໃສ່ມືເບື້ອງຂວາໃຫ້ພຣະອົງຖື ແລ້ວພວກເຂົາກໍຄຸເຂົ່າລົງຕໍ່ໜ້າພຣະອົງ ແລະ ເວົ້າເຢາະເຢີ້ຍວ່າ, “ຂໍໃຫ້ກະສັດຂອງຊາດຢິວ ຈົ່ງຊົງພຣະຈະເລີນເທີ້ນ”
40027030	ພວກເຂົາໄດ້ຖົ່ມນໍ້າລາຍໃສ່ພຣະອົງ ແລະດຶງເອົາໄມ້ອໍ້ທີ່ພຣະອົງຖືນັ້ນ ມາຕີຫົວຂອງພຣະອົງ.
40027031	ເມື່ອເຢາະເຢີ້ຍພຣະອົງແລ້ວ ພວກເຂົາຈຶ່ງໄດ້ຖອດເສື້ອຄຸມອອກ ແລະໄດ້ເອົາເຄື່ອງນຸ່ງຂອງພຣະອົງມານຸ່ງໃຫ້ພຣະອົງຄືນ ແລ້ວພວກເຂົາກໍພາພຣະອົງອອກໄປ ເພື່ອຄຶງໄວ້ທີ່ໄມ້ກາງແຂນ.
40027032	ຂະນະທີ່ກຳລັງອອກໄປນັ້ນ ພວກເຂົາໄດ້ພົບຊາຍຊາວກີເຣເນຄົນໜຶ່ງຊື່ວ່າ ຊີໂມນ, ຈຶ່ງເກນລາວໃຫ້ແບກໄມ້ກາງແຂນຂອງພຣະເຢຊູເຈົ້າ.
40027033	ເມື່ອມາເຖິງບ່ອນໜຶ່ງທີ່ເອີ້ນວ່າ ໂຄລະໂຄທາ ຊຶ່ງໝາຍຄວາມວ່າ, “ບ່ອນທີ່ມີກະໂຫລກຫົວ”
40027034	ພວກເຂົາໄດ້ເອົາເຫລົ້າອະງຸ່ນສົ້ມ ປະສົມກັບນໍ້າບີໃຫ້ພຣະອົງດື່ມ, ແຕ່ເມື່ອຊີມເບິ່ງແລ້ວພຣະອົງບໍ່ຍອມດື່ມ.
40027035	ເມື່ອໄດ້ຄຶງພຣະອົງທີ່ໄມ້ກາງແຂນແລ້ວ ພວກເຂົາກໍໄດ້ແບ່ງປັນເຄື່ອງນຸ່ງຂອງພຣະອົງໂດຍໃຊ້ສະຫລາກ.
40027036	ຫລັງຈາກນັ້ນ ກໍພາກັນນັ່ງຢູ່ທີ່ນັ້ນ ເພື່ອເຝົ້າເບິ່ງພຣະອົງ.
40027037	ຢູ່ເທິງຫົວຂອງພຣະອົງ ພວກເຂົາໄດ້ເອົາປ້າຍຄຳກ່າວໂທດຕອກຕິດໃສ່ໄວ້ໂດຍມີຂໍ້ຂຽນວ່າ, “ຜູ້ນີ້ແມ່ນເຢຊູ ກະສັດຂອງຊາດຢິວ.”
40027038	ໃນຂະນະດຽວກັນນັ້ນ ກໍໄດ້ຄຶງໂຈນສອງຄົນໃສ່ໄມ້ກາງແຂນໄວ້ກັບພຣະອົງ ເບື້ອງຂວາຄົນໜຶ່ງ ແລະເບື້ອງຊ້າຍຄົນໜຶ່ງ.
40027039	ຝ່າຍປະຊາຊົນທີ່ຜ່ານໄປມານັ້ນສັ່ນຫົວ ແລະກ່າວໝິ່ນປະໝາດໃສ່ພຣະອົງວ່າ,
40027040	“ເຮີຍ ເຈົ້າຜູ້ທີ່ມ້າງພຣະວິຫານ ແລະສ້າງໃໝ່ໃນສາມວັນ ຖ້າເຈົ້າເປັນລູກຂອງພຣະເຈົ້າແທ້ ຊ່ວຍຕົນເອງແມ ຈົ່ງລົງມາຈາກໄມ້ກາງແຂນເບິ່ງດູ.”
40027041	ໃນທຳນອງດຽວກັນ ພວກຫົວໜ້າປະໂຣຫິດແລະພວກທຳມະຈານກັບພວກເຖົ້າແກ່ ກໍໄດ້ເວົ້າໝິ່ນປະໝາດພຣະອົງວ່າ,
40027042	“ລາວຊ່ວຍຄົນອື່ນໄດ້ ແຕ່ລາວຊ່ວຍຕົນເອງບໍ່ໄດ້ ຖ້າລາວເປັນກະສັດຂອງຊາດອິດສະຣາເອນ, ໃຫ້ລາວລົງຈາກໄມ້ກາງແຂນດຽວນີ້ ແລ້ວພວກເຮົາຈະເຊື່ອໃນລາວ
40027043	ລາວໄດ້ໄວ້ວາງໃຈໃນພຣະເຈົ້າ ແລະໄດ້ອ້າງຕົນວ່າເປັນພຣະບຸດຂອງພຣະເຈົ້າ ເບິ່ງດູວ່າ ພຣະເຈົ້າຈະພໍພຣະໄທຊ່ວຍລາວໃຫ້ພົ້ນດຽວນີ້ຫລືບໍ່.”
40027044	ແມ່ນແຕ່ໂຈນທີ່ຖືກຄຶງໄວ້ທີ່ໄມ້ກາງແຂນກັບພຣະອົງ ກໍເວົ້າໝິ່ນປະໝາດພຣະອົງເໝືອນກັນ.
40027045	ຕັ້ງແຕ່ເວລາທ່ຽງວັນ ທົ່ວແຜ່ນດິນກໍເກີດມືດມົວເປັນເວລາສາມຊົ່ວໂມງ.
40027046	ພໍເຖິງບ່າຍສາມໂມງ ພຣະເຢຊູເຈົ້າໄດ້ຮ້ອງຂຶ້ນດ້ວຍສຽງດັງວ່າ, “ເອລີ ເອລີ ແລມາ ຊາບັກທານີ?” ຊຶ່ງແປວ່າ, “ພຣະເຈົ້າຂອງຂ້ານ້ອຍ, ພຣະເຈົ້າຂອງຂ້ານ້ອຍເອີຍ, ດ້ວຍເຫດໃດພຣະອົງຈຶ່ງປະຖິ້ມຂ້ານ້ອຍເສຍ?”
40027047	ມີບາງຄົນທີ່ຢືນຢູ່ໃນທີ່ນັ້ນ ເມື່ອໄດ້ຍິນພຣະອົງຈຶ່ງເວົ້າວ່າ, “ລາວຮ້ອງຫາເອລີຢາ”
40027048	ໃນທັນໃດນັ້ນ ມີຄົນໜຶ່ງໃນພວກເຂົາ ໄດ້ແລ່ນໄປເອົາຟອງນໍ້າຈຸ່ມໃສ່ເຫລົ້າອະງຸ່ນສົ້ມ, ສຽບໃສ່ປາຍໄມ້ອໍ້ ແລະຍື່ນໃຫ້ພຣະອົງດື່ມ.
40027049	ແຕ່ຄົນອື່ນເວົ້າວ່າ, “ຄອຍຖ້າກ່ອນ ຖ້າເບິ່ງວ່າເອລີຢາຈະມາຊ່ວຍລາວໃຫ້ພົ້ນຫລືບໍ່.”
40027050	ພຣະເຢຊູເຈົ້າໄດ້ຮ້ອງສຽງດັງອີກເທື່ອໜຶ່ງ ແລ້ວກໍສິ້ນລົມຫາຍໃຈ.
40027051	ແລ້ວຜ້າກັ້ງໃນພຣະວິຫານ ກໍໄດ້ຈີກອອກເປັນສອງຕ່ອນແຕ່ເທິງຮອດລຸ່ມ ແຜ່ນດິນກໍສະທ້ານຫວັ່ນໄຫວ ແລະໂງ່ນຫີນກໍແຕກອອກເປັນປ່ຽງໆ
40027052	ອຸບມຸງຝັງສົບທັງຫລາຍໄດ້ໄຂອອກ ແລ້ວສົບໄພ່ພົນຂອງພຣະເຈົ້າຫລາຍຄົນທີ່ຕາຍໄປແລ້ວ ກໍຄືນສູ່ຊີວິດ
40027053	ຫລັງຈາກພຣະເຢຊູເຈົ້າເປັນຄືນມາຈາກຕາຍແລ້ວ ເຂົາທັງຫລາຍຈຶ່ງໄດ້ອອກຈາກອຸບມຸງ ແລະໄດ້ເຂົ້າໄປໃນນະຄອນສັກສິດ ແລະປາກົດໃຫ້ຫລາຍຄົນໄດ້ເຫັນ.
40027054	ເມື່ອນາຍທະຫານກັບພວກທະຫານທີ່ເຝົ້າພຣະເຢຊູເຈົ້າ ໄດ້ເຫັນແຜ່ນດິນຫວັ່ນໄຫວ ແລະເຫດການທັງໝົດທີ່ເກີດຂຶ້ນນັ້ນ ພວກເຂົາກໍສະທ້ານຢ້ານກົວຫລາຍ ຈຶ່ງເວົ້າວ່າ, “ເພິ່ນແມ່ນພຣະບຸດຂອງພຣະເຈົ້າແທ້ຈິງ.”
40027055	ໃນທີ່ນັ້ນ ມີແມ່ຍິງຫລາຍຄົນເບິ່ງຢູ່ຫ່າງໆ ແມ່ຍິງເຫລົ່ານີ້ໄດ້ຕິດຕາມພຣະເຢຊູເຈົ້າ ແລະບົວລະບັດພຣະອົງ ມາແຕ່ແຂວງຄາລີເລ.
40027056	ໃນພວກແມ່ຍິງເຫລົ່ານີ້ມີ: ມາຣີໄທມັກດາລາ, ມາຣີຜູ້ເປັນແມ່ຂອງຢາໂກໂບ ແລະ ໂຢເຊັບ ແລະເມຍຂອງເຊເບດາຍ.
40027057	ເມື່ອເຖິງຕອນຄໍ່າ ຊາຍຮັ່ງມີຄົນໜຶ່ງຈາກບ້ານອາຣີມາທາຍກໍມາເຖິງ ລາວຊື່ວ່າໂຢເຊັບ ແລະເປັນສາວົກຄົນໜຶ່ງຂອງພຣະເຢຊູເຈົ້າເໝືອນກັນ.
40027058	ທ່ານຜູ້ນີ້ໄດ້ໄປຫາປີລາດ ເພື່ອຂໍເອົາພຣະສົບຂອງພຣະເຢຊູເຈົ້າ, ປີລາດຈຶ່ງໄດ້ສັ່ງໃຫ້ເຂົາ ມອບພຣະສົບຂອງພຣະອົງນັ້ນໃຫ້ແກ່ລາວ.
40027059	ເມື່ອໂຢເຊັບໄດ້ຮັບເອົາພຣະສົບລົງແລ້ວ ກໍໃຊ້ຜ້າປ່ານໃໝ່ອ່ຽມຫໍ່ພຣະສົບໄວ້,
40027060	ແລະ ນຳໄປວາງໄວ້ໃນອຸບມຸງຂອງຕົນ ຊຶ່ງຫາກໍເຈາະໄວ້ໃນໂງ່ນຫີນ ແລະເມື່ອກື່ງກ້ອນຫີນຂະໜາດໃຫຍ່ ອັດປາກອຸບມຸງໄວ້ແລ້ວ ລາວກໍໜີໄປ.
40027061	ມາຣີໄທມັກດາລາ ກັບມາຣີຄົນໜຶ່ງອີກ ກໍນັ່ງຢູ່ທີ່ນັ້ນຕໍ່ໜ້າອຸບມຸງ.
40027062	ວັນຕໍ່ມາເປັນວັນຊະບາໂຕ ພວກຫົວໜ້າປະໂຣຫິດກັບພວກຟາຣີຊາຍໄດ້ໄປພົບປີລາດ
40027063	ແລະເວົ້າວ່າ, “ທ່ານເອີຍ ພວກຂ້າພະເຈົ້າຈື່ໄດ້ວ່າ ເມື່ອຄົນຫລອກລວງຜູ້ນັ້ນຍັງມີຊີວິດຢູ່ ໄດ້ເວົ້າວ່າ, ‘ຫລັງຈາກສາມວັນແລ້ວ ເຮົາຈະເປັນຄືນມາສູ່ຊີວິດ.’
40027064	ດ້ວຍເຫດນັ້ນ ຂໍທ່ານຈົ່ງອອກຄຳສັ່ງໃຫ້ວາງມາດຕະການ ເຝົ້າຍາມອຸບມຸງຢ່າງເຂັ້ມງວດ ຈົນເຖິງວັນທີສາມ ຢ້ານວ່າພວກສາວົກຂອງລາວຈະມາລັກເອົາສົບນັ້ນໄປ ແລະມາບອກປະຊາຊົນວ່າ ລາວເປັນຄືນມາຈາກຕາຍ ການຫລອກລວງຄັ້ງສຸດທ້າຍນີ້ ຈະຮ້າຍແຮງຍິ່ງກວ່າຄັ້ງທຳອິດ.”
40027065	ປີລາດຈຶ່ງຕອບພວກເຂົາວ່າ, “ພວກທ່ານມີທະຫານຍາມ ຈົ່ງເອົາໄປຍາມອຸບມຸງໃຫ້ດີ ຕາມຄວາມເຫັນຂອງພວກທ່ານ.”
40027066	ດັ່ງນັ້ນ ຄົນເຫລົ່ານີ້ຈຶ່ງຈາກໄປ ແລະໄດ້ຈັດວາງຄົນເຝົ້າຍາມອຸບມຸງໄວ້ຢ່າງເຂັ້ມແຂງ ພ້ອມທັງຕີຕາປະທັບໃສ່ກ້ອນຫີນໄວ້ດ້ວຍ.
40028001	ຫລັງຈາກວັນຊະບາໂຕນັ້ນເປັນວັນອາທິດ ຕັ້ງແຕ່ເຊົ້າໃກ້ຕາເວັນຂຶ້ນ ມາຣີໄທມັກດາລາ ແລະມາຣີຄົນໜຶ່ງອີກໄດ້ໄປເບິ່ງອຸບມຸງ.
40028002	ໃນທັນໃດນັ້ນ ກໍເກີດແຜ່ນດິນຫວັ່ນໄຫວຢ່າງຮ້າຍແຮງ ມີເທວະດາຂອງອົງພຣະຜູ້ເປັນເຈົ້າຕົນໜຶ່ງ ໄດ້ລົງມາຈາກສະຫວັນ ກື່ງກ້ອນຫີນອອກ ແລະນັ່ງຢູ່ເທິງກ້ອນຫີນນັ້ນ.
40028003	ເທວະດາຕົນນີ້ມີລັກສະນະເໝືອນແສງຟ້າແມບ ແລະເຄື່ອງນຸ່ງກໍຂາວເໝືອນຫິມະ.
40028004	ຝ່າຍພວກທະຫານຍາມອຸບມຸງນັ້ນ ສະທ້ານຢ້ານກົວຫລາຍ ແລະໄດ້ກາຍເປັນເໝືອນຄົນຕາຍ.
40028005	ເທວະດາຕົນນັ້ນ ໄດ້ກ່າວແກ່ພວກແມ່ຍິງວ່າ, “ຢ່າສູ່ຢ້ານເລີຍ ເຮົາຮູ້ແລ້ວວ່າ ພວກເຈົ້າມາຊອກຫາພຣະເຢຊູເຈົ້າ ຜູ້ທີ່ຖືກຄຶງໄວ້ທີ່ໄມ້ກາງແຂນ.
40028006	ພຣະອົງບໍ່ຢູ່ທີ່ນີ້ ພຣະອົງເປັນຄືນມາຈາກຕາຍແລ້ວ ຕາມທີ່ພຣະອົງໄດ້ກ່າວໄວ້ ຈົ່ງມາເບິ່ງບ່ອນທີ່ພວກເຂົາວາງພຣະອົງໄວ້.
40028007	ບັດນີ້ ຈົ່ງຟ້າວໄປບອກພວກສາວົກຂອງພຣະອົງວ່າ, ‘ພຣະອົງເປັນຄືນມາຈາກຕາຍແລ້ວ ແລະພຣະອົງໄປທີ່ແຂວງຄາລີເລກ່ອນພວກເຈົ້າ ພວກເຈົ້າຈະເຫັນພຣະອົງໃນທີ່ນັ້ນ’ ນີ້ແຫລະ ເຮົາໄດ້ບອກພວກເຈົ້າແລ້ວ.”
40028008	ຍິງເຫລົ່ານັ້ນຈຶ່ງຟ້າວອອກໄປຈາກອຸບມຸງທັງຢ້ານ ແລະທັງຊົມຊື່ນຍິນດີທີ່ສຸດ ແລະແລ່ນໄປບອກພວກສາວົກຂອງພຣະອົງ.
40028009	ໃນຂະນະນັ້ນ ພຣະເຢຊູເຈົ້າໄດ້ມາພົບພວກເຂົາ ແລະກ່າວວ່າ, “ສັນຕິສຸກຈົ່ງມີແກ່ພວກເຈົ້າເທີ້ນ.” ຍິງເຫລົ່ານັ້ນຈຶ່ງຫຍັບມາຈັບຕີນຂອງພຣະອົງ ແລະໄດ້ຂາບລົງນະມັດສະການພຣະອົງ.
40028010	ພຣະເຢຊູເຈົ້າກ່າວແກ່ພວກນາງວ່າ, “ຢ່າສູ່ຢ້ານ ຈົ່ງໄປບອກພວກພີ່ນ້ອງຂອງເຮົາໃຫ້ໄປຍັງແຂວງຄາລີເລ ແລະໃນທີ່ນັ້ນພວກເຂົາຈະເຫັນເຮົາ.”
40028011	ໃນຂະນະທີ່ຍິງເຫລົ່ານັ້ນກຳລັງໄປ ທະຫານຍາມອຸບມຸງບາງຄົນໄດ້ເຂົ້າໄປໃນເມືອງ ແລະໄດ້ບອກພວກຫົວໜ້າປະໂຣຫິດ ເຖິງເຫດການທັງປວງທີ່ໄດ້ເກີດຂຶ້ນນັ້ນ.
40028012	ພວກຫົວໜ້າປະໂຣຫິດຈຶ່ງປະຊຸມກັນກັບພວກເຖົ້າແກ່ ແລະໄດ້ເອົາເງິນຈຳນວນຫລາຍໃຫ້ພວກທະຫານຍາມ
40028013	ແລະ ສັ່ງວ່າ, “ໃຫ້ພວກເຈົ້າເວົ້າວ່າ, ‘ພວກສາວົກຂອງລາວໄດ້ມາລັກເອົາສົບໄປໃນຕອນກາງຄືນ ໃນຂະນະທີ່ພວກເຮົານອນຫລັບຢູ່.’
40028014	ຖ້າທ່ານຜູ້ປົກຄອງຮູ້ເຖິງເລື່ອງນີ້ ພວກເຮົາຈະຊັກຊວນເອົາໃຈເພິ່ນ ແລະຊ່ວຍໃຫ້ພວກເຈົ້າພົ້ນຈາກຄວາມທຸກຮ້ອນໃຈ.”
40028015	ເມື່ອພວກທະຫານຍາມຮັບເອົາເງິນແລ້ວ ກໍເຮັດຕາມຄຳແນະນຳນັ້ນ ເລື່ອງນີ້ຈຶ່ງເປັນທີ່ເລົ່າລືກັນ ໃນທ່າມກາງຊາວຢິວຈົນເຖິງທຸກວັນນີ້.
40028016	ແລ້ວພວກສາວົກສິບເອັດຄົນ ກໍໄດ້ໄປຍັງໂນນພູໃນແຂວງຄາລີເລ ບ່ອນທີ່ພຣະເຢຊູເຈົ້າໄດ້ບອກໃຫ້ແກ່ພວກເພິ່ນນັ້ນ.
40028017	ເມື່ອເຫັນພຣະອົງແລ້ວ ພວກເພິ່ນກໍຂາບລົງນະມັດສະການພຣະອົງ ແຕ່ບາງຄົນໃນພວກເພິ່ນຍັງສົງໄສຢູ່.
40028018	ພຣະເຢຊູເຈົ້າຈຶ່ງໄດ້ຫຍັບເຂົ້າມາໃກ້ ແລ້ວຊົງກ່າວກັບພວກເພິ່ນວ່າ, “ອຳນາດທັງໝົດໃນສະຫວັນ ແລະທີ່ແຜ່ນດິນໂລກ ໄດ້ມອບໃຫ້ແກ່ເຮົາແລ້ວ.
40028019	ເຫດສະນັ້ນ ພວກເຈົ້າຈົ່ງໄປ ຈົ່ງເຮັດໃຫ້ຄົນທຸກຊາດເປັນລູກສິດ ໃຫ້ເຂົາຮັບບັບຕິສະມາໃນພຣະນາມແຫ່ງພຣະບິດາ, ພຣະບຸດ ແລະ ພຣະວິນຍານບໍຣິສຸດເຈົ້າ
40028020	ສັ່ງສອນພວກເຂົາໃຫ້ຖືຮັກສາທຸກໆສິ່ງທີ່ເຮົາໄດ້ສັ່ງພວກເຈົ້າໄວ້ແລ້ວນັ້ນ ນີ້ແຫລະ ເຮົາຢູ່ກັບເຈົ້າທັງຫລາຍທຸກໆວັນຈົນສິ້ນໂລກນີ້.”
41001001	ນີ້ແມ່ນຂ່າວປະເສີດເລື່ອງພຣະເຢຊູຄຣິດເຈົ້າ ພຣະບຸດຂອງພຣະເຈົ້າ
41001002	ເລີ່ມຕົ້ນຕາມທີ່ພຣະເຈົ້າໄດ້ກ່າວໃຫ້ຜູ້ທຳນວາຍເອຊາຢາໄດ້ຂຽນໄວ້ດັ່ງນີ້: “ເຮົາຈະໃຊ້ຜູ້ນຳຂ່າວຂອງເຮົາ ໄປກ່ອນໜ້າທ່ານ. ເພື່ອໄຂຫົນທາງໄວ້ສຳລັບທ່ານ.”
41001003	“ແມ່ນສຽງຂອງຄົນໜຶ່ງທີ່ຮ້ອງປະກາດ ໃນຖິ່ນແຫ້ງແລ້ງກັນດານ ວ່າ, ‘ຈົ່ງຈັດຕຽມຫົນທາງສຳລັບ ອົງພຣະຜູ້ເປັນເຈົ້າ, ຄືເຮັດທາງໃຫ້ຊື່ສຳລັບພຣະອົງ ຈະເດີນໄປ’”
41001004	ສະນັ້ນ ໂຢຮັນບັບຕິສະໂຕຈຶ່ງໄດ້ປາກົດຕົວໃນຖິ່ນແຫ້ງແລ້ງກັນດານ ໂດຍໃຫ້ຮັບບັບຕິສະມາ ແລະປະກາດ. “ຈົ່ງຖິ້ມໃຈເກົ່າເອົາໃຈໃໝ່ ແລະຮັບບັບຕິສະມາ ແລ້ວພຣະເຈົ້າກໍຈະອະໄພການບາບໃຫ້ທ່ານ.”
41001005	ປະຊາຊົນຢ່າງຫລວງຫລາຍຈາກແຂວງຢູດາຍ ແລະຈາກນະຄອນເຢຣູຊາເລັມໄດ້ອອກໄປຫາໂຢຮັນ, ພວກເຂົາໄດ້ສາລະພາບການບາບຂອງພວກຕົນ ແລະໂຢຮັນກໍໃຫ້ພວກເຂົາຮັບບັບຕິສະມາໃນແມ່ນໍ້າຈໍແດນ.
41001006	ໂຢຮັນນຸ່ງເຄື່ອງທີ່ເຮັດດ້ວຍຂົນອູດ ໃສ່ສາຍໜັງຮັດແອວ ແລະກິນຕັກແຕນກັບນໍ້າເຜິ້ງປ່າເປັນອາຫານ.
41001007	ເພິ່ນໄດ້ປະກາດແກ່ປະຊາຊົນວ່າ, “ຜູ້ທີ່ຈະມາພາຍຫລັງເຮົາ ກໍຍິ່ງໃຫຍ່ກວ່າເຮົາ ຊຶ່ງເຮົາບໍ່ສົມຄວນທີ່ຈະກົ້ມລົງແກ້ ແມ່ນແຕ່ສາຍຮັດເກີບຂອງເພິ່ນ.
41001008	ຝ່າຍເຮົາໃຫ້ເຈົ້າທັງຫລາຍຮັບບັບຕິສະມາໃນນໍ້າ ແຕ່ເພິ່ນຜູ້ນັ້ນຈະໃຫ້ເຈົ້າທັງຫລາຍຮັບບັບຕິສະມາ ດ້ວຍພຣະວິນຍານບໍຣິສຸດເຈົ້າ.”
41001009	ຕໍ່ຈາກນັ້ນມາບໍ່ດົນ ພຣະເຢຊູເຈົ້າໄດ້ຈາກໝູ່ບ້ານນາຊາເຣັດໃນແຂວງຄາລີເລ ແລະຮັບບັບຕິສະມາຈາກໂຢຮັນໃນແມ່ນໍ້າຈໍແດນ.
41001010	ໃນເວລາທີ່ພຣະເຢຊູເຈົ້າຂຶ້ນຈາກນໍ້ານັ້ນ ພຣະອົງເງີຍໜ້າສູ່ທ້ອງຟ້າຈຶ່ງເຫັນຟ້າເປີດອອກ ແລະມີພຣະວິນຍານເໝືອນນົກເຂົາລົງມາຢູ່ເທິງພຣະອົງ.
41001011	ແລະ ໄດ້ມີສຽງໜຶ່ງດັງອອກມາຈາກທ້ອງຟ້າວ່າ, “ທ່ານເປັນບຸດທີ່ຮັກຂອງເຮົາ, ເຮົາພໍໃຈໃນທ່ານຫລາຍ.”
41001012	ໃນທັນໃດນັ້ນ ພຣະວິນຍານໄດ້ພາພຣະອົງເຂົ້າໄປໃນຖິ່ນແຫ້ງແລ້ງກັນດານ,
41001013	ບ່ອນທີ່ພຣະອົງຖືກມານຊາຕານທົດລອງເປັນເວລາສີ່ສິບວັນ ພຣະອົງຢູ່ທ່າມກາງເຫລົ່າສັດຮ້າຍ, ແຕ່ມີພວກເທວະດາໄດ້ມາບົວລະບັດພຣະອົງ.
41001014	ຫລັງຈາກໂຢຮັນຖືກຈັບໃສ່ຄຸກແລ້ວ ພຣະເຢຊູເຈົ້າໄດ້ໄປປະກາດຂ່າວປະເສີດຂອງພຣະເຈົ້າທີ່ແຂວງຄາລີເລ.
41001015	ພຣະອົງກ່າວວ່າ, “ເວລາທີ່ໄດ້ກຳນົດໄວ້ມາເຖິງແລ້ວ ແລະຣາຊອານາຈັກຂອງພຣະເຈົ້າກໍມາໃກ້ແລ້ວ ຈົ່ງຖິ້ມໃຈເກົ່າເອົາໃຈໃໝ່ ແລະເຊື່ອໃນຂ່າວປະເສີດ.”
41001016	ໃນຂະນະທີ່ພຣະເຢຊູເຈົ້າກຳລັງຍ່າງໄປຕາມແຄມທະເລສາບຄາລີເລນັ້ນ ພຣະອົງໄດ້ເຫັນຊີໂມນ ແລະ ອັນເດອານ້ອງຊາຍຂອງຊີໂມນກຳລັງໃຊ້ມອງຫາປາຢູ່.
41001017	ພຣະເຢຊູເຈົ້າຊົງກ່າວແກ່ພວກເພິ່ນວ່າ, “ຈົ່ງຕາມເຮົາມາ ແລະເຮົາຈະບັນດານພວກເຈົ້າໃຫ້ເປັນຜູ້ຫາຄົນແທນຫາປາ.”
41001018	ໃນທັນໃດນັ້ນ ຊາຍທັງສອງກໍປະມອງຂອງຕົນ ແລະຕິດຕາມພຣະອົງໄປ.
41001019	ເມື່ອພຣະອົງເດີນທາງໄປອີກໜ້ອຍໜຶ່ງ ພຣະອົງກໍເຫັນຢາໂກໂບ ແລະ ໂຢຮັນນ້ອງຊາຍຂອງຕົນ ພວກເພິ່ນເປັນລູກຊາຍຂອງເຊເບດາຍ ສອງຄົນນີ້ກຳລັງແປງມອງຂອງຕົນຢູ່ໃນເຮືອ.
41001020	ພໍພຣະເຢຊູເຈົ້າເຫັນຈຶ່ງເອີ້ນເອົາພວກເພິ່ນ ຊາຍທັງສອງຈຶ່ງປະພໍ່ຂອງຕົນ ຄືເຊເບດາຍກັບລູກຈ້າງໄວ້ໃນເຮືອ ແລະໄປກັບພຣະອົງ.
41001021	ພຣະເຢຊູເຈົ້າກັບບັນດາສາວົກຂອງພຣະອົງ ໄດ້ມາຍັງເມືອງກາເປນາອູມ ແລະເຖິງວັນຊະບາໂຕ ພຣະອົງໄດ້ເຂົ້າໄປໃນທຳມະສາລາ ແລະໄດ້ຕັ້ງຕົ້ນສັ່ງສອນ.
41001022	ປະຊາຊົນທີ່ໄດ້ຍິນຕ່າງກໍປະຫລາດໃຈໃນຄຳສອນຂອງພຣະອົງ ພຣະອົງໄດ້ສັ່ງສອນດ້ວຍສິດອຳນາດບໍ່ເໝືອນພວກທຳມະຈານ.
41001023	ໃນຂະນະນັ້ນ ມີຊາຍຄົນໜຶ່ງທີ່ມີຜີຊົ່ວຮ້າຍສິງຢູ່ ໄດ້ມາຍັງທຳມະສາລາ ແລະຮ້ອງຂຶ້ນວ່າ,
41001024	“ເຢຊູໄທນາຊາເຣັດເອີຍ ທ່ານມາຫຍຸ້ງກ່ຽວນຳພວກເຮົາເຮັດຫຍັງ? ທ່ານມາທີ່ນີ້ເພື່ອທຳລາຍພວກເຮົາບໍ? ພວກເຮົາຮູ້ແລ້ວວ່າທ່ານເປັນຜູ້ໃດ ກໍເປັນຜູ້ບໍຣິສຸດຂອງພຣະເຈົ້າ.”
41001025	ພຣະເຢຊູເຈົ້າສັ່ງຜີຊົ່ວຮ້າຍນັ້ນວ່າ, “ມິດແມ ແລະອອກຈາກຊາຍຄົນນີ້ສາ.”
41001026	ຜີຊົ່ວຮ້າຍໄດ້ເຮັດໃຫ້ລາວຊັກດິ້ນຢ່າງແຮງ ຮ້ອງສຽງດັງ ແລະມັນກໍອອກໄປຈາກລາວ.
41001027	ປະຊາຊົນທຸກຄົນຕ່າງກໍງຶດປະຫລາດໃຈ ແລະເວົ້າກັນວ່າ, “ນີ້ແມ່ນຫຍັງກັນ? ຄຳສັ່ງສອນໃໝ່ມີສິດອຳນາດແທ້ ເພາະທ່ານຜູ້ນີ້ສັ່ງຜີຊົ່ວຮ້າຍ ແລະມັນກໍຍອມຟັງຄວາມເພິ່ນ.”
41001028	ດັ່ງນັ້ນ ຊື່ສຽງຂອງພຣະເຢຊູເຈົ້າຈຶ່ງຊ່າລືໄປທົ່ວທຸກທີ່ທຸກບ່ອນໃນແຂວງຄາລີເລ.
41001029	ໃນຂະນະນັ້ນ ພຣະເຢຊູເຈົ້າກໍອອກຈາກທຳມະສາລາພ້ອມກັບຢາໂກໂບ ແລະ ໂຢຮັນໄປຍັງເຮືອນຂອງຊີໂມນ ແລະ ອັນເດອາ.
41001030	ແມ່ເມຍຂອງຊີໂມນນອນຢູ່ ເພາະວ່ານາງເປັນໄຂ້ ພໍພຣະເຢຊູເຈົ້າມາຮອດ ເຂົາຈຶ່ງບອກເລື່ອງຂອງນາງໃຫ້ພຣະອົງຮູ້.
41001031	ພຣະອົງຈຶ່ງໄປຫາ ແລະຈັບມືນາງໃຫ້ລຸກຂຶ້ນ ໃນທັນໃດນັ້ນ ໄຂ້ກໍຫາຍ ແລະນາງກໍຄອຍບົວລະບັດຮັບໃຊ້ພຣະອົງແລະພວກສາວົກ.
41001032	ເມື່ອຍາມແລງພໍຕາເວັນຕົກດິນ ປະຊາຊົນກໍພາທຸກຄົນທີ່ເຈັບປ່ວຍ ແລະມີຜີມານຮ້າຍສິງມາຫາພຣະເຢຊູເຈົ້າ.
41001033	ປະຊາຊົນໃນເມືອງທັງໝົດໄດ້ມາອັ່ງອໍກັນຢູ່ປະຕູເຮືອນ.
41001034	ພຣະເຢຊູເຈົ້າໄດ້ຊົງໂຜດຫລາຍຄົນ ທີ່ເຈັບໄຂ້ໄດ້ປ່ວຍດ້ວຍພະຍາດທຸກຊະນິດໃຫ້ຫາຍດີ ແລະຂັບໄລ່ຜີມານຮ້າຍຫລາຍໂຕອອກໄປ ພຣະອົງບໍ່ອະນຸຍາດໃຫ້ຜີມານຮ້າຍທັງຫລາຍເວົ້າຫຍັງຈັກຄຳ ເພາະພວກມັນຮູ້ວ່າພຣະອົງເປັນຜູ້ໃດ.
41001035	ເຊົ້າວັນໃໝ່ເວລາຍັງມືດຢູ່ ພຣະເຢຊູເຈົ້າໄດ້ລຸກຂຶ້ນ ແລະໄປຍັງທີ່ສະຫງັດ ແລ້ວພາວັນນາອະທິຖານຢູ່ທີ່ນັ້ນ.
41001036	ແຕ່ຊີໂມນກັບເພື່ອນທີ່ຢູ່ນຳກັນ ໄດ້ອອກໄປຊອກຫາພຣະອົງ,
41001037	ເມື່ອພົບແລ້ວພວກເພິ່ນກໍເວົ້າວ່າ, “ທຸກຄົນກຳລັງຊອກຫາທ່ານຢູ່.”
41001038	ພຣະເຢຊູເຈົ້າຕອບພວກເພິ່ນວ່າ, “ໃຫ້ພວກເຮົາໄປຍັງບ່ອນອື່ນທີ່ເມືອງໃກ້ຄຽງ, ເພື່ອເຮົາຈະປະກາດຂ່າວປະເສີດໃຫ້ປະຊາຊົນໃນທີ່ເຫລົ່ານັ້ນດ້ວຍ, ເຮົາໄດ້ມາກໍເພື່ອຈະກະທຳການນີ້ແຫລະ.”
41001039	ດັ່ງນັ້ນ ພຣະອົງຈຶ່ງໄດ້ໄປທົ່ວແຂວງຄາລີເລໄດ້ສັ່ງສອນໃນທຳມະສາລາ ແລະຂັບໄລ່ພວກຜີມານຮ້າຍທັງຫລາຍໃຫ້ອອກໄປ.
41001040	ມີຊາຍຄົນໜຶ່ງທີ່ເປັນພະຍາດຂີ້ທູດ ມາຫາພຣະເຢຊູເຈົ້າເພື່ອຂໍໃຫ້ພຣະອົງຊ່ວຍ, ລາວຄຸເຂົ່າລົງຕໍ່ໜ້າພຣະອົງແລ້ວເວົ້າວ່າ, “ຖ້າທ່ານພໍໃຈ ກໍຈະເຮັດໃຫ້ຂ້ານ້ອຍສະອາດດີໄດ້.”
41001041	ພຣະເຢຊູເຈົ້າມີໃຈສົງສານຄົນນັ້ນ ຈຶ່ງເດ່ມືອອກໄປແຕະຕ້ອງລາວໂດຍກ່າວວ່າ, “ເຮົາພໍໃຈແລ້ວ ຈົ່ງດີສະອາດສາ”
41001042	ໃນທັນໃດນັ້ນ ພະຍາດຂີ້ທູດກໍຫາຍໄປຈາກຊາຍຄົນນີ້ ແລະລາວຈຶ່ງດີສະອາດ.
41001043	ແລ້ວພຣະເຢຊູເຈົ້າກໍເຕືອນລາວຢ່າງເຂັ້ມງວດ ແລະບອກລາວໃຫ້ໜີໄປໃນທັນທີທັນໃດ
41001044	ໂດຍສັ່ງໃຫ້ລາວວ່າ, “ຢ່າບອກເລື່ອງນີ້ສູ່ຜູ້ໃດຟັງເປັນອັນຂາດ ແຕ່ຈົ່ງໄປຫາປະໂຣຫິດເພື່ອໃຫ້ເພິ່ນກວດເບິ່ງເຈົ້າວ່າດີສະອາດແລ້ວ ຕໍ່ຈາກນັ້ນໃຫ້ເຈົ້າຖວາຍເຄື່ອງບູຊາຕາມທີ່ໂມເຊໄດ້ສັ່ງໄວ້ ເພື່ອເປັນຫລັກຖານຢັ້ງຢືນວ່າ ເຈົ້າດີສະອາດແລ້ວ.”
41001045	ແຕ່ຊາຍຄົນນີ້ພໍຈາກໄປແລ້ວ ລາວກໍປະກາດຂ່າວນີ້ໃຫ້ຊ່າລືໄປທົ່ວທຸກບ່ອນ. ຍ້ອນຂ່າວນີ້ ພຣະເຢຊູເຈົ້າຈຶ່ງບໍ່ອາດເຂົ້າໃນເມືອງໄດ້ຢ່າງເປີດເຜີຍອີກຕໍ່ໄປ, ແຕ່ພຣະອົງໄດ້ໄປອາໄສຢູ່ນອກເມືອງ ໃນບ່ອນປ່ຽວ ເຖິງປານນັ້ນ ກໍຍັງມີຄົນຈາກທຸກທີ່ທຸກບ່ອນມາຫາພຣະອົງ.
41002001	ໃນວັນຕໍ່ມາ ພຣະເຢຊູເຈົ້າສະເດັດກັບຄືນມາໃນເມືອງກາເປນາອູມອີກ ແລະ ຄົນທັງຫລາຍຕ່າງກໍໄດ້ຍິນວ່າພຣະອົງພັກຢູ່ທີ່ເຮືອນ.
41002002	ດັ່ງນັ້ນ ປະຊາຊົນຢ່າງຫລວງຫລາຍຈຶ່ງມາເຕົ້າໂຮມກັນອັ່ງອໍຢູ່ເຕັມເຮືອນ ຈົນບໍ່ມີບ່ອນຫວ່າງແມ່ນແຕ່ທີ່ປະຕູທາງເຂົ້າ ພຣະອົງກຳລັງສອນພຣະທຳສູ່ພວກເຂົາຟັງ
41002003	ມີຄົນຈຳພວກໜຶ່ງສີ່ຄົນຫາມຄົນເປ້ຍມາຫາພຣະເຢຊູເຈົ້າ.
41002004	ແຕ່ພວກເຂົາເຂົ້າໄປຫາພຣະອົງບໍ່ໄດ້ ເພາະປະຊາຊົນໜາແໜ້ນຫລາຍ. ສະນັ້ນ ພວກເຂົາຈຶ່ງຮື້ຫລັງຄາ ຊື່ບ່ອນທີ່ພຣະອົງກຳລັງສັ່ງສອນຢູ່ນັ້ນອອກ ຄັນຮື້ເປັນປ່ອງແລ້ວ ພວກເຂົາກໍຢ່ອນຄົນເປ້ຍຢູ່ເທິງບ່ອນນອນຂອງລາວລົງມາ.
41002005	ເມື່ອພຣະເຢຊູເຈົ້າເຫັນຄວາມເຊື່ອຂອງຄົນເຫລົ່ານີ້ ພຣະອົງກໍຊົງກ່າວແກ່ຄົນເປ້ຍວ່າ, “ລູກເອີຍ ຄວາມຜິດບາບຂອງເຈົ້າໄດ້ຮັບການອະໄພແລ້ວ.”
41002006	ແຕ່ມີທຳມະຈານບາງຄົນທີ່ນັ່ງໃນທີ່ນັ້ນ ຄິດໃນໃຈວ່າ,
41002007	“ເປັນຫຍັງຄົນນີ້ຈຶ່ງບັງອາດເວົ້າໝິ່ນປະໝາດພຣະເຈົ້າເຊັ່ນນີ້ ມີແຕ່ພຣະເຈົ້າເທົ່ານັ້ນທີ່ອະໄພບາບກຳໄດ້.”
41002008	ພຣະເຢຊູເຈົ້າຮູ້ຄວາມຄິດໃນໃຈຂອງພວກເຂົາທັນທີ. ສະນັ້ນ ພຣະອົງຈຶ່ງກ່າວຕໍ່ພວກເຂົາວ່າ, “ເປັນຫຍັງພວກເຈົ້າຈຶ່ງຄິດເຊັ່ນນັ້ນ?
41002009	ອັນໃດງ່າຍກວ່າກັນ ທີ່ຈະກ່າວແກ່ຄົນເປ້ຍວ່າ, ‘ຄວາມຜິດບາບທັງຫລາຍຂອງເຈົ້າໄດ້ຮັບການອະໄພແລ້ວ’ ຫລືກ່າວວ່າ, ‘ຈົ່ງລຸກຂຶ້ນເອົາບ່ອນນອນຂອງເຈົ້າ ແລະ ຍ່າງເມືອ?’
41002010	ແຕ່ເຮົາຢາກໃຫ້ພວກເຈົ້າເຫັນວ່າ ບຸດມະນຸດມີສິດອຳນາດເທິງແຜ່ນດິນໂລກ ອະໄພຜິດບາບຂອງມະນຸດໄດ້.” ສະນັ້ນ ພຣະອົງຈຶ່ງກ່າວແກ່ຄົນເປ້ຍວ່າ,
41002011	“ເຮົາສັ່ງເຈົ້າໃຫ້ລຸກຂຶ້ນຍົກເອົາບ່ອນນອນ ແລະເມືອເຮືອນສາ.”
41002012	ໃນຂະນະທີ່ທຸກຄົນກຳລັງຄອຍເບິ່ງຢູ່ນັ້ນ ຄົນເປ້ຍກໍລຸກຂຶ້ນ ຍົກເອົາບ່ອນນອນຂອງຕົນ ແລະ ອອກຈາກເຮືອນໄປໃນທັນທີ ປະຊາຊົນທຸກຄົນຕ່າງກໍງຶດປະຫລາດໃຈ ແລະສັນລະເສີນພຣະເຈົ້າ ແລະເວົ້າວ່າ, “ພວກເຮົາບໍ່ເຄີຍເຫັນເຫດການເຊັ່ນນີ້ຈັກເທື່ອ.”
41002013	ພຣະເຢຊູເຈົ້າໄດ້ກັບໄປອີກທີ່ແຄມຝັ່ງທະເລສາບຄາລີເລ ປະຊາຊົນໝູ່ໃຫຍ່ໄດ້ມາຫາພຣະອົງ ແລະພຣະອົງໄດ້ສັ່ງສອນພວກເຂົາ.
41002014	ຕໍ່ມາ ເມື່ອກຳລັງຍ່າງຜ່ານໄປນັ້ນ ພຣະອົງກໍເຫັນເລວີກຳລັງນັ່ງຢູ່ທີ່ດ່ານພາສີ, ເລວີເປັນລູກຊາຍຂອງອາລະຟາຍ ພຣະເຢຊູເຈົ້າກ່າວແກ່ລາວວ່າ, “ຈົ່ງຕິດຕາມເຮົາມາ” ແລ້ວເພິ່ນກໍລຸກຂຶ້ນ ແລະ ຕາມພຣະອົງໄປ.
41002015	ຕໍ່ມາ ພຣະເຢຊູເຈົ້າໄດ້ໄປຮ່ວມຮັບປະທານອາຫານຄໍ່າທີ່ເຮືອນຂອງເລວີ. ມີຄົນເກັບພາສີ ແລະຄົນນອກສິນທຳຫລາຍຄົນໄດ້ຕິດຕາມພຣະເຢຊູເຈົ້າໄປ ແລະມີບາງຄົນໃນພວກນີ້ໄດ້ຮ່ວມກິນເຂົ້າແລງກັບພຣະອົງ ແລະພວກສາວົກຂອງພຣະອົງ.
41002016	ແຕ່ທຳມະຈານບາງຄົນທີ່ເປັນຝ່າຍຟາຣີຊາຍ ໄດ້ເຫັນພຣະເຢຊູເຈົ້າກຳລັງກິນເຂົ້າກັບຄົນນອກສິນທຳແລະຄົນເກັບພາສີ. ດັ່ງນັ້ນ ພວກເຂົາຈຶ່ງຖາມພວກສາວົກຂອງພຣະອົງວ່າ, “ເປັນຫຍັງເພິ່ນຈຶ່ງກິນເຂົ້າກັບຄົນເກັບພາສີແລະຄົນນອກສິນທຳ?”
41002017	ເມື່ອພຣະເຢຊູເຈົ້າໄດ້ຍິນພວກເຂົາເວົ້າແລ້ວ ຈຶ່ງຕອບພວກເຂົາວ່າ, “ຄົນທີ່ມີສຸຂະພາບດີບໍ່ຕ້ອງການໝໍ, ແຕ່ຄົນເຈັບຕ້ອງການໝໍ ເຮົາບໍ່ໄດ້ມາເພື່ອເອີ້ນເອົາຄົນຊອບທຳ, ແຕ່ມາເອີ້ນເອົາຄົນທີ່ມີບາບກຳທັງຫລາຍ.”
41002018	ພວກທີ່ຕິດຕາມໂຢຮັນບັບຕິສະໂຕແລະພວກຟາຣີຊາຍ ກຳລັງຖືສິນອົດອາຫານ ແລ້ວມີບາງຄົນມາຖາມພຣະເຢຊູເຈົ້າວ່າ, “ເປັນຫຍັງພວກຕິດຕາມໂຢຮັນບັບຕິສະໂຕ ແລະພວກຕິດຕາມພວກຟາຣີຊາຍຈຶ່ງຖືສິນອົດອາຫານ ສ່ວນສາວົກຂອງທ່ານບໍ່ຖື?”
41002019	ພຣະເຢຊູເຈົ້າຕອບວ່າ, “ເພື່ອນຂອງເຈົ້າບ່າວບໍ່ຕ້ອງຖືສິນອົດອາຫານ ໃນຂະນະທີ່ເຈົ້າບ່າວຍັງຢູ່ນຳພວກເຂົາ.
41002020	ແຕ່ເວລານັ້ນຈະມາເຖິງ ຄືເມື່ອເຈົ້າບ່າວຈະຕ້ອງພາກຈາກພວກເຂົາໄປ ເມື່ອນັ້ນແຫລະ ທີ່ພວກເຂົາຈະຖືສິນອົດອາຫານ.”
41002021	“ບໍ່ມີຜູ້ໃດທີ່ໃຊ້ຜ້າໃໝ່ຕາບເສື້ອເກົ່າ ຖ້າເຮັດຢ່າງນັ້ນຜ້າໃໝ່ຈະຫົດ ແລະ ເຮັດໃຫ້ເສື້ອເກົ່າຂາດເປັນຮູໃຫຍ່ຕື່ມອີກ.
41002022	ບໍ່ມີຜູ້ໃດທີ່ຖອກເຫລົ້າອະງຸ່ນ ໃໝ່ໃສ່ຖົງໜັງເກົ່າ ຖ້າເຮັດຢ່າງນັ້ນ ເຫລົ້າອະງຸ່ນຈະເຮັດໃຫ້ຖົງໜັງນັ້ນຂາດ ແລະເຫລົ້າອະງຸ່ນກັບທັງຖົງກໍຈະເສຍໄປ, ແຕ່ເຫລົ້າອະງຸ່ນໃໝ່ຕ້ອງໃສ່ໄວ້ໃນຖົງໜັງໃໝ່.”
41002023	ໃນວັນຊະບາໂຕວັນໜຶ່ງ ພຣະເຢຊູເຈົ້າ ແລະສາວົກໄດ້ຍ່າງຜ່ານທົ່ງນາ ເມື່ອຍ່າງໄປຕາມທາງນັ້ນ ພວກສາວົກໄດ້ເດັດເອົາຮວງເຂົ້າ.
41002024	ດັ່ງນັ້ນ ພວກຟາຣີຊາຍຈຶ່ງເວົ້າຕໍ່ພຣະອົງວ່າ, “ເປັນຫຍັງ ພວກສາວົກຂອງທ່ານ ຈຶ່ງເຮັດໃນສິ່ງທີ່ກົດບັນຍັດຂອງພວກເຮົາບໍ່ອະນຸຍາດໃຫ້ເຮັດໃນວັນຊະບາໂຕ.”
41002025	ພຣະອົງຊົງຕອບພວກເຂົາວ່າ, “ພວກເຈົ້າບໍ່ເຄີຍອ່ານບໍສິ່ງທີ່ດາວິດ ແລະພວກຂອງຕົນໄດ້ເຮັດ ເມື່ອລາວຫິວເຂົ້າແລະຂັດສົນ.
41002026	ໃນສະໄໝນັ້ນ ແມ່ນອາບີອາທາເປັນມະຫາປະໂຣຫິດ ດາວິດໄດ້ເຂົ້າໄປໃນທີ່ສະຖິດຂອງພຣະເຈົ້າ ແລະກິນເຂົ້າຈີ່ທີ່ໄດ້ຖວາຍແກ່ພຣະເຈົ້າ ຊຶ່ງຕາມກົດບັນຍັດແລ້ວ ມີແຕ່ປະໂຣຫິດເທົ່ານັ້ນ ທີ່ມີສິດກິນເຂົ້າຈີ່ນີ້ໄດ້; ນອກນັ້ນຍັງປັນໃຫ້ຄົນຂອງຕົນກິນນຳດ້ວຍ.”
41002027	ແລ້ວພຣະເຢຊູເຈົ້າກໍກ່າວແກ່ພວກເຂົາວ່າ, “ວັນຊະບາໂຕຖືກຕັ້ງໄວ້ເພື່ອປະໂຫຍດອັນນຳຄວາມສຸກມາສູ່ມະນຸດ ບໍ່ແມ່ນສ້າງມະນຸດໄວ້ເພື່ອວັນຊະບາໂຕ.
41002028	ສະນັ້ນແຫລະ ບຸດມະນຸດຈຶ່ງເປັນອົງພຣະຜູ້ເປັນເຈົ້າເໜືອວັນຊະບາໂຕ.”
41003001	ຕໍ່ມາ ພຣະເຢຊູເຈົ້າໄດ້ເຂົ້າໄປໃນທຳມະສາລາອີກເທື່ອໜຶ່ງ ໃນທີ່ນີ້ມີຊາຍຜູ້ໜຶ່ງມືລີບ.
41003002	ຄົນໃນທີ່ນັ້ນຕ່າງກໍຊອມເບິ່ງວ່າ ພຣະເຢຊູເຈົ້າຈະຊົງໂຜດຮັກສາຄົນນີ້ໃນວັນຊະບາໂຕຫລືບໍ່ ເພາະພວກເຂົາຢາກຫາຂໍ້ຟ້ອງພຣະອົງວ່າເຮັດຜິດ.
41003003	ພຣະເຢຊູເຈົ້າກ່າວແກ່ຊາຍມືລີບວ່າ, “ຈົ່ງລຸກຂຶ້ນມາຢືນຢູ່ທາງໜ້າພີ້.”
41003004	ແລ້ວພຣະອົງກໍຊົງຖາມວ່າ, “ໃນວັນຊະບາໂຕ ເຮົາຄວນຈະເຮັດຢ່າງໃດ? ຈະເຮັດການດີ ຫລືຈະເຮັດການຮ້າຍ? ຈະຊ່ວຍຊີວິດຄົນໄວ້ ຫລືທຳລາຍຊີວິດຄົນຖິ້ມ?” ແຕ່ພວກເຂົາໄດ້ມິດຢູ່.
41003005	ພຣະອົງຫລຽວເບິ່ງອ້ອມຮອບພວກເຂົາດ້ວຍຄວາມເຄືອງໃຈ ພຣະອົງເປັນທຸກໃຈຫລາຍ ເພາະພວກເຂົາມີໃຈແຂງກະດ້າງ. ສະນັ້ນ ພຣະອົງຈຶ່ງກ່າວແກ່ຊາຍຄົນນັ້ນວ່າ, “ຈົ່ງຢຽດມືຂອງເຈົ້າອອກ.” ລາວຈຶ່ງຢຽດມືອອກ ແລະ ມືຂອງລາວກໍດີເປັນປົກກະຕິ.
41003006	ຝ່າຍພວກຟາຣີຊາຍຈຶ່ງໄດ້ຈາກໄປ ແລະໄດ້ເລີ່ມວາງແຜນກັບພວກເຮໂຣດ ເພື່ອຊອກຫາຊ່ອງທາງຂ້າພຣະອົງ.
41003007	ພຣະເຢຊູເຈົ້າໄດ້ນຳພາພວກສາວົກຂອງພຣະອົງອອກໄປສູ່ຝັ່ງທະເລສາບຄາລີເລ ແລະ ມີປະຊາຊົນໝູ່ໃຫຍ່ມາຈາກແຂວງຄາລີເລ, ໄດ້ຕິດຕາມພຣະອົງໄປ ທັງຈາກແຂວງຢູດາຍ.
41003008	ຈາກນະຄອນເຢຣູຊາເລັມ, ຈາກເຂດແດນອີດູມາຍ, ຈາກເຂດແດນຟາກຕາເວັນອອກຂອງແມ່ນໍ້າຈໍແດນ ແລະຂົງເຂດອ້ອມແອ້ມເມືອງຕີເຣແລະຊີໂດນ ປະຊາຊົນໝູ່ໃຫຍ່ນີ້ໄດ້ມາຫາພຣະເຢຊູເຈົ້າ ເພາະພວກເຂົາໄດ້ຍິນເຖິງສິ່ງທີ່ພຣະອົງໄດ້ກະທຳ.
41003009	ສະນັ້ນ ພຣະອົງຈຶ່ງບອກພວກສາວົກໃຫ້ຕຽມເຮືອນ້ອຍລຳໜຶ່ງໄວ້ ເພື່ອປະຊາຊົນຈະບໍ່ໄດ້ບຽດສຽດພຣະອົງ.
41003010	ພຣະອົງໄດ້ຊົງໂຜດຫລາຍຄົນໃຫ້ຫາຍດີພະຍາດໂຣຄາ, ບັນດາຄົນເຈັບດ້ວຍພະຍາດຕ່າງໆ ຈຶ່ງບຽດກັນເຂົ້າມາຫາພຣະອົງ ເພື່ອຈະຈັບບາຍພຣະອົງ.
41003011	ພວກຜີຊົ່ວຮ້າຍສິງຢູ່ໃນຫລາຍຄົນໄດ້ເຫັນພຣະອົງ ພວກມັນກໍຂາບລົງທີ່ຕີນຂອງພຣະເຢຊູເຈົ້າ ແລະຮ້ອງຂຶ້ນວ່າ, “ທ່ານເປັນພຣະບຸດຂອງພຣະເຈົ້າ”
41003012	ແຕ່ພຣະເຢຊູເຈົ້າສັ່ງຫ້າມຢ່າງເດັດຂາດ ບໍ່ໃຫ້ພວກມັນປະກາດພຣະນາມຂອງພຣະອົງ.
41003013	ພຣະເຢຊູເຈົ້າໄດ້ຂຶ້ນໄປເທິງພູເຂົາແຫ່ງໜຶ່ງ ແລະເອີ້ນເອົາຜູ້ທີ່ພຣະອົງຕ້ອງການມາຫາພຣະອົງ ພວກເຂົາໄດ້ມາຫາພຣະອົງ
41003014	ແລ້ວພຣະອົງກໍເລືອກເອົາສິບສອງຄົນ ແລະເອີ້ນພວກເພິ່ນວ່າ, “ອັກຄະສາວົກ” ພຣະເຢຊູເຈົ້າກ່າວແກ່ພວກອັກຄະສາວົກນີ້ວ່າ, “ເຮົາໄດ້ເລືອກເອົາພວກເຈົ້າໄວ້ໃຫ້ຢູ່ກັບເຮົາ ແລະເຮົາຈະໃຊ້ພວກເຈົ້າອອກໄປປະກາດ,
41003015	ແລະ ພວກເຈົ້າຈະມີສິດອຳນາດຂັບໄລ່ຜີມານຮ້າຍອອກໄດ້.”
41003016	ພວກອັກຄະສາວົກສິບສອງຄົນທີ່ພຣະເຢຊູເຈົ້າໄດ້ເລືອກມີດັ່ງນີ້: ຊີໂມນ (ພຣະເຢຊູເຈົ້າໄດ້ຕັ້ງຊື່ໃໝ່ໃຫ້ວ່າ ເປໂຕ),
41003017	ຢາໂກໂບ ແລະ ໂຢຮັນນ້ອງຊາຍຂອງຕົນ ລູກຊາຍຂອງເຊເບດາຍ (ພຣະເຢຊູເຈົ້າຕັ້ງຊື່ໃຫ້ວ່າ ໂບອະເນເຄ ຊຶ່ງມີຄວາມໝາຍວ່າ ‘ລູກຟ້າຮ້ອງ’ ຫລືຄົນໃຈຮຸນແຮງ),
41003018	ອັນເດອາ, ຟີລິບ, ບາຣະໂທໂລມາຍ, ມັດທາຍ, ໂທມາ, ຢາໂກໂບລູກຊາຍຂອງອາລະຟາຍ, ທາດາຍ, ຊີໂມນຜູ້ຮັກຊາດ,
41003019	ແລະ ຢູດາອິດສະກາຣີອົດຜູ້ທີ່ທໍລະຍົດຕໍ່ພຣະອົງ.
41003020	ແລ້ວພຣະເຢຊູເຈົ້າໄດ້ກັບມາເຮືອນອີກ ໃນທີ່ນັ້ນມີປະຊາຊົນໝູ່ໃຫຍ່ ມາເຕົ້າໂຮມກັນຢູ່ຢ່າງໜາແໜ້ນ ຈົນພຣະເຢຊູເຈົ້າ ແລະພວກສາວົກຂອງພຣະອົງບໍ່ມີເວລາກິນເຂົ້າ.
41003021	ເມື່ອຄົນໃນຄອບຄົວຂອງພຣະອົງໄດ້ຍິນວ່າ ພຣະອົງກຳລັງກະທຳເຊັ່ນນັ້ນ ພວກເຂົາກໍອອກໄປຮັບພຣະອົງ ເພາະພວກເຂົາຄິດວ່າ, “ພຣະອົງເສຍຈິດ”
41003022	ພວກທຳມະຈານ ຊຶ່ງລົງມາຈາກນະຄອນເຢຣູຊາເລັມ ໄດ້ກ່າວວ່າ, “ຜູ້ນີ້ມີຜີມານຮ້າຍເບເອນເຊບູນສິງຢູ່. ທີ່ເພິ່ນຂັບໄລ່ຜີມານຮ້າຍອອກໄດ້ ກໍເພາະໃຊ້ອຳນາດຂອງນາຍຜີມານຮ້າຍນັ້ນ.”
41003023	ສະນັ້ນ ພຣະເຢຊູເຈົ້າຈຶ່ງເອີ້ນຄົນເຫລົ່ານີ້ມາ ແລ້ວພຣະອົງກໍກ່າວເປັນຄຳອຸປະມາວ່າ, “ມານຊາຕານຈະຂັບໄລ່ຕົວມັນເອງໃຫ້ອອກໄປໄດ້ຢ່າງໃດ?
41003024	ຖ້າອານາຈັກໃດເກີດແຕກແຍກກັນແລ້ວ ອານາຈັກນັ້ນກໍຈະຕັ້ງໝັ້ນຢູ່ຕໍ່ໄປບໍ່ໄດ້,
41003025	ແລະຖ້າຄົນໃນຄອບຄົວໃດເກີດແຕກແຍກກັນ ຄອບຄົວນັ້ນກໍຈະຕັ້ງໝັ້ນຢູ່ບໍ່ໄດ້.
41003026	ແລະຖ້າມານຊາຕານຈະຕໍ່ສູ້ກັບຕົວມັນເອງ ແລະແຕກແຍກກັນ ມັນກໍຕັ້ງຢູ່ບໍ່ໄດ້ ມີແຕ່ຈະສູນຫາຍໄປ.”
41003027	“ບໍ່ມີຜູ້ໃດບຸກເຂົ້າໄປປຸ້ນເອົາຊັບຢູ່ໃນເຮືອນຂອງຄົນແຂງແຮງໄດ້ ເວັ້ນໄວ້ແຕ່ໄດ້ມັດຄົນແຂງແຮງນັ້ນໄວ້ກ່ອນ ແລ້ວຈຶ່ງປຸ້ນເຮືອນໄດ້.”
41003028	“ເຮົາບອກເຈົ້າທັງຫລາຍຕາມຄວາມຈິງວ່າ ການບາບທຸກປະການ ຄຳໝິ່ນປະໝາດທຸກຢ່າງທີ່ມະນຸດກ່າວ ຈະໄດ້ຮັບການອະໄພ.
41003029	ແຕ່ຜູ້ໃດກໍຕາມທີ່ເວົ້າໝິ່ນປະໝາດຕໍ່ສູ້ພຣະວິນຍານບໍຣິສຸດເຈົ້າ ຈະບໍ່ໄດ້ຮັບການອະໄພຈັກເທື່ອ, ແຕ່ລາວຈະມີໂທດຕະຫລອດໄປ.” (
41003030	ພຣະເຢຊູເຈົ້າກ່າວເຊັ່ນນີ້ກໍເພາະປະຊາຊົນບາງຄົນໄດ້ເວົ້າວ່າ, ‘ເພິ່ນມີຜີຊົ່ວຮ້າຍເຂົ້າສິງຢູ່.’)
41003031	ແລ້ວແມ່ແລະນ້ອງຊາຍຂອງພຣະເຢຊູເຈົ້າໄດ້ຢືນຢູ່ຂ້າງນອກ, ໃຊ້ຄົນເຂົ້າໄປເອີ້ນພຣະອົງ.
41003032	ປະຊາຊົນໝູ່ໃຫຍ່ໄດ້ນັ່ງອ້ອມພຣະເຢຊູເຈົ້າຢູ່ ແລະພວກເຂົາເວົ້າກັບພຣະອົງວ່າ, “ທ່ານເອີຍ, ແມ່ກັບນ້ອງຊາຍຂອງທ່ານ ຢູ່ຂ້າງນອກຕ້ອງການພົບທ່ານ.”
41003033	ພຣະອົງຊົງຕອບວ່າ, “ຜູ້ໃດເປັນແມ່ ແລະຜູ້ໃດເປັນນ້ອງຊາຍຂອງເຮົາ?”
41003034	ແລ້ວພຣະເຢຊູເຈົ້າກໍຫລຽວເບິ່ງປະຊາຊົນ ທີ່ນັ່ງອ້ອມພຣະອົງຢູ່ນັ້ນ ແລະໄດ້ກ່າວວ່າ, “ນີ້ຄືແມ່ແລະນ້ອງຊາຍຂອງເຮົາ.
41003035	ດ້ວຍວ່າ, ຜູ້ໃດກໍຕາມທີ່ຍອມປະຕິບັດຕາມພຣະປະສົງຂອງພຣະເຈົ້າ ຜູ້ນັ້ນແຫລະ ເປັນນ້ອງຊາຍ ແລະນ້ອງສາວ ແລະແມ່ຂອງເຮົາ.”
41004001	ຕໍ່ມາ ພຣະເຢຊູເຈົ້າໄດ້ສັ່ງສອນອີກທີ່ແຄມທະເລສາບຄາລີເລ ປະຊາຊົນໝູ່ໃຫຍ່ມາເຕົ້າໂຮມກັນ ແລ້ວມາຫາພຣະອົງ ຈົນພຣະອົງຂຶ້ນໄປນັ່ງຢູ່ໃນເຮືອຫ່າງຈາກຝັ່ງ, ສ່ວນປະຊາຊົນນັ້ນຢູ່ເທິງບົກຕາມແຄມຝັ່ງ.
41004002	ພຣະອົງໃຊ້ຄຳອຸປະມາຫລາຍເລື່ອງເພື່ອສອນພວກເຂົາ ແລະໃນຕອນນີ້ພຣະອົງໄດ້ສອນໂດຍກ່າວວ່າ,
41004003	“ຈົ່ງຟັງໃຫ້ດີ ມີຊາຍຄົນໜຶ່ງອອກໄປຫວ່ານເມັດພືດ.
41004004	ຂະນະທີ່ເຂົາຫວ່ານເມັດພືດໃນນາຢູ່ນັ້ນ ບາງເມັດຕົກຕາມຫົນທາງ ແລະຝູງນົກໄດ້ມາສັບກິນເມັດນັ້ນເສຍ.
41004005	ບາງເມັດຕົກໃສ່ດິນທີ່ມີຫີນ ຄືບ່ອນທີ່ມີດິນໜ້ອຍຫີນຫລາຍ ເມັດເຫລົ່ານີ້ຈຶ່ງງອກຂຶ້ນໄດ້ໄວ ເພາະພື້ນດິນບໍ່ເລິກ.
41004006	ແລະເມື່ອແສງແດດກ້າ ພືດທີ່ຮາກບໍ່ເລິກນັ້ນ ກໍແຫ້ມແດດ ແລະຫ່ຽວແຫ້ງໄປ.
41004007	ບາງເມັດຕົກໃສ່ກາງພຸ່ມໜາມ ແລ້ວພຸ່ມໜາມເຫລົ່ານີ້ກໍໃຫຍ່ຂຶ້ນ ແລະຫຸ້ມຮັດພືດເຫລົ່ານັ້ນໄວ້ຈຶ່ງເກີດຜົນບໍ່ໄດ້.
41004008	ແຕ່ບາງເມັດຕົກໃສ່ດິນດີ, ພືດກໍງອກງາມແລະຈະເລີນຂຶ້ນ ຈຶ່ງເກີດຜົນ: ສາມສິບຕໍ່, ຫົກສິບຕໍ່ ແລະຮ້ອຍຕໍ່.”
41004009	ພຣະເຢຊູເຈົ້າຈຶ່ງໄດ້ກ່າວວ່າ, “ຜູ້ໃດມີຫູຟັງ ຈົ່ງຟັງເອົາ”
41004010	ເມື່ອພຣະເຢຊູເຈົ້າຢູ່ຕາມລຳພັງແລ້ວ ພວກຕິດຕາມພຣະອົງບາງຄົນ ແລະສາວົກສິບສອງຄົນຈຶ່ງຖາມພຣະອົງກ່ຽວກັບຄຳອຸປະມາດັ່ງກ່າວ.
41004011	ພຣະເຢຊູເຈົ້າຕອບພວກເພິ່ນວ່າ, “ພຣະເຈົ້າໄດ້ເປີດເຜີຍໃຫ້ພວກເຈົ້າໄດ້ຮູ້ຈັກຄວາມເລິກລັບແຫ່ງອານາຈັກຂອງພຣະເຈົ້າ ສຳລັບຄົນຜູ້ທີ່ຢູ່ນອກ ພວກເຂົາຟັງຮູ້ທຸກຢ່າງໄດ້ໂດຍອາໄສຄຳອຸປະມາ
41004012	ເພື່ອວ່າ ‘ພວກເຂົາເບິ່ງແລ້ວເບິ່ງອີກກໍຈະບໍ່ເຫັນ ຟັງແລ້ວຟັງອີກ ແຕ່ກໍຈະບໍ່ເຂົ້າໃຈ ຖ້າພວກເຂົາຮູ້ ຄົງຫັນກັບຄືນ ມາຫາພຣະເຈົ້າ ແລະ ຮັບການອະໄພ.’”
41004013	ແລ້ວພຣະເຢຊູເຈົ້າໄດ້ເວົ້າກັບພວກເພິ່ນວ່າ, “ຖ້າພວກເຈົ້າບໍ່ເຂົ້າໃຈຄຳອຸປະມານີ້ແລ້ວ ພວກເຈົ້າຈະເຂົ້າໃຈຄຳອຸປະມາເລື່ອງອື່ນໄດ້ຢ່າງໃດ?
41004014	ຜູ້ຫວ່ານນັ້ນ ໄດ້ແກ່ຜູ້ຫວ່ານພຣະທຳຂອງພຣະເຈົ້າ.
41004015	ເມັດທີ່ຕົກຕາມຖະໜົນຫົນທາງ ຄືຄົນທີ່ໄດ້ຍິນພຣະທຳນັ້ນແລ້ວ ທັນໃດນັ້ນ ມານຊາຕານກໍມາຍາດຊີງເອົາພຣະທຳທີ່ຫວ່ານໃນໃຈເຂົານັ້ນໄປເສຍ.
41004016	ສ່ວນເມັດທີ່ຕົກໃສ່ດິນທີ່ມີຫີນ ໄດ້ແກ່ຄົນທີ່ໄດ້ຍິນພຣະທຳແລ້ວ ກໍຮັບເອົາໄວ້ທັນທີ ດ້ວຍຄວາມຍິນດີ.
41004017	ຍ້ອນບໍ່ມີຮາກໃນຕົນເອງຈຶ່ງທົນຢູ່ບໍ່ໄດ້ດົນ. ດັ່ງນັ້ນ ເມື່ອໄດ້ຮັບຄວາມຍາກລຳບາກ ຫລືຖືກຂົ່ມເຫັງເພາະພຣະທຳນັ້ນ ເຂົາຈຶ່ງທໍ້ຖອຍໃຈທັນທີ.
41004018	ເມັດພືດທີ່ຕົກໃສ່ກາງພຸ່ມໜາມ ໄດ້ແກ່ຜູ້ທີ່ໄດ້ຍິນພຣະທຳ,
41004019	ແຕ່ເຂົາມີຄວາມກັງວົນເຖິງຊີວິດນີ້, ການຢາກຮັ່ງຢາກມີ, ຕະຫລອດທັງຄວາມຕ້ອງການທຸກສິ່ງທຸກຢ່າງ ໄດ້ເຂົ້າມາຫຸ້ມຮັດພຣະທຳໄວ້ ພຣະທຳຈຶ່ງບໍ່ເກີດຜົນ
41004020	ສ່ວນເມັດພືດທີ່ຕົກໃສ່ດິນດີນັ້ນ ໄດ້ແກ່ຜູ້ທີ່ໄດ້ຍິນພຣະທຳແລ້ວ ຕ້ອນຮັບເອົາໄວ້ຈຶ່ງເກີດຜົນສາມສິບຕໍ່, ຫົກສິບຕໍ່ ແລະຮ້ອຍຕໍ່.”
41004021	ພຣະເຢຊູເຈົ້າກ່າວຕໍ່ໄປວ່າ, “ມີຜູ້ໃດທີ່ໄຕ້ໂຄມໄຟໄວ້ ແລ້ວເອົາເຂົ້າໄວ້ໃນຖັງ ຫລືເອົາວາງໄວ້ຢູ່ກ້ອງຕຽງນອນ? ບໍ່ແມ່ນເຂົາຕັ້ງໄວ້ເທິງທີ່ສູງບໍ?
41004022	ສິ່ງໃດທີ່ຖືກເຊື່ອງໄວ້ຈະຖືກນຳອອກມາປາກົດໃຫ້ເຫັນ ແລະສິ່ງໃດທີ່ເປັນຄວາມລັບກໍຈະຖືກນຳມາເປີດເຜີຍໃຫ້ຮູ້.
41004023	ຜູ້ໃດມີຫູຟັງ ຈົ່ງຟັງເອົາ.”
41004024	ພຣະອົງກ່າວຕໍ່ໄປອີກວ່າ, “ຈົ່ງລະວັງໃນສິ່ງທີ່ພວກເຈົ້າໄດ້ຟັງ ພວກເຈົ້າຈະຕວງໃຫ້ຄົນອື່ນດ້ວຍເຄື່ອງຜອງຢ່າງໃດ, ພຣະເຈົ້າກໍຈະຕວງໃຫ້ກັບພວກເຈົ້າດ້ວຍເຄື່ອງຜອງຢ່າງນັ້ນ ທັງຈະຊົງເພີ່ມເຕີມໃຫ້ອີກ.
41004025	ດ້ວຍວ່າ, ຜູ້ທີ່ມີຢູ່ແລ້ວກໍຈະໄດ້ຮັບຕື່ມອີກ, ແຕ່ຜູ້ທີ່ບໍ່ມີແມ່ນແຕ່ສິ່ງທີ່ມີຢູ່ພຽງເລັກນ້ອຍ ກໍຈະຖືກເອົາໄປເສຍຈາກລາວ.”
41004026	ພຣະເຢຊູເຈົ້າກ່າວຕໍ່ໄປວ່າ, “ອານາຈັກຂອງພຣະເຈົ້າກໍເປັນຄືດັ່ງນີ້: ມີຄົນໜຶ່ງຫວ່ານເມັດພືດໃສ່ນາຂອງຕົນ.
41004027	ເຂົານອນຫລັບໃນເວລາກາງຄືນ ແລະຕື່ນຂຶ້ນໃນເວລາກາງເວັນ ພໍດີເມັດພືດນັ້ນກໍງອກ ແລະຈະເລີນເຕີບໃຫຍ່ຂຶ້ນ ແລະເຂົາບໍ່ສາມາດເຂົ້າໃຈວ່າມັນເປັນໄປໄດ້ຢ່າງໃດ.
41004028	ແມ່ນຜືນແຜ່ນດິນເອງທີ່ເຮັດໃຫ້ເມັດພືດງອກງາມຈົນເກີດຜົນຄື: ທຳອິດເປັນຕົ້ນອ່ອນແຕກອອກ ຕໍ່ມາ ເປັນຮວງເຂົ້າຂຽວ ແລະໃນທີ່ສຸດກໍມີເມັດຕຶ່ງເຕັມຮວງ.
41004029	ຄັນເມັດເຂົ້າສຸກແລ້ວ ລາວກໍໃຊ້ຄົນໄປກ່ຽວ ເພາະເວລາເກັບກ່ຽວໄດ້ມາເຖິງແລ້ວ.”
41004030	ພຣະເຢຊູເຈົ້າກ່າວວ່າ, “ອານາຈັກຂອງພຣະເຈົ້າຈະປຽບຄືຫຍັງ? ຫລືຈະໃຊ້ຄຳອຸປະມາຢ່າງໃດເພື່ອອະທິບາຍເຖິງອານາຈັກນີ້?
41004031	ກໍປຽບເໝືອນແກ່ນຜັກກາດເມັດໜຶ່ງ, ເມື່ອຫວ່ານລົງໄປໃນດິນມັນກໍນ້ອຍກວ່າເມັດໃດໆທັງໝົດໃນໂລກ.
41004032	ເມື່ອຫວ່ານລົງໄປແລ້ວມັນກໍປົ່ງຂຶ້ນ ແລະກາຍເປັນຕົ້ນທີ່ໃຫຍ່ກວ່າຜັກທັງປວງ ແລະແຕກກິ່ງກ້ານໃຫຍ່ອອກ ພໍທີ່ພວກນົກປ່າມາເຮັດຮັງຢູ່ໄດ້.”
41004033	ພຣະເຢຊູເຈົ້າໄດ້ກ່າວພຣະທຳ ເປັນຄຳອຸປະມາຫລາຍເລື່ອງຢ່າງດຽວກັນນີ້ໃຫ້ພວກເຂົາຟັງ ຕາມທີ່ພວກເຂົາສາມາດເຂົ້າໃຈໄດ້.
41004034	ພຣະອົງບໍ່ໄດ້ກ່າວກັບພວກເຂົາໂດຍໃຊ້ຄຳອຸປະມາເທົ່ານັ້ນ, ແຕ່ເມື່ອພຣະອົງຢູ່ຕາມລຳພັງກັບສາວົກແລ້ວ, ພຣະອົງກໍອະທິບາຍທຸກໆສິ່ງສູ່ພວກເພິ່ນຟັງໂດຍສະເພາະ.
41004035	ຕອນຄໍ່າໃນວັນດຽວກັນນັ້ນ ພຣະເຢຊູເຈົ້າໄດ້ກ່າວແກ່ພວກສາວົກຂອງພຣະອົງວ່າ, “ໃຫ້ພວກເຮົາຂ້າມທະເລສາບໄປຟາກນັ້ນເທາະ.”
41004036	ສະນັ້ນ ພວກເພິ່ນຈຶ່ງລາປະຊາຊົນ ແລ້ວລົງໄປໃນເຮືອທີ່ພຣະເຢຊູເຈົ້ານັ່ງຢູ່ແລ້ວ ແລະພາກັນຂີ່ໄປ, ນອກນີ້ຍັງມີເຮືອລຳອື່ນອີກຫລາຍລຳໄປນຳດ້ວຍ.
41004037	ແລ້ວລົມພະຍຸກໍເລີ່ມພັດມາແຮງ ແລະຟອງນໍ້າຊັດເຂົ້າເຮືອຈົນເຮືອເກືອບຈະເຕັມດ້ວຍນໍ້າ.
41004038	ສ່ວນພຣະເຢຊູເຈົ້ານັ້ນ ນອນໝູນໝອນຫລັບຢູ່ທ້າຍເຮືອ. ສະນັ້ນ ພວກສາວົກຈຶ່ງໄປປຸກພຣະອົງວ່າ, “ອາຈານເອີຍ, ທ່ານບໍ່ເປັນຫ່ວງພວກຂ້ານ້ອຍບໍ? ພວກຂ້ານ້ອຍກຳລັງຈະຈົມນໍ້າຕາຍຢູ່ແລ້ວ.”
41004039	ພຣະອົງຈຶ່ງຕື່ນຂຶ້ນມາ ແລະກ່າວແກ່ທະເລວ່າ, “ງຽບສະຫງົບແມ” ແລ້ວລົມກໍເຊົາ ຟອງນໍ້າກໍສະຫງົບງຽບທົ່ວໄປ.
41004040	ແລ້ວພຣະເຢຊູເຈົ້າກໍກ່າວຕໍ່ພວກສາວົກຂອງພຣະອົງວ່າ, “ເປັນຫຍັງພວກເຈົ້າຈຶ່ງຢ້ານ? ພວກເຈົ້າຍັງບໍ່ມີຄວາມເຊື່ອບໍ?”
41004041	ແຕ່ພວກເພິ່ນຕົກໃຈຢ້ານຫລາຍທັງເວົ້າຕໍ່ກັນແລະກັນວ່າ, “ທ່ານຜູ້ນີ້ເປັນຜູ້ໃດໜໍ? ແມ່ນແຕ່ລົມ ແລະຟອງທະເລກໍຍອມຟັງຄວາມເພິ່ນ.”
41005001	ຕໍ່ມາ ພຣະເຢຊູເຈົ້າກັບພວກສາວົກຂອງພຣະອົງ ໄດ້ມາຮອດຝັ່ງອີກດ້ານໜຶ່ງ ຂອງທະເລສາບຄາລີເລໃກ້ເມືອງເຄຣາຊາ.
41005002	ພໍພຣະເຢຊູເຈົ້າອອກຈາກເຮືອໄປ ກໍມີຊາຍຜູ້ໜຶ່ງມີຜີຊົ່ວຮ້າຍສິງຢູ່ ໄດ້ອອກຈາກປ່າຊ້າມາພົບພຣະອົງ.
41005003	ຊາຍຜູ້ນີ້ເຄີຍອາໄສຢູ່ຕາມປ່າຊ້າ ບໍ່ມີຜູ້ໃດສາມາດມັດຫລືແມ່ນແຕ່ລ່າມໂສ້ມັນໄວ້ໄດ້,
41005004	ເຂົາເຄີຍລ່າມໂສ້ໃສ່ຕີນຜູກມັດໄວ້ຫລາຍເທື່ອແລ້ວ, ແຕ່ມັນກໍຫັກໂສ້ໃຫ້ຂາດ ແລະຫັກໃຫ້ໝຸ່ນໄປໄດ້ທຸກເທື່ອ ມັນແຂງແຮງຫລາຍ ຈົນບໍ່ມີຜູ້ໃດປາບມັນໄດ້.
41005005	ມັນທ່ອງທ່ຽວໄປມາຢູ່ຕາມປ່າຊ້າ ແລະຕາມເນີນພູເຂົາທັງເວັນທັງຄືນ ໂດຍແຜດສຽງຮ້ອງ ແລະເອົາຫີນປາດຕາມເນື້ອຕົວຂອງຕົນເອງ.
41005006	ເມື່ອມັນຫລຽວເຫັນພຣະເຢຊູເຈົ້າແຕ່ໄກໆ ມັນໄດ້ແລ່ນມາຫາ ແລະຂາບລົງຕໍ່ໜ້າພຣະອົງ,
41005007	ແລະ ຮ້ອງດ້ວຍສຽງດັງວ່າ, “ເຢຊູບຸດພຣະເຈົ້າຜູ້ສູງສຸດເອີຍ, ທ່ານມາຫຍຸ້ງກ່ຽວຫຍັງກັບຂ້ານ້ອຍ? ຂ້ານ້ອຍຂໍຮ້ອງທ່ານສັນຍາໃນພຣະນາມພຣະເຈົ້າວ່າ ຈະບໍ່ທໍລະມານຂ້ານ້ອຍ” (
41005008	ມັນເວົ້າເຊັ່ນນີ້ກໍເພາະພຣະເຢຊູເຈົ້າໄດ້ບອກມັນວ່າ, ‘ຜີຊົ່ວຮ້າຍອອກຈາກຊາຍຄົນນີ້ແມ’)
41005009	ພຣະເຢຊູເຈົ້າໄດ້ຖາມມັນວ່າ, “ມຶງຊື່ຫຍັງ?” ມັນຕອບວ່າ, “ຊື່ກອງທັບ ເພາະພວກຂ້ານ້ອຍມີຢູ່ດ້ວຍກັນຫລາຍໂຕ.”
41005010	ມັນຂໍຮ້ອງນຳພຣະເຢຊູເຈົ້າ ບໍ່ໃຫ້ຂັບໄລ່ພວກມັນອອກໄປຈາກເຂດແດນນີ້.
41005011	ຢູ່ໃກ້ພູນັ້ນ ມີໝູຝູງໃຫຍ່ທີ່ກຳລັງຊອກຫາກິນຢູ່ຕາມເນີນພູ.
41005012	ດັ່ງນັ້ນ ຜີຊົ່ວຮ້າຍທີ່ສິງຢູ່ນັ້ນ ຈຶ່ງຂໍຮ້ອງນຳພຣະເຢຊູເຈົ້າວ່າ, “ໃຫ້ພວກຂ້ານ້ອຍເຂົ້າໄປສິງຢູ່ໃນຝູງໝູສາ.”
41005013	ພຣະອົງອະນຸຍາດໃຫ້ພວກມັນ ແລ້ວຜີຊົ່ວຮ້າຍຈຶ່ງອອກຈາກຊາຍຄົນນັ້ນ ແລະເຂົ້າໄປໃນຝູງໝູ, ໝູທັງໝົດປະມານສອງພັນໂຕ ກໍຟ້າວແລ່ນລົງຕະລິ່ງຊັນ ແລະໂຕນລົງທະເລສາບຈົມນໍ້າຕາຍໝົດ.
41005014	ສ່ວນພວກລ້ຽງໝູຕ່າງກໍແລ່ນໜີ ແລະໄປບອກເລື່ອງທີ່ໄດ້ເກີດຂຶ້ນນັ້ນຕາມໃນເມືອງ ແລະຕາມນອກເມືອງ. ດັ່ງນັ້ນ ປະຊາຊົນຈຶ່ງອອກມາເບິ່ງເຫດການທີ່ໄດ້ເກີດຂຶ້ນ.
41005015	ພວກເຂົາມາຫາພຣະເຢຊູເຈົ້າ ແລະເຫັນຊາຍທີ່ຜີມານຮ້າຍເປັນກອງທັບເຄີຍສິງຢູ່ ເຫັນລາວນຸ່ງເຄື່ອງ ແລະນັ່ງຮຽບຮ້ອຍ ໂດຍມີສະຕິອາຣົມເປັນປົກກະຕິດີ ແລະປະຊາຊົນເຫລົ່ານີ້ຕ່າງກໍສະທ້ານຢ້ານກົວຫລາຍ.
41005016	ແລ້ວພວກທີ່ໄດ້ເຫັນເຫດການ ກໍເລົ່າເຖິງສິ່ງທີ່ໄດ້ເກີດຂຶ້ນກັບຄົນຜີມານຮ້າຍສິງ ແລະກັບຝູງໝູນັ້ນສູ່ປະຊາຊົນຟັງ.
41005017	ສະນັ້ນ ພວກເຂົາຈຶ່ງຂໍຮ້ອງພຣະເຢຊູເຈົ້າໃຫ້ໜີໄປຈາກເຂດແດນຂອງພວກຕົນ.
41005018	ເມື່ອພຣະເຢຊູເຈົ້າກຳລັງລົງເຮືອ ຊາຍທີ່ຜີມານຮ້າຍເຄີຍສິງນັ້ນ ກໍອ້ອນວອນຂໍຢູ່ກັບພຣະອົງ.
41005019	ແຕ່ພຣະເຢຊູເຈົ້າບໍ່ໃຫ້ລາວໄປນຳ ໂດຍກ່າວແກ່ລາວວ່າ, “ຈົ່ງກັບເມືອບ້ານ ຫາຍາດຕິພີ່ນ້ອງຂອງເຈົ້າ ແລະບອກພວກເຂົາເຖິງເຫດການອັນຍິ່ງໃຫຍ່ ທີ່ອົງພຣະຜູ້ເປັນເຈົ້າໄດ້ກະທຳສຳລັບເຈົ້າ ແລະພຣະເມດຕາທີ່ມີຕໍ່ເຈົ້າ.”
41005020	ສະນັ້ນ ຊາຍຜູ້ນີ້ຈຶ່ງລາພຣະເຢຊູເຈົ້າໄປ ແລະຕັ້ງຕົ້ນປະກາດເລື່ອງທີ່ພຣະເຢຊູເຈົ້າ ໄດ້ເຮັດແກ່ຕົນໃນແຂວງເດກາໂປລີ, ແລ້ວຄົນທັງຫລາຍທີ່ໄດ້ຍິນເລື່ອງນີ້ ຕ່າງກໍງຶດປະຫລາດໃຈ.
41005021	ເມື່ອພຣະເຢຊູເຈົ້າຂີ່ເຮືອຂ້າມທະເລສາບກັບໄປແລ້ວ ທີ່ແຄມທະເລສາບນັ້ນ ປະຊາຊົນໝູ່ໃຫຍ່ໄດ້ມາເຕົ້າໂຮມກັນອ້ອມພຣະອົງ.
41005022	ມີຊາຍຄົນໜຶ່ງຊື່ວ່າຢາອີໂຣໄດ້ມາຫາພຣະເຢຊູເຈົ້າ ເຂົາເປັນຫົວໜ້າທຳມະສາລາໃນທ້ອງຖິ່ນນັ້ນ ເມື່ອເຂົາເຫັນພຣະເຢຊູເຈົ້າຈຶ່ງກົ້ມຂາບລົງທີ່ຕີນຂອງພຣະອົງ
41005023	ແລະຂໍຮ້ອງຄວາມຊ່ວຍເຫລືອນຳພຣະເຢຊູເຈົ້າວ່າ, “ລູກສາວຂ້ານ້ອຍເຈັບໜັກໃກ້ຈະຕາຍແລ້ວ ຂໍທ່ານກະຣຸນາໄປວາງມືໃສ່ນາງດ້ວຍເຖີດ ເພື່ອລາວຈະຫາຍດີ ແລະມີຊີວິດຢູ່.”
41005024	ພຣະເຢຊູເຈົ້າກໍໄປກັບລາວ ມີປະຊາຊົນຢ່າງໜາແໜ້ນບຸບຽດພຣະອົງໄປ.
41005025	ມີຍິງຄົນໜຶ່ງທີ່ເປັນພະຍາດເລືອດຕົກໄດ້ສິບສອງປີແລ້ວ,
41005026	ເຖິງວ່ານາງໄດ້ໄປໃຫ້ໝໍຫລາຍຄົນປິ່ນປົວ ແລະເສຍເງິນໄປຢ່າງຫລວງຫລາຍແລ້ວກໍຕາມ, ແຕ່ພະຍາດນີ້ກໍບໍ່ໄດ້ທຸເລົາລົງເລີຍ ກັບຮຸນແຮງຂຶ້ນກວ່າເກົ່າອີກ.
41005027	ເມື່ອນາງໄດ້ຍິນຄົນເວົ້າເຖິງພຣະເຢຊູເຈົ້າ ນາງຈຶ່ງຍ່າງມາທາງຫລັງພຣະອົງປົນກັບປະຊາຊົນ ແລະບາຍເຄື່ອງນຸ່ງຂອງພຣະອົງ
41005028	ໂດຍຄິດໃນໃຈວ່າ, “ຖ້າເຮົາໄດ້ບາຍພຽງແຕ່ເຄື່ອງນຸ່ງຂອງເພິ່ນເທົ່ານັ້ນ ເຮົາກໍຈະດີພະຍາດ.”
41005029	ໃນຂະນະທີ່ນາງບາຍເຄື່ອງນຸ່ງຂອງພຣະອົງ ແລະພະຍາດເລືອດຕົກນັ້ນ ກໍຢຸດທັນທີ, ນາງຮູ້ສຶກໃນຕົວວ່າຕົນດີພະຍາດແລ້ວ.
41005030	ຝ່າຍພຣະເຢຊູເຈົ້າກໍຮູ້ໄດ້ໃນທັນທີວ່າ ຣິດໄດ້ອອກຈາກພຣະອົງ. ດັ່ງນັ້ນ ພຣະອົງຈຶ່ງອວ່າຍໜ້າມາທາງປະຊາຊົນ ແລະຖາມວ່າ, “ຜູ້ໃດບາຍເຄື່ອງນຸ່ງເຮົາ?”
41005031	ພວກສາວົກຂອງພຣະອົງຕອບວ່າ, “ທ່ານກໍເຫັນແລ້ວວ່າ ປະຊາຊົນບຸບຽດທ່ານສໍ່າໃດ? ເປັນຫຍັງທ່ານຈຶ່ງຖາມວ່າ ຜູ້ໃດບາຍທ່ານ?”
41005032	ແຕ່ພຣະເຢຊູເຈົ້າໄດ້ຫລຽວໄປອ້ອມໆພຣະອົງ ເພື່ອຊອກເບິ່ງວ່າຜູ້ໃດເປັນຜູ້ເຮັດ.
41005033	ສ່ວນຍິງຜູ້ນັ້ນກໍຢ້ານກົວຈົນຕົວສັ່ນ ເພາະຮູ້ດີເຖິງສິ່ງທີ່ໄດ້ເກີດຂຶ້ນກັບຕົນ. ສະນັ້ນ ນາງຈຶ່ງມາຂາບລົງທີ່ຕີນຂອງພຣະເຢຊູເຈົ້າ ແລະເວົ້າຄວາມຈິງທັງໝົດສູ່ພຣະອົງຟັງ.
41005034	ພຣະເຢຊູເຈົ້າກ່າວແກ່ນາງວ່າ, “ລູກຍິງເອີຍ ຄວາມເຊື່ອຂອງເຈົ້າເຮັດໃຫ້ເຈົ້າດີແລ້ວ ຈົ່ງໄປເປັນສຸກ ແລະດີພະຍາດສາ.”
41005035	ໃນຂະນະທີ່ພຣະເຢຊູເຈົ້າຍັງກ່າວຢູ່ ກໍມີຜູ້ນຳຂ່າວບາງຄົນແຕ່ເຮືອນຢາອິໂຣມາບອກວ່າ, “ລູກສາວຂອງເຈົ້າຕາຍແລ້ວ ຍັງລົບກວນອາຈານເຮັດຫຍັງ?”
41005036	ແຕ່ພຣະເຢຊູເຈົ້າບໍ່ສົນໃຈນຳ ສິ່ງທີ່ພວກເຂົາໄດ້ເວົ້ານັ້ນ ແລະກ່າວແກ່ຢາອິໂຣວ່າ, “ຢ່າວິຕົກເລີຍ ຈົ່ງເຊື່ອເທົ່ານັ້ນ.”
41005037	ພຣະອົງກໍບໍ່ຊົງອະນຸຍາດໃຫ້ຜູ້ໃດໄປນຳພຣະອົງ ນອກຈາກເປໂຕ, ຢາໂກໂບ ແລະ ໂຢຮັນນ້ອງຊາຍຂອງຢາໂກໂບ.
41005038	ເມື່ອມາຮອດເຮືອນຂອງຫົວໜ້າທຳມະສາລາແລ້ວ ພຣະອົງກໍເຫັນຄົນວຸ້ນວາຍຢູ່ ຄືຮ້ອງໄຫ້ແລະສົ່ງສຽງຄໍ່າຄວນ.
41005039	ພຣະເຢຊູເຈົ້າເຂົ້າໄປໃນເຮືອນ ແລະກ່າວແກ່ພວກເຂົາວ່າ, “ພວກເຈົ້າວຸ້ນວາຍ ແລະຮ້ອງໄຫ້ຄໍ່າຄວນເຮັດຫຍັງ? ເດັກຍິງຜູ້ນີ້ບໍ່ໄດ້ຕາຍດອກ ນາງພຽງແຕ່ນອນຫລັບເທົ່ານັ້ນ.”
41005040	ພວກເຂົາພາກັນຫົວຂວັນພຣະອົງ. ສະນັ້ນ ພຣະອົງຈຶ່ງໄລ່ທຸກຄົນໃຫ້ອອກໄປໝົດ ແລະເອົາແຕ່ພໍ່ແມ່ເດັກນ້ອຍກັບສາວົກສາມຄົນເທົ່ານັ້ນ ເຂົ້າໄປໃນຫ້ອງທີ່ເດັກນ້ອຍນອນຢູ່.
41005041	ພຣະອົງຈັບມືເດັກນ້ອຍນັ້ນ ແລະກ່າວແກ່ນາງວ່າ, “ຕາລີທາກຸມ” ໝາຍຄວາມວ່າ: ນາງນ້ອຍເອີຍ ຈົ່ງລຸກຂຶ້ນ
41005042	ໃນທັນໃດນັ້ນ ເດັກຍິງກໍລຸກຂຶ້ນ ແລະຍ່າງໄປມາ. (ນາງອາຍຸໄດ້ສິບສອງປີແລ້ວ) ພວກເຂົາໄດ້ງຶດປະຫລາດໃຈຫລາຍ.
41005043	ແຕ່ພຣະເຢຊູເຈົ້າໄດ້ສັ່ງຫ້າມພວກເຂົາ ບໍ່ໃຫ້ບອກເລື່ອງນີ້ແກ່ຜູ້ໃດເປັນເດັດຂາດ ແລ້ວພຣະອົງກໍກ່າວວ່າ, “ຈົ່ງເອົາອາຫານມາໃຫ້ນາງກິນ.”
41006001	ພຣະເຢຊູເຈົ້າໄດ້ຈາກບ່ອນນັ້ນ ແລະກັບຄືນໄປຍັງເມືອງຂອງພຣະອົງ ໂດຍມີພວກສາວົກຂອງພຣະອົງຕິດຕາມໄປນຳ.
41006002	ພໍເຖິງວັນຊະບາໂຕ ພຣະອົງກໍໄດ້ຕັ້ງຕົ້ນສັ່ງສອນໃນທຳມະສາລາ ປະຊາຊົນຫລວງຫລາຍຢູ່ໃນທີ່ນັ້ນ ແລະເມື່ອພວກເຂົາໄດ້ຍິນຄຳສອນຂອງພຣະອົງ ທຸກຄົນຕ່າງກໍງຶດປະຫລາດໃຈ ພວກເຂົາຖາມກັນວ່າ, “ຄົນນີ້ເອົາຄຳສັ່ງສອນທັງໝົດນີ້ມາແຕ່ໃສ? ສະຕິປັນຍາທີ່ໄດ້ໃຫ້ແກ່ຄົນນີ້ແມ່ນປັນຍາຢ່າງໃດ? ເພາະການອັດສະຈັນເຫລົ່ານີ້ກໍໄດ້ສຳເລັດດ້ວຍມືຂອງລາວ.
41006003	ລາວບໍ່ແມ່ນຊ່າງໄມ້ລູກຊາຍຂອງມາຣີ ແລະເປັນອ້າຍຂອງຢາໂກໂບ, ໂຢເຊັບ, ຢູດາ ແລະ ຊີໂມນນັ້ນບໍ? ພວກນ້ອງສາວຂອງລາວກໍຢູ່ໃນເມືອງນີ້ບໍ່ແມ່ນບໍ?” ສະນັ້ນ ພວກເຂົາຈຶ່ງບໍ່ຍອມຮັບພຣະອົງ.
41006004	ແລ້ວພຣະເຢຊູເຈົ້າກໍກ່າວແກ່ພວກເຂົາວ່າ, “ຜູ້ປະກາດພຣະທຳໄດ້ຮັບຄວາມເຄົາຣົບນັບຖືທົ່ວທຸກບ່ອນ ເວັ້ນໄວ້ແຕ່ໃນບ້ານເມືອງຂອງຕົນ, ຍາດຕິພີ່ນ້ອງຂອງຕົນ ແລະຄອບຄົວຂອງຕົນ.”
41006005	ພຣະເຢຊູເຈົ້າບໍ່ໄດ້ເຮັດການອັດສະຈັນໃດໆຢູ່ໃນເມືອງນີ້ ນອກຈາກພຣະອົງໄດ້ວາງມືໃສ່ຄົນເຈັບໄຂ້ໄດ້ປ່ວຍບາງຄົນ ແລະຊົງໂຜດຮັກສາພວກເຂົາໃຫ້ຫາຍດີ.
41006006	ພຣະອົງປະຫລາດໃຈຫລາຍທີ່ເຫັນຊາວເມືອງບໍ່ມີຄວາມເຊື່ອ ແລ້ວພຣະເຢຊູເຈົ້າກໍໄດ້ສັ່ງສອນທົ່ວທຸກບ້ານທີ່ຢູ່ອ້ອມຮອບເຂດນັ້ນ.
41006007	ພຣະອົງໄດ້ເອີ້ນສາວົກສິບສອງຄົນມາ ແລະໃຊ້ພວກເພິ່ນອອກໄປເປັນຄູ່ໆ ໂດຍໃຫ້ພວກເພິ່ນມີສິດອຳນາດເໜືອບັນດາຜີຊົ່ວຮ້າຍ
41006008	ແລະ ສັ່ງພວກເພິ່ນວ່າ, “ໃນການອອກໄປນີ້ ພວກເຈົ້າຢ່າເອົາຫຍັງໄປນຳນອກຈາກໄມ້ຄ້ອນເທົ້າເທົ່ານັ້ນ ຢ່າເອົາອາຫານ ຖົງ ຫລືເງິນໃສ່ກະເປົາ ສາຍຮັດແອວໄປນຳ.
41006009	ຈົ່ງໃສ່ເກີບ ແຕ່ຢ່າເອົາເຄື່ອງນຸ່ງເພື່ອປ່ຽນໄປນຳ.”
41006010	ພຣະອົງຍັງສັ່ງອີກວ່າ, “ເຮືອນໃດທີ່ຕ້ອນຮັບພວກເຈົ້າ ຈົ່ງຢູ່ໃນເຮືອນນັ້ນ ຈົນກວ່າພວກເຈົ້າຈາກບ່ອນນັ້ນໄປ.
41006011	ຖ້າບ່ອນໃດບໍ່ຕ້ອນຮັບພວກເຈົ້າ ຈົ່ງໄປຈາກບ່ອນນັ້ນ ແລະສັ່ນຂີ້ຝຸ່ນທີ່ຕີນຂອງພວກເຈົ້າອອກ.”
41006012	ສະນັ້ນ ພວກເພິ່ນຈຶ່ງອອກໄປປະກາດໃຫ້ຄົນທັງຫລາຍຖິ້ມໃຈເກົ່າເອົາໃຈໃໝ່.
41006013	ພວກເພິ່ນໄດ້ຂັບໄລ່ຜີມານຮ້າຍອອກຫລາຍໂຕ ແລະໄດ້ເອົານໍ້າມັນຊາໂລມທາພວກເຂົາຫລາຍຄົນໃຫ້ຫາຍດີພະຍາດ.
41006014	ກະສັດເຮໂຣດ ໄດ້ຍິນເຖິງເລື່ອງພຣະເຢຊູເຈົ້າ ເພາະຊື່ສຽງຂອງພຣະອົງໄດ້ຊ່າລືໄປທົ່ວທຸກແຫ່ງຫົນ ບາງຄົນໄດ້ເວົ້າວ່າ, “ໂຢຮັນບັບຕິສະໂຕຄືນມີຊີວິດອີກແລ້ວ ດ້ວຍເຫດນີ້ ເພິ່ນຈຶ່ງມີຣິດອຳນາດເຮັດການອັດສະຈັນຫລາຍປະການ.”
41006015	ສ່ວນຄົນອື່ນເວົ້າວ່າ, “ເພິ່ນແມ່ນເອລີຢາ.” ແຕ່ຄົນອື່ນອີກເວົ້າວ່າ, “ເພິ່ນເປັນຜູ້ທຳນວາຍເໝືອນກັນກັບຜູ້ໜຶ່ງ ໃນພວກຜູ້ທຳນວາຍແຕ່ກ່ອນ.”
41006016	ເມື່ອກະສັດເຮໂຣດໄດ້ຍິນເຊັ່ນນັ້ນ ເພິ່ນກໍເວົ້າວ່າ, “ລາວແມ່ນໂຢຮັນບັບຕິສະໂຕ ຜູ້ເຮົາໄດ້ສັ່ງໃຫ້ຕັດຫົວຜູ້ນັ້ນແຫລະ ໄດ້ຄືນມີຊີວິດອີກ.”
41006017	ກະສັດເຮໂຣດເອງເປັນຜູ້ສັ່ງໃຫ້ຈັບໂຢຮັນຜູກມັດ ແລະຂັງລາວໄວ້ໃນຄຸກ, ກະສັດເຮໂຣດໄດ້ເຮັດເຊັ່ນນີ້ ເພາະນາງເຮໂຣເດຍຜູ້ທີ່ຕົນໄດ້ແຕ່ງງານນຳນັ້ນ ຊຶ່ງນາງເຄີຍໄດ້ເປັນເມຍຟີລິບນ້ອງຊາຍຂອງຕົນມາກ່ອນ.
41006018	ໂຢຮັນບັບຕິສະໂຕເຄີຍບອກ ເຮໂຣດວ່າ, “ບໍ່ເປັນການຖືກຕ້ອງທີ່ເຈົ້າຈະເອົານ້ອງໃພ້ຂອງຕົນເປັນເມຍ.”
41006019	ດັ່ງນັ້ນ ນາງເຮໂຣເດຍຈຶ່ງຄຽດແຄ້ນໃຫ້ໂຢຮັນ ແລະຕ້ອງການຂ້າລາວ ແຕ່ນາງເຮັດບໍ່ໄດ້ຍ້ອນເຮໂຣດຢ້ານຢຳໂຢຮັນ, ເພາະວ່າໂຢຮັນເປັນຄົນດີ ແລະບໍຣິສຸດສັດຊື່. ດັ່ງນັ້ນ ເຮໂຣດຈຶ່ງປ້ອງກັນລາວໄວ້.
41006020	ເມື່ອກະສັດເຮໂຣດຟັງໂຢຮັນເວົ້າເທື່ອໃດ ເພິ່ນກໍຮູ້ສຶກອຶດອັດໃຈເທື່ອນັ້ນ, ແຕ່ເຖິງປານນັ້ນ ເພິ່ນກໍຍອມຟັງໂຢຮັນເວົ້າດ້ວຍຄວາມຍິນດີ.
41006021	ໃນທີ່ສຸດ ນາງເຮໂຣເດຍກໍໄດ້ໂອກາດໃນວັນສະຫລອງວັນເກີດຂອງກະສັດເຮໂຣດ ເມື່ອເພິ່ນໄດ້ຈັດງານລ້ຽງສະຫລອງ ແລະເຊື້ອເຊີນບັນດາຂ້າຣາຊການຂັ້ນສູງມາຮ່ວມຄື: ຄະນະລັດຖະບານ, ບັນດານາຍທະຫານໃນກອງທັບ, ຕະຫລອດທັງບຸກຄົນສຳຄັນຕ່າງໆໃນແຂວງຄາລີເລ.
41006022	ລູກສາວຂອງນາງເຮໂຣເດຍໄດ້ເຂົ້າມາຟ້ອນໃນຫ້ອງຈັດງານ, ນາງເປັນທີ່ພໍໃຈເຮໂຣດ ແລະບັນດາແຂກທີ່ໄດ້ເຊີນມາ, ກະສັດຈຶ່ງກ່າວແກ່ຍິງສາວວ່າ, “ເຈົ້າຢາກໄດ້ສິ່ງໃດ ຈົ່ງຂໍມາ? ແລະເຮົາຈະໃຫ້ສິ່ງນັ້ນ.”
41006023	ແລ້ວເພິ່ນກໍສາບານປະຕິຍານວ່າ, “ເຮົາຈະໃຫ້ທຸກສິ່ງທີ່ເຈົ້າຂໍມາ ແມ່ນແຕ່ເຄິ່ງໜຶ່ງຂອງອານາຈັກຂອງເຮົາ.”
41006024	ດັ່ງນັ້ນ ຍິງສາວຈຶ່ງອອກໄປຖາມແມ່ຂອງຕົນວ່າ, “ລູກຈະຂໍສິ່ງໃດດີ?” ແມ່ຈຶ່ງຕອບວ່າ, “ຂໍຫົວຂອງໂຢຮັນບັບຕິສະໂຕ”
41006025	ຍິງສາວຟ້າວກັບຄືນໄປຫາກະສັດທັນທີ ແລະເວົ້າວ່າ, “ຂ້ານ້ອຍຕ້ອງການໃຫ້ທ່ານເອົາຫົວຂອງໂຢຮັນບັບຕິສະໂຕ ໃສ່ຖາດມາໃຫ້ຂ້ານ້ອຍໃນທີ່ນີ້ແລະດຽວນີ້”
41006026	ເລື່ອງນີ້ເຮັດໃຫ້ກະສັດເປັນທຸກໃຈໜັກ ແຕ່ເພິ່ນບໍ່ອາດປະຕິເສດນາງໄດ້ ເພາະໄດ້ສັນຍາສາບານໄວ້ກັບນາງແລ້ວ ຕໍ່ໜ້າບັນດາແຂກທັງໝົດຂອງຕົນ.
41006027	ສະນັ້ນ ເພິ່ນຈຶ່ງສັ່ງທະຫານຍາມໃຫ້ອອກໄປ ແລະນຳເອົາຫົວຂອງໂຢຮັນເຂົ້າມາ, ທະຫານຍາມຈຶ່ງໄປຍັງຄຸກ ແລະຕັດຫົວຂອງໂຢຮັນ.
41006028	ແລ້ວນຳຫົວໃສ່ຖາດເຂົ້າມາມອບໃຫ້ຍິງສາວ ແລະ ນາງກໍມອບຕໍ່ໃຫ້ແມ່ຂອງຕົນ.
41006029	ເມື່ອພວກສິດຂອງໂຢຮັນຮູ້ຂ່າວນີ້ ພວກເຂົາກໍມາເອົາສົບຂອງເພິ່ນ ແລ້ວນຳໄປວາງໄວ້ໃນອຸບມຸງ.
41006030	ຝ່າຍພວກອັກຄະສາວົກໄດ້ກັບມາຫາພຣະເຢຊູເຈົ້າ ແລ້ວເລົ່າທຸກສິ່ງທີ່ພວກຕົນໄດ້ເຮັດ ແລະໄດ້ສັ່ງສອນສູ່ພຣະອົງຟັງ.
41006031	ມີປະຊາຊົນຫລວງຫລາຍທຽວໄປມາ ຈົນພຣະເຢຊູເຈົ້າ ແລະພວກສາວົກບໍ່ມີເວລາກິນເຂົ້າ. ດັ່ງນັ້ນ ພຣະອົງຈຶ່ງກ່າວແກ່ພວກສາວົກວ່າ, “ຈົ່ງອອກໄປຍັງບ່ອນມິດງຽບ ເພື່ອໃຫ້ພວກເຈົ້າພັກຜ່ອນຈັກຄາວໜຶ່ງ.”
41006032	ສະນັ້ນ ພຣະເຢຊູເຈົ້າກັບພວກສາວົກ ຈຶ່ງຂີ່ເຮືອອອກໄປຍັງບ່ອນມິດງຽບຕ່າງຫາກ.
41006033	ແຕ່ມີປະຊາຊົນຫລາຍຄົນໄດ້ເຫັນພຣະເຢຊູເຈົ້າກັບພວກສາວົກອອກໄປ ຈຶ່ງຮູ້ໄດ້ທັນທີ. ສະນັ້ນ ປະຊາຊົນຈາກທຸກເມຶອງຈຶ່ງເດີນທາງຍ່າງໄປລ່ວງໜ້າ ກ່ອນພຣະເຢຊູເຈົ້າກັບພວກສາວົກຈະໄປເຖິງນັ້ນ.
41006034	ພໍພຣະເຢຊູເຈົ້າອອກຈາກເຮືອ ພຣະອົງກໍເຫັນປະຊາຊົນໝູ່ໃຫຍ່ ຈຶ່ງສົງສານຄົນເຫລົ່ານັ້ນ ເພາະພວກເຂົາເປັນເໝືອນຝູງແກະທີ່ບໍ່ມີຜູ້ລ້ຽງ. ສະນັ້ນ ພຣະອົງຈຶ່ງຕັ້ງຕົ້ນສັ່ງສອນພວກເຂົາຫລາຍປະການ.
41006035	ເມື່ອຄ້າຍຄໍ່າມາແລ້ວ ພວກສາວົກຈຶ່ງມາຫາພຣະເຢຊູເຈົ້າ ແລະເວົ້າວ່າ, “ຄໍ່າແລ້ວເດ ແລະທີ່ນີ້ກໍເປັນປ່າ.
41006036	ຂໍໃຫ້ປະຊາຊົນເລີກເມືອຫາຊື້ອາຫານກິນ ຕາມບ້ານໄຮ່ບ້ານນາແຖບນີ້ສາ.”
41006037	ພຣະເຢຊູເຈົ້າຕອບພວກເພິ່ນວ່າ, “ພວກເຈົ້າຈົ່ງເອົາອາຫານໃຫ້ພວກເຂົາກິນສາ.” ພວກສາວົກຖາມພຣະອົງວ່າ, “ທ່ານຕ້ອງການໃຫ້ພວກຂ້ານ້ອຍໄປຫາຊື້ອາຫານ ລາຄາເຖິງສອງຮ້ອຍຫລຽນເງິນ ໃຫ້ພວກເຂົາກິນບໍ?”
41006038	ດັ່ງນັ້ນ ພຣະເຢຊູເຈົ້າຈຶ່ງຖາມພວກເພິ່ນວ່າ, “ພວກເຈົ້າມີເຂົ້າຈີ່ຈັກກ້ອນ? ຈົ່ງໄປເບິ່ງດູ?” ເມື່ອພວກເພິ່ນໄປຊອກເບິ່ງແລ້ວ ກໍມາບອກພຣະເຢຊູເຈົ້າວ່າ, “ມີເຂົ້າຈີ່ຫ້າກ້ອນ ແລະປາສອງໂຕ.”
41006039	ແລ້ວພຣະເຢຊູເຈົ້າກໍບອກບັນດາສາວົກຂອງພຣະອົງ ຈັດປະຊາຊົນເຂົ້າກັນໃຫ້ເປັນໝູ່ໆ ແລະໃຫ້ນັ່ງລົງຕາມທົ່ງຫຍ້າຂຽວສົດ.
41006040	ສະນັ້ນ ປະຊາຊົນຈຶ່ງນັ່ງລົງເປັນຖັນເປັນແຖວ ຄືແຖວລະຮ້ອຍຄົນ ແລະແຖວລະຫ້າສິບຄົນ.
41006041	ແລ້ວພຣະເຢຊູເຈົ້າກໍຈັບເອົາເຂົ້າຈີ່ຫ້າກ້ອນແລະປາສອງໂຕນັ້ນ ໂດຍເງີຍໜ້າຂຶ້ນສູ່ຟ້າສະຫວັນ ແລະໂມທະນາຂອບພຣະຄຸນພຣະເຈົ້າ ແລ້ວຫັກເຂົ້າຈີ່ ແລະຍື່ນໃຫ້ພວກສາວົກນຳໄປແຈກຢາຍແກ່ປະຊາຊົນ ພຣະອົງຍັງໄດ້ແບ່ງປັນປາສອງໂຕໃຫ້ພວກເຂົາທົ່ວເຖິງກັນອີກດ້ວຍ.
41006042	ພວກເຂົາກິນອີ່ມທຸກຄົນ.
41006043	ແລ້ວພວກສາວົກກໍເກັບເຂົ້າຈີ່ແລະປາທີ່ເຫລືອນັ້ນ ໄດ້ເຕັມສິບສອງກະບຸງ.
41006044	ໃນຈຳນວນປະຊາຊົນທີ່ໄດ້ກິນເຂົ້າຈີ່ນັ້ນ ມີຜູ້ຊາຍຫ້າພັນຄົນ.
41006045	ໃນທັນໃດນັ້ນ ພຣະເຢຊູເຈົ້າກໍຈັດໃຫ້ພວກສາວົກຂອງພຣະອົງ ລົງຂີ່ເຮືອໄປເມືອງເບັດຊາອີດາ ຊຶ່ງຢູ່ຟາກໜຶ່ງອີກກ່ອນ ສ່ວນພຣະອົງນັ້ນໄດ້ບອກປະຊາຊົນໃຫ້ເລີກເມືອ.
41006046	ເມື່ອລາຈາກພວກເຂົາແລ້ວ ພຣະອົງໄດ້ຂຶ້ນໄປເທິງພູເຂົາ ເພື່ອພາວັນນາອະທິຖານ.
41006047	ເມື່ອຄໍ່າມາແລ້ວ ເຮືອທີ່ພວກສາວົກຂີ່ໄປນັ້ນ ກໍຢູ່ກາງທະເລສາບ ສ່ວນພຣະອົງຢູ່ເທິງບົກແຕ່ອົງດຽວ.
41006048	ພຣະອົງເຫັນວ່າ ພວກສາວົກພາຍເຮືອໄປໄດ້ດ້ວຍຄວາມລຳບາກຫລາຍ ເພາະເຮືອຕ້ານທວນລົມຢູ່, ເມື່ອເຖິງປະມານຂ້ອນແຈ້ງ ພຣະອົງຈຶ່ງຍ່າງເທິງໜ້ານໍ້າໄປຫາພວກສາວົກ ແລະເໝືອນດັ່ງຈະກາຍພວກເພິ່ນໄປ.
41006049	ແຕ່ເມື່ອພວກສາວົກເຫັນພຣະອົງຍ່າງເທິງໜ້ານໍ້າ ກໍຄິດວ່າແມ່ນຜີ ຈຶ່ງພາກັນຮ້ອງຂຶ້ນ.
41006050	ເພາະທຸກຄົນຕ່າງກໍຕົກສະທ້ານຢ້ານກົວທີ່ສຸດ. ໃນທັນໃດນັ້ນ ພຣະເຢຊູເຈົ້າກ່າວແກ່ພວກເພິ່ນວ່າ, “ຢ່າກະວົນກະວາຍໃຈເທາະ ແມ່ນເຮົາເອງ ຢ່າສູ່ຢ້ານ”
41006051	ແລ້ວພຣະອົງກໍຂຶ້ນໄປໃນເຮືອຫາພວກເພິ່ນ ແລະລົມກໍງຽບລົງ ພວກສາວົກເຕັມໄປດ້ວຍຄວາມປະຫລາດອັດສະຈັນໃຈເຫລືອເກີນ
41006052	ເພາະພວກເພິ່ນບໍ່ເຂົ້າໃຈຄວາມໝາຍອັນແທ້ຈິງ ກ່ຽວກັບການລ້ຽງຫ້າພັນຄົນ, ສະຕິປັນຍາຂອງພວກເພິ່ນຍັງແຂງກະດ້າງ ແລະປຶກຕັນຢູ່.
41006053	ເມື່ອພຣະເຢຊູເຈົ້າ ແລະພວກສາວົກໄດ້ຂ້າມທະເລສາບມາເຖິງ ກໍຈອດເຮືອໄວ້ທີ່ທ່າເມືອງເຄັນເນຊາເຣັດ.
41006054	ພໍລົງເຮືອໄປ ປະຊາຊົນກໍຮູ້ຈັກວ່າແມ່ນພຣະເຢຊູເຈົ້າ.
41006055	ສະນັ້ນ ພວກເຂົາຈຶ່ງຮີບຟ້າວໄປທົ່ວຂົງເຂດນັ້ນ ແລະເມື່ອຮູ້ວ່າພຣະອົງຢູ່ບ່ອນໃດ, ພວກເຂົາກໍເອົາຄົນເຈັບປ່ວຍໃສ່ບ່ອນນອນຫາມມາຫາພຣະອົງ.
41006056	ເມື່ອພຣະອົງສະເດັດໄປທີ່ໃດ ໃນເມືອງ ຫລືບ້ານນອກ, ບ້ານນາກໍດີ ພວກເຂົາກໍເອົາຄົນເຈັບປ່ວຍມາວາງໄວ້ຕາມແຄມທາງບ່ອນຊຸມຊົນ ແລ້ວທູນຂໍພຣະອົງຊົງໂຜດໃຫ້ຄົນເຈັບປ່ວຍໄດ້ບາຍແຕ່ແຄມເຄື່ອງນຸ່ງຂອງພຣະອົງ ແລະຜູ້ໄດ້ບາຍແລ້ວກໍຖືກຊົງໂຜດໃຫ້ດີພະຍາດທຸກຄົນ.
41007001	ເມື່ອນັ້ນ ພວກຟາຣີຊາຍແລະພວກທຳມະຈານ ບາງຄົນໄດ້ມາແຕ່ນະຄອນເຢຣູຊາເລັມ ແລະເຕົ້າໂຮມກັນອ້ອມພຣະເຢຊູເຈົ້າ.
41007002	ພວກເຂົາໄດ້ສັງເກດເຫັນວ່າ ພວກສາວົກຂອງພຣະອົງກິນເຂົ້າໂດຍບໍ່ໄດ້ລ້າງມືຕາມພິທີກ່ອນ. (
41007003	ສ່ວນພວກຟາຣີຊາຍແລະຄົນຢິວທົ່ວໄປນັ້ນ ປະຕິບັດຕາມຄຳສອນທີ່ສືບທອດມາຈາກປູ່ຍ່າຕາຍາຍວ່າ ຖ້າບໍ່ລ້າງມືຕາມພິທີ ຄືແຕ່ມືເຖິງຂໍ່ມືຂອງພວກເຂົາ ກໍບໍ່ກິນອາຫານ;
41007004	ແລະ ເມື່ອພວກເຂົາມາຈາກຕະຫລາດ ຖ້າບໍ່ໄດ້ຊຳລະຕົວກ່ອນ ພວກເຂົາກໍບໍ່ຍອມກິນ. ນອກຈາກນີ້ ພວກເຂົາຍັງຖືທຳນຽມອື່ນໆອີກຫລາຍຢ່າງເຊັ່ນວ່າ: ການລ້າງຖ້ວຍຊາມ, ໝໍ້, ເຄື່ອງໃຊ້ເປັນທອງແດງ ແລະທອງເຫລືອງ ແລະຕຽງນອນ.)
41007005	ສະນັ້ນ ພວກຟາຣີຊາຍແລະພວກທຳມະຈານ ຈຶ່ງຖາມພຣະເຢຊູເຈົ້າວ່າ, “ເປັນຫຍັງພວກສາວົກຂອງທ່ານ ຈຶ່ງບໍ່ປະຕິບັດຕາມຄຳສອນ ທີ່ສືບທອດມາຈາກປູ່ຍ່າຕາຍາຍ, ແຕ່ກິນອາຫານດ້ວຍມືບໍ່ສະອາດ?”
41007006	ພຣະເຢຊູເຈົ້າຕອບພວກເຂົາວ່າ, “ເອຊາຢາໄດ້ທຳນວາຍຄັກແນ່ ເຖິງພວກເຈົ້າຜູ້ເປັນຄົນໜ້າຊື່ໃຈຄົດ ຕາມທີ່ເພິ່ນໄດ້ຂຽນໄວ້ວ່າ, ‘ຄົນພວກນີ້ໃຫ້ກຽດເຮົາແຕ່ປາກ ສ່ວນວ່າຈິດໃຈຫ່າງໄກຈາກເຮົາ.
41007007	ການທີ່ພວກເຂົານະມັດສະການເຮົານັ້ນ ບໍ່ມີປະໂຫຍດຕໍ່ພວກເຂົາຫຍັງໝົດ ດ້ວຍວ່າ, ພວກເຂົາສັ່ງສອນເອົາທຳນຽມ ຂອງມະນຸດມາຕູ່ຫາວ່າ ເປັນຄຳສັ່ງສອນຂອງພຣະເຈົ້າ.’”
41007008	“ພວກເຈົ້າປະຂໍ້ບັນຍັດຂອງພຣະເຈົ້າ ແລະປະຕິບັດຕາມຄຳສອນທີ່ສືບທອດມາຈາກມະນຸດ.”
41007009	ແລ້ວພຣະເຢຊູເຈົ້າກໍກ່າວຕໍ່ໄປວ່າ, “ເກີນວ່າດີແທ້ນໍ ທີ່ເຈົ້າທັງຫລາຍໄດ້ປະຖິ້ມກົດບັນຍັດຂອງພຣະເຈົ້າ ເພື່ອໄປຢຶດຖືຄຳສັ່ງສອນຂອງພວກເຈົ້າເອງ.
41007010	ໂມເຊໄດ້ສັ່ງໄວ້ວ່າ, ‘ຈົ່ງເຄົາຣົບນັບຖືພໍ່ແມ່ຂອງຕົນ’ ແລະ ‘ຜູ້ໃດກໍຕາມທີ່ປ້ອຍດ່າ ສາບແຊ່ງພໍ່ແມ່ຂອງຕົນຕ້ອງຖືກລົງໂທດເຖິງຕາຍ.’
41007011	ແຕ່ຝ່າຍພວກເຈົ້າກັບເວົ້າວ່າ, ‘ຖ້າຜູ້ໃດຈະເວົ້າກັບບິດາມານດາວ່າ, ສິ່ງໃດຂອງຂ້ອຍທີ່ອາດຊ່ວຍເຫລືອເຈົ້າໄດ້ ສິ່ງນັ້ນເປັນ ໂກຣະບານ’ (ຄື ເປັນຂອງຖວາຍໄຫວ້ແລ້ວ),
41007012	ເຈົ້າທັງຫລາຍກໍບໍ່ອະນຸຍາດໃຫ້ຜູ້ນັ້ນຊ່ວຍເຫລືອພໍ່ແມ່ຂອງຕົນ.
41007013	ດ້ວຍວິທີນີ້ແຫລະ ຄຳສັ່ງສອນທີ່ສືບທອດຕໍ່ກັນມາ ຈຶ່ງໄດ້ລຶບລ້າງພຣະທຳຂອງພຣະເຈົ້າ, ນອກນັ້ນຍັງມີອີກຫລາຍຢ່າງທີ່ພວກເຈົ້າເຮັດຜິດແບບນີ້.”
41007014	ແລ້ວພຣະເຢຊູເຈົ້າກໍໄດ້ເອີ້ນປະຊາຊົນມາຫາພຣະອົງອີກເທື່ອໜຶ່ງ ແລະກ່າວແກ່ພວກເຂົາວ່າ, “ເຈົ້າທັງຫລາຍ ຈົ່ງຟັງເຮົາເວົ້າແລະເຂົ້າໃຈເອົາ.
41007015	ບໍ່ມີສິ່ງໃດທີ່ຢູ່ພາຍນອກ ທີ່ມະນຸດກິນເຂົ້າໄປພາຍໃນແລ້ວ ເຮັດໃຫ້ມະນຸດຊົ່ວມົວໝອງ, ແຕ່ແມ່ນສິ່ງທີ່ອອກມາຈາກໃຈມະນຸດນັ້ນແຫລະ ທີ່ເຮັດໃຫ້ມະນຸດຊົ່ວມົວໝອງ. [
41007016	ຜູ້ໃດມີຫູຟັງ ຈົ່ງຟັງເອົາ”]
41007017	ເມື່ອພຣະເຢຊູເຈົ້າໄດ້ຈາກປະຊາຊົນໄປ ແລະເຂົ້າໃນເຮືອນແລ້ວ ພວກສາວົກໄດ້ຖາມພຣະອົງເຖິງຄຳອຸປະມານັ້ນ.
41007018	ພຣະເຢຊູເຈົ້າຕອບພວກເພິ່ນວ່າ, “ພວກເຈົ້າກໍຍັງບໍ່ເຂົ້າໃຈເໝືອນກັນກັບພວກເຂົາບໍ? ພວກເຈົ້າບໍ່ເຂົ້າໃຈບໍວ່າ ທຸກສິ່ງທີ່ມະນຸດກິນເຂົ້າໄປ ບໍ່ອາດເຮັດໃຫ້ມະນຸດຊົ່ວມົວໝອງໄດ້,
41007019	ເພາະສິ່ງນັ້ນບໍ່ໄດ້ເຂົ້າໄປໃນຈິດໃຈ ແຕ່ເຂົ້າໄປໃນທ້ອງແລ້ວກໍຖ່າຍອອກມາ.” (ການເວົ້າເຊັ່ນນີ້ ພຣະເຢຊູເຈົ້າໝາຍຄວາມວ່າ ອາຫານທຸກຊະນິດເປັນຂອງກິນໄດ້.)
41007020	ແລ້ວພຣະອົງກໍກ່າວຕໍ່ໄປອີກວ່າ, “ແມ່ນສິ່ງທີ່ອອກມາຈາກພາຍໃນມະນຸດນັ້ນແຫລະ ທີ່ເຮັດໃຫ້ມະນຸດຊົ່ວມົວໝອງ.
41007021	ເພາະແມ່ນຄວາມຄິດຊົ່ວຮ້າຍຈາກພາຍໃນຄື: ການຜິດຊາຍຍິງ, ການລັກ, ການຂ້າຄົນ,
41007022	ການຫລິ້ນຊູ້ສູ່ຜົວເມຍ, ການໂລບມາກໂລພາ, ການຊົ່ວນາໆປະການເປັນຕົ້ນ: ການຫລອກລວງ, ການຫຍາບຊ້າ, ການອິດສາບັງບຽດ, ການດູໝິ່ນນິນທາ, ການຈອງຫອງພອງຕົວ ແລະການກະທຳໃນສິ່ງທີ່ໂງ່ຈ້າ,
41007023	ສິ່ງເຫລົ່ານີ້ ລ້ວນແຕ່ອອກມາຈາກພາຍໃນມະນຸດ ແລະເຮັດໃຫ້ມະນຸດຊົ່ວມົວໝອງ.”
41007024	ຕໍ່ມາ ພຣະເຢຊູເຈົ້າໄດ້ຈາກທີ່ນັ້ນ ໄປຍັງຂົງເຂດໜຶ່ງທີ່ຢູ່ໃກ້ກັບເມືອງຕີເຣ, ພຣະອົງໄດ້ເຂົ້າໄປໃນເຮືອນຫລັງໜຶ່ງ ແລະບໍ່ຢາກໃຫ້ຜູ້ໃດຮູ້ວ່າພຣະອົງຢູ່ໃນທີ່ນັ້ນ, ແຕ່ພຣະອົງກໍບໍ່ອາດຫລົບຫລີກໄດ້.
41007025	ແລ້ວກໍມີຍິງຄົນໜຶ່ງທີ່ລູກສາວຖືກຜີຊົ່ວຮ້າຍສິງ ໄດ້ຍິນເຖິງເລື່ອງພຣະເຢຊູເຈົ້າ ແລະໃນທັນໃດນັ້ນ ນາງຈຶ່ງມາຫາພຣະເຢຊູເຈົ້າ ແລະຂາບລົງທີ່ຕີນຂອງພຣະອົງ.
41007026	ຍິງຜູ້ນີ້ເປັນຊາວກຣີກເກີດຢູ່ໃນເຟນີເຊຍ ປະເທດຊີເຣຍ, ນາງອ້ອນວອນຂໍພຣະເຢຊູເຈົ້າໃຫ້ຂັບໄລ່ຜີຊົ່ວຮ້າຍອອກຈາກລູກສາວຂອງນາງ.
41007027	ແຕ່ພຣະເຢຊູເຈົ້າຕອບວ່າ, “ໃຫ້ເດັກນ້ອຍທັງຫລາຍຂອງເຮົາກິນອີ່ມກ່ອນ, ບໍ່ເປັນການສົມຄວນທີ່ຈະໂຍນອາຫານຂອງລູກໃຫ້ໝາ.”
41007028	ນາງຕອບວ່າ, “ແມ່ນແລ້ວທ່ານເອີຍ ແມ່ນແຕ່ໝາທີ່ຢູ່ກ້ອງໂຕະກໍຍັງກິນເສດອາຫານຂອງເດັກນ້ອຍ.”
41007029	ສະນັ້ນ ພຣະເຢຊູເຈົ້າຈຶ່ງກ່າວແກ່ນາງວ່າ, “ເພາະຄຳເວົ້າດັ່ງກ່າວນີ້ ເຈົ້າຈົ່ງກັບເມືອເຮືອນສາ, ຜີມານຮ້າຍໄດ້ອອກຈາກລູກສາວຂອງເຈົ້າແລ້ວ.”
41007030	ນາງຈຶ່ງກັບເມືອເຮືອນ ແລະເຫັນລູກສາວຂອງຕົນນອນຢູ່ເທິງຕຽງ, ຜີມານຮ້າຍໄດ້ອອກຈາກນາງແລ້ວ.
41007031	ຕໍ່ມາ ພຣະເຢຊູເຈົ້າໄດ້ຈາກຂົງເຂດຕີເຣ ແລະຜ່ານໄປທາງເມືອງຊີໂດນສູ່ທະເລສາບຄາລີເລ ໂດຍຜ່ານໄປທາງຂົງເຂດເດກາໂປລີ.
41007032	ປະຊາຊົນບາງຄົນໄດ້ນຳຄົນຫູໜວກປາກກືກຜູ້ໜຶ່ງ ມາຫາພຣະເຢຊູເຈົ້າ ແລະຂໍຮ້ອງພຣະອົງໃຫ້ວາງມືໃສ່ລາວ.
41007033	ດັ່ງນັ້ນ ພຣະອົງຈຶ່ງພາຄົນນີ້ອອກໄປຫ່າງຈາກປະຊາຊົນຢູ່ຕ່າງຫາກ, ແລ້ວພຣະອົງກໍໃຊ້ນິ້ວມືແຍ່ຫູຊາຍຄົນນີ້ທັງສອງເບື້ອງ ແລະບ້ວນນໍ້າລາຍໃສ່ມືແປະໃສ່ລີ້ນຂອງຄົນນີ້.
41007034	ແລ້ວພຣະອົງກໍເງີຍໜ້າຂຶ້ນສູ່ທ້ອງຟ້າສະຫວັນ ຖອນຫາຍໃຈ ແລະກ່າວແກ່ຄົນນີ້ວ່າ, “ເອຟາທາ” ຊຶ່ງໝາຍຄວາມວ່າ, “ຈົ່ງໄຂອອກ”
41007035	ໃນທັນໃດນັ້ນ ຫູຂອງຊາຍຄົນນີ້ກໍໄດ້ຍິນ ແລະສິ່ງທີ່ຂັດລີ້ນຂອງລາວກໍຫລຸດອອກທັງເວົ້າໄດ້ສະດວກດີ.
41007036	ແລ້ວພຣະເຢຊູເຈົ້າກໍສັ່ງປະຊາຊົນບໍ່ໃຫ້ບອກເລື່ອງນີ້ແກ່ຜູ້ໃດ, ແຕ່ຍິ່ງສັ່ງຫ້າມກໍຍິ່ງຊ່າລືກັນໄປຫລາຍ.
41007037	ປະຊາຊົນຕ່າງກໍງຶດປະຫລາດໃຈຫລາຍຈຶ່ງເວົ້າກັນວ່າ, “ທຸກສິ່ງທີ່ທ່ານໄດ້ເຮັດ ລ້ວນແຕ່ເປັນການດີທັງສິ້ນ ແມ່ນແຕ່ຄົນຫູໜວກທ່ານກໍເຮັດໃຫ້ໄດ້ຍິນ ແລະຄົນປາກກືກກໍເຮັດໃຫ້ປາກໄດ້”
41008001	ຫລັງຈາກນັ້ນບໍ່ດົນ ປະຊາຊົນໝູ່ໃຫຍ່ກໍມາເຕົ້າໂຮມກັນອີກ ເມື່ອປະຊາຊົນບໍ່ມີຫຍັງກິນ ພຣະເຢຊູເຈົ້າຈຶ່ງເອີ້ນພວກສາວົກມາ ແລະກ່າວວ່າ,
41008002	“ເຮົາສົງສານຄົນເຫລົ່ານີ້ ເພາະພວກເຂົາຢູ່ນຳເຮົາເຖິງສາມວັນແລ້ວ ແລະບໍ່ມີອາຫານກິນ.
41008003	ຖ້າເຮົາບອກພວກເຂົາກັບເມືອບ້ານເມືອງເມື່ອຍັງຫິວຢູ່, ພວກເຂົາກໍຄົງເມື່ອຍອິດອ່ອນຕາມທາງ ເພາະບາງຄົນມາແຕ່ໄກ.”
41008004	ພວກສາວົກຈຶ່ງຕອບພຣະອົງວ່າ, “ຢູ່ໃນບ່ອນປ່ຽວເຊັ່ນນີ້ຈະຫາອາຫານມາແຕ່ໃສ ພໍໃຫ້ຄົນເຫລົ່ານີ້ກິນອີ່ມທຸກຄົນ?”
41008005	ພຣະເຢຊູເຈົ້າຖາມພວກເພິ່ນວ່າ, “ພວກເຈົ້າມີເຂົ້າຈີ່ຈັກກ້ອນ?” ພວກເພິ່ນຕອບວ່າ, “ເຈັດກ້ອນ”
41008006	ສະນັ້ນ ພຣະອົງຈຶ່ງສັ່ງປະຊາຊົນໃຫ້ນັ່ງລົງຕາມພື້ນດິນ ແລ້ວພຣະອົງກໍຈັບເອົາເຂົ້າຈີ່ເຈັດກ້ອນນັ້ນ ມາໂມທະນາຂອບພຣະຄຸນແລ້ວ ຫັກໃຫ້ພວກສາວົກນຳໄປແຈກຢາຍແກ່ປະຊາຊົນ ແລະພວກສາວົກກໍປະຕິບັດຕາມ.
41008007	ພວກເຂົາຍັງມີປານ້ອຍຈຳນວນໜຶ່ງ. ສະນັ້ນ ພຣະເຢຊູເຈົ້າຈຶ່ງຂໍພຣະພອນສຳລັບປານ້ອຍເຫລົ່ານັ້ນ ແລະສັ່ງໃຫ້ພວກສາວົກນຳເອົາໄປແຈກຢາຍໃຫ້ປະຊາຊົນເຊັ່ນກັນ.
41008008	ທຸກຄົນຕ່າງກໍກິນອີ່ມ ພວກສາວົກໄດ້ໄປເກັບເອົາຕ່ອນທີ່ເຫລືອໄດ້ເຈັດກະບຸງເຕັມ.
41008009	ໃນທີ່ນັ້ນ ມີປະຊາຊົນປະມານສີ່ພັນຄົນ, ແລ້ວພຣະເຢຊູເຈົ້າກໍສັ່ງໃຫ້ພວກເຂົາເລີກເມືອ
41008010	ໃນທັນໃດນັ້ນ ພຣະອົງຈຶ່ງຂຶ້ນເຮືອກັບພວກສາວົກໄປເຖິງຂົງເຂດດານມານຸທາ.
41008011	ພວກຟາຣີຊາຍໄດ້ມາຫາພຣະເຢຊູເຈົ້າ ແລະຕັ້ງຕົ້ນໂຕ້ຖຽງກັບພຣະອົງ, ພວກເຂົາຢາກຈັບຜິດພຣະອົງ. ດັ່ງນັ້ນ ພວກເຂົາຈຶ່ງຂໍໃຫ້ພຣະອົງເຮັດໝາຍສຳຄັນຈາກສະຫວັນ.
41008012	ພຣະເຢຊູເຈົ້າຖອນຫາຍໃຈໃຫຍ່ ແລະຖາມວ່າ, “ເປັນຫຍັງຄົນສະໄໝນີ້ຈຶ່ງສະແຫວງຫາໝາຍສຳຄັນ? ເຮົາບອກພວກເຈົ້າວ່າ ຈະບໍ່ໂຜດໝາຍສຳຄັນໃຫ້ຄົນສະໄໝນີ້ໄດ້ເຫັນ.”
41008013	ພຣະອົງຈຶ່ງຈາກພວກເຂົາກັບໄປລົງເຮືອ ແລ້ວຂ້າມທະເລສາບໄປຍັງຟາກອື່ນອີກ.
41008014	ພວກສາວົກລືມເອົາເຂົ້າຈີ່ມານຳ ແລະພວກເພິ່ນມີເຂົ້າຈີ່ແຕ່ກ້ອນດຽວເທົ່ານັ້ນຢູ່ໃນເຮືອ.
41008015	ພຣະອົງໄດ້ເຕືອນເພິ່ນວ່າ, “ຈົ່ງລະວັງເຊື້ອແປ້ງຂອງພວກຟາຣີຊາຍ ແລະຂອງເຮໂຣດໃຫ້ດີ.”
41008016	ສາວົກເວົ້າກັນໃນພວກເພິ່ນເອງວ່າ, “ທີ່ເພິ່ນເວົ້າຢ່າງນີ້ຍ້ອນພວກເຮົາບໍ່ມີເຂົ້າຈີ່.”
41008017	ພຣະເຢຊູເຈົ້າຮູ້ເລື່ອງພວກເພິ່ນເວົ້າເຊັ່ນນັ້ນ ຈຶ່ງຖາມວ່າ, “ດ້ວຍເຫດໃດ ພວກເຈົ້າຈຶ່ງເວົ້າກັນເຖິງເລື່ອງບໍ່ມີເຂົ້າຈີ່? ພວກເຈົ້າຍັງບໍ່ເຂົ້າໃຈບໍ? ໃຈຂອງພວກເຈົ້າຍັງປຶກຕັນຢູ່ຫລື?
41008018	ພວກເຈົ້າມີຕາແລ້ວເບິ່ງບໍ່ເຫັນບໍ? ພວກເຈົ້າມີຫູແລ້ວຟັງບໍ່ໄດ້ຍິນບໍ? ພວກເຈົ້າຈື່ໄດ້ບໍວ່າ:
41008019	ເມື່ອເຮົາຫັກເຂົ້າຈີ່ຫ້າກ້ອນລ້ຽງຫ້າພັນຄົນນັ້ນ ພວກເຈົ້າເກັບສ່ວນທີ່ເຫລືອນັ້ນໄດ້ເຕັມຈັກກະບຸງ?” ພວກເພິ່ນຕອບວ່າ, “ສິບສອງກະບຸງ”
41008020	“ແລະ ເມື່ອເຮົາຫັກເຂົ້າຈີ່ເຈັດກ້ອນລ້ຽງສີ່ພັນຄົນນັ້ນ ພວກເຈົ້າເກັບສ່ວນທີ່ເຫລືອໄດ້ຈັກກະບຸງ?” ພວກເພິ່ນຕອບວ່າ, “ເຈັດກະບຸງ”
41008021	ພຣະເຢຊູເຈົ້າຖາມພວກເພິ່ນວ່າ, “ພວກເຈົ້າຍັງບໍ່ເຂົ້າໃຈຢູ່ບໍ?”
41008022	ແລ້ວພຣະເຢຊູເຈົ້າກັບພວກສາວົກກໍເຂົ້າໄປເບັດຊາອີດາ ຊາວເມືອງນັ້ນໄດ້ພາຄົນຕາບອດຜູ້ໜຶ່ງມາຫາພຣະເຢຊູເຈົ້າ ແລະຂໍຮ້ອງພຣະອົງໃຫ້ວາງມືໃສ່ລາວ.
41008023	ພຣະເຢຊູເຈົ້າຈູງຄົນຕາບອດອອກໄປນອກ, ເມື່ອຖົ່ມນໍ້າລາຍໃສ່ຕາຄົນນີ້ແລ້ວພຣະອົງກໍວາງມືໃສ່ລາວ ແລະຖາມວ່າ, “ເຈົ້າເຫັນຫຍັງແດ່ບໍ?”
41008024	ຊາຍຄົນນີ້ເງີຍໜ້າຂຶ້ນເບິ່ງ ແລະຕອບວ່າ, “ຂ້ານ້ອຍເຫັນຄົນ ແຕ່ເບິ່ງຄືຕົ້ນໄມ້ຍ່າງໄປມາໄດ້.”
41008025	ພຣະເຢຊູເຈົ້າວາງມືໃສ່ຕາຊາຍຄົນນີ້ອີກ ເທື່ອນີ້ລາວມືນຕາເຕັມໜ່ວຍ ແລະສາຍຕາຂອງລາວກໍດີເປັນປົກກະຕິ ຈຶ່ງເຫັນທຸກຢ່າງໄດ້ຈະແຈ້ງດີ.
41008026	ແລ້ວພຣະເຢຊູເຈົ້າກໍບອກລາວກັບເມືອ ພ້ອມທັງສັ່ງວ່າ, “ຢ່າເຂົ້າໄປໃນເມືອງເດີ.”
41008027	ຕໍ່ມາ ພຣະເຢຊູເຈົ້າກັບພວກສາວົກ ໄດ້ໄປຍັງໝູ່ບ້ານໃກ້ເຂດເມືອງກາຍຊາເຣຍຟີລິບປອຍ, ເມື່ອເດີນທາງໄປນັ້ນ ພຣະອົງໄດ້ຖາມພວກເພິ່ນວ່າ, “ຄົນທັງຫລາຍເວົ້າກັນວ່າ ເຮົາເປັນຜູ້ໃດ?”
41008028	ພວກສາວົກຈຶ່ງຕອບວ່າ, “ບາງຄົນເວົ້າວ່າທ່ານແມ່ນໂຢຮັນບັບຕິສະໂຕ ແຕ່ຄົນອື່ນເວົ້າວ່າທ່ານແມ່ນເອລີຢາ ສ່ວນຄົນອື່ນອີກເວົ້າວ່າ ທ່ານເປັນຜູ້ໜຶ່ງໃນບັນດາຜູ້ທຳນວາຍ.”
41008029	ພຣະອົງຖາມພວກເພິ່ນວ່າ, “ແລ້ວພວກເຈົ້າເດວ່າ ເຮົາເປັນຜູ້ໃດ?” ເປໂຕຕອບວ່າ, “ທ່ານເປັນພຣະຄຣິດ.”
41008030	ແລ້ວພຣະເຢຊູເຈົ້າກໍສັ່ງຫ້າມພວກສາວົກ ບໍ່ໃຫ້ບອກຜູ້ໃດເດັດຂາດກ່ຽວກັບເລື່ອງຂອງພຣະອົງ.
41008031	ແລ້ວພຣະເຢຊູເຈົ້າກໍໄດ້ຕັ້ງຕົ້ນສັ່ງສອນພວກສາວົກ ໃນສິ່ງທີ່ຈະເກີດຂຶ້ນກັບພຣະອົງວ່າ, “ບຸດມະນຸດຈະຕ້ອງຖືກທົນທຸກທໍລະມານຫລາຍປະການ, ພວກເຖົ້າແກ່ ພວກຫົວໜ້າປະໂຣຫິດ ແລະພວກທຳມະຈານຈະບໍ່ຍອມຮັບເພິ່ນ ແລະຈະຂ້າເພິ່ນເສຍ, ແຕ່ໃນວັນຖ້ວນສາມເພິ່ນຈະຖືກບັນດານໃຫ້ເປັນຄືນມາ.”
41008032	ພຣະອົງໄດ້ກ່າວເລື່ອງນີ້ສູ່ພວກເພິ່ນຟັງຢ່າງຈະແຈ້ງ. ດັ່ງນັ້ນ ເປໂຕຈຶ່ງພາພຣະອົງຫລີກໄປຕ່າງຫາກ ແລະເລີ່ມຕໍ່ວ່າຕໍ່ຂານພຣະອົງບໍ່ໃຫ້ເວົ້າເລື່ອງນີ້.
41008033	ແຕ່ພຣະເຢຊູເຈົ້າຫັນໜ້າມາເບິ່ງພວກສາວົກ ແລະຕຳໜິເປໂຕວ່າ, “ອ້າຍຊາຕານ ຈົ່ງຖອຍໜີຈາກເຮົາເສຍ ເພາະເຈົ້າຄິດຢ່າງມະນຸດ ບໍ່ໄດ້ຄິດຢ່າງພຣະເຈົ້າ.”
41008034	ແລ້ວພຣະເຢຊູເຈົ້າກໍເອີ້ນປະຊາຊົນກັບພວກສາວົກມາ ແລະກ່າວວ່າ, “ຖ້າຜູ້ໃດຜູ້ໜຶ່ງ ຢາກຕາມເຮົາມາ ຜູ້ນັ້ນຕ້ອງຕັດສິດຂອງຕົນເສຍ ແລະຮັບແບກໄມ້ກາງແຂນຂອງຕົນ ແລະຕາມເຮົາມາ.
41008035	ເພາະຜູ້ໃດທີ່ຢາກຊ່ວຍຊີວິດຂອງຕົນໃຫ້ພົ້ນ ຜູ້ນັ້ນກໍຈະເສຍຊີວິດ, ແຕ່ຜູ້ໃດທີ່ສະລະຊີວິດຂອງຕົນເພື່ອເຫັນແກ່ເຮົາ ແລະແກ່ຂ່າວປະເສີດ ຜູ້ນັ້ນກໍຈະຖືກຊ່ວຍຊີວິດໃຫ້ພົ້ນໄດ້.
41008036	ເພາະຖ້າຜູ້ໃດຈະໄດ້ສິ່ງຂອງໝົດທັງໂລກ ແຕ່ເສຍຊີວິດນິຣັນດອນຂອງຕົນ ຜູ້ນັ້ນຈະໄດ້ປະໂຫຍດອັນໃດ?
41008037	ບໍ່ມີສິ່ງໃດທີ່ມະນຸດນຳມາແລກເອົາຊີວິດນິຣັນດອນຂອງຕົນຄືນໄດ້
41008038	ດັ່ງນັ້ນແຫລະ, ຖ້າຜູ້ໃດມີຄວາມລະອາຍໃນເລື່ອງເຮົາ ແລະໃນເລື່ອງຖ້ອຍຄຳຂອງເຮົາໃນທ່າມກາງຊົນຊາດນີ້ ແລະໃນທ່າມກາງຄົນທີ່ຫີ້ຼນຊູ້ ແລະຄົນທີ່ມີບາບກຳ ບຸດມະນຸດກໍຈະມີຄວາມລະອາຍໃນເລື່ອງຄົນນັ້ນ ເມື່ອພຣະອົງມາປາກົດໃນສະຫງ່າຣາສີແຫ່ງພຣະບິດາເຈົ້າ ແລະພ້ອມດ້ວຍຝູງເທວະດາຕົນບໍຣິສຸດ.”
41009001	ພຣະອົງຍັງກ່າວແກ່ພວກເພິ່ນອີກວ່າ, “ເຮົາບອກພວກເຈົ້າຕາມຄວາມຈິງວ່າ, ‘ໃນພວກຄົນທີ່ຢືນຢູ່ໃນທີ່ນີ້ ຈະບໍ່ຮູ້ຣົດຄວາມຕາຍ ຈົນກວ່າຈະໄດ້ເຫັນຣາຊອານາຈັກຂອງພຣະເຈົ້າມາຕັ້ງຢູ່ດ້ວຍຣິດອຳນາດ.’”
41009002	ຫົກວັນຕໍ່ມາ ພຣະເຢຊູເຈົ້າໄດ້ພາເປໂຕ, ຢາໂກໂບ ແລະ ໂຢຮັນຂຶ້ນໄປເທິງພູເຂົາສູງໜ່ວຍໜຶ່ງ ແລະຢູ່ໃນທີ່ນັ້ນສະເພາະແຕ່ສາວົກກັບພຣະອົງ, ພວກເພິ່ນເຫັນຮ່າງກາຍຂອງພຣະເຢຊູເຈົ້າປ່ຽນແປງໄປຕໍ່ໜ້າພວກເພິ່ນ
41009003	ແລະ ເຄື່ອງນຸ່ງຂອງພຣະອົງກໍເກີດຮຸ່ງເຮືອງຂາວເຫຼື້ອມໃສ ຈົນບໍ່ມີຜູ້ໃດໃນໂລກນີ້ຊັກໃຫ້ຂາວເຊັ່ນນັ້ນໄດ້.
41009004	ແລ້ວເອລີຢາ ແລະ ໂມເຊກໍປາກົດແກ່ສາວົກພວກນັ້ນ ກຳລັງເວົ້າກັນຢູ່ກັບພຣະເຢຊູເຈົ້າ.
41009005	ດັ່ງນັ້ນ ເປໂຕຈຶ່ງເວົ້າກັບພຣະເຢຊູເຈົ້າວ່າ, “ພຣະອາຈານເອີຍ ຊ່າງເປັນການດີແທ້ໆທີ່ພວກຂ້ານ້ອຍຢູ່ບ່ອນນີ້, ໂຜດໃຫ້ພວກຂ້ານ້ອຍປຸກຕູບສາມຫລັງຂຶ້ນ ຫລັງໜຶ່ງສຳລັບທ່ານ, ຫລັງໜຶ່ງສຳລັບໂມເຊ ແລະຫລັງໜຶ່ງສຳລັບເອລີຢາ.”
41009006	ເປໂຕກັບສາວົກຄົນອື່ນໆຢ້ານຈົນຕົວສັ່ນ ທີ່ລາວເວົ້າເຊັ່ນນັ້ນ ເພາະບໍ່ຮູ້ວ່າຈະເວົ້າຢ່າງໃດ.
41009007	ແລ້ວກໍມີກ້ອນເມກລອຍມາເປັນເງົາປົກຫຸ້ມພວກເພິ່ນໄວ້ ແລະມີສຽງໜຶ່ງດັງອອກມາຈາກກ້ອນເມກນັ້ນວ່າ, “ທ່ານຜູ້ນີ້ແຫລະ, ເປັນບຸດທີ່ຮັກຂອງເຮົາ ພວກເຈົ້າຈົ່ງເຊື່ອຟັງເພິ່ນ.”
41009008	ໃນທັນໃດນັ້ນ ພໍພວກສາວົກຫລຽວເບິ່ງລອບໆຕົວກໍບໍ່ເຫັນຜູ້ໃດ ນອກຈາກພຣະເຢຊູເຈົ້າເທົ່ານັ້ນທີ່ຢູ່ກັບພວກເພິ່ນ.
41009009	ຂະນະທີ່ລົງມາແຕ່ພູນັ້ນ ພຣະເຢຊູເຈົ້າກໍສັ່ງຫ້າມພວກເພິ່ນວ່າ, “ຢ່າບອກສິ່ງທີ່ພວກເຈົ້າໄດ້ເຫັນນີ້ແກ່ຜູ້ໃດ ຈົນກວ່າບຸດມະນຸດໄດ້ເປັນຄືນມາຈາກຕາຍ.”
41009010	ພວກສາວົກທັງສາມໄດ້ຖືຮັກສາຂໍ້ຄຳສັ່ງນັ້ນ, ແຕ່ກໍປຶກສາຫາລືກັນໃນພວກເພິ່ນເອງວ່າ, “ການເປັນຄືນມາຈາກຕາຍນັ້ນໝາຍຄວາມວ່າແນວໃດ?”
41009011	ພວກເພິ່ນຈຶ່ງຖາມພຣະເຢຊູເຈົ້າວ່າ, “ດ້ວຍເຫດໃດ ພວກທຳມະຈານຈຶ່ງເວົ້າວ່າ ເອລີຢາຈະຕ້ອງມາກ່ອນ?”
41009012	ພຣະອົງຕອບພວກເພິ່ນວ່າ, “ຈິງຢູ່ ເອລີຢາຕ້ອງມາກ່ອນ ເພື່ອຈັດແຈງທຸກສິ່ງຄືນສູ່ສະພາບເດີມ ແລະເປັນດ້ວຍເຫດໃດພຣະທຳພຣະເຈົ້າ ຂຽນໄວ້ວ່າ ບຸດມະນຸດຈະຖືກທົນທຸກທໍລະມານຢ່າງໜັກໜ່ວງຫລາຍປະການ ແລະເພິ່ນຈະຖືກປະຖິ້ມ ແລະຖືກໝິ່ນປະໝາດ?
41009013	ແຕ່ເຮົາບອກພວກເຈົ້າວ່າ ເອລີຢາໄດ້ມາແລ້ວ ແລະຄົນທັງຫລາຍໄດ້ເຮັດກັບເພິ່ນຕາມໃຈມັກ ດັ່ງທີ່ມີຄຳຂຽນໄວ້ເຖິງເພິ່ນໃນພຣະຄຳພີ.”
41009014	ເມື່ອພຣະເຢຊູເຈົ້າ ແລະສາວົກສາມຄົນກັບມາຮອດບ່ອນທີ່ສາວົກຄົນອື່ນໆຢູ່ນັ້ນ ກໍເຫັນຄົນໝູ່ໃຫຍ່ອ້ອມພວກເຂົາ ແລະມີພວກທຳມະຈານກຳລັງໂຕ້ຖຽງກັບພວກເຂົາຢູ່.
41009015	ເມື່ອປະຊາຊົນເຫັນພຣະເຢຊູເຈົ້າ ພວກເຂົາກໍປະຫລາດໃຈຢ່າງບໍ່ຄາດຄິດມາກ່ອນ ແລະພາກັນຟ້າວໄປຄຳນັບພຣະອົງ.
41009016	ພຣະເຢຊູເຈົ້າຖາມພວກສາວົກຂອງພຣະອົງວ່າ, “ພວກເຈົ້າກຳລັງໂຕ້ຖຽງກັນເຖິງເລື່ອງຫຍັງ?”
41009017	ຊາຍຜູ້ໜຶ່ງໃນໝູ່ປະຊາຊົນນັ້ນຕອບວ່າ, “ອາຈານເອີຍ ຂ້ານ້ອຍໄດ້ນຳລູກຊາຍຂອງຂ້ານ້ອຍມາຫາທ່ານ ເພາະຜີປາກກືກສິງລາວຈົນລາວປາກບໍ່ໄດ້.
41009018	ເມື່ອມັນເຂົ້າສິງລາວເທື່ອໃດ ມັນກໍເຮັດໃຫ້ລາວລົ້ມຊັກດິ້ນເທື່ອນັ້ນ ແລະມີນໍ້າລາຍຟູມປາກທັງຂົບແຂ້ວ ແລະຕົວແຂງໄປໝົດທັງຮ່າງກາຍ ຂ້ານ້ອຍຂໍໃຫ້ພວກສາວົກຂອງທ່ານຂັບໄລ່ຜີຮ້າຍນັ້ນອອກ ແຕ່ພວກເພິ່ນເຮັດບໍ່ໄດ້.”
41009019	ພຣະເຢຊູເຈົ້າກ່າວແກ່ພວກເຂົາວ່າ, “ໂອ ພວກເຈົ້າຄົນທີ່ຂາດຄວາມເຊື່ອເອີຍ ເຮົາຈະຕ້ອງຢູ່ກັບພວກເຈົ້າອີກເຫິງປານໃດ? ຈົ່ງພາເດັກນ້ອຍມາຫາເຮົາເບິ່ງດູ.”
41009020	ພວກເຂົາກໍໄດ້ພາເດັກນ້ອຍມາຫາພຣະອົງ. ພໍຜີຮ້າຍທີ່ສິງຢູ່ໃນຕົວເດັກນ້ອຍໄດ້ເຫັນພຣະເຢຊູເຈົ້າ ທັນໃດນັ້ນ ມັນກໍເຮັດໃຫ້ເດັກນ້ອຍນັ້ນຊັກດິ້ນລົ້ມລົງກັບພື້ນດິນ, ກິ້ງເກືອກໄປມາ ນໍ້າລາຍຟູມປາກ.
41009021	ພຣະເຢຊູເຈົ້າໄດ້ຖາມພໍ່ຂອງເດັກນ້ອຍວ່າ, “ລູກຂອງເຈົ້າເປັນແນວນີ້ມາໄດ້ດົນປານໃດແລ້ວ?” ລາວຕອບວ່າ, “ເປັນມາຕັ້ງແຕ່ນ້ອຍພຸ່ນ
41009022	ຫລາຍເທື່ອແລ້ວ ທີ່ຜີຊົ່ວຮ້າຍພະຍາຍາມຂ້າລູກຂອງຂ້ານ້ອຍ ໂດຍຊຸກລາວໃສ່ໄຟ ແລະຊຸກລາວໃຫ້ຕົກນໍ້າ, ແຕ່ຖ້າທ່ານສາມາດຊ່ວຍໄດ້ຂໍໂຜດສົງສານຂ້ານ້ອຍແດ່ທ້ອນ.”
41009023	ພຣະເຢຊູເຈົ້າກ່າວຕອບວ່າ, “ຖ້າສາມາດຊ່ວຍໄດ້ ຢາກເວົ້າຢ່າງນັ້ນບໍ? ທຸກສິ່ງເປັນໄປໄດ້ສຳລັບຜູ້ທີ່ເຊື່ອ.”
41009024	ໃນທັນໃດນັ້ນ ພໍ່ຂອງເດັກນ້ອຍນັ້ນໄດ້ຮ້ອງໄຫ້ທັງນໍ້າຕາໄຫລ ກ່າວວ່າ, “ໂຜດຊ່ວຍຂ້ານ້ອຍໃຫ້ມີຄວາມເຊື່ອຫລາຍກວ່ານີ້ແດ່ທ້ອນ.”
41009025	ເມື່ອພຣະເຢຊູເຈົ້າເຫັນໝູ່ປະຊາຊົນກຳລັງບຸບຽດກັນເຂົ້າມາໃກ້ ພຣະອົງຈຶ່ງສັ່ງຜີຊົ່ວຮ້າຍນັ້ນວ່າ, “ບັກຜີປາກກືກ ຫູໜວກ ກູສັ່ງມຶງອອກຈາກເດັກນ້ອຍ ແລະຢ່າກັບເຂົ້າມາອີກຈັກເທື່ອ.”
41009026	ຜີຊົ່ວຮ້າຍນັ້ນຮ້ອງແຜດສຽງຂຶ້ນ ມັນເຮັດໃຫ້ເດັກນ້ອຍຊັກດິ້ນຢ່າງແຮງ ຈົນເຕັມກຳລັງແລ້ວກໍອອກໜີໄປ ເດັກນັ້ນກາຍເປັນເໝືອນຄົນຕາຍ ຈົນຫລາຍຄົນເວົ້າອອກມາວ່າ, “ມັນຕາຍແລ້ວ.”
41009027	ແຕ່ພຣະເຢຊູເຈົ້າຈັບມືເດັກນ້ອຍແລະດຶງໃຫ້ລຸກຂຶ້ນ ແລ້ວເດັກນັ້ນກໍລຸກຢືນຂຶ້ນ.
41009028	ຫລັງຈາກທີ່ພຣະເຢຊູເຈົ້າເຂົ້າໄປໃນເຮືອນແລ້ວ ພວກສາວົກຂອງພຣະອົງກໍຖາມພຣະອົງເປັນທາງສ່ວນຕົວວ່າ, “ເຫດສັນໃດພວກຂ້ານ້ອຍຈຶ່ງຂັບໄລ່ມັນອອກບໍ່ໄດ້?”
41009029	ພຣະເຢຊູເຈົ້າຕອບພວກເພິ່ນວ່າ, “ຜີຮ້າຍແນວນີ້ຈະຂັບໄລ່ອອກດ້ວຍວິທີອື່ນບໍ່ໄດ້ ເວັ້ນໄວ້ແຕ່ດ້ວຍການພາວັນນາອະທິຖານເທົ່ານັ້ນ.”
41009030	ພຣະເຢຊູເຈົ້າ ແລະພວກສາວົກໄດ້ຈາກທີ່ນັ້ນ ຜ່ານແຂວງຄາລີເລໄປ ພຣະເຢຊູເຈົ້າບໍ່ຢາກໃຫ້ຜູ້ໃດຮູ້ວ່າ ພຣະອົງຢູ່ທີ່ໃດ
41009031	ເພາະພຣະອົງກຳລັງສັ່ງສອນພວກສາວົກຢູ່ ພຣະອົງກ່າວແກ່ພວກເພິ່ນວ່າ, “ບຸດມະນຸດກຳລັງຈະຖືກມອບໄວ້ໃນກຳມືຂອງຄົນທັງຫລາຍ ແລະເຂົາຈະຂ້າເພິ່ນ, ແຕ່ຫລັງຈາກຖືກຂ້າແລ້ວໄດ້ສາມວັນ ເພິ່ນຈະຖືກບັນດານໃຫ້ເປັນຄືນມາສູ່ຊີວິດ.”
41009032	ພວກສາວົກບໍ່ເຂົ້າໃຈຄວາມໝາຍຂອງຖ້ອຍຄຳເຫລົ່ານີ້ ແລະ ພວກເພິ່ນກໍບໍ່ກ້າຈະຖາມພຣະອົງ.
41009033	ພຣະເຢຊູເຈົ້າກັບພວກສາວົກໄດ້ມາຮອດເມືອງກາເປນາອູມ ເມື່ອເຂົ້າໄປໃນເຮືອນແລ້ວ ພຣະອົງກໍຖາມພວກສາວົກຂອງພຣະອົງວ່າ, “ເມື່ອມາຕາມທາງນັ້ນ ພວກເຈົ້າໄດ້ຖົກຖຽງກັນເຖິງເລື່ອງຫຍັງ?”
41009034	ພວກເພິ່ນມິດຢູ່ ເພາະເມື່ອມາຕາມທາງນັ້ນ ພວກເພິ່ນໄດ້ຖົກຖຽງກັນວ່າ ຜູ້ໃດຈະເປັນໃຫຍ່ທີ່ສຸດໃນທ່າມກາງພວກເພິ່ນ.
41009035	ສະນັ້ນ ພຣະເຢຊູເຈົ້າຈຶ່ງນັ່ງລົງ ແລະເອີ້ນພວກສາວົກສິບສອງຄົນມາ ພຣະອົງກ່າວແກ່ພວກເພິ່ນວ່າ, “ຖ້າຜູ້ໃດທີ່ຢາກເປັນຜູ້ຕົ້ນ ກໍໃຫ້ຜູ້ນັ້ນເປັນຜູ້ປາຍ ແລະເປັນຜູ້ຮັບໃຊ້ຄົນທັງປວງ.”
41009036	ແລ້ວພຣະອົງກໍເອົາເດັກນ້ອຍຜູ້ໜຶ່ງມາ ຢືນຢູ່ຕໍ່ໜ້າພວກເພິ່ນ ແລ້ວກໍອຸ້ມເອົາເດັກນ້ອຍນັ້ນ ແລະກ່າວແກ່ພວກສາວົກວ່າ,
41009037	“ຖ້າຜູ້ໃດກໍຕາມ ທີ່ຕ້ອນຮັບເດັກນ້ອຍຄົນໜຶ່ງຢ່າງນີ້ ໄວ້ໃນນາມຂອງເຮົາ ຜູ້ນັ້ນກໍຕ້ອນຮັບເຮົາ ແລະຜູ້ໃດທີ່ຕ້ອນຮັບເຮົາ ຜູ້ນັ້ນກໍບໍ່ໄດ້ຕ້ອນຮັບເຮົາເທົ່ານັ້ນ ແຕ່ຍັງຕ້ອນຮັບພຣະອົງ ຜູ້ທີ່ໄດ້ໃຊ້ເຮົາມາເໝືອນກັນ.”
41009038	ໂຢຮັນເວົ້າກັບພຣະເຢຊູເຈົ້າວ່າ, “ອາຈານເອີຍ ພວກຂ້ານ້ອຍໄດ້ເຫັນຊາຍຄົນໜຶ່ງ ຂັບໄລ່ຜີມານຮ້າຍອອກໄດ້ໃນນາມຂອງທ່ານ ແລະພວກຂ້ານ້ອຍບອກໃຫ້ເຊົາ ເພາະເຂົາບໍ່ເປັນຝ່າຍຂອງພວກເຮົາ.”
41009039	ພຣະເຢຊູເຈົ້າໄດ້ຕອບວ່າ, “ຢ່າຫ້າມເຂົາເທາະ ເພາະວ່າບໍ່ມີຜູ້ໃດທີ່ກະທຳການອັດສະຈັນໃນນາມຂອງເຮົາ ແລະພາຍຫລັງມາຈະກັບມາເວົ້າໝິ່ນປະໝາດເຮົາ.
41009040	ດ້ວຍວ່າ, ຜູ້ໃດທີ່ບໍ່ຕໍ່ສູ້ພວກເຮົາກໍເປັນຝ່າຍພວກເຮົາ.
41009041	ເຮົາບອກເຈົ້າຕາມຄວາມຈິງວ່າ ຜູ້ໃດທີ່ເອົານໍ້າຈອກໜຶ່ງໃຫ້ພວກເຈົ້າດື່ມ ເພາະເປັນຝ່າຍເຮົາ ຜູ້ນັ້ນກໍຈະບໍ່ຂາດບຳເໜັດຂອງຕົນ.”
41009042	“ຖ້າຜູ້ໃດເປັນເຫດພາໃຫ້ເດັກນ້ອຍຄົນໜຶ່ງ ໃນບັນດາເດັກນ້ອຍເຫລົ່ານີ້ ທີ່ເຊື່ອໃນເຮົາຕົກໃນບາບ ກໍໃຫ້ເອົາຫີນໂມ້ແປ້ງກ້ອນໃຫຍ່ຜູກຄໍຜູ້ນັ້ນ ແລະຖິ້ມເຂົາລົງໃນທະເລເລິກເສຍກໍດີກວ່າ.
41009043	ຖ້າມືຂອງເຈົ້າ ເປັນຕົ້ນເຫດພາໃຫ້ຫລົງເຮັດບາບ ກໍໃຫ້ຕັດມືນັ້ນອອກ ແລະໂຍນຖິ້ມເສຍ ທີ່ຈະເຂົ້າສູ່ຊີວິດດ້ວຍມືເບື້ອງດຽວ ກໍດີກວ່າມີມືສອງເບື້ອງ ແຕ່ຕ້ອງຕົກນະຣົກຢູ່ໃນໄຟ ຊຶ່ງມອດບໍ່ເປັນຈັກເທື່ອ. [
41009044	ຢູ່ໃນບ່ອນນັ້ນ ໂຕໜອນບໍ່ຮູ້ຕາຍ ແລະໄຟບໍ່ຮູ້ມອດຈັກເທື່ອ”]
41009045	ຖ້າຕີນຂອງເຈົ້າ ເປັນຕົ້ນເຫດພາໃຫ້ເຮັດບາບ ກໍໃຫ້ຕັດຕີນນັ້ນອອກຖິ້ມເສຍ ທີ່ຈະເຂົ້າສູ່ຊີວິດດ້ວຍຕີນກຸດເບື້ອງໜຶ່ງ ກໍດີກວ່າມີຕີນສອງເບື້ອງ ແຕ່ຕ້ອງຖືກໂຍນຖິ້ມລົງໃນໄຟນະຣົກ. [
41009046	ຢູ່ໃນບ່ອນນັ້ນ ໂຕໜອນບໍ່ຮູ້ຕາຍ ແລະໄຟບໍ່ຮູ້ມອດຈັກເທື່ອ”]
41009047	ຖ້າຕາຂອງເຈົ້າ ເປັນຕົ້ນເຫດພາໃຫ້ເຮັດບາບ ກໍໃຫ້ຄວັດຕານັ້ນອອກຖິ້ມເສຍ ທີ່ຈະເຂົ້າໃນຣາຊອານາຈັກຂອງພຣະເຈົ້າດ້ວຍຕາເບື້ອງດຽວ ກໍດີກວ່າມີຕາສອງເບື້ອງ ແຕ່ຕ້ອງຖືກຖິ້ມລົງໃນໄຟນະຣົກ.
41009048	ໃນບ່ອນນັ້ນ ‘ໂຕໜອນບໍ່ຮູ້ຕາຍ ແລະໄຟບໍ່ຮູ້ມອດຈັກເທື່ອ.’
41009049	ດ້ວຍວ່າ, ທຸກຄົນຈະຕ້ອງຖືກເອືອບດ້ວຍເກືອແລ້ວຊຳລະດ້ວຍໄຟ.
41009050	ເກືອເປັນຂອງດີ ແຕ່ຖ້າເກືອໝົດຣົດເຄັມແລ້ວຈະກັບເຮັດໃຫ້ເຄັມອີກໄດ້ຢ່າງໃດ? ເຈົ້າທັງຫລາຍຈົ່ງມີເກືອໃນຕົວ ແລະຈົ່ງຖືກຕ້ອງປອງດອງກັນເທີ້ນ.”
41010001	ຕໍ່ມາ ພຣະເຢຊູເຈົ້າໄດ້ຈາກທີ່ນັ້ນໄປຍັງແຂວງຢູດາຍ ແລ້ວພຣະອົງກໍຂ້າມແມ່ນໍ້າຈໍແດນໄປທາງຟາກເບື້ອງນັ້ນ ປະຊາຊົນໝູ່ໃຫຍ່ໄດ້ມາຫາພຣະອົງອີກ ແລະພຣະອົງກໍໄດ້ສັ່ງສອນພວກເຂົາດັ່ງທີ່ພຣະອົງເຄີຍເຮັດມາ.
41010002	ພວກຟາຣີຊາຍໄດ້ມາຫາພຣະເຢຊູເຈົ້າ ເພື່ອທົດລອງພຣະອົງ ພວກເຂົາຖາມວ່າ, “ຕາມກົດບັນຍັດຜູ້ຊາຍຢ່າຮ້າງເມຍຂອງຕົນໄດ້ບໍ?”
41010003	ພຣະເຢຊູເຈົ້າຕອບພວກເຂົາໂດຍຢ້ອນຖາມຄືນວ່າ, “ໂມເຊໄດ້ໃຫ້ຂໍ້ຄຳສັ່ງໄວ້ຢ່າງໃດ?”
41010004	ພວກເຂົາຕອບວ່າ, “ໂມເຊໄດ້ອະນຸຍາດໃຫ້ເຮັດໜັງສືຢ່າຮ້າງແລ້ວໃຫ້ປະໄດ້.”
41010005	ພຣະເຢຊູເຈົ້າຕອບພວກເຂົາວ່າ, “ໂມເຊໄດ້ຂຽນຂໍ້ຄຳສັ່ງໄວ້ຢ່າງນັ້ນ ເພາະໃຈຂອງພວກເຈົ້າແຂງກະດ້າງ.
41010006	ຕັ້ງແຕ່ຕົ້ນເດີມ ‘ພຣະເຈົ້າໄດ້ສ້າງມະນຸດໃຫ້ເປັນຊາຍແລະຍິງ
41010007	ດ້ວຍເຫດນັ້ນ ຜູ້ຊາຍຈຶ່ງລະຈາກພໍ່ແມ່ຂອງຕົນ ແລະໄປຕິດພັນຢູ່ກັບເມຍຂອງຕົນ,
41010008	ແລະທັງສອງກໍຈະເປັນກາຍອັນດຽວ.’ ເພາະສະນັ້ນ ເຂົາຈຶ່ງບໍ່ເປັນສອງອີກຕໍ່ໄປ ແຕ່ເປັນໜຶ່ງດຽວກັນ.
41010009	ດັ່ງນັ້ນ ສິ່ງທີ່ພຣະເຈົ້າໄດ້ໃຫ້ເຂົ້າຮ່ວມກັນຢູ່ແລ້ວ ຢ່າໃຫ້ມະນຸດເຮັດໃຫ້ພັດພາກຈາກກັນ.”
41010010	ເມື່ອເຂົ້າໄປໃນເຮືອນແລ້ວ ພວກສາວົກໄດ້ຖາມພຣະເຢຊູເຈົ້າເຖິງເລື່ອງການຢ່າຮ້າງນີ້ອີກ.
41010011	ພຣະອົງຕອບພວກເພິ່ນວ່າ, “ຊາຍໃດທີ່ຢ່າຮ້າງເມຍຂອງຕົນ ແລ້ວໄປແຕ່ງງານກັບຍິງອື່ນ ຊາຍຜູ້ນັ້ນກໍເຮັດຜິດໃນຖານຫລິ້ນຊູ້.
41010012	ໃນທຳນອງດຽວກັນ ຍິງໃດທີ່ຢ່າຮ້າງຜົວຂອງຕົນ ແລະໄປແຕ່ງງານກັບຊາຍອື່ນ ຍິງນັ້ນກໍເຮັດຜິດໃນຖານຫລິ້ນຊູ້ເໝືອນກັນ.”
41010013	ພວກເຂົາໄດ້ພາພວກເດັກນ້ອຍມາຫາພຣະເຢຊູເຈົ້າ ເພື່ອພຣະອົງຈະໄດ້ວາງມືໃສ່ພວກເຂົາ, ແຕ່ພວກສາວົກໄດ້ຫ້າມໄວ້.
41010014	ເມື່ອພຣະເຢຊູເຈົ້າເຫັນດັ່ງນັ້ນ, ພຣະອົງກໍບໍ່ພໍໃຈ ແລະກ່າວແກ່ພວກສາວົກວ່າ, “ຈົ່ງປ່ອຍເດັກນ້ອຍໃຫ້ເຂົ້າມາຫາເຮົາ ແລະຢ່າຫ້າມພວກເຂົາ ເພາະອານາຈັກພຣະເຈົ້າເປັນຂອງຜູ້ທີ່ເປັນເໝືອນເດັກນ້ອຍເຫລົ່ານີ້ແຫລະ.
41010015	ເຮົາບອກພວກເຈົ້າຕາມຄວາມຈິງວ່າ, ຖ້າຜູ້ໃດບໍ່ຮັບຣາຊອານາຈັກຂອງພຣະເຈົ້າເໝືອນເດັກນ້ອຍ ຈະບໍ່ໄດ້ເຂົ້າໄປໃນຣາຊອານາຈັກນັ້ນຈັກເທື່ອ.”
41010016	ແລ້ວພຣະອົງກໍໄດ້ອູ້ມເດັກນ້ອຍນັ້ນ ວາງມືໃສ່ແລະອວຍພອນໃຫ້ພວກເຂົາ.
41010017	ເມື່ອພຣະເຢຊູເຈົ້າອອກເດີນທາງຕໍ່ໄປ ກໍມີຊາຍຄົນໜຶ່ງ ແລ່ນມາຫາພຣະອົງ ຄຸເຂົ່າລົງຕໍ່ໜ້າພຣະອົງ ແລະຖາມວ່າ, “ພຣະອາຈານຜູ້ປະເສີດເອີຍ, ຂ້ານ້ອຍຕ້ອງປະຕິບັດຢ່າງໃດຈຶ່ງຈະໄດ້ຮັບຊີວິດນິຣັນດອນ?”
41010018	ພຣະເຢຊູເຈົ້າຕອບລາວວ່າ, “ດ້ວຍເຫດໃດເຈົ້າຈຶ່ງເອີ້ນເຮົາວ່າ ຜູ້ປະເສີດ? ບໍ່ມີຜູ້ໃດປະເສີດດອກ ນອກຈາກພຣະເຈົ້າອົງດຽວເທົ່ານັ້ນ.
41010019	ເຈົ້າກໍຮູ້ຈັກກົດບັນຍັດທີ່ວ່າ, ‘ຢ່າຂ້າຄົນ, ຢ່າຫລິ້ນຊູ້ສູ່ຜົວເມຍຜູ້ອື່ນ, ຢ່າລັກຊັບ, ຢ່າເປັນພະຍານບໍ່ຈິງ, ຢ່າສໍ້ໂກງ, ຈົ່ງນັບຖືພໍ່ແມ່ຂອງຕົນ.’”
41010020	ຊາຍຄົນນັ້ນໄດ້ຕອບວ່າ, “ອາຈານເອີຍ ກົດບັນຍັດທັງໝົດເຫລົ່ານີ້ຂ້ານ້ອຍໄດ້ຖືຮັກສາ ຕັ້ງແຕ່ເປັນເດັກນ້ອຍພຸ່ນມາ.”
41010021	ພຣະເຢຊູເຈົ້າເພັ່ງຕາເບິ່ງຊາຍຜູ້ນັ້ນດ້ວຍຄວາມຮັກ ແລະກ່າວວ່າ, “ທ່ານຍັງຂາດຢູ່ສິ່ງໜຶ່ງຄື: ຈົ່ງໄປຂາຍທຸກສິ່ງທີ່ທ່ານມີຢູ່ ແລະບໍລິຈາກເງິນນັ້ນໃຫ້ແກ່ຄົນຍາກຈົນ ແລະທ່ານຈະມີຊັບສົມບັດໃນສະຫວັນ, ແລ້ວຈົ່ງຕາມເຮົາມາ.”
41010022	ເມື່ອໄດ້ຍິນຄຳເວົ້ານີ້ ລາວກໍໜ້າເສົ້າລົງ ແລະອອກໄປເປັນທຸກໃຈຢ່າງໜັກ ເພາະລາວເປັນຄົນຮັ່ງມີຫລາຍ.
41010023	ພຣະເຢຊູເຈົ້າແນມເບິ່ງອ້ອມຮອບແລ້ວ ກ່າວແກ່ພວກສາວົກວ່າ, “ທີ່ຄົນຮັ່ງມີຈະເຂົ້າໄປໃນຣາຊອານາຈັກຂອງພຣະເຈົ້າ ກໍຍາກແທ້ໜໍ.”
41010024	ພວກສາວົກຕ່າງກໍປະຫລາດໃຈໃນຄຳເວົ້າຂອງພຣະອົງ ແຕ່ພຣະເຢຊູເຈົ້າໄດ້ກ່າວແກ່ພວກເພິ່ນອີກວ່າ, “ລູກທັງຫລາຍເອີຍ, ທີ່ຈະເຂົ້າໄປໃນຣາຊອານາຈັກຂອງພຣະເຈົ້າກໍຍາກແທ້
41010025	ອູດໂຕໜຶ່ງຈະລອດຮູເຂັມກໍງ່າຍກວ່າ, ຄົນຮັ່ງມີຜູ້ໜຶ່ງຈະເຂົ້າໄປໃນຣາຊອານາຈັກຂອງພຣະເຈົ້າ.”
41010026	ພວກສາວົກປະຫລາດໃຈຫລາຍ ຈຶ່ງຖາມກັນວ່າ, “ຖ້າຢ່າງນັ້ນ ຜູ້ໃດຈະລອດພົ້ນໄດ້?”
41010027	ພຣະເຢຊູເຈົ້າເພັ່ງຕາເບິ່ງພວກເພິ່ນ ແລະກ່າວວ່າ, “ຝ່າຍມະນຸດກໍເຫລືອກຳລັງທີ່ຈະເຮັດໄດ້ ແຕ່ບໍ່ເຫລືອກຳລັງຂອງພຣະເຈົ້າ ເພາະຝ່າຍພຣະເຈົ້າຊົງເຮັດໄດ້ທຸກສິ່ງ.”
41010028	ແລ້ວເປໂຕກໍກ່າວຂຶ້ນວ່າ, “ເບິ່ງດູ ພວກຂ້ານ້ອຍໄດ້ສະຫລະທຸກສິ່ງ ແລະໄດ້ຕິດຕາມພຣະອົງມາ.”
41010029	ພຣະເຢຊູເຈົ້າຊົງຕອບພວກເພິ່ນວ່າ, “ເຮົາບອກເຈົ້າທັງຫລາຍຕາມຄວາມຈິງວ່າ ຜູ້ໃດໄດ້ສະຫລະບ້ານເຮືອນ ຫລືອ້າຍເອື້ອຍນ້ອງ ຫລືພໍ່ແມ່ ຫລືລູກ ຫລືໄຮ່ນາຂອງຕົນ ເພາະເຫັນແກ່ເຮົາແລະເຫັນແກ່ຂ່າວປະເສີດ.
41010030	ໃນໂລກນີ້ ຜູ້ນັ້ນຈະໄດ້ຮັບຕອບແທນຮ້ອຍເທົ່າຄື: ບ້ານເຮືອນ, ອ້າຍເອື້ອຍນ້ອງ, ພໍ່ແມ່, ລູກ ແລະໄຮ່ນາ ແລະທັງຈະໄດ້ຮັບການຂົ່ມເຫັງດ້ວຍ ແລະໃນໂລກໜ້າເຂົາຈະໄດ້ຊີວິດນິຣັນດອນ.
41010031	ແຕ່ຫລາຍຄົນທີ່ເປັນຜູ້ຕົ້ນ ຈະກັບເປັນຜູ້ປາຍ ແລະຜູ້ທີ່ເປັນປາຍໃນເວລານີ້ ກໍຈະເປັນຜູ້ຕົ້ນ.”
41010032	ເມື່ອກຳລັງເດີນທາງຂຶ້ນເມືອຍັງນະຄອນເຢຣູຊາເລັມ, ພຣະເຢຊູເຈົ້າໄດ້ຍ່າງນຳໜ້າພວກເຂົາໄປ ພວກສາວົກໄດ້ວຸ້ນວາຍໃຈ ແລະພວກອື່ນທີ່ຍ່າງມາຕາມຫລັງຕ່າງກໍມີຄວາມຢ້ານ ແລ້ວພຣະເຢຊູເຈົ້າກໍພາສາວົກສິບສອງຄົນ ຍ່າງຫລີກອອກໄປທາງຂ້າງອີກເທື່ອໜຶ່ງ ແລະກ່າວເຖິງເຫດການທີ່ຈຳຕ້ອງເກີດຂຶ້ນກັບພຣະອົງ.
41010033	ພຣະອົງບອກພວກເພິ່ນວ່າ, “ເບິ່ງແມ! ພວກເຮົາກຳລັງຂຶ້ນໄປຍັງນະຄອນເຢຣູຊາເລັມ ບ່ອນທີ່ບຸດມະນຸດຈະຖືກມອບໄວ້ ໃນກຳມືຂອງພວກຫົວໜ້າປະໂຣຫິດແລະພວກທຳມະຈານ ພວກເຫລົ່ານີ້ຈະຕັດສິນລົງໂທດເພິ່ນໃຫ້ເຖິງຕາຍ ແລະຈະມອບເພິ່ນໄວ້ກັບຄົນຕ່າງຊາດ.
41010034	ຄົນພວກນີ້ ຈະເຢາະເຢີ້ຍເພິ່ນ, ຈະຖົ່ມນໍ້າລາຍໃສ່ເພິ່ນ, ຈະຂ້ຽນຕີເພິ່ນ ແລະຈະຂ້າເພິ່ນເສຍ, ແຕ່ໃນວັນຖ້ວນສາມ ເພິ່ນຈະເປັນຄືນມາຈາກຄວາມຕາຍ.”
41010035	ແລ້ວຢາໂກໂບ ແລະ ໂຢຮັນລູກຊາຍຂອງເຊເບດາຍ ໄດ້ເຂົ້າມາຫາພຣະເຢຊູເຈົ້າ ແລະເວົ້າວ່າ, “ອາຈານເອີຍ, ພວກຂ້ານ້ອຍທັງສອງ ປາຖະໜາຈະໃຫ້ທ່ານເຮັດຕາມຄຳຂໍຮ້ອງຂອງພວກຂ້ານ້ອຍ.”
41010036	ພຣະເຢຊູເຈົ້າຖາມພວກເພິ່ນວ່າ, “ເຈົ້າທັງສອງຕ້ອງການຫຍັງ?”
41010037	ພວກເພິ່ນຕອບວ່າ, “ເມື່ອທ່ານຢູ່ໃນສະຫງ່າຣາສີແລ້ວ ຂໍໃຫ້ພວກຂ້ານ້ອຍທັງສອງນັ່ງທີ່ເບື້ອງຂວາຂອງທ່ານຄົນໜຶ່ງ ແລະທີ່ເບື້ອງຊ້າຍຄົນໜຶ່ງ.”
41010038	ພຣະເຢຊູເຈົ້າຊົງກ່າວແກ່ພວກເພິ່ນວ່າ, “ທີ່ພວກເຈົ້າຂໍຮ້ອງນັ້ນພວກເຈົ້າບໍ່ຮູ້ຈັກ, ຈອກທີ່ເຮົາຈະດື່ມນັ້ນ ພວກເຈົ້າຈະດື່ມໄດ້ບໍ? ແລະບັບຕິສະມາທີ່ເຮົາຮັບນັ້ນ ພວກເຈົ້າຈະຮັບໄດ້ບໍ?”
41010039	ພວກເພິ່ນຕອບວ່າ, “ໄດ້ຢູ່ຂ້ານ້ອຍ.” ພຣະເຢຊູເຈົ້າກ່າວແກ່ພວກເພິ່ນວ່າ, “ພວກເຈົ້າຈະດື່ມຈາກຈອກທີ່ເຮົາຕ້ອງດື່ມແທ້ ແລະບັບຕິສະມາທີ່ເຮົາຮັບ ພວກເຈົ້າກໍຕ້ອງຮັບແທ້.
41010040	ແຕ່ຈະເລືອກວ່າ ຜູ້ໃດຈະນັ່ງທີ່ເບື້ອງຂວາ ຫລືທີ່ເບື້ອງຊ້າຍຂອງເຮົານັ້ນ ບໍ່ແມ່ນໜ້າທີ່ເຮົາຈະຈັດໃຫ້, ແຕ່ພຣະເຈົ້າໄດ້ຈັດໄວ້ສຳລັບຜູ້ໃດ ກໍເປັນຂອງຜູ້ນັ້ນ.”
41010041	ເມື່ອສາວົກຄົນອື່ນໆອີກສິບຄົນໄດ້ຍິນເຖິງເລື່ອງນີ້ແລ້ວ, ພວກເພິ່ນກໍເຄືອງໃຈໃຫ້ຢາໂກໂບ ແລະ ໂຢຮັນ.
41010042	ແຕ່ເມື່ອພຣະເຢຊູເຈົ້າເອີ້ນພວກເພິ່ນມາເຕົ້າໂຮມກັນ ແລ້ວກ່າວວ່າ, “ພວກເຈົ້າຕ່າງກໍຮູ້ວ່າ ຜູ້ທີ່ມະນຸດຖືວ່າ ເປັນຜູ້ປົກຄອງປະຊາຊົນ ກໍມີອຳນາດເໜືອປະຊາຊົນທີ່ເຂົາປົກຄອງ ແລະຜູ້ໃຫຍ່ກໍໃຊ້ສິດອຳນາດເໜືອພວກເຂົາ.
41010043	ແຕ່ໃນທ່າມກາງພວກເຈົ້າແລ້ວ ບໍ່ເປັນດັ່ງນັ້ນເລີຍ, ຖ້າຜູ້ໜຶ່ງໃນພວກເຈົ້າ ຢາກເປັນໃຫຍ່ ເຂົາຕ້ອງເປັນຜູ້ຮັບໃຊ້ເຈົ້າທັງຫລາຍ;
41010044	ແລະ ຖ້າຜູ້ໜຶ່ງໃນພວກເຈົ້າຢາກເປັນເອກ ເຂົາກໍຕ້ອງເປັນຂ້ອຍໃຊ້ຂອງທຸກຄົນ.
41010045	ເພາະບຸດມະນຸດບໍ່ໄດ້ມາ ເພື່ອໃຫ້ຄົນອື່ນຮັບໃຊ້ຕົນ ແຕ່ມາເພື່ອຮັບໃຊ້ເຂົາ ແລະປະທານຊີວິດຂອງຕົນ ເປັນຄ່າໄຖ່ຄົນຈຳນວນຫລວງຫລາຍ.”
41010046	ພຣະເຢຊູເຈົ້າແລະພວກສາວົກຂອງພຣະອົງ ເດີນທາງມາເຖິງເມືອງເຢຣີໂກ, ເມື່ອພຣະອົງກຳລັງອອກຈາກເມືອງໄປກັບພວກສາວົກ ແລະປະຊາຊົນໝູ່ໃຫຍ່ທີ່ຕິດຕາມຈຳນວນຫລວງຫລາຍ ກໍມີຊາຍຕາບອດຜູ້ໜຶ່ງຊື່ວ່າ ບາຣະຕີມາຍເປັນລູກຊາຍຂອງຕີມາຍ ນັ່ງຂໍທານທີ່ແຄມທາງ.
41010047	ເມື່ອລາວໄດ້ຍິນວ່າ ພຣະເຢຊູເຈົ້າໄທນາຊາເຣັດກຳລັງມາໃກ້ ລາວກໍຮ້ອງຂຶ້ນວ່າ, ‘ເຢຊູ ບຸດດາວິດເອີຍ, ຂໍຊົງເມດຕາສົງສານຂ້ານ້ອຍແດ່ທ້ອນ.’
41010048	ມີຫລາຍຄົນໄດ້ຫ້າມລາວໃຫ້ມິດຢູ່ ແຕ່ລາວຍິ່ງຮ້ອງໃຫ້ດັງຂຶ້ນຕື່ມວ່າ, “ເຢຊູ ບຸດດາວິດເອີຍ ຂໍໂຜດເມດຕາສົງສານຂ້ານ້ອຍແດ່ທ້ອນ.”
41010049	ພຣະເຢຊູເຈົ້າຈຶ່ງຢຸດ ແລະສັ່ງວ່າ, “ຈົ່ງໄປເອີ້ນເອົາລາວມາ.” ສະນັ້ນ ພວກເຂົາຈຶ່ງໄປເອີ້ນເອົາຊາຍຕາບອດນັ້ນມາ ແລ້ວເວົ້າວ່າ, “ຈົ່ງຊື່ນໃຈແລະລຸກຂຶ້ນ ເພິ່ນກຳລັງເອີ້ນເອົາເຈົ້າ.”
41010050	ຊາຍຕາບອດຖິ້ມຜ້າຕູ້ມຂອງຕົນ ແລະຮີບລຸກຂຶ້ນມາຫາພຣະເຢຊູເຈົ້າ.
41010051	ພຣະເຢຊູເຈົ້າຖາມລາວວ່າ, “ເຈົ້າຢາກໃຫ້ເຮົາເຮັດຫຍັງໃຫ້ແກ່ເຈົ້າ?” ຊາຍຕາບອດຕອບວ່າ, “ພຣະອາຈານເອີຍ ຂໍໂຜດໃຫ້ຂ້ານ້ອຍໄດ້ເຫັນຮຸ່ງແດ່ທ້ອນ.”
41010052	ພຣະເຢຊູເຈົ້າຕອບວ່າ, “ໄປສາ ຄວາມເຊື່ອຂອງເຈົ້າໄດ້ເຮັດໃຫ້ເຈົ້າດີແລ້ວ.” ໃນທັນໃດນັ້ນ ລາວກໍເຫັນຮຸ່ງໄດ້ ແລະເດີນທາງຕິດຕາມພຣະເຢຊູເຈົ້າໄປ.
41011001	ເມື່ອພຣະເຢຊູເຈົ້າກັບພວກສາວົກ ເຂົ້າໄປໃກ້ນະຄອນເຢຣູຊາເລັມ ຄືໃກ້ບ້ານເບັດຟາເຄ ແລະບ້ານເບັດທານີ ກໍມາເຖິງພູເຂົາໝາກກອກເທດ, ພຣະເຢຊູເຈົ້າໄດ້ໃຊ້ສາວົກສອງຄົນລ່ວງໜ້າໄປກ່ອນ ແລະສັ່ງພວກເພິ່ນວ່າ,
41011002	“ຈົ່ງເຂົ້າໄປໃນບ້ານທີ່ຢູ່ຕໍ່ໜ້າພວກເຈົ້ານັ້ນ ພໍໄປຮອດທີ່ນັ້ນແລ້ວ ພວກເຈົ້າຈະພົບລໍນ້ອຍໂຕໜຶ່ງທີ່ເຂົາຜູກໄວ້ ລໍນ້ອຍໂຕນີ້ຍັງບໍ່ມີຜູ້ໃດເຄີຍຂີ່ຈັກເທື່ອ. ຈົ່ງແກ້ເຊືອກນັ້ນອອກ ແລະຈູງມັນມາທີ່ນີ້.”
41011003	ຖ້າມີຜູ້ໃດຖາມວ່າ, ‘ເປັນຫຍັງຈຶ່ງເຮັດແນວນີ້?’ ໃຫ້ບອກວ່າ, ‘ອົງພຣະຜູ້ເປັນເຈົ້າ ຕ້ອງການ ແລະບຶດໜຶ່ງຈະສົ່ງມັນຄືນມາໃຫ້ທີ່ນີ້.’”
41011004	ແລ້ວສາວົກທັງສອງຈຶ່ງຈາກໄປ ແລະກໍພົບລໍນ້ອຍໂຕໜຶ່ງ ທີ່ເຂົາຜູກໄວ້ຢູ່ໃກ້ປະຕູເຮືອນທີ່ແຄມຖະໜົນ ຂະນະທີ່ພວກເພິ່ນກຳລັງແກ້ເຊືອກຢູ່ນັ້ນ,
41011005	ບາງຄົນທີ່ຢືນຢູ່ໃນທີ່ນັ້ນກໍຖາມວ່າ, “ພວກເຈົ້າແກ້ເອົາລໍນ້ອຍໄປເຮັດຫຍັງ?”
41011006	ພວກເພິ່ນຈຶ່ງຕອບຕາມທີ່ພຣະເຢຊູເຈົ້າໄດ້ບອກ ແລ້ວຄົນເຫລົ່ານັ້ນກໍຍອມໃຫ້ພວກເພິ່ນເອົາໄປ.
41011007	ສາວົກໄດ້ຈູງລໍນ້ອຍນັ້ນມາຫາພຣະເຢຊູເຈົ້າ ແລ້ວພວກເພິ່ນກໍເອົາເຄື່ອງນຸ່ງຂອງຕົນປູຫລັງຂອງມັນ ແລະໃຫ້ພຣະເຢຊູເຈົ້າຂຶ້ນຂີ່.
41011008	ມີຫລາຍຄົນໄດ້ເອົາເສື້ອຜ້າຂອງຕົນປູລົງຕາມທາງຍ່າງ ແລະບາງຄົນກໍໄດ້ຕັດເອົາຟົດໄມ້ຕາມທົ່ງນາມາປູຕາມຫົນທາງ.
41011009	ຄົນທີ່ຍ່າງໄປກ່ອນກັບຄົນທີ່ຕາມຫລັງພຣະເຢຊູເຈົ້າໄປ ຕ່າງກໍຮ້ອງຂຶ້ນວ່າ, “ໂຮຊັນນາ ຂໍພຣະເຈົ້າອວຍພອນທ່ານ ທີ່ສະເດັດມາໃນນາມຂອງອົງພຣະຜູ້ເປັນເຈົ້າ
41011010	ຂໍພຣະເຈົ້າອວຍພອນອານາຈັກທີ່ກຳລັງຈະມາ ຄືອານາຈັກຂອງດາວິດບັນພະບຸລຸດຂອງພວກເຮົາ ໂຮຊັນນາໃນສະຫວັນສູງສຸດ.”
41011011	ພຣະເຢຊູເຈົ້າໄດ້ເຂົ້າໄປຍັງນະຄອນເຢຣູຊາເລັມ ແລ້ວເຂົ້າໄປໃນພຣະວິຫານ ແລະລຽບເບິ່ງທົ່ວໄປ ເມື່ອຄໍ່າຫລາຍແລ້ວ ພຣະອົງຈຶ່ງກັບໄປຍັງບ້ານເບັດທານີກັບສາວົກສິບສອງຄົນ.
41011012	ໃນຕອນເຊົ້າວັນຕໍ່ມາ ເມື່ອພຣະເຢຊູເຈົ້າກັບພວກສາວົກອອກຈາກບ້ານເບັດທານີໄປ ພຣະອົງກໍຫິວເຂົ້າ.
41011013	ເມື່ອເຫັນຕົ້ນໝາກເດື່ອເທດຕົ້ນໜຶ່ງແຕ່ໄກ ຊຶ່ງມີໃບດົກໜາດີ ແລະພຣະອົງກໍໄປເບິ່ງວ່າມັນມີໝາກຫລືບໍ່, ແຕ່ເມື່ອພຣະອົງໄປເຖິງຕົ້ນໄມ້ແລ້ວ ກໍບໍ່ເຫັນໝາກມີແຕ່ໃບເທົ່ານັ້ນ ເພາະບໍ່ແມ່ນລະດູເກີດໝາກ.
41011014	ດັ່ງນັ້ນ ພຣະເຢຊູເຈົ້າຈຶ່ງກ່າວຕໍ່ຕົ້ນໝາກເດື່ອເທດວ່າ, “ຢ່າໃຫ້ຜູ້ໃດໄດ້ກິນໝາກຂອງມຶງອີກຈັກເທື່ອ.” ຝ່າຍສາວົກກໍໄດ້ຍິນຄຳທີ່ພຣະອົງໄດ້ກ່າວນັ້ນ.
41011015	ເມື່ອພຣະເຢຊູເຈົ້າແລະພວກສາວົກຂອງພຣະອົງ ມາເຖິງນະຄອນເຢຣູຊາເລັມ, ແລ້ວພຣະເຢຊູເຈົ້າໄດ້ເຂົ້າໄປໃນບໍລິເວນພຣະວິຫານ ພຣະອົງໄດ້ຕັ້ງຕົ້ນຂັບໄລ່ບັນດາພວກຄົນຊື້ຂາຍໃນບໍລິເວນພຣະວິຫານອອກໄປ, ພຣະອົງຂວໍ້າໂຕະຂອງພວກຮັບແລກປ່ຽນເງິນຕາ ແລະຂວໍ້າບ່ອນນັ່ງຂອງຄົນຂາຍນົກເຂົາ.
41011016	ແລະ ພຣະອົງບໍ່ອະນຸຍາດໃຫ້ຜູ້ໃດ ຂົນສິ່ງຂອງຜ່ານພຣະວິຫານໄປ.
41011017	ແລ້ວພຣະອົງກໍໄດ້ສັ່ງສອນພວກເຂົາວ່າ, “ມີຄຳຂຽນໄວ້ໃນພຣະຄຳພີວ່າ, ‘ພຣະວິຫານຂອງເຮົາຈະເອີ້ນວ່າ ເປັນສະຖານທີ່ພາວັນນາອະທິຖານສຳລັບຄົນທຸກຊາດ’, ແຕ່ພວກເຈົ້າເຮັດໃຫ້ເປັນຖໍ້າຂອງໂຈນ.”
41011018	ເມື່ອພວກຫົວໜ້າປະໂຣຫິດແລະພວກທຳມະຈານ ໄດ້ຍິນເຊັ່ນນີ້ ພວກເຂົາຈຶ່ງຊອກຫາວິທີທາງຈະຂ້າພຣະເຢຊູເຈົ້າເສຍ, ພວກເຂົາຢ້ານພຣະອົງ ເພາະປະຊາຊົນທັງໝົດໄດ້ປະຫລາດໃຈໃນຄຳສັ່ງສອນຂອງພຣະອົງ.
41011019	ພໍຕອນຄໍ່າມາ ພຣະເຢຊູເຈົ້າແລະພວກສາວົກກໍພາກັນອອກໄປຈາກເມືອງ.
41011020	ວັນໃໝ່ຕໍ່ມາ ໃນເວລາເຊົ້າໆ ພຣະເຢຊູເຈົ້າກັບພວກສາວົກຍ່າງຜ່ານຕົ້ນເດື່ອເທດອີກ ພວກເພິ່ນໄດ້ສັງເກດເຫັນຕົ້ນເດື່ອເທດນັ້ນ ມັນຫ່ຽວແຫ້ງ ແລະຕາຍໄປຈົນເຖິງຮາກ.
41011021	ເປໂຕຈື່ເຫດການທີ່ພຣະເຢຊູເຈົ້າໄດ້ເວົ້າແກ່ຕົ້ນໄມ້ນັ້ນ ຈຶ່ງເວົ້າກັບພຣະອົງວ່າ, “ພຣະອາຈານເອີຍ ເບິ່ງແມ! ຕົ້ນເດື່ອເທດທີ່ທ່ານໄດ້ສາບແຊ່ງນັ້ນຕາຍເສຍແລ້ວ.”
41011022	ພຣະເຢຊູເຈົ້າໄດ້ກ່າວແກ່ພວກສາວົກວ່າ, “ຈົ່ງມີຄວາມເຊື່ອໃນພຣະເຈົ້າ.
41011023	ເຮົາບອກພວກເຈົ້າຕາມຄວາມຈິງວ່າ, ຜູ້ໃດກໍຕາມທີ່ສັ່ງພູໜ່ວຍນີ້ວ່າ, ‘ຈົ່ງເຄື່ອນຍ້າຍໄປຕົກລົງສູ່ທະເລ’ ແລະບໍ່ມີຄວາມສົງໄສໃນໃຈ ແຕ່ເຊື່ອວ່າຈະເປັນໄປຕາມຄຳສັ່ງນັ້ນ ແລ້ວກໍເປັນໄປຕາມນັ້ນ.
41011024	ດ້ວຍເຫດນັ້ນ ເຮົາບອກເຈົ້າທັງຫລາຍວ່າ, ສິ່ງໃດທີ່ພວກເຈົ້າພາວັນນາອະທິຖານຂໍນັ້ນ ຈົ່ງເຊື່ອວ່າໄດ້ຮັບແລ້ວ ແລະຄົງຈະເປັນແກ່ເຈົ້າທັງຫລາຍ.
41011025	ແລະເມື່ອເຈົ້າຢືນພາວັນນາອະທິຖານຢູ່ ຖ້າເຈົ້າມີເລື່ອງກັບຜູ້ໃດຜູ້ໜຶ່ງຈົ່ງຍົກໂທດໃຫ້ເຂົາ ເພື່ອພຣະບິດາເຈົ້າຂອງພວກເຈົ້າ ຜູ້ສະຖິດຢູ່ໃນສະຫວັນ ຈະຍົກຄວາມຜິດບາບຂອງພວກເຈົ້າດ້ວຍ, [
41011026	ແຕ່ຖ້າເຈົ້າບໍ່ຍົກໂທດນັ້ນ ພຣະບິດາຂອງເຈົ້າຜູ້ຊົງສະຖິດໃນສະຫວັນ ກໍຈະບໍ່ຍົກຄວາມຜິດຂອງເຈົ້າເໝືອນກັນ.”]
41011027	ອີກເທື່ອໜຶ່ງ ພຣະເຢຊູເຈົ້າແລະສາວົກຂອງພຣະອົງ ໄດ້ກັບຄືນເຂົ້າໄປໃນນະຄອນເຢຣູຊາເລັມ, ເມື່ອພຣະອົງຍ່າງເຂົ້າໄປໃນພຣະວິຫານ ພວກຫົວໜ້າປະໂຣຫິດ, ພວກທຳມະຈານແລະພວກເຖົ້າແກ່ ກໍມາຫາພຣະອົງ.
41011028	ພວກເຂົາໄດ້ຖາມວ່າ, “ເຈົ້າມີສິດອຳນາດຫຍັງ ຈຶ່ງເຮັດການເຫລົ່ານີ້? ຜູ້ໃດໃຫ້ສິດນີ້ແກ່ເຈົ້າ?”
41011029	ພຣະເຢຊູເຈົ້າຊົງຕອບພວກເຂົາວ່າ, “ເຮົາມີຄຳຖາມຂໍ້ໜຶ່ງຈະຖາມພວກເຈົ້າ ແລະຈົ່ງໃຫ້ຄຳຕອບແກ່ເຮົາ ແລະເຮົາຈະບອກພວກເຈົ້າວ່າ, ‘ເຮົາເຮັດການເຫລົ່ານີ້ດ້ວຍສິດອັນໃດ.’
41011030	ຄືບອກເຮົາມາເບິ່ງດູວ່າ, ‘ຜູ້ໃດໃຫ້ສິດແກ່ໂຢຮັນເພື່ອໃຫ້ຮັບບັບຕິສະມາ ພຣະເຈົ້າໃຫ້ ຫລືວ່າມະນຸດໃຫ້?’”
41011031	ພວກເຂົາໄດ້ປຶກສາກັນວ່າ, “ພວກເຮົາຈະວ່າຢ່າງໃດ? ຖ້າພວກເຮົາຕອບວ່າ, ‘ພຣະເຈົ້າໃຫ້’ ມັນກໍຈະຖາມວ່າ, ‘ຖ້າດັ່ງນັ້ນ ເປັນຫຍັງພວກເຈົ້າ ຈຶ່ງບໍ່ເຊື່ອໂຢຮັນ?’
41011032	ຫລືວ່າ ພວກເຮົາຈະຕອບວ່າ, ‘ມະນຸດໃຫ້...’” (ພວກເຂົາກໍຢ້ານປະຊາຊົນ ເພາະທຸກຄົນຖືວ່າ ໂຢຮັນເປັນຜູ້ທຳນວາຍ.)
41011033	ສະນັ້ນ ພວກເຂົາຈຶ່ງຕອບພຣະເຢຊູເຈົ້າວ່າ, “ພວກເຮົາບໍ່ຮູ້.” ແລ້ວພຣະເຢຊູເຈົ້າກໍຕອບພວກເຂົາວ່າ, “ດັ່ງນັ້ນ ຂ້ອຍກໍຈະບໍ່ບອກພວກເຈົ້າຄືກັນວ່າ ຂ້ອຍເຮັດການເຫລົ່ານີ້ດ້ວຍສິດອັນໃດ.”
41012001	ແລ້ວພຣະເຢຊູເຈົ້າກໍໄດ້ເລີ່ມຕົ້ນກ່າວແກ່ພວກເຂົາເປັນຄຳອຸປະມາວ່າ, “ມີຄົນໜຶ່ງເຮັດສວນອະງຸ່ນ, ເພິ່ນເຮັດຮົ້ວລ້ອມສວນໄວ້ ແລະສະກັດອ່າງເພື່ອໃຊ້ເປັນບ່ອນບີບຄັ້ນເອົານໍ້າອະງຸ່ນ ແລະທັງໄດ້ສ້າງຫໍຄອຍເພື່ອເຝົ້າຍາມໄວ້ດ້ວຍ, ຕໍ່ມາ ເພິ່ນເອົາສວນອະງຸ່ນໃຫ້ຄົນເຊົ່າ ແລ້ວເພິ່ນກໍອອກໄປຍັງເມືອງອື່ນ.
41012002	ພໍເຖິງລະດູເກັບໝາກອະງຸ່ນມາຮອດ ເພິ່ນກໍໃຫ້ຄົນຮັບໃຊ້ຄົນໜຶ່ງໄປຫາພວກເຊົ່າສວນ ເພື່ອຮັບເອົາສ່ວນແບ່ງຈາກຜົນລະປູກຂອງຕົນນຳພວກເຂົາ.
41012003	ແລະ ຄົນເຊົ່າສວນໄດ້ຈັບຄົນຮັບໃຊ້ຄົນນັ້ນມາຂ້ຽນຕີ ແລະຂັບໄລ່ເຂົາຄືນເມືອມືເປົ່າ.
41012004	ແລ້ວເຈົ້າຂອງສວນກໍໃຫ້ຄົນຮັບໃຊ້ຄົນໜຶ່ງໄປອີກ ພວກຄົນເຊົ່າສວນກໍທຸບຕີເຂົາຈົນຫົວມີບາດແຜ ແລະປ້ອຍດ່າດູຖູກເຂົາອີກດ້ວຍ.
41012005	ເຈົ້າຂອງສວນໄດ້ໃຫ້ຂ້ອຍໃຊ້ຄົນໜຶ່ງໄປອີກ ແລະພວກເຂົາກໍຂ້າເຂົາເສຍ, ແລ້ວເຈົ້າຂອງສວນກໍຍັງສົ່ງຄົນຮັບໃຊ້ມາອີກຫລາຍໆຄົນ ພວກເຂົາກໍຂ້ຽນຕີບາງຄົນ ແລະຂ້າບາງຄົນເສຍ.
41012006	ໃນທີ່ສຸດ ກໍເຫລືອແຕ່ລູກຊາຍຜູ້ເປັນສຸດທີ່ຮັກຂອງເພິ່ນ, ເພິ່ນຈຶ່ງໃຊ້ລູກຄົນນັ້ນໄປ ເປັນຄົນສຸດທ້າຍໂດຍຄິດວ່າ, ‘ພວກເຂົາຄົງຈະໃຫ້ຄວາມເຄົາຣົບນັບຖືລາວ.’
41012007	ແຕ່ຄົນເຊົ່າສວນເຫລົ່ານັ້ນເວົ້າກັນວ່າ, ‘ຄົນນີ້ແຫລະ ເປັນເຈົ້າຂອງມໍຣະດົກ, ຈົ່ງຂ້າມັນເສຍ ແລ້ວມໍຣະດົກກໍຈະຕົກເປັນຂອງພວກເຮົາ.’
41012008	ດັ່ງນັ້ນ ພວກເຂົາຈຶ່ງຈັບລູກຊາຍຂອງເຈົ້າຂອງສວນ ແລະຂ້າລາວເສຍ, ແລ້ວພວກເຂົາກໍໂຍນສົບຂອງລາວຖິ້ມອອກໄປນອກສວນ.”
41012009	ພຣະເຢຊູເຈົ້າຖາມວ່າ, “ເມື່ອເປັນເຊັ່ນນັ້ນ ເຈົ້າຂອງສວນຈະເຮັດຢ່າງໃດ?ເພິ່ນຈະມາຂ້າຄົນເຊົ່າສວນເຫລົ່ານັ້ນເສຍ ແລະຈະເອົາສວນອະງຸ່ນໃຫ້ຄົນອື່ນເຊົ່າ.
41012010	ແນ່ນອນພວກເຈົ້າຍັງບໍ່ໄດ້ອ່ານພຣະຄຳພີຂໍ້ນີ້ບໍວ່າ, ‘ຫີນທີ່ນາຍຊ່າງກໍ່ໄດ້ໂຍນຖິ້ມແລ້ວ ຫີນນັ້ນແຫລະ ກໍກາຍເປັນຫີນເສົາເອກ ສຳຄັນກວ່າໝູ່ໝົດ.
41012011	ເລື່ອງນີ້ມາຈາກອົງພຣະຜູ້ເປັນເຈົ້າ ແລະ ເປັນການອັດສະຈັນ ແກ່ຕາຂອງພວກເຮົາ.’”
41012012	ຝ່າຍພວກເຂົາຈຶ່ງພະຍາຍາມຈະຈັບພຣະອົງ ເພາະພວກເຂົາຮູ້ວ່າ ພຣະອົງໄດ້ກ່າວຄຳອຸປະມານີ້ຕໍ່ສູ້ພວກຕົນ, ແຕ່ຍ້ອນຢ້ານປະຊາຊົນ ພວກເຂົາຈຶ່ງໜີໄປຈາກພຣະອົງ.
41012013	ແລ້ວພວກຟາຣີຊາຍກັບພວກເຮໂຣດ ກໍໃຊ້ບາງຄົນອອກໄປຫາພຣະເຢຊູເຈົ້າ ເພື່ອຄອຍຈັບຜິດໃນຄຳເວົ້າຂອງພຣະອົງ.
41012014	ພວກເຂົາໄດ້ມາຫາພຣະອົງ ແລະໄດ້ເວົ້າວ່າ, “ອາຈານເອີຍ ພວກຂ້ານ້ອຍຮູ້ວ່າທ່ານເປັນຜູ້ສັດຊື່ ແລະບໍ່ໄດ້ເອົາໃຈຜູ້ໃດ ເພາະທ່ານບໍ່ເຫັນແກ່ໜ້າຜູ້ໃດ, ແຕ່ທ່ານສັ່ງສອນຄວາມຈິງໃນທາງຂອງພຣະເຈົ້າ ປະສົງໃຫ້ມະນຸດປະຕິບັດຕາມ ການທີ່ເສຍພາສີອາກອນໃຫ້ແກ່ກາຍຊານັ້ນ ຖືກຕ້ອງຕາມກົດບັນຍັດບໍ? ພວກເຮົາຄວນເສຍຫລືບໍ່?”
41012015	ພຣະເຢຊູເຈົ້າຮູ້ເຖິງອຸບາຍຂອງພວກເຂົາ ຈຶ່ງຕອບວ່າ, “ພວກເຈົ້າມາທົດລອງເຮົາເຮັດຫຍັງ? ຈົ່ງນຳເງິນຫລຽນໜຶ່ງມາໃຫ້ເຮົາເບິ່ງດູ.”
41012016	ພວກເຂົາກໍເອົາມາໃຫ້ ແລະພຣະເຢຊູເຈົ້າຈຶ່ງຖາມວ່າ, “ຮູບແລະຄຳຈາລຶກນີ້ເປັນຂອງຜູ້ໃດ?” ພວກເຂົາຕອບວ່າ, “ເປັນຂອງກາຍຊາ.”
41012017	ດັ່ງນັ້ນ ພຣະເຢຊູເຈົ້າຈຶ່ງກ່າວແກ່ພວກເຂົາວ່າ, “ສິ່ງທີ່ເປັນຂອງກາຍຊາ ຈົ່ງຄືນຖວາຍແກ່ກາຍຊາ ແລະສິ່ງທີ່ເປັນຂອງພຣະເຈົ້າ ຈົ່ງຄືນຖວາຍແກ່ພຣະເຈົ້າ.” ເມື່ອທຸກຄົນໄດ້ຍິນຄຳຕອບຂອງພຣະເຢຊູເຈົ້າແລ້ວ ຕ່າງກໍປະຫລາດໃຈໃນພຣະອົງ.
41012018	ແລ້ວພວກຊາດູກາຍບາງຄົນ ກໍມາຫາພຣະເຢຊູເຈົ້າ (ພວກນີ້ເຄີຍເວົ້າວ່າການຄືນມາຈາກຕາຍນັ້ນບໍ່ມີ.) ພວກເຂົາຖາມພຣະອົງວ່າ,
41012019	“ອາຈານເອີຍ ໂມເຊໄດ້ຂຽນເປັນຄຳສັ່ງສຳລັບພວກເຮົາວ່າ, ‘ຖ້າຊາຍຄົນໜຶ່ງຕາຍໄປ ແຕ່ເມຍຂອງຜູ້ຕາຍຍັງຢູ່ໂດຍບໍ່ທັນມີລູກ ກໍໃຫ້ນ້ອງຊາຍຂອງຜູ້ນັ້ນເອົາເອື້ອຍໃພ້ຂອງຕົນເປັນເມຍ ເພື່ອສືບເຊື້ອສາຍໃຫ້ອ້າຍຂອງຕົນທີ່ຕາຍໄປແລ້ວນັ້ນ.’
41012020	ຍັງມີເຈັດຊາຍອ້າຍນ້ອງນຳກັນ, ອ້າຍກົກໄດ້ເອົາເມຍແລ້ວຕາຍໄປໂດຍບໍ່ມີລູກ.
41012021	ແລ້ວນ້ອງຊາຍລາວຜູ້ທີໜຶ່ງ ກໍໄດ້ຮັບເອົາຍິງນັ້ນມາເປັນເມຍ ແລະລາວກໍຕາຍໄປອີກໂດຍບໍ່ມີລູກ ນ້ອງຊາຍລາວຜູ້ທີສອງ ກໍເຮັດເໝືອນກັບອ້າຍຂອງລາວ,
41012022	ອ້າຍນ້ອງທັງເຈັດໄດ້ເອົາຍິງນັ້ນມາເປັນເມຍ ແລະພວກເຂົາກໍຕາຍໄປໂດຍບໍ່ມີລູກ, ແລ້ວໃນທີ່ສຸດ ຍິງນັ້ນກໍຕາຍໄປເໝືອນກັນ.
41012023	ໃນວັນທີ່ຄົນຕາຍທຸກຄົນເປັນຄືນມາສູ່ຊີວິດນັ້ນ ຍິງນີ້ຈະເປັນເມຍຂອງຜູ້ໃດ? ດ້ວຍວ່າ, ຊາຍທັງເຈັດຄົນໄດ້ເປັນຜົວຂອງນາງແລ້ວ.”
41012024	ພຣະເຢຊູເຈົ້າຊົງຕອບພວກເຂົາວ່າ, “ເພາະຂໍ້ນີ້ແຫລະ ພວກເຈົ້າເຂົ້າໃຈຜິດສາແລ້ວ ເພາະພວກເຈົ້າບໍ່ຮູ້ຈັກພຣະຄຳພີ ຫລືຣິດອຳນາດຂອງພຣະເຈົ້າ.
41012025	ດ້ວຍວ່າ, ເມື່ອຄົນຕາຍຄືນສູ່ຊີວິດນັ້ນ ຈະບໍ່ມີການແຕ່ງງານ ຫລືຍົກກັນໃຫ້ເປັນຜົວເມຍອີກ ແຕ່ພວກເຂົາຈະເປັນດັ່ງເທວະດາໃນສະຫວັນ.
41012026	ສຳລັບເລື່ອງຄົນຕາຍເປັນຄືນມານັ້ນ ພວກເຈົ້າບໍ່ເຄີຍອ່ານໃນພຣະຄຳພີຂອງໂມເຊຈັກເທື່ອບໍ? ໃນຕອນທີ່ກ່າວເຖິງເລື່ອງພຸ່ມໄມ້ທີ່ມີໄຟລຸກໄໝ້ນັ້ນ, ມີຄຳຂຽນໄວ້ໃນພຣະຄຳພີວ່າ, ພຣະເຈົ້າໄດ້ກ່າວແກ່ໂມເຊດັ່ງນີ້: ‘ເຮົາເປັນພຣະເຈົ້າຂອງອັບຣາຮາມ, ອີຊາກ ແລະ ຢາໂຄບ.’
41012027	ພຣະອົງບໍ່ແມ່ນພຣະເຈົ້າຂອງຄົນຕາຍ ແຕ່ແມ່ນພຣະເຈົ້າຂອງຄົນເປັນ, ພວກເຈົ້າຫລົງຜິດໄປແລ້ວ”
41012028	ມີທຳມະຈານຄົນໜຶ່ງ ໄດ້ເຂົ້າມາເຖິງໃນຂະນະທີ່ພຣະເຢຊູເຈົ້າ ແລະພວກຊາດູກາຍກຳລັງຖົກຖຽງກັນຢູ່ ລາວໄດ້ຍິນພຣະອົງຕອບພວກເຂົາໄດ້ດີ. ສະນັ້ນ ລາວຈຶ່ງຖາມພຣະອົງວ່າ, “ກົດບັນຍັດຂໍ້ໃດສຳຄັນທີ່ສຸດ ກວ່າຂໍ້ບັນຍັດທັງໝົດ?”
41012029	ພຣະເຢຊູເຈົ້າຕອບລາວວ່າ, “ກົດບັນຍັດຂໍ້ສຳຄັນທີ່ສຸດ ຄືດັ່ງນີ້ ‘ຊາວອິດສະຣາເອນເອີຍ ຈົ່ງຟັງເທີ້ນ ອົງພຣະຜູ້ເປັນເຈົ້າຂອງພວກເຮົາ ແມ່ນພຣະເຈົ້າແຕ່ອົງດຽວ.
41012030	‘ຈົ່ງຮັກອົງພຣະຜູ້ເປັນເຈົ້າ ອົງເປັນພຣະເຈົ້າຂອງເຈົ້າດ້ວຍສຸດໃຈ, ດ້ວຍສຸດຈິດ, ດ້ວຍສຸດຄວາມຄິດ ແລະດ້ວຍສຸດກຳລັງຂອງເຈົ້າ.’
41012031	ກົດບັນຍັດຂໍ້ທີສອງນັ້ນ ຄື: ‘ຈົ່ງຮັກເພື່ອນບ້ານເໝືອນຮັກຕົນເອງ.’ ບໍ່ມີກົດບັນຍັດຂໍ້ໃດທີ່ສຳຄັນກວ່າສອງຂໍ້ນີ້.”
41012032	ທຳມະຈານຄົນນີ້ຈຶ່ງເວົ້າຕໍ່ພຣະເຢຊູເຈົ້າວ່າ, “ດີແລ້ວອາຈານເອີຍ ທີ່ທ່ານໄດ້ກ່າວນັ້ນຖືກແລ້ວທີ່ວ່າ, ແມ່ນພຣະເຈົ້າແຕ່ອົງດຽວ ແລະນອກຈາກພຣະອົງແລ້ວບໍ່ມີພຣະເຈົ້າອົງອື່ນອີກ.
41012033	ແລະ ທີ່ຈະຮັກພຣະເຈົ້າດ້ວຍສຸດໃຈ ດ້ວຍສຸດຈິດ ດ້ວຍສຸດຄວາມຄິດ ແລະດ້ວຍສຸດກຳລັງຂອງຕົນ ແລະຮັກເພື່ອນບ້ານເໝືອນຮັກຕົນເອງນັ້ນ ກໍປະເສີດຫລາຍກວ່າຂອງຖວາຍ ແລະເຄື່ອງເຜົາບູຊາທັງປວງ.”
41012034	ເມື່ອພຣະເຢຊູເຈົ້າເຫັນວ່າ ລາວຕອບດ້ວຍຄວາມສະຫລາດ ພຣະອົງຈຶ່ງບອກລາວວ່າ, “ເຈົ້າບໍ່ໄດ້ໄກຈາກອານາຈັກຂອງພຣະເຈົ້າ.” ຕັ້ງແຕ່ນັ້ນມາ ບໍ່ມີຜູ້ໃດກ້າຖາມພຣະອົງອີກຕໍ່ໄປ.
41012035	ເມື່ອພຣະເຢຊູເຈົ້າກຳລັງສັ່ງສອນໃນພຣະວິຫານຢູ່ນັ້ນ ພຣະອົງໄດ້ຖາມວ່າ, “ດ້ວຍເຫດໃດ ພວກທຳມະຈານຈຶ່ງເວົ້າໄດ້ວ່າ ພຣະຄຣິດເປັນເຊື້ອວົງຂອງດາວິດ?
41012036	ເພາະວ່າດາວິດເອງໄດ້ກ່າວດ້ວຍຣິດເດດພຣະວິນຍານບໍຣິສຸດເຈົ້າວ່າ, ‘ອົງພຣະຜູ້ເປັນເຈົ້າກ່າວແກ່ ພຣະອົງເຈົ້າຂອງຂ້ານ້ອຍວ່າ, ຈົ່ງນັ່ງເບື້ອງຂວາຂອງເຮົາ ຈົນກວ່າເຮົາໄດ້ປາບສັດຕູທັງຫລາຍຂອງເຈົ້າ ໃຫ້ລົງຢູ່ໃຕ້ຕີນຂອງເຈົ້າ.’
41012037	ເມື່ອກະສັດດາວິດເອງຍັງເອີ້ນພຣະຄຣິດວ່າ, ‘ພຣະອົງເຈົ້າ’ ແລ້ວພຣະຄຣິດຈະເປັນເຊື້ອສາຍຂອງດາວິດໄດ້ຢ່າງໃດ?” ປະຊາຊົນຢ່າງໜາແໜ້ນກຳລັງຟັງພຣະເຢຊູເຈົ້າສອນດ້ວຍຄວາມຍິນດີ.
41012038	ໃນຄຳສັ່ງສອນຂອງພຣະອົງໄດ້ກ່າວແກ່ພວກເຂົາວ່າ, “ຈົ່ງລະວັງພວກທຳມະຈານໃຫ້ດີ ພວກເຂົາມັກນຸ່ງເສື້ອລ່າມຍ່າງໄປມາ ແລະມັກໃຫ້ຄົນຄຳນັບໃນທີ່ຊຸມນຸມຊົນ,
41012039	ພວກເຂົາມັກບ່ອນນັ່ງອັນມີກຽດໃນທຳມະສາລາ ແລະນັ່ງບ່ອນດີໆໃນງານກິນລ້ຽງ.
41012040	ພວກເຂົາສໍ້ໂກງເອົາສິ່ງຂອງ ຂອງບັນດາແມ່ໝ້າຍ ແລະເຮັດທຳທ່າພາວັນນາອະທິຖານໃຫ້ຍືດຍາວ ຄົນພວກນີ້ຈະຖືກໂທດໜັກທີ່ສຸດ.”
41012041	ພຣະເຢຊູເຈົ້ານັ່ງຢູ່ໃກ້ຫີບຖວາຍເງິນໃນພຣະວິຫານນັ້ນ ພຣະອົງກໍສັງເກດເບິ່ງປະຊາຊົນປ່ອນເງິນລົງໃນຫີບ ຄົນຮັ່ງມີຫລາຍຄົນໄດ້ປ່ອນເງິນລົງຢ່າງຫລວງຫລາຍ,
41012042	ແລ້ວແມ່ໝ້າຍທີ່ຍາກຈົນຄົນໜຶ່ງ ໄດ້ເອົາຫລຽນທອງແດງສອງຫລຽນ ທີ່ມີຄ່າໜ້ອຍທີ່ສຸດມາປ່ອນລົງໃນຫີບເໝືອນກັນ.
41012043	ດັ່ງນັ້ນ ພຣະເຢຊູເຈົ້າຈຶ່ງເອີ້ນພວກສາວົກຂອງພຣະອົງມາ ແລະກ່າວແກ່ພວກເພິ່ນວ່າ, “ເຮົາບອກພວກເຈົ້າຕາມຄວາມຈິງວ່າ, ‘ແມ່ໝ້າຍຍາກຈົນຄົນນີ້ ໄດ້ປ່ອນເງິນລົງໃນຫີບຖວາຍ ຫລາຍກວ່າຄົນອື່ນທັງໝົດທີ່ປ່ອນໃສ່ນັ້ນ.
41012044	ເພາະຄົນອື່ນນັ້ນໄດ້ເອົາເງິນທີ່ເຂົາເຫລືອໃຊ້ມາປ່ອນລົງ, ແຕ່ສ່ວນຍິງຜູ້ນີ້ຍາກຈົນທີ່ສຸດ ກໍຍັງເອົາເງິນທີ່ຕົນມີຢູ່ສຳລັບລ້ຽງຊີວິດຂອງຕົນ ມາປ່ອນລົງຈົນໝົດ ຄືນາງໄດ້ຖວາຍທຸກສິ່ງທີ່ນາງມີສຳລັບລ້ຽງຊີບ.’”
41013001	ເມື່ອພຣະເຢຊູເຈົ້າກຳລັງອອກຈາກພຣະວິຫານໄປ ສາວົກຄົນໜຶ່ງກໍເວົ້າກັບພຣະອົງວ່າ, “ອາຈານເອີຍ ເບິ່ງຫັ້ນດູ ກ້ອນຫີນກັບຕົວຕຶກເຫລົ່ານີ້ເກີນວ່າງາມແທ້.”
41013002	ພຣະເຢຊູເຈົ້າຕອບວ່າ, “ເຈົ້າເຫັນຕຶກຢຶດແໜ້ນເຫລົ່ານັ້ນບໍ? ກ້ອນຫີນຢອງທັບກັນຢູ່ນີ້ຈະຖືກທຳລາຍລົງ ຈົນບໍ່ເຫລືອຈັກກ້ອນ.”
41013003	ຕໍ່ມາ ເມື່ອພຣະເຢຊູເຈົ້ານັ່ງຢູ່ເທິງພູເຂົາໝາກກອກເທດ ກົງກັບດ້ານໜ້າຂອງພຣະວິຫານນັ້ນ ເປໂຕ, ຢາໂກໂບ, ໂຢຮັນ ແລະ ອັນເດອາໄດ້ມາຫາພຣະອົງເປັນການສ່ວນຕົວ.
41013004	ພວກເພິ່ນຖາມວ່າ, “ບອກພວກຂ້ານ້ອຍແດ່ວ່າ ເຫດການນີ້ຈະເກີດຂຶ້ນເມື່ອໃດ? ແລະສິ່ງໃດຈະເປັນໝາຍສຳຄັນວ່າ ເຫດການທັງໝົດເຫລົ່ານີ້ຈະສຳເລັດ.”
41013005	ແລ້ວພຣະເຢຊູເຈົ້າກໍບອກພວກເພິ່ນວ່າ, “ຈົ່ງລະວັງໃຫ້ດີ ຢ່າໃຫ້ຜູ້ໃດຜູ້ໜຶ່ງຫລອກລວງພວກເຈົ້າໃຫ້ຫລົງ.
41013006	ດ້ວຍວ່າ, ຈະມີຫລາຍຄົນຈະມາອ້າງນາມຂອງເຮົາວ່າ, ‘ຂ້ອຍນີ້ແຫລະ ເປັນພຣະຄຣິດ’ ແລະຈະຫລອກລວງຫລາຍຄົນໃຫ້ຫລົງເສຍໄປ.
41013007	ເມື່ອພວກເຈົ້າໄດ້ຍິນເຖິງເລື່ອງການເສິກ ແລະ ຂ່າວເລົ່າລືເລື່ອງການເຮັດເສິກສົງຄາມນັ້ນ ຢ່າສະທ້ານຢ້ານກົວເລີຍ. ດ້ວຍວ່າ, ເຫດການເຊັ່ນນີ້ຈຳເປັນຕ້ອງເກີດຂຶ້ນ ແຕ່ວັນສຸດທ້າຍຍັງບໍ່ໄດ້ມາເຖິງ.
41013008	ດ້ວຍວ່າ, ປະເທດຕໍ່ປະເທດ ອານາຈັກຕໍ່ອານາຈັກຈະສູ້ຮົບກັນ, ທັງຈະເກີດແຜ່ນດິນໄຫວໃນບ່ອນຕ່າງໆ ແລະຈະເກີດການອຶດຢາກ, ເຫດການເຫລົ່ານີ້ ຈະເປັນເໝືອນຂັ້ນຕົ້ນຂອງຄວາມເຈັບປວດໃນການເກີດລູກ.
41013009	“ແຕ່ຈົ່ງລະວັງຕົວໃຫ້ດີ ພວກເຂົາຈະຈັບພວກເຈົ້າຂຶ້ນສານ ແລະຈະຖືກຂ້ຽນຕີໃນທຳມະສາລາ, ພວກເຂົາຈະໃຫ້ພວກເຈົ້າຢືນຢູ່ຕໍ່ໜ້າຜູ້ປົກຄອງ ແລະກະສັດເພາະເຫັນແກ່ເຮົາ ເພື່ອຈະໄດ້ເປັນພະຍານແກ່ພວກເຂົາ.
41013010	ຂ່າວປະເສີດຈະຕ້ອງປະກາດໄປທົ່ວປະຊາຊາດທັງໝົດກ່ອນ.
41013011	ແຕ່ເມື່ອເຂົາມອບເຈົ້າໄວ້ນັ້ນ ພວກເຈົ້າຢ່າເປັນທຸກຮ້ອນໃຈກ່ອນວ່າ ຈະເວົ້າຢ່າງໃດ, ແຕ່ຈົ່ງເວົ້າຕາມຖ້ອຍຄຳທີ່ພຣະເຈົ້າໂຜດໃຫ້ເຈົ້າເວົ້າ ເພາະວ່າບໍ່ແມ່ນເຈົ້າເອງເປັນຜູ້ເວົ້າ ແຕ່ແມ່ນພຣະວິນຍານບໍຣິສຸດເຈົ້າ ທີ່ເປັນຜູ້ນຳພາໃຫ້ເວົ້າ.
41013012	ອ້າຍເອື້ອຍນ້ອງຕ່າງຄົນກໍຈະມອບກັນແລະກັນໄວ້ ພໍ່ກໍຈະມອບລູກ ແລະລູກກໍຈະລຸກຂຶ້ນຕໍ່ສູ້ພໍ່ແມ່ໃຫ້ເຖິງແກ່ຄວາມຕາຍ.
41013013	ຄົນທັງຫລາຍຈະກຽດຊັງພວກເຈົ້າ ເພາະເຫັນແກ່ນາມຂອງເຮົາ, ແຕ່ຜູ້ໃດອົດທົນໄດ້ຈົນເຖິງທີ່ສຸດ ຜູ້ນັ້ນຈະໄດ້ລອດພົ້ນ.”
41013014	“ແຕ່ເມື່ອໃດເຈົ້າທັງຫລາຍເຫັນ ‘ສິ່ງທີ່ໜ້າກຽດຊັງ’ ຕັ້ງຢູ່ໃນບ່ອນທີ່ບໍ່ຄວນຈະຕັ້ງ, (ໃຫ້ຜູ້ອ່ານເຂົ້າໃຈຄວາມໝາຍເອົາເອງ) ເມື່ອນັ້ນໃຫ້ຜູ້ທີ່ຢູ່ໃນແຂວງຢູດາຍຕ້ອງປົບໜີໄປຍັງພູທັງຫລາຍ.
41013015	ຜູ້ທີ່ຢູ່ເທິງຫລັງຄາເຮືອນ ຢ່າໄດ້ລົງມາ ແລະເຂົ້າໄປໃນເຮືອນເກັບເອົາສິ່ງຂອງອອກໄປ.
41013016	ສ່ວນຜູ້ທີ່ຢູ່ໃນທົ່ງນາ ກໍຢ່າກັບຄືນມາເອົາເສື້ອຜ້າຂອງຕົນ.
41013017	ແຕ່ໃນວັນເຫລົ່ານັ້ນ ເປັນໜ້າເວດທະນາສົງສານຫລາຍຕໍ່ຜູ້ຍິງຖືພາ ແລະແມ່ກັບລູກອ່ອນກິນນົມຢູ່
41013018	ຈົ່ງພາວັນນາອະທິຖານເພື່ອວ່າເຫດການເຫລົ່ານີ້ ຈະບໍ່ເກີດຂຶ້ນໃນລະດູໜາວ.
41013019	ດ້ວຍວ່າ, ໃນຄາວນັ້ນຈະມີຄວາມທຸກລຳບາກຢ່າງໜັກໜ່ວງ ຢ່າງບໍ່ເຄີຍມີມາຕັ້ງແຕ່ຕົ້ນເດີມ ເມື່ອພຣະເຈົ້າໄດ້ເນຣະມິດສ້າງໂລກຈົນເຖິງທຸກວັນນີ້ ແລະເມືອໜ້າຈະບໍ່ເກີດຂຶ້ນອີກຈັກເທື່ອ.
41013020	ຖ້າອົງພຣະຜູ້ເປັນເຈົ້າ ບໍ່ໄດ້ເຮັດໃຫ້ວັນເຫລົ່ານັ້ນສັ້ນເຂົ້າແລ້ວ ກໍຈະບໍ່ມີມະນຸດຄົນໃດລອດຊີວິດຢູ່ເລີຍ, ແຕ່ເພາະເຫັນແກ່ພວກທີ່ພຣະອົງໄດ້ເລືອກໄວ້ແລ້ວນັ້ນ ພຣະອົງໄດ້ເຮັດໃຫ້ວັນເຫລົ່ານັ້ນສັ້ນເຂົ້າ.
41013021	ໃນເວລານັ້ນ ຖ້າຜູ້ໃດຜູ້ໜຶ່ງເວົ້າແກ່ເຈົ້າທັງຫລາຍວ່າ, ‘ເບິ່ງແມ! ພຣະຄຣິດຢູ່ທີ່ນີ້’ ຫລືວ່າ ‘ເບິ່ງດູ ເພິ່ນຢູ່ທີ່ນັ້ນ’ ຢ່າໄດ້ເຊື່ອ.
41013022	ດ້ວຍວ່າ, ຈະມີພຣະຄຣິດປອມ ແລະໝໍທຳນວາຍຂີ້ໂລບຫລາຍຄົນເກີດຂຶ້ນ ພວກເຂົາຈະເຮັດການອັດສະຈັນ ແລະໝາຍສຳຄັນຫລາຍປະການ ຖ້າເປັນໄປໄດ້ຈະຫລອກລວງຜູ້ທີ່ພຣະເຈົ້າໄດ້ເລືອກໄວ້ໃຫ້ຫລົງເສຍໄປ.
41013023	ແຕ່ເຈົ້າທັງຫລາຍຈົ່ງລະວັງໃຫ້ດີ, ເຮົາໄດ້ບອກເຈົ້າທັງຫລາຍໃຫ້ຮູ້ທຸກໆສິ່ງລ່ວງໜ້າກ່ອນແລ້ວ.”
41013024	“ໃນວັນເຫຼົ່ານັ້ນ ຫລັງຈາກເວລາແຫ່ງຄວາມທຸກລຳບາກຜ່ານພົ້ນໄປແລ້ວ ດວງອາທິດຈະມືດໄປ ດວງຈັນຈະບໍ່ສ່ອງແສງ,
41013025	ດວງດາວທັງຫລາຍຈະຕົກລົງຈາກທ້ອງຟ້າ ແລະ ບັນດາສິ່ງທີ່ມີອຳນາດໃນທ້ອງຟ້າກໍຈະສັ່ນສະທ້ານຫວັ່ນໄຫວ.
41013026	ເມື່ອນັ້ນເຂົາຈະເຫັນ ‘ບຸດມະນຸດມາປາກົດໃນເມກ’ ດ້ວຍຣິດອຳນາດອັນຍິ່ງໃຫຍ່ ແລະດ້ວຍສະຫງ່າຣາສີອັນຮຸ່ງເຮືອງ.
41013027	ເພິ່ນຈະໃຊ້ພວກເທວະດາຂອງເພິ່ນອອກໄປ ເພື່ອຮວບຮວມເອົາຄົນທັງຫລາຍທີ່ພຣະອົງໄດ້ເລືອກໄວ້ແລ້ວຈາກທິດທັງສີ່ ຕັ້ງແຕ່ທີ່ສຸດປາຍແຜ່ນດິນຈົນເຖິງທີ່ສຸດຂອບຟ້າ.”
41013028	“ເຈົ້າທັງຫລາຍຈົ່ງເອົາບົດຮຽນຄຳອຸປະມາຈາກຕົ້ນເດື່ອເທດ ເມື່ອກິ່ງມັນແຕກໃບອ່ອນອອກ ເຈົ້າກໍຮູ້ວ່າລະດູຮ້ອນໃກ້ຈະມາເຖິງ.
41013029	ໃນທຳນອງດຽວກັນ, ເມື່ອພວກເຈົ້າເຫັນເຫດການເຫລົ່ານັ້ນກຳລັງເກີດຂຶ້ນ ຈົ່ງຮູ້ວ່າພຣະອົງມາໃກ້ຈະເຖິງປະຕູແລ້ວ.
41013030	ເຮົາບອກເຈົ້າທັງຫລາຍຕາມຄວາມຈິງວ່າ ຄົນສະໄໝນີ້ຈະບໍ່ລ່ວງລັບໄປ ກ່ອນເຫດການທັງໝົດເຫລົ່ານີ້ຈະເກີດຂຶ້ນ.
41013031	ຟ້າແລະດິນຈະລ່ວງພົ້ນໄປ, ແຕ່ຖ້ອຍຄຳຂອງເຮົາຈະບໍ່ລ່ວງພົ້ນໄປຈັກເທື່ອ.”
41013032	“ແຕ່ເລື່ອງວັນກຳນົດ ຫລືເວລາກຳນົດນັ້ນບໍ່ມີຜູ້ໃດຮູ້ ແມ່ນແຕ່ເທວະດາໃນສະຫວັນ ແລະພຣະບຸດກໍບໍ່ຮູ້, ຮູ້ແຕ່ພຣະບິດາເຈົ້າອົງດຽວເທົ່ານັ້ນ.
41013033	ຈົ່ງເຝົ້າລະວັງຢູ່ ແລະພາວັນນາອະທິຖານຢູ່ສະເໝີ ເພາະເຈົ້າທັງຫລາຍບໍ່ຮູ້ວ່າ ເວລານັ້ນຈະມາເຖິງເມື່ອໃດ.
41013034	ປຽບເໝືອນກັບຊາຍຄົນໜຶ່ງທີ່ອອກເດີນທາງໄກ ເພິ່ນອອກຈາກເຮືອນຂອງເພິ່ນ ແລະໄດ້ມອບອຳນາດປ່ອຍໃຫ້ບັນດາຄົນຮັບໃຊ້ ຮັບຜິດຊອບເຮັດວຽກຂອງໃຜລາວ ແລະສັ່ງຄົນເຝົ້າຍາມເຮືອນໄວ້ໃຫ້ດີ.
41013035	ດັ່ງນັ້ນ ຈົ່ງເຝົ້າລະວັງຕຽມພ້ອມຢູ່ ເພາະເຈົ້າທັງຫລາຍບໍ່ຮູ້ວ່າ ເຈົ້າຂອງເຮືອນຈະກັບມາຍາມໃດ ຈະມາຫົວຄໍ່າ ຫລືທ່ຽງຄືນ ຫລືເວລາໄກ່ຂັນ ຫລືໃນຕອນເຊົ້າ.
41013036	ຢ້ານວ່າຈະມາໃນທັນທີ ແລະພົບເຈົ້າທັງຫລາຍນອນຫລັບຢູ່.
41013037	ຖ້ອຍຄຳທີ່ເຮົາໄດ້ກ່າວແກ່ພວກເຈົ້ານີ້ ເຮົາກໍກ່າວເຕືອນແກ່ທຸກຄົນເໝືອນກັນວ່າ ຈົ່ງເຝົ້າລະວັງຢູ່.”
41014001	ຍັງອີກສອງວັນ ກໍຈະເຖິງເທດສະການປັດສະຄາ ແລະເທດສະການເຂົ້າຈີ່ບໍ່ມີເຊື້ອແປ້ງ ພວກຫົວໜ້າປະໂຣຫິດແລະພວກທຳມະຈານ ຕ່າງກໍຄິດຫາອຸບາຍຈັບພຣະເຢຊູເຈົ້າ ເພື່ອຈະສັງຫານພຣະອົງ.
41014002	ຄືພວກເຂົາເວົ້າຕໍ່ກັນແລະກັນວ່າ, “ພວກເຮົາບໍ່ຕ້ອງເຮັດຍາມເທດສະການ ບໍ່ດັ່ງນັ້ນ, ປະຊາຊົນອາດຈະລຸກຮື້ຂຶ້ນກໍໄດ້.”
41014003	ໃນເວລາດຽວກັນນັ້ນ ພຣະເຢຊູເຈົ້າໄດ້ໄປທີ່ເຮືອນຂອງຊີໂມນ, ຊາຍທີ່ເປັນໂຣກຂີ້ທູດໃນບ້ານເບັດທານີ, ຂະນະທີ່ພຣະເຢຊູເຈົ້າຮັບປະທານຢູ່ນັ້ນ ກໍມີຍິງຜູ້ໜຶ່ງຖືເຕົ້າຫີນຂາວ ຊຶ່ງບັນຈຸນໍ້າມັນຫອມຊະນິດໜຶ່ງ ລາຄາແພງຫລາຍເຂົ້າມາຫາພຣະອົງ ແລ້ວຫັກຄໍເຕົ້ານັ້ນ ແລະຖອກນໍ້າມັນຫອມຫົດສົງຫົວພຣະອົງ.
41014004	ມີບາງຄົນໃນທີ່ນັ້ນເຄືອງໃຈ ຈຶ່ງເວົ້າກັນວ່າ, “ເຫດໃດ ຈຶ່ງເຮັດໃຫ້ນໍ້າມັນຫອມນີ້ເສຍໄປລ້າໆ?
41014005	ຖ້າຂາຍກໍຄົງໄດ້ກວ່າສາມຮ້ອຍຫລຽນເງິນ ເພື່ອເອົາໄປແຈກໃຫ້ຄົນຍາກຈົນ” ແລ້ວພວກເຂົາກໍຕຳໜິຕິຕຽນຍິງຜູ້ນີ້ຢ່າງໜັກ.
41014006	ແຕ່ພຣະເຢຊູເຈົ້າກ່າວວ່າ, “ຊ່າງນາງເທາະ ພວກເຈົ້າກວນໃຈນາງເຮັດຫຍັງ? ນາງໄດ້ເຮັດສິ່ງທີ່ຈົບງາມແກ່ເຮົາແລ້ວ.
41014007	ພວກເຈົ້າຈະມີຄົນຍາກຈົນຢູ່ກັບພວກເຈົ້າສະເໝີ ແລະພວກເຈົ້າຊ່ວຍພວກເຂົາຍາມໃດກໍໄດ້, ແຕ່ພວກເຈົ້າຈະບໍ່ມີເຮົາສະເໝີໄປ.
41014008	ນາງເຮັດເທົ່າທີ່ນາງເຮັດໄດ້, ນາງຖອກນໍ້າມັນຫອມໃສ່ຮ່າງກາຍຂອງເຮົາ ເພື່ອຕຽມການປົງສົບຂອງເຮົາລ່ວງໜ້າ.
41014009	ບັດນີ້ ເຮົາບອກພວກເຈົ້າຕາມຄວາມຈິງວ່າ ທຸກບ່ອນທົ່ວໂລກທີ່ມີການປະກາດຂ່າວປະເສີດ ສິ່ງທີ່ຍິງຜູ້ນີ້ໄດ້ເຮັດຈະເປັນທີ່ເລື່ອງລືກັນໄປ ເພື່ອລະນຶກເຖິງນາງ.”
41014010	ແລ້ວຢູດາອິດສະກາຣີອົດ ຄົນໜຶ່ງໃນພວກສາວົກສິບສອງຄົນ ກໍໄດ້ໜີໄປຫາບັນດາຫົວໜ້າປະໂຣຫິດ, ເພື່ອຈະມອບພຣະເຢຊູເຈົ້າໃຫ້ພວກເຂົາ.
41014011	ບັນດາຫົວໜ້າປະໂຣຫິດດີໃຈຫລາຍທີ່ໄດ້ຍິນເລື່ອງນີ້ ແລະສັນຍາວ່າຈະເອົາເງິນໃຫ້ລາວ. ດັ່ງນັ້ນ ຢູດາຈຶ່ງຊອກຫາໂອກາດອັນດີ ເພື່ອຈະມອບພຣະເຢຊູເຈົ້າໃຫ້ພວກເຂົາ.
41014012	ໃນວັນທີໜຶ່ງຂອງເທດສະການເຂົ້າຈີ່ບໍ່ມີເຊື້ອແປ້ງ ຄືວັນທີ່ພວກເຂົາຂ້າລູກແກະ ເພື່ອຈັດແຈ່ງອາຫານປັດສະຄາ ບັນດາສາວົກຂອງພຣະເຢຊູເຈົ້າໄດ້ຖາມພຣະອົງວ່າ, “ທ່ານຢາກໃຫ້ພວກຂ້ານ້ອຍໄປຈັດແຈ່ງອາຫານປັດສະຄາສຳລັບທ່ານຢູ່ທີ່ໃດ?”
41014013	ສະນັ້ນ ພຣະອົງຈຶ່ງໃຊ້ສາວົກສອງຄົນໃນພວກເພິ່ນໄປ ໂດຍສັ່ງວ່າ, “ຈົ່ງເຂົ້າໄປໃນເມືອງ ຈະມີຊາຍຄົນໜຶ່ງແບກໄຫນໍ້າມາພົບພວກເຈົ້າ, ເຈົ້າຈົ່ງຕາມຜູ້ນັ້ນໄປ
41014014	ລາວຈະເຂົ້າໄປໃນເຮືອນຫລັງໃດຈົ່ງເວົ້າກັບເຈົ້າຂອງເຮືອນນັ້ນວ່າ, ‘ອາຈານຖາມວ່າ ຫ້ອງທີ່ເພິ່ນກັບພວກສາວົກຂອງເພິ່ນ ຈະກິນອາຫານປັດສະຄາຢູ່ໃສ?’
41014015	ແລ້ວເຈົ້າຂອງເຮືອນກໍຈະຊີ້ໃຫ້ພວກເຈົ້າເຫັນຫ້ອງໂຖງໃຫຍ່ ຢູ່ຊັ້ນເທິງທີ່ຕົບແຕ່ງໄວ້ຮຽບຮ້ອຍແລ້ວ, ທີ່ນັ້ນແຫລະ ພວກເຈົ້າຈົ່ງຈັດແຈ່ງທຸກສິ່ງຕຽມໄວ້ສຳລັບພວກເຮົາ.”
41014016	ສາວົກສອງຄົນຈຶ່ງໄດ້ອອກໄປ ແລະໄດ້ເຂົ້າໄປໃນເມືອງ, ພວກເພິ່ນໄດ້ພົບຕາມທີ່ພຣະເຢຊູເຈົ້າໄດ້ບອກໄວ້ທຸກປະການ ແລະພວກເພິ່ນກໍໄດ້ຈັດແຈ່ງອາຫານສຳລັບປັດສະຄາ.
41014017	ເມື່ອເຖິງຕອນຄໍ່າ ພຣະເຢຊູເຈົ້າກັບພວກສາວົກສິບສອງຄົນກໍເຂົ້າມາ.
41014018	ເມື່ອພວກເພິ່ນກຳລັງຮັບປະທານອາຫານຢູ່ນັ້ນ ພຣະເຢຊູເຈົ້າໄດ້ກ່າວວ່າ, “ເຮົາບອກພວກເຈົ້າຕາມຄວາມຈິງວ່າ, ຜູ້ໜຶ່ງໃນພວກເຈົ້າຈະທໍລະຍົດເຮົາ ຄືຜູ້ໜຶ່ງທີ່ຮ່ວມພາເຂົ້າຢູ່ນຳເຮົານີ້ແຫລະ.”
41014019	ພວກສາວົກຕ່າງກໍເປັນທຸກໃຈຫລາຍ ແລະຖາມພຣະອົງເທື່ອລະຄົນວ່າ, “ທ່ານຄົງບໍ່ໝາຍເຖິງຂ້ານ້ອຍ ແມ່ນບໍ່?”
41014020	ພຣະເຢຊູເຈົ້າຊົງຕອບວ່າ, “ແມ່ນຄົນໜຶ່ງໃນພວກເຈົ້າສິບສອງຄົນນີ້ແຫລະ ຄືຜູ້ທີ່ຈໍ້າຮ່ວມຖ້ວຍດຽວກັນກັບເຮົາ.
41014021	ດ້ວຍວ່າ, ບຸດມະນຸດຈະຈາກໄປ ຕາມທີ່ມີຂຽນໄວ້ໃນພຣະຄຳພີ ແຕ່ໄພພິບັດຈະຕົກຖືກຜູ້ທີ່ທໍລະຍົດບຸດມະນຸດ ຖ້າຄົນຜູ້ນີ້ບໍ່ເກີດມາກໍເປັນການດີກວ່າ.”
41014022	ໃນລະຫວ່າງອາຫານແລງຄາບສຸດທ້າຍນັ້ນ ພຣະເຢຊູເຈົ້າໄດ້ຈັບເອົາເຂົ້າຈີ່ມາໂມທະນາຂອບພຣະຄຸນແລ້ວ ພຣະເຢຊູເຈົ້າກໍຫັກເຂົ້າຈີ່ນັ້ນ ແລະຍື່ນໃຫ້ແກ່ພວກສາວົກ ແລະກ່າວວ່າ, “ຈົ່ງຮັບເອົາເທີ້ນ ນີ້ແຫລະ ຄືກາຍຂອງເຮົາ.”
41014023	ແລ້ວພຣະອົງກໍຈັບເອົາຈອກມາໂມທະນາຂອບພຣະຄຸນ ແລະຍື່ນໃຫ້ພວກເພິ່ນ ແລະພວກເພິ່ນກໍຮັບດື່ມທຸກຄົນ.
41014024	ພຣະເຢຊູເຈົ້າກ່າວວ່າ, “ນີ້ແຫລະ ຄືເລືອດຂອງເຮົາ ແມ່ນເລືອດຂອງພັນທະສັນຍາໃໝ່ ທີ່ຫລັ່ງໄຫລອອກສຳລັບຄົນທັງຫລາຍ.
41014025	ເຮົາບອກພວກເຈົ້າຕາມຄວາມຈິງວ່າ ເຮົາຈະບໍ່ດື່ມນໍ້າອະງຸ່ນນີ້ອີກຈັກເທື່ອ ຈົນກວ່າເຖິງວັນນັ້ນ ຄືເຮົາຈະດື່ມອັນໃໝ່ໃນອານາຈັກຂອງພຣະເຈົ້າ.”
41014026	ເມື່ອໄດ້ຮ້ອງເພງສັນລະເສີນບົດໜຶ່ງແລ້ວ ພວກເພີ່ນກໍພາກັນອອກໄປຍັງພູເຂົາໝາກກອກເທດ.
41014027	ພຣະເຢຊູເຈົ້າຊົງກ່າວແກ່ພວກສາວົກວ່າ, “ພວກເຈົ້າທຸກຄົນຈະປະຖິ້ມເຮົາໄປ ເພາະມີຂຽນໄວ້ໃນພຣະຄຳພີວ່າ, ‘ເຮົາຈະປະຫານຜູ້ລ້ຽງແກະ ແລະ ຝູງແກະຈະແຕກຊະກັນໄປ.’
41014028	ແຕ່ເມື່ອເຮົາເປັນຄືນມາສູ່ຊີວິດແລ້ວ ເຮົາຈະໄປຍັງແຂວງຄາລີເລກ່ອນໜ້າພວກເຈົ້າ.”
41014029	ເປໂຕເວົ້າວ່າ, “ເຖິງແມ່ນວ່າທຸກຄົນຈະປະຖິ້ມທ່ານໄປກໍຕາມ ຂ້ານ້ອຍຈະບໍ່ປະຖິ້ມທ່ານໄປຈັກເທື່ອ.”
41014030	ພຣະເຢຊູເຈົ້າຊົງກ່າວຕອບເປໂຕວ່າ, “ເຮົາບອກເຈົ້າຕາມຄວາມຈິງວ່າ ໃນຄືນນີ້ແຫລະ ກ່ອນໄກ່ຂັນສອງເທື່ອ ເຈົ້າຈະປະຕິເສດວ່າ ບໍ່ຮູ້ຈັກເຮົາເຖິງສາມເທື່ອ.”
41014031	ເປໂຕຕອບຢ່າງໜັກແໜ້ນຫລາຍຍິ່ງຂຶ້ນວ່າ, “ເຖິງແມ່ນຂ້ານ້ອຍຈະຕ້ອງຕາຍກັບທ່ານ ຂ້ານ້ອຍຈະບໍ່ປະຕິເສດທ່ານຈັກເທື່ອ.” ຝ່າຍສາວົກທຸກຄົນ ຕ່າງກໍເວົ້າຢ່າງນັ້ນເໝືອນກັນ.
41014032	ແລ້ວພຣະເຢຊູເຈົ້າກໍໄປກັບສາວົກຮອດບ່ອນໜຶ່ງທີ່ຊື່ວ່າ ເຄັດເຊມາເນ ພຣະອົງກ່າວແກ່ພວກເພິ່ນວ່າ, “ຈົ່ງນັ່ງຢູ່ທີ່ນີ້ ໃນຂະນະທີ່ເຮົາໄປພາວັນນາອະທິຖານ.”
41014033	ພຣະອົງໄດ້ພາເປໂຕ, ຢາໂກໂບ ແລະ ໂຢຮັນໄປກັບພຣະອົງ, ພຣະອົງໂສກເສົ້າ ແລະເປັນທຸກໜັກໃນໃຈຫລາຍ
41014034	ຈຶ່ງກ່າວແກ່ພວກເພິ່ນວ່າ, “ຈິດໃຈຂອງເຮົາເປັນທຸກໜັກແທບຈະຕາຍຢູ່ແລ້ວ ຈົ່ງເຝົ້າຄອຍຢູ່ທີ່ນີ້ເທີ້ນ.”
41014035	ພຣະອົງຍ່າງເລີຍໄປໄກໜ້ອຍໜຶ່ງ ກໍໄດ້ຄຸເຂົ່າລົງກັບພື້ນດິນ ແລ້ວພາວັນນາອະທິຖານວ່າ, ຖ້າເປັນໄປໄດ້ ຂໍໃຫ້ໂມງເວລາແຫ່ງຄວາມທົນທຸກທໍລະມານນີ້ ຜ່ານພົ້ນໄປຈາກພຣະອົງ.
41014036	ພຣະອົງພາວັນນາອະທິຖານວ່າ, “ພຣະບິດາເຈົ້າເອີຍ ພຣະບິດາຂອງລູກ ພຣະອົງເຮັດໄດ້ທຸກສິ່ງ ຂໍໃຫ້ຈອກແຫ່ງຄວາມທົນທຸກທໍລະມານນີ້ ເລື່ອນພົ້ນໄປຈາກລູກທ້ອນ, ແຕ່ຢ່າງໃດກໍດີ ຂໍຢ່າໃຫ້ເປັນໄປຕາມໃຈປາຖະໜາຂອງລູກ, ແຕ່ໃຫ້ເປັນໄປຕາມພຣະປະສົງຂອງພຣະອົງເທີ້ນ.”
41014037	ແລ້ວພຣະອົງກໍກັບຄືນມາ ແລະເຫັນພວກສາວົກນອນຫລັບຢູ່, ພຣະອົງກ່າວແກ່ເປໂຕວ່າ, “ຊີໂມນເອີຍ ເຈົ້າຍັງນອນຫລັບຢູ່ບໍ? ເຈົ້າບໍ່ສາມາດເຝົ້າຢູ່ຈັກຊົ່ວໂມງດຽວບໍ?”
41014038	ແລ້ວພຣະອົງກໍກ່າວແກ່ພວກເພິ່ນວ່າ, “ຈົ່ງເຝົ້າລະວັງ ແລະພາວັນນາອະທິຖານຢູ່ ເພື່ອຈະບໍ່ຕົກໃນການທົດລອງ ຈິດໃຈພ້ອມຢູ່ແລ້ວກໍຈິງ ແຕ່ຮ່າງກາຍກໍອ່ອນແຮງ.”
41014039	ພຣະອົງກັບໄປພາວັນນາອະທິຖານອີກເທື່ອໜຶ່ງ ໂດຍກ່າວຖ້ອຍຄຳເໝືອນຢ່າງເທື່ອກ່ອນ.
41014040	ເມື່ອພຣະອົງກັບຄືນມາຫາພວກສາວົກ ກໍພົບພວກເພິ່ນນອນຫລັບຢູ່, ພວກເພິ່ນບໍ່ອາດມືນຕາຂຶ້ນໄດ້ເລີຍ ແລະບໍ່ຮູ້ວ່າຈະເວົ້າຢ່າງໃດ.
41014041	ເມື່ອພຣະອົງກັບຄືນມາເທື່ອທີສາມ ພຣະອົງກໍກ່າວແກ່ພວກເພິ່ນວ່າ, “ພວກເຈົ້າຍັງພັກຜ່ອນຫລັບນອນຢູ່ບໍ? ພໍສາ ເວລາມາເຖິງແລ້ວ ເບິ່ງແມ! ບຸດມະນຸດກຳລັງຈະຖືກມອບໄວ້ໃນກຳມືຂອງຄົນບາບທັງຫລາຍ.
41014042	ຈົ່ງລຸກຂຶ້ນ ພາກັນໄປເທາະ ເບິ່ງແມ! ຄົນທີ່ມອບເຮົາໄວ້ກໍມາທີ່ນີ້ແລ້ວ.”
41014043	ເມື່ອພຣະເຢຊູເຈົ້າກ່າວຍັງບໍ່ທັນຂາດຄຳ ໃນທັນໃດນັ້ນ ຢູດາຜູ້ເປັນສາວົກຄົນໜຶ່ງໃນພວກສາວົກສິບສອງຄົນ ກໍມາພ້ອມກັບປະຊາຊົນຈຳນວນຫລວງຫລາຍ ທັງຖືດາບທັງຖືໄມ້ຄ້ອນ, ພວກຫົວໜ້າປະໂຣຫິດ, ພວກທຳມະຈານ ແລະພວກເຖົ້າແກ່ໄດ້ໃຊ້ຄົນເຫລົ່ານີ້ມາ.
41014044	ຜູ້ທີ່ທໍລະຍົດຕໍ່ພຣະອົງນັ້ນ ໄດ້ໃຊ້ສັນຍານບອກແກ່ພວກເຂົາວ່າ, “ຂ້ອຍຈູບຄຳນັບຜູ້ໃດ ແມ່ນຜູ້ນັ້ນແຫລະ ຈົ່ງຈັບກຸມຕົວເອົາໄປຮັກສາໄວ້ໃຫ້ດີ.”
41014045	ພໍຢູດາມາຮອດ ເຂົາກໍຫຍັບເຂົ້າໄປໃກ້ພຣະເຢຊູເຈົ້າທັນທີ ແລະເວົ້າຕໍ່ພຣະອົງວ່າ, “ພຣະອາຈານເອີຍ” ແລ້ວລາວກໍຈູບພຣະອົງຢ່າງຮັກແພງ.
41014046	ດັ່ງນັ້ນ ພວກເຂົາຈຶ່ງຄວ້າຈັບພຣະອົງ ແລະຈັບກຸມພຣະອົງໄວ້.
41014047	ແຕ່ມີຄົນໜຶ່ງໃນຈຳນວນຄົນທີ່ຢືນຢູ່ໃນທີ່ນັ້ນ ຊັກດາບອອກຟັນຄົນຮັບໃຊ້ຄົນໜຶ່ງ ຂອງມະຫາປະໂຣຫິດຖືກຫູຂາດເບື້ອງໜຶ່ງ.
41014048	ພຣະເຢຊູເຈົ້າກໍກ່າວແກ່ພວກເຂົາວ່າ, “ພວກເຈົ້າຖືດາບຖືໄມ້ຄ້ອນອອກມາຈັບເຮົາ ເໝືອນດັ່ງຈັບໂຈນຊັ້ນບໍ?
41014049	ທຸກໆວັນເຮົາຢູ່ກັບພວກເຈົ້າ ແລະ ໄດ້ສັ່ງສອນໃນພຣະວິຫານ ແລະພວກເຈົ້າບໍ່ໄດ້ຈັບເຮົາ ແຕ່ກ່ຽວກັບເລື່ອງທີ່ເກີດຂຶ້ນນີ້ ກໍເພື່ອໃຫ້ສຳເລັດຕາມທີ່ມີກ່າວໄວ້ໃນພຣະຄຳພີ.”
41014050	ແລ້ວພວກສາວົກທັງໝົດກໍປະຖິ້ມ ແລະແລ່ນປົບໜີຈາກພຣະອົງໄປ.
41014051	ມີຊາຍໜຸ່ມຄົນໜຶ່ງນຸ່ງຜ້າປ່ານແຕ່ຜືນດຽວ ຕາມພຣະເຢຊູເຈົ້າໄປ ພວກເຂົາໄດ້ຄວ້າຈັບບາຍຊາຍໜຸ່ມນັ້ນ,
41014052	ແຕ່ຊາຍນັ້ນໄດ້ປະຜ້າປ່ານຜືນທີ່ນຸ່ງຢູ່ນັ້ນຖິ້ມເສຍ ແລະແລ່ນປົບໜີໄປຕົວເປົ່າ.
41014053	ພວກເຂົາໄດ້ພາພຣະເຢຊູເຈົ້າໄປຫາມະຫາປະໂຣຫິດ ບ່ອນທີ່ພວກຫົວໜ້າປະໂຣຫິດ ພວກເຖົ້າແກ່ ແລະພວກທຳມະຈານທັງໝົດ ໄດ້ປະຊຸມກັນຢູ່ທີ່ນັ້ນ.
41014054	ສ່ວນເປໂຕໄດ້ຕິດຕາມພຣະເຢຊູເຈົ້າໄປໃນໄລຍະຫ່າງໄກພໍສົມຄວນ ແລະເຂົ້າໄປໃນເດີ່ນບ້ານຂອງມະຫາປະໂຣຫິດ ແລ້ວນັ່ງຝີງໄຟຢູ່ກັບພວກຄົນຍາມ.
41014055	ພວກຫົວໜ້າປະໂຣຫິດ ແລະພວກສະມາຊິກສະພາໄດ້ຫາຫລັກຖານມາຕໍ່ສູ້ພຣະເຢຊູເຈົ້າ ເພື່ອຈະຂ້າພຣະອົງເສຍ ແຕ່ຫາຫລັກຖານບໍ່ໄດ້.
41014056	ດ້ວຍວ່າ, ມີຫລາຍຄົນກ່າວຄຳພະຍານຕົວະຕໍ່ສູ້ພຣະອົງ, ແຕ່ຄຳເວົ້າຂອງພວກເຂົາຂັດແຍ້ງກັນເອງ.
41014057	ຕໍ່ມາ ມີບາງຄົນຢືນຂຶ້ນກ່າວຄຳພະຍານຕົວະຕໍ່ສູ້ພຣະອົງວ່າ,
41014058	“ພວກເຮົາໄດ້ຍິນລາວເວົ້າວ່າ, ‘ເຮົາຈະມ້າງພຣະວິຫານຫລັງນີ້ ທີ່ສ້າງດ້ວຍມືມະນຸດ ແລະຫລັງຈາກສາມວັນ ເຮົາຈະສ້າງຫລັງໜຶ່ງຂຶ້ນໃໝ່ ທີ່ບໍ່ໄດ້ເຮັດດ້ວຍມືມະນຸດ.’”
41014059	ເຖິງປານນັ້ນ ຄຳພະຍານຂອງພວກເຂົາກໍຍັງບໍ່ຖືກຕ້ອງກັນ.
41014060	ມະຫາປະໂຣຫິດຈຶ່ງໄດ້ລຸກຢືນຂຶ້ນໃນທ່າມກາງທີ່ປະຊຸມ ແລະຖາມພຣະເຢຊູເຈົ້າວ່າ, “ເຈົ້າບໍ່ມີຫຍັງບໍ ທີ່ຈະແກ້ຄຳກ່າວຫາ ທີ່ຄົນເຫລົ່ານີ້ກ່າວຕໍ່ສູ້ເຈົ້າ?”
41014061	ແຕ່ພຣະເຢຊູເຈົ້າມິດງຽບຢູ່ ແລະບໍ່ຕອບຫຍັງຈັກຄຳ, ມະຫາປະໂຣຫິດຈຶ່ງຖາມພຣະອົງອີກວ່າ, “ເຈົ້າເປັນພຣະຄຣິດ ພຣະບຸດຂອງພຣະເຈົ້າ ຜູ້ຊົງກຽດຕິຍົດບໍ?”
41014062	ພຣະເຢຊູເຈົ້າຕອບວ່າ, “ເຮົາເປັນຜູ້ນັ້ນແຫລະ ແລະພວກເຈົ້າຈະໄດ້ເຫັນບຸດມະນຸດ ນັ່ງທີ່ເບື້ອງຂວາຂອງພຣະຜູ້ຊົງຣິດອຳນາດຍິ່ງໃຫຍ່ ແລະກຳລັງລົງມາໃນເມກແຫ່ງຟ້າສະຫວັນ.”
41014063	ມະຫາປະໂຣຫິດຜູ້ນັ້ນໄດ້ຈີກເສື້ອລ່າມຂອງຕົນ ແລະ ກ່າວສຽງດັງວ່າ, “ພວກເຮົາຍັງຈະຕ້ອງການພະຍານອັນໃດອີກ
41014064	ເຈົ້າທັງຫລາຍກໍໄດ້ຍິນຄຳເວົ້າໝິ່ນປະໝາດພຣະເຈົ້າແລ້ວ ເຈົ້າທັງຫລາຍຈະຕັດສິນໃຈຢ່າງໃດ?” ທີ່ປະຊຸມທັງໝົດຈຶ່ງລົງມະຕິວ່າ, ພຣະເຢຊູເຈົ້າຕ້ອງຖືກໂທດປະຫານຊີວິດ.
41014065	ມີບາງຄົນໃນພວກເຂົາ ໄດ້ຕັ້ງຕົ້ນຖົ່ມນໍ້າລາຍໃສ່ພຣະເຢຊູເຈົ້າ ພວກເຂົາເອົາຜ້າມັດຕາພຣະອົງ ແລະທຸບຕີພຣະອົງ ພວກເຂົາເວົ້າຕໍ່ພຣະເຢຊູເຈົ້າວ່າ, “ທວາຍເບິ່ງດູວ່າ ແມ່ນຜູ້ໃດຕີມຶງ!”ແລ້ວພວກທະຫານຍາມກໍຮັບເອົາພຣະອົງໄປຕົບຕີ ແລະເອົາໄມ້ແສ້ຂ້ຽນພຣະອົງ.
41014066	ຂະນະທີ່ເປໂຕຍັງຢູ່ທາງລຸ່ມທີ່ເດີ່ນບ້ານນັ້ນ ມີສາວໃຊ້ຄົນໜຶ່ງຂອງມະຫາປະໂຣຫິດຍ່າງມາ.
41014067	ເມື່ອນາງເຫັນເປໂຕນັ່ງຝີງໄຟຢູ່ ນາງກໍຈ້ອງຕາເບິ່ງເພິ່ນ ແລະທ້ວງວ່າ, “ເຈົ້າກໍເຄີຍໄປມາກັບເຢຊູໄທນາຊາເຣັດເໝືອນກັນ.”
41014068	ແຕ່ລາວໄດ້ຕອບປະຕິເສດວ່າ, “ຂ້ອຍບໍ່ຮູ້... ຂ້ອຍບໍ່ເຂົ້າໃຈຄຳທີ່ເຈົ້າໄດ້ເວົ້ານັ້ນ,” ແລ້ວເປໂຕກໍຍ່າງອອກໄປທາງປະຕູບ້ານ ແລະ ໄກ່ກໍຂັນ.
41014069	ສ່ວນສາວໃຊ້ຜູ້ນັ້ນ ເຫັນເປໂຕຈຶ່ງຕັ້ງຕົ້ນເວົ້າຕໍ່ຄົນທີ່ຢືນຢູ່ໃນທີ່ນັ້ນອີກວ່າ, “ຄົນນີ້ແຫລະ ເປັນຜູ້ໜຶ່ງໃນພວກເຂົາ.”
41014070	ແຕ່ເປໂຕໄດ້ປະຕິເສດອີກ. ຫລັງຈາກນັ້ນໜ້ອຍໜຶ່ງ ຄົນທີ່ຢືນຢູ່ໃນທີ່ນັ້ນ ກໍເວົ້າຕໍ່ເປໂຕວ່າ, “ແມ່ນແທ້ແຫລະ ໂຕເປັນຜູ້ໜຶ່ງໃນພວກນັ້ນ ເພາະໂຕເປັນຄົນຄາລີເລເໝືອນກັນ.”
41014071	ແລ້ວເປໂຕກໍປ້ອຍດ່າ ແລະສາບານວ່າ, “ຄົນທີ່ພວກມຶງເວົ້ານັ້ນກູບໍ່ຮູ້ຈັກ.”
41014072	ໃນທັນໃດນັ້ນ ໄກ່ກໍຂັນເປັນເທື່ອທີສອງ ແລະເປໂຕຈຶ່ງຈື່ໄດ້ເຖິງຄຳທີ່ພຣະເຢຊູເຈົ້າໄດ້ກ່າວແກ່ຕົນວ່າ, ‘ກ່ອນໄກ່ຂັນສອງເທື່ອ ເຈົ້າຈະປະຕິເສດວ່າ ບໍ່ຮູ້ຈັກເຮົາເຖິງສາມເທື່ອ’. ເມື່ອຫວນຄິດໄດ້ ເປໂຕຈຶ່ງຮ້ອງໄຫ້ຂຶ້ນ.
41015001	ພໍຮຸ່ງເຊົ້າມາ ບັນດາຫົວໜ້າປະໂຣຫິດ, ພວກເຖົ້າແກ່, ພວກທຳມະຈານ ແລະບັນດາສະມາຊິກສະພາໄດ້ປຶກສາຫາລືກັນແລ້ວ ພວກເຂົາໄດ້ມັດພຣະເຢຊູເຈົ້າ ແລະພາໄປມອບໃຫ້ປີລາດ.
41015002	ສ່ວນປີລາດກໍໄດ້ຖາມພຣະເຢຊູເຈົ້າວ່າ, “ເຈົ້າເປັນກະສັດຂອງຊາວຢິວບໍ?” ພຣະເຢຊູເຈົ້າຊົງຕອບວ່າ, “ທ່ານເວົ້ານັ້ນຖືກແລ້ວ.”
41015003	ພວກຫົວໜ້າປະໂຣຫິດໄດ້ກ່າວໂທດໃສ່ພຣະເຢຊູເຈົ້າຫລາຍເລື່ອງ
41015004	ດັ່ງນັ້ນ ປີລາດຈຶ່ງຖາມພຣະອົງອີກວ່າ, “ເຈົ້າບໍ່ຕອບຈັກຄຳບໍ? ເບິ່ງແມ! ພວກເຂົາກ່າວຟ້ອງເຈົ້າຕັ້ງຫລາຍເລື່ອງ.”
41015005	ແຕ່ພຣະເຢຊູເຈົ້າບໍ່ຕອບຈັກຄຳຈົນປີລາດປະຫລາດໃຈ.
41015006	ໃນເທດສະການປັດສະຄາທຸກປີ, ປີລາດເຄີຍປ່ອຍນັກໂທດຄົນໜຶ່ງໃຫ້ເປັນອິດສະຫລະ ຕາມທີ່ປະຊາຊົນຂໍຮ້ອງ.
41015007	ມີຊາຍຄົນໜຶ່ງຊື່ວ່າ ບາຣາບາ ທີ່ຖືກຂັງຄຸກຮ່ວມກັບພວກກະບົດ ທີ່ໄດ້ຂ້າຄົນເນື່ອງຈາກການກະບົດນັ້ນ.
41015008	ປະຊາຊົນໄດ້ຂຶ້ນໄປຫາປີລາດ ຕັ້ງຕົ້ນຂໍໃຫ້ເພິ່ນເຮັດຕາມທີ່ເຄີຍໄດ້ປະຕິບັດມາ
41015009	ປີລາດຈຶ່ງຖາມພວກເຂົາວ່າ, “ພວກທ່ານຢາກໃຫ້ປ່ອຍກະສັດຂອງຊາວຢິວແກ່ພວກທ່ານບໍ?”
41015010	ປີລາດຮູ້ດີວ່າ ການທີ່ພວກຫົວໜ້າປະໂຣຫິດ ນຳພຣະເຢຊູເຈົ້າມາມອບໃຫ້ແກ່ຕົນນັ້ນ ເພາະພວກເຂົາມີໃຈອິດສາ.
41015011	ແຕ່ພວກຫົວໜ້າປະໂຣຫິດໄດ້ຍຸຍົງປະຊາຊົນ ເພື່ອຂໍໃຫ້ປີລາດປ່ອຍບາຣາບາແທນພຣະເຢຊູເຈົ້າ.
41015012	ປີລາດຖາມພວກເຂົາອີກວ່າ, “ຖ້າດັ່ງນັ້ນ ພວກທ່ານຢາກໃຫ້ເຮົາເຮັດຢ່າງໃດກັບຜູ້ທີ່ພວກທ່ານເອີ້ນວ່າ, ກະສັດຂອງຊາດຢິວ?”
41015013	ພວກເຂົາຮ້ອງຕອບຂຶ້ນວ່າ, “ຄຶງມັນໄວ້ທີ່ໄມ້ກາງແຂນ.”
41015014	ປີລາດຈຶ່ງຖາມພວກເຂົາວ່າ, “ເປັນຫຍັງຈຶ່ງຄຶງ ຜູ້ນີ້ໄດ້ເຮັດຜິດຫຍັງ?” ແຕ່ພວກເຂົາຊໍ້າພັດຮ້ອງແຮງຍິ່ງຂຶ້ນວ່າ, “ຄຶງມັນໄວ້ທີ່ໄມ້ກາງແຂນ.”
41015015	ປີລາດຕ້ອງການເອົາໃຈປະຊາຊົນ ເພິ່ນຈຶ່ງປ່ອຍບາຣາບາໃຫ້ພວກເຂົາ. ເມື່ອເພິ່ນໄດ້ສັ່ງໃຫ້ເຂົາຂ້ຽນພຣະເຢຊູເຈົ້າແລ້ວ ກໍມອບພຣະອົງໃຫ້ຖືກຄຶງໄວ້ທີ່ໄມ້ກາງແຂນ.
41015016	ພວກທະຫານໄດ້ນຳພຣະເຢຊູເຈົ້າ ເຂົ້າໄປໃນເດີ່ນບ້ານຂອງຜູ້ປົກຄອງແລ້ວ ກໍເອີ້ນກອງທັບທະຫານມາເຕົ້າໂຮມກັນໃນທີ່ນັ້ນ.
41015017	ພວກເຂົາໄດ້ເອົາເສື້ອສີມ່ວງມານຸ່ງໃຫ້ພຣະອົງ ເອົາເຄືອໜາມຖັກເປັນໂຄ້ງແທນມົງກຸດມາສຸບໃສ່ຫົວຂອງພຣະອົງ.
41015018	ແລ້ວພວກເຂົາກໍຕັ້ງຕົ້ນຄຳນັບແບບເຢາະເຢີ້ຍພຣະອົງ ໂດຍກ່າວວ່າ, “ກະສັດແຫ່ງຊາດຢິວເອີຍ ຈົ່ງຊົງພຣະຈະເລີນເທີ້ນ”
41015019	ພວກເຂົາໃຊ້ໄມ້ອໍ້ຕີຫົວພຣະອົງ ຖົ່ມນໍ້າລາຍໃສ່ໜ້າພຣະອົງ ແລະຄຸເຂົ່າຂາບລົງທຳທ່າຄຳນັບພຣະອົງ.
41015020	ເມື່ອເຢາະເຢີ້ຍພຣະອົງສົມໃຈແລ້ວ ພວກເຂົາຈຶ່ງແກ້ເສື້ອຄຸມສີມ່ວງອອກ ແລະ ເອົາເຄື່ອງນຸ່ງຂອງພຣະອົງມານຸ່ງໃຫ້ຄືນ, ແລ້ວນຳພຣະອົງອອກໄປເພື່ອຄຶງໄວ້ທີ່ໄມ້ກາງແຂນ.
41015021	ເມື່ອໄປຕາມທາງນັ້ນ ພວກເຂົາໄດ້ພົບຊາຍຄົນໜຶ່ງຊື່ວ່າ ຊີໂມນ (ຊີໂມນໄທກີເຣເນເປັນພໍ່ຂອງອາເລັກຊັນເດີ ແລະ ຣູໂຟ.) ລາວກຳລັງມາແຕ່ບ້ານນອກຜ່ານໄປທາງນັ້ນ ແລະພວກເຂົາໄດ້ບັງຄັບລາວໃຫ້ແບກໄມ້ກາງແຂນຂອງພຣະເຢຊູເຈົ້າ.
41015022	ພວກເຂົາໄດ້ພາພຣະເຢຊູເຈົ້າ ໄປຍັງບ່ອນໜຶ່ງທີ່ຄົນເອີ້ນວ່າ, ໂຄລະໂຄທາ ຊຶ່ງແປວ່າ, ‘ບ່ອນກະໂຫລກຫົວ.’
41015023	ໃນທີ່ນັ້ນ ພວກເຂົາໄດ້ເອົາເຫລົ້າອະງຸ່ນປົນກັບເຄື່ອງຢາຊະນິດໜຶ່ງ ໃຫ້ພຣະເຢຊູເຈົ້າດື່ມ, ແຕ່ພຣະອົງບໍ່ຍອມດື່ມ.
41015024	ເມື່ອພວກເຂົາໄດ້ຄຶງພຣະອົງໃສ່ໄມ້ກາງແຂນໄວ້ແລ້ວ ພວກເຂົາກໍເອົາເຄື່ອງນຸ່ງຂອງພຣະອົງ ມາຈົກສະຫລາກແບ່ງປັນກັນ ເພື່ອຈະຮູ້ວ່າຜູ້ໃດຈະໄດ້ຜືນໃດ.
41015025	ເມື່ອພວກເຂົາຄຶງພຣະອົງທີ່ໄມ້ກາງແຂນນັ້ນ ແມ່ນເວລາເກົ້າໂມງເຊົ້າ.
41015026	ແຜ່ນປ້າຍທີ່ເຂົາຂຽນຂໍ້ກ່າວຫາ ເພື່ອລົງໂທດພຣະອົງນັ້ນ ມີຂໍ້ຄວາມວ່າ, ‘ກະສັດຂອງຊາດຢິວ.’
41015027	ພວກເຂົາຍັງໄດ້ຄຶງໂຈນສອງຄົນໄວ້ພ້ອມກັບພຣະອົງ ເບື້ອງຂວາຄົນໜຶ່ງ ແລະ ເບື້ອງຊ້າຍຄົນໜຶ່ງ. [
41015028	ຕ້ອງສຳເລັດຕາມພຣະຄຳພີ ທີ່ຂຽນໄວ້ວ່າ, ‘ເພິ່ນຖືກນັບເຂົ້າກັບຄາດຕະກອນ.’”]
41015029	ແລ້ວປະຊາຊົນທີ່ຜ່ານໄປມາ ຕ່າງກໍເວົ້າໝິ່ນປະໝາດດູຖູກພຣະເຢຊູເຈົ້າ ແລະສັ່ນຫົວໂດຍກ່າວວ່າ, “ເຮີຍ ເຈົ້າຜູ້ທີ່ມ້າງພຣະວິຫານ ແລະສ້າງຂຶ້ນໃໝ່ໃນສາມວັນ
41015030	ຈົ່ງຊ່ວຍຕົນເອງໃຫ້ພົ້ນແມ ຈົ່ງລົງມາຈາກໄມ້ກາງແຂນສາ”
41015031	ໃນທຳນອງດຽວກັນ ພວກຫົວໜ້າປະໂຣຫິດກັບພວກທຳມະຈານ ກໍໄດ້ພາກັນເຢາະເຢີ້ຍພຣະອົງ ໃນລະຫວ່າງພວກເຂົາເອງເໝືອນກັນໂດຍເວົ້າວ່າ, “ມັນຊ່ວຍຜູ້ອື່ນໃຫ້ພົ້ນໄດ້ ແຕ່ຊ່ວຍຕົນເອງບໍ່ໄດ້
41015032	ຂໍໃຫ້ພຣະຄຣິດ ກະສັດຂອງຊາດອິດສະຣາເອນ ລົງມາຈາກໄມ້ກາງແຂນດຽວນີ້ເທາະ ເພື່ອພວກເຮົາຈະໄດ້ເຫັນແລະໄດ້ເຊື່ອ.” ສ່ວນສອງຄົນນັ້ນ ຜູ້ທີ່ຖືກຄຶງໄວ້ທີ່ໄມ້ກາງແຂນ ພ້ອມກັບພຣະເຢຊູເຈົ້າ ກໍເວົ້າໝິ່ນປະໝາດພຣະອົງເໝືອນກັນ.
41015033	ເມື່ອເຖິງເວລາທ່ຽງ ທົ່ວແຜ່ນດິນກໍບັງເກີດຄວາມມືດ ຈົນເຖິງບ່າຍສາມໂມງ.
41015034	ພໍເຖິງບ່າຍສາມໂມງ ພຣະເຢຊູເຈົ້າກໍຮ້ອງດ້ວຍສຽງອັນດັງວ່າ, “ເອໂລອີ ເອໂລອີ ແລມາ ຊາບັກທານີ?” ຊຶ່ງແປວ່າ, ‘ພຣະເຈົ້າຂອງຂ້ານ້ອຍ ພຣະເຈົ້າຂອງຂ້ານ້ອຍເອີຍ, ດ້ວຍເຫດໃດພຣະອົງຈຶ່ງປະຖິ້ມຂ້ານ້ອຍເສຍ?’
41015035	ບາງຄົນໃນປະຊາຊົນທີ່ຢືນຢູ່ໃນທີ່ນັ້ນ ໄດ້ຍິນພຣະອົງຈຶ່ງເວົ້າວ່າ, “ເບິ່ງແມ! ມັນຮ້ອງຫາ ເອລີຢາ.”
41015036	ມີຄົນໜຶ່ງໃນພວກເຂົາ ແລ່ນໄປເອົາຟອງນໍ້າຈຸ່ມເຫລົ້າອະງຸ່ນສົ້ມ ແລະສຽບໃສ່ປາຍໄມ້ອໍ້ ແລ້ວຍື່ນຂຶ້ນໃສ່ຮິມສົບຂອງພຣະເຢຊູເຈົ້າ ແລະເວົ້າວ່າ, “ຟ້າວກ່ອນ ຖ້າເບິ່ງເອລີຢາຈະມາຊ່ວຍມັນລົງຈາກໄມ້ກາງແຂນຫລືບໍ່.”
41015037	ເມື່ອພຣະເຢຊູເຈົ້າຮ້ອງສຽງດັງແລ້ວກໍສິ້ນລົມຫາຍໃຈ.
41015038	ໃນຂະນະນັ້ນ ຜ້າກັ້ງໃນພຣະວິຫານໄດ້ຈີກອອກເປັນສອງຕ່ອນ ຕັ້ງແຕ່ເທິງຮອດລຸ່ມ.
41015039	ນາຍທະຫານຜູ້ທີ່ຢືນຢູ່ຕໍ່ໜ້າພຣະເຢຊູເຈົ້າ ໄດ້ເຫັນພຣະອົງຕາຍໄປຢ່າງໃດ ລາວຈຶ່ງເວົ້າວ່າ, “ຈິງແທ້ແລ້ວ ທ່ານຜູ້ນີ້ ເປັນພຣະບຸດຂອງພຣະເຈົ້າ”
41015040	ໃນທີ່ນັ້ນ ມີພວກແມ່ຍິງບາງຄົນທີ່ຄອຍເບິ່ງຢູ່ຫ່າງໆ ໃນພວກເຂົານັ້ນມີ: ມາຣີໄທມັກດາລາ ມາຣີແມ່ຂອງຢາໂກໂບຜູ້ນ້ອງ ແລະ ຂອງໂຢເຊກັບນາງຊາໂລເມ.
41015041	ຍິງເຫລົ່ານີ້ໄດ້ຕິດຕາມ ແລະບົວລະບັດພຣະເຢຊູເຈົ້າ ເມື່ອພຣະອົງຍັງຢູ່ໃນແຂວງຄາລີເລ ແລະກໍຍັງມີຍິງຄົນອື່ນອີກຫລາຍຄົນ ທີ່ໄດ້ຂຶ້ນໄປນະຄອນເຢຣູຊາເລັມກັບພຣະອົງ ກໍຢູ່ທີ່ນັ້ນເໝືອນກັນ.
41015042	ເມື່ອເຖິງເວລາຄໍ່າແລ້ວ ເນື່ອງຈາກວ່າວັນນັ້ນເປັນວັນຈັດຕຽມ ໝາຍຄວາມວ່າ ເປັນວັນກ່ອນເຖິງວັນຊະບາໂຕ
41015043	ໂຢເຊັບໄທອາຣີມາທາຍ ເພິ່ນເປັນສະມາຊິກສະພາສູງສຸດທີ່ມີກຽດຄົນໜຶ່ງ ເພິ່ນເປັນຜູ້ທີ່ຄອງຄອຍຖ້າ ການມາປາກົດແຫ່ງອານາຈັກຂອງພຣະເຈົ້າ ເພິ່ນກ້າເຂົ້າໄປພົບປີລາດເພື່ອຂໍພຣະສົບຂອງພຣະເຢຊູເຈົ້າ.
41015044	ແຕ່ປີລາດປະຫລາດໃຈຫລາຍ ທີ່ໄດ້ຍິນວ່າພຣະອົງໄດ້ຕາຍແລ້ວ. ສະນັ້ນ ເພິ່ນຈຶ່ງເອີ້ນນາຍທະຫານເຂົ້າມາຫາ ແລະຖາມວ່າ, ພຣະອົງຕາຍດົນນານປານໃດແລ້ວ.
41015045	ຫລັງຈາກໄດ້ຮັບຄຳຕອບຈາກນາຍທະຫານແລ້ວ ເພິ່ນກໍອະນຸຍາດໃຫ້ໂຢເຊັບເອົາພຣະສົບຂອງພຣະເຢຊູເຈົ້າໄປ.
41015046	ໂຢເຊັບໄດ້ຊື້ຜ້າປ່ານ ແລ້ວໄດ້ເອົາພຣະສົບລົງມາຈາກໄມ້ກາງແຂນ ໃຊ້ຜ້າປ່ານນັ້ນຫໍ່ພຣະສົບ ແລະນຳໄປວາງໄວ້ໃນອຸບມຸງຫີນທີ່ສະກັດແລ້ວ ແລະເພິ່ນກໍກື່ງກ້ອນຫີນໃຫຍ່ອັດປາກອຸບມຸງໄວ້.
41015047	ສ່ວນມາຣີໄທມັກດາລາ ກັບມາຣີແມ່ຂອງໂຢເຊກໍຢູ່ທີ່ນັ້ນ ໄດ້ເຫັນບ່ອນທີ່ໄວ້ພຣະສົບຂອງພຣະເຢຊູເຈົ້າ.
41016001	ເມື່ອວັນຊະບາໂຕຜ່ານພົ້ນໄປແລ້ວ ມາຣີໄທມັກດາລາ ມາຣີແມ່ຂອງຢາໂກໂບ ແລະ ນາງຊາໂລເມກໍຊື້ເຄື່ອງຫອມ ເພື່ອເອົາໄປຫົດສົງພຣະສົບຂອງພຣະເຢຊູເຈົ້າ.
41016002	ໃນວັນອາທິດແຕ່ເຊົ້າພໍຕາເວັນກຳລັງຂຶ້ນ ພວກນາງກໍໄປເຖິງອຸບມຸງນັ້ນ.
41016003	ພວກນາງຖາມກັນວ່າ, “ຜູ້ໃດໜໍ ຈະກື່ງກ້ອນຫີນນັ້ນ ອອກຈາກປາກອຸບມຸງໃຫ້ພວກເຮົາ?”
41016004	ແຕ່ພໍເມື່ອພວກນາງແນມເບິ່ງ ກໍເຫັນວ່າຫີນກ້ອນໃຫຍ່ນັ້ນ ຖືກກຶ່ງອອກໄປໄວ້ທາງຂ້າງແລ້ວ (ເພາະເປັນຫີນກ້ອນໃຫຍ່ຫລາຍ).
41016005	ເມື່ອພວກນາງເຂົ້າໄປໃນອຸບມຸງແລ້ວ ກໍໄດ້ເຫັນຊາຍໜຸ່ມຜູ້ໜຶ່ງ ນຸ່ງເສື້ອລ່າມສີຂາວນັ່ງຢູ່ເບື້ອງຂວາ ພວກນາງກໍມີຄວາມສະທ້ານຢ້ານກົວ ຕົກໃຈຫລາຍ.
41016006	ຊາຍໜຸ່ມກ່າວແກ່ພວກນາງວ່າ, “ຢ່າສູ່ຕົກໃຈເລີຍ ພວກນາງມາຊອກຫາເຢຊູໄທນາຊາເຣັດ ຜູ້ຖືກຄຶງໄວ້ທີ່ໄມ້ກາງແຂນ ພຣະອົງເປັນຄືນມາແລ້ວ ພຣະອົງບໍ່ໄດ້ຢູ່ທີ່ນີ້ ເພາະນີ້ແຫລະ ບ່ອນທີ່ພວກເຂົາວາງພຣະສົບຂອງພຣະອົງໄວ້
41016007	ບັດນີ້ ຈົ່ງໄປບອກພວກສາວົກຂອງພຣະອົງພ້ອມທັງເປໂຕດ້ວຍ ວ່າ, ‘ພຣະອົງຈະໄປຍັງແຂວງຄາລີເລກ່ອນເຈົ້າທັງຫລາຍ. ເຈົ້າທັງຫລາຍຈະເຫັນພຣະອົງໃນທີ່ນັ້ນ ຕາມທີ່ພຣະອົງໄດ້ບອກພວກເຈົ້າໄວ້ແລ້ວ.’”
41016008	ສະນັ້ນ ພວກນາງຈຶ່ງຟ້າວແລ່ນອອກໄປຈາກອຸບມຸງ ທັງວຸ້ນວາຍສັບສົນ ຈົນຕົວສັ່ນເຊັນ ແລະຫວາດກົວ. ພວກນາງບໍ່ໄດ້ບອກເລື່ອງນີ້ສູ່ຜູ້ໃດຟັງເພາະຢ້ານ. [
41016009	ເມື່ອຮຸ່ງເຊົ້າຂອງວັນອາທິດ ຫລັງຈາກພຣະເຢຊູເຈົ້າ ເປັນຄືນມາຈາກຕາຍແລ້ວ ພຣະອົງໄດ້ປາກົດແກ່ນາງມາຣີໄທມັກດາລາເປັນຜູ້ທຳອິດ ຄືຜູ້ທີ່ພຣະອົງໄດ້ຂັບໄລ່ຜີມານຮ້າຍເຈັດໂຕອອກນັ້ນ.
41016010	ນາງຈຶ່ງໄປບອກພວກທີ່ເຄີຍຢູ່ກັບພຣະອົງ ພວກເຂົາກຳລັງໄວ້ທຸກ ແລະຮ້ອງໄຫ້ຢູ່,
41016011	ເມື່ອພວກເຂົາໄດ້ຍິນວ່າພຣະເຢຊູເຈົ້າມີຊີວິດຢູ່ ແລະທັງໄດ້ຍິນນາງເວົ້າວ່າ ຕົນໄດ້ເຫັນພຣະອົງດ້ວຍ ພວກເຂົາກໍບໍ່ໄດ້ເຊື່ອ.
41016012	ຫລັງຈາກນັ້ນແລ້ວ ພຣະເຢຊູເຈົ້າກໍໄດ້ປາກົດໃນລັກສະນະໜຶ່ງອີກ ແກ່ສາວົກສອງຄົນ ໃນຂະນະທີ່ພວກເພິ່ນເດີນທາງອອກໄປບ້ານນອກ.
41016013	ທັງສອງໄດ້ກັບຄືນມາບອກສາວົກຄົນອື່ນໆ, ແຕ່ພວກເພິ່ນກໍຍັງບໍ່ເຊື່ອ.
41016014	ພາຍຫລັງນັ້ນ ພຣະເຢຊູເຈົ້າກໍໄດ້ປາກົດແກ່ສາວົກສິບເອັດຄົນ ໃນຂະນະທີ່ພວກເພິ່ນກຳລັງກິນເຂົ້າຢູ່ ພຣະອົງໄດ້ຕຳໜິຕິຕຽນພວກເພິ່ນທີ່ສົງໄສ ແລະດື້ດ້ານທັງບໍ່ເຊື່ອພວກຄົນທີ່ໄດ້ເຫັນພຣະອົງມີຊີວິດຢູ່.
41016015	ແລ້ວພຣະອົງກໍໄດ້ສັ່ງພວກເພິ່ນວ່າ, “ເຈົ້າທັງຫລາຍຈົ່ງໄປທົ່ວໂລກ ປະກາດຂ່າວປະເສີດແກ່ມະນຸດສະໂລກທັງໝົດ.
41016016	ຜູ້ທີ່ເຊື່ອ ແລະຮັບບັບຕິສະມາຈະໄດ້ພົ້ນ ຜູ້ທີ່ບໍ່ເຊື່ອຈະຖືກໂທດ.
41016017	ແລະໝາຍສຳຄັນເຫລົ່ານີ້ຈະຕິດຕາມຄົນທີ່ເຊື່ອດັ່ງນີ້ຄື: ພວກເຂົາຈະຂັບໄລ່ຜີມານຮ້າຍອອກໄດ້ໃນນາມຂອງເຮົາ ພວກເຂົາຈະເວົ້າພາສາແປກໆໄດ້,
41016018	ພວກເຂົາຈະຈັບງູ ຫລືດື່ມຂອງມີພິດຢ່າງໜຶ່ງຢ່າງໃດ ສິ່ງເຫລົ່ານີ້ຈະບໍ່ເປັນອັນຕະລາຍແກ່ພວກເຂົາ ເມື່ອພວກເຂົາວາງມືໃສ່ຄົນປ່ວຍ ແລະຄົນປ່ວຍນັ້ນກໍຈະຫາຍດີ.”
41016019	ເມື່ອອົງພຣະເຢຊູເຈົ້າໄດ້ກ່າວແກ່ພວກເຂົາແລ້ວ ພຣະອົງກໍຖືກຮັບຂຶ້ນສູ່ຟ້າສະຫວັນ ນັ່ງທີ່ເບື້ອງຂວາພຣະຫັດຂອງພຣະເຈົ້າ.
41016020	ແລ້ວພວກສາວົກເຫລົ່ານັ້ນ ກໍອອກໄປປະກາດຂ່າວປະເສີດທົ່ວທຸກທີ່ທຸກບ່ອນ ແລະອົງພຣະຜູ້ເປັນເຈົ້າໄດ້ຮ່ວມງານກັບພວກເພິ່ນ ແລະພຣະອົງໄດ້ຢັ້ງຢືນໃຫ້ເຫັນວ່າ ການປະກາດຂ່າວປະເສີດຂອງພວກເພິ່ນ ເປັນຄວາມຈິງແທ້ ດ້ວຍໝາຍສຳຄັນ ແລະການອັດສະຈັນຕ່າງໆທີ່ເກີດຂຶ້ນນັ້ນ.]
42001001	ທ່ານເທໂອຟີໂລທີ່ນັບຖື: ມີຫລາຍຄົນໄດ້ລົງມືຮຽບຮຽງເລື່ອງເຫດການຕ່າງໆ ຊຶ່ງສຳເລັດແລ້ວໃນທ່າມກາງພວກເຮົາ.
42001002	ຕາມທີ່ພວກເຂົາ ຜູ້ໄດ້ເຫັນດ້ວຍຕາຕົນເອງຕັ້ງແຕ່ຕົ້ນ ແລະເປັນຜູ້ທຳນວາຍນັ້ນ ຈຶ່ງໄດ້ສົ່ງສືບຕໍ່ມາໃຫ້ພວກເຮົາຮູ້.
42001003	ດັ່ງນັ້ນແຫລະ ທ່ານເທໂອຟີໂລທີ່ນັບຖື ຫລັງຈາກທີ່ຂ້າພະເຈົ້າໄດ້ສຶກສາຢ່າງຖີ່ຖ້ວນຮອບຄອບ ເຖິງສິ່ງເຫລົ່ານີ້ທັງໝົດແລ້ວຕັ້ງແຕ່ຕົ້ນ ຂ້າພະເຈົ້າຈຶ່ງເຫັນດີຮຽບຮຽງເລື່ອງລາວຕາມລຳດັບເພື່ອປະໂຫຍດແກ່ທ່ານ.
42001004	ຂ້າພະເຈົ້າເຮັດເຊັ່ນນີ້ກໍເພື່ອທ່ານຈະຮູ້ຄວາມຈິງຢ່າງຄັກແນ່ ເຖິງເລື່ອງລາວທີ່ເປັນແກ່ນສານທີ່ທ່ານໄດ້ຮັບຮູ້ກ່ອນນັ້ນ.
42001005	ໃນຄາວທີ່ເຮໂຣດໄດ້ເປັນກະສັດແຫ່ງຢູດາຍ ກໍໄດ້ມີປະໂຣຫິດຜູ້ໜຶ່ງ ຢູ່ໃນໝວດຂອງປະໂຣຫິດອາບີຢາຊື່ວ່າ ຊາຂາຣີຢາ. ເມຍຂອງເພິ່ນກໍສືບເຊື້ອສາຍມາຈາກປະໂຣຫິດອາໂຣນເໝືອນກັນຊື່ວ່າ ເອລີຊາເບັດ.
42001006	ສອງຜົວເມຍນີ້ດຳເນີນຊີວິດຢ່າງຖືກຕ້ອງຕໍ່ສາຍພຣະເນດຂອງພຣະເຈົ້າ ໂດຍເຊື່ອຟັງກົດບັນຍັດຂອງອົງພຣະຜູ້ເປັນເຈົ້າ ແລະຂໍ້ຄຳສັ່ງຂອງພຣະອົງຢ່າງບໍ່ມີທີ່ຕິ.
42001007	ແຕ່ພວກເພິ່ນບໍ່ມີລູກ ເພາະນາງເອລີຊາເບັດເປັນໝັນ ແລະທັງສອງກໍເຖົ້າແກ່ແລ້ວ.
42001008	ວັນໜຶ່ງ ຊາຂາຣີຢາກຳລັງປະຕິບັດໜ້າທີ່ຂອງຕົນຢູ່ໃນພຣະວິຫານ ເພາະຖືກຜຽນໃນໝວດຂອງຕົນ.
42001009	ຕາມທຳນຽມຂອງພວກປະໂຣຫິດແລ້ວ ເພິ່ນໄດ້ຮັບເລືອກໂດຍການໃຊ້ສະຫລາກ ໃຫ້ເພິ່ນເຂົ້າໄປໃນພຣະວິຫານຂອງອົງພຣະຜູ້ເປັນເຈົ້າ ເພື່ອເຜົາເຄື່ອງຫອມຖວາຍທີ່ແທ່ນບູຊາ.
42001010	ສ່ວນປະຊາຊົນຢູ່ຂ້າງນອກ ກໍພາກັນພາວັນນາອະທິຖານ ໃນເວລາທີ່ເຜົາເຄື່ອງຫອມຢູ່ນັ້ນ.
42001011	ມີເທວະດາຕົນໜຶ່ງຂອງອົງພຣະຜູ້ເປັນເຈົ້າ ໄດ້ມາປາກົດແກ່ເພິ່ນ ໂດຍຢືນຢູ່ເບື້ອງຂວາຂອງແທ່ນບູຊາ.
42001012	ເມື່ອຊາຂາຣີຢາໄດ້ເຫັນເທວະດາຕົນນັ້ນແລ້ວ ເພິ່ນກໍສະທ້ານຕົກໃຈ ແລະມີຄວາມຢ້ານ.
42001013	ແຕ່ເທວະດາຕົນນັ້ນກ່າວແກ່ເພິ່ນວ່າ, “ຊາຂາຣີຢາເອີຍ ຢ່າຢ້ານເລີຍ ພຣະເຈົ້າໄດ້ຍິນຄຳພາວັນນາອະທິຖານຂອງເຈົ້າແລ້ວ ແລະ ເອລີຊາເບັດເມຍຂອງເຈົ້າ ຈະເກີດລູກຊາຍຄົນໜຶ່ງໃຫ້ເຈົ້າ ເຈົ້າຈົ່ງໃສ່ຊື່ໃຫ້ລາວວ່າ ໂຢຮັນ.
42001014	ເຈົ້າຈະມີຄວາມຊົມຊື່ນຍິນດີຢ່າງລົ້ນເຫລືອ ແລະຫລາຍຄົນຈະຍິນດີເມື່ອເພິ່ນເກີດມາ.
42001015	ເພິ່ນຈະເປັນຜູ້ຍິ່ງໃຫຍ່ໃນສາຍພຣະເນດຂອງອົງພຣະຜູ້ເປັນເຈົ້າ ເພິ່ນຈະບໍ່ດື່ມເຫລົ້າອະງຸ່ນ ຫລືເຫຼົ້າປຸກແຕ່ຢ່າງໃດ ແລະຈະເຕັມໄປດ້ວຍພຣະວິນຍານບໍຣິສຸດເຈົ້າ ຕັ້ງແຕ່ຈາກທ້ອງແມ່ມາ
42001016	ເພິ່ນຈະນຳຊາວອິດສະຣາເອນຢ່າງຫລວງຫລາຍ ກັບຄືນມາຫາອົງພຣະຜູ້ເປັນເຈົ້າ ອົງເປັນພຣະເຈົ້າຂອງພວກເຂົາ.
42001017	ເພິ່ນຈະອອກໜ້າກ່ອນ ອົງພຣະຜູ້ເປັນເຈົ້າຢ່າງເຂັ້ມແຂງແລະອົງອາດ ເໝືອນດັ່ງຜູ້ທຳນວາຍເອລີຢາ ເພິ່ນຈະນຳພໍ່ກັບລູກໃຫ້ຄືນດີກັນ ເພິ່ນຈະນຳຄົນດື້ດ້ານກັບໃຫ້ມີປັນຍາຢ່າງຄົນສິນທຳເພິ່ນຈະຕຽມປະຊາຊົນໄວ້ພ້ອມສຳລັບອົງພຣະຜູ້ເປັນເຈົ້າ.”
42001018	ຊາຂາຣີຢາເວົ້າກັບເທວະດານັ້ນວ່າ, “ຂ້ານ້ອຍຈະຮູ້ເຫດການນີ້ໄດ້ຢ່າງໃດ? ເພາະຂ້ານ້ອຍກໍເຖົ້າແກ່ແລ້ວ ແລະເມຍຂອງຂ້ານ້ອຍກໍເໝືອນກັນ.”
42001019	ຝ່າຍເທວະດານັ້ນຕອບວ່າ, “ເຮົາແມ່ນຄັບຣີເອນ. ຊຶ່ງຢືນຢູ່ຊ້ອງໜ້າພຣະເຈົ້າ, ພຣະອົງຊົງໃຊ້ເຮົາມາເວົ້າກັບເຈົ້າ ແລະນຳເອົາຂ່າວດີນີ້ມາບອກເຈົ້າ.
42001020	ແຕ່ບັດນີ້ ເຈົ້າບໍ່ເຊື່ອຖ້ອຍຄຳຂອງເຮົາ ຊຶ່ງຈະເປັນຈິງຕາມເວລາທີ່ກຳນົດໄວ້ ຍ້ອນເຈົ້າບໍ່ເຊື່ອເຈົ້າຈະເປັນຄົນໃບ້ບໍ່ສາມາດປາກໄດ້ ຈົນເຖິງວັນທີ່ເຫດການເຫລົ່ານັ້ນເກີດຂຶ້ນ.”
42001021	ຝ່າຍປະຊາຊົນກໍລໍຖ້າຊາຂາຣີຢາດ້ວຍຄວາມປະຫລາດໃຈ ທີ່ເພິ່ນຢູ່ໃນພຣະວິຫານຕັ້ງດົນນານ.
42001022	ເມື່ອເພິ່ນອອກມາ ເພິ່ນກໍເວົ້າກັບພວກເຂົາບໍ່ໄດ້ ພວກເຂົາຈຶ່ງສັງເກດຮູ້ວ່າ ເພິ່ນໄດ້ເຫັນນິມິດຢູ່ໃນພຣະວິຫານ ເພິ່ນໄດ້ໃຊ້ມືເຮັດພາສາໃບ້ກັບພວກເຂົາ ແລະຍັງບໍ່ສາມາດປາກໄດ້.
42001023	ເມື່ອໝົດກຳນົດຮັບໃຊ້ໃນພຣະວິຫານແລ້ວ ຊາຂາຣີຢາກໍກັບບ້ານ.
42001024	ພາຍລຸນມາ ນາງເອລີຊາເບັດເມຍຂອງເພິ່ນກໍຖືພາ ແລະນາງບໍ່ໄດ້ອອກຈາກເຮືອນໄປໃສເລີຍ ເປັນເວລາຫ້າເດືອນ.
42001025	ນາງເວົ້າຂຶ້ນວ່າ, “ອົງພຣະຜູ້ເປັນເຈົ້າໄດ້ຊ່ວຍເຫລືອຂ້ານ້ອຍ ບັດນີ້ພຣະອົງໄດ້ຍົກຄວາມນິນທາຂອງຂ້ານ້ອຍ ທີ່ມີຢູ່ທ່າມກາງຄົນທັງຫລາຍອອກເສຍ.”
42001026	ໃນເດືອນທີຫົກ ທີ່ນາງເອລີຊາເບັດຖືພາຢູ່ນັ້ນ ພຣະເຈົ້າກໍໄດ້ໃຊ້ເທວະດາຄັບຣີເອນ ມາຍັງແຂວງຄາລີເລໃນເມືອງໜຶ່ງທີ່ຊື່ວ່າ ນາຊາເຣັດ.
42001027	ມາບອກຍິງສາວພົມມະຈາຣີຄົນໜຶ່ງ ຜູ້ທີ່ເປັນຄູ່ໝັ້ນກັບຊາຍຄົນໜຶ່ງຊື່ວ່າ ໂຢເຊັບ ຜູ້ທີ່ເປັນເຊື້ອສາຍມາຈາກກະສັດດາວິດ ສ່ວນຍິງສາວນັ້ນຊື່ວ່າ ມາຣີ.
42001028	ເທວະດາຕົນນັ້ນໄດ້ມາຫານາງ ແລະກ່າວວ່າ, “ສັນຕິສຸກ ຈົ່ງມີແກ່ເຈົ້າເຖີດ ອົງພຣະຜູ້ເປັນເຈົ້າຊົງສະຖິດຢູ່ກັບເຈົ້າ ແລະອວຍພອນເຈົ້າຢ່າງຫລວງຫລາຍ.”
42001029	ຝ່າຍມາຣີກໍຕົກໃຈຫລາຍໃນຖ້ອຍຄຳເຫລົ່ານີ້ ນາງຈຶ່ງຄິດພິຈາລະນາວ່າ ຄຳທັກທາຍຂອງເພິ່ນນັ້ນໝາຍຄວາມວ່າຢ່າງໃດ.
42001030	ແລ້ວເທວະດາກໍໄດ້ກ່າວແກ່ນາງວ່າ, “ມາຣີເອີຍ ຢ່າຢ້ານເລີຍ ພຣະເຈົ້າຊົງໂຜດເມດຕາກະຣຸນາເຈົ້າແລ້ວ.
42001031	ເຈົ້າຈະຕັ້ງທ້ອງ ແລະເກີດລູກຊາຍຜູ້ໜຶ່ງ ແລະເຈົ້າຈົ່ງໃສ່ຊື່ໃຫ້ກຸມມານນັ້ນວ່າ ເຢຊູ.
42001032	ກຸມມານນັ້ນຈະເປັນໃຫຍ່ ແລະຈະເປັນທີ່ເອີ້ນວ່າ ບຸດຂອງພຣະເຈົ້າອົງສູງສຸດ ອົງພຣະຜູ້ເປັນເຈົ້າ ອົງເປັນພຣະເຈົ້າຈະໃຫ້ເພິ່ນນັ່ງບັນລັງຂອງກະສັດດາວິດ ຜູ້ເປັນບັນພະບຸລຸດຂອງເພິ່ນ
42001033	ແລະ ເພິ່ນຈະປົກຄອງເຊື້ອສາຍຂອງຢາໂຄບຕະຫລອດໄປ ແລະອານາຈັກຂອງເພິ່ນຈະບໍ່ສິ້ນສຸດເປັນຈັກເທື່ອ.”
42001034	ຝ່າຍມາຣີຈຶ່ງເວົ້າກັບເທວະດາວ່າ, “ຂ້ານ້ອຍຍັງບໍ່ທັນໄດ້ຮ່ວມເພດສຳພັນກັບຜູ້ຊາຍຈັກເທື່ອ ເຫດການນີ້ຈະເປັນໄປໄດ້ຢ່າງໃດ?”
42001035	ເທວະດາໄດ້ຕອບວ່າ, “ພຣະວິນຍານບໍຣິສຸດເຈົ້າຈະສະເດັດມາຢູ່ເທິງເຈົ້າ ແລະຣິດເດດຂອງພຣະເຈົ້າອົງສູງສຸດຈະປົກຄຸມເຈົ້າໄວ້. ດ້ວຍເຫດນີ້ແຫລະ, ເດັກຜູ້ບໍຣິສຸດຈະເປັນທີ່ເອີ້ນວ່າພຣະບຸດຂອງພຣະເຈົ້າ.
42001036	ເອລີຊາເບັດພີ່ນ້ອງຂອງເຈົ້າ ນາງກຳລັງຈະໄດ້ລູກຊາຍຜູ້ໜຶ່ງ ເຖິງວ່ານາງເຖົ້າແກ່ແລ້ວກໍຕາມ ຄົນເວົ້າກັນວ່າ ນາງເປັນໝັນ ແຕ່ບັດນີ້ນາງຖືພາໄດ້ຫົກເດືອນແລ້ວ.
42001037	ດ້ວຍວ່າ, ບໍ່ມີສິ່ງໃດທີ່ພຣະເຈົ້າເຮັດບໍ່ໄດ້.”
42001038	ມາຣີເວົ້າຂຶ້ນວ່າ, “ຂ້ານ້ອຍເປັນທາດຍິງຂອງອົງພຣະຜູ້ເປັນເຈົ້າ ຂໍໃຫ້ເຫດການນີ້ເກີດກັບຂ້ານ້ອຍຕາມທີ່ທ່ານໄດ້ກ່າວນັ້ນເທີ້ນ.” ແລ້ວເທວະດາຕົນນັ້ນກໍຈາກນາງໄປ.
42001039	ຈາກນັ້ນບໍ່ດົນ ມາຣີກໍອອກເດີນທາງຢ່າງຮີບດ່ວນ ໄປຍັງເມືອງໜຶ່ງທີ່ເນີນພູເຂົາຂອງແຂວງຢູດາຍ.
42001040	ນາງໄດ້ເຂົ້າໄປໃນເຮືອນຂອງຊາຂາຣີຢາ ແລະທັກທາຍນາງເອລີຊາເບັດ.
42001041	ເມື່ອນາງເອລີຊາເບັດໄດ້ຍິນຄຳທັກທາຍຂອງນາງມາຣີ ລູກໃນທ້ອງກໍເໜັງຕີງ ນາງເອລີຊາເບັດເຕັມໄປດ້ວຍພຣະວິນຍານບໍຣິສຸດເຈົ້າ
42001042	ຈຶ່ງເວົ້າຂຶ້ນດ້ວຍສຽງດັງວ່າ, “ເຈົ້າເປັນຍິງທີ່ໄດ້ຮັບພຣະພອນຫລາຍທີ່ສຸດກວ່າຍິງທຸກຄົນ ຕະຫລອດທັງລູກທີ່ຈະເກີດມານັ້ນດ້ວຍ
42001043	ເປັນຫຍັງເຫດການອັນຍິ່ງໃຫຍ່ນີ້ຈຶ່ງເກີດຂຶ້ນກັບຂ້ານ້ອຍນໍ ຄືແມ່ຂອງພຣະອົງເຈົ້າຂອງຂ້ານ້ອຍ ມາຢ້ຽມຢາມຂ້ານ້ອຍ?
42001044	ດ້ວຍວ່າ, ພໍຂ້ານ້ອຍໄດ້ຍິນສຽງຂອງນາງຖາມສະບາຍດີ ລູກຢູ່ໃນທ້ອງຂອງຂ້ານ້ອຍໄດ້ດິ້ນດ້ວຍຄວາມຍິນດີ.
42001045	ຄວາມສຸກມີແກ່ນາງທີ່ໄດ້ເຊື່ອວ່າ ຈະສຳເລັດຕາມພຣະທຳທີ່ນາງໄດ້ຮັບຈາກອົງພຣະຜູ້ເປັນເຈົ້າ.”
42001046	ດັ່ງນັ້ນ ມາຣີຈຶ່ງຮ້ອງເພງສັນລະເສີນວ່າ, “ຈິດໃຈຂອງຂ້ານ້ອຍເອີຍ ຈົ່ງສັນລະເສີນອົງພຣະຜູ້ເປັນເຈົ້າ
42001047	ແລະ ຈິດວິນຍານຂອງຂ້ານ້ອຍ ໄດ້ຊົມຊື່ນຍິນດີໃນພຣະເຈົ້າ ຜູ້ຊົງໂຜດໃຫ້ຂ້ານ້ອຍໄດ້ພົ້ນ
42001048	ເພາະພຣະອົງໄດ້ແນມເບິ່ງ ຂ້ອຍໃຊ້ຍິງຂອງພຣະອົງຜູ້ຕໍ່າຕ້ອຍ ຕັ້ງແຕ່ນີ້ໄປຄົນທຸກສະໄໝ ຈະເອີ້ນຂ້ານ້ອຍວ່າ ທໍ່ແຫ່ງພຣະພອນ
42001049	ເພາະວ່າພຣະເຈົ້າອົງຊົງຣິດເດດຍິ່ງໃຫຍ່ ໄດ້ກະທຳການອັນໃຫຍ່ແກ່ຂ້ານ້ອຍ ພຣະນາມຂອງພຣະອົງບໍຣິສຸດ,
42001050	ພຣະກະຣຸນາຂອງພຣະອົງ ກໍມີແກ່ບັນດາຜູ້ທີ່ຢຳເກງພຣະອົງ ທັງຊົ່ວອາຍຸນີ້ ແລະຊົ່ວອາຍຸໜ້າສືບໆໄປ.
42001051	ເມື່ອພຣະຫັດອັນຊົງຣິດ ຂອງພຣະອົງຢຽດອອກ ຄົນຈອງຫອງ ແລະແຜນການ ຂອງພວກເຂົາກໍແຕກຊະ.
42001052	ພຣະອົງຊົງປົດຜູ້ປົກຄອງຜູ້ມີອຳນາດ ລົງຈາກບ່ອນນັ່ງ ແລະໄດ້ຊົງຍົກຜູ້ຕໍ່າຕ້ອຍຂຶ້ນ.
42001053	ພຣະອົງໃຫ້ຄົນອຶດຢາກເຕັມໄປດ້ວຍຂອງດີ ແລະໃຫ້ຄົນຮັ່ງມີໜີໄປມືເປົ່າ.
42001054	ພຣະອົງຊົງຊ່ວຍອິດສະຣາເອນ ຜູ້ຮັບໃຊ້ຂອງພຣະອົງ ຄືພຣະອົງຊົງຈື່ຈຳພຣະເມດຕາ ຂອງພຣະອົງ.
42001055	ທີ່ມີຕໍ່ອັບຣາຮາມ ແລະຕໍ່ເຊື້ອສາຍ ຂອງເພິ່ນເປັນນິດ ຕາມທີ່ພຣະອົງໄດ້ຊົງບອກໄວ້ ກັບບັນພະບຸລຸດຂອງພວກເຮົາ”
42001056	ແລ້ວມາຣີໄດ້ພັກຢູ່ນຳເອລີຊາເບັດປະມານສາມເດືອນ ແລ້ວນາງກໍກັບຄືນເມືອຍັງເຮືອນຂອງຕົນ.
42001057	ບັດນີ້ກໍເຖິງເວລາແລ້ວ ທີ່ນາງເອລີຊາເບັດຈະໄດ້ລູກ ແລະນາງກໍເກີດລູກຊາຍຄົນໜຶ່ງ.
42001058	ເມື່ອເພື່ອນບ້ານໃກ້ຄຽງກັບຍາດຕິພີ່ນ້ອງຂອງນາງໄດ້ຍິນວ່າ ອົງພຣະຜູ້ເປັນເຈົ້າໄດ້ໃຫ້ຄວາມເມດຕາປານີແກ່ນາງຢ່າງຫລວງຫລາຍ ພວກເຂົາຕ່າງກໍຊົມຊື່ນຍິນດີນຳນາງ.
42001059	ເມື່ອເດັກນ້ອຍຄົບແປດວັນແລ້ວ ພວກເພິ່ນກໍເຮັດພິທີຕັດໃຫ້ແລະຕັ້ງຊື່ໃຫ້ວ່າ, ຊາຂາຣີຢາ ຕາມຊື່ຂອງພໍ່.
42001060	ແຕ່ແມ່ເວົ້າວ່າ, “ບໍ່ແມ່ນ ລາວຈະຕ້ອງມີຊື່ວ່າ ໂຢຮັນ.”
42001061	ພວກເຂົາຈຶ່ງເວົ້າແກ່ນາງວ່າ, “ແຕ່ເຈົ້າບໍ່ມີຍາດຕິພີ່ນ້ອງຈັກຄົນທີ່ໃສ່ຊື່ນັ້ນ.”
42001062	ແລ້ວພວກເຂົາກໍໃຊ້ພາສາໃບ້ຖາມພໍ່ຂອງເດັກວ່າ ເພິ່ນຕ້ອງການໃສ່ຊື່ຫຍັງໃຫ້ລູກຊາຍ.
42001063	ຊາຂາຣີຢາຂໍໃຫ້ເຂົາເອົາກະດານມາ ແລ້ວເພິ່ນຂຽນວ່າ, “ຊື່ຂອງລາວແມ່ນໂຢຮັນ.” ແລ້ວທຸກຄົນຕ່າງກໍປະຫລາດໃຈ
42001064	ເວລາດຽວກັນນັ້ນ ຊາຂາຣີຢາກໍປາກໄດ້ອີກ ເພິ່ນຈຶ່ງອອກປາກສັນລະເສີນພຣະເຈົ້າ.
42001065	ພວກເພື່ອນບ້ານໃກ້ຄຽງຕ່າງກໍເກີດຄວາມຢ້ານ ແລະຂ່າວກ່ຽວກັບເຫດການເຫລົ່ານີ້ ກໍຊ່າລືໄປທົ່ວເຂດເນີນພູຂອງແຂວງຢູດາຍ.
42001066	ເມື່ອທຸກຄົນໄດ້ຍິນຂ່າວເຫລົ່ານັ້ນ ຕ່າງກໍພິຈາລະນາໃນໃຈ ແລະຖາມກັນວ່າ, “ເດັກນີ້ຈະເປັນຢ່າງໃດນໍ? ເພາະເປັນການຈະແຈ້ງແລ້ວວ່າ ຣິດເດດຂອງອົງພຣະຜູ້ເປັນເຈົ້າ ຊົງສະຖິດຢູ່ນຳເດັກຄົນນີ້.”
42001067	ຝ່າຍຊາຂາຣີຢາພໍ່ຂອງໂຢຮັນ ກໍເຕັມໄປດ້ວຍພຣະວິນຍານບໍຣິສຸດເຈົ້າ ຈຶ່ງໄດ້ທຳນວາຍວ່າ,
42001068	“ຈົ່ງສັນລະເສີນອົງພຣະຜູ້ເປັນເຈົ້າ ຜູ້ຊົງເປັນພຣະເຈົ້າຂອງອິດສະຣາເອນ ດ້ວຍວ່າ, ພຣະອົງໄດ້ຊົງຢ້ຽມຢາມ ແລະ ໄດ້ຊົງໄຖ່ເອົາພົນລະເມືອງ ຂອງພຣະອົງ
42001069	ແລະ ໄດ້ໃຫ້ຜູ້ຊົງຣິດຜູ້ໜຶ່ງເກີດຂຶ້ນ ໃນເຊື້ອວົງຂອງດາວິດຜູ້ຮັບໃຊ້ ຂອງພຣະອົງ ເພື່ອເປັນຜູ້ຊົງໂຜດໃຫ້ພົ້ນຂອງພວກເຮົາ,
42001070	ຕາມທີ່ພຣະອົງໄດ້ຊົງກ່າວໄວ້ ຕັ້ງແຕ່ສະໄໝບູຮານ ໂດຍປາກຜູ້ທຳນວາຍບໍຣິສຸດຂອງພຣະອົງ.
42001071	ຄືຊົງໂຜດໃຫ້ພົ້ນຈາກສັດຕູທັງຫລາຍ ຂອງພວກເຮົາ ແລະ ພົ້ນຈາກມືຄົນທັງປວງ ທີ່ກຽດຊັງເຮົາ
42001072	ດັ່ງນັ້ນ ຈຶ່ງຊົງສຳແດງພຣະກະຣຸນາ ຊຶ່ງຊົງສັນຍາແກ່ບັນພະບຸລຸດ ຂອງພວກເຮົາ ແລະຊົງລະນຶກເຖິງພັນທະສັນຍາ ອັນບໍຣິສຸດຂອງພຣະອົງ
42001073	ຄືຄຳສາບານ ຊຶ່ງພຣະອົງໄດ້ຊົງສາບານໄວ້ ກັບອັບຣາຮາມບັນພະບຸລຸດຂອງເຮົາວ່າ,
42001074	ເມື່ອເຮົາໄດ້ພົ້ນຈາກມືສັດຕູທັງຫລາຍຂອງເຮົາແລ້ວ ຈະຊົງໂຜດໃຫ້ເຮົາໄດ້ບົວລະບັດ ພຣະອົງ ໂດຍປາສະຈາກຄວາມຢ້ານ,
42001075	ດ້ວຍໃຈສັດຊື່ ແລະດ້ວຍຄວາມ ຊອບທຳຕໍ່ພຣະພັກພຣະອົງ ຕະຫລອດຊີວິດຂອງພວກເຮົາ.
42001076	ຝ່າຍເຈົ້າລູກນ້ອຍເອີຍ, ເຂົາຈະເອີ້ນເຈົ້າວ່າ, ຜູ້ທຳນວາຍຂອງຜູ້ສູງສຸດ. ເພາະວ່າເຈົ້າຈະໄປກ່ອນໜ້າອົງພຣະຜູ້ ເປັນເຈົ້າ ແລະຈັດແຈງບັນດາທາງ ຂອງພຣະອົງ
42001077	ເພື່ອຈະໃຫ້ພົນລະເມືອງຂອງພຣະອົງ ຮູ້ເຖິງຄວາມພົ້ນ ໂດຍການຊົງໂຜດຍົກບາບກຳ ຂອງພວກເຂົາ
42001078	ດ້ວຍໃຈເມດຕາກະຣຸນາ ແຫ່ງພຣະເຈົ້າຂອງພວກເຮົາ ແສງສະຫວ່າງໃນຍາມຮຸ່ງເຊົ້າຈາກທີ່ສູງ ໄດ້ມາຢ້ຽມຢາມພວກເຮົາ,
42001079	ເພື່ອຈະສ່ອງສະຫວ່າງແກ່ຄົນທັງຫລາຍ ທີ່ຢູ່ໃນບ່ອນມືດ ແລະຢູ່ໃນເງົາ ຂອງຄວາມຕາຍ ເພື່ອຈະນຳພາຕີນຂອງເຮົາໄປ ໃນທາງສະຫງົບສຸກ.”
42001080	ຝ່າຍລູກນ້ອຍນັ້ນກໍໃຫຍ່ຂຶ້ນ ແລະຈິດວິນຍານກໍມີກຳລັງທະວີຂຶ້ນ ເພິ່ນໄດ້ອາໄສຢູ່ໃນຖິ່ນແຫ້ງແລ້ງກັນດານ ຈົນເຖິງວັນທີ່ຈະໄດ້ມາປາກົດແກ່ພວກອິດສະຣາເອນ.
42002001	ໃນເວລານັ້ນ ຈັກກະພັດໂອຄຸດໂຕໄດ້ອອກຄຳສັ່ງ ໃຫ້ພົນລະເມືອງໃນທົ່ວຈັກກະພົບໂຣມ ໄປຈົດທະບຽນສຳມະໂນຄົວ.
42002002	ເມື່ອດຳເນີນການຈົດທະບຽນຄັ້ງທຳອິດນີ້ ແມ່ນກີເຣນີໂອເປັນຜູ້ປົກຄອງປະເທດຊີເຣຍ.
42002003	ດັ່ງນັ້ນ ປະຊາຊົນທຸກຄົນຈຶ່ງໄປຈົດທະບຽນສຳມະໂນຄົວ ຕາມບ້ານເກີດເມືອງນອນຂອງໃຜລາວ.
42002004	ຝ່າຍໂຢເຊັບກໍອອກເດີນທາງຈາກເມືອງນາຊາເຣັດໃນແຂວງຄາລີເລ ເພື່ອໄປຍັງເມືອງເບັດເລເຮັມແຂວງຢູດາຍເມືອງຂອງກະສັດດາວິດ, ເພາະວ່າເພິ່ນເປັນເຊື້ອສາຍຂອງກະສັດດາວິດ.
42002005	ເພິ່ນໄດ້ໄປຈົດທະບຽນກັບນາງມາຣີ ຄູ່ໝັ້ນຂອງເພິ່ນ ສ່ວນນາງມາຣີນັ້ນກຳລັງຖືພາຢູ່.
42002006	ແລະ ຂະນະທີ່ພວກເພິ່ນຢູ່ໃນເມືອງເບັດເລເຮັມນັ້ນ ກໍພໍດີຄົບກຳນົດທີ່ນາງມາຣີຈະເກີດລູກ.
42002007	ນາງໄດ້ເກີດລູກຊາຍກົກ, ເອົາຜ້າອ້ອມພັນ ແລະວາງໄວ້ໃນຮາງຫຍ້າ ເພາະວ່າໃນໂຮງແຮມນັ້ນ ບໍ່ມີຫ້ອງຫວ່າງສຳລັບພວກເພິ່ນເລີຍ.
42002008	ໃນຂົງເຂດນີ້ ໄດ້ມີຄົນລ້ຽງແກະທີ່ຢູ່ຕາມທົ່ງ ນອນເຝົ້າຝູງແກະຂອງພວກເຂົາໃນເວລາກາງຄືນ.
42002009	ມີເທວະດາຕົນໜຶ່ງຂອງອົງພຣະຜູ້ເປັນເຈົ້າ ໄດ້ມາປາກົດແກ່ພວກເຂົາ ແລະພຣະຣັດສະໝີຂອງອົງພຣະຜູ້ເປັນເຈົ້າ ກໍສ່ອງແຈ້ງອ້ອມຮອບພວກເຂົາ. ດັ່ງນັ້ນ ພວກເຂົາຈຶ່ງຕົກໃຈຢ້ານຫລາຍ.
42002010	ແຕ່ເທວະດາຕົນນັ້ນໄດ້ກ່າວແກ່ພວກເຂົາວ່າ, “ຢ່າຢ້ານເລີຍ ເຮົານຳຂ່າວດີມາບອກໃຫ້ພວກເຈົ້າຮູ້ ເປັນຂ່າວທີ່ນຳຄວາມຊົມຊື່ນຍິນດີອັນໃຫຍ່ ມາສູ່ປະຊາຊົນທັງໝົດ.
42002011	ເພາະວ່າໃນວັນນີ້ ອົງພຣະຜູ້ໂຜດຊ່ວຍໃຫ້ພົ້ນອົງໜຶ່ງ ຄືພຣະຄຣິດໄດ້ມາບັງເກີດຢູ່ໃນເມືອງຂອງດາວິດ ສຳລັບເຈົ້າທັງຫລາຍ
42002012	ນີ້ແຫລະ ຈະເປັນໝາຍສຳຄັນແກ່ພວກເຈົ້າ ຄືພວກເຈົ້າຈະໄດ້ພົບພຣະກຸມມານອົງໜຶ່ງ ພັນຜ້າອ້ອມນອນຢູ່ໃນຮາງຫຍ້າ.”
42002013	ໃນທັນໃດນັ້ນ ກໍມີກອງທັບເທວະດາແຫ່ງສະຫວັນໝູ່ໃຫຍ່ ມາປາກົດກັບເທວະດາຕົນນັ້ນ ຮ່ວມກັນຮ້ອງສັນລະເສີນພຣະເຈົ້າວ່າ,
42002014	“ພຣະຣັດສະໝີ ຈົ່ງມີແກ່ພຣະເຈົ້າ ໃນສະຫວັນທີ່ສູງສຸດ ແລະ ທີ່ແຜ່ນດິນໂລກຈົ່ງມີສັນຕິສຸກ ແກ່ມະນຸດທັງປວງຜູ້ທີ່ພຣະອົງ ຊົງພໍພຣະໄທນັ້ນ.”
42002015	ເມື່ອຝູງເທວະດາເຫລົ່ານັ້ນ ຈາກພວກເຂົາຂຶ້ນສູ່ສະຫວັນແລ້ວ ພວກຜູ້ລ້ຽງແກະໄດ້ເວົ້າກັນວ່າ, “ໃຫ້ພວກເຮົາພາກັນໄປຍັງເມືອງເບັດເລເຮັມເທາະ ໄປເບິ່ງເຫດການທີ່ໄດ້ເກີດຂຶ້ນ ຕາມທີ່ອົງພຣະຜູ້ເປັນເຈົ້າໄດ້ບອກໃຫ້ພວກເຮົາຮູ້ນັ້ນ.”
42002016	ພວກເຂົາຈຶ່ງຮີບໄປ ແລະພົບມາຣີກັບໂຢເຊັບ ແລະເຫັນພຣະກຸມມານນອນຢູ່ໃນຮາງຫຍ້າ.
42002017	ເມື່ອພວກຜູ້ລ້ຽງແກະພົບພຣະກຸມມານແລ້ວ ພວກເຂົາກໍເລົ່າເລື່ອງຕາມທີ່ພວກເຂົາ ໄດ້ຍິນເຖິງພຣະກຸມມານນັ້ນ.
42002018	ທຸກຄົນທີ່ໄດ້ຟັງພວກຜູ້ລ້ຽງແກະເລົ່າ ຕ່າງກໍປະຫລາດໃຈຕໍ່ສິ່ງທີ່ພວກຜູ້ລ້ຽງແກະໄດ້ເລົ່ານັ້ນ.
42002019	ຝ່າຍມາຣີກໍຈົດຈຳເລື່ອງເຫລົ່ານີ້ທັງໝົດໄວ້ ແລະຄິດຮໍ່າເພີງຢູ່ໃນໃຈ.
42002020	ແລ້ວພວກຜູ້ລ້ຽງແກະກໍກັບຄືນໄປ ຮ້ອງເພງສັນລະເສີນພຣະເຈົ້າ ໃນທຸກສິ່ງທີ່ຕົນໄດ້ຍິນແລະໄດ້ເຫັນ ເພາະເຫດການໄດ້ເປັນໄປຕາມທີ່ເທວະດາບອກໄວ້ນັ້ນທຸກປະການ.
42002021	ອາທິດໜຶ່ງຕໍ່ມາ ເມື່ອເຖິງກຳນົດຕ້ອງຮັບພິທີຕັດ ພວກເພິ່ນຈຶ່ງໃສ່ຊື່ກຸມມານນັ້ນວ່າ ເຢຊູ ຕາມທີ່ເທວະດາໄດ້ບອກໄວ້ ກ່ອນທີ່ນາງມາຣີບໍ່ທັນໄດ້ຕັ້ງທ້ອງເທື່ອນັ້ນ.
42002022	ແລ້ວເວລາກຳນົດກໍມາເຖິງ ສຳລັບໂຢເຊັບແລະມາຣີ ທີ່ຈະເຮັດພິທີຊຳລະຕົວໃຫ້ສະອາດ ຕາມທີ່ກົດບັນຍັດຂອງໂມເຊໄດ້ກ່າວໄວ້. ພວກເພິ່ນຈຶ່ງໄດ້ນຳເອົາພຣະກຸມມານ ໄປຍັງນະຄອນເຢຣູຊາເລັມ ເພື່ອຖວາຍແກ່ອົງພຣະຜູ້ເປັນເຈົ້າ,
42002023	ຕາມທີ່ມີຂຽນໄວ້ໃນກົດບັນຍັດຂອງອົງພຣະຜູ້ເປັນເຈົ້າວ່າ, “ລູກຊາຍກົກທຸກຄົນຈະຕ້ອງນຳມາຖວາຍແກ່ອົງພຣະຜູ້ເປັນເຈົ້າ.”
42002024	ໂຢເຊັບກັບມາຣີຍັງໄດ້ຖວາຍເຄື່ອງບູຊາ ຕາມທີ່ກົດບັນຍັດຂອງອົງພຣະຜູ້ເປັນເຈົ້າໄດ້ກ່າວໄວ້ເຊັ່ນກັນ ຄືນົກເຂົາຄູ່ໜຶ່ງ ຫລືນົກກາງແກໜຸ່ມສອງໂຕ.
42002025	ຂະນະນັ້ນ ຢູ່ໃນນະຄອນເຢຣູຊາເລັມ ໄດ້ມີຊາຍຄົນໜື່ງຊື່ວ່າ ຊີເມໂອນ ເພິ່ນເປັນຄົນສິນທຳ ຢຳເກງພຣະເຈົ້າ ແລະໄດ້ຄອຍຖ້າຜູ້ທີ່ມາໂຜດຊ່ວຍຊາດອິດສະຣາເອນໃຫ້ພົ້ນ, ພຣະວິນຍານບໍຣິສຸດເຈົ້າຊົງສະຖິດຢູ່ກັບເພິ່ນ
42002026	ພຣະວິນຍານບໍຣິສຸດເຈົ້າ ໄດ້ສຳແດງໃຫ້ເພິ່ນຮູ້ວ່າ ເພິ່ນຈະບໍ່ຕາຍກ່ອນໄດ້ເຫັນພຣະຄຣິດ ຜູ້ມາຈາກອົງພຣະຜູ້ເປັນເຈົ້າ.
42002027	ພຣະວິນຍານບໍຣິສຸດເຈົ້າ ໄດ້ນຳພາຊີເມໂອນເຂົ້າໄປໃນພຣະວິຫານ, ເມື່ອພໍ່ແມ່ໄດ້ນຳເອົາພຣະກຸມມານເຢຊູເຂົ້າໄປໃນພຣະວິຫານ ເພື່ອປະຕິບັດຕາມກົດບັນຍັດໄດ້ກ່າວໄວ້ກ່ຽວກັບພຣະກຸມມານນັ້ນ
42002028	ຊີເມໂອນກໍໄດ້ອູ້ມເອົາພຣະກຸມມານໄວ້ໃນອ້ອມແຂນຂອງຕົນ ແລະສັນລະເສີນພຣະເຈົ້າວ່າ,
42002029	“ຂ້າແດ່ພຣະອົງເຈົ້າ ບັດນີ້ພຣະອົງໄດ້ໃຫ້ຂ້ອຍໃຊ້ ຂອງພຣະອົງ ໄປເປັນສຸກຕາມພຣະທຳຂອງພຣະອົງ
42002030	ເພາະວ່າຕາຂອງຂ້ານ້ອຍໄດ້ເຫັນຄວາມພົ້ນ ທີ່ມາຈາກພຣະອົງແລ້ວ
42002031	ຊຶ່ງພຣະອົງໄດ້ຊົງຈັດຕຽມໄວ້ ຕໍ່ໜ້າປະຊາຊົນທັງໝົດ
42002032	ຄືແສງສະຫວ່າງສ່ອງແຈ້ງ ເປີດເຜີຍພຣະປະສົງ ແກ່ບັນດາປະຊາຊາດ ແລະນຳເອົາສະຫງ່າຣາສີມາສູ່ ອິດສະຣາເອນພົນລະເມືອງ ຂອງພຣະເຈົ້າ.”
42002033	ຝ່າຍພໍ່ແມ່ຂອງພຣະກຸມມານ ກໍປະຫລາດໃຈ ໃນສິ່ງທີ່ຊີເມໂອນໄດ້ກ່າວເຖິງພຣະກຸມມານນັ້ນ.
42002034	ຊີເມໂອນໄດ້ອວຍພອນພວກເພິ່ນ ແລະກ່າວກັບມາຣີແມ່ຂອງພຣະກຸມມານນັ້ນວ່າ, “ພຣະເຈົ້າໄດ້ເລືອກເດັກຄົນນີ້ໄວ້ ເພື່ອເປັນເຫດໃຫ້ຫລາຍຄົນ ໃນຊາດອິດສະຣາເອນລົ້ມລົງ ແລະລຸກຂຶ້ນໃໝ່ ເປັນໝາຍສຳຄັນທີ່ຫລາຍຄົນຈະເວົ້າຕໍ່ຕ້ານ
42002035	ເພາະຄວາມຄິດໃນໃຈຂອງຄົນທັງຫລາຍ ຈະໄດ້ປາກົດແຈ້ງ ສ່ວນເຈົ້າຈະເຈັບປວດເໝືອນດັ່ງຖືກດາບແທງຊອດຈິດໃຈ.”
42002036	ຍັງມີໝໍທຳນວາຍຍິງຄົນໜຶ່ງ ຊື່ອານາ ເປັນລູກຂອງຟານູເອັນ ໃນຕະກຸນອາເຊ ນາງເປັນຄົນແກ່ຊະຣາຫລາຍແລ້ວ ມີຜົວຕັ້ງແຕ່ເປັນສາວໜຸ່ມ ແລະຢູ່ນຳຜົວໄດ້ເຈັດປີ,
42002037	ແລ້ວກໍເປັນໝ້າຍຢູ່ລະຫວ່າງແປດສິບສີ່ປີ ນາງບໍ່ໜີຈາກບໍລິເວນພຣະວິຫານຈັກເທື່ອ, ແຕ່ໄດ້ຢູ່ປະຕິບັດພຣະເຈົ້າ, ຮັກສາສິນດ້ວຍການອົດອາຫານ ແລະພາວັນນາອະທິຖານ ທັງກາງເວັນແລະກາງຄືນ.
42002038	ໃນເວລານັ້ນ ນາງກໍໄດ້ເຂົ້າມາໂມທະນາຂອບພຣະຄຸນພຣະເຈົ້າ ແລະເວົ້າເຖິງພຣະກຸມມານໃຫ້ແກ່ທຸກຄົນ ໃນນະຄອນເຢຣູຊາເລັມຟັງ ຊຶ່ງພວກເຂົາກຳລັງຄອຍຖ້າການໄຖ່ໃຫ້ພົ້ນນັ້ນ.
42002039	ເມື່ອໂຢເຊັບແລະມາຣີ ເຮັດທຸກສິ່ງສຳເລັດ ຕາມກົດບັນຍັດຂອງອົງພຣະຜູ້ເປັນເຈົ້າແລ້ວ ພວກເພິ່ນກໍກັບມາຍັງບ້ານເມືອງຂອງຕົນ ທີ່ນາຊາເຣັດໃນແຂວງຄາລີເລ.
42002040	ຝ່າຍພຣະກຸມມານນັ້ນ ກໍໃຫຍ່ຂຶ້ນແລະແຂງແຮງດີ ເຕັມໄປດ້ວຍສະຕິປັນຍາ ແລະພຣະຄຸນຂອງພຣະເຈົ້າກໍຊົງສະຖິດຢູ່ນຳພຣະອົງ.
42002041	ທຸກປີໃດ ພໍ່ແມ່ຂອງພຣະກຸມມານເຢຊູ ເຄີຍຂຶ້ນໄປຍັງນະຄອນເຢຣູຊາເລັມ ເພື່ອສະຫລອງເທດສະການປັດສະຄາ.
42002042	ເມື່ອພຣະກຸມມານເຢຊູອາຍຸໄດ້ສິບສອງປີ ພວກເພິ່ນກໍໄດ້ຂຶ້ນໄປສະຫລອງເທດສະການນີ້ ຕາມທຳນຽມທີ່ເຄີຍປະຕິບັດມາ.
42002043	ເມື່ອເທດສະການສິ້ນສຸດລົງແລ້ວ ພໍ່ແມ່ກໍກັບຄືນເມືອເຮືອນ ສ່ວນພຣະກຸມມານເຢຊູນັ້ນ ຍັງຄ້າງຢູ່ໃນນະຄອນເຢຣູຊາເລັມ ຝ່າຍພໍ່ແມ່ກໍບໍ່ຮູ້ຈັກ.
42002044	ເພິ່ນທັງສອງຄິດວ່າ ພຣະກຸມມານເຢຊູນັ້ນ ຢູ່ນຳກຸ່ມຄົນທີ່ເດີນທາງກັບດ້ວຍກັນ. ດັ່ງນັ້ນ ພວກເພິ່ນຈຶ່ງເດີນທາງຕໍ່ໄປໄດ້ໜຶ່ງວັນ ແລ້ວເລີ່ມຕົ້ນຊອກຫາໃນທ່າມກາງຍາດພີ່ນ້ອງແລະໝູ່ເພື່ອນ.
42002045	ເມື່ອບໍ່ພົບ ພວກເພິ່ນຈຶ່ງກັບຄືນໄປຊອກຫາຢູ່ນະຄອນເຢຣູຊາເລັມ.
42002046	ເມື່ອຊອກຫາໄດ້ສາມວັນແລ້ວ ພວກເພິ່ນກໍພົບພຣະກຸມມານນັ່ງຢູ່ໃນພຣະວິຫານ ທ່າມກາງກຸ່ມອາຈານຊາວຢິວ ກຳລັງຟັງແລະຊັກຖາມພວກອາຈານເຫລົ່ານັ້ນຢູ່.
42002047	ທຸກຄົນທີ່ໄດ້ຍິນພຣະອົງກ່າວ ຕ່າງກໍປະຫລາດໃຈໃນສະຕິປັນຍາ ແລະຄຳຕອບຂອງພຣະກຸມມານນັ້ນ.
42002048	ຝ່າຍພໍ່ແມ່ກໍປະຫລາດໃຈເມື່ອໄດ້ເຫັນ ແລະແມ່ຈຶ່ງຖາມວ່າ, “ລູກເອີຍ, ເປັນຫຍັງເຈົ້າຈຶ່ງເຮັດເຊັ່ນນີ້ກັບພວກເຮົາ? ພໍ່ກັບແມ່ເລາະຊອກຫາເຈົ້າດ້ວຍຄວາມກັງວົນໃຈທີ່ສຸດ.”
42002049	ພຣະກຸມມານຕອບວ່າ, “ເປັນຫຍັງຕ້ອງຊອກຫາເຮົາ? ພວກເຈົ້າບໍ່ຮູ້ບໍວ່າ ເຮົາຕ້ອງຢູ່ໃນທີ່ສະຖິດແຫ່ງພຣະບິດາຂອງເຮົາ?”
42002050	ແຕ່ພວກເພິ່ນບໍ່ເຂົ້າໃຈຄຳຕອບຂອງພຣະກຸມມານນັ້ນ.
42002051	ແລ້ວພຣະກຸມມານເຢຊູ ຈຶ່ງຄືນເມືອກັບພໍ່ແມ່ຍັງເມືອງນາຊາເຣັດ ແລະອ່ອນນ້ອມຍອມຟັງພວກເພິ່ນ ຝ່າຍແມ່ກໍເກັບກຳເລື່ອງທັງໝົດນີ້ໄວ້ໃນໃຈ.
42002052	ພຣະເຢຊູເຈົ້າໄດ້ຈະເລີນເຕີບໃຫຍ່ຂຶ້ນ ໃນດ້ານສະຕິປັນຍາ ແລະໃນດ້ານຮ່າງກາຍ ເປັນທີ່ພໍພຣະໄທຕໍ່ພຣະເຈົ້າແລະຕໍ່ມະນຸດດ້ວຍ.
42003001	ໃນຣາຊການປີທີສິບຫ້າຂອງຈັກກະພັດຕີເບຣີໂອ ປົນທຽວປີລາດໄດ້ເປັນຜູ້ປົກຄອງແຂວງຢູດາຍ, ເຮໂຣດໄດ້ເປັນຜູ້ປົກຄອງແຂວງຄາລີເລ ແລະ ຟີລິບນ້ອງຊາຍຂອງເຮໂຣດໄດ້ເປັນຜູ້ປົກຄອງເຂດແດນອີຕູຣາຍ ແລະ ທາໂຄນິດ, ລີຊາເນຍໄດ້ເປັນຜູ້ປົກຄອງແຂວງອາບີເລັນ
42003002	ແລະ ອັນນາກັບກາຢະຟາໄດ້ເປັນມະຫາປະໂຣຫິດ ໃນຄາວນັ້ນ ໂຢຮັນລູກຊາຍຂອງຊາຂາຣີຢາ ໄດ້ຮັບຖ້ອຍຄຳຂອງພຣະເຈົ້າ ໃນຖິ່ນແຫ້ງແລ້ງກັນດານ.
42003003	ດັ່ງນັ້ນ ໂຢຮັນຈຶ່ງໄດ້ອອກໄປທົ່ວຂົງເຂດແມ່ນໍ້າຈໍແດນ ເທດສະໜາປ່າວປະກາດວ່າ, “ຈົ່ງຖິ້ມໃຈເກົ່າເອົາໃຈໃໝ່ ເຊົາເຮັດບາບແລະຮັບບັບຕິສະມາ ແລ້ວພຣະເຈົ້າກໍຈະອະໄພບາບກຳຂອງເຈົ້າ.”
42003004	ດັ່ງທີ່ມີຄຳຂຽນໄວ້ໃນໜັງສືຂອງຜູ້ທຳນວາຍເອຊາຢາວ່າ, “ແມ່ນສຽງຂອງຄົນໜຶ່ງທີ່ຮ້ອງປະກາດ ໃນຖິ່ນແຫ້ງແລ້ງກັນດານວ່າ ‘ຈົ່ງຈັດຕຽມຫົນທາງສຳລັບ ອົງພຣະຜູ້ເປັນເຈົ້າ, ຈົ່ງເຮັດຫົນທາງຂອງພຣະອົງໃຫ້ຊື່ໄປ
42003005	ຈົ່ງຖົມຮ່ອມພູທຸກບ່ອນໃຫ້ເຕັມ ພູ ແລະໂນນພູທຸກໜ່ວຍ ຈົ່ງເຮັດໃຫ້ຕໍ່າລົງ. ສ່ວນຫົນທາງທີ່ຄົດລ້ຽວນັ້ນ ຈົ່ງເຮັດໃຫ້ຊື່ ທາງທີ່ມີຕໍແຂງຈົ່ງເຮັດໃຫ້ກ້ຽງດີ.
42003006	ມະນຸດທັງປວງຈະໄດ້ເຫັນການ ທີ່ພຣະເຈົ້າຊົງໂຜດໃຫ້ພົ້ນ.’”
42003007	ປະຊາຊົນຫລວງຫລາຍໄດ້ອອກມາຫາໂຢຮັນ ເພື່ອຮັບບັບຕິສະມາ ເພິ່ນເວົ້າຕໍ່ພວກເຂົາວ່າ, “ພວກຊາດງູຮ້າຍເອີຍ ຜູ້ໃດໄດ້ບອກພວກເຈົ້າໃຫ້ປົບໜີຈາກການຕັດສິນຂອງພຣະເຈົ້າ ທີ່ໃກ້ຈະມາເຖິງນັ້ນ
42003008	ເຫດສະນັ້ນ ຈົ່ງປະພຶດຕົນໃຫ້ສົມກັບວ່າ ພວກເຈົ້າໄດ້ຖິ້ມໃຈເກົ່າເອົາໃຈໃໝ່ ຢ່າຕັ້ງນຶກໃນໃຈ ແລະເວົ້າໃນທ່າມກາງພວກເຈົ້າວ່າ, ‘ເຮົາມີອັບຣາຮາມເປັນບັນພະບຸລຸດຂອງພວກເຮົາ.’ ເຮົາບອກພວກເຈົ້າວ່າ, ພຣະເຈົ້າຊົງຣິດສາມາດເອົາກ້ອນຫີນເຫລົ່ານີ້ ແລະບັນດານໃຫ້ເປັນລູກຫລານຂອງອັບຣາຮາມໄດ້
42003009	ບັດນີ້ ຂວານກໍພ້ອມແລ້ວທີ່ຈະຕັດຕົ້ນໄມ້ໃຫ້ຄຸງເຫງົ້າ ຕົ້ນໄມ້ທຸກກົກ ທີ່ບໍ່ເກີດຜົນດີ ກໍຈະຖືກຕັດ ແລະຖືກໂຍນຖິ້ມໃສ່ໄຟເສຍ.”
42003010	ປະຊາຊົນຖາມໂຢຮັນວ່າ, “ຖ້າດັ່ງນັ້ນ ພວກເຮົາຄວນຈະເຮັດຢ່າງໃດ?”
42003011	ໂຢຮັນຕອບພວກເຂົາວ່າ, “ຜູ້ໃດທີ່ມີເສື້ອສອງໂຕ ຈົ່ງແບ່ງປັນໂຕໜຶ່ງໃຫ້ຜູ້ທີ່ບໍ່ມີ ແລະຜູ້ໃດທີ່ມີອາຫານ ຈົ່ງປັນແກ່ຜູ້ທີ່ບໍ່ມີເໝືອນກັນ.”
42003012	ມີຄົນເກັບພາສີມາຫາໂຢຮັນ ເພື່ອຮັບບັບຕິສະມາ ແລະຖາມວ່າ, “ອາຈານເອີຍ ພວກເຮົາຄວນຈະເຮັດຢ່າງໃດແດ່?”
42003013	ເພິ່ນຈຶ່ງຕອບພວກເຂົາວ່າ, “ຢ່າໄດ້ເກັບພາສີເກີນອັດຕາ”
42003014	ພວກທະຫານກໍຖາມເພິ່ນເໝືອນກັນວ່າ, “ພວກຂ້ານ້ອຍເດ ຈະເຮັດຢ່າງໃດ?” ເພິ່ນຈຶ່ງຕອບພວກເຂົາວ່າ, “ຢ່າຂົ່ມເຫັງ ຫລືຢ່າຫາຄວາມບໍ່ຈິງໃສ່ໃຜເພື່ອເອົາເງິນ, ແຕ່ຈົ່ງພໍໃຈໃນຄ່າຈ້າງຂອງຕົນ.”
42003015	ເມື່ອປະຊາຊົນມີຄວາມຫວັງຖ້າພຣະຄຣິດຢູ່ ພວກເຂົາກໍຄິດວ່າ ໂຢຮັນອາດເປັນພຣະຄຣິດກໍໄດ້.
42003016	ໂຢຮັນຈຶ່ງກ່າວແກ່ພວກເຂົາທຸກຄົນວ່າ, “ຝ່າຍເຮົາ ເຮົາໃຫ້ພວກເຈົ້າຮັບບັບຕິສະມາດ້ວຍນໍ້າ, ແຕ່ມີຜູ້ໜຶ່ງກຳລັງຈະມາ ແລະທ່ານຜູ້ນີ້ມີຣິດເດດອຳນາດຍິ່ງໃຫຍ່ກວ່າເຮົາຫລາຍ ຊຶ່ງເຮົາບໍ່ສົມຄວນແມ່ນແຕ່ຈະແກ້ສາຍຮັດເກີບໃຫ້ເພິ່ນ, ເພິ່ນຈະໃຫ້ພວກເຈົ້າຮັບບັບຕິສະມາ ດ້ວຍພຣະວິນຍານບໍຣິສຸດແລະດ້ວຍໄຟ.
42003017	ມືຂອງເພິ່ນຖືກະດົ້ງເພື່ອຕຽມຝັດເຂົ້າ ເພິ່ນຈະເຮັດລານເຂົ້າຂອງຕົນໃຫ້ກ້ຽງດີ ແລະຮວບຮວມເອົາເຂົ້າເມັດດີຂອງເພິ່ນ ໄວ້ໃນເລົ້າຂອງຕົນ ສ່ວນເຂົ້າເມັດລີບນັ້ນ ເພິ່ນຈະເອົາເຜົາໄຟທີ່ໄໝ້ຢູ່ເປັນນິດ.”
42003018	ດ້ວຍເຫດນີ້, ໂຢຮັນໄດ້ເທດສະໜາປ່າວປະກາດຂ່າວປະເສີດ ແກ່ປະຊາຊົນດ້ວຍຫລາຍວິທີ ແລະເຕືອນສະຕິຫລາຍຂໍ້.
42003019	ເມື່ອໂຢຮັນໄດ້ກ່າວຕິຕຽນເຮໂຣດຜູ້ປົກຄອງເມືອງ ເພາະເພິ່ນໄດ້ແຕ່ງງານກັບນາງເຮໂຣເດຍ ເມຍນ້ອງຊາຍຂອງຕົນ ແລະເພິ່ນຍັງໄດ້ເຮັດການຊົ່ວຮ້າຍຫລາຍຢ່າງດ້ວຍ.
42003020	ແລ້ວເຮໂຣດກໍເຮັດການຊົ່ວຮ້າຍໜັກຂຶ້ນຕື່ມອີກ ໂດຍຈັບໂຢຮັນຂັງໄວ້ໃນຄຸກ.
42003021	ເມື່ອປະຊາຊົນທັງປວງໄດ້ຮັບບັບຕິສະມາແລ້ວ ພຣະເຢຊູເຈົ້າກໍຮັບບັບຕິສະມາເໝືອນກັນ ຂະນະທີ່ພຣະອົງກຳລັງພາວັນນາອະທິຖານຢູ່ນັ້ນ ທ້ອງຟ້າກໍໄຂອອກແກ່ພຣະອົງ
42003022	ແລະ ພຣະວິນຍານບໍຣິສຸດເຈົ້າ ໃນຮູບຮ່າງເໝືອນນົກເຂົາ ກໍລົງມາຢູ່ເທິງພຣະອົງ ແລ້ວກໍມີສຽງໜຶ່ງດັງມາຈາກຟ້າສະຫວັນວ່າ, “ທ່ານເອີຍ ທ່ານເປັນບຸດທີ່ຮັກຂອງເຮົາ ເຮົາພໍໃຈນຳທ່ານຫລາຍ.”
42003023	ເມື່ອພຣະເຢຊູເຈົ້າເລີ່ມປະຕິບັດພາລະກິດ ພຣະອົງມີອາຍຸໄດ້ປະມານສາມສິບປີ ຄົນທັງຫລາຍຄິດວ່າ ພຣະເຢຊູເຈົ້າເປັນລູກຊາຍຂອງໂຢເຊັບ ໂຢເຊັບເປັນລູກຊາຍຂອງເຮລີ
42003024	ເຮລີເປັນລູກຊາຍຂອງມັດທາດ ມັດທາດເປັນລູກຊາຍຂອງເລວີ ເລວີເປັນລູກຊາຍຂອງເມລະຂີ ເມລະຂີເປັນລູກຊາຍຂອງຢັນນາ ຢັນນາເປັນລູກຊາຍຂອງໂຢເຊັບ,
42003025	ໂຢເຊັບເປັນລູກຊາຍຂອງມັດຕາເທຍ ມັດຕາເທຍເປັນລູກຊາຍຂອງອາໂມດ, ອາໂມດເປັນລູກຊາຍຂອງນາຮູມ ນາຮູມເປັນລູກຊາຍຂອງເອຊະລີ ເອຊະລີເປັນລູກຊາຍຂອງນາຄາຍ
42003026	ນາຄາຍເປັນລູກຊາຍຂອງມາອາດ ມາອາດເປັນລູກຊາຍຂອງມັດຕາເທຍ ມັດຕາເທຍເປັນລູກຊາຍຂອງເຊເມອີນ ເຊເມອີນເປັນລູກຊາຍຂອງໂຢເຊັກ ໂຢເຊັກເປັນລູກຊາຍຂອງໂຢດາ,
42003027	ໂຢດາເປັນລູກຊາຍຂອງໂຢຮານັນ ໂຢຮານັນເປັນລູກຊາຍຂອງເຣຊາ ເຣຊາເປັນລູກຊາຍຂອງເຊຣຸບບາເບນ ເຊຣຸບບາເບນເປັນລູກຊາຍ ຂອງເຊອານຕີເອນ ເຊອານຕີເອນເປັນລູກຊາຍຂອງເນຣີ,
42003028	ເນຣີເປັນລູກຊາຍຂອງເມລະຂີ ເມລະຂີເປັນລູກຊາຍຂອງອັດດີ ອັດດີເປັນລູກຊາຍຂອງໂກຊາມ ໂກຊາມເປັນລູກຊາຍຂອງເອັນມາດາມ ເອັນມາດາມເປັນລູກຊາຍຂອງເອຣະ,
42003029	ເອຣະເປັນລູກຊາຍຂອງໂຢຊວຍ ໂຢຊວຍເປັນລູກຊາຍເອລີເອເສ ເອລີເອເສເປັນລູກຊາຍຂອງໂຢຣີມ ໂຢຣີມເປັນລູກຊາຍຂອງມັດທາດ ມັດທາດເປັນລູກຊາຍຂອງເລວີ,
42003030	ເລວີເປັນລູກຊາຍຂອງຊີເມໂອນ ຊີເມໂອນເປັນລູກຊາຍຂອງຢູດາ ຢູດາເປັນລູກຊາຍຂອງໂຢເຊັບ ໂຢເຊັບເປັນລູກຊາຍຂອງໂຢນາມ ໂຢນາມເປັນລູກຊາຍຂອງເອລີອາກິມ,
42003031	ເອລີອາກິມເປັນລູກຊາຍຂອງເມເລອາ ເມເລອາເປັນລູກຊາຍຂອງເມັນນາ ເມັນນາເປັນລູກຊາຍຂອງມັດຕາທາ ມັດຕາທາເປັນລູກຊາຍຂອງນາທານ ນາທານເປັນລູກຊາຍຂອງດາວິດ,
42003032	ດາວິດເປັນລູກຊາຍຂອງເຢຊີ ເຢຊີເປັນລູກຊາຍຂອງໂອເບັດ ໂອເບັດເປັນລູກຊາຍຂອງໂບອາດ ໂບອາດເປັນລູກຊາຍຂອງຊັນໂມນ, ຊັນໂມນເປັນລູກຊາຍຂອງນາໂຊນ
42003033	ຊັນໂມນເປັນລູກຊາຍຂອງນາໂຊນ ນາໂຊນເປັນລູກຊາຍຂອງອາມມີນາດາບ ອາມມີນາດາບເປັນລູກຊາຍຂອງອັດມີນ ອັດມີນເປັນລູກຊາຍຂອງອານີ ອານີເປັນລູກຊາຍຂອງເຮຊະໂຣນ ເຮຊະໂຣນເປັນລູກຊາຍຂອງເປເຣັດ ເປເຣັດເປັນລູກຊາຍຂອງຢູດາ,
42003034	ຢູດາເປັນລູກຊາຍຂອງຢາໂຄບ ຢາໂຄບເປັນລູກຊາຍຂອງອີຊາກ ອີຊາກເປັນລູກຊາຍຂອງອັບຣາຮາມ ອັບຣາຮາມເປັນລູກຊາຍຂອງເຕຣາ ເຕຣາເປັນລູກຊາຍຂອງນາໂຮ,
42003035	ນາໂຮເປັນລູກຊາຍຂອງເສຣຸກ ເສຣຸກເປັນລູກຊາຍຂອງເຣອູ ເຣອູເປັນລູກຊາຍຂອງເປເຫລັກ, ເປເຫລັກເປັນລູກຊາຍຂອງເອເບ ເອເບເປັນລູກຊາຍຂອງເສລາ
42003036	ເສລາເປັນລູກຊາຍຂອງກາຍນານ ກາຍນານເປັນລູກຊາຍຂອງອາກຟາສາດ ອາກຟາສາດເປັນລູກຊາຍຂອງເຊມ ເຊມເປັນລູກຊາຍຂອງໂນອາ ໂນອາເປັນລູກຊາຍຂອງລາເມັກ,
42003037	ລາເມັກເປັນລູກຊາຍຂອງເມທູເຊລາ ເມທູເຊລາເປັນລູກຊາຍຂອງເອນົກ ເອນົກເປັນລູກຊາຍຂອງຢາເຣັດ ຢາເຣັດເປັນລູກຊາຍຂອງມະຫາລາເລນ ມະຫາລາເລນເປັນລູກຊາຍຂອງເກນານ,
42003038	ເກນານເປັນລູກຊາຍຂອງເອໂນດ ເອໂນດເປັນລູກຊາຍຂອງເຊດ ເຊດເປັນລູກຊາຍຂອງອາດາມ ອາດາມເປັນບຸດຂອງພຣະເຈົ້າ.
42004001	ພຣະເຢຊູເຈົ້າໄດ້ກັບມາຈາກແມ່ນໍ້າຈໍແດນ ໂດຍເຕັມໄປດ້ວຍພຣະວິນຍານບໍຣິສຸດເຈົ້າ ແລະພຣະວິນຍານບໍຣິສຸດເຈົ້າ ໄດ້ນຳພຣະອົງເຂົ້າໄປໃນຖິ່ນແຫ້ງແລ້ງກັນດານ.
42004002	ໃນທີ່ນັ້ນ ພຣະອົງໄດ້ຖືກມານຮ້າຍທົດລອງເປັນເວລາສີ່ສິບວັນ ໃນວັນເຫລົ່ານັ້ນ ພຣະອົງບໍ່ໄດ້ກິນຫຍັງເລີຍ ເມື່ອວັນເຫລົ່ານັ້ນຜ່ານພົ້ນໄປແລ້ວ ພຣະອົງກໍຢາກອາຫານ.
42004003	ມານຮ້າຍໄດ້ເວົ້າຕໍ່ພຣະອົງວ່າ, “ຖ້າທ່ານເປັນພຣະບຸດຂອງພຣະເຈົ້າ ຈົ່ງສັ່ງກ້ອນຫີນນີ້ໃຫ້ກາຍເປັນອາຫານເບິ່ງດູ.”
42004004	ແຕ່ພຣະເຢຊູເຈົ້າຕອບມັນວ່າ, “ມີຄຳຂຽນໄວ້ໃນພຣະຄຳພີວ່າ, ‘ມະນຸດຈະບໍ່ລ້ຽງຊີວິດ ພຽງແຕ່ອາຫານຢ່າງດຽວ.’”
42004005	ແລ້ວມານຮ້າຍກໍໄດ້ນຳພຣະອົງຂຶ້ນໄປ ແລະສະແດງໃຫ້ເຫັນໃນພິບຕາດຽວ ເຖິງອານາຈັກທັງໝົດແຫ່ງໂລກນີ້.
42004006	ມານຮ້າຍໄດ້ບອກພຣະອົງວ່າ, “ເຮົາຈະໃຫ້ອຳນາດທັງໝົດນີ້ ກັບສະຫງ່າຣາສີແຫ່ງແຜ່ນດິນທັງໝົດແກ່ທ່ານ. ເພາະສິ່ງທັງໝົດເຫລົ່ານັ້ນຖືກມອບໃຫ້ແກ່ເຮົາແລ້ວ ແລະເຮົາຢາກມອບໃຫ້ແກ່ຜູ້ໃດກໍໄດ້ ຕາມທີ່ເຮົາຕ້ອງການ.
42004007	ດັ່ງນັ້ນ ສິ່ງທັງໝົດເຫລົ່ານີ້ ຈະເປັນຂອງທ່ານ ຖ້າທ່ານນະມັດສະການເຮົາ.”
42004008	ພຣະເຢຊູເຈົ້າຕອບມັນວ່າ, “ມີຄຳຂຽນໄວ້ໃນພຣະຄຳພີວ່າ, ‘ຈົ່ງນະມັດສະການອົງພຣະຜູ້ເປັນເຈົ້າ ອົງເປັນພຣະເຈົ້າຂອງເຈົ້າ ແລະບົວລະບັດຮັບໃຊ້ແຕ່ພຣະອົງເທົ່ານັ້ນ’”
42004009	ແລ້ວມານຮ້າຍກໍໄດ້ນຳພຣະອົງໄປຍັງນະຄອນເຢຣູຊາເລັມ ໃຫ້ພຣະອົງຢືນຢູ່ເທິງຍອດຂອງພຣະວິຫານ ແລະເວົ້າຕໍ່ພຣະອົງວ່າ, “ຖ້າທ່ານເປັນພຣະບຸດຂອງພຣະເຈົ້າ ຈົ່ງໂຕນລົງຈາກທີ່ນີ້ເບິ່ງດູ.
42004010	ເພາະມີຄຳຂຽນໄວ້ໃນພຣະຄຳພີວ່າ, ‘ພຣະເຈົ້າຈະສັ່ງໃຫ້ຝູງເທວະດາຂອງພຣະອົງ ມາພິທັກຮັກສາທ່ານໄວ້.’
42004011	ແລະ ຍັງມີຄຳຂຽນໄວ້ອີກວ່າ, ‘ຝູງເທວະດາຈະໃຊ້ມືຂອງຕົນຫອບອູ້ມທ່ານໄວ້ ເພື່ອບໍ່ໃຫ້ຕີນຂອງທ່ານຕຳກ້ອນຫີນ.’”
42004012	ແຕ່ພຣະເຢຊູເຈົ້າຕອບວ່າ, “ມີຄຳຂຽນໄວ້ໃນພຣະຄຳພີວ່າ, ‘ຢ່າທົດລອງອົງພຣະຜູ້ເປັນເຈົ້າພຣະເຈົ້າຂອງເຈົ້າ.’”
42004013	ເມື່ອມານຮ້າຍທົດລອງພຣະເຢຊູເຈົ້າທຸກປະການແລ້ວ ມັນກໍໜີຈາກພຣະອົງໄປ ຈົນເຖິງເວລາທີ່ມັນມີໂອກາດອີກ.
42004014	ແລ້ວພຣະເຢຊູເຈົ້າ ກໍໄດ້ກັບຄືນມາແຂວງຄາລີເລ ດ້ວຍຣິດອຳນາດຂອງພຣະວິນຍານບໍຣິສຸດເຈົ້າ ຂ່າວເລື່ອງຂອງພຣະອົງໄດ້ຊ່າລືໄປທົ່ວຂົງເຂດນັ້ນ.
42004015	ພຣະອົງໄດ້ສັ່ງສອນໃນທຳມະສາລາຂອງພວກເຂົາ ແລະໄດ້ຮັບຄຳສັນລະເສີນຈາກທຸກຄົນ.
42004016	ແລ້ວພຣະເຢຊູເຈົ້າ ກໍໄດ້ໄປຍັງນາຊາເຣັດ ຊຶ່ງເປັນເມືອງທີ່ພຣະອົງໄດ້ຈະເລີນເຕີບໃຫຍ່ຂຶ້ນນັ້ນ ແລະໃນວັນຊະບາໂຕ ພຣະອົງໄດ້ໄປຍັງທຳມະສາລາຕາມປົກກະຕິ ພຣະອົງໄດ້ຢືນຂຶ້ນເພື່ອຈະອ່ານພຣະຄຳພີ.
42004017	ແລະ ເຂົາກໍໄດ້ຍື່ນໜັງສືມ້ວນຂອງຜູ້ທຳນວາຍເອຊາຢາ ໃຫ້ພຣະອົງອ່ານ ເມື່ອພຣະອົງພືໜັງສືມ້ວນອອກ ກໍພົບຂໍ້ຄວາມທີ່ຂຽນໄວ້ວ່າ,
42004018	“ພຣະວິນຍານຂອງອົງພຣະຜູ້ເປັນເຈົ້າ ຊົງສະຖິດຢູ່ເທິງຂ້ານ້ອຍ ເພາະພຣະອົງໄດ້ຫົດສົງແຕ່ງຕັ້ງຂ້ານ້ອຍໄວ້ ໃຫ້ປະກາດຂ່າວປະເສີດແກ່ຄົນຍາກຈົນ. ພຣະອົງໃຊ້ຂ້ານ້ອຍໄປປະກາດ ອິດສະຫລະພາບ ແກ່ຄົນທັງຫລາຍທີ່ຖືກຈຳຈອງ ແລະ ຄົນຕາບອດຈະເຫັນຮຸ່ງອີກ ປົດປ່ອຍຜູ້ຖືກກົດຂີ່ໃຫ້ເປັນອິດສະຫລະ
42004019	ແລະ ໃຫ້ປະກາດປີທີ່ອົງພຣະຜູ້ເປັນເຈົ້າ ຈະເມດຕານັ້ນ.”
42004020	ແລ້ວພຣະເຢຊູເຈົ້າກໍໄດ້ກໍ້ໜັງສືມ້ວນ ຍື່ນຄືນໃຫ້ແກ່ຜູ້ທີ່ມີໜ້າທີ່ເກັບຮັກສາໄວ້ ແລະນັ່ງລົງ ທຸກຄົນໃນທຳມະສາລາຕ່າງກໍຈ້ອງຕາເບິ່ງພຣະອົງ
42004021	ແລະ ພຣະອົງກ່າວແກ່ພວກເຂົາວ່າ, “ພຣະທຳຕອນນີ້ໄດ້ສຳເລັດເປັນຈິງໃນວັນນີ້ ຕາມທີ່ພວກເຈົ້າໄດ້ຍິນນັ້ນແຫລະ.”
42004022	ທຸກຄົນກໍກ່າວຊົມເຊີຍພຣະອົງ ແລະປະທັບໃຈໃນຖ້ອຍຄຳອັນອ່ອນຫວານ ຊຶ່ງອອກມາຈາກປາກຂອງພຣະອົງ ພວກເຂົາຈຶ່ງເວົ້າວ່າ, “ລາວບໍ່ແມ່ນລູກຊາຍຂອງໂຢເຊັບບໍ?”
42004023	ພຣະອົງຊົງກ່າວແກ່ພວກເຂົາວ່າ, “ພວກເຈົ້າຄົງຈະກ່າວຄຳສຸພາສິດຂໍ້ນີ້ ຕໍ່ເຮົາເປັນແນ່ຄືວ່າ, ‘ທ່ານໝໍເອີຍ, ຈົ່ງປົວຕົວເອງໃຫ້ດີ’ ຄື ‘ບັນດາການ ຊຶ່ງພວກເຮົາໄດ້ຍິນວ່າ ທ່ານໄດ້ກະທຳໃນເມືອງກາເປນາອູມ ຈົ່ງເຮັດໃນເມືອງຂອງຕົນທີ່ນີ້ເໝືອນກັນ.’”
42004024	ແລ້ວພຣະອົງກໍກ່າວອີກວ່າ, “ເຮົາບອກພວກເຈົ້າຕາມຄວາມຈິງວ່າ ບໍ່ມີຜູ້ທຳນວາຍຄົນໃດດອກ ທີ່ໄດ້ຮັບຄວາມເຄົາຣົບນັບຖືໃນບ້ານເມືອງຂອງຕົນ.”
42004025	“ເຮົາບອກພວກເຈົ້າຕາມຄວາມຈິງວ່າ, ໃນສະໄໝຂອງເອລີຢາ ເມື່ອຝົນບໍ່ຕົກສາມປີເຄິ່ງ ຊຶ່ງເປັນເຫດໃຫ້ເກີດການອຶດຢາກຢ່າງຮ້າຍແຮງທົ່ວດິນແດນນັ້ນ ໄດ້ມີແມ່ໝ້າຍຫລາຍຄົນໃນຊາດອິດສະຣາເອນ.
42004026	ແຕ່ເອລີຢາບໍ່ໄດ້ຖືກໃຊ້ໄປຫາໃຜຈັກຄົນ ໃນພວກແມ່ໝ້າຍເຫລົ່ານີ້ ນອກຈາກແມ່ໝ້າຍຜູ້ໜຶ່ງ ຢູ່ທີ່ເມືອງຊາເຣັບຕາແຂວງຊີໂດນແຕ່ເທົ່ານັ້ນ.
42004027	ໃນສະໄໝຂອງຜູ້ທຳນວາຍເອລີຊາ ໄດ້ມີຄົນຂີ້ທູດຕັ້ງຫລາຍຄົນໃນຊາດອິດສະຣາເອນ, ແຕ່ບໍ່ມີຜູ້ໃດໃນພວກເຂົາ ໄດ້ຮັບການຊຳລະໃຫ້ສະອາດດີ ນອກຈາກນາອາມານ ຊາວຊີເຣຍແຕ່ເທົ່ານັ້ນ.”
42004028	ເມື່ອປະຊາຊົນໃນທຳມະສາລາໄດ້ຍິນເຊັ່ນນີ້ ພວກເຂົາກໍຄຽດຮ້າຍທີ່ສຸດ.
42004029	ພວກເຂົາໄດ້ລຸກຂຶ້ນ ຊຸກພຣະເຢຊູເຈົ້າອອກໄປຈາກເມືອງ ແລະນຳພຣະອົງໄປຍັງແງ່ຜາຊັນ ທີ່ເມືອງຂອງພວກເຂົາຕັ້ງຢູ່ນັ້ນ ເພື່ອໝາຍຈະຊຸກພຣະອົງລົງ.
42004030	ແຕ່ພຣະອົງຍ່າງຜ່ານທ່າມກາງປະຊາຊົນໜີໄປໄດ້.
42004031	ແລ້ວພຣະເຢຊູຄຣິດເຈົ້າ ກໍໄດ້ໄປຍັງເມືອງກາເປນາອູມ ໃນແຂວງຄາລີເລ ແລະຢູ່ໃນເມືອງນີ້ ພຣະອົງໄດ້ສັ່ງສອນປະຊາຊົນໃນວັນຊະບາໂຕ.
42004032	ພວກເຂົາທຸກຄົນຕ່າງກໍປະຫລາດໃຈ ໃນຄຳສອນຂອງພຣະອົງ ເພາະພຣະອົງສອນດ້ວຍຣິດອຳນາດ.
42004033	ໃນທຳມະສາລານັ້ນ ໄດ້ມີຊາຍທີ່ຜີມານຮ້າຍເຂົ້າສິງຢູ່ຄົນໜຶ່ງ ມັນຮ້ອງຂຶ້ນດ້ວຍສຽງດັງວ່າ,
42004034	“ເຢຊູໄທນາຊາເຣັດເອີຍ, ທ່ານມາຫຍຸ້ງກ່ຽວກັບພວກເຮົາເຮັດຫຍັງ? ທ່ານມາທຳລາຍພວກເຮົາຊັ້ນບໍ? ພວກເຮົາຮູ້ແລ້ວວ່າທ່ານແມ່ນຜູ້ໃດ ກໍແມ່ນຜູ້ບໍຣິສຸດຂອງພຣະເຈົ້າ.”
42004035	ພຣະເຢຊູເຈົ້າສັ່ງຫ້າມມັນວ່າ, “ມິດແມ ອອກຈາກຄົນນີ້ສາ” ຜີມານຮ້າຍໄດ້ເຮັດໃຫ້ຊາຍຄົນນີ້ລົ້ມລົງຕໍ່ໜ້າພວກເຂົາ ແລະອອກໄປຈາກລາວໂດຍບໍ່ໄດ້ທຳຮ້າຍແຕ່ຢ່າງໃດ.
42004036	ປະຊາຊົນທຸກຄົນຕ່າງກໍງຶດປະຫລາດໃຈ ແລະເວົ້າກັນວ່າ, “ຄຳເວົ້ານີ້ເປັນຢ່າງໃດໜໍ ເພາະວ່າເພິ່ນໄດ້ສັ່ງຜີຊົ່ວຮ້າຍເຫລົ່ານີ້ດ້ວຍອຳນາດແລະຣິດເດດ ແລ້ວພວກມັນກໍອອກໜີໄປ”
42004037	ແລ້ວຊື່ສຽງຂອງພຣະເຢຊູເຈົ້າ ກໍຊ່າລືໄປທົ່ວທຸກບ່ອນໃນຂົງເຂດນັ້ນ.
42004038	ແລ້ວພຣະເຢຊູເຈົ້າ ກໍຈາກທຳມະສາລາ ແລະເຂົ້າໄປເຮືອນຂອງຊີໂມນ ແມ່ເມຍຂອງຊີໂມນບໍ່ສະບາຍເພາະໄຂ້ຂຶ້ນສູງ ແລະພວກເຂົາກໍໄດ້ອ້ອນວອນພຣະເຢຊູເຈົ້າໃຫ້ຊົງໂຜດຮັກສານາງ.
42004039	ພຣະອົງມາຢືນຢູ່ຂ້າງນາງ ແລະສັ່ງໄຂ້ນັ້ນໃຫ້ໜີໄປ, ໄຂ້ກໍຫາຍໜີໄປຈາກນາງ ແລະທັນໃດນັ້ນ ນາງກໍລຸກຂຶ້ນບົວລະບັດຮັບໃຊ້ພຣະອົງກັບພວກສາວົກ.
42004040	ພໍຕາເວັນຕົກດິນ ຜູ້ທີ່ມີໝູ່ເພື່ອນບໍ່ສະບາຍຍ້ອນພະຍາດໂຣຄາຕ່າງໆ ກໍໄດ້ນຳຄົນເຫລົ່ານັ້ນມາຫາພຣະເຢຊູເຈົ້າ ພຣະອົງວາງມືໃສ່ເທິງພວກເຂົາທຸກຄົນ ແລະຊົງໂຜດໃຫ້ພວກເຂົາຫາຍດີ.
42004041	ບັນດາຜີມານຮ້າຍກໍອອກໄປຈາກຫລາຍຄົນໂດຍຮ້ອງແຜດສຽງວ່າ, “ທ່ານເປັນພຣະບຸດຂອງພຣະເຈົ້າ.” ແຕ່ພຣະເຢຊູເຈົ້າຫ້າມເດັດຂາດບໍ່ໃຫ້ພວກມັນເວົ້າອີກຕໍ່ໄປ ເພາະພວກມັນຮູ້ດີວ່າ ພຣະອົງເປັນພຣະຄຣິດ.
42004042	ພໍຮຸ່ງເຊົ້າມາ ພຣະເຢຊູເຈົ້າກໍຈາກເມືອງໄປຖິ່ນແຫ້ງແລ້ງກັນດານ ບ່ອນທີ່ງຽບສະຫງັດ ຝ່າຍປະຊາຊົນຕ່າງກໍຊອກຫາພຣະອົງ ແລະເມື່ອພົບພຣະອົງແລ້ວ ພວກເຂົາກໍໜ່ວງໜ່ຽວພຣະອົງໄວ້ບໍ່ໃຫ້ຈາກພວກເຂົາໄປ.
42004043	ແຕ່ພຣະອົງກ່າວແກ່ພວກເຂົາວ່າ, “ເຮົາຕ້ອງປະກາດຂ່າວປະເສີດ ເລື່ອງອານາຈັກຂອງພຣະເຈົ້າໃນເມືອງອື່ນເໝືອນກັນ ທີ່ພຣະເຈົ້າຊົງໃຊ້ເຮົາມາ ກໍເພາະພາລະກິດນີ້ແຫລະ.”
42004044	ແລ້ວພຣະອົງໄດ້ເທດສະໜາປ່າວປະກາດ ຕາມທຳມະສາລາຕ່າງໆໃນແຂວງຢູດາຍ.
42005001	ວັນໜຶ່ງ ຂະນະທີ່ພຣະເຢຊູເຈົ້າຢືນຢູ່ທີ່ແຄມທະເລສາບເຄັນເນຊາເຣັດ ປະຊາຊົນກໍບຸບຽດກັນເຂົ້າມາຫາພຣະອົງ ເພື່ອຟັງພຣະທຳຂອງພຣະເຈົ້າ.
42005002	ພຣະອົງຫລຽວເຫັນເຮືອສອງລຳຈອດໄວ້ຢູ່ແຄມຝັ່ງ ຄົນຫາປາໄດ້ອອກໄປຈາກເຮືອນັ້ນ ແລ້ວພວກເຂົາກຳລັງລ້າງມອງຢູ່.
42005003	ພຣະເຢຊູເຈົ້າຈຶ່ງເຂົ້າໄປໃນເຮືອລຳໜຶ່ງ ຊຶ່ງເປັນຂອງຊີໂມນ ແລະບອກໃຫ້ເພິ່ນຖອຍເຮືອອອກຫ່າງຈາກຝັ່ງໜ້ອຍໜຶ່ງ ແລ້ວພຣະອົງກໍນັ່ງລົງໃນເຮືອ ແລະສັ່ງສອນປະຊາຊົນ.
42005004	ເມື່ອພຣະອົງສັ່ງສອນຈົບແລ້ວ ຈຶ່ງກ່າວແກ່ຊີໂມນວ່າ, “ຈົ່ງຖອຍເຮືອອອກໄປສູ່ບ່ອນນໍ້າເລິກ ແລະຢ່ອນມອງຂອງພວກເຈົ້າລົງຈັບປາ.”
42005005	ຊີໂມນຕອບວ່າ, “ພຣະອາຈານເອີຍ ພວກຂ້ານ້ອຍໄດ້ຫາຕະຫລອດຄືນ ຈົນອິດເມື່ອຍ ແລະບໍ່ໄດ້ຫຍັງເລີຍ, ແຕ່ເພື່ອເຫັນແກ່ທ່ານບອກ ຂ້ານ້ອຍກໍຈະຢ່ອນມອງລົງຕາມຄຳຂອງນາຍ.”
42005006	ດັ່ງນັ້ນ ພວກເພິ່ນຈຶ່ງໄດ້ຢ່ອນມອງລົງ ແລະຖືກປາຈຳນວນຫລວງຫລາຍ ຈົນມອງຂອງພວກເພິ່ນກຳລັງຈະຂາດ.
42005007	ພວກເພິ່ນກວັກມືເອົາໝູ່ ທີ່ຢູ່ເຮືອລຳອື່ນໃຫ້ມາຊ່ວຍ ພວກເຂົາຈຶ່ງມາຊ່ວຍ ແລະໄດ້ປາເຕັມເຮືອທັງສອງລຳ ຈົນເຮືອແຊມເກືອບຫລົ້ມ.
42005008	ເມື່ອຊີໂມນເປໂຕເຫັນເຫດການທີ່ເກີດຂຶ້ນແລ້ວ ເພິ່ນກໍຂາບລົງທີ່ຕີນຂອງພຣະເຢຊູເຈົ້າ ແລະກ່າວວ່າ, “ພຣະອົງເຈົ້າເອີຍ, ຂໍໄປໃຫ້ຫ່າງຈາກຂ້ານ້ອຍທ້ອນ ເພາະຂ້ານ້ອຍເປັນຄົນບາບ.”
42005009	ເປໂຕກັບໝູ່ເພື່ອນຄົນອື່ນໆຂອງເພິ່ນ ທີ່ຢູ່ນຳກັນໄດ້ງຶດປະຫລາດໃຈ ທີ່ພວກເພິ່ນຈັບປາໄດ້ຢ່າງຫລວງຫລາຍເຊັ່ນນີ້.
42005010	ຢາໂກໂບ ແລະ ໂຢຮັນລູກຊາຍຂອງເຊເບດາຍ ຜູ້ຮ່ວມງານຂອງຊີໂມນ ກໍປະຫລາດໃຈເໝືອນກັນ ແລ້ວພຣະເຢຊູເຈົ້າກໍກ່າວແກ່ຊີໂມນວ່າ, “ຢ່າສູ່ຢ້ານ ຕັ້ງແຕ່ນີ້ໄປເຈົ້າຈະເປັນຜູ້ຫາຄົນ.”
42005011	ເມື່ອພວກເພິ່ນນຳເຮືອມາເຖິງແຄມຝັ່ງແລ້ວ ພວກເພິ່ນກໍໄດ້ສະຫລະທຸກສິ່ງ ແລະຕິດຕາມພຣະເຢຊູເຈົ້າໄປ.
42005012	ເມື່ອພຣະເຢຊູເຈົ້າຢູ່ໃນເມືອງໜຶ່ງ ກໍມີຊາຍຄົນໜຶ່ງເປັນພະຍາດຂີ້ທູດເຕັມຕົວ ເມື່ອເຫັນພຣະເຢຊູເຈົ້າ ລາວຈຶ່ງກົ້ມຂາບລົງຕໍ່ໜ້າພຣະອົງ ແລະອ້ອນວອນຂໍວ່າ, “ພຣະອົງເຈົ້າເອີຍ ຖ້າທ່ານພໍໃຈ ກໍສາມາດເຮັດໃຫ້ຂ້ານ້ອຍດີສະອາດໄດ້”
42005013	ພຣະເຢຊູເຈົ້າເດ່ມືອອກແຕະຕ້ອງລາວ ແລະກ່າວວ່າ, “ເຮົາພໍໃຈແລ້ວ ຈົ່ງດີສະອາດສາ” ໃນທັນໃດນັ້ນ ພະຍາດຂີ້ທູດກໍຫາຍໄປຈາກຊາຍຄົນນັ້ນ.
42005014	ແລ້ວພຣະເຢຊູເຈົ້າ ກໍສັ່ງລາວວ່າ, “ຢ່າເວົ້າເລື່ອງນີ້ສູ່ຜູ້ໃດຟັງ ແຕ່ຈົ່ງໄປສະແດງຕົວຕໍ່ປະໂຣຫິດ ໃຫ້ເພິ່ນກວດເບິ່ງເຈົ້າ ແລະຈົ່ງຖວາຍເຄື່ອງບູຊາຕາມທີ່ໂມເຊໄດ້ສັ່ງໄວ້ ເພື່ອພິສູດໃຫ້ທຸກຄົນເຫັນວ່າ ເຈົ້າດີສະອາດແລ້ວ.”
42005015	ແຕ່ຊື່ສຽງຂອງພຣະເຢຊູເຈົ້າ ກໍໄດ້ຊ່າລືໄປອີກທົ່ວທຸກແຫ່ງ ແລະປະຊາຊົນກໍມາເຕົ້າໂຮມກັນ ເພື່ອຟັງພຣະອົງ ແລະຮັບການຊົງໂຜດຮັກສາພະຍາດໂຣຄາຕ່າງໆຂອງພວກຕົນໃຫ້ຫາຍດີ.
42005016	ແຕ່ພຣະອົງໄດ້ໜີໄປສະຖານທີ່ປ່ຽວ ແລະພາວັນນາອະທິຖານ.
42005017	ວັນໜຶ່ງ ພຣະເຢຊູເຈົ້າກຳລັງສັ່ງສອນຢູ່ ພວກຟາຣີຊາຍແລະພວກທຳມະຈານບາງຄົນ ກໍນັ່ງຢູ່ໃນທີ່ນັ້ນດ້ວຍ ພວກເຂົາມາແຕ່ທຸກບ້ານຈາກແຂວງຄາລີເລ, ຈາກແຂວງຢູດາຍ ແລະຈາກນະຄອນເຢຣູຊາເລັມ. ຣິດເດດອຳນາດຂອງອົງພຣະຜູ້ເປັນເຈົ້າ ກໍສະຖິດຢູ່ກັບພຣະອົງ ເພື່ອໂຜດຄົນເຈັບໄຂ້ໄດ້ປ່ວຍໃຫ້ດີພະຍາດ.
42005018	ແລ້ວກໍມີບາງຄົນຫາມຄົນເປ້ຍຜູ້ໜຶ່ງ ນອນຢູ່ເທິງບ່ອນນອນມາ ແລະຊອກຫາທາງນຳລາວເຂົ້າໄປໃນເຮືອນ ເພື່ອວາງລາວຕໍ່ໜ້າພຣະເຢຊູເຈົ້າ.
42005019	ເມື່ອຫາທາງເຂົ້າບໍ່ໄດ້ເພາະມີຄົນຫລາຍ ພວກເຂົາຈຶ່ງຂຶ້ນໄປທີ່ເທິງຫລັງຄາເຮືອນ ແລະຢ່ອນຄົນເປ້ຍກັບທັງບ່ອນນອນ ລົງຕາມປ່ອງດິນຂໍຕໍ່ໜ້າພຣະເຢຊູເຈົ້າ ທ່າມກາງປະຊາຊົນ.
42005020	ເມື່ອພຣະເຢຊູເຈົ້າໄດ້ເຫັນຄວາມເຊື່ອຂອງພວກເຂົາ ພຣະອົງຈຶ່ງກ່າວແກ່ຄົນເປ້ຍນັ້ນວ່າ, “ຊາຍເອີຍ ບາບກຳທັງຫລາຍຂອງເຈົ້າໄດ້ຮັບການອະໄພແລ້ວ.”
42005021	ພວກທຳມະຈານກັບພວກຟາຣີຊາຍ ຈຶ່ງເລີ່ມຄິດວ່າ, “ຄົນນີ້ແມ່ນຜູ້ໃດ ທີ່ກຳລັງເວົ້າໝິ່ນປະໝາດພຣະເຈົ້າ? ມີແຕ່ພຣະເຈົ້າເທົ່ານັ້ນທີ່ອະໄພບາບກຳໄດ້.”
42005022	ພຣະເຢຊູເຈົ້າຮູ້ຄວາມຄິດຂອງພວກເຂົາ ຈຶ່ງກ່າວຕໍ່ພວກເຂົາວ່າ, “ເປັນຫຍັງພວກເຈົ້າຈຶ່ງຄິດເຊັ່ນນັ້ນ
42005023	ອັນໃດງ່າຍກວ່າ ທີ່ຈະເວົ້າວ່າ, ‘ບາບກຳຂອງເຈົ້າໄດ້ຮັບການອະໄພແລ້ວ’ ຫລືຈະເວົ້າວ່າ, ‘ຈົ່ງລຸກຂຶ້ນ ແລະຍ່າງໄປ’
42005024	ແຕ່ເຮົາຢາກໃຫ້ພວກເຈົ້າເຫັນວ່າ ບຸດມະນຸດມີສິດອຳນາດເທິງແຜ່ນດິນໂລກ ໃຫ້ອະໄພບາບກຳຂອງມະນຸດໄດ້.” ດັ່ງນັ້ນ ພຣະອົງຈຶ່ງກ່າວແກ່ຄົນເປ້ຍວ່າ, “ເຮົາສັ່ງເຈົ້າໃຫ້ລຸກຂຶ້ນ ຍົກເອົາບ່ອນນອນຂອງເຈົ້າ ແລະເມືອເຮືອນສາ.”
42005025	ໃນທັນໃດນັ້ນ ຄົນເປ້ຍກໍລຸກຂຶ້ນຕໍ່ໜ້າພວກເຂົາທຸກຄົນ ຍົກເອົາບ່ອນນອນຂອງຕົນ ແລະກັບເມືອເຮືອນພ້ອມທັງສັນລະເສີນພຣະເຈົ້າ.
42005026	ພວກເຂົາທຸກຄົນຕ່າງກໍງຶດປະຫລາດໃຈຫລາຍທີ່ສຸດ ແລະກ່າວສັນລະເສີນພຣະເຈົ້າ. ດ້ວຍຄວາມຢ້ານຢ່າງເຕັມທີ່ຢູ່ນັ້ນ ພວກເຂົາກໍເວົ້າວ່າ, “ວັນນີ້ ພວກເຮົາໄດ້ເຫັນສິ່ງທີ່ເຫລືອເຊື່ອ.”
42005027	ຫລັງຈາກເຫດການນີ້ແລ້ວ, ພຣະເຢຊູເຈົ້າກໍອອກໄປ ແລະ ເຫັນຄົນເກັບພາສີຜູ້ໜຶ່ງຊື່ວ່າ ເລວີ, ນັ່ງຢູ່ທີ່ດ່ານພາສີ ພຣະເຢຊູເຈົ້າກ່າວແກ່ລາວວ່າ, “ຈົ່ງຕາມເຮົາມາ.”
42005028	ຝ່າຍເລວີກໍສະຫລະໝົດທຸກສິ່ງ ລຸກຂຶ້ນ ແລະຕາມພຣະອົງໄປ.
42005029	ແລ້ວເລວີກໍໄດ້ຈັດງານກິນລ້ຽງອັນໃຫຍ່ຂຶ້ນ ໃນເຮືອນຂອງຕົນເພື່ອເປັນກຽດແກ່ພຣະເຢຊູເຈົ້າ ແລະມີຄົນເກັບພາສີກັບຄົນອື່ນອີກ ຈຳນວນຫລວງຫລາຍມາຮ່ວມນຳດ້ວຍ.
42005030	ພວກຟາຣີຊາຍກັບພວກທຳມະຈານ ຜູ້ທີ່ເປັນຝ່າຍຂອງພວກເຂົາ ໄດ້ຈົ່ມຕຳໜິຕໍ່ພວກສາວົກຂອງພຣະເຢຊູເຈົ້າ, ພວກເຂົາຖາມວ່າ, “ເປັນຫຍັງພວກເຈົ້າຈຶ່ງກິນແລະດື່ມກັບຄົນເກັບພາສີ ແລະຄົນນອກສິນທຳ?”
42005031	ພຣະເຢຊູເຈົ້າຕອບພວກເຂົາວ່າ, “ຄົນທີ່ມີສຸຂະພາບດີບໍ່ຕ້ອງການໝໍ ມີແຕ່ຄົນເຈັບປ່ວຍເທົ່ານັ້ນທີ່ຕ້ອງການໝໍ.
42005032	ເຮົາບໍ່ໄດ້ມາເພື່ອເອີ້ນເອົາຄົນສິນທຳ, ແຕ່ມາເອີ້ນເອົາຄົນນອກສິນທຳໃຫ້ຖິ້ມໃຈເກົ່າເອົາໃຈໃໝ່.”
42005033	ແລ້ວບາງຄົນກໍເວົ້າຕໍ່ພຣະເຢຊູເຈົ້າວ່າ, “ພວກສິດຂອງໂຢຮັນຖືສິນອົດອາຫານຢູ່ເລື້ອຍ ແລະເຮັດພິທີພາວັນນາອະທິຖານ ແລະສິດຂອງພວກຟາຣີຊາຍກໍເຮັດເໝືອນກັນ ສ່ວນສາວົກຂອງທ່ານແລ້ວພັດກິນແລະດື່ມ.”
42005034	ພຣະເຢຊູເຈົ້າຕອບວ່າ, “ເຈົ້າຄິດວ່າ ຈະໃຫ້ບັນດາເພື່ອນຂອງເຈົ້າບ່າວຕ້ອງອົດອາຫານຢູ່ບໍ? ໃນເມື່ອເຈົ້າບ່າວຍັງຢູ່ກັບພວກເຂົາ?
42005035	ແຕ່ຈະມີວັນໜຶ່ງມາເຖິງ ເມື່ອເຈົ້າບ່າວຈະຕ້ອງພາກຈາກພວກເຂົາໄປ ເມື່ອນັ້ນແຫລະ ພວກເຂົາຈະຖືສິນອົດອາຫານ.”
42005036	ແລ້ວພຣະອົງຍັງໄດ້ກ່າວຄຳອຸປະມານີ້ສູ່ພວກເຂົາຟັງວ່າ, “ບໍ່ມີຜູ້ໃດດອກ ທີ່ຈີກເສື້ອຜ້າໃໝ່ ເພື່ອໃຊ້ຕາບເສື້ອຜ້າເກົ່າ ຖ້າເຮັດດັ່ງນັ້ນ ກໍຈະເຮັດໃຫ້ເສື້ອຜ້າໃໝ່ຂາດເສຍໄປ ແລະຜ້າຕ່ອນໃໝ່ກໍຈະບໍ່ສົມກັບເສື້ອເກົ່າ.
42005037	ບໍ່ມີຜູ້ໃດດອກ ທີ່ເອົານໍ້າອະງຸ່ນ ໃໝ່ໃສ່ຖົງໜັງເກົ່າ, ເພາະນໍ້າອະງຸ່ນໃໝ່ຈະເຮັດໃຫ້ຖົງໜັງຂາດ, ນໍ້າອະງຸ່ນຈະໄຫລອອກ ແລະຖົງໜັງກໍຈະເສຍໄປເໝືອນກັນ.
42005038	ແຕ່ນໍ້າອະງຸ່ນໃໝ່ຕ້ອງໃສ່ໄວ້ໃນຖົງໜັງໃໝ່
42005039	ແລະບໍ່ມີຜູ້ໃດດອກ ທີ່ຢາກຈະໄດ້ນໍ້າອະງຸ່ນໃໝ່ ຫລັງຈາກດື່ມນໍ້າອະງຸ່ນເກົ່າແລ້ວ ເພິ່ນຍ່ອມເວົ້າວ່າ, ‘ອັນເກົ່ານັ້ນແຫລະ ດີກວ່າ.’”
42006001	ວັນໜຶ່ງ ໃນວັນຊະບາໂຕ ພຣະເຢຊູເຈົ້າກຳລັງຍ່າງຜ່ານທົ່ງນາ ພວກສາວົກຂອງພຣະອົງໄດ້ເດັດເອົາຮວງເຂົ້າ ແລະເກັດກິນ.
42006002	ພວກຟາຣີຊາຍບາງຄົນຈຶ່ງເວົ້າວ່າ, “ເປັນຫຍັງພວກເຈົ້າຈຶ່ງເຮັດໃນສິ່ງທີ່ກົດບັນຍັດຂອງພວກເຮົາບໍ່ອະນຸຍາດໃຫ້ເຮັດໃນວັນຊະບາໂຕ?”
42006003	ພຣະເຢຊູເຈົ້າຕອບພວກເຂົາວ່າ, “ພວກເຈົ້າບໍ່ໄດ້ອ່ານບໍກ່ຽວກັບສິ່ງທີ່ດາວິດໄດ້ເຮັດເມື່ອລາວ ແລະຄົນຂອງຕົນຫິວເຂົ້າ?
42006004	ຄືລາວໄດ້ເຂົ້າໄປໃນທີ່ສະຖິດຂອງພຣະເຈົ້າ ເອົາເຂົ້າຈີ່ທີ່ໄດ້ຖວາຍແກ່ພຣະເຈົ້າມາກິນ ແລະຍັງແບ່ງປັນໃຫ້ພັກພວກຂອງຕົນກິນດ້ວຍ, ຊຶ່ງກົດບັນຍັດຫ້າມບໍ່ໃຫ້ຜູ້ໃດກິນເຂົ້າຈີ່ນີ້ ນອກຈາກປະໂຣຫິດເທົ່ານັ້ນ.”
42006005	ແລ້ວພຣະເຢຊູເຈົ້າກໍໄດ້ບອກພວກເຂົາວ່າ, “ບຸດມະນຸດເປັນອົງພຣະຜູ້ເປັນເຈົ້າຂອງວັນຊະບາໂຕ.”
42006006	ໃນວັນຊະບາໂຕອີກວັນໜຶ່ງ ພຣະເຢຊູເຈົ້າໄດ້ເຂົ້າໄປໃນທຳມະສາລາ ແລະສັ່ງສອນໃນທີ່ນັ້ນ ມີຊາຍຄົນໜຶ່ງທີ່ມືເບື້ອງຂວາລີບ.
42006007	ພວກທຳມະຈານກັບພວກຟາຣີຊາຍບາງຄົນ ຢາກຫາຂໍ້ຟ້ອງພຣະເຢຊູເຈົ້າວ່າ ເຮັດຜິດ ພວກເຂົາຈຶ່ງຊອມເບິ່ງວ່າ ພຣະອົງຈະໂຜດຮັກສາຄົນໃຫ້ດີພະຍາດໃນວັນຊະບາໂຕຫລືບໍ່.
42006008	ແຕ່ພຣະເຢຊູເຈົ້າ ຮູ້ຈັກຄວາມຄິດຂອງພວກເຂົາ ຈຶ່ງກ່າວແກ່ຊາຍມືລີບນັ້ນວ່າ, “ຈົ່ງຢືນຂຶ້ນ ແລະມາທາງໜ້າພີ້.” ຊາຍຄົນນັ້ນຈຶ່ງລຸກຂຶ້ນ ແລະໄປຢືນໃນທີ່ນັ້ນ.
42006009	ແລ້ວພຣະເຢຊູເຈົ້າ ກໍກ່າວແກ່ພວກເຂົາວ່າ, “ເຮົາຂໍຖາມພວກເຈົ້າວ່າ, ‘ກົດວັນຊະບາໂຕຂອງພວກເຮົາອະນຸຍາດໃຫ້ພວກເຮົາເຮັດດີ ຫລືເຮັດຊົ່ວ? ໃຫ້ຊ່ວຍຊີວິດໄວ້ ຫລືໃຫ້ທຳລາຍຊີວິດຖິ້ມ?’”
42006010	ພຣະອົງຫລຽວເບິ່ງໜ້າພວກເຂົາທຸກຄົນແລ້ວກ່າວ ແກ່ຊາຍມືລີບວ່າ, “ຈົ່ງຢຽດມືເຈົ້າອອກ” ຊາຍມືລີບຢຽດມືຂອງຕົນອອກ ແລະມືຂອງລາວກໍດີເປັນປົກກະຕິ.
42006011	ຝ່າຍຄົນເຫລົ່ານັ້ນກໍເຕັມໄປດ້ວຍຄວາມຄຽດແຄ້ນ ແລະໄດ້ປຶກສາກັນວ່າຈະເຮັດຢ່າງໃດກັບພຣະເຢຊູເຈົ້າ.
42006012	ໃນເວລານັ້ນ, ພຣະເຢຊູເຈົ້າໄດ້ຂຶ້ນໄປເທິງພູໜ່ວຍໜຶ່ງ ເພື່ອພາວັນນາອະທິຖານ ແລະໃຊ້ເວລາພາວັນນາອະທິຖານຕໍ່ພຣະເຈົ້າຢູ່ທີ່ນັ້ນຕະຫລອດຄືນ.
42006013	ຄັນຮຸ່ງເຊົ້າແລ້ວ, ພຣະອົງໄດ້ເອີ້ນບັນດາສາວົກມາຫາພຣະອົງ ແລະໃນພວກເຂົາພຣະອົງເລືອກເອົາສິບສອງຄົນ ແລ້ວພຣະອົງຊົງຕັ້ງຊື່ໃຫ້ວ່າ ອັກຄະສາວົກ.
42006014	ຄືຊີໂມນ (ທີ່ພຣະອົງຕັ້ງຊື່ໃຫ້ວ່າ, “ເປໂຕ”) ແລະ ອັນເດອານ້ອງຊາຍຂອງຕົນ, ຢາໂກໂບ ແລະ ໂຢຮັນ, ຟີລິບ ແລະ ບາຣະໂທໂລມາຍ,
42006015	ມັດທາຍ ແລະ ໂທມາ, ຢາໂກໂບລູກຊາຍຂອງອາລະຟາຍ, ຊີໂມນ (ຜູ້ທີ່ເອີ້ນກັນວ່າ, “ເຊໂລເຕ”)
42006016	ຢູດາລູກຊາຍຂອງຢາໂກໂບ ແລະ ຢູດາອິດສະກາຣີອົດຜູ້ທີ່ທໍລະຍົດຕໍ່ພຣະເຢຊູເຈົ້າ.
42006017	ເມື່ອພຣະເຢຊູເຈົ້າກັບພວກສາວົກຂອງພຣະອົງລົງມາແຕ່ພູແລ້ວ ກໍຢຸດຢືນຢູ່ທີ່ຮາບພຽງແຫ່ງໜຶ່ງ ໃນບ່ອນນັ້ນ ມີລູກສິດຂອງພຣະອົງຕັ້ງຫລາຍຄົນພ້ອມດ້ວຍປະຊາຊົນຈຳນວນຫລວງຫລາຍ ທີ່ມາຈາກທົ່ວທັງແຂວງຢູດາຍ ຈາກນະຄອນເຢຣູຊາເລັມ ແລະຈາກຝັ່ງທະເລຂອງເມືອງຕີເຣກັບເມືອງຊີໂດນ,
42006018	ພວກເຂົາມາເພື່ອຟັງພຣະອົງ ແລະເພື່ອໃຫ້ພຣະອົງຊົງໂຜດຮັກສາໃຫ້ດີພະຍາດໂຣຄາຂອງພວກເຂົາ ແລະບັນດາຜູ້ທີ່ຖືກຜີຊົ່ວຮ້າຍລົບກວນ ກໍຊົງໂຜດໃຫ້ດີເໝືອນກັນ
42006019	ປະຊາຊົນທຸກຄົນຕ່າງກໍພະຍາຍາມແຕະຕ້ອງພຣະອົງ ເພາະຣິດອຳນາດອອກຈາກພຣະອົງ ແລະຊົງໂຜດຮັກສາພະຍາດໂຣຄາຂອງພວກເຂົາທຸກຄົນໃຫ້ຫາຍດີ.
42006020	ເມື່ອພຣະເຢຊູເຈົ້າແນມເບິ່ງພວກສາວົກຂອງພຣະອົງແລ້ວ ກໍກ່າວວ່າ, “ພວກເຈົ້າທີ່ຍາກຈົນກໍເປັນສຸກ, ເພາະອານາຈັກຂອງພຣະເຈົ້າ ເປັນຂອງພວກເຈົ້າ
42006021	ພວກເຈົ້າທີ່ອຶດຢາກດຽວນີ້ ກໍເປັນສຸກ, ເພາະວ່າ ພຣະເຈົ້າຈະຊົງໂຜດ ໃຫ້ພວກເຈົ້າອີ່ມເຕັມ ພວກເຈົ້າທີ່ຮ້ອງໄຫ້ດຽວນີ້ກໍເປັນສຸກ, ເພາະວ່າ ພວກເຈົ້າຈະໄດ້ຫົວ”
42006022	“ເມື່ອໃດຄົນທັງຫລາຍກຽດຊັງພວກເຈົ້າ ຂັບໄລ່ພວກເຈົ້າໃຫ້ໜີໄປ ຕິຕຽນນິນທາ ແລະປະຕິເສດຊື່ຂອງພວກເຈົ້າວ່າຊົ່ວ ເພາະພວກເຈົ້າເຫັນແກ່ບຸດມະນຸດ ເມື່ອນັ້ນແຫລະ ພວກເຈົ້າຈະເປັນສຸກ.
42006023	ໃນວັນນັ້ນ ພວກເຈົ້າຈົ່ງຊົມຊື່ນຍິນດີ ແລະຈົ່ງຕື່ນເຕັ້ນດ້ວຍຄວາມຍິນດີ ເພາະເບິ່ງແມ! ບຳເໜັດຂອງພວກເຈົ້າມີບໍຣິບູນຢູ່ໃນສະຫວັນ ເພາະວ່າບັນພະບຸລຸດຂອງພວກເຂົາໄດ້ເຮັດຢ່າງນັ້ນ ແກ່ຜູ້ປະກາດພຣະທຳເໝືອນກັນ”.
42006024	“ແຕ່ວິບັດມີແກ່ພວກເຈົ້າ ຜູ້ເປັນຄົນຮັ່ງມີ, ເພາະພວກເຈົ້າມີຊີວິດຢູ່ຢ່າງສຸກສະບາຍ
42006025	ວິບັດມີແກ່ພວກເຈົ້າ ທີ່ອີ່ມເຕັມດຽວນີ້ ເພາະວ່າພວກເຈົ້າຈະອຶດຢາກ ວິບັດມີແກ່ພວກເຈົ້າ ທີ່ກຳລັງຫົວ ຢູ່ດຽວນີ້ ເພາະພວກເຈົ້າຈະທຸກໂສກ ແລະຮ້ອງໄຫ້”
42006026	“ວິບັດມີແກ່ພວກເຈົ້າ ເມື່ອມີຄົນຍ້ອງຍໍວ່າພວກເຈົ້າດີ ເພາະບັນພະບຸລຸດຂອງພວກເຂົາກໍໄດ້ເວົ້າຢ່າງດຽວກັນນີ້ແຫລະ ແກ່ພວກຜູ້ປະກາດພຣະທຳປອມ.”
42006027	“ແຕ່ເຮົາບອກເລື່ອງນີ້ແກ່ພວກເຈົ້າທີ່ໄດ້ຟັງເຮົາວ່າ, ຈົ່ງຮັກສັດຕູຂອງພວກເຈົ້າ ຈົ່ງເຮັດດີແກ່ຜູ້ທີ່ກຽດຊັງພວກເຈົ້າ,
42006028	ຈົ່ງອວຍພອນຄົນທີ່ປ້ອຍດ່າພວກເຈົ້າ ແລະຈົ່ງພາວັນນາອະທິຖານເພື່ອຄົນທີ່ຂົ່ມເຫັງພວກເຈົ້າ.
42006029	ຖ້າຜູ້ໃດຕົບແກ້ມເຈົ້າເບື້ອງໜຶ່ງ ຈົ່ງປິ່ນໃຫ້ລາວຕົບອີກເບື້ອງໜຶ່ງ ຖ້າຜູ້ໃດຍາດເອົາເສື້ອຊັ້ນນອກຂອງເຈົ້າໄປ ຖ້າເຂົາຈະເອົາເສື້ອຊັ້ນໃນກໍຢ່າຫວງຫ້າມ.
42006030	ຈົ່ງໃຫ້ແກ່ທຸກຄົນທີ່ຂໍຈາກເຈົ້າ ແລະຖ້າຜູ້ໃດເອົາສິ່ງຂອງເຈົ້າໄປ ຢ່າສູ່ທວງຖາມເອົາຄືນ.
42006031	ເຈົ້າຢາກໃຫ້ຄົນອື່ນເຮັດຢ່າງໃດແກ່ເຈົ້າ ຈົ່ງເຮັດຢ່າງນັ້ນແກ່ເຂົາເໝືອນກັນ.”
42006032	“ຖ້າພວກເຈົ້າຮັກຄົນທີ່ຮັກພວກເຈົ້າແຕ່ເທົ່ານັ້ນ ຈະເປັນຄຸນຫຍັງແກ່ພວກເຈົ້າ? ແມ່ນແຕ່ບັນດາຄົນບາບກໍຍັງຮັກ ຜູ້ທີ່ຮັກພວກເຂົາເໝືອນກັນ.
42006033	ແລະ ຖ້າພວກເຈົ້າເຮັດດີ ຕໍ່ຄົນທີ່ເຮັດດີຕໍ່ພວກເຈົ້າແຕ່ເທົ່ານັ້ນ ຈະເປັນຄຸນຫຍັງແກ່ພວກເຈົ້າ? ແມ່ນແຕ່ຄົນບາບທັງຫລາຍກໍຍັງເຮັດຢ່າງນັ້ນເໝືອນກັນ
42006034	ແລະ ຖ້າພວກເຈົ້າໃຫ້ຄົນຢືມ ໂດຍຫວັງຈະໄດ້ຄືນຈາກເຂົາແຕ່ເທົ່ານັ້ນ ຈະເປັນຄຸນຫຍັງແກ່ພວກເຈົ້າ? ແມ່ນແຕ່ຄົນບາບກໍຍັງໃຫ້ຄົນບາບຢືມ ໂດຍຫວັງຈະໄດ້ຮັບຄືນເທົ່າກັນ.
42006035	ຈົ່ງຮັກສັດຕູຂອງພວກເຈົ້າ ຈົ່ງເຮັດດີຕໍ່ພວກເຂົາ, ຈົ່ງໃຫ້ພວກເຂົາຢືມໂດຍບໍ່ຫວັງຈະໄດ້ຮັບຄືນ ແລ້ວພວກເຈົ້າກໍຈະໄດ້ບຳເໜັດອັນຍິ່ງໃຫຍ່ ແລະພວກເຈົ້າກໍຈະເປັນລູກຂອງພຣະເຈົ້າອົງສູງສຸດ ເພາະວ່າພຣະອົງຍັງຊົງໂຜດແກ່ຄົນເນລະຄຸນແລະຄົນຊົ່ວ.
42006036	ເຈົ້າທັງຫລາຍຈົ່ງມີຄວາມເມດຕາປານີ ເໝືອນຢ່າງພຣະບິດາເຈົ້າຂອງພວກເຈົ້າ ຜູ້ຊົງມີຄວາມເມດຕາປານີ.”
42006037	“ຢ່າຕັດສິນຄົນອື່ນ ແລະພຣະເຈົ້າຈະບໍ່ຕັດສິນພວກເຈົ້າ ຢ່າກ່າວໂທດຄົນອື່ນເພື່ອພຣະເຈົ້າຈະບໍ່ກ່າວໂທດພວກເຈົ້າ ຈົ່ງຍົກໂທດໃຫ້ຄົນອື່ນເພື່ອພຣະເຈົ້າຈະຍົກໂທດໃຫ້ພວກເຈົ້າ.
42006038	ຈົ່ງໃຫ້ເຂົາ ແລະພຣະເຈົ້າຈະຊົງໃຫ້ເຈົ້າ ແລະໃນຕັກຂອງເຈົ້າ ຈະໄດ້ຮັບຕວງດ້ວຍເຄື່ອງຜອງຍັດສັ່ນລົງແໜ້ນເຕັມລົ້ນ ເພາະວ່າພວກເຈົ້າຈະຕວງໃຫ້ເຂົາດ້ວຍເຄື່ອງຜອງອັນໃດ ພຣະເຈົ້າຈະຊົງຕວງໃຫ້ພວກເຈົ້າດ້ວຍເຄື່ອງຜອງອັນນັ້ນ.”
42006039	ແລ້ວພຣະເຢຊູເຈົ້າກໍຍັງໄດ້ກ່າວແກ່ພວກເຂົາເປັນຄຳອຸປະມາວ່າ, “ຄົນຕາບອດຈະຈູງຄົນຕາບອດກໍບໍ່ໄດ້ ຖ້າເຂົາເຮັດ ທັງສອງກໍຈະຕົກລົງໃນຂຸມ.
42006040	ສິດບໍ່ຫ່ອນໃຫຍ່ກວ່າຄູຂອງຕົນ, ແຕ່ສິດທຸກຄົນເມື່ອໄດ້ຮັບການຝຶກສອນຢ່າງຄົບຖ້ວນແລ້ວ ກໍຈະເປັນດັ່ງຄູຂອງຕົນ.”
42006041	“ເປັນຫຍັງເຈົ້າຈຶ່ງຫລຽວເຫັນຂີ້ເຫຍື້ອ ທີ່ຢູ່ໃນຕາພີ່ນ້ອງຂອງເຈົ້າ, ແຕ່ໄມ້ທັງທ່ອນຢູ່ໃນຕາຂອງຕົນເອງແລ້ວພັດແນມບໍ່ເຫັນ?
42006042	ດ້ວຍເຫດໃດເຈົ້າຈຶ່ງກ້າເວົ້າຕໍ່ພີ່ນ້ອງຂອງເຈົ້າວ່າ, ‘ພີ່ນ້ອງເອີຍ, ກະຣຸນາໃຫ້ຂ້ອຍເອົາຂີ້ເຫຍື້ອອອກຈາກຕາຂອງເຈົ້າແດ່’ ໃນເມື່ອໄມ້ທັງທ່ອນຍັງຢູ່ໃນຕາຂອງເຈົ້າພັດແນມບໍ່ເຫັນ? ໂອ ຄົນໜ້າຊື່ໃຈຄົດເອີຍ ຈົ່ງເອົາທ່ອນໄມ້ອອກຈາກຕາຂອງເຈົ້າເອງກ່ອນ ແລ້ວເຈົ້າກໍຈະເຫັນແຈ້ງດີ ເພື່ອເຂ່ຍຂີ້ເຫຍື້ອອອກຈາກຕາພີ່ນ້ອງຂອງເຈົ້າ.”
42006043	“ຕົ້ນໄມ້ດີ ບໍ່ຫ່ອນເກີດຜົນບໍ່ດີ ແລະຕົ້ນໄມ້ບໍ່ດີ ກໍບໍ່ຫ່ອນເກີດຜົນດີ.
42006044	ຕົ້ນໄມ້ທຸກຕົ້ນຍ່ອມຮູ້ໄດ້ດ້ວຍຜົນຂອງມັນ ພວກເຈົ້າບໍ່ຫ່ອນເກັບໝາກເດື່ອເທດຈາກຕົ້ນມີໜາມ ແລະບໍ່ຫ່ອນເກັບໝາກອະງຸ່ນຈາກເຄືອໜາມ.
42006045	ຄົນດີຍ່ອມເອົາສິ່ງດີອອກມາຈາກຄັງດີແຫ່ງໃຈຂອງຕົນ ຄົນຊົ່ວຍ່ອມເອົາສິ່ງຊົ່ວອອກມາຈາກຄັງຊົ່ວແຫ່ງໃຈຂອງຕົນ ເພາະວ່າ ໃຈເຕັມລົ້ນດ້ວຍສິ່ງໃດ ປາກກໍເວົ້າສິ່ງນັ້ນອອກມາ.”
42006046	“ເປັນຫຍັງເຈົ້າທັງຫລາຍຈຶ່ງເອີ້ນເຮົາວ່າ, ‘ພຣະອົງເຈົ້າຂ້າ ພຣະອົງເຈົ້າຂ້າ’ ແຕ່ບໍ່ໄດ້ປະຕິບັດຕາມສິ່ງທີ່ເຮົາບອກພວກເຈົ້າ?
42006047	ທຸກຄົນທີ່ມາຫາເຮົາ ແລະຟັງຖ້ອຍຄຳຂອງເຮົາ ແລະນຳເອົາໄປປະຕິບັດ ເຮົາຈະແຈ້ງໃຫ້ພວກເຈົ້າຮູ້ວ່າ ຜູ້ນັ້ນປຽບເໝືອນຜູ້ໃດ.
42006048	ກໍປຽບເໝືອນຄົນຜູ້ໜຶ່ງ ທີ່ກໍ່ສ້າງຕຶກຂອງຕົນ ລາວຂຸດດິນລົງເລິກ ແລະຕັ້ງຮາກຖານໃສ່ເທິງດານຫີນ ແລະເມື່ອນໍ້າມາຖ້ວມ ແລ້ວແປວນໍ້າກໍໄຫລທັ່ງໃສ່, ແຕ່ບໍ່ອາດເຮັດໃຫ້ຕຶກນັ້ນຫວັ່ນໄຫວ ເພາະວ່າໄດ້ສ້າງດີແລ້ວ.
42006049	ສ່ວນຄົນທີ່ໄດ້ຍິນຖ້ອຍຄຳຂອງເຮົາ ແລະບໍ່ປະຕິບັດຕາມ ລາວກໍປຽບເໝືອນຄົນຜູ້ໜຶ່ງ ທີ່ກໍ່ສ້າງຕຶກຂອງຕົນເທິງດິນ ໂດຍບໍ່ກໍ່ຮາກຖານ ເມື່ອແປວນໍ້າໄຫລທັ່ງໃສ່ຕຶກນັ້ນ ມັນກໍເຈື່ອນລົງທັນທີ ແລະຄວາມພິນາດຈິບຫາຍຂອງຕຶກນັ້ນກໍໃຫຍ່ຫລວງ.”
42007001	ເມື່ອພຣະເຢຊູເຈົ້າໄດ້ກ່າວສິ່ງເຫລົ່ານີ້ ແກ່ປະຊາຊົນຈົບລົງແລ້ວ ພຣະອົງກໍໄປທີ່ເມືອງກາເປນາອູມ.
42007002	ມີນາຍທະຫານໂຣມຜູ້ໜຶ່ງ ເພິ່ນມີຄົນຮັບໃຊ້ຜູ້ໜຶ່ງ ທີ່ເພິ່ນຮັກຫລາຍ ລາວເຈັບປ່ວຍໜັກແລະໃກ້ຈະຕາຍ.
42007003	ເມື່ອນາຍທະຫານຜູ້ນີ້ໄດ້ຍິນເຖິງເລື່ອງພຣະເຢຊູເຈົ້າ ເພິ່ນໄດ້ໃຊ້ພວກເຖົ້າແກ່ບາງຄົນຂອງພວກຢິວ ໄປຂໍຮ້ອງເຊີນພຣະອົງໃຫ້ມາໂຜດຮັກສາຄົນຮັບໃຊ້ຂອງເພິ່ນ.
42007004	ເມື່ອພວກເຂົາມາເຖິງພຣະເຢຊູເຈົ້າແລ້ວ ກໍວິງວອນຂໍພຣະອົງດ້ວຍຄວາມຕັ້ງໃຈວ່າ, “ນາຍທະຫານຜູ້ນີ້ ສົມຄວນຈະໄດ້ຮັບຄວາມຊ່ວຍເຫລືອຈາກທ່ານ
42007005	ເພາະເພິ່ນຮັກປະເທດຊາດຂອງພວກເຮົາ ແລະເພິ່ນກໍໄດ້ສ້າງທຳມະສາລາໃຫ້ພວກເຮົາດ້ວຍ.”
42007006	ດັ່ງນັ້ນ, ພຣະເຢຊູເຈົ້າຈຶ່ງໄດ້ໄປກັບພວກເຂົາ ເມື່ອພຣະອົງເກືອບຈະເຖິງເຮືອນແລ້ວ ນາຍທະຫານໄດ້ໃຊ້ພວກໝູ່ເພື່ອນມາເວົ້າກັບພຣະເຢຊູເຈົ້າວ່າ, “ພຣະອົງເຈົ້າເອີຍ ຢ່າໃຫ້ເປັນການລຳບາກແກ່ທ່ານເອງເລີຍ ເພາະວ່າ ຂ້ານ້ອຍເປັນຄົນບໍ່ສົມຄວນ ທີ່ທ່ານຈະເຂົ້າໄປໃນເຮືອນຂອງຂ້ານ້ອຍ,
42007007	ເພາະເຫດນັ້ນແຫລະ, ຂ້ານ້ອຍຈຶ່ງເຫັນວ່າ ຕົນເອງເປັນຜູ້ບໍ່ສົມຄວນ ທີ່ຈະໄປຫາທ່ານດ້ວຍຕົນເອງ ຂໍທ່ານພຽງແຕ່ສັ່ງຄຳດຽວເທົ່ານັ້ນ ແລະຄົນຮັບໃຊ້ຂອງຂ້ານ້ອຍກໍຈະຫາຍດີ.
42007008	ດ້ວຍວ່າ, ຂ້ານ້ອຍເອງຢູ່ໃຕ້ບັງຄັບບັນຊາຂອງຜູ້ເປັນນາຍ ແລະຂ້ານ້ອຍກໍຍັງມີທະຫານຢູ່ໃຕ້ບັງຄັບບັນຊາຂອງຂ້ານ້ອຍດ້ວຍ ຂ້ານ້ອຍສັ່ງຄົນນີ້ວ່າ, ‘ໄປ’ ເຂົາກໍໄປ ຂ້ານ້ອຍສັ່ງຄົນນັ້ນອີກວ່າ, ‘ມາ’ ເຂົາກໍມາ ແລະຂ້ານ້ອຍສັ່ງຄົນຮັບໃຊ້ຂອງຂ້ານ້ອຍວ່າ, ‘ເຮັດອັນນີ້’ ເຂົາກໍເຮັດ.”
42007009	ເມື່ອພຣະເຢຊູເຈົ້າໄດ້ຍິນເຊັ່ນນັ້ນແລ້ວ ກໍປະຫລາດໃຈດ້ວຍນາຍທະຫານຜູ້ນີ້ ພຣະອົງຫລຽວຫລັງມາ ແລະກ່າວແກ່ປະຊາຊົນທີ່ຕິດຕາມມານັ້ນວ່າ, “ເຮົາບອກເຈົ້າທັງຫລາຍວ່າ ເຮົາບໍ່ເຄີຍພົບຄົນທີ່ມີຄວາມເຊື່ອເຊັ່ນນີ້ເລີຍ ແມ່ນແຕ່ໃນຊາດອິດສະຣາເອນ.”
42007010	ແລ້ວພວກທີ່ນາຍທະຫານໃຊ້ມາ ກໍກັບຄືນໄປທີ່ເຮືອນ ແລະພົບວ່າ ຄົນຮັບໃຊ້ຜູ້ນັ້ນຫາຍດີແລ້ວ.
42007011	ຕໍ່ຈາກນັ້ນ ພຣະເຢຊູເຈົ້າໄດ້ໄປເມືອງໜຶ່ງຊື່ວ່າ ນາອິນ ແລະພວກສາວົກກັບປະຊາຊົນຢ່າງຫລວງຫລາຍຕິດຕາມພຣະອົງໄປ.
42007012	ພໍພຣະອົງມາໃກ້ປະຕູເມືອງ ກໍມີຄົນຫາມສົບຂອງຊາຍໜຸ່ມຄົນໜຶ່ງອອກມາ ຄົນທີ່ຕາຍນີ້ ເປັນລູກຊາຍຄົນດຽວຂອງຍິງຄົນໜຶ່ງທີ່ເປັນໝ້າຍ ມີຊາວເມືອງຫລາຍຄົນອອກມານຳນາງ.
42007013	ເມື່ອອົງພຣະຜູ້ເປັນເຈົ້າໄດ້ເຫັນຍິງນັ້ນ ພຣະອົງກໍມີຈິດໃຈເມດຕານາງຫລາຍ ແລະກ່າວຕໍ່ນາງວ່າ, “ຢ່າຮ້ອງໄຫ້ເລີຍ.”
42007014	ແລ້ວພຣະອົງກໍໄດ້ຫຍັບເຂົ້າໄປໃກ້ບາຍຫີບສົບ ແລະພວກທີ່ຫາມຫີບສົບກໍຢຸດຢືນຢູ່ ພຣະອົງກ່າວວ່າ, “ຊາຍໜຸ່ມເອີຍ, ເຮົາສັ່ງເຈົ້າ ຈົ່ງລຸກຂຶ້ນ”
42007015	ແລ້ວຄົນທີ່ຕາຍນັ້ນ ກໍລຸກຂຶ້ນນັ່ງແລະໄດ້ເລີ່ມຕົ້ນເວົ້າ. ພຣະເຢຊູເຈົ້າຈຶ່ງມອບຊາຍຄົນນັ້ນໃຫ້ແມ່ຂອງລາວ.
42007016	ທຸກຄົນຈຶ່ງເກີດສະດຸ້ງຕົກໃຈ ແລະຕ່າງກໍສັນລະເສີນພຣະເຈົ້າວ່າ, “ຜູ້ທຳນວາຍທີ່ຍິ່ງໃຫຍ່ຄົນໜຶ່ງ ໄດ້ປາກົດຕົວໃນທ່າມກາງພວກເຮົາແລ້ວ ພຣະເຈົ້າມາຊ່ວຍປະຊາຊົນຂອງພຣະອົງແລ້ວ.”
42007017	ຂ່າວກ່ຽວກັບພຣະເຢຊູເຈົ້າ ໄດ້ຊ່າລືໄປທົ່ວທັງແຂວງຢູດາຍ ແລະທົ່ວທັງຂົງເຂດທີ່ຢູ່ອ້ອມແອ້ມນັ້ນດ້ວຍ.
42007018	ບັນດາສິດຂອງໂຢຮັນ ໄດ້ເລົ່າເລື່ອງທັງໝົດນີ້ສູ່ໂຢຮັນຟັງ ແລ້ວໂຢຮັນກໍເອີ້ນເອົາສິດສອງຄົນມາ
42007019	ແລະ ໃຊ້ພວກເຂົາໄປພົບອົງພຣະຜູ້ເປັນເຈົ້າ ເພື່ອຖາມວ່າ, “ທ່ານແມ່ນຜູ້ທີ່ຈະມານັ້ນບໍ ຫລືພວກຂ້ານ້ອຍຈະຕ້ອງຄອງຄອຍຖ້າຜູ້ອື່ນອີກ?”
42007020	ເມື່ອພວກເຂົາມາພົບພຣະເຢຊູເຈົ້າແລ້ວ ກໍຖາມພຣະອົງວ່າ, “ໂຢຮັນບັບຕິສະໂຕ ໄດ້ໃຊ້ພວກຂ້ານ້ອຍມາຖາມວ່າ, ‘ທ່ານແມ່ນຜູ້ທີ່ຈະມານັ້ນບໍ ຫລືພວກຂ້ານ້ອຍຈະຕ້ອງຄອງຄອຍຖ້າຜູ້ອື່ນອີກ?’”
42007021	ໃນເວລາດຽວກັນນັ້ນ ພຣະເຢຊູເຈົ້າໄດ້ຊົງໂຜດຮັກສາຫລາຍຄົນ ໃຫ້ຫາຍດີຈາກການເຈັບໄຂ້ໄດ້ປ່ວຍ ຈາກພະຍາດໂຣຄາຕ່າງໆ, ໃຫ້ພົ້ນຈາກຜີຊົ່ວຮ້າຍ ແລະໂຜດຄົນຕາບອດຫລາຍຄົນໃຫ້ເຫັນຮຸ່ງອີກ.
42007022	ແລ້ວພຣະອົງກໍຕອບຄົນທີ່ໂຢຮັນໃຊ້ມານັ້ນວ່າ, “ຈົ່ງກັບໄປບອກໂຢຮັນ ຕາມທີ່ພວກເຈົ້າໄດ້ເຫັນແລະໄດ້ຍິນ ຄືວ່າຄົນຕາບອດເຫັນຮຸ່ງໄດ້ ຄົນເປ້ຍຍ່າງໄດ້ ຜູ້ທີ່ທົນທຸກດ້ວຍພະຍາດຂີ້ທູດກໍດີສະອາດ, ຄົນຫູໜວກກໍໄດ້ຍິນ, ຄົນຕາຍແລ້ວກໍເປັນຄືນມາມີຊີວິດ ແລະຂ່າວປະເສີດກໍປະກາດແກ່ຄົນຍາກຈົນ.
42007023	ບຸກຄົນໃດທີ່ບໍ່ສະດຸດສົງໄສໃນເຮົາ ຜູ້ນັ້ນກໍເປັນສຸກ.”
42007024	ຫລັງຈາກຄົນທີ່ໂຢຮັນໄດ້ໃຊ້ມານັ້ນ ໄດ້ກັບໄປແລ້ວ ພຣະເຢຊູເຈົ້າກໍເລີ່ມກ່າວແກ່ປະຊາຊົນ ເຖິງເລື່ອງຂອງໂຢຮັນວ່າ, “ເມື່ອເຈົ້າທັງຫລາຍໄດ້ອອກໄປໃນຖິ່ນແຫ້ງແລ້ງກັນດານນັ້ນ ເພື່ອຢາກເບິ່ງຫຍັງ? ຢາກເບິ່ງຕົ້ນອໍ້ໄຫວໂນ້ມໄປມາຕາມກະແສລົມພັດບໍ?
42007025	ພວກເຈົ້າໄດ້ອອກໄປເບິ່ງຫຍັງ? ເບິ່ງຄົນທີ່ນຸ່ງເຄື່ອງຢ່າງລະອຽດຈົບງາມບໍ? ແທ້ຈິງແລ້ວ ຄົນທີ່ນຸ່ງຫົ່ມເຄື່ອງອັນຈົບງາມທີ່ສຸດ ແລະໃຊ້ຊີວິດຢ່າງສະໜຸກສະໜານກໍຢູ່ໃນຣາຊວັງ.
42007026	ແຕ່ພວກເຈົ້າອອກໄປເບິ່ງຫຍັງ? ໄປເບິ່ງຜູ້ທຳນວາຍບໍ? ແມ່ນແລ້ວ ເຮົາບອກພວກເຈົ້າວ່າ ເພິ່ນຜູ້ນັ້ນກໍຍິ່ງໃຫຍ່ກວ່າຜູ້ທຳນວາຍ
42007027	ດ້ວຍວ່າ, ໂຢຮັນແມ່ນຜູ້ທີ່ພຣະຄຳພີຂຽນໄວ້ເຖິງເພິ່ນວ່າ, ‘ເຮົາຈະໃຊ້ຜູ້ຮັບໃຊ້ຂອງເຮົາ ໄປກ່ອນໜ້າທ່ານ ເພື່ອຈັດແຈງຫົນທາງໄວ້ສຳລັບທ່ານ.’
42007028	ເຮົາບອກເຈົ້າທັງຫລາຍວ່າ, ໂຢຮັນຍິ່ງໃຫຍ່ກວ່າມະນຸດຄົນໃດໆ ທີ່ເກີດຈາກແມ່ຍິງ, ແຕ່ຜູ້ທີ່ນ້ອຍທີ່ສຸດໃນອານາຈັກສະຫວັນ ກໍໃຫຍ່ກວ່າໂຢຮັນອີກ.” (
42007029	ຝ່າຍຄົນທັງປວງທີ່ໄດ້ຍິນພ້ອມທັງພວກເກັບພາສີກໍໄດ້ຍອມຮັບວ່າ ພຣະເຈົ້າຊົງຍຸດຕິທຳໂດຍທີ່ພວກເຂົາໄດ້ຮັບບັບຕິສະມາຂອງໂຢຮັນແລ້ວ.
42007030	ແຕ່ພວກຟາຣີຊາຍແລະພວກທຳມະຈານ ໄດ້ຂັດຂວາງພຣະປະສົງຂອງພຣະເຈົ້າ ທີ່ມີສຳລັບພວກເຂົາ ໂດຍທີ່ພວກເຂົາບໍ່ໄດ້ຮັບບັບຕິສະມາຈາກໂຢຮັນ.)
42007031	ພຣະເຢຊູເຈົ້າກ່າວຕໍ່ໄປວ່າ, “ຖ້າດັ່ງນັ້ນ, ເຮົາຈະປຽບທຽບຄົນສະໄໝນີ້ໃສ່ກັບອັນໃດ? ພວກເຂົາປຽບເໝືອນອັນໃດ?
42007032	ກໍປຽບເໝືອນເດັກນ້ອຍ ທີ່ກຳລັງຢູ່ກາງຕະຫລາດ ຮ້ອງໃສ່ກັນແລະກັນວ່າ, ‘ພວກເຮົາເສບເພງໃຫ້ຟ້ອນ ພວກເຈົ້າພັດບໍ່ຟ້ອນລຳ ພວກເຮົາຮ້ອງເພງໄວ້ອາໄລ ແຕ່ພວກເຈົ້າພັດບໍ່ຮ້ອງໄຫ້’
42007033	ດ້ວຍວ່າ, ໂຢຮັນບັບຕິສະໂຕໄດ້ມາບໍ່ກິນແລະບໍ່ດື່ມນໍ້າອະງຸ່ນ ແຕ່ພວກເຈົ້າພັດເວົ້າວ່າ ‘ເພິ່ນມີຜີມານຮ້າຍສິງ’
42007034	ສ່ວນບຸດມະນຸດມາທັງກິນທັງດື່ມ ພວກເຈົ້າຊໍ້າພັດເວົ້າວ່າ, ‘ເບິ່ງຄົນນີ້ແມ ເພິ່ນເປັນຄົນມັກກິນເກີນສ່ວນ ມັກເມົາທັງເປັນເພື່ອນມິດກັບຄົນເກັບພາສີແລະຄົນນອກສິນທຳ’
42007035	ແຕ່ສະຕິປັນຍາຂອງພຣະເຈົ້າ ກໍຊົງຖືກສຳແດງເປັນຄວາມຈິງ ໂດຍຜ່ານຊີວິດຂອງທຸກຄົນທີ່ຍອມຮັບເຊື່ອ.”
42007036	ມີຄົນຟາຣີຊາຍຜູ້ໜຶ່ງ ໄດ້ເຊີນພຣະເຢຊູເຈົ້າໄປຮັບປະທານອາຫານກັບຕົນ, ພຣະອົງຈຶ່ງເຂົ້າໄປໃນເຮືອນຂອງລາວ ແລະພຣະອົງນັ່ງຢຽດຕົວລົງ.
42007037	ຍັງມີຍິງຊົ່ວຄົນໜຶ່ງໃນເມືອງນັ້ນ ເມື່ອນາງໄດ້ຍິນວ່າ, ພຣະເຢຊູເຈົ້າໄດ້ມາກິນເຂົ້າຢູ່ໃນເຮືອນຂອງຄົນຟາຣີຊາຍ ນາງຈຶ່ງຖືເຕົ້າຫີນຂາວ ທີ່ມີນໍ້າຫອມລາຄາແພງເຕັມຢູ່
42007038	ແລະມາຢືນຢູ່ຂ້າງຫລັງພຣະເຢຊູເຈົ້າໃກ້ຕີນຂອງພຣະອົງ. ນາງຮ້ອງໄຫ້ນໍ້າຕາຫລັ່ງໄຫລ ຈົນຕີນຂອງພຣະອົງປຽກຊຸ່ມ ແລ້ວນາງກໍເຊັດຕີນຂອງພຣະອົງ ດ້ວຍຜົມຂອງຕົນທັງຈູບແລະທັງຫົດສົງຕີນຂອງພຣະອົງ ດ້ວຍນໍ້າຫອມນັ້ນ.
42007039	ເມື່ອຄົນຟາຣີຊາຍ ຜູ້ທີ່ເຊີນພຣະອົງມາເຫັນດັ່ງນີ້ ລາວກໍຄິດໃນໃຈວ່າ, “ຖ້າຜູ້ນີ້ ແມ່ນຜູ້ທຳນວາຍແທ້ ເພິ່ນຄົງຮູ້ວ່າ ຍິງທີ່ກຳລັງແຕະຕ້ອງຕົນນັ້ນ ເປັນຜູ້ໃດ ເພິ່ນຄົງຮູ້ວ່າ ນາງເປັນຄົນຊົ່ວ.”
42007040	ແລ້ວພຣະເຢຊູເຈົ້າ ກໍກ່າວແກ່ຊີໂມນວ່າ, “ຊີໂມນເອີຍ ເຮົາມີສິ່ງໜຶ່ງ ທີ່ຈະກ່າວກັບເຈົ້າ.” ຊີໂມນຕອບວ່າ, “ເຊີນກ່າວມາເລີຍ ອາຈານເອີຍ.”
42007041	ພຣະເຢຊູເຈົ້າເລີ່ມກ່າວວ່າ, “ຍັງມີຊາຍສອງຄົນ ທີ່ເປັນໜີ້ເງິນຂອງເຈົ້າໜີ້ຄົນໜຶ່ງ ຄົນໜຶ່ງເປັນໜີ້ເງິນຢູ່ຫ້າຮ້ອຍຫລຽນ ແລະຄົນໜຶ່ງອີກ ເປັນໜີ້ເງິນຢູ່ຫ້າສິບຫລຽນ.
42007042	ເມື່ອບໍ່ມີຜູ້ໃດ ສາມາດຈະໃຊ້ໜີ້ໄດ້ ເພິ່ນຈຶ່ງຍົກໜີ້ໃຫ້ພວກເຂົາທັງສອງ ໃນສອງຄົນນີ້ແມ່ນຜູ້ໃດ ທີ່ຈະຮັກເຈົ້າໜີ້ຫລາຍກວ່າກັນ?”
42007043	ຊີໂມນຕອບວ່າ, “ຂ້ານ້ອຍຄິດວ່າ ຄົງຈະແມ່ນຜູ້ທີ່ເພິ່ນໄດ້ຍົກໜີ້ໃຫ້ຫລາຍກວ່ານັ້ນ.” ພຣະເຢຊູເຈົ້າຕອບວ່າ, “ເຈົ້າຄິດຖືກຕ້ອງແລ້ວ”
42007044	ເມື່ອພຣະອົງຫລຽວເບິ່ງຍິງຄົນນັ້ນແລ້ວ ກໍກ່າວແກ່ຊີໂມນວ່າ, “ເຈົ້າເຫັນຍິງຄົນນີ້ບໍ? ເຮົາໄດ້ເຂົ້າມາໃນເຮືອນຂອງເຈົ້າ ແລະເຈົ້າບໍ່ໄດ້ໃຫ້ນໍ້າສຳລັບລ້າງຕີນຂອງເຮົາ ແຕ່ຍິງຜູ້ນີ້ໄດ້ລ້າງຕີນຂອງເຮົາດ້ວຍນໍ້າຕາ ແລະເຊັດຕີນຂອງເຮົາດ້ວຍຜົມຂອງນາງ.
42007045	ເຈົ້າບໍ່ໄດ້ຈູບເຮົາ ເພື່ອເປັນການຕ້ອນຮັບ, ແຕ່ຍິງຜູ້ນີ້ ຕັ້ງແຕ່ເຮົາເຂົ້າມາ ນາງບໍ່ໄດ້ເຊົາຈູບຕີນຂອງເຮົາເລີຍ.
42007046	ເຈົ້າບໍ່ໄດ້ເອົານໍ້າຫອມຫົດຫົວຂອງເຮົາ ແຕ່ນາງໄດ້ເອົານໍ້າຫອມລາຄາແພງຫົດຕີນຂອງເຮົາ.
42007047	ເພາະເຫດນີ້ແຫລະ ເຮົາຈຶ່ງບອກເຈົ້າວ່າ, ເພາະຍ້ອນນາງຮັກຫລາຍ ຈຶ່ງພິສູດໃຫ້ເຫັນວ່າ ການບາບທັງຫລາຍຂອງນາງ ໄດ້ຮັບການອະໄພແລ້ວ, ແຕ່ຜູ້ໃດ ທີ່ໄດ້ຮັບການໃຫ້ອະໄພໜ້ອຍ ຜູ້ນັ້ນກໍຮັກໜ້ອຍ.”
42007048	ແລ້ວພຣະເຢຊູເຈົ້າກໍກ່າວແກ່ຍິງນັ້ນວ່າ, “ການບາບທັງຫລາຍຂອງເຈົ້າ ໄດ້ຮັບການອະໄພແລ້ວ.”
42007049	ສ່ວນຄົນທັງຫລາຍ ທີ່ນັ່ງຮັບປະທານອາຫານຮ່ວມກັບພຣະອົງ ຕ່າງກໍເລີ່ມຄິດໃນໃຈວ່າ, “ຜູ້ນີ້ແມ່ນຜູ້ໃດ ທີ່ກ້າໃຫ້ອະໄພການບາບ?”
42007050	ພຣະເຢຊູເຈົ້າກ່າວແກ່ຍິງນັ້ນວ່າ, “ຄວາມເຊື່ອຂອງເຈົ້າໄດ້ເຮັດໃຫ້ເຈົ້າພົ້ນແລ້ວ ຈົ່ງໄປເປັນສຸກເທີ້ນ.”
42008001	ຕໍ່ມາບໍ່ດົນ ພຣະເຢຊູເຈົ້າໄດ້ເດີນທາງໄປຕາມເມືອງ ແລະຕາມບ້ານຕ່າງໆເພື່ອປະກາດຂ່າວປະເສີດ ເລື່ອງອານາຈັກຂອງພຣະເຈົ້າ, ສາວົກສິບສອງຄົນກໍໄປກັບພຣະອົງ
42008002	ພ້ອມດ້ວຍພວກແມ່ຍິງບາງຄົນທີ່ໄດ້ຖືກຊົງໂຜດໃຫ້ພົ້ນຈາກຜີຊົ່ວຮ້າຍ ແລະໃຫ້ຫາຍດີຈາກພະຍາດຕ່າງໆຄື ມາຣີ (ຜູ້ທີ່ຄົນເອີ້ນກັນວ່າໄທມັກດາລາ) ຜູ້ທີ່ພຣະເຢຊູເຈົ້າໄດ້ຂັບໄລ່ຜີມານຮ້າຍເຈັດໂຕອອກ,
42008003	ໂຢຮັນນາ ເມຍຂອງຈູຊາຜູ້ທີ່ເປັນກົມມະວັງຂອງເຮໂຣດ ແລະ ນາງຊູຊັນນາກັບແມ່ຍິງອື່ນໆອີກຫລາຍຄົນ ທີ່ເຄີຍໃຊ້ຊັບສິນຂອງຕົນເອງ ເພື່ອບົວລະບັດພຣະເຢຊູເຈົ້າ ແລະພວກສາວົກຂອງພຣະອົງ.
42008004	ແລ້ວກໍມີປະຊາຊົນຈາກຫົວເມືອງຕ່າງໆ ໄດ້ສືບຕໍ່ມາຫາພຣະເຢຊູເຈົ້າ ເມື່ອພວກເຂົາມາເຕົ້າໂຮມກັນຢ່າງຫລວງຫລາຍ ແລ້ວພຣະເຢຊູເຈົ້າກໍກ່າວຄຳອຸປະມານີ້ວ່າ,
42008005	“ຍັງມີຊາຍຄົນໜຶ່ງອອກໄປຫວ່ານເມັດພືດ ຂະນະທີ່ລາວຫວ່ານເມັດພືດໃນນາຢູ່ນັ້ນ ບາງເມັດກໍຕົກຕາມທາງຄົນຍ່າງກໍຖືກຢຽບຢໍ່າ ແລະຝູງນົກກໍມາສັບກິນເມັດນັ້ນເສຍ.
42008006	ບາງເມັດກໍຕົກໃສ່ພື້ນດິນທີ່ມີຫີນ ແລະເມື່ອງອກຂຶ້ນແລ້ວ ກໍຫ່ຽວແຫ້ງໄປເພາະດິນບໍ່ຊຸ່ມ.
42008007	ບາງເມັດກໍຕົກໃສ່ທ່າມກາງພຸ່ມໜາມ ແລ້ວພຸ່ມໜາມກໍໃຫຍ່ຂຶ້ນຫຸ້ມຮັດເສຍ.
42008008	ແລະບາງເມັດກໍຕົກໃສ່ດິນດີ ພືດຈຶ່ງງອກງາມຂຶ້ນ ແລະເກີດຜົນໄດ້ຮ້ອຍຕໍ່.” ແລ້ວພຣະເຢຊູເຈົ້າກໍຮ້ອງຂຶ້ນວ່າ, “ຜູ້ໃດມີຫູຟັງ ຈົ່ງຟັງເອົາ”
42008009	ແລ້ວພວກສາວົກຂອງພຣະອົງ ກໍຖາມພຣະເຢຊູເຈົ້າ ເຖິງຄຳອຸປະມານັ້ນວ່າ ມີຄວາມໝາຍຢ່າງໃດ.
42008010	ພຣະອົງຊົງກ່າວວ່າ, “ສຳລັບພວກເຈົ້ານັ້ນ ພຣະເຈົ້າໄດ້ໂຜດໃຫ້ພວກເຈົ້າຮູ້ເຖິງຄວາມລັບເລິກ ແຫ່ງອານາຈັກຂອງພຣະເຈົ້າ, ແຕ່ສຳລັບຄົນອື່ນນັ້ນ ເຮົາກ່າວເປັນຄຳອຸປະມາ ເພື່ອວ່າ ເມື່ອພວກເຂົາເບິ່ງ ແຕ່ຈະບໍ່ເຫັນ ແລະເມື່ອພວກເຂົາຟັງ ແຕ່ຈະບໍ່ເຂົ້າໃຈ.”
42008011	“ຄຳອຸປະມານັ້ນມີຄວາມໝາຍດັ່ງນີ້: ເມັດພືດນັ້ນ ແມ່ນພຣະທຳຂອງພຣະເຈົ້າ.
42008012	ເມັດພືດທີ່ຕົກໃສ່ຕາມທາງຍ່າງນັ້ນ ໄດ້ແກ່ພວກຄົນທີ່ໄດ້ຍິນພຣະທຳ, ແຕ່ມານຮ້າຍມາຍາດເອົາພຣະທຳໄປຈາກຈິດໃຈຂອງພວກເຂົາ ເພື່ອບໍ່ໃຫ້ພວກເຂົາເຊື່ອແລະພົ້ນໄດ້.
42008013	ເມັດທີ່ຕົກໃສ່ພື້ນ ທີ່ມີຫີນຫລາຍດິນໜ້ອຍ ໄດ້ແກ່ຄົນທີ່ໄດ້ຍິນພຣະທຳ ແລະຮັບເອົາດ້ວຍຄວາມຊົມຊື່ນຍິນດີ, ແຕ່ພວກເຂົາບໍ່ໃຫ້ພຣະທຳນັ້ນ ຝັງຮາກລົງເລິກໃນຈິດໃຈ ພວກເຂົາເຊື່ອຢູ່ແຕ່ພຽງຊົ່ວຄາວ ແລະເມື່ອພວກເຂົາຖືກການທົດລອງ ກໍລົ້ມເລີກໄປເສຍ.
42008014	ເມັດທີ່ຕົກໃສ່ທ່າມກາງພຸ່ມໜາມ ໄດ້ແກ່ພວກທີ່ໄດ້ຍິນພຣະທຳ, ແຕ່ພວກເຂົາປ່ອຍໃຫ້ຄວາມກັງວົນນຳຊັບສົມບັດ ຕະຫລອດທັງຄວາມສະໜຸກຂອງຊີວິດນີ້ ໄດ້ເຂົ້າມາຫຸ້ມຮັດພວກເຂົາໄວ້ ແລະຜົນຂອງພວກເຂົາກໍບໍ່ສຸກຈັກເທື່ອ.
42008015	ສ່ວນເມັດທີ່ຕົກໃສ່ດິນດີນັ້ນ ໄດ້ແກ່ພວກທີ່ໄດ້ຍິນພຣະທຳ ແລະຢຶດຖືເອົາໄວ້ດ້ວຍໃຈສັດຊື່ແລະເຊື່ອຟັງ ຈຶ່ງທົນໄດ້ຈົນເກີດຜົນ.”
42008016	“ບໍ່ມີຜູ້ໃດ ເມື່ອໄຕ້ໂຄມໄຟແລ້ວ ຈະເອົາເຂົ້າໄວ້ໃນກະບຸງ ຫລືວາງໄວ້ຢູ່ໃຕ້ຕຽງນອນ, ແຕ່ພວກເຂົາຕັ້ງມັນໄວ້ເທິງທີ່ສູງ ເພື່ອວ່າ ຄົນທີ່ເຂົ້າມາຈະເຫັນແສງສະຫວ່າງ.
42008017	ດ້ວຍວ່າ, ບໍ່ມີສິ່ງໃດທີ່ຖືກເຊື່ອງໄວ້ ຈະບໍ່ຖືກນຳອອກມາເປີດເຜີຍ ແລະບໍ່ມີສິ່ງໃດທີ່ຖືກປົກປິດໄວ້ ຈະບໍ່ເປີດເຜີຍ ແລະນຳອອກໃຫ້ຮູ້.”
42008018	“ເຫດສະນັ້ນ ຈົ່ງລະວັງໃຫ້ດີວ່າ ພວກເຈົ້າຟັງດ້ວຍທ່າທີຢ່າງໃດ ເພາະຜູ້ໃດທີ່ມີຢູ່ແລ້ວ ກໍຈະຊົງເພີ່ມເຕີມໃຫ້ອີກ, ແຕ່ຜູ້ໃດທີ່ບໍ່ມີ ແມ່ນແຕ່ສິ່ງທີ່ຕົນຄິດວ່າມີຢູ່ນັ້ນ ກໍຈະຖືກຍົກເອົາໄປເສຍຈາກລາວ.”
42008019	ແລ້ວແມ່ແລະນ້ອງຊາຍຂອງພຣະເຢຊູເຈົ້າ ໄດ້ມາຫາພຣະອົງ ແຕ່ເຂົ້າໄປເຖິງພຣະອົງບໍ່ໄດ້ ເພາະຄົນຫລາຍ.
42008020	ມີຄົນໜຶ່ງເວົ້າກັບພຣະເຢຊູເຈົ້າວ່າ, “ແມ່ແລະນ້ອງຊາຍຂອງທ່ານ ກຳລັງຢືນຢູ່ຂ້າງນອກ ຢາກພົບທ່ານ.”
42008021	ພຣະອົງຕອບພວກເຂົາວ່າ, “ແມ່ແລະນ້ອງຂອງເຮົານັ້ນ ແມ່ນຜູ້ທີ່ໄດ້ຍິນພຣະທຳຂອງພຣະເຈົ້າ ແລະປະຕິບັດຕາມ.”
42008022	ຢູ່ມາວັນໜຶ່ງ ພຣະເຢຊູເຈົ້າໄດ້ຂຶ້ນເຮືອໄປກັບພວກສາວົກຂອງພຣະອົງ ແລະກ່າວກັບພວກເພິ່ນວ່າ, “ໃຫ້ພວກເຮົາຂ້າມທະເລສາບໄປຟາກນັ້ນເທາະ.” ດັ່ງນັ້ນ ພວກເພິ່ນຈຶ່ງຖອຍເຮືອອອກໄປ.
42008023	ຂະນະທີ່ຂ້າມໄປນັ້ນ ພຣະເຢຊູເຈົ້າກໍນອນຫລັບຢູ່ ມີລົມແຮງພັດລົງມາສູ່ກາງທະເລສາບ ແລະນໍ້າກໍເລີ່ມຊັດເຂົ້າເຮືອໃກ້ຈະເຕັມ ເຮັດໃຫ້ທຸກຄົນກໍຕົກຢູ່ໃນອັນຕະລາຍ.
42008024	ພວກສາວົກຈຶ່ງໄປຫາພຣະເຢຊູເຈົ້າ ແລ້ວປຸກພຣະອົງໃຫ້ລຸກຂຶ້ນ ໂດຍເວົ້າວ່າ, “ພຣະອາຈານເອີຍ, ພຣະອາຈານເອີຍ, ພວກຂ້ານ້ອຍກຳລັງຈະຕາຍຢູ່ແລ້ວ.” ພຣະເຢຊູເຈົ້າລຸກຂຶ້ນສັ່ງຫ້າມລົມແລະຟອງນໍ້າ ລົມແລະຟອງນໍ້າກໍມິດງຽບລົງ ແລະມີຄວາມງຽບສະຫງົບທັນທີ.
42008025	ແລ້ວພຣະອົງກໍຖາມພວກສາວົກວ່າ, “ຄວາມເຊື່ອຂອງພວກເຈົ້າໄປໃສໝົດ?” ແຕ່ພວກເພິ່ນງຶດປະຫລາດໃຈແລະຢ້ານ ຈຶ່ງຖາມກັນວ່າ, “ທ່ານຜູ້ນີ້ເປັນຜູ້ໃດໜໍ? ທີ່ສັ່ງລົມກັບຟອງນໍ້າ ແລະພວກມັນກໍຍອມຟັງຄວາມເພິ່ນ.”
42008026	ແລ້ວພວກເພິ່ນກໍໄດ້ຂີ່ເຮືອມາຈອດ ທີ່ເຂດແດນເຄຣາຊາ ຊຶ່ງຢູ່ກົງກັນຂ້າມກັບແຂວງຄາລີເລ.
42008027	ເມື່ອພຣະເຢຊູເຈົ້າກ້າວຂຶ້ນໄປເທິງບົກ ກໍມີຊາຍຄົນໜຶ່ງຈາກເມືອງນີ້ມາພົບພຣະອົງ ຊາຍຄົນນີ້ມີຜີມານຮ້າຍຫລາຍໂຕສິງຢູ່ ເປັນເວລາດົນນານແລ້ວ ທີ່ລາວບໍ່ໄດ້ນຸ່ງເຄື່ອງ ແລະບໍ່ໄດ້ຢູ່ໃນເຮືອນ ແຕ່ອາໄສຢູ່ຕາມອຸບມຸງຝັງສົບ.
42008028	ເມື່ອຄົນນີ້ເຫັນພຣະເຢຊູເຈົ້າ ລາວກໍຮ້ອງຂຶ້ນທັງຂາບລົງຕໍ່ໜ້າພຣະອົງ ແລະເວົ້າຂຶ້ນດ້ວຍສຸດສຽງວ່າ, “ເຢຊູ ບຸດຂອງພຣະເຈົ້າອົງສູງສຸດເອີຍ ທ່ານຕ້ອງການຫຍັງຈາກພວກເຮົາ? ພວກເຮົາຂໍຮ້ອງທ່ານຢ່າທໍລະມານພວກເຮົາເລີຍ”
42008029	ມັນເວົ້າດັ່ງນັ້ນ ກໍເພາະພຣະອົງໄດ້ສັ່ງຜີຊົ່ວຮ້າຍໃຫ້ອອກໄປຈາກຄົນນັ້ນ. (ດ້ວຍວ່າ, ມັນໄດ້ກຸມເອົາຄົນນັ້ນໄປຫລາຍເທື່ອ ແລະເຄີຍມັດດ້ວຍເຊືອກ ແລະຖືກລ່າມໂສ້ຂັງໄວ້, ແຕ່ມັນກໍຫັກເຄື່ອງມັດນັ້ນເສຍ ແລ້ວບັງຄັບໃຫ້ເຂົ້າໄປໃນປ່າ.)
42008030	ພຣະເຢຊູເຈົ້າຖາມມັນວ່າ, “ມຶງຊື່ຫຍັງ?” ມັນຕອບວ່າ, “ຊື່ ‘ກອງທັບ.’” ເພາະມີຜີມານຮ້າຍຫລາຍໂຕສິງຢູ່ໃນຄົນນີ້.
42008031	ຜີມານຮ້າຍເຫລົ່ານີ້ຂໍຮ້ອງນຳພຣະເຢຊູເຈົ້າ ບໍ່ໃຫ້ສົ່ງພວກມັນລົງໄປໃນເຫວເລິກ.
42008032	ຢູ່ໃກ້ນັ້ນ ມີຝູງໝູທີ່ກຳລັງຊອກຫາກິນຢູ່ຕາມຈ້າຍພູ ຜີມານຮ້າຍເຫລົ່ານີ້ຈຶ່ງຂໍຮ້ອງນຳພຣະເຢຊູເຈົ້າ ອະນຸຍາດໃຫ້ພວກມັນເຂົ້າໄປສິງຢູ່ໃນຝູງໝູ ແລະພຣະອົງກໍອະນຸຍາດໃຫ້.
42008033	ແລ້ວຜີມານຮ້າຍເຫລົ່ານັ້ນ ກໍອອກຈາກຊາຍຄົນນີ້ເຂົ້າໄປສິງຢູ່ໃນຝູງໝູ, ໝູທັງຝູງກໍຟ້າວແລ່ນລົງຕາລິ່ງຊັນ ແລະໂຕນໃສ່ທະເລສາບຈົມນໍ້າຕາຍໝົດ.
42008034	ສ່ວນພວກລ້ຽງໝູ ເມື່ອໄດ້ເຫັນເຫດການເຊັ່ນນີ້ ຕ່າງກໍແລ່ນໜີ ແລະໄປເລົ່າເລື່ອງໃຫ້ຄົນຢູ່ໃນເມືອງ ແລະຢູ່ນອກເມືອງຟັງ.
42008035	ແລ້ວຄົນທັງປວງກໍອອກມາເບິ່ງເຫດການທີ່ເກີດຂຶ້ນນັ້ນ ແລະເມື່ອມາເຖິງພຣະເຢຊູເຈົ້າ ພວກເຂົາໄດ້ເຫັນຄົນທີ່ຜີມານຮ້າຍອອກຈາກຕົວນັ້ນ ນຸ່ງຫົ່ມເສື້ອຜ້າ ມີສະຕິອາຣົມດີ ນັ່ງຢູ່ໃກ້ພຣະບາດຂອງພຣະເຢຊູເຈົ້າ ພວກເຂົາຈຶ່ງມີໃຈຢ້ານ.
42008036	ພວກທີ່ໄດ້ເຫັນເຫດການນັ້ນ ໄດ້ເລົ່າໃຫ້ປະຊາຊົນຟັງ ເຖິງເລື່ອງຄົນທີ່ຜີມານຮ້າຍສິງ ຖືກໂຜດໃຫ້ຫາຍດີເປັນປົກກະຕິໄດ້ຢ່າງໃດ.
42008037	ແລ້ວປະຊາຊົນທຸກຄົນຈາກເຂດແດນນັ້ນ ກໍຂໍຮ້ອງພຣະເຢຊູເຈົ້າໃຫ້ໜີໄປຈາກພວກເຂົາ ເພາະພວກເຂົາຕ່າງກໍຢ້ານກົວຫລາຍທີ່ສຸດ. ດັ່ງນັ້ນ ພຣະເຢຊູເຈົ້າຈຶ່ງລົງເຮືອກັບຄືນໄປ.
42008038	ຊາຍທີ່ຜີມານຮ້າຍເປັນກອງທັບຖືກຂັບໄລ່ອອກໄປແລ້ວນັ້ນ ຂໍຮ້ອງນຳພຣະເຢຊູເຈົ້າວ່າ, “ໂຜດໃຫ້ຂ້ານ້ອຍໄປກັບທ່ານດ້ວຍເທີ້ນ.” ແຕ່ພຣະເຢຊູເຈົ້າບອກໃຫ້ລາວກັບຄືນໄປ ໂດຍກ່າວວ່າ,
42008039	“ຈົ່ງກັບເມືອບ້ານເຮືອນຂອງເຈົ້າ ແລະບອກສິ່ງທີ່ພຣະເຈົ້າໄດ້ກະທຳແກ່ເຈົ້າ.” ແລ້ວຊາຍຄົນນັ້ນ ກໍໄປປະກາດທົ່ວທັງເມືອງ ເຖິງສິ່ງທັງຫລາຍທີ່ພຣະເຢຊູເຈົ້າໄດ້ກະທຳສຳລັບຕົນ.
42008040	ເມື່ອພຣະເຢຊູເຈົ້າກັບມາແຕ່ທະເລສາບຟາກນັ້ນແລ້ວ ປະຊາຊົນກໍມາຕ້ອນຮັບພຣະອົງ ເພາະພວກເຂົາລໍຄອຍການກັບມາຂອງພຣະອົງຢູ່.
42008041	ໃນຂະນະນັ້ນ ມີຊາຍຄົນໜຶ່ງຊື່ ຢາອີໂຣ ເປັນຫົວໜ້າໂຮງທຳມະສາລາໃນທ້ອງຖິ່ນນັ້ນ ໄດ້ມາຂາບລົງທີ່ຕີນຂອງພຣະເຢຊູເຈົ້າ ແລະທູນອ້ອນວອນຂໍພຣະອົງໃຫ້ໄປທີ່ເຮືອນຂອງຕົນ,
42008042	ເພາະລູກສາວຄົນດຽວຂອງລາວອາຍຸສິບສອງປີ ປ່ວຍໃກ້ຈະສິ້ນໃຈຕາຍແລ້ວ, ຂະນະທີ່ພຣະເຢຊູເຈົ້າກຳລັງໄປນັ້ນ ກໍມີປະຊາຊົນບຽດພຣະອົງໄປຢ່າງໜາແໜ້ນ.
42008043	ໃນນັ້ນ ມີຍິງຄົນໜຶ່ງ ທີ່ເປັນພະຍາດເລືອດຕົກ ໄດ້ສິບສອງປີແລ້ວ ນາງໄດ້ຈ່າຍຊັບທັງໝົດທີ່ຕົນມີໃຫ້ພວກໝໍ ແຕ່ບໍ່ມີໝໍຄົນໃດສາມາດຮັກສານາງໃຫ້ຫາຍດີໄດ້.
42008044	ນາງຈຶ່ງຫຍັບເຂົ້າມາທາງຫລັງພຣະເຢຊູເຈົ້າ ແລະບາຍແຄມເສື້ອຄຸມຂອງພຣະອົງ ແລະພະຍາດເລືອດຕົກນັ້ນກໍຢຸດທັນທີ.
42008045	ພຣະເຢຊູເຈົ້າຖາມວ່າ, “ແມ່ນຜູ້ໃດບາຍເຮົາ?” ເມື່ອພວກເຂົາທຸກຄົນຕ່າງກໍປະຕິເສດ ເປໂຕຈຶ່ງເວົ້າວ່າ, “ພຣະອາຈານເອີຍ ກໍແມ່ນປະຊາຊົນທີ່ແໜ້ນໜາກຳລັງບຸບຽດທ່ານຢູ່.”
42008046	ແຕ່ພຣະເຢຊູເຈົ້າກ່າວວ່າ, “ມີຜູ້ໜຶ່ງໄດ້ບາຍເຮົາ. ດ້ວຍວ່າ, ເຮົາຮູ້ສຶກວ່າ ຣິດເດດໄດ້ຊວ່ານອອກຈາກເຮົາໄປ.”
42008047	ເມື່ອເຫັນວ່າ ຈະເຊື່ອງຕົວບໍ່ໄດ້ແລ້ວ ຍິງຄົນນັ້ນ ຈຶ່ງເຂົ້າມາຫາທັງຕົວສັ່ນເຊັນ ຂາບລົງທີ່ຕີນຂອງພຣະເຢຊູເຈົ້າ ຕໍ່ໜ້າທຸກຄົນໃນທີ່ນັ້ນ ນາງບອກພຣະອົງວ່າ, ດ້ວຍເຫດໃດຕົນຈຶ່ງໄດ້ບາຍພຣະອົງ ແລະຕົນໄດ້ຫາຍດີພະຍາດໃນທັນທີໄດ້ຢ່າງໃດ?
42008048	ພຣະເຢຊູເຈົ້າກ່າວແກ່ນາງວ່າ, “ລູກຍິງເອີຍ ຄວາມເຊື່ອຂອງເຈົ້າໄດ້ເຮັດໃຫ້ເຈົ້າຫາຍດີແລ້ວ ຈົ່ງໄປເປັນສຸກເທີ້ນ.”
42008049	ໃນຂະນະທີ່ພຣະເຢຊູເຈົ້າກຳລັງກ່າວຢູ່ນີ້ ກໍມີຄົນໜຶ່ງມາຈາກເຮືອນຂອງຢາອີໂຣ ຫົວໜ້າທຳມະສາລາ ລາວບອກວ່າ, “ລູກສາວຂອງເຈົ້າຕາຍແລ້ວ ຢ່າລົບກວນອາຈານຕໍ່ໄປອີກເລີຍ.”
42008050	ແຕ່ພຣະເຢຊູເຈົ້າໄດ້ຍິນຂ່າວນັ້ນ ຈຶ່ງກ່າວແກ່ຢາອີໂຣວ່າ, “ຢ່າວິຕົກເລີຍ, ຈົ່ງເຊື່ອເທົ່ານັ້ນ ແລ້ວນາງກໍຈະຫາຍດີ.”
42008051	ເມື່ອມາຮອດເຮືອນແລ້ວ ພຣະອົງບໍ່ໃຫ້ຜູ້ໃດເຂົ້າໄປນຳພຣະອົງ ເວັ້ນໄວ້ແຕ່ເປໂຕ, ໂຢຮັນ, ຢາໂກໂບ ແລະ ພໍ່ແມ່ຂອງເດັກເທົ່ານັ້ນ.
42008052	ໃນທີ່ນັ້ນ ຄົນທັງຫລາຍກຳລັງຮ້ອງໄຫ້ໄວ້ທຸກໃຫ້ເດັກຢູ່ ພຣະເຢຊູເຈົ້າກ່າວວ່າ, “ຢ່າຮ້ອງໄຫ້ເທາະ ເດັກນ້ອຍນັ້ນບໍ່ຕາຍດອກ ນາງພຽງແຕ່ນອນຫລັບເທົ່ານັ້ນ.”
42008053	ແລ້ວພວກເຂົາກໍພາກັນຫົວຂວັນພຣະອົງ ເພາະພວກເຂົາຕ່າງກໍຮູ້ວ່າ ນາງຕາຍແລ້ວ.
42008054	ແຕ່ພຣະເຢຊູເຈົ້າຈັບມືເດັກນັ້ນ ແລະຮ້ອງຂຶ້ນວ່າ, “ລູກເອີຍ ຈົ່ງລຸກຂຶ້ນສາ”
42008055	ຊີວິດຂອງນາງຈຶ່ງກັບຄືນມາ ແລະນາງກໍລຸກຂຶ້ນໃນທັນທີ ພຣະເຢຊູເຈົ້າສັ່ງໃຫ້ເອົາອາຫານໃຫ້ນາງກິນ.
42008056	ຝ່າຍພໍ່ແມ່ຂອງເດັກກໍງຶດປະຫລາດໃຈຫລາຍທີ່ສຸດ, ແຕ່ພຣະເຢຊູເຈົ້າສັ່ງບໍ່ໃຫ້ບອກຜູ້ໃດ ເຖິງເຫດການທີ່ໄດ້ເກີດຂຶ້ນນັ້ນ.
42009001	ເມື່ອພຣະເຢຊູເຈົ້າເອີ້ນສາວົກສິບສອງຄົນມາແລ້ວ ພຣະອົງກໍໃຫ້ຣິດເດດ ແລະສິດອຳນາດແກ່ພວກເພິ່ນ ເພື່ອຂັບໄລ່ຜີມານຮ້າຍທຸກໂຕ ແລະເພື່ອຮັກສາພະຍາດໂຣຄາຕ່າງໆ.
42009002	ແລ້ວພຣະອົງກໍໃຊ້ພວກເພິ່ນອອກໄປປະກາດເລື່ອງອານາຈັກຂອງພຣະເຈົ້າ ແລະເຮັດໃຫ້ຄົນເຈັບໄຂ້ໄດ້ປ່ວຍດີພະຍາດ.
42009003	ພຣະອົງສັ່ງແກ່ພວກເພິ່ນວ່າ, “ເມື່ອເດີນທາງໄປນັ້ນ ຢ່າເອົາຫຍັງໄປນຳ ບໍ່ວ່າ ໄມ້ເທົ້າ, ຖົງ, ອາຫານ, ເງິນ, ແມ່ນແຕ່ເຄື່ອງນຸ່ງກໍບໍ່ໃຫ້ຖືໄປເພື່ອປ່ຽນ.
42009004	ເຮືອນໃດທີ່ຕ້ອນຮັບພວກເຈົ້າ ຈົ່ງຢູ່ໃນເຮືອນນັ້ນ ຈົນກວ່າພວກເຈົ້າຈາກໄປ,
42009005	ເມືອງໃດ ທີ່ບໍ່ຕ້ອນຮັບພວກເຈົ້າ ຈົ່ງໜີຈາກເມືອງນັ້ນ ແລະສັ່ນຂີ້ຝຸ່ນທີ່ຕິດຕີນຂອງພວກເຈົ້າອອກ ເພື່ອເປັນພະຍານຕໍ່ສູ້ພວກເຂົາ.”
42009006	ແລ້ວພວກສາວົກກໍພາກັນອອກເດີນທາງໄປ ຕາມທຸກບ້ານທຸກເມືອງປະກາດຂ່າວປະເສີດ ແລະເຮັດໃຫ້ຄົນເຈັບໄຂ້ໄດ້ປ່ວຍດີພະຍາດ.
42009007	ເມື່ອເຮໂຣດ ຜູ້ປົກຄອງໄດ້ຍິນເຫດການທັງໝົດທີ່ເກີດຂຶ້ນ. ດັ່ງນັ້ນ ເພິ່ນຈຶ່ງວິຕົກກັງວົນໃຈ ເພາະບາງຄົນເວົ້າວ່າ, “ໂຢຮັນບັບຕິສະໂຕຄືນມາມີຊີວິດອີກແລ້ວ.”
42009008	ຝ່າຍຄົນອື່ນເວົ້າວ່າ, “ເອລີຢາໄດ້ມາປາກົດ” ແລະຄົນອື່ນໆອີກເວົ້າວ່າ, “ແມ່ນຜູ້ທຳນວາຍຄົນໜຶ່ງ ໃນບັນດາຜູ້ທຳນວາຍໃນສະໄໝບູຮານໄດ້ຄືນມາມີຊີວິດ.”
42009009	ແຕ່ເຮໂຣດເອງເວົ້າວ່າ, “ເຮົາຕັດຫົວໂຢຮັນແລ້ວ, ແຕ່ຄົນທີ່ເຮົາໄດ້ຍິນເຖິງນີ້ ແມ່ນຜູ້ໃດໜໍ?” ແລ້ວເຮໂຣດກໍຫາໂອກາດທີ່ຈະພົບພຣະເຢຊູເຈົ້າ.
42009010	ແລ້ວພວກອັກຄະສາວົກກໍໄດ້ກັບຄືນມາ ເມື່ອພວກເພິ່ນລາຍງານແກ່ພຣະເຢຊູເຈົ້າ ເຖິງສິ່ງທີ່ພວກຕົນເຮັດ ແລ້ວພຣະອົງກໍພາພວກເພິ່ນໄປຕ່າງຫາກ ທີ່ເມືອງໜຶ່ງຊື່ວ່າ ເບັດຊາອີດາ.
42009011	ເມື່ອປະຊາຊົນໄດ້ຍິນເຖິງເລື່ອງນີ້ ພວກເຂົາກໍຕິດຕາມພຣະອົງໄປ ຝ່າຍພຣະອົງກໍຕ້ອນຮັບພວກເຂົາ ແລະບອກພວກເຂົາເຖິງຣາຊອານາຈັກຂອງພຣະເຈົ້າ ທັງຊົງໂຜດຮັກສາຜູ້ທີ່ຕ້ອງການຢາກຫາຍດີຈາກການເຈັບໄຂ້ໄດ້ປ່ວຍ.
42009012	ເມື່ອຕາເວັນກຳລັງຈະຕົກແລ້ວ ພວກສາວົກກໍມາຫາພຣະອົງ ແລະເວົ້າວ່າ, “ຈົ່ງບອກປະຊາຊົນເລີກເມືອສາ ເພື່ອໃຫ້ພວກເຂົາໄປຫາບ້ານໄຮ່ບ້ານນາແຖບນີ້ ຊອກທີ່ພັກແລະອາຫານ ເພາະທີ່ນີ້ເປັນບ່ອນປ່ຽວ.”
42009013	ແຕ່ພຣະເຢຊູເຈົ້າກ່າວຕໍ່ພວກເພິ່ນວ່າ, “ໃຫ້ພວກເຈົ້າເປັນຜູ້ລ້ຽງພວກເຂົາສາ.” ພວກສາວົກຕອບວ່າ, “ພວກຂ້ານ້ອຍມີເຂົ້າຈີ່ຫ້າກ້ອນກັບປາສອງໂຕເທົ່ານັ້ນ ທ່ານຕ້ອງການໃຫ້ພວກຂ້ານ້ອຍໄປຊື້ອາຫານໃຫ້ປະຊາຊົນທັງໝົດນີ້ກິນບໍ?” (
42009014	ໃນທີ່ນັ້ນມີຜູ້ຊາຍປະມານຫ້າພັນຄົນ.) ພຣະເຢຊູເຈົ້າສັ່ງພວກສາວົກຂອງພຣະອົງວ່າ, “ຈົ່ງຈັດປະຊາຊົນໃຫ້ນັ່ງລົງເປັນໝູ່ ໝູ່ລະຫ້າສິບຄົນ.”
42009015	ພວກສາວົກກໍປະຕິບັດຕາມ ແລະຈັດໃຫ້ປະຊາຊົນທຸກຄົນນັ່ງລົງ.
42009016	ແລ້ວພຣະອົງກໍຮັບເອົາເຂົ້າຈີ່ຫ້າກ້ອນກັບປາສອງໂຕ ເງີຍໜ້າຂຶ້ນສູ່ທ້ອງຟ້າ ແລະໂມທະນາຂອບພຣະຄຸນພຣະເຈົ້າສຳລັບອາຫານ ພຣະອົງໄດ້ແບ່ງອາຫານນັ້ນ ແລະມອບໃຫ້ພວກສາວົກ ເພື່ອນຳໄປແຈກຢາຍໃຫ້ປະຊາຊົນ.
42009017	ພວກເຂົາໄດ້ກິນອີ່ມທຸກຄົນ ແລະສ່ວນທີ່ເຫລືອນັ້ນກໍເກັບໄດ້ເຕັມສິບສອງກະບຸງ.
42009018	ຢູ່ມາວັນໜຶ່ງ ເມື່ອພຣະເຢຊູເຈົ້າກຳລັງພາວັນນາອະທິຖານຢູ່ຕ່າງຫາກ ມີແຕ່ພວກສາວົກຂອງພຣະອົງຢູ່ທີ່ນັ້ນ ພຣະອົງຖາມພວກສາວົກວ່າ, “ປະຊາຊົນເວົ້າກັນວ່າ ເຮົາແມ່ນຜູ້ໃດ?”
42009019	ພວກເພິ່ນຕອບວ່າ, “ບາງຄົນເວົ້າວ່າ ທ່ານແມ່ນໂຢຮັນບັບຕິສະໂຕ ຄົນອື່ນເວົ້າວ່າ ທ່ານແມ່ນເອລີຢາ ສ່ວນຄົນອື່ນໆອີກເວົ້າວ່າ ທ່ານແມ່ນຜູ້ທຳນວາຍຄົນໜຶ່ງ ໃນບັນດາຜູ້ທຳນວາຍແຕ່ສະໄໝບູຮານ ທີ່ເປັນຄືນມາສູ່ຊີວິດ.”
42009020	ແລ້ວພຣະອົງຖາມພວກເພິ່ນວ່າ, “ຝ່າຍພວກເຈົ້າເດ ວ່າເຮົາແມ່ນຜູ້ໃດ?” ເປໂຕຕອບວ່າ, “ທ່ານແມ່ນພຣະຄຣິດຂອງພຣະເຈົ້າ.”
42009021	ແລ້ວພຣະເຢຊູເຈົ້າກໍສັ່ງຫ້າມພວກເພິ່ນຢ່າງເດັດຂາດ ບໍ່ໃຫ້ບອກເລື່ອງນີ້ແກ່ຜູ້ໃດ
42009022	ແລະ ກ່າວຕື່ມວ່າ, “ບຸດມະນຸດຕ້ອງທົນທຸກທໍລະມານຢ່າງໜັກຫລາຍປະການ ບັນດາເຖົ້າແກ່ ບັນດາຫົວໜ້າປະໂຣຫິດ ແລະພວກທຳມະຈານຈະບໍ່ຍອມຮັບທ່ານ, ທ່ານຈະຖືກຂ້າ, ແຕ່ໃນວັນຖ້ວນສາມ ທ່ານຈະຖືກຊົງບັນດານໃຫ້ເປັນຄືນມາຈາກຕາຍ.”
42009023	ແລ້ວພຣະອົງກໍກ່າວແກ່ປະຊາຊົນທັງໝົດວ່າ, “ຖ້າຜູ້ໃດຕ້ອງການຕິດຕາມເຮົາມາ ໃຫ້ຜູ້ນັ້ນຕັດສິດຂອງຕົນເອງ ຮັບແບກໄມ້ກາງແຂນຂອງຕົນທຸກໆວັນ ແລະຕາມເຮົາມາ.
42009024	ເພາະຜູ້ໃດກໍຕາມ ທີ່ຢາກຮັກສາຊີວິດຂອງຕົນໄວ້ໃຫ້ພົ້ນ ຜູ້ນັ້ນຈະເສຍຊີວິດ, ແຕ່ຜູ້ໃດກໍຕາມທີ່ສະຫລະຊີວິດຂອງຕົນ ເພາະເຫັນແກ່ເຮົາ ຜູ້ນັ້ນຈະຊ່ວຍຊີວິດຂອງຕົນນັ້ນໃຫ້ພົ້ນ.
42009025	ເຫດວ່າ ຖ້າຜູ້ໃດຈະໄດ້ສິ່ງຂອງທັງໂລກ, ແຕ່ຈະໃຫ້ຕົວເອງຈິບຫາຍ ຫລືເສຍໄປ ຜູ້ນັ້ນຈະໄດ້ປະໂຫຍດອັນໃດ?
42009026	ສະນັ້ນ ຖ້າຜູ້ໃດມີຄວາມລະອາຍໃນເລື່ອງເຮົາ ແລະໃນເລື່ອງຖ້ອຍຄຳຂອງເຮົາ ບຸດມະນຸດກໍຈະມີຄວາມລະອາຍໃນເລື່ອງຂອງຜູ້ນັ້ນ ເມື່ອເຮົາມາປາກົດໃນສະຫງ່າຣາສີຂອງເຮົາ ກັບໃນສະຫງ່າຣາສີຂອງພຣະບິດາເຈົ້າ ແລະຂອງພວກເທວະດາບໍຣິສຸດ.
42009027	ເຮົາບອກເຈົ້າທັງຫລາຍຕາມຄວາມຈິງວ່າ ມີບາງຄົນໃນທີ່ນີ້ຈະບໍ່ຮູ້ຣົດແຫ່ງຄວາມຕາຍ ຈົນກວ່າພວກເຂົາໄດ້ເຫັນອານາຈັກຂອງພຣະເຈົ້າ.”
42009028	ຫລັງຈາກທີ່ພຣະເຢຊູເຈົ້າກ່າວຖ້ອຍຄຳເຫລົ່ານີ້ແລ້ວ ປະມານໜຶ່ງອາທິດ ພຣະອົງກໍພາເປໂຕ, ໂຢຮັນ ແລະ ຢາໂກໂບຂຶ້ນໄປເທິງພູກັບພຣະອົງ ເພື່ອພາວັນນາອະທິຖານ.
42009029	ຂະນະທີ່ພຣະອົງກຳລັງພາວັນນາອະທິຖານຢູ່ນັ້ນ ໃບໜ້າຂອງພຣະອົງກໍຊົງປ່ຽນໄປ ແລະເຄື່ອງນຸ່ງຂອງພຣະອົງກໍຂາວເຫຼື້ອມໃສ.
42009030	ໃນທັນໃດນັ້ນ ກໍມີສອງຄົນກຳລັງສົນທະນາຢູ່ກັບພຣະອົງ ສອງຄົນນັ້ນແມ່ນໂມເຊ ແລະ ເອລີຢາ
42009031	ທີ່ມາປາກົດດ້ວຍສະຫງ່າຣາສີຈາກສະຫວັນ ທັງສອງສົນທະນາຢູ່ກັບພຣະເຢຊູເຈົ້າ ກ່າວເຖິງການທີ່ພຣະອົງຈະສະເດັດຈາກໂລກໄປ ຊຶ່ງເລື່ອງນີ້ຈະສຳເລັດໃນນະຄອນເຢຣູຊາເລັມ.
42009032	ຝ່າຍເປໂຕກັບໝູ່ເພື່ອນຂອງຕົນ ຕ່າງກໍເຫງົານອນ, ແຕ່ເມື່ອພວກເພິ່ນໄດ້ຕື່ນຂຶ້ນແລ້ວ ຈຶ່ງເຫັນສະຫງ່າຣາສີຂອງພຣະເຢຊູເຈົ້າ ກັບສອງຄົນທີ່ກຳລັງຢືນຢູ່ນຳພຣະອົງ.
42009033	ເມື່ອສອງຄົນນັ້ນກຳລັງຈາກພຣະເຢຊູເຈົ້າໄປ ເປໂຕຈຶ່ງເວົ້າແກ່ພຣະອົງວ່າ, “ພຣະອາຈານເອີຍ, ເປັນການດີແທ້ໆທີ່ພວກຂ້ານ້ອຍຢູ່ບ່ອນນີ້ ໂຜດໃຫ້ພວກຂ້ານ້ອຍປຸກຕູບສາມຫລັງຂຶ້ນ ຄືຫລັງໜຶ່ງສຳລັບທ່ານ ຫລັງໜຶ່ງສຳລັບໂມເຊ ແລະ ຫລັງໜຶ່ງອີກສຳລັບເອລີຢາ.” (ເປໂຕບໍ່ຮູ້ສຶກຕົວວ່າຕົນເອງກຳລັງເວົ້າຫຍັງ.)
42009034	ຂະນະທີ່ເປໂຕກຳລັງເວົ້າຢູ່ນັ້ນ ກໍມີກ້ອນເມກລອຍລົງປົກຫຸ້ມພວກເພິ່ນໄວ້ ແລະພວກສາວົກກໍຢ້ານເມື່ອຢູ່ໃນກ້ອນເມກນັ້ນ.
42009035	ແລ້ວກໍມີສຽງໜຶ່ງດັງອອກມາຈາກກ້ອນເມກນັ້ນວ່າ, “ທ່ານຜູ້ນີ້ແຫລະ ເປັນບຸດຂອງເຮົາຜູ້ທີ່ເຮົາໄດ້ເລືອກໄວ້ ຈົ່ງເຊື່ອຟັງເພິ່ນ.”
42009036	ເມື່ອສຽງນັ້ນສະຫງົບແລ້ວກໍມີແຕ່ພຣະເຢຊູເຈົ້າອົງດຽວຢູ່ທີ່ນັ້ນ ສ່ວນສາວົກທັງສາມກໍເກັບເລື່ອງທັງໝົດນີ້ໄວ້ໃນໃຈ ແລະບໍ່ໄດ້ບອກຜູ້ໃດໃນເວລານັ້ນ ເຖິງສິ່ງທີ່ພວກເພິ່ນໄດ້ເຫັນ.
42009037	ວັນໜ້າມາ ຂະນະທີ່ພຣະເຢຊູເຈົ້າກັບສາວົກທັງສາມ ໄດ້ລົງມາແຕ່ເທິງພູນັ້ນ ກໍມີປະຊາຊົນຢ່າງຫລວງຫລາຍມາພົບພຣະອົງ.
42009038	ຂະນະນັ້ນ ມີຊາຍຄົນໜຶ່ງໃນປະຊາຊົນນັ້ນຮ້ອງຂຶ້ນວ່າ, “ອາຈານເອີຍ ຂ້ານ້ອຍຂໍຄວາມເມດຕາໃຫ້ເບິ່ງລູກຊາຍຂອງຂ້ານ້ອຍແດ່ທ້ອນ. ດ້ວຍວ່າ, ລາວແມ່ນລູກຊາຍຄົນດຽວຂອງຂ້ານ້ອຍ.
42009039	ຜີຮ້າຍທີ່ສິງຕົວເດັກເທື່ອໃດ ເດັກກໍຮ້ອງຂຶ້ນເທື່ອນັ້ນໃນທັນທີໂລດ ເຮັດໃຫ້ເດັກນ້ອຍຊັກດິ້ນຢ່າງແຮງຈົນນໍ້າລາຍຟູມປາກ ມັນເຮັດໃຫ້ຕົວເດັກຟົກຊໍ້າ ແລະບໍ່ຍອມອອກໄປໂດຍງ່າຍ.
42009040	ຂ້ານ້ອຍໄດ້ຂໍຮ້ອງໃຫ້ພວກສາວົກຂອງທ່ານ ຂັບໄລ່ມັນອອກເສຍ ແຕ່ພວກເພິ່ນເຮັດບໍ່ໄດ້.”
42009041	ພຣະເຢຊູເຈົ້າຕອບວ່າ, “ໂອ ຄົນໃນຍຸກສະໄໝທີ່ຂາດຄວາມເຊື່ອ ແລະຊົ່ວຊ້າເອີຍ ເຮົາຈະຕ້ອງຢູ່ກັບພວກເຈົ້າອີກເຫິງປານໃດ? ເຮົາຈະຕ້ອງອົດທົນກັບພວກເຈົ້າອີກດົນນານປານໃດ?” ແລ້ວພຣະເຢຊູເຈົ້າກໍກ່າວແກ່ຊາຍຄົນນັ້ນວ່າ, “ຈົ່ງພາລູກຊາຍຂອງເຈົ້າມາພີ້ເບິ່ງດູ.”
42009042	ຂະນະທີ່ເດັກກຳລັງມານັ້ນ ຜີມານຮ້າຍກໍໄດ້ເຮັດໃຫ້ເດັກລົ້ມລົງກັບພື້ນດິນ ຊັກດີ້ນກິ້ງເກືອກໄປມາ, ແຕ່ພຣະເຢຊູເຈົ້າໄດ້ໃຫ້ຄຳສັ່ງຊຳລະຜີຊົ່ວຮ້າຍນັ້ນ ແລະຊົງໂຜດເດັກນ້ອຍໃຫ້ຫາຍດີ ແລ້ວມອບຄືນໃຫ້ແກ່ພໍ່ຂອງເດັກນັ້ນ.
42009043	ປະຊາຊົນທັງໝົດຕ່າງກໍງຶດປະຫລາດໃຈຫລາຍ ໃນຣິດເດດອຳນາດອັນຍິ່ງໃຫຍ່ຂອງພຣະເຈົ້າ. ຂະນະທີ່ປະຊາຊົນຍັງປະຫລາດໃຈນຳທຸກສິ່ງ ທີ່ພຣະເຢຊູເຈົ້າໄດ້ກະທຳນັ້ນ ພຣະອົງກໍກ່າວແກ່ພວກສາວົກຂອງພຣະອົງວ່າ,
42009044	“ຈົ່ງຈົດຈຳຖ້ອຍຄຳທີ່ເຮົາກ່າວແກ່ພວກເຈົ້ານີ້ໃຫ້ດີ ບຸດມະນຸດຈະຖືກມອບໄວ້ໃນມືຂອງຄົນທັງຫລາຍ.”
42009045	ແຕ່ພວກສາວົກບໍ່ເຂົ້າໃຈຖ້ອຍຄຳເຫລົ່ານີ້ ເພາະຖ້ອຍຄຳນັ້ນໄດ້ຖືກປິດບັງໄວ້ຈາກພວກເພິ່ນ ເພື່ອວ່າພວກເພິ່ນຈະບໍ່ສັງເກດໄດ້ ແລະພວກເພິ່ນກໍຢ້ານທີ່ຈະຖາມພຣະອົງເຖິງເລື່ອງນີ້.
42009046	ແລ້ວໄດ້ເກີດການໂຕ້ຖຽງກັນໃນລະຫວ່າງພວກສາວົກວ່າ ໃນທ່າມກາງພວກເພິ່ນນັ້ນ ຜູ້ໃດເປັນໃຫຍ່ກວ່າໝູ່.
42009047	ຝ່າຍພຣະເຢຊູເຈົ້າຮູ້ຄວາມຄິດໃນໃຈຂອງພວກເພິ່ນ. ດັ່ງນັ້ນ ພຣະອົງຈຶ່ງໃຫ້ເດັກນ້ອຍຄົນໜຶ່ງມາຢືນຢູ່ໃກ້ພຣະອົງ.
42009048	ແລ້ວພຣະອົງກໍກ່າວກັບພວກສາວົກວ່າ, “ຜູ້ໃດທີ່ຕ້ອນຮັບເດັກນ້ອຍຄົນນີ້ ໃນນາມຂອງເຮົາ ຜູ້ນັ້ນກໍຕ້ອນຮັບເຮົາ ແລະຜູ້ທີ່ຕ້ອນຮັບເຮົາ ກໍຕ້ອນຮັບຜູ້ທີ່ໄດ້ໃຊ້ເຮົາມາເໝືອນກັນ ເພາະວ່າ ຜູ້ໃດທີ່ເປັນນ້ອຍກວ່າໝູ່ໃນພວກເຈົ້າ ຜູ້ນັ້ນແຫລະ ເປັນຜູ້ໃຫຍ່.”
42009049	ແລ້ວໂຢຮັນກໍເວົ້າຂຶ້ນວ່າ, “ພຣະອາຈານເອີຍ, ພວກຂ້ານ້ອຍໄດ້ເຫັນຊາຍຄົນໜຶ່ງ ຂັບໄລ່ຜີມານຮ້າຍອອກໄດ້ໃນນາມຂອງທ່ານ ແລະພວກຂ້ານ້ອຍໄດ້ຫ້າມໃຫ້ລາວເຊົາ ເພາະລາວບໍ່ໄດ້ຕິດຕາມພຣະອົງກັບພວກຂ້ານ້ອຍ.”
42009050	ແຕ່ພຣະເຢຊູເຈົ້າຕອບໂຢຮັນ ແລະສາວົກຄົນອື່ນໆວ່າ, “ຢ່າຫ້າມລາວເລີຍ ເພາະຜູ້ໃດທີ່ບໍ່ຕໍ່ສູ້ທ່ານ ກໍເປັນຝ່າຍພວກທ່ານແລ້ວ.”
42009051	ເມື່ອໃກ້ເວລາທີ່ພຣະເຢຊູເຈົ້າຈະຖືກຮັບຂຶ້ນສູ່ສະຫວັນແລ້ວ ພຣະອົງກໍຕັ້ງໃຈຢ່າງຄັກແນ່ທີ່ຈະໄປຍັງນະຄອນເຢຣູຊາເລັມ.
42009052	ພຣະອົງໄດ້ໃຊ້ຜູ້ຮັບໃຊ້ໄປກ່ອນໜ້າພຣະອົງ ພວກເພິ່ນໄດ້ເຂົ້າໄປໃນບ້ານໜຶ່ງຂອງຊາວຊາມາເຣຍ ເພື່ອຈັດຕຽມທຸກສິ່ງໄວ້ສຳລັບພຣະອົງ.
42009053	ແຕ່ປະຊາຊົນໃນບ້ານນັ້ນບໍ່ຕ້ອນຮັບພຣະອົງ ເພາະພຣະອົງຕັ້ງໜ້າຈະໄປຍັງນະຄອນເຢຣູຊາເລັມ.
42009054	ເມື່ອສາວົກຂອງພຣະອົງຄືຢາໂກໂບ ແລະ ໂຢຮັນເຫັນດັ່ງນັ້ນແລ້ວ ກໍເວົ້າວ່າ, “ພຣະອົງເຈົ້າເອີຍ, ພຣະອົງຢາກໃຫ້ພວກຂ້ານ້ອຍສັ່ງໄຟລົງມາຈາກຟ້າສະຫວັນ ເພື່ອເຜົາຜານພວກເຂົາບໍ?”
42009055	ແຕ່ພຣະເຢຊູເຈົ້າຫັນໜ້າມາກ່າວຕິຕຽນພວກເພິ່ນ [ ແລະກ່າວວ່າ, “ພວກເຈົ້າບໍ່ຮູ້ວ່າພວກເຈົ້າມີຈິດໃຈແນວໃດ ດ້ວຍວ່າ, ບຸດມະນຸດໄດ້ມາ ບໍ່ແມ່ນເພື່ອທຳລາຍຊີວິດມະນຸດ, ແຕ່ມາເພື່ອໂຜດມະນຸດໃຫ້ພົ້ນ.”]
42009056	ແລ້ວພຣະເຢຊູເຈົ້າກັບພວກສາວົກຂອງພຣະອົງກໍໄປຍັງບ້ານອື່ນ.
42009057	ຂະນະທີ່ພຣະເຢຊູເຈົ້າກັບພວກສາວົກໄປຕາມທາງນັ້ນ ກໍໄດ້ມີຊາຍຄົນໜຶ່ງເວົ້າກັບພຣະອົງວ່າ, “ພຣະອົງຈະໄປທີ່ໃດ ຂ້ານ້ອຍກໍພ້ອມທີ່ຈະໄປທີ່ນັ້ນກັບພຣະອົງ.”
42009058	ພຣະເຢຊູເຈົ້າຕອບລາວວ່າ, “ໝາຈອກຍັງມີໝົ້ງນອນ ແລະນົກກໍຍັງມີຮັງຢູ່ ສ່ວນບຸດມະນຸດບໍ່ມີບ່ອນຈະວາງຫົວລົງ.”
42009059	ພຣະອົງກ່າວແກ່ຊາຍຄົນໜຶ່ງອີກວ່າ, “ຈົ່ງຕາມເຮົາມາ.” ແຕ່ຊາຍຄົນນັ້ນຕອບວ່າ, “ພຣະອົງເຈົ້າເອີຍ ຂໍອະນຸຍາດໃຫ້ຂ້ານ້ອຍກັບເມືອຝັງສົບພໍ່ຂອງຂ້ານ້ອຍກ່ອນ.”
42009060	ພຣະເຢຊູເຈົ້າຕອບຜູ້ນັ້ນວ່າ, “ຈົ່ງປະໃຫ້ຄົນຕາຍຝັງກັນເອງເທາະ, ແຕ່ສ່ວນເຈົ້າ ຈົ່ງໄປປະກາດອານາຈັກຂອງພຣະເຈົ້າ.”
42009061	ມີຄົນໜຶ່ງອີກໄດ້ເວົ້າວ່າ, “ພຣະອົງເຈົ້າເອີຍ ຂ້ານ້ອຍຈະຕາມທ່ານໄປ, ແຕ່ຂໍອະນຸຍາດໃຫ້ຂ້ານ້ອຍກັບເມືອສັ່ງລາຄອບຄົວຂອງຂ້ານ້ອຍກ່ອນ.”
42009062	ພຣະເຢຊູເຈົ້າກ່າວແກ່ລາວວ່າ, “ຜູ້ໃດທີ່ເອົາມືຈັບງ້ອນໄຖແລ້ວຍັງຫລຽວຄືນຫລັງ ຜູ້ນັ້ນກໍບໍ່ສົມກັບອານາຈັກຂອງພຣະເຈົ້າ.”
42010001	ຫລັງຈາກເຫດການເຫລົ່ານີ້ແລ້ວ ອົງພຣະຜູ້ເປັນເຈົ້າກໍໄດ້ເລືອກເອົາເຈັດສິບສອງ ຄົນຕື່ມອີກ ແລະໃຊ້ພວກເພິ່ນອອກໄປເປັນໝູ່ ໝູ່ລະສອງຄົນ ເພື່ອໄປກ່ອນໜ້າພຣະອົງໃນທຸກເມືອງແລະທຸກບ້ານ ທີ່ພຣະອົງກຳລັງຈະເຂົ້າໄປນັ້ນ.
42010002	ພຣະອົງຊົງກ່າວກັບພວກເພິ່ນວ່າ, “ເຂົ້າທີ່ຈະກ່ຽວກໍມີຫລາຍແທ້ ແຕ່ຄົນງານມີໜ້ອຍຢູ່ ເພາະສະນັ້ນ ພວກເຈົ້າຈົ່ງພາວັນນາອະທິຖານຕໍ່ຜູ້ເປັນເຈົ້າຂອງນາ ໃຫ້ນຳຄົນງານມາໃນການເກັບກ່ຽວຂອງຕົນເສຍ.
42010003	ຈົ່ງໄປສາ ເຮົາໃຊ້ພວກເຈົ້າໄປເໝືອນດັ່ງລູກແກະຢູ່ໃນທ່າມກາງຝູງໝາໄນ.
42010004	ຢ່າຖືຖົງເງິນ ຫລືຖືຖົງເຄື່ອງ ຫລືຖືເກີບໄປນຳ ຢ່າຢຸດຄຳນັບຜູ້ໃດຕາມທາງ.
42010005	ບໍ່ວ່າພວກເຈົ້າຈະເຂົ້າໄປໃນເຮືອນຫລັງໃດກໍຕາມ ກ່ອນອື່ນໃຫ້ກ່າວອວຍພອນວ່າ, ‘ສັນຕິສຸກ ຈົ່ງມີແກ່ເຮືອນຫລັງນີ້.’
42010006	ຖ້າມີຄົນຮັກສັນຕິສຸກອາໄສຢູ່ໃນຄອບຄົວນີ້ ສັນຕິສຸກກໍຈະຢູ່ກັບຜູ້ນັ້ນ, ຖ້າບໍ່ມີ ສັນຕິສຸກນັ້ນຈະກັບຄືນມາຫາເຈົ້າອີກ.
42010007	ຈົ່ງຢູ່ໃນເຮືອນຫລັງນັ້ນ ກິນແລະດື່ມຕາມທີ່ເຂົາມີຢູ່. ດ້ວຍວ່າ, ຄົນງານກໍຄວນຈະໄດ້ຮັບຄ່າແຮງງານຂອງຕົນ ຢ່າຍ້າຍຈາກເຮືອນນີ້ເຂົ້າໄປຢູ່ເຮືອນອື່ນ.
42010008	ບໍ່ວ່າພວກເຈົ້າຈະເຂົ້າໄປໃນເມືອງໃດກໍຕາມ ແລະໄທເມືອງຍິນດີຕ້ອນຮັບພວກເຈົ້າ ຈົ່ງກິນຕາມທີ່ເຂົາຈັດຫາໃຫ້.
42010009	ຈົ່ງເຮັດໃຫ້ຄົນເຈັບໄຂ້ໄດ້ປ່ວຍຢູ່ໃນເມືອງນັ້ນດີພະຍາດ ແລະປະກາດແກ່ຊາວເມືອງວ່າ, ‘ອານາຈັກຂອງພຣະເຈົ້າໄດ້ມາໃກ້ທ່ານທັງຫລາຍແລ້ວ.’
42010010	ເມື່ອໃດກໍຕາມທີ່ພວກເຈົ້າເຂົ້າໄປໃນເມືອງໜຶ່ງ ແລະໄທເມືອງນັ້ນບໍ່ຍິນດີຕ້ອນຮັບພວກເຈົ້າ ຈົ່ງອອກໄປທີ່ກາງຖະໜົນຂອງເມືອງນັ້ນ ແລະເວົ້າວ່າ,
42010011	‘ແມ່ນແຕ່ຂີ້ຝຸ່ນດິນຂອງເມືອງນີ້ ທີ່ຕິດຕີນຂອງພວກເຮົາ ພວກເຮົາກໍຈະປັດອອກຕໍ່ສູ້ພວກເຈົ້າ; ແຕ່ຈົ່ງຈຳໄວ້ວ່າ ອານາຈັກຂອງພຣະເຈົ້າມາໃກ້ພວກເຈົ້າແລ້ວ’
42010012	ເຮົາບອກພວກເຈົ້າວ່າ ໃນວັນພິພາກສາໂທດຂອງເມືອງໂຊໂດມ ກໍຈະເບົາກວ່າໂທດຂອງເມືອງນີ້.”
42010013	“ວິບັດແກ່ເຈົ້າ ເມືອງໂຂຣາຊິນເອີຍ ເມືອງເບັດຊາອີດາກໍເຊັ່ນດຽວກັນ ວິບັດສຳລັບເຈົ້າ ຖ້າການອັດສະຈັນທີ່ໄດ້ຖືກກະທຳໃນເມືອງຂອງເຈົ້າ ໄດ້ຖືກກະທຳທີ່ເມືອງຕີເຣ ແລະ ຊີໂດນແລ້ວ ປະຊາຊົນໃນເມືອງເຫລົ່ານີ້ກໍຄົງຈະນັ່ງລົງ ນຸ່ງເຄື່ອງທີ່ເຮັດດ້ວຍຜ້າກະສອບເຂົ້າ ໃຊ້ຂີ້ເທົ່າໂຮຍຫົວແຕ່ດົນນານມາແລ້ວ ເພື່ອສະແດງໃຫ້ເຫັນວ່າ ພວກເຂົາຖິ້ມໃຈເກົ່າເອົາໃຈໃໝ່,
42010014	ແຕ່ໃນວັນພິພາກສາໂທດຂອງເມືອງຕີເຣແລະຊີໂດນ ກໍຈະເບົາກວ່າໂທດຂອງພວກເຈົ້າ.
42010015	ສ່ວນເຈົ້າ ເມືອງກາເປນາອູມເອີຍ ເຈົ້າຢາກຈະຍົກຕົວຂຶ້ນໃຫ້ສູງພຽງຟ້າພຸ່ນບໍ? ເຈົ້າຈະຖືກຖິ້ມລົງສູ່ບຶງໄຟນະຣົກ.”
42010016	“ຜູ້ໃດທີ່ຟັງພວກເຈົ້າ ກໍໄດ້ຟັງເຮົາ ຜູ້ໃດທີ່ບໍ່ຍອມຮັບພວກເຈົ້າ ກໍບໍ່ຍອມຮັບເຮົາ ແລະທັງບໍ່ຍອມຮັບຜູ້ທີ່ໄດ້ໃຊ້ເຮົາມາດ້ວຍ.”
42010017	ຕໍ່ມາ ພວກເຈັດສິບສອງ ຄົນນັ້ນກໍກັບຄືນມາດ້ວຍຄວາມຊົມຊື່ນຍິນດີທີ່ສຸດ ພວກເຂົາເວົ້າວ່າ, “ພຣະອົງເຈົ້າເອີຍ ແມ່ນແຕ່ບັນດາຜີມານຮ້າຍ ກໍເຊື່ອຟັງພວກຂ້ານ້ອຍ ເມື່ອພວກຂ້ານ້ອຍສັ່ງມັນໃນນາມຂອງທ່ານ.”
42010018	ພຣະເຢຊູເຈົ້າກ່າວກັບພວກເພິ່ນວ່າ, “ເຮົາໄດ້ເຫັນມານຊາຕານຕົກລົງຈາກຟ້າ ດັ່ງຟ້າແມບ.
42010019	ເບິ່ງແມ! ເຮົາໄດ້ໃຫ້ພວກເຈົ້າມີສິດອຳນາດຢຽບງູ ແລະແມງງອດ ແລະໃຫ້ມີຣິດອຳນາດເໜືອກຳລັງຂອງສັດຕູ ແລະບໍ່ມີສິ່ງໃດ ຈະເຮັດອັນຕະລາຍແກ່ພວກເຈົ້າໄດ້.
42010020	ແຕ່ຢ່າໄດ້ຍິນດີຢູ່ໃນສິ່ງເຫລົ່ານີ້ ຄືເພາະຜີຮ້າຍຍອມເຊື່ອຟັງພວກເຈົ້າ, ແຕ່ຈົ່ງຊົມຊື່ນຍິນດີ ເພາະຊື່ຂອງພວກເຈົ້າໄດ້ຈົດໄວ້ແລ້ວໃນສະຫວັນ.”
42010021	ໃນເວລາໂມງນັ້ນ ພຣະເຢຊູເຈົ້າຊົງມີຄວາມຊື່ນຊົມຍີນດີ ດ້ວຍພຣະວິນຍານບໍຣິສຸດເຈົ້າ ຈຶ່ງຊົງກ່າວວ່າ, “ຂ້າແດ່ພຣະບິດາເຈົ້າ ຜູ້ເປັນເຈົ້າສະຫວັນ ແລະແຜ່ນດິນໂລກ ຂ້ານ້ອຍສັນລະເສີນພຣະອົງ ເພາະພຣະອົງໄດ້ຊົງປົກບັງສິ່ງເຫລົ່ານີ້ໄວ້ ຈາກຜູ້ມີປັນຍາ ແລະຜູ້ສະຫລາດ, ແຕ່ໄດ້ຊົງສຳແດງໃຫ້ແກ່ພວກເດັກນ້ອຍຮູ້ ຂ້າແດ່ພຣະບິດາເຈົ້າ ພຣະອົງຊົງເຫັນຊອບດັ່ງນັ້ນ.”
42010022	“ພຣະບິດາເຈົ້າຂອງເຮົາໄດ້ຊົງມອບສິ່ງສາລະພັດໃຫ້ແກ່ເຮົາ ບໍ່ມີຜູ້ໃດຮູ້ພຣະບຸດ ນອກຈາກພຣະບິດາເຈົ້າ ແລະບໍ່ມີຜູ້ໃດຮູ້ພຣະບິດາເຈົ້າ ນອກຈາກພຣະບຸດ ແລະຜູ້ທີ່ພຣະບຸດຢາກຈະເປີດເຜີຍໃຫ້ຮູ້.”
42010023	ແລ້ວພຣະເຢຊູເຈົ້າກໍຫັນໄປທາງພວກສາວົກ ແລະກ່າວແກ່ພວກເພິ່ນໂດຍສະເພາະວ່າ, “ຕາທັງຫລາຍ ທີ່ໄດ້ເຫັນການຊຶ່ງພວກເຈົ້າໄດ້ເຫັນນັ້ນກໍເປັນສຸກ
42010024	ເຮົາບອກພວກເຈົ້າຕາມຄວາມຈິງວ່າ, ‘ຜູ້ທຳນວາຍ ແລະກະສັດຫລາຍຄົນ ຢາກເຫັນສິ່ງທີ່ພວກເຈົ້າເຫັນ ແຕ່ພວກເຂົາບໍ່ໄດ້ເຫັນ ແລະຢາກໄດ້ຍິນສິ່ງທີ່ພວກເຈົ້າໄດ້ຍິນ ແຕ່ພວກເຂົາບໍ່ໄດ້ຍິນ.’”
42010025	ຄັ້ງໜຶ່ງ ມີທຳບັນດິດຄົນໜຶ່ງ ໄດ້ຢືນຂຶ້ນເພື່ອທົດລອງພຣະເຢຊູເຈົ້າ ລາວຖາມວ່າ, “ອາຈານເອີຍ, ຂ້ານ້ອຍຈະຕ້ອງເຮັດຢ່າງໃດ ຈຶ່ງຈະໄດ້ຮັບຊີວິດນິຣັນດອນ?”
42010026	ພຣະເຢຊູເຈົ້າຕອບລາວແບບຖາມຄືນວ່າ, “ກົດບັນຍັດມີຂຽນໄວ້ວ່າຢ່າງໃດ? ເມື່ອທ່ານອ່ານແລ້ວ ເຂົ້າໃຈຢ່າງໃດ?”
42010027	ແລ້ວຊາຍຜູ້ນັ້ນກໍຕອບວ່າ, “ຈົ່ງຮັກອົງພຣະຜູ້ເປັນເຈົ້າ ອົງເປັນພຣະເຈົ້າຂອງເຈົ້າ ດ້ວຍສຸດໃຈ ດ້ວຍສຸດຈິດ ດ້ວຍສຸດກຳລັງ ແລະດ້ວຍສຸດຄວາມຄິດຂອງເຈົ້າ” ແລະ “ຈົ່ງຮັກເພື່ອນບ້ານເໝືອນຮັກຕົນເອງ.”
42010028	ພຣະເຢຊູເຈົ້າຕອບວ່າ, “ທ່ານຕອບຖືກແລ້ວ ຈົ່ງປະຕິບັດຕາມນີ້ ແລະທ່ານຈະໄດ້ຊີວິດ.”
42010029	ແຕ່ທຳບັນດິດຄົນນັ້ນ ຢາກສະແດງວ່າຕົນເປັນຄົນສິນທຳ ຈຶ່ງຖາມພຣະເຢຊູເຈົ້າຕື່ມວ່າ, “ແມ່ນຜູ້ໃດເປັນເພື່ອນບ້ານຂອງຂ້ານ້ອຍ?”
42010030	ພຣະເຢຊູເຈົ້າໃຫ້ຄຳຕອບແກ່ລາວດັ່ງນີ້ວ່າ, “ຍັງມີຊາຍຄົນໜຶ່ງ ລົງຈາກນະຄອນເຢຣູຊາເລັມໄປຍັງເມືອງເຢຣີໂກ ແລະຕົກຢູ່ໃນກຳມືຂອງພວກນັກປຸ້ນ, ພວກນັກປຸ້ນໄດ້ເອົາທຸກສິ່ງທີ່ຊາຍຜູ້ນັ້ນມີ ທັງຕົບຕີລາວ ແລະປະຖິ້ມໄວ້ເກືອບຕາຍ.
42010031	ຍັງມີປະໂຣຫິດຄົນໜຶ່ງ ໄດ້ລົງໄປຕາມທາງນັ້ນ ເມື່ອເຫັນຄົນນີ້ແລ້ວກໍຍ່າງເວັ້ນກາຍໄປຟາກອື່ນ.
42010032	ໃນທຳນອງດຽວກັນ ມີຄົນເລວີຜູ້ໜຶ່ງລົງໄປຕາມທາງນັ້ນ ແລະເຫັນລາວ ກໍຍ່າງເວັ້ນຂ້າມທາງຟາກອື່ນກາຍໄປເໝືອນກັນ.
42010033	ແຕ່ມີໄທຊາມາເຣຍຄົນໜຶ່ງ ທີ່ເດີນທາງມາພໍ້ຊາຍຄົນນີ້ ແລະເມື່ອເຫັນລາວແລ້ວ ກໍມີໃຈເມດຕາສົງສານ.
42010034	ລາວຈຶ່ງເຂົ້າໄປຊ່ວຍເອົານໍ້າມັນ ແລະເຫຼົ້າອະງຸ່ນຖອກໃສ່ບາດແຜ ແລະເອົາຜ້າພັນບາດໃຫ້ ແລ້ວກໍໂຈມຊາຍຄົນນັ້ນ ຂຶ້ນຂີ່ເທິງຫລັງສັດຂອງຕົນ ນຳໄປຮອດໂຮງແຮມ ແລະເອົາໃຈໃສ່ບົວລະບັດລາວ.
42010035	ວັນຕໍ່ມາ ລາວໄດ້ເອົາເງິນສອງຫລຽນໃຫ້ເຈົ້າຂອງໂຮງແຮມ ແລະສັ່ງວ່າ, ‘ຈົ່ງຊ່ວຍເບິ່ງແຍງຊາຍຄົນນີ້ໃຫ້ດີເນີ ຖ້າເຈົ້າຈ່າຍເກີນນີ້ໄປເທົ່າໃດ ເມື່ອຂ້ອຍກັບມາ ຂ້ອຍຈະຈ່າຍຄືນໃຫ້.’
42010036	ໃນສາມຄົນນີ້ ແມ່ນຜູ້ໃດທີ່ເປັນເພື່ອນບ້ານຂອງຄົນທີ່ຖືກພວກໂຈນປຸ້ນນັ້ນ?”
42010037	ທຳບັນດິດຄົນນັ້ນຕອບວ່າ, “ແມ່ນຜູ້ທີ່ມີໃຈເມດຕາສົງສານຕໍ່ລາວ.” ພຣະເຢຊູເຈົ້າກ່າວແນະນຳວ່າ, “ທ່ານຈົ່ງໄປເຮັດຢ່າງນັ້ນເໝືອນກັນ.”
42010038	ຂະນະທີ່ພຣະເຢຊູເຈົ້າເດີນທາງໄປກັບພວກສາວົກຂອງພຣະອົງ ພຣະອົງກໍມາຮອດບ້ານແຫ່ງໜຶ່ງ ໃນທີ່ນັ້ນມີຍິງຄົນໜຶ່ງຊື່ ມາທາ ແລະນາງໄດ້ຕ້ອນຮັບພຣະອົງເຂົ້າໄປໃນເຮືອນຂອງຕົນ.
42010039	ມາທາມີນ້ອງສາວຄົນໜຶ່ງຊື່ວ່າ ມາຣີ ຜູ້ຊຶ່ງມານັ່ງຢູ່ໃກ້ຕີນຂອງອົງພຣະຜູ້ເປັນເຈົ້າ ແລະຟັງຖ້ອຍຄຳຂອງພຣະອົງ.
42010040	ສ່ວນມາທານັ້ນ ເມົາແຕ່ວຸ້ນວາຍຢູ່ກັບວຽກບ້ານການເຮືອນຕັ້ງຫລາຍຢ່າງທີ່ຕົນຕ້ອງເຮັດ. ດັ່ງນັ້ນ ນາງຈຶ່ງມາຫາພຣະອົງ ແລະເວົ້າວ່າ, “ພຣະອົງເຈົ້າເອີຍ ທ່ານບໍ່ສົນໃຈບໍ ທີ່ນ້ອງສາວຂອງຂ້ານ້ອຍ ປະໃຫ້ຂ້ານ້ອຍເຮັດວຽກທັງໝົດນີ້ແຕ່ຜູ້ດຽວ? ຈົ່ງບອກນາງໃຫ້ມາຊ່ວຍຂ້ານ້ອຍແດ່.”
42010041	ແຕ່ອົງພຣະຜູ້ເປັນເຈົ້າຕອບວ່າ, “ມາທາ ມາທາເອີຍ ເຈົ້າກັງວົນ ແລະມົວວຸ້ນວາຍຢູ່ກັບຫລາຍສິ່ງແທ້ໜໍ
42010042	ສິ່ງຊຶ່ງຈຳເປັນນັ້ນ ກໍມີແຕ່ສິ່ງດຽວ ມາຣີໄດ້ເລືອກເອົາສິ່ງທີ່ດີນັ້ນແລ້ວ ແລະຜູ້ໃດຈະຍາດເອົາສິ່ງນີ້ໄປຈາກນາງບໍ່ໄດ້.”
42011001	ວັນໜຶ່ງ ພຣະເຢຊູເຈົ້າກຳລັງພາວັນນາອະທິຖານຢູ່ໃນສະຖານທີ່ແຫ່ງໜຶ່ງ ເມື່ອພຣະເຢຊູເຈົ້າພາວັນນາອະທິຖານຈົບແລ້ວ ສາວົກຄົນໜຶ່ງກໍເວົ້າກັບພຣະອົງວ່າ, “ພຣະອົງເຈົ້າເອີຍ, ຂໍໂຜດສອນພວກຂ້ານ້ອຍໃຫ້ພາວັນນາອະທິຖານ ເໝືອນດັ່ງໂຢຮັນໄດ້ສອນພວກສິດຂອງເພິ່ນແດ່ທ້ອນ.”
42011002	ພຣະເຢຊູເຈົ້າກ່າວແກ່ພວກເພິ່ນວ່າ, “ເມື່ອພວກເຈົ້າພາວັນນາອະທິຖານນັ້ນ ຈົ່ງເວົ້າດັ່ງນີ້: ‘ຂ້າແດ່ພຣະບິດາເຈົ້າ ຂໍໃຫ້ພຣະນາມຂອງພຣະອົງ ເປັນທີ່ເຄົາຣົບບູຊາ ຂໍໃຫ້ຣາຊອານາຈັກຂອງພຣະອົງ ມາຕັ້ງຢູ່ເທິງໂລກນີ້ເຖິດ.
42011003	ຂໍໂຜດປະທານອາຫານປະຈຳວັນ ທີ່ພວກຂ້ານ້ອຍຕ້ອງການ
42011004	ຂໍໂຜດຍົກໂທດບາບກຳ ໃຫ້ພວກຂ້ານ້ອຍດ້ວຍເທີ້ນ ດ້ວຍວ່າ, ພວກຂ້ານ້ອຍຍົກຄວາມຜິດ ຄວາມບາບໃຫ້ທຸກຄົນ ທີ່ເຮັດຜິດຕໍ່ພວກຂ້ານ້ອຍນັ້ນ. ແລະ ຂໍຢ່ານຳພວກຂ້ານ້ອຍເຂົ້າໄປ ໃນການທົດລອງ.’”
42011005	ພຣະອົງຊົງກ່າວກັບພວກເພິ່ນວ່າ, “ຜູ້ໃດໃນພວກເຈົ້າມີມິດສະຫາຍຄົນໜຶ່ງ ແລະຈະໄປຫາມິດສະຫາຍນັ້ນໃນເວລາທ່ຽງຄືນ ແລະເວົ້າວ່າ, ‘ສະຫາຍເອີຍ, ຂໍໃຫ້ເຮົາຢືມເຂົ້າຈີ່ຈັກສາມກ້ອນແດ່.
42011006	ເພາະເພື່ອນຄົນໜຶ່ງຂອງເຮົາຫາກໍເດີນທາງມາແວ່ ແລະເຮົາບໍ່ມີຫຍັງຈະສູ່ລາວກິນ.’
42011007	ຝ່າຍມິດສະຫາຍທີ່ຢູ່ຂ້າງໃນ ຈະຕອບອອກມາວ່າ, ‘ຢ່າລົບກວນເຮົາເທາະ ປະຕູກໍອັດແລ້ວ ແລະພວກລູກຂອງເຮົາ ກໍນອນຢູ່ກັບເຮົາໝົດແລ້ວ ເຮົາລຸກຂຶ້ນເອົາໃຫ້ເຈົ້າບໍ່ໄດ້ດອກ.’
42011008	ເຮົາບອກພວກເຈົ້າວ່າ, ເຖິງແມ່ນຜູ້ນັ້ນ ຈະບໍ່ລຸກຂຶ້ນເອົາເຂົ້າຈີ່ໃຫ້ ເພາະການເປັນເພື່ອນກັນກໍຕາມ, ແຕ່ເພາະການໝັ່ນຂໍຂອງຜູ້ເປັນເພື່ອນນັ້ນ ລາວກໍຈະລຸກຂຶ້ນເອົາໃຫ້ຕາມທີ່ເພື່ອນຕ້ອງການ.”
42011009	ຝ່າຍເຮົາຈຶ່ງບອກແກ່ພວກເຈົ້າວ່າ, ຈົ່ງໝັ່ນຂໍ ແລະ ພວກເຈົ້າຈະໄດ້ຮັບ ຈົ່ງໝັ່ນຊອກຫາ ແລະພວກເຈົ້າຈະໄດ້ພົບ ຈົ່ງໝັ່ນເຄາະ ແລະຈະມີຜູ້ໄຂປະຕູໃຫ້.
42011010	ດ້ວຍວ່າ, ທຸກຄົນທີ່ໝັ່ນຂໍ ກໍໄດ້ຮັບ ຜູ້ໃດທີ່ໝັ່ນຊອກຫາ ກໍໄດ້ພົບ ແລະຜູ້ໃດທີ່ໝັ່ນເຄາະ ກໍຈະມີຜູ້ໄຂປະຕູໃຫ້.”
42011011	“ມີຜູ້ໃດ ໃນພວກເຈົ້າທີ່ເປັນພໍ່ຈະເອົາງູໃຫ້ ເມື່ອລູກຂອງຕົນເອງຂໍປາ?
42011012	ຫລືຈະເອົາແມງງອດໃຫ້ ເມື່ອລູກຂໍໄຂ່?
42011013	ດ້ວຍເຫດນັ້ນ ພວກເຈົ້າຜູ້ເປັນຄົນຊົ່ວ ກໍຍັງຮູ້ຈັກເອົາຂອງດີໃຫ້ແກ່ລູກຂອງຕົນ ຫລາຍກວ່ານັ້ນອີກຈັກເທົ່າໃດ ພຣະບິດາເຈົ້າຂອງພວກເຈົ້າ ຜູ້ສະຖິດຢູ່ໃນສະຫວັນ ກໍຈະປະທານພຣະວິນຍານບໍຣິສຸດເຈົ້າ ແກ່ຜູ້ທີ່ຂໍຈາກພຣະອົງ.”
42011014	ພຣະເຢຊູເຈົ້າກຳລັງຂັບໄລ່ຜີປາກກືກໂຕໜຶ່ງອອກ ເມື່ອຜີປາກກືກອອກໄປແລ້ວ ຊາຍຄົນນັ້ນກໍເລີ່ມຕົ້ນເວົ້າໄດ້ ຝ່າຍປະຊາຊົນຕ່າງກໍງຶດປະຫລາດໃຈ,
42011015	ແຕ່ປະຊາຊົນບາງຄົນເວົ້າວ່າ, “ແມ່ນເບເອນເຊບູນ ນາຍຂອງຜີມານຮ້າຍທີ່ໃຫ້ອຳນາດແກ່ຄົນນີ້ ຂັບໄລ່ຜີມານຮ້າຍອອກ.”
42011016	ສ່ວນຄົນອື່ນນັ້ນ ຫວັງຢາກຈັບຜິດພຣະເຢຊູເຈົ້າ. ດັ່ງນັ້ນ ພວກເຂົາຈຶ່ງຂໍໃຫ້ພຣະອົງເຮັດໝາຍສຳຄັນ ການອັດສະຈັນຈາກສະຫວັນ.
42011017	ແຕ່ພຣະເຢຊູເຈົ້າຮູ້ວ່າ ພວກເຂົາກຳລັງຄິດຢ່າງໃດ. ດັ່ງນັ້ນ ພຣະອົງຈຶ່ງກ່າວຕໍ່ພວກເຂົາວ່າ, “ອານາຈັກໃດ ທີ່ປະຊາຊົນແບ່ງອອກເປັນກຸ່ມຕໍ່ສູ້ກັນເອງ ກໍຈະຕັ້ງຢູ່ຕໍ່ໄປບໍ່ໄດ້ ຄົວເຮືອນໜຶ່ງ ທີ່ສະມາຊິກໃນຄອບຄົວຕໍ່ສູ້ກັນເອງ ກໍຈະລົ້ມລະລາຍ.
42011018	ຖ້າອານາຈັກຂອງມານຊາຕານແບ່ງກຸ່ມຕໍ່ສູ້ກັນແລະກັນ ອານາຈັກນັ້ນຈະຕັ້ງຢູ່ໄດ້ຢ່າງໃດ? ພວກເຈົ້າກ່າວຫາວ່າ ເຮົາຂັບໄລ່ພວກຜີມານຮ້າຍອອກໄດ້ ເພາະເບເອນເຊບູນໃຫ້ຣິດອຳນາດແກ່ເຮົາ.
42011019	ຖ້າເຮົາຂັບໄລ່ພວກມັນໂດຍເບເອນເຊບູນນັ້ນ. ແມ່ນຜູ້ໃດໃຫ້ຣິດອຳນາດແກ່ລູກຫລານຂອງພວກເຈົ້າຂັບໄລ່ຜີມານຮ້າຍ? ບັນດາລູກຫລານຂອງພວກເຈົ້າເອງ ຈະເປັນຜູ້ຕັດສິນພວກເຈົ້າ
42011020	ແຕ່ຖ້າເຮົາຂັບໄລ່ພວກຜີມານຮ້າຍອອກ ໂດຍຣິດອຳນາດຂອງພຣະເຈົ້າ. ດັ່ງນັ້ນ ອານາຈັກຂອງພຣະເຈົ້າກໍມາເຖິງພວກເຈົ້າແລ້ວ.
42011021	ເມື່ອຄົນແຂງແຮງຜູ້ໜຶ່ງ ຖືອາວຸດຄົບຊຸດຕຽມພ້ອມເຝົ້າເຮືອນຂອງຕົນຢູ່ ສິ່ງຂອງຂອງລາວທີ່ມີຢູ່ທັງໝົດກໍປອດໄພ.
42011022	ແຕ່ເມື່ອມີຄົນແຂງແຮງກວ່າມາໂຈມຕີ ແລະຊະນະລາວໄປ ຄົນນັ້ນກໍຈະຍາດເອົາອາວຸດທັງໝົດ ທີ່ເຈົ້າຂອງເຮືອນເພິ່ງພານັ້ນໜີໄປ ແລະແບ່ງປັນສິ່ງຂອງທັງໝົດທີ່ເຂົາຍາດເອົາໄປນັ້ນ.
42011023	ຜູ້ໃດທີ່ບໍ່ຢູ່ຝ່າຍເຮົາ ກໍຕໍ່ສູ້ເຮົາ ຜູ້ໃດທີ່ບໍ່ໂຮມເຂົ້າກັບເຮົາ ກໍເປັນຜູ້ເຮັດໃຫ້ແຕກຊະຊາຍໄປ.”
42011024	“ເມື່ອຜີຊົ່ວຮ້າຍອອກມາຈາກຄົນໃດແລ້ວ ມັນກໍທຽວໄປມາໃນຖິ່ນແຫ້ງແລ້ງກັນດານ ເພື່ອຊອກຫາບ່ອນພັກເຊົາເມື່ອຍ ເມື່ອມັນຫາບໍ່ໄດ້.
42011025	ມັນກໍເວົ້າວ່າ, ‘ເຮົາຈະກັບຄືນເມືອເຮືອນຂອງເຮົາ ທີ່ເຮົາໄດ້ໜີມາ.’ ດັ່ງນັ້ນ ມັນຈຶ່ງກັບຄືນໄປ ແລະພົບເຮືອນນັ້ນເປົ່າຫວ່າງຢູ່ທັງສະອາດ ແລະຕົບແຕ່ງໄວ້ຢ່າງດີແລ້ວດ້ວຍ.
42011026	ແລ້ວມັນກໍອອກໄປນຳເອົາຜີຊົ່ວຮ້າຍເຈັດໂຕ ທີ່ຊົ່ວຮ້າຍຍິ່ງກວ່າມັນອີກ ແລ້ວກັບມາເຂົ້າອາໄສຢູ່ທີ່ເຮືອນນັ້ນ ໃນທີ່ສຸດຄົນນີ້ ກໍຈະຢູ່ໃນສະພາບທີ່ຊົ່ວຮ້າຍຫລາຍກວ່າຕອນຕົ້ນອີກ.”
42011027	ເມື່ອພຣະເຢຊູເຈົ້າກ່າວຖ້ອຍຄຳເຫລົ່ານັ້ນແລ້ວ ກໍມີຍິງຄົນໜຶ່ງໃນໝູ່ປະຊາຊົນເວົ້າກັບພຣະອົງວ່າ, “ຍິງທີ່ໃຫ້ກຳເນີດທ່ານແລະລ້ຽງດູທ່ານ ຄວນມີຄວາມສຸກຫລາຍທີ່ສຸດ!”
42011028	ແຕ່ພຣະເຢຊູເຈົ້າຕອບວ່າ, “ຄົນທັງຫລາຍທີ່ໄດ້ຟັງຖ້ອຍຄຳຂອງພຣະເຈົ້າ ແລະປະຕິບັດຕາມ ກໍມີຄວາມສຸກຫລາຍກວ່ານັ້ນອີກ.”
42011029	ເມື່ອປະຊາຊົນເຕົ້າໂຮມກັນໜາແໜ້ນຂຶ້ນ ພຣະເຢຊູເຈົ້າກໍກ່າວຕໍ່ພວກເຂົາວ່າ, “ຄົນໃນຍຸກນີ້ຕ່າງກໍຊົ່ວຮ້າຍ ພວກເຂົາຂໍໃຫ້ເຮັດການອັດສະຈັນ ແຕ່ຈະບໍ່ມີການອັດສະຈັນໃດໆໃຫ້ພວກເຂົາເຫັນເລີຍ ນອກຈາກການອັດສະຈັນເລື່ອງຂອງໂຢນາ.
42011030	ດ້ວຍວ່າ, ໂຢນາເປັນການອັດສະຈັນແກ່ຊາວເມືອງນີເນເວຢ່າງໃດ ບຸດມະນຸດກໍຈະເປັນການອັດສະຈັນແກ່ຄົນໃນຍຸກນີ້ຢ່າງນັ້ນ.
42011031	ໃນວັນພິພາກສາໂລກ ນາງກະສັດຈາກທິດໃຕ້ຈະຢືນຂຶ້ນກ່າວໂທດພວກເຈົ້າ ເພາະນາງໄດ້ເດີນທາງມາໄກແສນໄກຈາກປະເທດຂອງຕົນ ເພື່ອຟັງຄຳສັ່ງສອນອັນເຕັມໄປດ້ວຍສະຕິປັນຍາຂອງກະສັດໂຊໂລໂມນ ແລະເຮົາບອກພວກເຈົ້າຕາມຄວາມຈິງວ່າ ຜູ້ທີ່ຍິ່ງໃຫຍ່ກວ່າໂຊໂລໂມນກໍຢູ່ທີ່ນີ້.
42011032	ໃນວັນແຫ່ງການພິພາກສາ ຊາວເມືອງນີເນເວຈະຢືນຂຶ້ນກ່າວໂທດພວກເຈົ້າ ເພາະພວກເຂົາຖິ້ມໃຈເກົ່າເອົາໃຈໃໝ່ ເມື່ອໄດ້ຍິນຄຳປະກາດຂອງໂຢນາ ແລະຜູ້ໜຶ່ງທີ່ຍິ່ງໃຫຍ່ກວ່າໂຢນາກໍຢູ່ທີ່ນີ້.”
42011033	“ບໍ່ຫ່ອນມີຜູ້ໃດ ເມື່ອໄຕ້ໂຄມໄຟແລ້ວ ຕັ້ງໄວ້ໃນບ່ອນລັບບັງ ຫລືເອົາເຂົ້າໄວ້ໃນກະບຸງ, ແຕ່ເຄີຍຕັ້ງໄວ້ເທິງທີ່ສູງ ເພື່ອວ່າຄົນທີ່ເຂົ້າມາ ຈະເຫັນແສງສະຫວ່າງນັ້ນ.
42011034	ຕາເປັນດວງສະຫວ່າງສຳລັບຮ່າງກາຍ ເມື່ອຕາຂອງເຈົ້າແຈ້ງເປັນປົກກະຕິ ຮ່າງກາຍທຸກພາກສ່ວນກໍແຈ້ງເໝືອນກັນ, ແຕ່ເມື່ອຕາຂອງເຈົ້າບໍ່ແຈ້ງເປັນປົກກະຕິ ຮ່າງກາຍທຸກພາກສ່ວນກໍຢູ່ໃນຄວາມມືດ.
42011035	ດ້ວຍເຫດນັ້ນ ຈົ່ງລະວັງໃຫ້ດີ ຢ້ານວ່າຄວາມສະຫວ່າງທີ່ມີຢູ່ໃນເຈົ້ານັ້ນມືດໄປ.
42011036	ຖ້າຮ່າງກາຍຂອງເຈົ້າທຸກພາກສ່ວນເຕັມດ້ວຍຄວາມສະຫວ່າງ ຄືບໍ່ມີສ່ວນໃດມືດເລີຍ ແສງແຈ້ງສະຫວ່າງນັ້ນ ກໍຈະສະຫວ່າງທົ່ວໄປ ເໝືອນດັ່ງແສງໂຄມໄຟສ່ອງມາໃສ່ເຈົ້າ ດ້ວຍແສງແຈ້ງອັນແຈ່ມໃສ.”
42011037	ຂະນະທີ່ພຣະເຢຊູເຈົ້າຍັງກ່າວຢູ່ ກໍມີຄົນຟາຣີຊາຍຜູ້ໜຶ່ງ ເຊີນພຣະອົງໄປຮັບປະທານອາຫານທີ່ເຮືອນຂອງຕົນ ພຣະເຢຊູເຈົ້າຈຶ່ງໄປ ແລະນັ່ງລົງຮັບປະທານອາຫານ.
42011038	ຄົນຟາຣີຊາຍຜູ້ນີ້ ກໍປະຫລາດໃຈເມື່ອເຫັນວ່າກ່ອນຈະກິນ ພຣະອົງບໍ່ໄດ້ຊຳລະລ້າງຕາມທຳນຽມ.
42011039	ດັ່ງນັ້ນ ອົງພຣະຜູ້ເປັນເຈົ້າຈຶ່ງກ່າວແກ່ລາວວ່າ, “ເຈົ້າຄົນຟາຣີຊາຍເອີຍ ເຈົ້າເຄີຍລ້າງຖ້ວຍຊາມໃຫ້ສະອາດແຕ່ຂ້າງນອກ ແຕ່ຂ້າງໃນແລ້ວ ພວກເຈົ້າເຕັມແຕ່ການໂລບເອົາ ແລະການຊົ່ວຮ້າຍ.
42011040	ໂອ ຄົນໂງ່ເອີຍ ພຣະເຈົ້າຜູ້ໄດ້ສ້າງພາຍນອກ ກໍໄດ້ສ້າງພາຍໃນເໝືອນກັນບໍ່ແມ່ນບໍ?
42011041	ແຕ່ຈົ່ງບໍລິຈາກໃຫ້ແກ່ຄົນຍາກຈົນ ຕາມທີ່ພວກເຈົ້າມີຢູ່ຂ້າງໃນ ແລະທຸກສິ່ງກໍຈະສະອາດເສາະໃສສຳລັບພວກເຈົ້າ.”
42011042	“ແຕ່ວິບັດແກ່ເຈົ້າ ພວກຟາຣີຊາຍເອີຍ ພວກເຈົ້າຖວາຍໜຶ່ງສ່ວນສິບ ໃນເຄື່ອງປູກຂອງຝັງຕາມລະດູການແກ່ພຣະເຈົ້າ ຄືຜັກກ້ານກໍ່າ ຜັກແພວ ແລະຜັກອື່ນໆທຸກຊະນິດ, ແຕ່ພວກເຈົ້າລະເລີຍຄວາມຍຸດຕິທຳ ແລະຄວາມຮັກຂອງພຣະເຈົ້າ ແມ່ນສິ່ງນີ້ແຫລະ ທີ່ພວກເຈົ້າຄວນປະຕິບັດ ໂດຍບໍ່ລະເລີຍສິ່ງອື່ນດ້ວຍ.”
42011043	“ວິບັດແກ່ເຈົ້າ ພວກຟາຣີຊາຍເອີຍ ພວກເຈົ້າມັກນັ່ງບ່ອນມີກຽດໃນທຳມະສາລາ ແລະມັກໃຫ້ຄົນຄຳນັບດ້ວຍຄວາມນັບຖືກາງຕະຫລາດ.
42011044	ວິບັດແກ່ພວກເຈົ້າ ພວກເຈົ້າເປັນດັ່ງບ່ອນຝັງສົບ ທີ່ຄົນບໍ່ສັງເກດຮູ້ເຫັນ ເປັນບ່ອນທີ່ຄົນທັງຫລາຍຢຽບໄປມາ ໂດຍບໍ່ຮູ້ວ່າມີຫຍັງ.”
42011045	ແລ້ວກໍມີທຳບັນດິດຄົນໜຶ່ງ ເວົ້າຕໍ່ພຣະອົງວ່າ, “ອາຈານເອີຍ ເມື່ອທ່ານເວົ້າເຊັ່ນນີ້ ທ່ານກໍເວົ້າໝິ່ນປະໝາດພວກເຮົາເໝືອນກັນ.”
42011046	ພຣະເຢຊູເຈົ້າຕອບວ່າ, “ວິບັດຈະມີແກ່ພວກເຈົ້າເໝືອນກັນ ພວກທຳບັນດິດເອີຍ ພວກເຈົ້າວາງພາລະໜັກເທິງຫລັງປະຊາຊົນ ສ່ວນພວກເຈົ້າເອງນັ້ນ ບໍ່ຍອມແມ່ນແຕ່ຈະເດ່ມືນີ້ວດຽວໄປຈັບ.
42011047	ວິບັດແກ່ພວກເຈົ້າ ເພາະພວກເຈົ້າສ້າງອຸບມຸງຝັງສົບອັນງົດງາມໃຫ້ຜູ້ທຳນວາຍທັງຫລາຍ ຄືພວກຜູ້ທຳນວາຍເຫລົ່ານັ້ນແຫລະ ທີ່ບັນພະບຸລຸດຂອງພວກເຈົ້າເອງໄດ້ຂ້າ.
42011048	ດັ່ງນັ້ນ ພວກເຈົ້າຈຶ່ງເປັນພະຍານວ່າ ພວກເຈົ້າເຫັນພ້ອມກັບສິ່ງທີ່ບັນພະບຸລຸດຂອງພວກເຈົ້າໄດ້ເຮັດ ພວກເຂົາໄດ້ຂ້າບັນດາຜູ້ທຳນວາຍ ແລະພວກເຈົ້າກໍເປັນຜູ້ສ້າງອຸບມຸງໃຫ້ແກ່ສົບເຫລົ່ານັ້ນ.
42011049	ດ້ວຍເຫດນີ້ແຫລະ ພຣະປັນຍາຂອງພຣະເຈົ້າຈຶ່ງກ່າວວ່າ, ‘ເຮົາຈະໃຊ້ພວກຜູ້ທຳນວາຍ ແລະ ພວກອັກຄະສາວົກມາຫາພວກເຂົາ, ພວກເຂົາຈະຂ້າບາງຄົນ ແລະຈະຂົ່ມເຫັງບາງຄົນ.’
42011050	ສະນັ້ນ ຄົນໃນຍຸກນີ້ຈະຕ້ອງຖືກລົງໂທດຍ້ອນເລືອດຂອງບັນດາຜູ້ທຳນວາຍທຸກຄົນທີ່ໄຫລອອກ ຕັ້ງແຕ່ຄາວວາງຮາກສ້າງໂລກ,
42011051	ຄືຕັ້ງແຕ່ເລືອດຂອງອາເບັນ ຈົນເຖິງເລືອດຂອງຊາຂາຣີຢາ ຜູ້ທີ່ຖືກຂ້າລະຫວ່າງແທ່ນບູຊາກັບພຣະວິຫານນັ້ນ ແມ່ນແລ້ວເຮົາບອກພວກເຈົ້າວ່າ ຄົນໃນຍຸກນີ້ຈະຖືກລົງໂທດຍ້ອນເລືອດພວກນັ້ນທັງໝົດທີ່ຖືກຂ້າ.”
42011052	“ວິບັດແກ່ເຈົ້າ ພວກທຳບັນດິດເອີຍ ພວກເຈົ້າໄດ້ເອົາກະແຈ ທີ່ໄຂໄປສູ່ຄວາມຮູ້ໄວ້ ພວກເຈົ້າເອງກໍບໍ່ເຂົ້າໄປ ແລະຄົນທີ່ພະຍາຍາມຈະເຂົ້າໄປນັ້ນ ພວກເຈົ້າຊໍ້າພັດຂັດຂວາງໄວ້.”
42011053	ເມື່ອພຣະເຢຊູເຈົ້າຈາກທີ່ນັ້ນໄປແລ້ວ ພວກທຳມະຈານກັບພວກຟາຣີຊາຍ ກໍເລີ່ມຕົ້ນໂຈມຕີຕໍ່ຕ້ານພຣະອົງຢ່າງໜັກ ແລະຖາມພຣະອົງເຖິງຫລາຍສິ່ງຫລາຍຢ່າງ,
42011054	ໂດຍຫວັງຊອກຈັບຜິດພຣະອົງໃນຖ້ອຍຄຳໃດໜຶ່ງ ທີ່ພຣະອົງກ່າວອອກມາ.
42012001	ໃນຂະນະນັ້ນ ປະຊາຊົນໄດ້ມາເຕົ້າໂຮມກັນເປັນໝື່ນໆ ຈົນຍ່າງບຽດກັນ ພຣະເຢຊູເຈົ້າຕັ້ງຕົ້ນກ່າວກັບພວກສາວົກວ່າ, “ຈົ່ງລະວັງເຊື້ອແປ້ງຂອງພວກຟາຣີຊາຍໃຫ້ດີ ຄືຄວາມໜ້າຊື່ໃຈຄົດຂອງພວກເຂົາ.
42012002	ສິ່ງໃດທີ່ປິດບັງໄວ້ ຈະຖືກເປີດເຜີຍ ແລະສິ່ງໃດກໍຕາມທີ່ເປັນຄວາມລັບ ຈະຖືກເປີດເຜີຍອອກໃຫ້ຮູ້.
42012003	ດັ່ງນັ້ນແຫລະ, ສິ່ງໃດທີ່ພວກເຈົ້າໄດ້ເວົ້າໃນບ່ອນມືດ ຈະມີຄົນໄດ້ຍິນທົ່ວໄປໃນບ່ອນແຈ້ງ ແລະສິ່ງໃດທີ່ພວກເຈົ້າໄດ້ຊິ່ມໃສ່ຫູຄົນຢູ່ໃນຫ້ອງທີ່ປິດໄວ້ ຈະມີຄົນຮ້ອງປະກາດຢູ່ເທິງຫລັງຄາເຮືອນ.”
42012004	“ມິດສະຫາຍເອີຍ ເຮົາບອກພວກເຈົ້າວ່າ ຢ່າສູ່ຢ້ານຜູ້ທີ່ຂ້າໄດ້ພຽງແຕ່ຮ່າງກາຍ, ແຕ່ຕໍ່ມາຈະເຮັດສິ່ງໃດບໍ່ໄດ້ອີກ.
42012005	ເຮົາຈະເຕືອນໃຫ້ພວກເຈົ້າຮູ້ວ່າ ຜູ້ໃດທີ່ພວກເຈົ້າຄວນຢ້ານ ຈົ່ງຢ້ານພຣະເຈົ້າຜູ້ທີ່ມີສິດອຳນາດ ທີ່ຈະຂ້າແລະຖິ້ມລົງໃນນະຣົກໄດ້ ແມ່ນແທ້ເຮົາບອກພວກເຈົ້າວ່າ ຈົ່ງຢ້ານພຣະອົງນັ້ນແຫລະ.”
42012006	“ນົກຈອກຫ້າໂຕເຂົາຂາຍພຽງແຕ່ສອງອັດບໍ່ແມ່ນບໍ? ແລະໃນຝູງນົກເຫລົ່ານັ້ນ ພຣະເຈົ້າກໍບໍ່ໄດ້ຫລົງລືມແມ່ນແຕ່ໂຕດຽວ.
42012007	ແມ່ນແຕ່ຜົມທຸກເສັ້ນທີ່ຫົວຂອງພວກເຈົ້າ ກໍຖືກນັບໄວ້ໝົດແລ້ວ. ດັ່ງນັ້ນ ຢ່າສູ່ຢ້ານ ພວກເຈົ້າກໍປະເສີດກວ່ານົກຈອກຕັ້ງຫລາຍໂຕ.”
42012008	“ເຮົາບອກພວກເຈົ້າຕາມຄວາມຈິງວ່າ, ທຸກຄົນທີ່ຈະຮັບເຮົາຕໍ່ໜ້າມະນຸດ ບຸດມະນຸດກໍຈະຮັບຜູ້ນັ້ນ ຕໍ່ໜ້າຝູງເທວະດາຂອງພຣະເຈົ້າເໝືອນກັນ,
42012009	ແຕ່ຜູ້ໃດທີ່ປະຕິເສດເຮົາຕໍ່ໜ້າມະນຸດ ຜູ້ນັ້ນກໍຈະຖືກປະຕິເສດ ຕໍ່ໜ້າຝູງເທວະດາຂອງພຣະເຈົ້າເໝືອນກັນ.”
42012010	“ຜູ້ໃດກໍຕາມ ທີ່ເວົ້າຄຳໜຶ່ງຄຳໃດຕໍ່ສູ້ບຸດມະນຸດ ຈະໄດ້ຮັບການອະໄພ, ແຕ່ຜູ້ທີ່ເວົ້າໝິ່ນປະໝາດຕໍ່ສູ້ພຣະວິນຍານບໍຣິສຸດເຈົ້າ ຜູ້ນັ້ນຈະບໍ່ໄດ້ຮັບການອະໄພ.”
42012011	“ເມື່ອພວກເຂົານຳພວກເຈົ້າໄປສອບສວນໃນທຳມະສາລາ ຫລືຕໍ່ໜ້າບັນດາຜູ້ປົກຄອງ ຫລືຜູ້ມີສິດອຳນາດ ຢ່າສູ່ຄິດກະວົນກະວາຍວ່າ ຈະປ້ອງກັນຕົວເອງຢ່າງໃດ ຫລືຈະເວົ້າຢ່າງໃດ.
42012012	ດ້ວຍວ່າ, ພຣະວິນຍານບໍຣິສຸດເຈົ້າ ຈະໂຜດສອນພວກເຈົ້າໃນເວລານັ້ນວ່າ ຄວນຈະເວົ້າຢ່າງໃດ.”
42012013	ມີຄົນໜຶ່ງໃນປະຊາຊົນ ໄດ້ເວົ້າກັບພຣະເຢຊູເຈົ້າວ່າ, “ອາຈານເອີຍ ໂຜດບອກອ້າຍຂອງຂ້ານ້ອຍ ແບ່ງມໍຣະດົກທີ່ພໍ່ປະໄວ້ໃຫ້ພວກຂ້ານ້ອຍແດ່ທ້ອນ.”
42012014	ພຣະເຢຊູເຈົ້າຕອບລາວວ່າ, “ຊາຍເອີຍ ຜູ້ໃດໄດ້ຕັ້ງເຮົາໃຫ້ເປັນຜູ້ຕັດສິນຄວາມ ຫລືເປັນຜູ້ແບ່ງປັນມໍຣະດົກລະຫວ່າງພວກເຈົ້າ?”
42012015	ແລ້ວພຣະອົງກໍກ່າວແກ່ພວກເຂົາວ່າ, “ຈົ່ງລະວັງແລະເຝົ້າຮັກສາຕົນໄວ້ ໃຫ້ເວັ້ນຈາກຄວາມໂລບທຸກຢ່າງ ເພາະຊີວິດແທ້ຂອງມະນຸດ ບໍ່ຂຶ້ນຢູ່ກັບຊັບສິ່ງຂອງອັນບໍຣິບູນທີ່ຕົນມີຢູ່.”
42012016	ແລ້ວພຣະເຢຊູເຈົ້າ ກໍໃຊ້ຄຳອຸປະມາຂໍ້ນີ້ໃຫ້ພວກເຂົາຟັງວ່າ, “ເສດຖີຄົນໜຶ່ງ ມີທີ່ດິນ ຊຶ່ງເກີດຜົນລະປູກໄດ້ດີ.
42012017	ເສດຖີຄົນນີ້ຈຶ່ງຄິດໃນໃຈວ່າ, ‘ເຮົາຈະເຮັດແນວໃດດີ ເພາະເຮົາບໍ່ມີບ່ອນພຽງພໍ ເພື່ອຈະເກັບຜົນລະປູກທັງໝົດນີ້ໄວ້?’
42012018	ແລ້ວເສດຖີກໍເວົ້າວ່າ, ‘ເຮົາຈະເຮັດດັ່ງນີ້ ຄືເຮົາຈະມ້າງເລົ້າທັງຫລາຍທີ່ເຮົາມີຢູ່ ແລະສ້າງເລົ້າໃໝ່ໃຫ້ໃຫຍ່ກວ່າເກົ່າຂຶ້ນແທນ ແລະເອົາຜົນລະປູກ ກັບສິ່ງຂອງທັງໝົດທີ່ເຮົາມີ ເກັບໄວ້ຢູ່ໃນບ່ອນນັ້ນ.’
42012019	ແລ້ວເຮົາກໍຈະເວົ້າກັບຕົວເອງວ່າ, ‘ຈິດໃຈເອີຍ ເຮົາມີເຂົ້າຂອງດີ ເພື່ອໄວ້ກິນຫລາຍໆປີຕາມຄວາມຕ້ອງການ ຈົ່ງໃຊ້ຊີວິດຢ່າງສຸກສະບາຍ ຈົ່ງກິນ ຈົ່ງດື່ມ ແລະຈົ່ງເຮັດໃຫ້ຕົນເອງມ່ວນຊື່ນເທາະ’
42012020	ແຕ່ພຣະເຈົ້າກ່າວແກ່ລາວວ່າ, ‘ຄົນໂງ່ເອີຍ ໃນຄືນນີ້ແຫລະ ຊີວິດຂອງເຈົ້າຈະດັບໄປຈາກເຈົ້າ, ສ່ວນສິ່ງຂອງທີ່ເຈົ້າໄດ້ຫາມາໄວ້ນັ້ນ ຈະຕົກເປັນຂອງຜູ້ໃດ?’
42012021	ຄົນທີ່ທ້ອນໂຮມຊັບສົມບັດໄວ້ສຳລັບຕົນເອງ ແລະບໍ່ຮັ່ງມີຕໍ່ພຣະເຈົ້າກໍເປັນດັ່ງນີ້ແຫລະ.”
42012022	ແລ້ວພຣະອົງຊົງກ່າວກັບພວກສາວົກວ່າ, “ດ້ວຍເຫດນັ້ນ ເຮົາບອກເຈົ້າທັງຫລາຍວ່າ ຢ່າກະວົນກະວາຍເຖິງຊີວິດຂອງຕົນວ່າ ຈະກິນຫຍັງ ແລະເຖິງຮ່າງກາຍຂອງຕົນວ່າ ຈະນຸ່ງຫົ່ມຫຍັງ.
42012023	ເພາະວ່າຊີວິດກໍສຳຄັນລື່ນກວ່າອາຫານ ແລະຮ່າງກາຍກໍສຳຄັນລື່ນກວ່າເຄື່ອງນຸ່ງຫົ່ມ.
42012024	ຈົ່ງພິຈາລະນາເບິ່ງຝູງກາ ພວກມັນບໍ່ໄດ້ຫວ່ານເມັດພືດ ຫລືເກັບກ່ຽວຜົນລະປູກ ພວກມັນບໍ່ມີເລົ້າເຂົ້າ ຫລືບ່ອນເກັບເຄື່ອງຂອງ ແຕ່ພຣະເຈົ້າກໍຍັງຊົງລ້ຽງພວກມັນໄວ້, ພວກເຈົ້າຍິ່ງມີຄ່າລື່ນກວ່າຝູງນົກເຫລົ່ານັ້ນ
42012025	ມີຜູ້ໃດແດ່ໃນພວກເຈົ້າໂດຍຄວາມກະວົນກະວາຍນີ້ ອາດຕໍ່ຊີວິດໃຫ້ຍືນຍາວໄປອີກໄດ້ບໍ່?
42012026	ດັ່ງນັ້ນ ຖ້າພວກເຈົ້າຈັດການກັບສິ່ງເລັກນ້ອຍເຊັ່ນນີ້ບໍ່ໄດ້ ເປັນຫຍັງຈຶ່ງກະວົນກະວາຍເຖິງສິ່ງອື່ນ?
42012027	ຈົ່ງສັງເກດເບິ່ງດອກໄມ້ປ່າເຫລົ່ານັ້ນວ່າ ມັນໃຫຍ່ຂຶ້ນມາໄດ້ຢ່າງໃດ ມັນບໍ່ໄດ້ເຮັດວຽກ ຫລືຕໍ່າຜ້າເຮັດເຄື່ອງນຸ່ງສຳລັບມັນເອງ, ແຕ່ເຮົາບອກພວກເຈົ້າວ່າ ແມ່ນແຕ່ກະສັດໂຊໂລໂມນເມື່ອບໍຣິບູນດ້ວຍສະຫງ່າຣາສີ ກໍຍັງບໍ່ມີເຄື່ອງນຸ່ງງາມເທົ່າກັບດອກໄມ້ເຫລົ່ານີ້ດອກໜຶ່ງ.
42012028	ຖ້າພຣະເຈົ້າເປັນຜູ້ຕົບແຕ່ງດອກໄມ້ປ່າ ຢູ່ຕາມທົ່ງຫຍ້າທີ່ມີຢູ່ໃນວັນນີ້ ແລະວັນໜ້າກໍຈະຖືກຕັດເຜົາໄຟເສຍ. ໂອ ຄົນມີຄວາມເຊື່ອໜ້ອຍເອີຍ ພຣະອົງຈະບໍ່ຕົບແຕ່ງພວກເຈົ້າຫລາຍກວ່າດອກໄມ້ນັ້ນບໍ?”
42012029	“ດັ່ງນັ້ນ ຢ່າກະວົນກະວາຍວ່າ ຈະກິນຫຍັງ ຫລືຈະດື່ມຫຍັງ. (
42012030	ດ້ວຍວ່າ, ຄົນທົ່ວໄປຢູ່ໃນໂລກນີ້ກະວົນກະວາຍຢູ່ສະເໝີ ກັບເລື່ອງທັງໝົດເຫລົ່ານີ້.) ພຣະບິດາເຈົ້າຂອງພວກເຈົ້າຮູ້ວ່າ ພວກເຈົ້າຕ້ອງການສິ່ງເຫລົ່ານີ້.
42012031	ແຕ່ຈົ່ງຊອກສະແຫວງຫາອານາຈັກຂອງພຣະເຈົ້າ ແລະພຣະອົງຈະເພີ່ມສິ່ງເຫລົ່ານີ້ໃຫ້ແກ່ພວກເຈົ້າ.”
42012032	“ແກະຝູງນ້ອຍເອີຍ ຢ່າສູ່ຢ້ານ ເພາະພຣະບິດາເຈົ້າຂອງພວກເຈົ້າ ຊົງພໍພຣະໄທຈະປະທານຣາຊອານາຈັກໃຫ້ແກ່ພວກເຈົ້າ.
42012033	ຈົ່ງຂາຍສິ່ງຂອງທັງໝົດທີ່ພວກເຈົ້າມີຢູ່ ແລະບໍລິຈາກເງິນນັ້ນໃຫ້ແກ່ຄົນຍາກຈົນ ຈົ່ງເຮັດຖົງເງິນອັນບໍ່ຮູ້ເກົ່າໄວ້ສຳລັບຕົນ ແລະສະສົມຊັບສົມບັດຂອງພວກເຈົ້າໄວ້ໃນສະຫວັນ ຊຶ່ງໝົດບໍ່ເປັນ ບ່ອນທີ່ຂະໂມຍເຂົ້າໄປບໍ່ໄດ້ ແລະບ່ອນທີ່ມອດກັດກິນບໍ່ໄດ້.
42012034	ເພາະຊັບສົມບັດຂອງພວກເຈົ້າຢູ່ທີ່ໃດ ໃຈຂອງພວກເຈົ້າກໍຢູ່ທີ່ນັ້ນແຫລະ.”
42012035	“ເຈົ້າທັງຫລາຍ ຈົ່ງຮັດແອວໄວ້ ແລະໄຕ້ໂຄມຂອງເຈົ້າຢູ່.
42012036	ດັ່ງຄົນຮັບໃຊ້ທີ່ກຳລັງລໍຄອຍຖ້າຮັບນາຍຂອງຕົນ ກັບມາແຕ່ການກິນລ້ຽງໃນພິທີແຕ່ງງານ ເມື່ອເພິ່ນມາເອີ້ນແລະເຄາະປະຕູ ເຂົາກໍຈະໄຂໃຫ້ເພິ່ນທັນທີ.
42012037	ເມື່ອພວກຄົນຮັບໃຊ້ທີ່ນາຍຂອງຕົນມາພົບ ພວກເຂົາຕຽມພ້ອມຢູ່ກໍເປັນສຸກ ເຮົາບອກພວກເຈົ້າຕາມຄວາມຈິງວ່າ, ນາຍຈະໃຊ້ຜ້າຮັດແອວຂອງຕົນ ແລະບອກພວກຄົນຮັບໃຊ້ນັ່ງລົງ ເພື່ອຮັບປະທານອາຫານແລ້ວເພິ່ນກໍຈະຮັບໃຊ້ພວກເຂົາ.
42012038	ຖ້ານາຍມາໃນເວລາທ່ຽງຄືນ ຫລືຂ້ອນແຈ້ງ ແລະພົບພວກເຂົາຕຽມພ້ອມຢູ່ ພວກເຂົາກໍຈະເປັນສຸກ
42012039	ແຕ່ຈົ່ງເຂົ້າໃຈດັ່ງນີ້ວ່າ, ຖ້າເຈົ້າຂອງເຮືອນໄດ້ຮູ້ກ່ອນວ່າ ຂະໂມຍຈະມາ ລາວຄົງຈະບໍ່ປ່ອຍໃຫ້ຂະໂມຍງັດເຂົ້າໄປໃນເຮືອນຂອງຕົນໄດ້.
42012040	ພວກເຈົ້າກໍເໝືອນກັນຈົ່ງຕຽມຕົວໄວ້ໃຫ້ພ້ອມ ເພາະວ່າ ບຸດມະນຸດຈະມາໃນໂມງທີ່ພວກເຈົ້າບໍ່ໄດ້ຄາດຄິດມາກ່ອນ.”
42012041	ແລ້ວເປໂຕກໍຖາມວ່າ, “ພຣະອົງເຈົ້າເອີຍ ທ່ານຍົກຄຳອຸປະມານີ້ຂຶ້ນມາ ເພື່ອໝາຍເຖິງພວກຂ້ານ້ອຍ ຫລືວ່າໝາຍເຖິງທຸກໆຄົນ?”
42012042	ອົງພຣະຜູ້ເປັນເຈົ້າຕອບວ່າ, “ແມ່ນຜູ້ໃດທີ່ເປັນຜູ້ຈັດການທີ່ສັດຊື່ ແລະສະຫລາດ? ກໍແມ່ນຜູ້ທີ່ນາຍຂອງຕົນມອບໃຫ້ຮັບຜິດຊອບເບິ່ງແຍງ ຄົນຮັບໃຊ້ຜູ້ອື່ນຂອງເພິ່ນ ແລະແຈກຈ່າຍອາຫານໃຫ້ຄົນຮັບໃຊ້ເຫລົ່ານັ້ນຕາມເວລາ.
42012043	ເມື່ອນາຍມາພົບຂ້າໃຊ້ຜູ້ກຳລັງເຮັດຢ່າງນັ້ນຢູ່ ມັນກໍເປັນສຸກ.
42012044	ແນ່ນອນທີ່ສຸດ ເຮົາບອກພວກເຈົ້າວ່າ ຜູ້ເປັນນາຍຈະໃຫ້ຄົນຮັບໃຊ້ຜູ້ນັ້ນຮັບຜິດຊອບສົມບັດທັງໝົດຂອງຕົນ.
42012045	ແຕ່ຖ້າຄົນໃຊ້ຜູ້ນັ້ນຄິດວ່າ ຍັງອີກດົນນາຍຂອງຕົນຈະກັບມາ ແລະຖ້າລາວລົງມືຂ້ຽນຕີຄົນຮັບໃຊ້ຜູ້ອື່ນໆ ທັງຊາຍແລະຍິງ ທັງກິນແລະດື່ມຈົນມືນເມົາດ້ວຍ,
42012046	ແລ້ວວັນໜຶ່ງ ນາຍຂອງຄົນຮັບໃຊ້ຜູ້ນັ້ນກໍຈະກັບມາ ເມື່ອລາວບໍ່ຄາດຄິດ ແລະໃນເວລາທີ່ລາວບໍ່ຮູ້ ຜູ້ເປັນນາຍຈະຕັດລາວເປັນຕ່ອນໆ ແລະປ່ອຍໃຫ້ລາວຮ່ວມຮັບເຄາະກຳກັບບັນດາຄົນບໍ່ເຊື່ອຟັງ.”
42012047	“ຂ້ອຍໃຊ້ທີ່ຮູ້ຈັກໃຈນາຍ, ແຕ່ບໍ່ໄດ້ຈັດຕຽມຕົວໄວ້ ແລະບໍ່ໄດ້ເຮັດຕາມໃຈນາຍ ກໍຈະຕ້ອງຖືກຂ້ຽນຫລາຍບາດ.
42012048	ແຕ່ຜູ້ທີ່ບໍ່ຮູ້ຈັກ ແລ້ວໄດ້ເຮັດສິ່ງທີ່ສົມຄວນຖືກຂ້ຽນ ກໍຈະຕ້ອງຖືກຂ້ຽນໜ້ອຍ ຜູ້ໃດໄດ້ຮັບຫລາຍ ກໍຈະທວງເອົາກັບຜູ້ນັ້ນຫລາຍ ແລະຜູ້ທີ່ຮັບຝາກໄວ້ຫລາຍ ເພິ່ນກໍຈະທວງເອົາຈາກຜູ້ນັ້ນຫລາຍ.”
42012049	“ເຮົາໄດ້ເອົາໄຟນີ້ແຫລະ ມາຄວ່າງໃສ່ແຜ່ນດິນໂລກ ແລະຖ້າໄຟນີ້ລຸກແລ້ວ ກໍສົມຄວາມປາຖະໜາ.
42012050	ເຮົາຈະຕ້ອງຮັບບັບຕິສະມາຢາງໜຶ່ງທີ່ທໍລະມານ ແລະເຮົາກໍເປັນທຸກໃຈຫລາຍຈົນກວ່າການນີ້ຈະສຳເລັດ.
42012051	ພວກເຈົ້າຄິດວ່າ ເຮົາມາເພື່ອໃຫ້ເກີດຄວາມສະຫງົບສຸກໃນໂລກບໍ? ເຮົາບອກພວກເຈົ້າວ່າ ບໍ່ແມ່ນດອກ, ແຕ່ຈະເຮັດໃຫ້ແຕກແຍກກັນ.
42012052	ຕັ້ງແຕ່ບັດນີ້ໄປ ຫ້າຄົນໃນຄອບຄົວດຽວຈະແຕກແຍກກັນ ຄືສາມຕໍ່ສູ້ສອງ ແລະສອງຕໍ່ສູ້ສາມ.
42012053	ພໍ່ຈະຕໍ່ສູ້ລູກຊາຍຂອງຕົນ ແລະລູກຊາຍຈະຕໍ່ສູ້ພໍ່ຂອງຕົນ, ແມ່ຈະຕໍ່ສູ້ລູກສາວຂອງຕົນ ແລະລູກສາວຈະຕໍ່ສູ້ແມ່ຂອງຕົນ, ແມ່ຍ່າຈະຕໍ່ສູ້ລູກໃພ້ຂອງຕົນ ແລະລູກໃພ້ຈະຕໍ່ສູ້ແມ່ຍ່າຂອງຕົນ.”
42012054	ແລ້ວພຣະເຢຊູເຈົ້າກໍກ່າວແກ່ປະຊາຊົນເໝືອນກັນວ່າ, “ເມື່ອເຈົ້າທັງຫລາຍເຫັນເມກກຳລັງລອຍຂຶ້ນມາ ທາງທິດຕາເວັນຕົກ ພວກເຈົ້າກໍເວົ້າທັນທີວ່າ ຝົນກຳລັງຈະຕົກ ແລະກໍເປັນດັ່ງນັ້ນແທ້.
42012055	ເມື່ອລົມພັດມາທາງທິດໃຕ້ ພວກເຈົ້າກໍເວົ້າວ່າ ອາກາດຈະຮ້ອນ ແລະກໍເປັນດັ່ງນັ້ນແທ້.
42012056	ພວກຄົນໜ້າຊື່ໃຈຄົດເອີຍ ເຈົ້າທັງຫລາຍຮູ້ຈັກສັງເກດຄວາມເປັນໄປຂອງແຜ່ນດິນໂລກ ແລະທ້ອງຟ້າ ແຕ່ເຫດໃດພວກເຈົ້າຈຶ່ງສັງເກດຄວາມເປັນໄປຂອງສະໄໝນີ້ບໍ່ໄດ້?”
42012057	“ດ້ວຍເຫດໃດ ເຈົ້າທັງຫລາຍຈຶ່ງບໍ່ຕັດສິນເອົາເອງວ່າ ສິ່ງໃດເປັນເລື່ອງທີ່ຖືກຕ້ອງ?
42012058	ເພາະເມື່ອເຈົ້າກັບໂຈດໄປຫາຜູ້ປົກຄອງ ຈົ່ງພະຍາຍາມຫາຊ່ອງທາງປອງດອງກັນ ເມື່ອຍັງຢູ່ກາງທາງ ຢ້ານວ່າ ໂຈດຈະລາກເຈົ້າເຂົ້າໄປຫາຕຸລາການ ແລະຕຸລາການຈະມອບເຈົ້າໃຫ້ແກ່ເຈົ້າໜ້າທີ່ ແລ້ວເຈົ້າໜ້າທີ່ຈະຂັງເຈົ້າໄວ້ໃນຄຸກ.
42012059	ເຮົາບອກເຈົ້າວ່າ, ເຈົ້າຈະອອກຈາກຄຸກບໍ່ໄດ້ ຈົນກວ່າເຈົ້າຈະຈ່າຍໃຊ້ໜີ້ຈົນຄົບ.”
42013001	ໃນຂະນະນັ້ນ ມີບາງຄົນໃນທີ່ນັ້ນ ໄດ້ເລົ່າສູ່ພຣະເຢຊູເຈົ້າຟັງ ເຖິງເລື່ອງຊາວຄາລີເລທີ່ຖືກປີລາດຂ້າ ເອົາເລືອດຂອງເຂົາປົນກັບເຄື່ອງຖວາຍບູຊາແກ່ພຣະເຈົ້າ.
42013002	ພຣະເຢຊູເຈົ້າຕອບພວກເຂົາວ່າ, “ພວກເຈົ້າຄິດວ່າ ຊາວຄາລີເລເຫລົ່ານັ້ນ ເປັນຄົນບາບຫລາຍກວ່າຊາວຄາລີເລພວກອື່ນໆທັງໝົດ ເພາະພວກເຂົາໄດ້ຖືກຂ້າຢ່າງໂຫດຮ້າຍເຊັ່ນນັ້ນບໍ?
42013003	ບໍ່ແມ່ນດອກ ເຮົາບອກເຈົ້າທັງຫລາຍວ່າ ຖ້າພວກເຈົ້າບໍ່ຖິ້ມໃຈເກົ່າເອົາໃຈໃໝ່ ພວກເຈົ້າກໍຈະຈິບຫາຍໄປເໝືອນກັນ.
42013004	ທັງພວກສິບແປດຄົນໃນຊີໂລອາມ ທີ່ປ້ອມເຈື່ອນທັບຕາຍນັ້ນເດ? ພວກເຈົ້າກໍຄິດວ່າ ພວກເຂົາເປັນຄົນເຮັດຜິດຫລາຍກວ່າປະຊາຊົນອື່ນໆທັງໝົດ ທີ່ຢູ່ໃນນະຄອນເຢຣູຊາເລັມຊັ້ນບໍ?
42013005	ບໍ່ແມ່ນດອກ ເຮົາບອກພວກເຈົ້າວ່າ ຖ້າພວກເຈົ້າທັງໝົດບໍ່ຖິ້ມໃຈເກົ່າເອົາໃຈໃໝ່ ພວກເຈົ້າກໍຈະຈິບຫາຍໄປເໝືອນກັນ.”
42013006	ແລ້ວພຣະເຢຊູເຈົ້າກໍໄດ້ກ່າວຄຳອຸປະມານີ້ສູ່ພວກເຂົາຟັງວ່າ, “ຍັງມີຊາຍຄົນໜຶ່ງ ທີ່ມີຕົ້ນເດື່ອເທດຕົ້ນໜຶ່ງ ໃນສວນອະງຸ່ນຂອງຕົນ, ລາວໄປຊອກຫາໝາກເດື່ອໃນຕົ້ນນັ້ນ ກໍບໍ່ພົບເຫັນເລີຍ.
42013007	ດັ່ງນັ້ນ ລາວຈຶ່ງເວົ້າກັບຄົນຮັກສາສວນວ່າ, ‘ເບິ່ງແມ! ເປັນເວລາສາມປີແລ້ວ ທີ່ຂ້ອຍມາຊອກຫາໝາກເດື່ອໃນຕົ້ນນີ້ ແລະຂ້ອຍກໍບໍ່ພົບເຫັນເລີຍ ຈົ່ງປໍ້າມັນຖິ້ມເສຍ ຈະເອົາໄວ້ໃຫ້ຮົກດິນລ້າໆເຮັດຫຍັງ?’
42013008	ແຕ່ຄົນຮັກສາສວນນັ້ນຕອບວ່າ, ‘ທ່ານເອີຍ ຂໍປະໄວ້ປີນີ້ກ່ອນ ຂ້ານ້ອຍຈະຂຸດດິນອ້ອມ ແລະເອົາຝຸ່ນໃສ່.
42013009	ປີໜ້າ ຖ້າມັນເກີດໝາກກໍຈະເປັນການດີຫລາຍ ຖ້າບໍ່ເກີດໝາກ ທ່ານຈົ່ງປໍ້າມັນຖິ້ມເສຍ.’”
42013010	ໃນວັນຊະບາໂຕວັນໜຶ່ງ ພຣະເຢຊູເຈົ້າກຳລັງສັ່ງສອນຢູ່ໃນທຳມະສາລາແຫ່ງໜຶ່ງ.
42013011	ໃນທີ່ນັ້ນ ມີຍິງຄົນໜຶ່ງທີ່ຜີຊົ່ວຮ້າຍເຂົ້າສິງ ມັນເຮັດໃຫ້ນາງເຈັບໂຊມາສິບແປດປີແລ້ວ ນາງເປັນຫລັງກົ່ງແລະຢືນຊື່ບໍ່ໄດ້.
42013012	ເມື່ອພຣະເຢຊູເຈົ້າເຫັນຈຶ່ງເອີ້ນນາງມາ ແລະກ່າວວ່າ, “ນາງເອີຍ ເຈົ້າພົ້ນຈາກພະຍາດໂຣຄາຂອງເຈົ້າແລ້ວ”
42013013	ພຣະອົງວາງມືໃສ່ນາງ ໃນທັນໃດນັ້ນ ນາງກໍຢືນຊື່ໄດ້ ແລະນາງຈຶ່ງກ່າວສັນລະເສີນພຣະເຈົ້າ.
42013014	ແຕ່ຫົວໜ້າທຳມະສາລາຊໍ້າພັດເຄືອງໃຈ ທີ່ພຣະເຢຊູເຈົ້າຊົງໂຜດຮັກສາໃຫ້ດີພະຍາດໃນວັນຊະບາໂຕ. ດັ່ງນັ້ນ ເພິ່ນຈຶ່ງກ່າວແກ່ປະຊາຊົນວ່າ, “ມີຫົກວັນທີ່ພວກເຮົາຄວນເຮັດວຽກງານ ຈົ່ງມາຮັບການຮັກສາໃນຫົກວັນນັ້ນ ແຕ່ຢ່າມາໃນວັນຊະບາໂຕ.”
42013015	ແລ້ວອົງພຣະຜູ້ເປັນເຈົ້າຊົງຕອບເພິ່ນວ່າ, “ພວກເຈົ້າ ຄົນໜ້າຊື່ໃຈຄົດເອີຍ ພວກເຈົ້າແຕ່ລະຄົນບໍ່ເຄີຍແກ້ງົວ ຫລືລໍຂອງຕົນ ແລະຈູງອອກຈາກຄອກໄປກິນນໍ້າໃນວັນຊະບາໂຕບໍ?
42013016	ສ່ວນຍິງຄົນນີ້ ກໍເປັນລູກຫລານຂອງອັບຣາຮາມ ທີ່ມານຊາຕານຜູກມັດໄວ້ເປັນເວລາສິບແປດປີແລ້ວ ບໍ່ສົມຄວນບໍ ທີ່ຕ້ອງແກ້ນາງໃຫ້ຫລຸດຈາກເຄື່ອງຜູກມັດນີ້ ໃນວັນຊະບາໂຕ?”
42013017	ຄຳຕອບຂອງພຣະອົງ ເຮັດໃຫ້ພວກທີ່ຕໍ່ສູ້ພຣະອົງອັບອາຍຂາຍໜ້າຫລາຍ ສ່ວນປະຊາຊົນຕ່າງກໍຊົມຊື່ນຍິນດີ ເພາະສິ່ງອັດສະຈັນທັງຫລາຍທີ່ພຣະອົງໄດ້ກະທຳ.
42013018	ແລ້ວພຣະເຢຊູເຈົ້າກໍຖາມວ່າ, “ຣາຊອານາຈັກຂອງພຣະເຈົ້າເໝືອນກັບສິ່ງໃດ? ແລະເຮົາຈະປຽບຣາຊອານາຈັກນັ້ນໃສ່ກັບສິ່ງໃດ?
42013019	ກໍເໝືອນກັບແກ່ນຜັກກາດເມັດໜຶ່ງ ຊຶ່ງຊາຍຄົນໜຶ່ງເອົາໄປຫວ່ານໃນສວນຂອງຕົນ ພືດນັ້ນກໍໃຫຍ່ຂຶ້ນກາຍເປັນກົກ ແລະຝູງນົກກໍມາເຮັດຮັງໃສ່ກິ່ງກ້ານຂອງມັນ.”
42013020	ແລ້ວພຣະເຢຊູເຈົ້າກໍກ່າວອີກວ່າ, “ເຮົາຈະປຽບຣາຊອານາຈັກຂອງພຣະເຈົ້າເໝືອນກັບສິ່ງໃດ?
42013021	ກໍເໝືອນກັບເຊື້ອແປ້ງ ທີ່ຍິງຄົນໜຶ່ງເອົາປົນໃສ່ໃນແປ້ງສາມຜອງ ຈົນແປ້ງທັງໝົດນັ້ນຟູຂຶ້ນ.”
42013022	ຂະນະທີ່ພຣະເຢຊູເຈົ້າເດີນທາງໄປສູ່ນະຄອນເຢຣູຊາເລັມນັ້ນ ພຣະອົງໄດ້ຜ່ານໄປຕາມບ້ານເມືອງຕ່າງໆ ແລະສັ່ງສອນປະຊາຊົນ.
42013023	ມີຄົນໜຶ່ງຖາມພຣະອົງວ່າ, “ທ່ານເອີຍ ຜູ້ທີ່ຈະພົ້ນນັ້ນມີພຽງໜ້ອຍຄົນບໍ?” ພຣະເຢຊູເຈົ້າຕອບວ່າ,
42013024	“ຈົ່ງເອົາໃຈໃສ່ແຂ່ງຂັນກັນເຂົ້າທາງປະຕູຄັບແຄບ ເພາະເຮົາບອກພວກເຈົ້າວ່າ, ມີຫລາຍຄົນທີ່ຈະພະຍາຍາມເຂົ້າໄປ ແຕ່ຈະບໍ່ສາມາດເຂົ້າໄປໄດ້.
42013025	ເມື່ອເຈົ້າຂອງເຮືອນລຸກຂຶ້ນແລະອັດປະຕູແລ້ວ ເຈົ້າທັງຫລາຍກໍຈະຢືນຢູ່ຂ້າງນອກ ເລີ່ມເອີ້ນເພິ່ນທັງເຄາະປະຕູ ແລະວິງວອນຂໍວ່າ, ‘ພຣະອົງເຈົ້າເອີຍ ໂຜດໄຂປະຕູໃຫ້ພວກຂ້ານ້ອຍແດ່ທ້ອນ’ ແລ້ວເພິ່ນກໍຈະຕອບເຈົ້າທັງຫລາຍວ່າ, ‘ເຮົາບໍ່ຮູ້ຈັກພວກເຈົ້າ ແລະບໍ່ຮູ້ວ່າພວກເຈົ້າມາແຕ່ໃສ’
42013026	ແລ້ວພວກເຈົ້າກໍຈະຕອບວ່າ, ‘ພວກຂ້ານ້ອຍເຄີຍກິນແລະດື່ມກັບພຣະອົງ ພຣະອົງເຄີຍສັ່ງສອນໃນບ້ານເມືອງຂອງພວກຂ້ານ້ອຍ’
42013027	ຝ່າຍເຈົ້າຂອງເຮືອນຍັງຈະຕອບວ່າ, ‘ເຮົາບໍ່ຮູ້ຈັກພວກເຈົ້າ ແລະບໍ່ຮູ້ວ່າພວກເຈົ້າມາແຕ່ໃສ ຈົ່ງຖອຍໜີໄປຈາກເຮົາ ພວກເຈົ້າທຸກຄົນທີ່ເຮັດການອັນບໍ່ຊອບທຳເອີຍ’
42013028	ຈາກນັ້ນ ພວກເຈົ້າຈະຮ້ອງໄຫ້ ແລະຂົບແຂ້ວຄ້ຽວຟັນ ເມື່ອພວກເຈົ້າເຫັນອັບຣາຮາມ, ອີຊາກ ແລະ ຢາໂຄບ ຕະຫລອດທັງຜູ້ທຳນວາຍທຸກຄົນໃນອານາຈັກຂອງພຣະເຈົ້າ, ແຕ່ຝ່າຍພວກເຈົ້າຈະຖືກຊັດຖິ້ມອອກໄປ.
42013029	ຈະມີຄົນມາຈາກທິດຕາເວັນອອກ ທິດຕາເວັນຕົກ ທິດເໜືອ ແລະທິດໃຕ້ ມານັ່ງລົງຮ່ວມໂຕະງານກິນລ້ຽງໃນອານາຈັກຂອງພຣະເຈົ້າ.
42013030	ແລະ ເບິ່ງແມ! ພວກທີ່ເປັນຜູ້ປາຍ ຈະກາຍເປັນຜູ້ຕົ້ນ ແລະພວກທີ່ເປັນຜູ້ຕົ້ນ ຈະກັບເປັນຜູ້ປາຍ.”
42013031	ໃນເວລາດຽວກັນນັ້ນ ກໍມີພວກຟາຣີຊາຍບາງຄົນໄດ້ມາເວົ້າຕໍ່ພຣະອົງວ່າ, “ໃຫ້ທ່ານອອກໜີໄປຈາກທີ່ນີ້ເສຍ ເພາະກະສັດເຮໂຣດຢາກປະຫານຊີວິດທ່ານ.”
42013032	ພຣະອົງຊົງຕອບພວກເຂົາວ່າ, “ຈົ່ງໄປບອກໝາຈິກຈອກໂຕນັ້ນວ່າ, ‘ມື້ນີ້ ແລະມື້ອື່ນເຮົາຈະຂັບໄລ່ມານຮ້າຍ ແລະເຮັດໃຫ້ຄົນຫາຍດີພະຍາດ ແລະໃນວັນທີສາມ ເຮົາຈະສຳເລັດພາລະກິດຂອງເຮົາ.’
42013033	ແຕ່ເຖິງຢ່າງໃດກໍຕາມ ເຮົາຈະຕ້ອງເດີນທາງໄປໃນມື້ນີ້ ມື້ອື່ນ ແລະມື້ຮື ເພາະບໍ່ເປັນການສົມຄວນທີ່ຜູ້ປະກາດພຣະທຳ ຕ້ອງຖືກຂ້ານອກນະຄອນເຢຣູຊາເລັມ.”
42013034	“ໂອ ເຢຣູຊາເລັມ ເຢຣູຊາເລັມເອີຍ ເຈົ້າໄດ້ຂ້າບັນດາຜູ້ປະກາດພຣະທຳ ເຈົ້າໄດ້ແກວ່ງກ້ອນຫີນໃສ່ພວກທີ່ຮັບໃຊ້ມາຫາເຈົ້າ ຫລາຍເທື່ອແລ້ວ ທີ່ເຮົາປາຖະໜາ ອ້າແຂນໂອບກອດປະຊາຊົນທັງໝົດຂອງເຈົ້າໄວ້ ເໝືອນແມ່ໄກ່ຮວບຮວມລູກໄວ້ໃຕ້ປີກຂອງມັນ ແຕ່ພວກເຈົ້າຊໍ້າພັດບໍ່ຍິນຍອມ
42013035	ດັ່ງນັ້ນ ເຮືອນຂອງພວກເຈົ້າຈະຖືກປະຖິ້ມ ແລະຮ້າງເປົ່າ ເຮົາບອກເຈົ້າທັງຫລາຍຕາມຄວາມຈິງວ່າ ພວກເຈົ້າຈະບໍ່ເຫັນເຮົາອີກ ຈົນກວ່າພວກເຈົ້າຈະອອກປາກເວົ້າວ່າ, ‘ຂໍໃຫ້ທ່ານຜູ້ສະເດັດມາໃນນາມຂອງອົງພຣະຜູ້ເປັນເຈົ້າ ຈົ່ງຊົງພຣະຈະເລີນ.’”
42014001	ໃນວັນຊະບາໂຕວັນໜຶ່ງ ພຣະເຢຊູເຈົ້າໄດ້ໄປຮ່ວມພາເຂົ້າ ທີ່ເຮືອນຂອງຜູ້ນຳຄົນຟາຣີຊາຍຄົນໜຶ່ງ ພວກເຂົາຕ່າງກໍເຝົ້າເບິ່ງພຣະເຢຊູເຈົ້າຢ່າງໃກ້ຊິດ.
42014002	ຕໍ່ໜ້າພຣະອົງມີຊາຍຄົນໜຶ່ງ ທີ່ເປັນພະຍາດທ້ອງມານມາຫາພຣະເຢຊູເຈົ້າ.
42014003	ດັ່ງນັ້ນ ພຣະເຢຊູເຈົ້າຈຶ່ງຖາມພວກທຳບັນດິດ ແລະພວກຟາຣີຊາຍວ່າ, “ກົດບັນຍັດຂອງພວກເຮົາ ອະນຸຍາດເຮັດໃຫ້ດີໃນວັນຊະບາໂຕຫລືບໍ່?”
42014004	ພວກເຂົາກໍມິດຢູ່ ພຣະອົງຈຶ່ງຊົງຮັບເອົາຄົນນັ້ນ ແລະຊົງໂຜດໃຫ້ດີພະຍາດແລ້ວກໍປ່ອຍໄປ.
42014005	ແລ້ວພຣະອົງກໍກ່າວແກ່ພວກເຂົາວ່າ, “ຖ້າຄົນໃດຄົນໜຶ່ງ ໃນພວກເຈົ້າມີລູກ ຫລືງົວຕົກນໍ້າສ້າງໃນວັນຊະບາໂຕ ລາວຈະບໍ່ຟ້າວດຶງຂຶ້ນບໍ?”
42014006	ແຕ່ພວກເຂົາບໍ່ສາມາດຕອບພຣະອົງໄດ້ກ່ຽວກັບເລື່ອງນີ້.
42014007	ເມື່ອພຣະເຢຊູເຈົ້າສັງເກດເຫັນບັນດາຜູ້ທີ່ຖືກເຊີນມາ ເລືອກນັ່ງໃນບ່ອນທີ່ມີກຽດ ພຣະອົງຈຶ່ງກ່າວຄຳອຸປະມາໃຫ້ພວກເຂົາຟັງວ່າ,
42014008	“ເມື່ອມີບາງຄົນເຊີນເຈົ້າໄປງານກິນລ້ຽງໃນພິທີແຕ່ງງານ ຢ່າສູ່ເລືອກນັ່ງບ່ອນທີ່ມີກຽດ ເພາະຄົນທີ່ມີກຽດຫລາຍກວ່າເຈົ້າອາດຈະໄດ້ຖືກເຊີນມາ.
42014009	ຖ້າເປັນດັ່ງນັ້ນ, ເຈົ້າພາບຜູ້ທີ່ເຊີນເຈົ້າທັງສອງ ກໍຈະມາເວົ້າກັບເຈົ້າວ່າ, ‘ຈົ່ງໃຫ້ບ່ອນທີ່ເຈົ້ານັ່ງຢູ່ແກ່ຜູ້ນີ້.’ ແລ້ວເຈົ້າກໍຕ້ອງຍ້າຍໄປນັ່ງບ່ອນຕໍ່າທີ່ສຸດ ດ້ວຍຄວາມອັບອາຍ.
42014010	ແຕ່ເມື່ອມີຄົນເຊີນເຈົ້າໄປໃນງານ ຈົ່ງໄປນັ່ງບ່ອນຕໍ່າທີ່ສຸດ ເພື່ອວ່າເມື່ອເຈົ້າພາບມາແລ້ວ ເຂົາຈະເວົ້າກັບເຈົ້າວ່າ, ‘ສະຫາຍເອີຍ ເຊີນໄປນັ່ງບ່ອນສູງກວ່າ.’ ແລ້ວເຈົ້າກໍຈະໄດ້ຮັບກຽດ ຕໍ່ໜ້າບັນດາແຂກທຸກຄົນ ທີ່ໄດ້ຖືກເຊີນມານັ້ນ.
42014011	ເພາະວ່າ, ທຸກຄົນທີ່ຍົກຕົວຂຶ້ນ ຈະຕ້ອງຖືກຖອຍລົງ ແລະຜູ້ທີ່ຖ່ອມຕົວລົງ ຈະໄດ້ຮັບການຍົກຂຶ້ນ.”
42014012	ແລ້ວພຣະເຢຊູເຈົ້າກໍກ່າວແກ່ຜູ້ທີ່ເຊີນພຣະອົງວ່າ, “ເມື່ອເຈົ້າຈັດງານກິນລ້ຽງຂຶ້ນ ບໍ່ວ່ານ້ອຍຫລືໃຫຍ່ກໍຕາມ ຢ່າເຊີນສະເພາະແຕ່ບັນດາມິດສະຫາຍ ຫລືອ້າຍເອື້ອຍນ້ອງ ຫລືຍາດຕິພີ່ນ້ອງ ຫລືເພື່ອນຜູ້ທີ່ຮັ່ງມີ ເພາະເຂົາຈະເຊີນເຈົ້າຄືນເປັນການຕອບແທນ.
42014013	ແຕ່ເມື່ອເຈົ້າຈັດງານກິນລ້ຽງຂຶ້ນ ຈົ່ງເຊີນຄົນຍາກຈົນ ຄົນພິການ ຄົນຂາເສັ້ງ ແລະຄົນຕາບອດ,
42014014	ແລ້ວເຈົ້າກໍຈະເປັນສຸກ ເພາະພວກເຂົາບໍ່ມີຫຍັງຈະຕອບແທນເຈົ້າ, ແຕ່ພຣະເຈົ້າຈະຕອບແທນເຈົ້າ ເມື່ອຄົນຊອບທຳເປັນຄືນມາຈາກຕາຍ.”
42014015	ເມື່ອຜູ້ໜຶ່ງ ໃນບັນດາຄົນທີ່ກຳລັງນັ່ງຮ່ວມພາເຂົ້າກັບພຣະເຢຊູເຈົ້າ ໄດ້ຍິນເຊັ່ນນັ້ນ ລາວຈຶ່ງເວົ້າກັບພຣະອົງວ່າ, “ຜູ້ທີ່ຈະນັ່ງຮ່ວມຮັບປະທານອາຫານ ທີ່ງານກິນລ້ຽງໃນອານາຈັກຂອງພຣະເຈົ້າກໍເປັນສຸກແທ້ໜໍ.”
42014016	ພຣະເຢຊູເຈົ້າຊົງຕອບຜູ້ນັ້ນວ່າ, “ຍັງມີຄົນໜຶ່ງ ທີ່ຈັດງານກິນລ້ຽງຂຶ້ນ ແລະເຊີນຫລາຍຄົນມາຮ່ວມ.
42014017	ເມື່ອເຖິງເວລາກິນລ້ຽງແລ້ວ ເພິ່ນໄດ້ໃຊ້ຄົນຮັບໃຊ້ຂອງຕົນ ໄປບອກພວກທີ່ຖືກເຊີນນັ້ນວ່າ, ‘ເຊີນມາ ທຸກໆສິ່ງກໍຕຽມພ້ອມແລ້ວ’
42014018	ແຕ່ທຸກຄົນລ້ວນແຕ່ເລີ່ມແກ້ຕົວ ຜູ້ທຳອິດເວົ້າກັບຄົນຮັບໃຊ້ນັ້ນວ່າ, ‘ຂ້ອຍໄດ້ຊື້ນາທົ່ງໜຶ່ງໄວ້ ແລະຂ້ອຍຈຳເປັນຕ້ອງໄປເບິ່ງນານັ້ນ ຂ້ອຍຕ້ອງຂໍອະໄພນຳຫລາຍໆ.’
42014019	ຄົນອື່ນເວົ້າວ່າ, ‘ຂ້ອຍໄດ້ຊື້ງົວໄວ້ຫ້າຄູ່ ແລະຂ້ອຍກຳລັງຈະໄປລອງເບິ່ງງົວນັ້ນ ຂ້ອຍຂໍອະໄພນຳຫລາຍໆ.’
42014020	ຄົນອື່ນອີກເວົ້າວ່າ, ‘ຂ້ອຍຫາກໍແຕ່ງງານ ເພາະເຫດນັ້ນຂ້ອຍຈຶ່ງໄປບໍ່ໄດ້.’
42014021	ດັ່ງນັ້ນ ຄົນຮັບໃຊ້ ຈຶ່ງກັບມາເລົ່າເລື່ອງລາວທັງໝົດ ສູ່ນາຍຂອງຕົນຟັງ ແລ້ວເຈົ້າຂອງເຮືອນກໍໃຈຮ້າຍຫລາຍ ແລະກ່າວແກ່ຄົນຮັບໃຊ້ວ່າ, ‘ຈົ່ງຟ້າວອອກໄປຕາມຖະໜົນໃຫຍ່ ແລະຮ່ອມນ້ອຍໃນເມືອງ ແລະພາຄົນຍາກຈົນ ຄົນພິການ ຄົນຕາບອດ ແລະຄົນຂາເສັ້ງເຂົ້າມາທີ່ນີ້.’
42014022	ຫລັງຈາກນັ້ນບໍ່ດົນ ຄົນຮັບໃຊ້ກໍມາບອກວ່າ, ‘ທ່ານເອີຍ, ຂ້ານ້ອຍໄດ້ປະຕິບັດຕາມທີ່ທ່ານສັ່ງແລ້ວ ແຕ່ຍັງມີບ່ອນຫວ່າງຢູ່.’
42014023	ສະນັ້ນ ນາຍຈຶ່ງບອກວ່າ, ‘ຈົ່ງອອກໄປຕາມທາງໃຫຍ່ແລະນ້ອຍທີ່ນອກເມືອງ ເພື່ອນຳຕົວພວກເຂົາໃຫ້ເຂົ້າມາ ເພື່ອໃຫ້ເຕັມເຮືອນຂອງເຮົາ.’
42014024	ເຮົາບອກເຈົ້າທັງຫລາຍວ່າ, ໃນບັນດາຄົນທີ່ໄດ້ຖືກເຊີນນັ້ນ ຈະບໍ່ມີຜູ້ໃດ ໄດ້ຊີມອາຫານໃນງານກິນລ້ຽງຂອງເຮົາຈັກຄົນ.”
42014025	ຄັ້ງໜຶ່ງ ເມື່ອປະຊາຊົນຈຳນວນຫລວງຫລາຍ ໄດ້ໄປກັບພຣະເຢຊູເຈົ້າ ພຣະອົງຈຶ່ງຫັນມາກ່າວແກ່ພວກເຂົາວ່າ,
42014026	“ຖ້າຜູ້ໃດມາຫາເຮົາ ແລະບໍ່ຊັງພໍ່ແມ່, ລູກເມຍ, ອ້າຍນ້ອງຊາຍຍິງກັບທັງຊີວິດຂອງຕົນເອງ ຜູ້ນັ້ນຈະເປັນສາວົກຂອງເຮົາບໍ່ໄດ້.
42014027	ຜູ້ໃດບໍ່ໄດ້ແບກໄມ້ກາງແຂນຂອງຕົນຕາມເຮົາມາ ຜູ້ນັ້ນຈະເປັນສາວົກຂອງເຮົາບໍ່ໄດ້.”
42014028	“ເພາະວ່າ ໃນພວກເຈົ້າມີຜູ້ໃດເມື່ອຈະສ້າງຫໍຄອຍແຫ່ງໜຶ່ງ ລາວຈະບໍ່ນັ່ງລົງຄິດໄລ່ລາຄາກ່ອນວ່າ ຕົນມີພຽງພໍສ້າງໃຫ້ສຳເລັດຫລືບໍ່.
42014029	ຢ້ານວ່າຫລັງຈາກທີ່ວາງຮາກຖານລົງແລ້ວ ບໍ່ສາມາດເຮັດໃຫ້ສຳເລັດໄດ້ ຄົນທີ່ເຫັນກໍຈະກ່າວເຢາະເຢີ້ຍໃສ່ລາວວ່າ,
42014030	‘ຄົນນີ້ຕັ້ງຕົ້ນກໍ່ໄດ້ແລ້ວ ແຕ່ສ້າງໃຫ້ສຳເລັດບໍ່ໄດ້ເລີຍ.’”
42014031	“ຫລືມີກະສັດຜູ້ໃດ ເມື່ອຈະຍົກທັບອອກໄປສູ້ຮົບ ໂດຍມີພົນທະຫານໜຶ່ງໝື່ນ ເພື່ອສູ້ຮົບກັບກະສັດຜູ້ອື່ນ ທີ່ມາໂຈມຕີໂດຍມີພົນທະຫານສອງໝື່ນ ເພິ່ນຈະບໍ່ນັ່ງຄິດເບິ່ງກ່ອນວ່າ ກຳລັງຂອງຕົນແຂງແຮງພໍທີ່ຈະປະເຊີນໜ້າກັບຄູ່ຕໍ່ສູ້ໄດ້ບໍ່.
42014032	ຖ້າສູ້ບໍ່ໄດ້ ໃນຂະນະຢູ່ຫ່າງກັນ ເພິ່ນກໍຈະໃຊ້ທູດໄປພົບກະສັດຜູ້ນັ້ນ ເພື່ອຖາມເງື່ອນໄຂຂອງການສະຫງົບເສິກ.
42014033	ໃນທຳນອງດຽວກັນ ພວກເຈົ້າຈະເປັນສາວົກຂອງເຮົາບໍ່ໄດ້ ຖ້າບໍ່ຍອມສະຫລະທຸກໆສິ່ງທີ່ຕົນມີຢູ່.”
42014034	“ເກືອເປັນຂອງດີ ແຕ່ຖ້າເກືອໝົດຣົດເຄັມແລ້ວ ກໍບໍ່ມີທາງທີ່ຈະເຮັດໃຫ້ກັບເຄັມໄດ້ອີກ.
42014035	ຈະໃຊ້ມັນເປັນຝຸ່ນໃສ່ດິນກໍບໍ່ໄດ້ ຫລືຈະໃຊ້ປະສົມກັບກອງຂີ້ສັດ ເພື່ອເຮັດຝຸ່ນກໍບໍ່ໄດ້ ມີແຕ່ເອົາໂຍນຖິ້ມໄປເສຍເທົ່ານັ້ນ ຜູ້ໃດມີຫູຟັງ ຈົ່ງຟັງເອົາ.”
42015001	ຕໍ່ມາ ພວກຄົນເກັບພາສີແລະຄົນນອກສິນທຳ ເຂົ້າມາໃກ້ພຣະເຢຊູເຈົ້າເພື່ອຟັງພຣະອົງກ່າວ,
42015002	ພວກຟາຣີຊາຍກັບພວກທຳມະຈານກໍເລີ່ມຈົ່ມວ່າ, “ຄົນນີ້ຕ້ອນຮັບຄົນນອກສິນທຳ ແລະຍັງຮ່ວມກິນນຳພວກເຂົາດ້ວຍ”
42015003	ດັ່ງນັ້ນ ພຣະເຢຊູເຈົ້າຈຶ່ງກ່າວຄຳອຸປະມານີ້ສູ່ພວກເຂົາຟັງວ່າ,
42015004	“ມີຄົນໃດແດ່ໃນພວກເຈົ້າມີແກະຢູ່ຮ້ອຍໂຕ ແລະໂຕໜຶ່ງເສຍໄປ ຄົນນັ້ນຈະເຮັດຢ່າງໃດ? ລາວຈະບໍ່ປະເກົ້າສິບເກົ້າໂຕນັ້ນໄວ້ໃນທົ່ງຫຍ້າ ແລະໄປຊອກຫາໂຕທີ່ເສຍນັ້ນຈົນພົບບໍ?
42015005	ເມື່ອພົບແລ້ວ ລາວກໍດີໃຈທີ່ສຸດ ຈຶ່ງຍົກແກະນັ້ນໃສ່ບ່າຂອງຕົນ
42015006	ແລະແບກກັບມາ ເມື່ອຮອດເຮືອນແລ້ວ ລາວກໍເອີ້ນບັນດາມິດສະຫາຍ ແລະເພື່ອນບ້ານຂອງຕົນມາ ແລະເວົ້າວ່າ, ‘ຂ້ອຍດີໃຈຫລາຍ ເພາະຂ້ອຍໄດ້ພົບແກະຂອງຂ້ອຍທີ່ເສຍໄປ ຈົ່ງຮ່ວມກັນສະຫລອງເທາະ’
42015007	ໃນທຳນອງດຽວກັນນັ້ນແຫລະ ເຮົາບອກເຈົ້າທັງຫລາຍວ່າ, ໃນສະຫວັນຈະມີຄວາມຊົມຊື່ນຍິນດີຫລາຍ ທີ່ຄົນບາບຜູ້ໜຶ່ງຖິ້ມໃຈເກົ່າເອົາໃຈໃໝ່ ຫລາຍກວ່າຄົນສິນທຳເກົ້າສິບເກົ້າຄົນ ທີ່ບໍ່ຕ້ອງການຖິ້ມໃຈເກົ່າເອົາໃຈໃໝ່.”
42015008	“ແລະ ມີຍິງຄົນໜຶ່ງທີ່ມີເງິນຢູ່ສິບຫລຽນ ແລະຫລຽນໜຶ່ງເສຍໄປ ນາງຈະເຮັດຢ່າງໃດ? ນາງຈະບໍ່ໄຕ້ໂຄມ, ກວາດເຮືອນ ແລະຄົ້ນຫາຢ່າງຖ້ວນຖີ່ ຈົນກວ່າຈະພົບບໍ?
42015009	ເມື່ອພົບແລ້ວ ນາງກໍເອີ້ນບັນດາມິດສະຫາຍ ແລະເພື່ອນບ້ານຂອງຕົນມາ ແລະເວົ້າວ່າ ‘ຂ້ອຍດີໃຈຫລາຍ ເພາະຂ້ອຍໄດ້ພົບເງິນຫລຽນຂອງຂ້ອຍທີ່ເສຍໄປ ຈົ່ງມາຮ່ວມຊົມຊື່ນຍິນດີກັບຂ້ອຍເທີ້ນ.’
42015010	ໃນທຳນອງດຽວກັນນັ້ນແຫລະ ເຮົາບອກເຈົ້າທັງຫລາຍວ່າ, ຝູງເທວະດາຂອງພຣະເຈົ້າກໍຊົມຊື່ນຍິນດີ ທີ່ມີຄົນບາບຜູ້ໜຶ່ງຖິ້ມໃຈເກົ່າເອົາໃຈໃໝ່.”
42015011	ແລ້ວພຣະເຢຊູເຈົ້າກໍກ່າວຕໍ່ໄປວ່າ, “ມີຊາຍຄົນໜຶ່ງມີລູກຊາຍຢູ່ສອງຄົນ.
42015012	ຜູ້ນ້ອງເວົ້າກັບພໍ່ວ່າ, ‘ພໍ່ເອີຍ ຈົ່ງແບ່ງຊັບສິນສ່ວນທີ່ຈະຕົກເປັນຂອງລູກນັ້ນ ໃຫ້ລູກສາ.’ ດັ່ງນັ້ນ ພໍ່ຈຶ່ງໄດ້ແບ່ງຊັບສິນໃຫ້ລູກຊາຍທັງສອງຂອງຕົນ.
42015013	ຕໍ່ມາບໍ່ເທົ່າໃດວັນ ຜູ້ເປັນນ້ອງກໍໄດ້ຮວບຮວມເອົາຊັບສິນ ທີ່ຕົກເປັນສ່ວນຂອງຕົນນັ້ນ ແລະອອກຈາກບ້ານໄປເພື່ອໄປທ່ຽວແດນໄກ ແລະໄດ້ຜານຊັບຂອງຕົນຢູ່ທີ່ນັ້ນ ໃນການຢູ່ກິນຢ່າງຟຸມເຟືອຍ.
42015014	ຫລັງຈາກລາວໄດ້ໃຊ້ຈ່າຍຊັບຈົນໝົດກ້ຽງແລ້ວ ກໍເກີດການອຶດຢາກອັນຮ້າຍແຮງທົ່ວປະເທດ ແລ້ວລາວຕົກຢູ່ໃນຄວາມຂັດສົນ.
42015015	ດັ່ງນັ້ນ ລາວຈຶ່ງໄປຂໍຮັບຈ້າງຢູ່ນຳຄົນໜຶ່ງໃນເມືອງນັ້ນ ແລະຄົນນັ້ນກໍໃຊ້ລາວອອກໄປລ້ຽງໝູທີ່ທົ່ງນາ.
42015016	ລາວຄິດຢາກກິນໝາກຖົ່ວທີ່ໝູກິນໃຫ້ອີ່ມທ້ອງ ແຕ່ບໍ່ມີຜູ້ໃດເອົາໃຫ້ລາວກິນ.
42015017	ໃນທີ່ສຸດ ລາວກໍສຳນຶກຕົວໄດ້ ແລະເວົ້າກັບຕົນເອງວ່າ, ‘ລູກຈ້າງທຸກຄົນຂອງພໍ່ເຮົາ ກໍຍັງມີອາຫານກິນຢ່າງເຫລືອເຟືອ ສ່ວນເຮົາກຳລັງຕາຍຫິວຢູ່ທີ່ນີ້
42015018	ເຮົາຈະລຸກຂຶ້ນເມືອຫາພໍ່ຂອງເຮົາ ແລະເວົ້າວ່າ, ‘ພໍ່ເອີຍ ລູກໄດ້ເຮັດບາບຕໍ່ສູ້ພຣະເຈົ້າ ແລະຕໍ່ສູ້ພໍ່ແລ້ວ.
42015019	ລູກບໍ່ສົມຄວນທີ່ມີຊື່ວ່າ ເປັນລູກຂອງພໍ່ອີກຕໍ່ໄປ, ແຕ່ຂໍໃຫ້ລູກເປັນເໝືອນລູກຈ້າງຄົນໜຶ່ງຂອງພໍ່.’
42015020	ດັ່ງນັ້ນ ລາວຈຶ່ງລຸກຂຶ້ນ ຄືນເມືອຫາພໍ່ຂອງຕົນ. ຂະນະທີ່ຍັງຢູ່ຫ່າງໄກຈາກບ້ານພໍສົມຄວນ ພໍ່ກໍແນມເຫັນລາວ ແລ້ວມີຄວາມເມດຕາສົງສານ ຈຶ່ງແລ່ນອອກໄປກອດລູກໄວ້ດ້ວຍຄວາມຮັກແພງ.
42015021	ຜູ້ເປັນລູກຈຶ່ງເວົ້າວ່າ, ‘ພໍ່ເອີຍ ລູກໄດ້ເຮັດບາບຕໍ່ພຣະເຈົ້າ ແລະຕໍ່ພໍ່ແລ້ວ ລູກບໍ່ສົມຄວນທີ່ມີຊື່ວ່າ, ເປັນລູກຂອງພໍ່ອີກຕໍ່ໄປ.’
42015022	ແຕ່ຜູ້ເປັນພໍ່ເອີ້ນບັນດາຄົນຮັບໃຊ້ຂອງຕົນມາ ເພິ່ນເວົ້າວ່າ, ‘ໄວໆ ຟ້າວເອົາເຄື່ອງຢ່າງດີທີ່ສຸດມາໃຫ້ລູກຂອງເຮົານຸ່ງ ຈົ່ງເອົາແຫວນມາສວມໃສ່ນິ້ວມື ແລະສຸບເກີບໃສ່ຕີນໃຫ້ລູກຂອງເຮົາ.
42015023	ແລ້ວຈົ່ງໄປເອົາງົວໜຸ່ມໂຕຕຸ້ຍພີດີງາມມາຂ້າ ແລະຈັດງານກິນລ້ຽງ ແລະຮ່ວມກັນຊົມຊື່ນຍິນດີ.
42015024	ດ້ວຍວ່າ, ລູກເຮົາຄົນນີ້ຕາຍແລ້ວ ແຕ່ບັດນີ້ລາວມີຊີວິດຢູ່ ລາວເສຍໄປແລ້ວ ແຕ່ບັດນີ້ເຮົາໄດ້ພົບລາວອີກ.’ ແລະພວກເຂົາກໍໄດ້ຕັ້ງຕົ້ນຊົມຊື່ນຍິນດີ.
42015025	ໃນລະຫວ່າງນັ້ນ ລູກຊາຍຜູ້ກົກກໍຢູ່ທີ່ທົ່ງນາ ເມື່ອກັບມາໃກ້ຈະຮອດເຮືອນແລ້ວ ລາວໄດ້ຍິນສຽງເພງ ແລະສຽງຄົນກຳລັງຟ້ອນລຳ.
42015026	ດັ່ງນັ້ນ ລາວຈຶ່ງໄດ້ເອີ້ນຄົນຮັບໃຊ້ຜູ້ໜຶ່ງມາ ແລະຖາມວ່າ, ‘ມີຫຍັງເກີດຂຶ້ນ?’
42015027	ຄົນຮັບໃຊ້ຜູ້ນັ້ນຕອບວ່າ, ‘ນ້ອງຊາຍຂອງທ່ານກັບມາແລ້ວ ແລະພໍ່ຂອງທ່ານໄດ້ຂ້າງົວໜຸ່ມໂຕຕຸ້ຍພີດີງາມຕ້ອນຮັບ ເພາະເພິ່ນໄດ້ລາວຄືນມາດ້ວຍຄວາມສະຫວັດດີພາບ.’
42015028	ຝ່າຍອ້າຍກໍໃຈຮ້າຍຫລາຍ ຈົນບໍ່ຍອມເຂົ້າມາໃນເຮືອນ. ດັ່ງນັ້ນ ຜູ້ພໍ່ຈຶ່ງອອກໄປອອຍໃຈໃຫ້ເຂົ້າມາ.
42015029	ແຕ່ລາວໄດ້ຕອບພໍ່ວ່າ, ‘ເບິ່ງແມ! ລູກໄດ້ເຮັດວຽກໃຫ້ພໍ່ດັ່ງທາດຕະຫລອດມາຫລາຍປີ ແລະລູກບໍ່ເຄີຍຝ່າຝືນຄຳສັ່ງຂອງພໍ່ຈັກເທື່ອ ແຕ່ພໍ່ຍັງບໍ່ໃຫ້ແມ່ນແຕ່ລູກແກະໂຕດຽວ ເພື່ອຈັດງານລ້ຽງໃຫ້ໝູ່ເພື່ອນມາຮ່ວມຊົມຊື່ນຍິນດີ.
42015030	ແຕ່ເມື່ອລູກຊາຍຂອງພໍ່ຄົນນີ້ ຜູ້ທີ່ໄດ້ຜານຊັບສິນຂອງພໍ່ດ້ວຍການຄົບຫາກັບພວກຍິງໂສເພນີ ກັບຄືນມາແລ້ວ ພໍ່ກໍຍັງຂ້າງົວເຖິກໂຕດີທີ່ສຸດ ຈັດງານລ້ຽງໃຫ້ມັນ.’
42015031	ພໍ່ຕອບວ່າ, ‘ລູກເອີຍ ເຈົ້າຢູ່ກັບພໍ່ທີ່ນີ້ສະເໝີ ແລະທຸກໆສິ່ງທີ່ພໍ່ມີກໍເປັນຂອງເຈົ້າ.
42015032	ແຕ່ພວກເຮົາສົມຄວນຮ່ວມຊົມຊື່ນຍິນດີ ເພາະນ້ອງຂອງເຈົ້າຄົນນີ້ຕາຍແລ້ວ ແຕ່ບັດນີ້ມີຊີວິດຢູ່ ລາວເສຍໄປແລ້ວ ແຕ່ບັດນີ້ ຍັງໄດ້ພົບອີກ.’”
42016001	ແລ້ວພຣະເຢຊູເຈົ້າກໍໄດ້ກ່າວແກ່ພວກສາວົກວ່າ, “ຍັງມີເສດຖີທີ່ມີພະນັກງານຜູ້ໜຶ່ງ ລາວເປັນຜູ້ຈັດການຊັບສິນຂອງເພິ່ນ ມີຄົນມາລາຍງານເສດຖີວ່າ ພະນັກງານຄົນນັ້ນກຳລັງຜານຊັບຂອງເພິ່ນ,
42016002	ດັ່ງນັ້ນ ເພິ່ນຈຶ່ງເອີ້ນຜູ້ຈັດການເຂົ້າມາຫາ ແລະເວົ້າວ່າ, ‘ເລື່ອງທີ່ເຮົາໄດ້ຍິນກ່ຽວກັບເຈົ້ານັ້ນເປັນຢ່າງໃດ? ຈົ່ງລາຍງານກ່ຽວກັບໜ້າທີ່ຂອງເຈົ້າສາ ເພາະເຈົ້າຈະເປັນພະນັກງານຕໍ່ໄປອີກບໍ່ໄດ້.’
42016003	ເຈົ້າພະນັກງານນັ້ນຄິດໃນໃຈວ່າ, ‘ນາຍກຳລັງຈະປົດເຮົາອອກຈາກໜ້າທີ່ ແລ້ວເຮົາຈະເຮັດຢ່າງໃດໜໍ? ຈະຂຸດດິນກໍບໍ່ມີແຮງ ຈະຂໍທານກໍອາຍເຂົາ.
42016004	ບັດນີ້ ເຮົາຮູ້ແລ້ວວ່າຈະເຮັດຢ່າງໃດດີ ເມື່ອຖືກປົດອອກຈາກໜ້າທີ່ແລ້ວ ຄວນມີໝູ່ເພື່ອນທີ່ຈະຕ້ອນຮັບເຮົາໄວ້ໃນເຮືອນຂອງເຂົາເຈົ້າ.’
42016005	ດັ່ງນັ້ນ ລາວຈຶ່ງເອີ້ນລູກໜີ້ຂອງນາຍຕົນ ເຂົ້າມາທຸກຄົນ ລາວຖາມຜູ້ທີໜຶ່ງວ່າ, ‘ເຈົ້າເປັນໜີ້ນາຍຂອງເຮົາເທົ່າໃດ?’
42016006	ຜູ້ນັ້ນຕອບວ່າ, ‘ເປັນໜີ້ນໍ້າມັນຮ້ອຍຖັງ.’ ພະນັກງານນັ້ນຈຶ່ງບອກວ່າ, ‘ເອົາບັນຊີຂອງເຈົ້ານັ່ງລົງ ຈົດໃສ່ຫ້າສິບຖັງໄວໆ.’
42016007	ແລ້ວລາວກໍຖາມອີກຜູ້ໜຶ່ງວ່າ, ‘ເຈົ້າເດ ເປັນໜີ້ເທົ່າໃດ?’ ຜູ້ນີ້ຕອບວ່າ, ‘ເປັນໜີ້ເຂົ້າເປືອກຮ້ອຍກວຽນ.’ ພະນັກງານນັ້ນຈຶ່ງບອກວ່າ, ‘ຈົ່ງເອົາບັນຊີຂອງເຈົ້າມາຈົດໃສ່ແປດສິບກວຽນ.’
42016008	ແລ້ວເຈົ້ານາຍກໍຍົກຍ້ອງເຈົ້າພະນັກງານຜູ້ບໍ່ສັດຊື່ວ່າ, ‘ລາວໄດ້ເຮັດດ້ວຍຄວາມສະຫລາດ. ດ້ວຍວ່າ ຄົນຝ່າຍໂລກນີ້ ໃນສະໄໝຂອງເຂົາ ເຂົາໃຊ້ສະຕິປັນຍາສະຫລາດກວ່າຄົນຝ່າຍຄວາມສະຫວ່າງອີກ.’
42016009	ຝ່າຍເຮົາຈຶ່ງບອກພວກເຈົ້າວ່າ, ‘ຈົ່ງເຮັດໃຫ້ຕົນມີໝູ່ເພື່ອນດ້ວຍຊັບສິນອັນບໍ່ຍຸດຕິທຳ ເພື່ອເວລາຊັບນັ້ນເສຍໄປແລ້ວ ເຂົາກໍຈະຮັບຕ້ອນພວກເຈົ້າໄວ້ ໃນບ່ອນອາໄສຢູ່ອັນຖາວອນເປັນນິດ.
42016010	ຄົນໃດທີ່ສັດຊື່ ໃນສິ່ງຂອງເລັກນ້ອຍ ກໍຈະສັດຊື່ໃນສິ່ງຂອງຫລາຍດ້ວຍ ຄົນໃດທີ່ບໍ່ສັດຊື່ ໃນສິ່ງຂອງເລັກນ້ອຍ ກໍຈະບໍ່ສັດຊື່ໃນສິ່ງຂອງຫລາຍເໝືອນກັນ.
42016011	ດ້ວຍເຫດນັ້ນ ຖ້າພວກເຈົ້າບໍ່ສັດຊື່ ໃນຊັບສິນອັນບໍ່ຍຸດຕິທຳນີ້ ໃຜຈະມອບຊັບສິນອັນແທ້ໃຫ້ແກ່ພວກເຈົ້າ?
42016012	ແລະຖ້າພວກເຈົ້າບໍ່ສັດຊື່ ໃນສິ່ງຂອງທີ່ເປັນຂອງຄົນອື່ນ ຜູ້ໃດຈະມອບສິ່ງຂອງທີ່ເປັນຂອງພວກເຈົ້າໃຫ້ແກ່ພວກເຈົ້າ?’”
42016013	“ບໍ່ຫ່ອນມີຜູ້ໃດເປັນຂ້າສອງເຈົ້າບ່າວສອງນາຍໄດ້ ເພາະຈະຮັກນາຍຜູ້ນີ້ ແລະຈະຊັງນາຍຜູ້ນັ້ນ ຫລືຈະຕິດພັນກັບນາຍຜູ້ນີ້ ແລະຈະໝິ່ນປະໝາດນາຍຜູ້ນັ້ນ ພວກເຈົ້າຈະຮັບໃຊ້ພຣະເຈົ້າ ແລະຮັບໃຊ້ເງິນຄຳພ້ອມກັນບໍ່ໄດ້.”
42016014	ຝ່າຍພວກຟາຣີຊາຍທີ່ມີໃຈຮັກຊັບ ເມື່ອໄດ້ຍິນຄຳເຫລົ່ານັ້ນ ແລ້ວກໍກ່າວເຢາະເຢີ້ຍພຣະອົງ.
42016015	ແຕ່ພຣະອົງກ່າວຕໍ່ພວກເຂົາວ່າ, “ເຈົ້າທັງຫລາຍອ້າງຕົວວ່າ ເປັນຄົນຊອບທຳຕໍ່ໜ້າມະນຸດ, ແຕ່ພຣະເຈົ້າຊົງຮູ້ຈັກຈິດໃຈຂອງພວກເຈົ້າ. ດ້ວຍວ່າ, ຊຶ່ງເປັນທີ່ນັບຖືໃນທ່າມກາງມະນຸດ ກໍເປັນທີ່ລັງກຽດຕໍ່ພຣະພັກພຣະເຈົ້າ.”
42016016	“ມີກົດບັນຍັດແລະຜູ້ທຳນວາຍ ຈົນເຖິງສະໄໝໂຢຮັນ ຕັ້ງແຕ່ນັ້ນມາ ເຂົາກໍປະກາດຂ່າວປະເສີດເລື່ອງຣາຊແຜ່ນດິນຂອງພຣະເຈົ້າ ແລະຄົນທັງປວງກໍຍາດກັນເຂົ້າໃນຣາຊແຜ່ນດິນນັ້ນ.
42016017	ຟ້າແລະດິນຈະລ່ວງໄປ ກໍງ່າຍກວ່າທີ່ກົດບັນຍັດພຽງແຕ່ຈຸດດຽວຈະຖືກຍົກເລີກ.”
42016018	“ບຸກຄົນໃດທີ່ຢ່າຮ້າງເມຍຂອງຕົນ ແລະໄປແຕ່ງງານກັບຍິງອື່ນກໍຜິດໃນຖານຫລິ້ນຊູ້ ແລະທຸກຄົນທີ່ແຕ່ງງານກັບຍິງແມ່ຮ້າງ ກໍຜິດໃນຖານຫລິ້ນຊູ້.”
42016019	“ຍັງມີເສດຖີຄົນໜຶ່ງ ທີ່ນຸ່ງຫົ່ມເສື້ອຜ້າສີມ່ວງອ່ອນ ແລະຜ້າປ່ານເນື້ອລະອຽດ ປິຕິຍິນດີດ້ວຍອາຫານການກິນຢ່າງປານີດທຸກໆວັນ.
42016020	ແລະ ມີຄົນຍາກຈົນຜູ້ໜຶ່ງຊື່ ລາຊະໂຣ ເປັນບາດເຕັມຕົວ ທີ່ເຂົາຫາມມາຖິ້ມໄວ້ທີ່ປະຕູບ້ານເສດຖີ.
42016021	ລາຊະໂຣຢາກກິນຂອງທີ່ຕົກຈາກໂຕະຂອງເສດຖີນັ້ນໃຫ້ອີ່ມ ແລະຫລາຍກວ່ານັ້ນ ໝາກໍຍັງມາເລຍບາດຂອງລາວ.
42016022	ຢູ່ມາ ຄົນຍາກຈົນຜູ້ນັ້ນກໍຕາຍ ແລະຝູງເທວະດາໄດ້ຮັບເອົາລາວໄປໄວ້ ຢູ່ໃນອ້ອມເອິກຂອງອັບຣາຮາມ ຝ່າຍເສດຖີນັ້ນກໍຕາຍເໝືອນກັນ ແລ້ວເຂົາກໍຝັງໄວ້.
42016023	ເມື່ອຢູ່ໃນແດນມໍຣະນາ ກໍເປັນທຸກເວດທະນາຫລາຍ ເສດຖີນັ້ນຈຶ່ງເງີຍໜ້າຂຶ້ນເຫັນອັບຣາຮາມຢູ່ໄກ ແລະເຫັນລາຊະໂຣຢູ່ໃນເອິກຂອງທ່ານ.
42016024	ດັ່ງນັ້ນ ລາວຈຶ່ງຮ້ອງຂຶ້ນວ່າ, ‘ອັບຣາຮາມ ພໍ່ເອີຍ ໂຜດເອັນດູຂ້ານ້ອຍແດ່ທ້ອນ ໂຜດໃຊ້ລາຊະໂຣເອົາປາຍນິ້ວມືຈຸ່ມນໍ້າ ມາແປະໃສ່ລິ້ນຂອງຂ້ານ້ອຍໃຫ້ຊຸ່ມເຢັນແດ່ທ້ອນ ເພາະຂ້ານ້ອຍທົນທຸກທໍລະມານເຫລືອຫລາຍຢູ່ໃນແປວໄຟນີ້.’
42016025	ແຕ່ອັບຣາຮາມຕອບວ່າ, ‘ລູກເອີຍ ຈົ່ງລະນຶກເຖິງຄາວເມື່ອເຈົ້າຍັງມີຊີວິດຢູ່ ເຈົ້າໄດ້ຮັບແຕ່ຂອງດີສຳລັບຕົນ ສ່ວນລາຊະໂຣແລ້ວ ໄດ້ຮັບແຕ່ຂອງບໍ່ດີ ຢ່າງດຽວກັນນັ້ນແຫລະ, ແຕ່ບັດນີ້ ລາຊະໂຣໄດ້ຮັບຄວາມສຸກສະບາຍຢູ່ທີ່ນີ້ ສ່ວນເຈົ້າແລ້ວກຳລັງໄດ້ຮັບຄວາມທົນທຸກທໍລະມານ.
42016026	ນອກຈາກນີ້ອີກ ລະຫວ່າງພວກເຮົາກັບພວກເຈົ້າ ຍັງມີເຫວເລິກຕັ້ງຂວາງກັ້ນຢູ່ ເພື່ອວ່າບໍ່ໃຫ້ຜູ້ໃດທີ່ຢາກຂ້າມຈາກທີ່ນີ້ໄປຫາພວກເຈົ້າໄດ້ ທັງບໍ່ໃຫ້ຜູ້ໃດໃນພວກເຈົ້າ ຈາກທີ່ນັ້ນຂ້າມມາຫາພວກເຮົາໄດ້ອີກດ້ວຍ.’
42016027	ເສດຖີເວົ້າວ່າ, ‘ອັບຣາຮາມພໍ່ເອີຍ ຖ້າດັ່ງນັ້ນ ຂໍທ່ານໃຊ້ລາຊະໂຣໄປທີ່ເຮືອນຂອງພໍ່ຂ້ານ້ອຍ
42016028	ເພາະຢູ່ໃນທີ່ນັ້ນ ຂ້ານ້ອຍຍັງມີອ້າຍນ້ອງຫ້າຄົນ ໃຫ້ລາວໄປຕັກເຕືອນພວກເຂົາ ເພື່ອວ່າພວກເຂົາຈະບໍ່ໄດ້ມາ ໃນບ່ອນທົນທຸກທໍລະມານຢ່າງນີ້ເໝືອນກັນ.’
42016029	ອັບຣາຮາມຕອບວ່າ, ‘ອ້າຍນ້ອງຂອງເຈົ້າ ພວກເຂົາມີຖ້ອຍຄຳຂອງໂມເຊ ແລະຂອງພວກຜູ້ປະກາດພຣະທຳຢູ່ແລ້ວ ໃຫ້ພວກເຂົາຟັງຖ້ອຍຄຳເຫລົ່ານັ້ນສາ’
42016030	ເສດຖີຕອບວ່າ, ‘ອັບຣາຮາມພໍ່ເອີຍ ຍັງບໍ່ພຽງພໍດອກ, ແຕ່ຖ້າມີຄົນໜຶ່ງ ເປັນຄືນມາຈາກຕາຍໄປຫາພວກເຂົາ ພວກເຂົາກໍຄົງຈະຖິ້ມໃຈເກົ່າເອົາໃຈໃໝ່.’
42016031	ແຕ່ອັບຣາຮາມຕອບວ່າ, ‘ຖ້າພວກເຂົາບໍ່ເຊື່ອຟັງຖ້ອຍຄຳຂອງໂມເຊ ແລະຂອງພວກຜູ້ປະກາດພຣະທຳແລ້ວ ເຖິງຈະມີຄົນໜຶ່ງຄືນມາຈາກຕາຍ ພວກເຂົາກໍຍັງຈະບໍ່ຍອມເຊື່ອເໝືອນກັນ.’”
42017001	ແລ້ວພຣະເຢຊູເຈົ້າກໍໄດ້ກ່າວແກ່ພວກສາວົກຂອງພຣະອົງວ່າ, “ແນ່ນອນ ຕ້ອງມີເຫດເຮັດໃຫ້ເກີດຜິດບາບ, ແຕ່ວິບັດແກ່ຜູ້ທີ່ກໍ່ເຫດໃຫ້ເກີດຜິດບາບນັ້ນ
42017002	ຖ້າຈະເອົາຫີນໂມ້ແປ້ງກ້ອນໃຫຍ່ໆ ຜູກຄໍຜູ້ນັ້ນຖິ້ມລົງໃນທະເລ ກໍດີກວ່າທີ່ລາວຈະກໍ່ເຫດ ໃຫ້ຄົນໜຶ່ງໃນຜູ້ຕໍ່າຕ້ອຍເຫລົ່ານີ້ເກີດການຫລົງຜິດ.
42017003	ຈົ່ງລະວັງໃຫ້ດີ ຖ້າພີ່ນ້ອງເຮັດຜິດບາບ ຈົ່ງຕິຕຽນລາວ ແລະຖ້າລາວກັບຕັ້ງໃຈໃໝ່ ຈົ່ງຍົກໂທດໃຫ້ລາວ.
42017004	ຖ້າແມ່ນລາວເຮັດຜິດຕໍ່ເຈົ້າ ວັນລະເຈັດເທື່ອ ແລະກັບມາຫາເຈົ້າທັງເຈັດເທື່ອ ແລ້ວເວົ້າວ່າ, ‘ເຮົາກິນແໜງ ຕັ້ງໃຈໃໝ່ແລ້ວ’ ຈົ່ງຍົກໂທດໃຫ້ລາວ.”
42017005	ແລ້ວບັນດາອັກຄະສາວົກກໍເວົ້າກັບອົງພຣະຜູ້ເປັນເຈົ້າວ່າ, “ຂໍໂຜດເຮັດໃຫ້ພວກຂ້ານ້ອຍ ມີຄວາມເຊື່ອຫລາຍຂຶ້ນແດ່ທ້ອນ.”
42017006	ອົງພຣະຜູ້ເປັນເຈົ້າຈຶ່ງຊົງກ່າວວ່າ, “ຖ້າພວກເຈົ້າມີຄວາມເຊື່ອທໍ່ແກ່ນຜັກກາດເມັດໜຶ່ງ ເຈົ້າຈະບອກກົກມອນກົກນີ້ໄດ້ວ່າ, ‘ຈົ່ງຖອນຂຶ້ນ ອອກໄປປັກຢູ່ໃນທະເລ’ ມັນກໍຈະຟັງຄວາມເຈົ້າ.”
42017007	“ໃນພວກເຈົ້າ ທີ່ມີຂ້ອຍໃຊ້ໄຖນາຫລືລ້ຽງແກະ ເມື່ອຂ້ອຍໃຊ້ນັ້ນກັບມາແຕ່ທົ່ງ ໃຜຈະກ່າວແກ່ຂ້ອຍໃຊ້ນັ້ນວ່າ, ‘ຈົ່ງເຂົ້າມານັ່ງໂຕະໂລດ?’
42017008	ແນ່ນອນຄົງບໍ່ເປັນເຊັ່ນນັ້ນ ແຕ່ເຈົ້າຄົງຈະເວົ້າກັບລາວວ່າ, ‘ຈົ່ງຕຽມເຂົ້າແລງໃຫ້ເຮົາ ແລະລໍຖ້າຮັບໃຊ້ເຮົາ ຈົນກວ່າເຮົາກິນແລະດື່ມແລ້ວ ແລະຫລັງຈາກນັ້ນເຈົ້າຈຶ່ງກິນແລະດື່ມໄດ້.’
42017009	ຜູ້ເປັນນາຍບໍ່ຈຳເປັນຕ້ອງຂອບໃຈຄົນຮັບໃຊ້ຂອງຕົນດອກຕີ້ ເພາະລາວປະຕິບັດຕາມຄຳສັ່ງບໍ່ແມ່ນບໍ?
42017010	ສຳລັບພວກເຈົ້າກໍເໝືອນກັນ ເມື່ອພວກເຈົ້າປະຕິບັດທຸກຢ່າງ ຕາມທີ່ໄດ້ຮັບມອບໝາຍໃຫ້ເຮັດ ຈົ່ງເວົ້າວ່າ, ‘ພວກຂ້ານ້ອຍເປັນຄົນຮັບໃຊ້ທີ່ບໍ່ມີຄວາມສຳຄັນຫຍັງ ເພາະພຽງແຕ່ໄດ້ເຮັດຕາມໜ້າທີ່ເທົ່ານັ້ນ.’”
42017011	ຂະນະທີ່ພຣະເຢຊູເຈົ້າ ກຳລັງຂຶ້ນໄປຍັງນະຄອນເຢຣູຊາເລັມນັ້ນ ພຣະອົງຜ່ານໄປຕາມເຂດແດນລະຫວ່າງແຂວງຊາມາເຣຍ ແລະ ແຂວງຄາລີເລ.
42017012	ເມື່ອພຣະເຢຊູເຈົ້າສະເດັດເຂົ້າໄປໃນບ້ານແຫ່ງໜຶ່ງ ກໍມີຊາຍຂີ້ທູດສິບຄົນອອກມາພົບພຣະອົງ ພວກເຂົາຢືນຢູ່ຫ່າງໆ
42017013	ພວກເຂົາຮ້ອງຂຶ້ນວ່າ, “ພຣະເຢຊູເຈົ້າ ຜູ້ເປັນພຣະອາຈານເອີຍ ໂຜດເມດຕາພວກຂ້ານ້ອຍແດ່ທ້ອນ.”
42017014	ເມື່ອພຣະເຢຊູເຈົ້າເຫັນຊາຍເຫລົ່ານັ້ນ ກໍກ່າວແກ່ພວກເຂົາວ່າ, “ຈົ່ງໄປຫາປະໂຣຫິດໃຫ້ກວດເບິ່ງພວກເຈົ້າເດີ.” ຂະນະທີ່ພວກເຂົາໄປຕາມທາງນັ້ນ ພວກເຂົາກໍດີສະອາດທັງໝົດ.
42017015	ເມື່ອຄົນໜຶ່ງໃນພວກເຂົາ ເຫັນວ່າຕົນດີສະອາດແລ້ວ, ລາວຈຶ່ງກັບຄືນມາກ່າວສັນລະເສີນພຣະເຈົ້າດ້ວຍສຽງດັງ.
42017016	ລາວກົ້ມຂາບລົງທີ່ຕີນຂອງພຣະເຢຊູເຈົ້າ ແລະໂມທະນາຂອບພຣະຄຸນພຣະອົງ ຊາຍຄົນນີ້ເປັນໄທຊາມາເຣຍ.
42017017	ພຣະເຢຊູເຈົ້າກ່າວວ່າ, “ມີສິບຄົນທີ່ດີສະອາດບໍ່ແມ່ນບໍ? ແຕ່ເກົ້າຄົນນັ້ນຢູ່ໃສ?
42017018	ມີແຕ່ຊາວຕ່າງຊາດຄົນນີ້ ຜູ້ດຽວເທົ່ານັ້ນບໍ ທີ່ກັບມາໂມທະນາຂອບພຣະຄຸນພຣະເຈົ້າ?”
42017019	ແລ້ວພຣະເຢຊູເຈົ້າກໍກ່າວແກ່ລາວວ່າ, “ຈົ່ງລຸກຂຶ້ນ ແລະໄປສາ ຄວາມເຊື່ອຂອງເຈົ້າໄດ້ເຮັດໃຫ້ເຈົ້າຫາຍດີແລ້ວ.”
42017020	ມີພວກຟາຣີຊາຍບາງຄົນໄດ້ຖາມພຣະເຢຊູເຈົ້າວ່າ, “ອານາຈັກຂອງພຣະເຈົ້າຈະມາປາກົດເມື່ອໃດ?” ພຣະອົງຊົງຕອບພວກເຂົາວ່າ, “ອານາຈັກຂອງພຣະເຈົ້າບໍ່ມາປາກົດຢ່າງໃດຢ່າງໜຶ່ງທີ່ສັງເກດໄດ້.
42017021	ບໍ່ມີຜູ້ໃດຈະເວົ້າວ່າ, ‘ເບິ່ງແມ! ຢູ່ທີ່ນີ້’ ຫລື ‘ຢູ່ທີ່ນັ້ນ’ ເພາະອານາຈັກຂອງພຣະເຈົ້າຢູ່ໃນທ່າມກາງພວກເຈົ້າ.”
42017022	ແລ້ວພຣະອົງກໍກ່າວແກ່ພວກສາວົກວ່າ, “ຄົງຈະມີເວລາໜຶ່ງ ເມື່ອພວກເຈົ້າຢາກຈະເຫັນວັນຂອງບຸດມະນຸດຈັກວັນໜຶ່ງ ແຕ່ພວກເຈົ້າຈະບໍ່ເຫັນ.
42017023	ຄົນຈະບອກເຈົ້າທັງຫລາຍວ່າ, ‘ເບິ່ງແມ! ຢູ່ພຸ່ນເດ’ ຫລື ‘ເບິ່ງແມ! ຢູ່ພີ້ເດ’ ແຕ່ຢ່າອອກໄປຊອກຫາ.
42017024	ດ້ວຍວ່າ, ວັນທີ່ບຸດມະນຸດມາປາກົດນັ້ນ ຈະເປັນດັ່ງຟ້າແມບເຫຼື້ອມ ທີ່ສົ່ງແສງຈາກຂອບຟ້າເບື້ອງໜຶ່ງ ສູ່ຂອບຟ້າອີກເບື້ອງໜຶ່ງ.
42017025	ກ່ອນນັ້ນ ຈຳເປັນທີ່ພຣະອົງຈະຕ້ອງທົນທຸກທໍລະມານຫລາຍປະການ ແລະຄົນສະໄໝນີ້ຈະບໍ່ຍອມຮັບພຣະອົງ.
42017026	ໃນສະໄໝຂອງໂນອາ ເຫດການເປັນມາແລ້ວຢ່າງໃດ ໃນສະໄໝຂອງບຸດມະນຸດກໍຈະເປັນຢ່າງນັ້ນ.
42017027	ຄົນທັງຫລາຍໄດ້ກິນໄດ້ດື່ມ ແລະຊາຍຍິງໄດ້ແຕ່ງງານກັນ ຈົນເຖິງວັນທີ່ໂນອາໄດ້ເຂົ້າໄປໃນເຮືອໃຫຍ່ ນໍ້າຈຶ່ງໄດ້ຖ້ວມທຳລາຍລ້າງຜານທຸກສິ່ງໃຫ້ຈິບຫາຍໝົດ.
42017028	ໃນສະໄໝຂອງໂລດກໍເໝືອນກັນ ຄົນທັງຫລາຍໄດ້ກິນແລະດື່ມ ໄດ້ຊື້ແລະໄດ້ຂາຍ ໄດ້ປູກຝັງແລະໄດ້ກໍ່ສ້າງ.
42017029	ແຕ່ໃນວັນທີ່ໂລດອອກໄປຈາກເມືອງໂຊໂດມນັ້ນ ໄຟແລະມາດ ໄດ້ຕົກຈາກຟ້າ ເຜົາຜານທຸກສິ່ງໃຫ້ຈິບຫາຍໝົດ.
42017030	ໃນວັນທີ່ບຸດມະນຸດມາປາກົດ ກໍຈະເປັນດັ່ງນັ້ນແຫລະ.”
42017031	“ໃນວັນນັ້ນ ຜູ້ທີ່ຢູ່ເທິງຫລັງຄາເຮືອນຂອງຕົນ ຢ່າລົງມາ ແລະ ເຂົ້າໄປໃນເຮືອນເກັບເອົາສິ່ງຂອງອອກໄປ ແລະຜູ້ທີ່ຢູ່ທົ່ງນາກໍຢ່າກັບມາເຮືອນຂອງຕົນເໝືອນກັນ.
42017032	ຈົ່ງລະນຶກເຖິງເມຍຂອງໂລດນັ້ນເຖີດ
42017033	ຜູ້ໃດພະຍາຍາມຮັກສາຊີວິດສຳລັບຕົນເອງ ຜູ້ນັ້ນຈະເສຍຊີວິດ ແຕ່ຜູ້ໃດຍອມເສຍຊີວິດ ຜູ້ນັ້ນຮັກສາຊີວິດໃຫ້ພົ້ນ.
42017034	ໃນຄືນວັນນັ້ນ ເຮົາບອກພວກເຈົ້າວ່າ, ຈະມີສອງຄົນທີ່ນອນຢູ່ເທິງຕຽງດຽວກັນ ຄົນໜຶ່ງຈະຊົງຮັບເອົາໄປ ແລະຄົນໜຶ່ງຈະຊົງປະໄວ້.
42017035	ຈະມີຍິງສອງຄົນກຳລັງໂມ້ແປ້ງຢູ່ນຳກັນ ຄົນໜຶ່ງຈະຮັບເອົາໄປ ແລະຄົນໜຶ່ງຈະຊົງປະໄວ້. [
42017036	ຈະມີຊາຍສອງຄົນຢູ່ທົ່ງນາ ຈະຊົງຮັບຄົນໜຶ່ງໄປ ຈະຊົງປະຄົນໜຶ່ງໄວ້”]
42017037	ແລ້ວພວກສາວົກກໍຖາມພຣະອົງວ່າ, “ພຣະອົງເຈົ້າເອີຍ ເຫດການນັ້ນຈະເກີດຂຶ້ນຢູ່ທີ່ໃດ?” ພຣະເຢຊູເຈົ້າຊົງຕອບວ່າ, “ຊາກສົບຢູ່ບ່ອນໃດ ຝູງແຮ້ງກໍຈະຈຸ້ມກັນຢູ່ບ່ອນນັ້ນ.”
42018001	ແລ້ວພຣະເຢຊູເຈົ້າໄດ້ກ່າວຄຳອຸປະມາເລື່ອງໜຶ່ງສູ່ພວກສາວົກຟັງ ເພື່ອສັ່ງສອນພວກເພິ່ນວ່າ, ຈຳເປັນຕ້ອງໝັ່ນພາວັນນາອະທິຖານຢູ່ສະເໝີ ແລະບໍ່ໃຫ້ທໍ້ຖອຍໃຈ.
42018002	ພຣະອົງຊົງກ່າວວ່າ, “ໃນເມືອງໜຶ່ງຍັງມີຕຸລາການຜູ້ໜຶ່ງ ທີ່ບໍ່ຢຳເກງພຣະເຈົ້າ ແລະບໍ່ສົນໃຈກັບເພື່ອນມະນຸດ.
42018003	ໃນເມືອງນັ້ນ ຍັງມີແມ່ໝ້າຍຜູ້ໜຶ່ງ ໝັ່ນມາຫາຕຸລາການ ເພື່ອຂໍຮ້ອງສິດທິຂອງຕົນໂດຍກ່າວວ່າ, ‘ໂຜດໃຫ້ຄວາມຍຸດຕິທຳແກ່ຂ້ານ້ອຍ ໃຫ້ພົ້ນຈາກຄູ່ຄວາມແດ່ທ້ອນ’
42018004	ເປັນເວລາດົນນານ ທີ່ຕຸລາການຜູ້ນີ້ ບໍ່ຍອມດຳເນີນການໃດໆ, ແຕ່ໃນທີ່ສຸດ ເພິ່ນກໍຄິດວ່າ, ‘ເຖິງແມ່ນວ່າເຮົາບໍ່ຢຳເກງພຣະເຈົ້າ ແລະບໍ່ສົນໃຈກັບເພື່ອນມະນຸດກໍຕາມ,
42018005	ແຕ່ເພາະແມ່ໝ້າຍຜູ້ນີ້ກວນໃຈເຮົາຕະຫລອດມາ ເຮົາຈະໃຫ້ຄວາມຍຸດຕິທຳແກ່ນາງ ຖ້າບໍ່ດັ່ງນັ້ນ, ນາງກໍຈະໝັ່ນມາຫາເລື້ອຍໆ ແລະໃນທີ່ສຸດ ເຮົາກໍຈະລຳບາກໃຈຢູ່ບໍ່ເຊົາ.’”
42018006	ແລ້ວອົງພຣະຜູ້ເປັນເຈົ້າກ່າວວ່າ, “ຈົ່ງຟັງຄຳຕຸລາການ ຜູ້ບໍ່ຍຸດຕິທຳຄົນນີ້ເວົ້າ.
42018007	ຝ່າຍຄົນທັງຫລາຍທີ່ພຣະເຈົ້າໄດ້ຊົງເລືອກໄວ້ ຊຶ່ງຮ້ອງຫາພຣະອົງທັງກາງເວັນ ແລະກາງຄືນນັ້ນ ເຖິງແມ່ນວ່າ ພຣະອົງຈະຊົງຊ້ານານໃນການຂອງພວກເຂົາກໍຕາມ ພຣະອົງຈະບໍ່ຊົງໂຜດຄວາມຍຸດຕິທຳແກ່ພວກເຂົາບໍ?
42018008	ເຮົາບອກເຈົ້າທັງຫລາຍວ່າ, ພຣະອົງຈະໂຜດຄວາມຍຸດຕິທຳແກ່ພວກເຂົາໂດຍໄວ, ແຕ່ເຖິງປານນັ້ນ ເມື່ອບຸດມະນຸດສະເດັດມາ ພຣະອົງຈະພົບຄົນທີ່ມີຄວາມເຊື່ອຢ່າງນີ້ໃນໂລກຢູ່ບໍ?”
42018009	ສຳລັບຄົນທີ່ໝັ້ນໃຈໃນຕົວເອງວ່າ ເປັນຄົນຊອບທຳ ແລະໝິ່ນປະໝາດຄົນອື່ນນັ້ນ ພຣະເຢຊູເຈົ້າໄດ້ກ່າວຄຳອຸປະມານີ້ສູ່ພວກເພິ່ນຟັງວ່າ,
42018010	“ມີຊາຍສອງຄົນຂຶ້ນໄປພຣະວິຫານ ເພື່ອພາວັນນາອະທິຖານ, ຜູ້ໜຶ່ງເປັນຄົນຟາຣີຊາຍ ສ່ວນອີກຜູ້ໜຶ່ງເປັນຄົນເກັບພາສີ.
42018011	ຄົນຟາຣີຊາຍຢືນນຶກໃນໃຈ ແລະພາວັນນາອະທິຖານ ວ່າ, ‘ຂ້າແດ່ພຣະເຈົ້າ ຂ້ານ້ອຍຂອບພຣະຄຸນພຣະອົງ ທີ່ຂ້ານ້ອຍບໍ່ເປັນດັ່ງຄົນອື່ນໆທີ່ເປັນຄົນໂລບ, ຄົນບໍ່ສັດຊື່ ຫລືຄົນຫລິ້ນຊູ້ສູ່ຜົວເມຍຜູ້ອື່ນ ຂ້ານ້ອຍຂອບພຣະຄຸນພຣະອົງ ທີ່ບໍ່ເປັນດັ່ງຄົນເກັບພາສີຜູ້ນັ້ນ.
42018012	ໃນອາທິດໜຶ່ງ ຂ້ານ້ອຍຖືສິນອົດອາຫານສອງວັນ ແລະຂ້ານ້ອຍໄດ້ຖວາຍໜຶ່ງສ່ວນສິບແກ່ພຣະອົງ ຈາກສິ່ງຂອງທັງໝົດທີ່ຂ້ານ້ອຍຫາມາໄດ້.’
42018013	ສ່ວນຄົນເກັບພາສີນັ້ນຢືນຢູ່ຫ່າງໄກ ແລະບໍ່ກ້າແມ່ນແຕ່ເງີຍໜ້າຂຶ້ນສູ່ຟ້າ, ແຕ່ລາວໄດ້ຕີເອິກຂອງຕົນ ແລະກ່າວວ່າ, ‘ຂ້າແດ່ພຣະເຈົ້າ ຂໍຊົງໂຜດເມດຕາຂ້ານ້ອຍ ຜູ້ເປັນຄົນບາບແດ່ທ້ອນ’
42018014	ເຮົາບອກພວກເຈົ້າວ່າ ຄົນນີ້ແຫລະ ເມື່ອກັບລົງໄປຍັງເຮືອນຂອງຕົນກໍຊົງນັບວ່າ ລາວຊອບທຳຫລາຍກວ່າຄົນອື່ນນັ້ນ ເພາະວ່າທຸກຄົນທີ່ຍົກຕົວຂຶ້ນຈະຖືກຖອຍລົງ ແຕ່ຜູ້ໃດທີ່ຖ່ອມຕົວລົງຈະຖືກຍົກຂຶ້ນ.”
42018015	ປະຊາຊົນບາງຄົນໄດ້ນຳລູກນ້ອຍຂອງພວກຕົນ ມາຫາພຣະເຢຊູເຈົ້າ ເພື່ອໃຫ້ພຣະອົງວາງມືໃສ່ພວກເຂົາ ເມື່ອພວກສາວົກເຫັນຈຶ່ງໄດ້ຫ້າມໄວ້,
42018016	ແຕ່ພຣະເຢຊູເຈົ້າໄດ້ເອີ້ນເອົາເດັກນ້ອຍມາຫາພຣະອົງ ແລະກ່າວວ່າ, “ຈົ່ງປ່ອຍໃຫ້ເດັກນ້ອຍເຫລົ່ານັ້ນມາຫາເຮົາ ແລະຢ່າຫ້າມພວກເຂົາ ເພາະອານາຈັກຂອງພຣະເຈົ້າ ກໍເປັນຂອງຄົນທີ່ເໝືອນເດັກນ້ອຍນີ້ແຫລະ.
42018017	ເຮົາບອກເຈົ້າທັງຫລາຍຕາມຄວາມຈິງວ່າ, ຜູ້ໃດບໍ່ຮັບເອົາອານາຈັກຂອງພຣະເຈົ້າເໝືອນດັ່ງເດັກນ້ອຍ ຈະເຂົ້າໄປໃນຣາຊແຜ່ນດິນນັ້ນບໍ່ໄດ້ຢ່າງເດັດຂາດ.”
42018018	ມີເຈົ້ານາຍຜູ້ໜຶ່ງທູນຖາມພຣະອົງວ່າ, “ພຣະອາຈານຜູ້ປະເສີດເອີຍ, ຂ້ານ້ອຍຈະຕ້ອງເຮັດແນວໃດ ຈຶ່ງຈະໄດ້ຮັບຊີວິດນິຣັນດອນມາເປັນມໍຣະດົກ.”
42018019	ພຣະເຢຊູເຈົ້າຊົງຕອບວ່າ, “ເປັນຫຍັງເຈົ້າຈຶ່ງເອີ້ນເຮົາວ່າຜູ້ປະເສີດ ບໍ່ມີຜູ້ໃດປະເສີດ ເວັ້ນແຕ່ພຣະເຈົ້າອົງດຽວເທົ່ານັ້ນ.
42018020	ທ່ານກໍຮູ້ຈັກກົດບັນຍັດແລ້ວວ່າ, ‘ຢ່າຫລິ້ນຊູ້ສູ່ຜົວເມຍ, ຢ່າຂ້າຄົນ, ຢ່າລັກຊັບ, ຢ່າກ່າວຫາຜູ້ອື່ນໂດຍບໍ່ມີຄວາມຈິງ ຈົ່ງນັບຖືພໍ່ແມ່ຂອງຕົນ.’”
42018021	ຄົນນັ້ນຕອບວ່າ, “ຂ້ານ້ອຍໄດ້ຖືຮັກສາຂໍ້ຄຳສັ່ງທັງໝົດເຫລົ່ານີ້ ຕັ້ງແຕ່ເປັນເດັກນ້ອຍມາ.”
42018022	ເມື່ອພຣະເຢຊູເຈົ້າໄດ້ຍິນດັ່ງນັ້ນແລ້ວ ພຣະອົງກໍກ່າວແກ່ລາວວ່າ, “ເຈົ້າຍັງຂາດຢູ່ສິ່ງໜຶ່ງ ຄືຈົ່ງຂາຍທຸກສິ່ງທີ່ເຈົ້າມີຢູ່ ແລະບໍລິຈາກເງິນນັ້ນໃຫ້ແກ່ຄົນທຸກຈົນ ແລະເຈົ້າຈະມີຊັບສົມບັດໃນສະຫວັນ ແລ້ວຈົ່ງຕາມເຮົາມາ.”
42018023	ແຕ່ເມື່ອລາວໄດ້ຍິນດັ່ງນັ້ນ ກໍເປັນທຸກໃຈເຕັມທີ ເພາະວ່າຕົນເປັນຄົນຮັ່ງມີຫລາຍ.
42018024	ເມື່ອພຣະເຢຊູເຈົ້າເຫັນລາວເປັນທຸກໃຈດັ່ງນັ້ນ ຈຶ່ງກ່າວວ່າ, “ທີ່ຄົນຮັ່ງມີຈະເຂົ້າໄປໃນຣາຊອານາຈັກຂອງພຣະເຈົ້າກໍຍາກແທ້ໜໍ
42018025	ອູດໂຕໜຶ່ງຈະລອດຮູເຂັມ ກໍງ່າຍກວ່າທີ່ຄົນຮັ່ງມີຜູ້ໜຶ່ງ ຈະເຂົ້າໄປໃນອານາຈັກຂອງພຣະເຈົ້າ.”
42018026	ປະຊາຊົນທີ່ໄດ້ຍິນພຣະອົງກ່າວ ຈຶ່ງຖາມວ່າ, “ຖ້າດັ່ງນັ້ນ ຜູ້ໃດຈະພົ້ນໄດ້?”
42018027	ແຕ່ພຣະອົງຊົງຕອບວ່າ, “ສິ່ງທີ່ມະນຸດເຮັດບໍ່ໄດ້ ຝ່າຍພຣະເຈົ້າຊົງເຮັດໄດ້.”
42018028	ແລ້ວເປໂຕກໍເວົ້າວ່າ, “ເບິ່ງແມ! ພວກຂ້ານ້ອຍໄດ້ສະຫລະບ້ານເຮືອນຂອງພວກຂ້ານ້ອຍ ເພື່ອຕິດຕາມພຣະອົງມາ.”
42018029	ພຣະເຢຊູເຈົ້າຊົງກ່າວແກ່ພວກເພິ່ນວ່າ, “ເຮົາບອກພວກເຈົ້າຕາມຄວາມຈິງວ່າ ຖ້າຜູ້ໃດໄດ້ສະຫລະບ້ານເຮືອນ ຫລືເມຍ ຫລືອ້າຍເອື້ອຍນ້ອງ ຫລືພໍ່ແມ່ ຫລືລູກເພາະເຫັນແກ່ອານາຈັກຂອງພຣະເຈົ້າ
42018030	ແລ້ວໃນໂລກນີ້ລາວຈະໄດ້ຮັບຫລາຍເທົ່າ ແລະໃນໂລກໜ້າຈະໄດ້ຮັບຊີວິດນິຣັນດອນ.”
42018031	ແລ້ວພຣະເຢຊູເຈົ້າໄດ້ພາສາວົກສິບສອງຄົນ ຍ່າງຫລີກອອກໄປຂ້າງທາງ ແລະຊົງກ່າວແກ່ພວກເພິ່ນວ່າ, “ເບິ່ງແມ! ພວກເຮົາກຳລັງຂຶ້ນໄປຍັງນະຄອນເຢຣູຊາເລັມ ແລະສິ່ງສາລະພັດ ຊຶ່ງບັນດາຜູ້ທຳນວາຍໄດ້ຂຽນໄວ້ ເຖິງບຸດມະນຸດນັ້ນຈະສຳເລັດ.
42018032	ເພິ່ນຈະຖືກມອບໄວ້ໃນກຳມືຂອງຄົນຕ່າງຊາດ ແລະພວກເຂົາຈະເຢາະເຢີ້ຍເພິ່ນ ຈະດູຖູກຫຍໍ້ຫຍັນເພິ່ນ ແລະຈະຖົ່ມນໍ້າລາຍໃສ່ເພິ່ນ.
42018033	ພວກເຂົາຈະຂ້ຽນຕີ ແລະຈະຂ້າເພິ່ນເສຍ ແລ້ວໃນວັນຖ້ວນສາມເພິ່ນຈະເປັນຄືນມາສູ່ຊີວິດ.”
42018034	ແຕ່ພວກສາວົກບໍ່ເຂົ້າໃຈຄຳເວົ້າເຫລົ່ານີ້ຈັກຂໍ້ ຍ້ອນຄວາມໝາຍຂອງຖ້ອຍຄຳເຫລົ່ານັ້ນ ໄດ້ຖືກປິດບັງໄວ້ຈາກພວກເພິ່ນ. ດັ່ງນັ້ນ ພວກເພິ່ນຈຶ່ງບໍ່ຮູ້ຄວາມໝາຍທີ່ຊົງກ່າວນັ້ນວ່າ ພຣະເຢຊູເຈົ້າກຳລັງກ່າວເຖິງຫຍັງ.
42018035	ຂະນະທີ່ພຣະເຢຊູເຈົ້າມາໃກ້ເມືອງເຢຣີໂກ ກໍມີຊາຍຕາບອດຄົນໜຶ່ງນັ່ງຂໍທານຢູ່ແຄມທາງ.
42018036	ເມື່ອໄດ້ຍິນສຽງປະຊາຊົນກຳລັງຍ່າງກາຍໄປນັ້ນຊາຍຕາບອດຈຶ່ງຖາມວ່າ, “ມີເລື່ອງຫຍັງກັນ?”
42018037	ພວກເຂົາຈຶ່ງບອກລາວວ່າ, “ເຢຊູໄທນາຊາເຣັດກຳລັງຍ່າງຜ່ານໄປ.”
42018038	ລາວຈຶ່ງຮ້ອງຂຶ້ນວ່າ, “ເຢຊູບຸດດາວິດເອີຍ ຂໍຊົງໂຜດສົງສານຂ້ານ້ອຍແດ່ທ້ອນ.”
42018039	ຄົນທີ່ຍ່າງໄປຂ້າງໜ້າຈຶ່ງຫ້າມໄວ້ ແລະບອກໃຫ້ລາວມິດ, ແຕ່ລາວແຮ່ງຮ້ອງໃຫ້ດັງຂຶ້ນອີກວ່າ, “ບຸດດາວິດເອີຍ ຂໍຊົງໂຜດສົງສານຂ້ານ້ອຍແດ່ທ້ອນ.”
42018040	ພຣະເຢຊູເຈົ້າຈຶ່ງຢຸດຢູ່ ແລະສັ່ງໃຫ້ນຳຊາຍຕາບອດນັ້ນມາຫາພຣະອົງ ເມື່ອລາວເຂົ້າມາໃກ້ແລ້ວ ພຣະເຢຊູເຈົ້າຈຶ່ງຊົງຖາມລາວວ່າ,
42018041	“ເຈົ້າຢາກໃຫ້ເຮົາເຮັດຫຍັງໃຫ້ເຈົ້າ?” ລາວຕອບວ່າ, “ທ່ານເອີຍ ຂໍໂຜດໃຫ້ຂ້ານ້ອຍເຫັນຮຸ່ງແດ່ທ້ອນ.”
42018042	ແລ້ວພຣະເຢຊູເຈົ້າກໍກ່າວແກ່ລາວວ່າ, “ຈົ່ງເຫັນຮຸ່ງສາ ຄວາມເຊື່ອຂອງເຈົ້າໄດ້ເຮັດໃຫ້ເຈົ້າດີແລ້ວ.”
42018043	ໃນທັນໃດນັ້ນ ລາວກໍໄດ້ເຫັນຮຸ່ງ ແລະຕິດຕາມພຣະເຢຊູເຈົ້າໄປ ທັງສັນລະເສີນຖວາຍກຽດແດ່ພຣະເຈົ້າ ເມື່ອປະຊາຊົນເຫັນເຫດການນີ້ແລ້ວ ທຸກຄົນຕ່າງກໍສັນລະເສີນພຣະເຈົ້າ.
42019001	ຕໍ່ມາ ຫລັງຈາກພຣະເຢຊູເຈົ້າໄດ້ເຂົ້າໄປໃນເມືອງເຢຣີໂກ ແລະຜ່ານຕົວເມືອງໄປ.
42019002	ຢູ່ທີ່ນັ້ນມີຊາຍຄົນໜຶ່ງຊື່ວ່າ ຊັກຂ່າຍ ລາວເປັນນາຍດ່ານພາສີ ແລະເປັນຄົນຮັ່ງມີ.
42019003	ຊັກຂ່າຍຢາກຈະເຫັນພຣະເຢຊູເຈົ້າວ່າເປັນຄົນແນວໃດ ແຕ່ລາວບໍ່ສາມາດເຫັນໄດ້ ເພາະຕົນເປັນຄົນເຕ້ຍ ແລະປະຊາຊົນກໍໜາແໜ້ນ.
42019004	ດັ່ງນັ້ນ ຊັກຂ່າຍຈຶ່ງແລ່ນລັດໜ້າປະຊາຊົນໄປ ແລະປີນຂຶ້ນຕົ້ນຊຸກະໂມນເພື່ອຈະເຫັນພຣະອົງ ເພາະພຣະອົງກຳລັງຈະສະເດັດຜ່ານໄປທາງນັ້ນ.
42019005	ເມື່ອພຣະເຢຊູເຈົ້າມາເຖິງບ່ອນນັ້ນ ພຣະອົງກໍແຫງນໜ້າເບິ່ງຊັກຂ່າຍ ແລະກ່າວແກ່ລາວວ່າ, “ຊັກຂ່າຍເອີຍ ຮີບລົງມາ ເພາະວັນນີ້ເຮົາຕ້ອງພັກຢູ່ທີ່ເຮືອນຂອງເຈົ້າ.”
42019006	ຝ່າຍຊັກຂ່າຍກໍຟ້າວລົງມາ ແລະຕ້ອນຮັບພຣະອົງດ້ວຍຄວາມຊົມຊື່ນຍິນດີ.
42019007	ເມື່ອປະຊາຊົນທັງໝົດເຫັນດັ່ງນັ້ນ, ແລ້ວຕ່າງກໍເລີ່ມຈົ່ມວ່າ, “ເປັນຫຍັງທ່ານຜູ້ນີ້ ຈຶ່ງໄປພັກຢູ່ໃນເຮືອນຂອງຄົນນອກສິນທຳ.”
42019008	ແລ້ວຊັກຂ່າຍກໍລຸກຂຶ້ນເວົ້າກັບອົງພຣະຜູ້ເປັນເຈົ້າວ່າ, “ພຣະອົງເຈົ້າ ພຣະອົງເຈົ້າເອີຍ, ເບິ່ງແມ! ຂ້ານ້ອຍຂໍມອບເຂົ້າຂອງທີ່ມີຢູ່ ໃຫ້ແກ່ຄົນຍາກຈົນເຄິ່ງໜຶ່ງ ແລະຖ້າຂ້ານ້ອຍໄດ້ສໍ້ໂກງຜູ້ໃດ ຂ້ານ້ອຍກໍຂໍສົ່ງຄືນໃຫ້ລາວສີ່ເທົ່າ.”
42019009	ພຣະເຢຊູເຈົ້າຊົງກ່າວແກ່ຊັກຂ່າຍວ່າ, “ໃນວັນນີ້ ຄວາມພົ້ນມາເຖິງເຮືອນຫລັງນີ້ແລ້ວ ເພາະຄົນນີ້ເປັນລູກຫລານຂອງອັບຣາຮາມເໝືອນກັນ.
42019010	ດ້ວຍວ່າ, ບຸດມະນຸດໄດ້ມາເພື່ອຊອກຫາ ແລະໂຜດເອົາຄົນທີ່ຫລົງເສຍໄປແລ້ວນັ້ນໃຫ້ລອດພົ້ນ.”
42019011	ເມື່ອປະຊາຊົນກຳລັງຕັ້ງໃຈຟັງຢູ່ນັ້ນ ພຣະອົງກໍຊົງກ່າວຄຳອຸປະມາຕື່ມອີກເລື່ອງໜຶ່ງສູ່ພວກເຂົາຟັງ ເພາະພຣະອົງເກືອບຈະເຖິງນະຄອນເຢຣູຊາເລັມແລ້ວ ແລະເພາະພວກເຂົາກໍຄິດເອົາເອງວ່າ ອານາຈັກຂອງພຣະເຈົ້າ ໃກ້ຈະປາກົດຂຶ້ນໃນໄວໆນີ້.
42019012	ດັ່ງນັ້ນ ພຣະອົງຊົງກ່າວວ່າ, “ຍັງມີເຈົ້ານາຍຜູ້ໜຶ່ງ ກຳລັງຈະອອກໄປແດນໄກ ເພື່ອໄປຮັບເອົາຣາຊແຜ່ນດິນອັນໜຶ່ງ ແລ້ວຈຶ່ງຈະກັບຄືນມາ.
42019013	ກ່ອນຈາກໄປ ເພິ່ນໄດ້ເອີ້ນຄົນຮັບໃຊ້ສິບຄົນຂອງຕົນມາຫາ ແລ້ວມອບເງິນຫລຽນໃຫ້ພວກເຂົາທັງສັ່ງວ່າ, ‘ຈົ່ງເອົາເງິນນີ້ໄປຄ້າຫາກຳໄລ ຈົນກວ່າເຮົາກັບມາ.’
42019014	ແຕ່ປະຊາຊົນໃນບ້ານເມືອງຂອງເພິ່ນຊັງເພິ່ນ ຈຶ່ງໃຊ້ຄະນະຜູ້ຕາງໜ້າໄປຫາເພິ່ນ ເພື່ອບອກວ່າ, ‘ພວກເຮົາບໍ່ຕ້ອງການຊາຍຄົນນີ້ ໃຫ້ເປັນຜູ້ປົກຄອງຂອງພວກເຮົາ.’
42019015	ຕໍ່ມາ ເມື່ອເພິ່ນໄດ້ຮັບອຳນາດປົກຄອງແຜ່ນດິນແລ້ວ ເພິ່ນກໍກັບຄືນມາ ເພິ່ນໄດ້ສັ່ງໃຫ້ບັນດາຄົນຮັບໃຊ້ມາຢືນຢູ່ຕໍ່ໜ້າເພິ່ນ ເພື່ອຈະໄດ້ຮູ້ວ່າ ພວກເຂົາເຮັດການຄ້າໄດ້ກຳໄລໜ້ອຍຫລາຍເທົ່າໃດ.
42019016	ຜູ້ທີໜຶ່ງເຂົ້າມາລາຍງານວ່າ, ‘ພຣະອົງເຈົ້າເອີຍ ຂ້ານ້ອຍໄດ້ເງິນໜຶ່ງຫລຽນຈາກທ່ານໄດ້ກຳໄລເພີ່ມສິບຫລຽນ.’
42019017	ເພິ່ນກ່າວວ່າ, ‘ດີຫລາຍ ເຈົ້າເປັນຄົນຮັບໃຊ້ທີ່ດີ ເມື່ອເຈົ້າສັດຊື່ໃນຂອງເລັກນ້ອຍ ເຮົາຈະໃຫ້ເຈົ້າປົກຄອງສິບຫົວເມືອງ.’
42019018	ຜູ້ທີສອງເຂົ້າມາລາຍງານວ່າ, ‘ພຣະອົງເຈົ້າເອີຍ ຂ້ານ້ອຍໄດ້ເງິນໜຶ່ງຫລຽນຈາກທ່ານ ໄດ້ກຳໄລເພີ່ມຫ້າຫລຽນ.’
42019019	ເພິ່ນກ່າວແກ່ຄົນນີ້ຄືກັນວ່າ, ‘ເຈົ້າຈະໄດ້ປົກຄອງຫ້າຫົວເມືອງ.’
42019020	ອີກຄົນໜຶ່ງເຂົ້າມາລາຍງານວ່າ, ‘ພຣະອົງເຈົ້າເອີຍ ນີ້ເດເງິນຫລຽນຂອງທ່ານ ຂ້ານ້ອຍໄດ້ເອົາຜ້າແພມົນຫໍ່ມ້ຽນໄວ້.
42019021	ເພາະຂ້ານ້ອຍຢ້ານວ່າທ່ານເປັນຄົນເຂັ້ມງວດ, ທ່ານເຄີຍເກັບເອົາສິ່ງທີ່ບໍ່ໄດ້ຝາກໄວ້ ແລະເກັບກ່ຽວເອົາສິ່ງທີ່ທ່ານບໍ່ໄດ້ປູກ.’
42019022	ເພິ່ນຕອບລາວວ່າ, ‘ອ້າຍຄົນຮັບໃຊ້ທີ່ຊົ່ວຊ້າເອີຍ ເຮົາຈະລົງໂທດເຈົ້າດ້ວຍຄຳເວົ້າຂອງເຈົ້າເອງ ເມື່ອເຈົ້າຮູ້ວ່າ, ເຮົາເປັນຄົນເຂັ້ມງວດ ເອົາສິ່ງທີ່ເຮົາບໍ່ໄດ້ຝາກໄວ້ ແລະເກັບກ່ຽວເອົາສິ່ງທີ່ເຮົາບໍ່ໄດ້ປູກ.
42019023	ຖ້າດັ່ງນັ້ນ ເປັນຫຍັງເຈົ້າຈຶ່ງບໍ່ເອົາເງິນຂອງເຮົາໄປຝາກໄວ້ກັບທະນາຄານ? ແລ້ວເມື່ອເຮົາກັບມາ ເຮົາກໍຈະໄດ້ເງິນຄືນພ້ອມດ້ວຍດອກເບ້ຍ.’
42019024	ແລ້ວເພິ່ນກໍກ່າວແກ່ຄົນທີ່ຢືນຢູ່ຫັ້ນວ່າ, ‘ຈົ່ງເອົາເງິນໄປຈາກມັນ ແລະມອບໃຫ້ຜູ້ທີ່ມີສິບຫລຽນນັ້ນ.’
42019025	ແຕ່ພວກເຂົາເວົ້າກັບເພິ່ນວ່າ, ‘ພຣະອົງເຈົ້າເອີຍ ລາວມີສິບຫລຽນແລ້ວເດ’
42019026	ເຮົາບອກເຈົ້າທັງຫລາຍວ່າ, ‘ທຸກຄົນທີ່ມີຢູ່ແລ້ວ ກໍຈະໄດ້ຮັບຫລາຍເພີ່ມຂຶ້ນອີກ, ແຕ່ຜູ້ທີ່ບໍ່ມີຫຍັງເລີຍນັ້ນ ແມ່ນແຕ່ສິ່ງທີ່ຕົນມີຢູ່ແລ້ວເລັກນ້ອຍ ກໍຈະຖືກເອົາໄປເສຍຈາກລາວ.
42019027	ຝ່າຍພວກສັດຕູຂອງເຮົາ ທີ່ບໍ່ຢາກໃຫ້ເຮົາປົກຄອງພວກເຂົານັ້ນ ຈົ່ງພາພວກເຂົາມາທີ່ນີ້ ແລະຂ້າພວກເຂົາເສຍຕໍ່ໜ້າເຮົາ.’”
42019028	ຫລັງຈາກທີ່ພຣະເຢຊູເຈົ້າ ກ່າວຄຳເຫລົ່ານີ້ຈົບແລ້ວ ພຣະອົງກໍຍ່າງອອກໜ້າພວກເຂົາໄປຍັງນະຄອນເຢຣູຊາເລັມ.
42019029	ພໍພຣະອົງມາໃກ້ບ້ານເບັດຟາເຄ ແລະບ້ານເບັດທານີທີ່ພູເຂົາໝາກກອກເທດ ພຣະອົງກໍໃຊ້ສາວົກສອງຄົນລ່ວງໜ້າໄປກ່ອນ
42019030	ໂດຍຊົງສັ່ງວ່າ, “ຈົ່ງເຂົ້າໄປໃນບ້ານຂ້າງໜ້າພວກເຈົ້ານັ້ນ ພໍເຂົ້າໄປແລ້ວພວກເຈົ້າຈະພົບລໍນ້ອຍໂຕໜຶ່ງທີ່ເຂົາມັດໄວ້ ລໍນ້ອຍໂຕນີ້ຍັງບໍ່ມີຜູ້ໃດໄດ້ຂີ່ຈັກເທື່ອ ຈົ່ງແກ້ເອົາລໍໂຕນັ້ນ ແລະຈູງມັນມາບ່ອນນີ້.
42019031	ຖ້າມີຜູ້ໃດຖາມວ່າ, ‘ແກ້ມັນໄປເຮັດຫຍັງ?’ ຈົ່ງຕອບວ່າ, ‘ອົງພຣະຜູ້ເປັນເຈົ້າ ຕ້ອງການ.’”
42019032	ສາວົກທີ່ຖືກໃຊ້ໄປນັ້ນກໍອອກໄປ ແລະພົບທຸກຢ່າງຕາມທີ່ພຣະອົງໄດ້ບອກພວກເພິ່ນແລ້ວນັ້ນ.
42019033	ຂະນະທີ່ພວກເພິ່ນກຳລັງແກ້ເອົາລໍນ້ອຍຢູ່ນັ້ນ ເຈົ້າຂອງລໍກໍຖາມວ່າ, “ພວກເຈົ້າແກ້ເອົາລໍນ້ອຍໄປເຮັດຫຍັງ?”
42019034	ພວກເພິ່ນຕອບວ່າ, “ອົງພຣະຜູ້ເປັນເຈົ້າຕ້ອງການ”
42019035	ແລະ ພວກເພິ່ນກໍຈູງລໍມາຫາພຣະເຢຊູເຈົ້າ ແລ້ວພວກເພິ່ນກໍເອົາເສື້ອຊັ້ນນອກຂອງຕົນປົກຫລັງຂອງມັນ ແລະເຊີນໃຫ້ພຣະອົງຂຶ້ນຂີ່.
42019036	ຂະນະທີ່ພຣະອົງຂີ່ໄປນັ້ນ ປະຊາຊົນກໍເອົາເສື້ອຊັ້ນນອກຂອງຕົນມາປູຕາມທາງຍ່າງ.
42019037	ເມື່ອພຣະອົງມາໃກ້ນະຄອນເຢຣູຊາເລັມ ຕາມທາງທີ່ຈະລົງໄປຈາກພູເຂົາໝາກກອກເທດ ປະຊາຊົນທີ່ເປັນສາວົກຂອງພຣະອົງ ກໍເລີ່ມຊົມຊື່ນຍິນດີສັນລະເສີນພຣະເຈົ້າດ້ວຍສຽງດັງ ເພາະການອັດສະຈັນທັງໝົດທີ່ພວກເຂົາໄດ້ເຫັນນັ້ນ ໂດຍເວົ້າວ່າ,
42019038	“ຂໍໃຫ້ກະສັດ ຜູ້ທີ່ສະເດັດມາໃນພຣະນາມຂອງອົງພຣະຜູ້ເປັນເຈົ້າ ຈົ່ງຊົງພຣະຈະເລີນ ສັນຕິສຸກຈົ່ງມີໃນສະຫວັນ ແລະພຣະຣັດສະໝີຈົ່ງມີໃນທີ່ສູງສຸດ.”
42019039	ແລ້ວພວກຟາຣີຊາຍບາງຄົນໃນປະຊາຊົນ ກໍເວົ້າຕໍ່ພຣະອົງວ່າ, “ອາຈານເອີຍ ຈົ່ງສັ່ງພວກສາວົກຂອງທ່ານໃຫ້ມິດງຽບແດ່.”
42019040	ພຣະອົງຊົງຕອບພວກເຂົາວ່າ, “ເຮົາບອກເຈົ້າທັງຫລາຍວ່າ ຖ້າຄົນເຫລົ່ານີ້ມິດງຽບ ກ້ອນຫີນທັງຫລາຍກໍຈະຮ້ອງຂຶ້ນ.”
42019041	ເມື່ອພຣະເຢຊູເຈົ້າສະເດັດມາໃກ້ ແລະເຫັນຕົວເມືອງແລ້ວ ພຣະອົງກໍຮ້ອງໄຫ້ເພາະສົງສານຕົວເມືອງ.
42019042	ໂດຍຊົງກ່າວວ່າ, “ໃນວັນນີ້ ຖ້າເຈົ້າໄດ້ຮູ້ເຖິງສິ່ງທີ່ເຮັດໃຫ້ເຈົ້າມີສັນຕິສຸກກໍເປັນການດີ, ແຕ່ບັດນີ້ ສິ່ງເຫລົ່ານັ້ນໄດ້ຖືກປິດບັງໄວ້ຈາກຕາຂອງເຈົ້າແລ້ວ.
42019043	ດ້ວຍວ່າ, ເວລາຈະມາເຖິງ ເມື່ອສັດຕູຂອງເຈົ້າຈະຂຸດຄູອ້ອມເຈົ້າ ແລະຕັນເຈົ້າໄວ້ທຸກດ້ານ.
42019044	ພວກເຂົາຈະທຳລາຍເຈົ້າ ແລະລູກທັງຫລາຍທີ່ຢູ່ນຳເຈົ້າໃຫ້ລົງພຽງດິນ. ພວກເຂົາຈະບໍ່ປະກ້ອນຫີນໃຫ້ຊ້ອນທັບກັນໄວ້ພາຍໃນເຈົ້າ ເພາະວ່າເຈົ້າບໍ່ຮູ້ເວລາທີ່ພຣະເຈົ້າໄດ້ມາຢ້ຽມຢາມເຈົ້າ.”
42019045	ແລ້ວພຣະອົງໄດ້ເຂົ້າໄປໃນພຣະວິຫານ ແລະເລີ່ມຂັບໄລ່ບັນດາຄົນຊື້ຂາຍຢູ່ທີ່ນັ້ນອອກໄປ
42019046	ໂດຍກ່າວແກ່ພວກເຂົາວ່າ, “ມີຄຳທີ່ຂຽນໄວ້ໃນພຣະຄຳພີວ່າ, ‘ພຣະວິຫານຂອງເຮົາຈະເປັນສະຖານທີ່ໄຫວ້ວອນ.’ ແຕ່ເຈົ້າທັງຫລາຍກັບເຮັດໃຫ້ເປັນຖໍ້າຂອງໂຈນ.”
42019047	ແລ້ວພຣະອົງກໍສັ່ງສອນທຸກໆວັນຢູ່ໃນພຣະວິຫານ, ພວກຫົວໜ້າປະໂຣຫິດ, ພວກທຳມະຈານ ແລະບັນດາຜູ້ນຳປະຊາຊົນ, ຕ່າງກໍຊອກຫາໂອກາດທີ່ຈະຂ້າພຣະອົງເສຍ,
42019048	ແຕ່ພວກເຂົາບໍ່ເຫັນຊ່ອງທາງທີ່ຈະເຮັດໄດ້ ເພາະປະຊາຊົນທັງຫລາຍໄດ້ຕິດພັນ ແລະຕັ້ງໃຈຟັງຄຳສັ່ງສອນຂອງພຣະອົງ.
42020001	ວັນໜຶ່ງ ເມື່ອພຣະເຢຊູເຈົ້າຊົງກຳລັງເທດສະໜາສັ່ງສອນປະຊາຊົນຢູ່ໃນພຣະວິຫານ ແລະປະກາດຂ່າວປະເສີດ ພວກຫົວໜ້າປະໂຣຫິດກັບພວກທຳມະຈານ ພ້ອມທັງພວກເຖົ້າແກ່ໄດ້ມາຫາພຣະອົງ.
42020002	ພວກເຂົາຖາມພຣະອົງວ່າ, “ບອກພວກເຮົາມາເບິ່ງດູ ເຈົ້າມີສິດຫຍັງຈຶ່ງເຮັດການນີ້? ຜູ້ໃດໃຫ້ສິດນີ້ແກ່ເຈົ້າ?”
42020003	ພຣະອົງຊົງຕອບພວກເຂົາວ່າ, “ຝ່າຍເຮົາຈະຖາມພວກເຈົ້າຂໍ້ດຽວ ຈົ່ງບອກເຮົາມາເບິ່ງດູວ່າ
42020004	ບັບຕິສະມາຂອງໂຢຮັນນັ້ນ ມາຈາກສະຫວັນ ຫລືມາຈາກມະນຸດ.”
42020005	ພວກເຂົາຈຶ່ງເລີ່ມຖົກຖຽງກັນວ່າ, “ພວກເຮົາຈະວ່າຢ່າງໃດ? ຖ້າພວກເຮົາຕອບວ່າ, ‘ມາຈາກສະຫວັນ’ ມັນກໍຈະຖາມວ່າ, ‘ຖ້າດັ່ງນັ້ນ ເປັນຫຍັງພວກເຈົ້າຈຶ່ງບໍ່ເຊື່ອຟັງໂຢຮັນ?’
42020006	ແຕ່ຖ້າພວກເຮົາຕອບວ່າ, ‘ມາຈາກມະນຸດ’ ປະຊາຊົນທັງໝົດໃນທີ່ນີ້ກໍຈະແກວ່ງກ້ອນຫີນໃສ່ພວກເຮົາ, ເພາະພວກເຂົາເຊື່ອວ່າໂຢຮັນເປັນຜູ້ທຳນວາຍ.”
42020007	ສະນັ້ນ ພວກເຂົາຈຶ່ງຕອບວ່າ, “ພວກເຮົາບໍ່ຮູ້.”
42020008	ແລ້ວພຣະອົງກໍຊົງຕອບພວກເຂົາວ່າ, “ຝ່າຍເຮົາກໍຈະບໍ່ບອກພວກເຈົ້າເໝືອນກັນວ່າ ເຮົາເຮັດການເຫລົ່ານີ້ດ້ວຍສິດອັນໃດ.”
42020009	ແລ້ວພຣະອົງກໍຊົງກ່າວຄຳອຸປະມານີ້ສູ່ປະຊາຊົນຟັງວ່າ, “ຍັງມີຊາຍຄົນໜຶ່ງທີ່ເຮັດສວນອະງຸ່ນ ແລະເອົາສວນນັ້ນໃຫ້ຄົນອື່ນເຊົ່າ ແລ້ວເພິ່ນກໍຈາກໄປເປັນເວລາດົນນານ.
42020010	ພໍເຖິງເວລາເກັບໝາກອະງຸ່ນມາຮອດ ເຈົ້າຂອງສວນນັ້ນກໍໃຫ້ຄົນຮັບໃຊ້ຜູ້ໜຶ່ງໄປຫາພວກເຊົ່າສວນ ເພື່ອຮັບເອົາສ່ວນແບ່ງຜົນລະປູກຂອງຕົນຈາກພວກເຂົາ, ແຕ່ພວກຄົນເຊົ່າສວນໄດ້ທຸບຕີຄົນຮັບໃຊ້ຜູ້ນັ້ນ ແລະຂັບໄລ່ລາວກັບຄືນເມືອມືເປົ່າ.
42020011	ດັ່ງນັ້ນ ເພິ່ນຈຶ່ງໃຊ້ຄົນຮັບໃຊ້ຜູ້ອື່ນໄປອີກ, ແຕ່ພວກຄົນເຊົ່າສວນໄດ້ທຸບຕີລາວຄືກັນທັງໄດ້ປ້ອຍດ່າລາວ ແລະທັງຂັບໄລ່ກັບຄືນເມືອມືເປົ່າ.
42020012	ແລ້ວເພິ່ນກໍໃຊ້ຄົນຮັບໃຊ້ຜູ້ທີສາມໄປອີກ ພວກຄົນເຊົ່າສວນໄດ້ທຸບຕີລາວຈົນບາດເຈັບ ແລະໂຍນລາວຖິ້ມອອກນອກສວນ.
42020013	ຝ່າຍເຈົ້າຂອງສວນກໍກ່າວວ່າ, ‘ເຮົາຈະເຮັດແນວໃດ? ເຮົາຈະໃຊ້ລູກຊາຍຜູ້ເປັນສຸດທີ່ຮັກຂອງເຮົາໄປ ບາງທີພວກເຂົາຈະໃຫ້ຄວາມນັບຖືແກ່ລູກຊາຍຂອງເຮົາ’
42020014	ແຕ່ເມື່ອຄົນເຊົ່າສວນເຫັນລູກເພິ່ນແລ້ວ ພວກເຂົາກໍປຶກສາກັນ ແລະເວົ້າວ່າ, ‘ຄົນນີ້ແຫລະ ເປັນຜູ້ສືບມໍຣະດົກ ຈົ່ງຂ້າມັນເສຍ ແລ້ວມໍຣະດົກກໍຈະຕົກເປັນຂອງພວກເຮົາ’
42020015	ດັ່ງນັ້ນ ພວກເຂົາຈຶ່ງໂຍນລາວຖິ້ມອອກນອກສວນ ແລະຂ້າລາວເສຍ. ເມື່ອເປັນເຊັ່ນນັ້ນ ເຈົ້າຂອງສວນອະງຸ່ນຈະເຮັດຢ່າງໃດ ກັບຄົນເຊົ່າສວນພວກນັ້ນ?
42020016	ເພິ່ນຈະມາ ແລະຂ້າຄົນເຊົ່າສວນເຫລົ່ານັ້ນເສຍ ແລະຈະຍົກສວນອະງຸ່ນໃຫ້ຄົນອື່ນເຊົ່າ.” ເມື່ອຄົນເຫລົ່ານັ້ນໄດ້ຍິນເຊັ່ນນີ້ແລ້ວ ພວກເຂົາກໍເວົ້າວ່າ, “ຂໍຢ່າໃຫ້ເກີດເປັນຢ່າງນັ້ນເທາະ.”
42020017	ພຣະເຢຊູເຈົ້າຊົງເພັ່ງເບິ່ງພວກເຂົາ ແລ້ວກໍຖາມວ່າ, “ເຫດສະນັ້ນ ພຣະຄຳພີຂໍ້ນີ້ໝາຍຄວາມວ່າຢ່າງໃດ ຊຶ່ງວ່າ ‘ຫີນທີ່ນາຍຊ່າງກໍ່ສ້າງໄດ້ໂຍນຖິ້ມແລ້ວ ກໍໄດ້ກາຍເປັນຫີນເສົາເອກແລ້ວ’
42020018	ຜູ້ໃດທີ່ລົ້ມທັບຫີນນັ້ນ ຜູ້ນັ້ນຈະແຕກຫັກເປັນປ່ຽງໄປ ແລະຖ້າຫີນນັ້ນຕົກທັບຜູ້ໃດ ຜູ້ນັ້ນກໍຈະແຫລກໝຸ່ນເປັນຂີ້ຝຸ່ນດິນໄປ.”
42020019	ຝ່າຍພວກທຳມະຈານ ແລະ ພວກຫົວໜ້າປະໂຣຫິດຮູ້ຢູ່ວ່າ, ພຣະອົງຊົງກ່າວຄຳອຸປະມານີ້ຕໍ່ສູ້ພວກເຂົາ ພວກເຂົາຈຶ່ງວາງແຜນຈັບພຣະອົງ ແຕ່ພວກເຂົາຢ້ານປະຊາຊົນ.
42020020	ພວກເຂົາຈຶ່ງຕິດຕາມເບິ່ງພຣະອົງ ແລະໃຊ້ຄົນສອດແນມໃຫ້ປອມຕົວເໝືອນເປັນຄົນສັດຊື່ ເພື່ອຫວັງຈະຈັບຜິດໃນຖ້ອຍຄຳຂອງພຣະອົງ ເພື່ອຈະມອບພຣະອົງໄວ້ໃນອຳນາດ ແລະ ອາດຍາສິດຂອງຜູ້ປົກຄອງ.
42020021	ພວກເຂົາຈຶ່ງຖາມພຣະອົງວ່າ, “ອາຈານເອີຍ ພວກເຮົາຮູ້ວ່າຖ້ອຍຄຳທີ່ທ່ານກ່າວ ແລະສັ່ງສອນນັ້ນຖືກຕ້ອງ ແລະໂດຍບໍ່ເຫັນແກ່ໜ້າຜູ້ໃດ, ແຕ່ສັ່ງສອນຫົນທາງຂອງພຣະເຈົ້າຢ່າງສັດຊື່.
42020022	ຈົ່ງບອກພວກເຮົາແດ່ວ່າ, ເປັນການຜິດກົດບັນຍັດຂອງພວກເຮົາບໍ ທີ່ເສຍພາສີໃຫ້ກາຍຊາ ຜິດ ຫລືວ່າບໍ່ຜິດ?”
42020023	ແຕ່ພຣະອົງຊົງຢັ່ງຮູ້ເຖິງກົນອຸບາຍຂອງພວກເຂົາຈຶ່ງກ່າວແກ່ພວກເຂົາວ່າ,
42020024	“ຈົ່ງເອົາເງິນຫລຽນມາໃຫ້ເບິ່ງດູ ຮູບແລະຊື່ທີ່ຈາລຶກໄວ້ໃນຫລຽນນີ້ ເປັນຂອງຜູ້ໃດ?” ພວກເຂົາຕອບວ່າ, “ເປັນຂອງກາຍຊາ.”
42020025	ແລ້ວພຣະອົງຊົງກ່າວກັບພວກເຂົາວ່າ, “ເຫດສະນັ້ນ ສິ່ງທີ່ເປັນຂອງກາຍຊາ ຈົ່ງຄືນຖວາຍແກ່ກາຍຊາ ແລະສິ່ງທີ່ເປັນຂອງພຣະເຈົ້າ ຈົ່ງຄືນຖວາຍແດ່ພຣະເຈົ້າ.”
42020026	ຕໍ່ໜ້າປະຊາຊົນຢູ່ທີ່ນັ້ນ ພວກເຂົາຈັບຜິດພຣະອົງເລື່ອງໃດໆບໍ່ໄດ້ເລີຍ. ດັ່ງນັ້ນ ພວກເຂົາຈຶ່ງງຶດປະຫລາດໃຈໃນຄຳຕອບຂອງພຣະອົງ ຈຶ່ງມິດງຽບຢູ່.
42020027	ຍັງມີພວກຊາດູກາຍບາງຄົນມາຫາພຣະອົງ ແມ່ນພວກນີ້ທີ່ຖືວ່າ ຄົນຈະບໍ່ເປັນຄືນມາຈາກຕາຍ ພວກເຂົາຖາມພຣະອົງວ່າ,
42020028	“ອາຈານເອີຍ, ໂມເຊໄດ້ຂຽນກົດບັນຍັດນີ້ສຳລັບພວກເຮົາວ່າ, ‘ຖ້າອ້າຍຂອງຊາຍຄົນໜຶ່ງຕາຍປະເມຍຂອງຕົນໂດຍບໍ່ມີລູກ ຕ້ອງໃຫ້ນ້ອງຊາຍຂອງຜູ້ຕາຍນັ້ນ ເອົາເອື້ອຍໃພ້ຂອງຕົນເປັນເມຍ ເພື່ອສືບເຊື້ອສາຍໃຫ້ອ້າຍຂອງຕົນທີ່ຕາຍໄປແລ້ວນັ້ນ.’
42020029	ຄັ້ງໜຶ່ງ ຍັງມີອ້າຍນ້ອງເຈັດຄົນນຳກັນ ອ້າຍກົກແຕ່ງງານແລ້ວ ແລະຕາຍໄປໂດຍບໍ່ມີລູກ.
42020030	ແລະຜູ້ທີສອງ ກໍເອົານາງມາເປັນເມຍ,
42020031	ແລະຕໍ່ມາຜູ້ທີສາມ ກໍເຮັດເຊັ່ນດຽວກັນ ເຫດການເຊັ່ນດຽວກັນນີ້ ໄດ້ເກີດຂຶ້ນກັບທັງເຈັດຄົນ ຄືພວກເຂົາຕາຍໄປໂດຍບໍ່ມີລູກ.
42020032	ໃນທີ່ສຸດ ຍິງນັ້ນກໍໄດ້ຕາຍໄປເໝືອນກັນ.
42020033	ບັດນີ້ ໃນວັນທີ່ຄົນຕາຍເປັນຄືນມາສູ່ຊີວິດນັ້ນ ຍິງນີ້ຈະເປັນເມຍຂອງຜູ້ໃດ? ດ້ວຍວ່າ, ຊາຍທັງເຈັດຄົນຕ່າງກໍໄດ້ເປັນຜົວຂອງນາງ.”
42020034	ພຣະເຢຊູເຈົ້າຊົງກ່າວກັບພວກເຂົາວ່າ, “ຊາຍແລະຍິງໃນໂລກນີ້ມີການແຕ່ງງານກັນ,
42020035	ແຕ່ຊາຍແລະຍິງຜູ້ທີ່ສົມຄວນເປັນຄືນມາຈາກຕາຍ ແລະດຳລົງຊີວິດຢູ່ໃນໂລກໜ້າຈະບໍ່ມີການແຕ່ງງານກັນ ຫລືຍົກໃຫ້ເປັນຜົວເມຍກັນ.
42020036	ພວກເຂົາຈະເປັນດັ່ງຝູງເທວະດາທີ່ຕາຍບໍ່ເປັນ ເພາະພວກເຂົາເປັນລູກຂອງພຣະເຈົ້າ ເພາະວ່າພວກເຂົາເປັນຄືນມາຈາກຕາຍແລ້ວ.
42020037	ແຕ່ວ່າ ຄົນຕາຍຖືກບັນດານໃຫ້ເປັນຄືນມາສູ່ຊີວິດນັ້ນ ໂມເຊໄດ້ສະແດງໃນເລື່ອງພຸ່ມໄມ້ ເພິ່ນໄດ້ເອີ້ນອົງພຣະຜູ້ເປັນເຈົ້າວ່າ, ‘ຊົງເປັນພຣະເຈົ້າຂອງອັບຣາຮາມ, ອີຊາກ ແລະ ຢາໂຄບ.’
42020038	ພຣະອົງແມ່ນພຣະເຈົ້າຂອງຄົນເປັນ, ບໍ່ແມ່ນພຣະເຈົ້າຂອງຄົນຕາຍ. ດ້ວຍວ່າ, ສຳລັບພຣະອົງແລ້ວ ທຸກຄົນມີຊີວິດຢູ່.”
42020039	ແລ້ວທຳມະຈານບາງຄົນກໍເວົ້າຂຶ້ນວ່າ, “ອາຈານເອີຍ ທ່ານເວົ້າໄດ້ດີຫລາຍ”
42020040	ເພາະວ່າ ພວກເຂົາບໍ່ກ້າຖາມອັນໃດກັບພຣະອົງອີກຕໍ່ໄປ.
42020041	ແລ້ວພຣະເຢຊູເຈົ້າຊົງຖາມພວກເຂົາວ່າ, “ເປັນໄປໄດ້ຢ່າງໃດ ທີ່ຄົນເວົ້າວ່າ ພຣະຄຣິດເປັນບຸດຂອງດາວິດ?
42020042	ດ້ວຍວ່າ, ກະສັດດາວິດໄດ້ຊົງກ່າວໄວ້ ໃນພຣະທຳເພງສັນລະເສີນວ່າ, ‘ອົງພຣະຜູ້ເປັນເຈົ້າຊົງກ່າວກັບ ພຣະອົງເຈົ້າຂອງຂ້ານ້ອຍວ່າ, ຈົ່ງນັ່ງເບື້ອງຂວາມືຂອງເຮົາ
42020043	ຈົນກວ່າເຮົາຈະປາບສັດຕູ ຂອງເຈົ້າທັງຫລາຍ ໃຫ້ຢູ່ໃຕ້ຕີນຂອງເຈົ້າ.’
42020044	ເມື່ອດາວິດເອີ້ນເພິ່ນວ່າ, ‘ພຣະອົງເຈົ້າ’ ສະນັ້ນ ພຣະຄຣິດເປັນບຸດຂອງດາວິດໄດ້ຢ່າງໃດ?”
42020045	ຂະນະທີ່ປະຊາຊົນທັງຫລາຍຟັງພຣະເຢຊູເຈົ້າຢູ່ນັ້ນ ພຣະອົງກໍກ່າວແກ່ພວກສາວົກວ່າ,
42020046	“ຈົ່ງລະວັງພວກທຳມະຈານໃຫ້ດີ ພວກເຂົາມັກນຸ່ງເສື້ອລ່າມຍ່າງໄປມາ ແລະມັກໃຫ້ຄົນຄຳນັບດ້ວຍຄວາມນັບຖືຕາມຕະຫລາດ ພວກເຂົາເລືອກນັ່ງບ່ອນທີ່ຄົນເຫັນໃນທຳມະສາລາ ແລະ ໃນງານກິນລ້ຽງ,
42020047	ນອກຈາກນີ້ ພວກເຂົາຍັງສໍ້ໂກງເອົາສິ່ງຂອງ ຂອງພວກແມ່ໝ້າຍ ແລະເຮັດທຳທ່າພາວັນນາອະທິຖານຢ່າງຍືດຍາວ ໂທດຂອງຄົນເຫລົ່ານີ້ແມ່ນໜັກທີ່ສຸດ.”
42021001	ເມື່ອພຣະອົງຊົງເງີຍໜ້າຂຶ້ນ ກໍຊົງເຫັນບັນດາຄົນຮັ່ງມີ ກຳລັງປ່ອນເງິນລົງໃນຫີບຖວາຍ,
42021002	ແລະ ພຣະອົງກໍເຫັນແມ່ໝ້າຍທີ່ຍາກຈົນຄົນໜຶ່ງ ກຳລັງປ່ອນເງິນສອງອັດທອງແດງລົງໃນຫີບນັ້ນເໝືອນກັນ.
42021003	ພຣະອົງກ່າວວ່າ, “ເຮົາບອກເຈົ້າທັງຫລາຍຕາມຄວາມຈິງວ່າ ຍິງໝ້າຍທີ່ຍາກຈົນຄົນນີ້ ໄດ້ປ່ອນເງິນລົງຫລາຍກວ່າຄົນໃດໆທັງໝົດ.
42021004	ເພາະຄົນອື່ນນັ້ນ ໄດ້ເອົາເງິນທີ່ພວກເຂົາເຫລືອໃຊ້ມາປ່ອນລົງ ສ່ວນຍິງຄົນນີ້ ເຖິງແມ່ນວ່ານາງຍາກຈົນທີ່ສຸດກໍຕາມ ກໍຍັງເອົາເງິນທີ່ຕົນມີຢູ່ສຳລັບລ້ຽງຊີວິດນັ້ນ ປ່ອນລົງຈົນໝົດ.”
42021005	ມີບາງຄົນກໍກ່າວຍ້ອງຍໍພຣະວິຫານວ່າຊ່າງງາມແທ້ ແລະຕົບແຕ່ງດ້ວຍຫີນອັນງົດງາມກັບເຄື່ອງຖວາຍແກ່ພຣະເຈົ້າ,
42021006	ພຣະອົງຈຶ່ງຊົງກ່າວວ່າ, “ເມື່ອວັນເວລາຈະມາເຖິງ ກ້ອນຫີນ ຊຶ່ງພວກເຈົ້າເຫັນຊ້ອນທັບກັນຢູ່ນີ້ຈະບໍ່ເຫລືອຈັກກ້ອນດຽວ ທຸກສິ່ງຈະຖືກທຳລາຍລົງທັງໝົດ.”
42021007	ພວກເຂົາໄດ້ຖາມພຣະອົງວ່າ, “ອາຈານເອີຍ, ເຫດການເຫລົ່ານີ້ຈະເກີດຂຶ້ນເມື່ອໃດ? ແລະສິ່ງໃດຈະເປັນໝາຍສຳຄັນວ່າ ການທັງປວງນີ້ໃກ້ຈະບັງເກີດຂຶ້ນແລ້ວ.”
42021008	ພຣະອົງຊົງຕອບພວກເຂົາວ່າ, “ຈົ່ງຄອຍເຝົ້າລະວັງໃຫ້ດີ ຢ່າໃຫ້ຜູ້ໃດຫລອກລວງພວກເຈົ້າໃຫ້ຫລົງໄປ ເພາະມີຫລາຍຄົນຈະອ້າງນາມຊື່ຂອງເຮົາ ໂດຍເວົ້າວ່າ, ‘ຂ້ອຍນີ້ແຫລະ ເປັນຜູ້ນັ້ນ ແລະເວລາກຳນົດໃກ້ເຂົ້າມາແລ້ວ’ ພວກເຈົ້າຢ່າຕາມເຂົາໄປ.
42021009	ເມື່ອພວກເຈົ້າໄດ້ຍິນເລື່ອງການເສິກສົງຄາມ ແລະການປັ່ນປ່ວນວຸ້ນວາຍຢ່າຕົກໃຈ ເພາະວ່າເຫດການເຫລົ່ານີ້ຕ້ອງເກີດຂຶ້ນກ່ອນ ແຕ່ທີ່ສຸດປາຍນັ້ນຈະບໍ່ມາເຖິງທັນທີ.”
42021010	ແລ້ວພຣະອົງຊົງກ່າວແກ່ພວກເຂົາວ່າ, “ປະເທດຕໍ່ປະເທດ ອານາຈັກຕໍ່ອານາຈັກຈະສູ້ຮົບກັນ,
42021011	ຈະເກີດແຜ່ນດິນໄຫວອັນໃຫຍ່ ແລະການອຶດຢາກພ້ອມທັງໂຣກລະບາດຢ່າງຮ້າຍແຮງ ຈະເກີດຂຶ້ນໃນທຸກແຫ່ງຫົນ ຈະເກີດມີສິ່ງແປກປະຫລາດກັບສິ່ງໜ້າຢ້ານທີ່ສຸດຈາກທ້ອງຟ້າ.
42021012	ແຕ່ກ່ອນເຫດການທັງໝົດເຫລົ່ານີ້ຈະເກີດຂຶ້ນ ພວກເຈົ້າຈະຖືກຈັບ ແລະຖືກຂົ່ມເຫັງ, ພວກເຈົ້າຈະຖືກມອບໄວ້ໃນທຳມະສາລາຖືກຕັດສິນ ແລະຖືກຂັງຄຸກ ພວກເຈົ້າຈະຖືກນຳຂຶ້ນໄປຕໍ່ໜ້າກະສັດ ແລະຜູ້ປົກຄອງ ເພາະເຫັນແກ່ນາມຊື່ຂອງເຮົາ.
42021013	ເຫດການນັ້ນ ຈະເກີດຂຶ້ນແກ່ເຈົ້າ ເພື່ອພວກເຈົ້າຈະເປັນພະຍານ.
42021014	ດັ່ງນັ້ນ ພວກເຈົ້າຕ້ອງຕຽມໃຈໄວ້ໃຫ້ໝັ້ນຄົງ ເພື່ອບໍ່ໃຫ້ພວກເຈົ້າກະວົນກະວາຍໃຈລ່ວງໜ້າວ່າ ຈະກ່າວປ້ອງກັນຕົວເອງຢ່າງໃດ
42021015	ເພາະເຮົາຈະໃຫ້ເຈົ້າທັງຫລາຍມີຖ້ອຍຄຳ ແລະສະຕິປັນຍາ ຊຶ່ງພວກຜູ້ຂັດຂວາງຕໍ່ສູ້ຈະບໍ່ສາມາດໂຕ້ຕອບ ຫລືໂຕ້ແຍ້ງພວກເຈົ້າໄດ້.
42021016	ແມ່ນແຕ່ພໍ່ແມ່, ອ້າຍເອື້ອຍນ້ອງ, ພີ່ນ້ອງ ແລະມິດສະຫາຍກໍຈະມອບພວກເຈົ້າໄວ້ ແລະຈະໃຫ້ບາງຄົນໃນພວກເຈົ້າຖືກໂທດເຖິງຕາຍ.
42021017	ທຸກຄົນຈະກຽດຊັງພວກເຈົ້າ ເພາະເຫັນແກ່ນາມຊື່ຂອງເຮົາ.
42021018	ແມ່ນແຕ່ຜົມເສັ້ນດຽວກໍຈະບໍ່ເສຍໄປຈາກຫົວຂອງເຈົ້າ.
42021019	ພວກເຈົ້າຈະຮັກສາຊີວິດຈິດໃຈຂອງເຈົ້າໄວ້ ດ້ວຍຄວາມອົດທົນພາກພຽນຂອງເຈົ້າ.”
42021020	“ເມື່ອໃດ ເຈົ້າທັງຫລາຍເຫັນກອງທັບຕ່າງໆ ມາຕັ້ງອ້ອມນະຄອນເຢຣູຊາເລັມ ເມື່ອນັ້ນແຫລະ ພວກເຈົ້າຈະຮູ້ວ່າ ເມືອງຈະຖືກທຳລາຍໃນໄວໆ.
42021021	ເມື່ອນັ້ນ ໃຫ້ຜູ້ທີ່ຢູ່ໃນແຂວງຢູດາຍຕ້ອງປົບໜີໄປຍັງພູທັງຫລາຍ, ໃຫ້ຜູ້ທີ່ຢູ່ໃນເມືອງຕ້ອງອອກໄປ ແລະຜູ້ທີ່ຢູ່ນອກເມືອງກໍບໍ່ໃຫ້ເຂົ້າໄປໃນເມືອງ.
42021022	ເພາະວ່າ ວັນເຫລົ່ານັ້ນຈະເປັນ ‘ວັນແຫ່ງການລົງໂທດ’ ເພື່ອໃຫ້ສຳເລັດຕາມທີ່ມີຂຽນໄວ້ໃນພຣະຄຳພີທຸກປະການ.
42021023	ໃນວັນເຫລົ່ານັ້ນ ຈະທຸກລຳບາກທີ່ສຸດສຳລັບ ແມ່ຍິງຖືພາ ແລະແມ່ມີລູກອ່ອນກິນນົມຢູ່ ປະຊາຊົນໃນດິນແດນນີ້ ຈະໄດ້ຮັບຄວາມທຸກໂສກໃຫຍ່ທີ່ສຸດ ແລະການລົງໂທດຂອງພຣະເຈົ້າກໍຈະຕົກຖືກປະຊາຊົນນີ້.
42021024	ພວກເຂົາຈະລົ້ມລົງດ້ວຍຄົມດາບ ແລະຈະຖືກຈັບກວາດໄປເປັນຊະເລີຍໃນທົ່ວທຸກປະເທດ ແລະຄົນບໍ່ນັບຖືພຣະເຈົ້າກໍຈະຢຽບຢໍ່ານະຄອນເຢຣູຊາເລັມ ຈົນກວ່າຈະຄົບກຳນົດເວລາຂອງພວກເຂົາ.”
42021025	“ຈະມີໝາຍສຳຄັນໃນດວງອາທິດ, ດວງຈັນ ແລະດວງດາວທັງປວງ ແລະຈະມີຄວາມທຸກຮ້ອນເທິງແຜ່ນດິນໂລກຕາມປະເທດຕ່າງໆ ຊຶ່ງມີຄວາມສະຫງົນສົນເທ ເພາະສຽງກ້ອງອັນໃຫຍ່ຫລວງຂອງທະເລແລະຟອງຄື້ນ.
42021026	ມະນຸດຈະສະຫລົບໄປຍ້ອນຄວາມຢ້ານ ແລະຄອຍເບິ່ງເຫດການຕ່າງໆ ທີ່ກຳລັງເກີດຂຶ້ນທົ່ວເທິງແຜ່ນດິນໂລກ. ດ້ວຍວ່າ, ສິ່ງທີ່ມີອຳນາດໃນທ້ອງຟ້າຈະສັ່ນສະທ້ານຫວັ່ນໄຫວ.
42021027	ເມື່ອນັ້ນ ພວກເຂົາຈະເຫັນບຸດມະນຸດສະເດັດມາປາກົດໃນເມກ ດ້ວຍຣິດອຳນາດອັນຍິ່ງໃຫຍ່ ແລະດ້ວຍສະຫງ່າຣາສີອັນຮຸ່ງເຮືອງ.
42021028	ເມື່ອເຫດການເຫລົ່ານີ້ເລີ່ມເກີດຂຶ້ນ ພວກເຈົ້າຈົ່ງລຸກຢືນແລະເງີຍຫົວຂຶ້ນ ເພາະຄວາມພົ້ນຂອງພວກເຈົ້າໃກ້ຈະມາເຖິງແລ້ວ.”
42021029	ແລ້ວພຣະອົງກໍຊົງກ່າວຄຳອຸປະມານີ້ແກ່ພວກເຂົາວ່າ, “ຈົ່ງພິຈາລະນາເບິ່ງຕົ້ນເດື່ອເທດ ແລະຕົ້ນໄມ້ທັງຫລາຍ.
42021030	ເມື່ອເຈົ້າທັງຫລາຍເຫັນໃບຂອງມັນເລີ່ມປົ່ງ ພວກເຈົ້າກໍຮູ້ວ່າໃກ້ຈະເຖິງລະດູຮ້ອນແລ້ວ.
42021031	ຢ່າງດຽວກັນນັ້ນແຫລະ ເມື່ອພວກເຈົ້າເຫັນເຫດການເຫລົ່ານີ້ກຳລັງເກີດຂຶ້ນ ພວກເຈົ້າຈົ່ງຮູ້ວ່າ ອານາຈັກຂອງພຣະເຈົ້າໃກ້ຈະມາເຖິງແລ້ວ.”
42021032	“ເຮົາບອກເຈົ້າທັງຫລາຍຕາມຄວາມຈິງວ່າ ຄົນໃນສະໄໝນີ້ຈະບໍ່ລ່ວງລັບໄປກ່ອນ ຈົນກວ່າເຫດການທັງປວງນີ້ບັງເກີດຂຶ້ນ
42021033	ຟ້າແລະດິນຈະລ່ວງພົ້ນໄປ, ແຕ່ຖ້ອຍຄຳຂອງເຮົາຈະບໍ່ລ່ວງພົ້ນໄປຈັກເທື່ອ.”
42021034	“ຈົ່ງຄອຍລະວັງຕົວໃຫ້ດີ ຢ່າສູ່ໃຫ້ຈິດໃຈຂອງເຈົ້າທັງຫລາຍໜັກໄປໃນການກິນລ້ຽງ ແລະດື່ມເຫລົ້າເມົາສຸຣາ ແລະໃນການວິຕົກກັງວົນເຖິງຊີວິດນີ້ ບໍ່ດັ່ງນັ້ນແລ້ວ ວັນນັ້ນກໍຈະຫລອນມາຕົກຖືກພວກເຈົ້າຢ່າງບໍ່ຄາດຄິດ
42021035	ດ້ວຍວ່າ, ວັນນັ້ນຈະມາຖືກມະນຸດທັງຫລາຍ ໃນທົ່ວທັງໂລກເໝືອນຄວ່າງແຫໃສ່ປາ.
42021036	ດັ່ງນັ້ນ ຈົ່ງເຝົ້າລະວັງ ແລະພາວັນນາອະທິຖານຢູ່ທຸກເວລາ, ເພື່ອວ່າ ພວກເຈົ້າຈະມີກຳລັງພົ້ນຈາກເຫດການທຸກຢ່າງ ທີ່ໃກ້ຈະເກີດຂຶ້ນນັ້ນ ແລະຢືນຢູ່ຕໍ່ໜ້າບຸດມະນຸດໄດ້.”
42021037	ກາງເວັນພຣະອົງຊົງສັ່ງສອນໃນພຣະວິຫານທຸກໆວັນ ແລະໃນຕອນກາງຄືນພຣະອົງກໍສະເດັດອອກໄປຢູ່ທີ່ພູເຂົາໝາກກອກເທດ.
42021038	ພໍຮຸ່ງແຈ້ງ ປະຊາຊົນທັງຫລາຍກໍໄດ້ມາຍັງພຣະວິຫານເພື່ອຟັງພຣະອົງ.
42022001	ເທດສະການເຂົ້າຈີ່ບໍ່ມີເຊື້ອແປ້ງທີ່ເອີ້ນວ່າ ປັດສະຄາ ກໍມາໃກ້ແລ້ວ.
42022002	ພວກຫົວໜ້າປະໂຣຫິດແລະພວກທຳມະຈານ ຕ່າງກໍຢ້ານປະຊາຊົນ. ດັ່ງນັ້ນ ພວກເຂົາຈຶ່ງຊອກຊ່ອງທາງເພື່ອຂ້າພຣະເຢຊູເຈົ້າຢ່າງປິດລັບ.
42022003	ແລ້ວມານຊາຕານ ກໍເຂົ້າສິງຢູ່ໃນໃຈຂອງຢູດາ ຜູ້ທີ່ຄົນທັງຫລາຍເອີ້ນກັນວ່າ ອິດສະກາຣີອົດ ລາວເປັນຜູ້ໜຶ່ງໃນພວກສາວົກສິບສອງຄົນ.
42022004	ດັ່ງນັ້ນ ຢູດາຈຶ່ງອອກໄປປຶກສາກັບພວກຫົວໜ້າປະໂຣຫິດ ແລະພວກນາຍທະຫານເຝົ້າຍາມພຣະວິຫານ ເຖິງວິທີທີ່ຕົນຈະມອບພຣະເຢຊູເຈົ້າໃຫ້ພວກເຂົາໄດ້ຢ່າງໃດ.
42022005	ຄົນເຫລົ່ານັ້ນຕ່າງກໍດີໃຈ ແລະຕົກລົງວ່າຈະເອົາເງິນໃຫ້ລາວ.
42022006	ຝ່າຍຢູດາກໍຕົກລົງຕາມນັ້ນ ແລະຕັ້ງຕົ້ນຊອກຫາໂອກາດອັນດີ ທີ່ຈະມອບພຣະເຢຊູເຈົ້າໃຫ້ພວກເຂົາ ເມື່ອປະຊາຊົນບໍ່ຢູ່ທີ່ນັ້ນ.
42022007	ພໍເຖິງເທດສະການກິນເຂົ້າຈີ່ບໍ່ມີເຊື້ອແປ້ງ ເມື່ອມີການຂ້າແກະສຳລັບອາຫານປັດສະຄາ.
42022008	ພຣະເຢຊູເຈົ້າຊົງໃຊ້ເປໂຕກັບໂຢຮັນໄປ ແລະໃຫ້ຄຳແນະນຳວ່າ, “ຈົ່ງໄປຈັດແຈ່ງອາຫານປັດສະຄາສຳລັບພວກເຮົາໃຫ້ຮຽບຮ້ອຍ.”
42022009	ພວກເພິ່ນຖາມພຣະອົງວ່າ, “ທ່ານຢາກໃຫ້ພວກຂ້ານ້ອຍໄປຈັດແຈ່ງຢູ່ທີ່ໃດ?”
42022010	ພຣະເຢຊູເຈົ້າຕອບວ່າ, “ເມື່ອພວກເຈົ້າເຂົ້າໄປໃນເມືອງ ຈະມີຊາຍຄົນໜຶ່ງແບກໝໍ້ນໍ້າມາພົບພວກເຈົ້າ. ຈົ່ງຕາມໄປຍັງເຮືອນທີ່ລາວເຂົ້າໄປນັ້ນ,
42022011	ແລະ ເວົ້າກັບເຈົ້າຂອງເຮືອນວ່າ, ‘ອາຈານໃຫ້ຖາມທ່ານວ່າ ຫ້ອງທີ່ເພິ່ນກັບພວກສາວົກຈະກິນອາຫານປັດສະຄາຢູ່ໃສ?’
42022012	ເຈົ້າຂອງເຮືອນຈະຊີ້ໃຫ້ພວກເຈົ້າເຫັນຫ້ອງໂຖງຊັ້ນເທິງ ທີ່ຕົບແຕ່ງໄວ້ຮຽບຮ້ອຍແລ້ວ ບ່ອນນັ້ນແຫລະ ທີ່ພວກເຈົ້າຈະຈັດຕຽມທຸກສິ່ງໄວ້ສຳລັບພວກເຮົາ.”
42022013	ດັ່ງນັ້ນ ທ່ານທັງສອງຈຶ່ງໄປ ແລະພົບທຸກສິ່ງຕາມທີ່ພຣະອົງຊົງບອກແລ້ວນັ້ນ ພວກເພິ່ນກໍໄດ້ຈັດຕຽມປັດສະຄາໄວ້.
42022014	ເມື່ອເຖິງໂມງແລ້ວ ພຣະເຢຊູເຈົ້າກໍໄດ້ນັ່ງຮ່ວມໂຕະກັບພວກອັກຄະສາວົກ.
42022015	ພຣະອົງກ່າວແກ່ພວກເພິ່ນວ່າ, “ເຮົາມີຄວາມປາຖະໜາຢ່າງເຕັມໃຈ ທີ່ຈະກິນອາຫານປັດສະຄານີ້ກັບພວກເຈົ້າ ກ່ອນເຮົາຈະທົນທຸກທໍລະມານ
42022016	ເພາະເຮົາບອກພວກເຈົ້າວ່າ, ເຮົາຈະບໍ່ກິນອາຫານນີ້ອີກ ຈົນກວ່າຄວາມໝາຍຂອງເລື່ອງນີ້ ຈະເຖິງທີ່ສຳເລັດໃນອານາຈັກຂອງພຣະເຈົ້າ.”
42022017	ແລ້ວພຣະອົງກໍຊົງຈັບເອົາຈອກຂຶ້ນມາໂມທະນາຂອບພຣະຄຸນ ແລະຊົງກ່າວວ່າ, “ຈົ່ງຮັບເອົາຈອກນີ້ ແລະຢາຍໃຫ້ກັນດື່ມ.
42022018	ເຮົາບອກພວກເຈົ້າວ່າ ຕັ້ງແຕ່ນີ້ໄປເຮົາຈະບໍ່ດື່ມນໍ້າອະງຸ່ນນີ້ອີກ ຈົນກວ່າອານາຈັກຂອງພຣະເຈົ້າຈະມາປາກົດ.”
42022019	ແລ້ວພຣະອົງກໍຊົງຈັບເອົາເຂົ້າຈີ່ຂຶ້ນມາໂມທະນາຂອບພຣະຄຸນ ໂດຍຊົງຫັກເຂົ້າຈີ່ນັ້ນແລ້ວ ຈຶ່ງຍື່ນໃຫ້ພວກສາວົກ ແລະກ່າວວ່າ, “ນີ້ແຫລະ ແມ່ນກາຍຂອງເຮົາ ຊຶ່ງເປັນທີ່ປະທານໃຫ້ສຳລັບເຈົ້າທັງຫລາຍ ຈົ່ງເຮັດຢ່າງນີ້ໃຫ້ເປັນທີ່ລະນຶກເຖິງເຮົາ.”
42022020	ເມື່ອຮັບປະທານອາຫານແລ້ວ ພຣະອົງກໍຊົງຈັບເອົາຈອກຂຶ້ນມາ ແລະເຮັດຢ່າງດຽວກັນ ໂດຍຊົງກ່າວວ່າ, “ຈອກນີ້ເປັນພັນທະສັນຍາໃໝ່ໃນເລືອດຂອງເຮົາ ທີ່ຖອກອອກສຳລັບເຈົ້າທັງຫລາຍ.
42022021	ເບິ່ງແມ! ມືຜູ້ທີ່ທໍລະຍົດຕໍ່ເຮົາກໍຢູ່ກັບເຮົາເທິງໂຕະນີ້.
42022022	ບຸດມະນຸດຈະສະເດັດໄປຕາມທີ່ໄດ້ຊົງກຳນົດໄວ້ແລ້ວກໍຈິງ ແຕ່ວິບັດຈະຕົກຖືກຜູ້ທີ່ທໍລະຍົດຕໍ່ບຸດມະນຸດ.”
42022023	ແລ້ວພວກສາວົກກໍເລີ່ມຖາມກັນເອງວ່າ, ແມ່ນຜູ້ໃດໃນພວກເພິ່ນທີ່ກຳລັງຈະເຮັດຢ່າງນີ້.
42022024	ແລ້ວກໍມີການໂຕ້ຖຽງກັນເກີດຂຶ້ນໃນທ່າມກາງພວກສາວົກວ່າ ໃນພວກເພິ່ນ ຜູ້ໃດຈະເປັນໃຫຍ່ກວ່າໝູ່.
42022025	ພຣະເຢຊູເຈົ້າກ່າວແກ່ພວກເພິ່ນວ່າ, “ບັນດາກະສັດຂອງຊາວໂລກນີ້ ຍ່ອມມີອຳນາດເໜືອປະຊາຊົນຂອງຕົນ ແລະບັນດານັກປົກຄອງຕ່າງກໍເອີ້ນຕົນວ່າ, ‘ເຈົ້າບຸນເຈົ້າຄຸນ.’
42022026	ແຕ່ສຳລັບພວກເຈົ້າແລ້ວ ບໍ່ເປັນຢ່າງນັ້ນ, ກົງກັນຂ້າມ ຜູ້ທີ່ເປັນໃຫຍ່ທີ່ສຸດ ຕ້ອງເປັນເໝືອນດັ່ງຜູ້ນ້ອຍທີ່ສຸດ ແລະຜູ້ທີ່ເປັນຜູ້ນຳ ຕ້ອງເປັນດັ່ງຜູ້ຮັບໃຊ້.
42022027	ຜູ້ໃດເປັນໃຫຍ່ກວ່າກັນ ຜູ້ທີ່ນັ່ງກິນ ຫລືຜູ້ທີ່ຮັບໃຊ້? ແນ່ນອນແລ້ວ ຕ້ອງແມ່ນຜູ້ທີ່ນັ່ງກິນເທິງໂຕະ, ແຕ່ເຮົາຢູ່ທ່າມກາງພວກເຈົ້າ ເໝືອນດັ່ງຄົນທີ່ຮັບໃຊ້ຜູ້ໜຶ່ງ.
42022028	ພວກເຈົ້າໄດ້ຢູ່ກັບເຮົາມາຕະຫລອດເວລາ ທີ່ເຮົາປະສົບກັບຄວາມຍາກລຳບາກ,
42022029	ພຣະບິດາເຈົ້າໄດ້ຊົງຈັດແຈງແຜ່ນດິນໃຫ້ເຮົາຢ່າງໃດ ເຮົາກໍຈະຈັດແຈງແຜ່ນດິນໜຶ່ງໃຫ້ພວກເຈົ້າເໝືອນກັນຢ່າງນັ້ນ.
42022030	ເພື່ອພວກເຈົ້າຈະກິນແລະດື່ມທີ່ໂຕະຂອງເຮົາ ໃນອານາຈັກຂອງເຮົາ ແລະເພື່ອພວກເຈົ້າຈະໄດ້ນັ່ງເທິງບັນລັງ ເພື່ອພິພາກສາຕັດສິນຊາດອິດສະຣາເອນທັງສິບສອງເຜົ່ານັ້ນ.”
42022031	ແລ້ວພຣະເຢຊູເຈົ້າກໍຊົງກ່າວວ່າ, “ຊີໂມນ ຊີໂມນເອີຍ ເບິ່ງແມ! ມານຊາຕານໄດ້ຂໍອະນຸຍາດທົດລອງພວກເຈົ້າ ເພື່ອຈະຝັດຮ່ອນພວກເຈົ້າເໝືອນຝັດເຂົ້າເປືອກ.
42022032	ແຕ່ເຮົາໄດ້ພາວັນນາອະທິຖານສຳລັບເຈົ້າ ເພື່ອຄວາມເຊື່ອຂອງເຈົ້າຈະບໍ່ຂາດໄປ ເມື່ອເຈົ້າກັບຄືນມາຫາເຮົາແລ້ວ ເຈົ້າຕ້ອງຊູແຮງບັນດາພີ່ນ້ອງຂອງເຈົ້າໄວ້.”
42022033	ເປໂຕຕອບວ່າ, “ພຣະອົງເຈົ້າເອີຍ ຂ້ານ້ອຍພ້ອມແລ້ວທີ່ຈະໄປກັບທ່ານ ເຖິງຈະຕ້ອງຖືກຄຸກ ຫລືຕ້ອງຕາຍກໍຕາມ.”
42022034	ພຣະເຢຊູເຈົ້າຊົງກ່າວວ່າ, “ເປໂຕເອີຍ ເຮົາບອກເຈົ້າວ່າ ‘ຄືນນີ້ແຫລະ ກ່ອນໄກ່ຂັນເຈົ້າຈະປະຕິເສດວ່າ ບໍ່ຮູ້ຈັກເຮົາເຖິງສາມເທື່ອ.’”
42022035	ແລ້ວພຣະອົງຊົງຖາມພວກສາວົກວ່າ, “ເມື່ອເຮົາໄດ້ໃຊ້ເຈົ້າທັງຫລາຍອອກໄປນັ້ນ ໂດຍບໍ່ມີຖົງເງິນ ບໍ່ມີຖົງເຄື່ອງແລະບໍ່ມີເກີບ ພວກເຈົ້າໄດ້ຂາດເຂີນສິ່ງໃດແດ່?” ພວກເພິ່ນຕອບວ່າ, “ບໍ່ໄດ້ຂາດເຂີນສິ່ງໃດເລີຍ”
42022036	ພຣະອົງຊົງກ່າວກັບພວກເພິ່ນວ່າ, “ແຕ່ບັດນີ້ ຜູ້ໃດທີ່ມີຖົງເງິນ ຫລືຖົງເຄື່ອງຕ້ອງໃຫ້ຖືໄປນຳ ແລະຜູ້ໃດທີ່ບໍ່ມີດາບ ກໍໃຫ້ຂາຍເສື້ອໃຫຍ່ຂອງຕົນ ເພື່ອຊື້ດາບດວງໜຶ່ງໄວ້.
42022037	ດ້ວຍເຮົາບອກເຈົ້າທັງຫລາຍວ່າ ຄຳທີ່ຂຽນໃນພຣະຄຳພີນັ້ນ ຈະຕ້ອງສຳເລັດໃນເຮົາ ຄືຄຳທີ່ວ່າ, ‘ທ່ານຖືກນັບເຂົ້າກັບຄົນອະທຳ.’”
42022038	ພວກສາວົກເວົ້າວ່າ, “ພຣະອົງເຈົ້າເອີຍ ເບິ່ງດາບສອງດວງນີ້ແມ.” ພຣະອົງຊົງຕອບພວກເພິ່ນວ່າ, “ພໍແລ້ວ.”
42022039	ແລ້ວພຣະເຢຊູເຈົ້າ ໄດ້ສະເດັດອອກໄປຍັງພູເຂົາໝາກກອກເທດຕາມເຄີຍ ແລະພວກສາວົກກໍຕາມໄປກັບພຣະອົງດ້ວຍ.
42022040	ເມື່ອມາເຖິງທີ່ນັ້ນແລ້ວ ພຣະອົງກໍຊົງກ່າວກັບພວກເພິ່ນວ່າ, “ຈົ່ງພາວັນນາອະທິຖານຢູ່ ເພື່ອເຈົ້າທັງຫລາຍຈະບໍ່ຕົກໃນການທົດລອງ.”
42022041	ແລ້ວພຣະອົງກໍສະເດັດຈາກພວກເພິ່ນໄປ ໄກປະມານແກວ່ງກ້ອນຫີນເຖິງ ແລະຄຸເຂົ່າລົງພາວັນນາອະທິຖານ.
42022042	ພຣະອົງຊົງກາວວ່າ, “ພຣະບິດາເຈົ້າເອີຍ ຖ້າເປັນຄວາມປະສົງຂອງພຣະອົງແລ້ວ ຂໍໃຫ້ຈອກແຫ່ງຄວາມທົນທຸກທໍລະມານນີ້ ເລື່ອນໄປຈາກລູກທ້ອນ, ແຕ່ຢ່າງໃດກໍດີ ຂໍຢ່າໃຫ້ເປັນໄປຕາມຄວາມປາຖະໜາຂອງລູກ ແຕ່ຂໍໃຫ້ເປັນໄປຕາມຄວາມປະສົງຂອງພຣະບິດາເຈົ້າເທີ້ນ.”
42022043	ແລ້ວມີເທວະດາຕົນໜຶ່ງ ຈາກສະຫວັນມາປາກົດແກ່ພຣະອົງ ຊູກຳລັງພຣະອົງຂຶ້ນ.
42022044	ເມື່ອຊົງເກີດເປັນທຸກວຸ້ນວາຍຫລາຍຂຶ້ນ ພຣະອົງກໍຊົງຕັ້ງໃຈພາວັນນາອະທິຖານຫລາຍ ເຫື່ອຂອງພຣະອົງເກີດເປັນເໝືອນເລືອດໄຫລຢາດລົງດິນເປັນເມັດໃຫຍ່.
42022045	ເມື່ອລຸກຂຶ້ນຈາກການພາວັນນາອະທິຖານແລ້ວ ພຣະອົງກໍກັບມາຫາພວກສາວົກ ແລະພົບພວກເພິ່ນກຳລັງນອນຫລັບອິດອ່ອນດ້ວຍຄວາມທຸກໂສກ.
42022046	ພຣະອົງກ່າວແກ່ພວກເພິ່ນວ່າ, “ເປັນຫຍັງຈຶ່ງຍັງນອນຫລັບຢູ່? ຈົ່ງລຸກຂຶ້ນ ແລະພາວັນນາອະທິຖານ ເພຶ່ອພວກເຈົ້າຈະບໍ່ຕົກໃນການທົດລອງ.”
42022047	ເມື່ອພຣະອົງຍັງຊົງກ່າວບໍ່ທັນຂາດຄຳ ເບິ່ງແມ! ປະຊາຊົນຈຳນວນຫລາຍ ຊຶ່ງນຳໜ້າໂດຍຢູດາ ທີ່ເປັນສາວົກຄົນໜຶ່ງໃນສິບສອງຄົນນັ້ນ ຢູດາໄດ້ຫຍັບເຂົ້າມາໃກ້ພຣະເຢຊູເຈົ້າເພື່ອຈະຈູບພຣະອົງ.
42022048	ແຕ່ພຣະເຢຊູເຈົ້າຊົງຖາມວ່າ, “ຢູດາເອີຍ ເຈົ້າຈະມອບບຸດມະນຸດດ້ວຍການຈູບຫລື?”
42022049	ຄົນທັງຫລາຍທີ່ຢູ່ອ້ອມພຣະອົງ ເຫັນເຫດການທີ່ກຳລັງເກີດຂຶ້ນນັ້ນ ຈຶ່ງຖາມວ່າ, “ພຣະອົງເຈົ້າເອີຍ ຈະໃຫ້ພວກຂ້ານ້ອຍໃຊ້ດາບຕໍ່ສູ້ພວກເຂົາບໍ?”
42022050	ຄົນໜຶ່ງໃນພວກເພິ່ນ ໄດ້ຟັນຄົນຮັບໃຊ້ຄົນໜຶ່ງຂອງຫົວໜ້າປະໂຣຫິດ ຖືກຫູເບື້ອງຂວາຂາດ.
42022051	ແຕ່ພຣະເຢຊູເຈົ້າຊົງກ່າວຫ້າມວ່າ, “ເຊົາແມ ພໍແລ້ວ.” ພຣະອົງບາຍຫູຄົນນັ້ນ ແລະເຮັດໃຫ້ຫາຍດີປົກກະຕິ.
42022052	ແລ້ວພຣະເຢຊູເຈົ້າກໍຊົງກ່າວຕໍ່ພວກຫົວໜ້າປະໂຣຫິດ ກັບພວກນາຍທະຫານທີ່ເຝົ້າຍາມພຣະວິຫານ ແລະພວກເຖົ້າແກ່ທີ່ມາຈັບພຣະອົງວ່າ, “ເຈົ້າທັງຫລາຍຖືດາບ ແລະຖືໄມ້ຄ້ອນມາຈັບເຮົາເໝືອນດັ່ງມາຈັບໂຈນຊັ້ນບໍ?
42022053	ທຸກໆວັນ ເຮົາຢູ່ກັບພວກເຈົ້າໃນພຣະວິຫານ, ພວກເຈົ້າບໍ່ໄດ້ຈັບເຮົາ. ແຕ່ເວລານີ້ເປັນຂອງພວກເຈົ້າ ແລະເປັນເວລາຂອງອຳນາດແຫ່ງຄວາມມືດ.”
42022054	ແລ້ວພວກເຂົາກໍຈັບພຣະອົງ ແລະຄຸມຕົວເຂົ້າໄປໃນສຳນັກຂອງມະຫາປະໂຣຫິດ, ຝ່າຍເປໂຕກໍໄດ້ຕິດຕາມໄປໃນໄລຍະຫ່າງໆພໍສົມຄວນ.
42022055	ເປໂຕໄດ້ເຂົ້າໄປໃນກາງເດີ່ນ ສຳນັກທີ່ພວກເຂົານັ່ງຝີງໄຟຢູ່ ເພິ່ນກໍເຂົ້າໄປນັ່ງຮ່ວມວົງກັບພວກເຂົາ.
42022056	ເມື່ອຄົນໜຶ່ງໃນພວກສາວໃຊ້ ເຫັນເປໂຕນັ່ງຝີງໄຟຢູ່ທີ່ນັ້ນ ນາງຈຶ່ງຈ້ອງຕາເບິ່ງເພິ່ນ ແລະເວົ້າວ່າ, “ຊາຍຄົນນີ້ແຫລະ ເຄີຍຢູ່ກັບທ່ານຄົນນັ້ນ.”
42022057	ແຕ່ເປໂຕປະຕິເສດວ່າ, “ນາງເອີຍ ຂ້ອຍບໍ່ເຄີຍຮູ້ຈັກຊາຍຄົນນັ້ນ.”
42022058	ຫລັງຈາກນັ້ນອີກໜ້ອຍໜຶ່ງ ກໍມີຊາຍຄົນໜຶ່ງເຫັນເປໂຕ ແລະເວົ້າວ່າ, “ໂຕເປັນຄົນໜຶ່ງ ໃນພວກນັ້ນເໝືອນກັນ.” ແຕ່ເປໂຕຕອບວ່າ, “ບໍ່ ບໍ່ແມ່ນດອກ.”
42022059	ຢູ່ມາປະມານຊົ່ວໂມງໜຶ່ງ ກໍມີຄົນໜຶ່ງອີກ ເວົ້າຢືນຢັນຢ່າງແຂງແຮງວ່າ, “ແມ່ນແທ້ໆ ຊາຍຄົນນີ້ແຫລະ ເຄີຍຢູ່ກັບທ່ານຄົນນັ້ນ ເພາະລາວເປັນຊາວຄາລີເລເໝືອນກັນ.”
42022060	ແຕ່ເປໂຕໄດ້ຕອບວ່າ, “ຊາຍເອີຍ ເລື່ອງທີ່ເຈົ້າເວົ້າເຖິງນັ້ນ ຂ້ອຍບໍ່ຮູ້ຈັກ.” ໃນທັນໃດນັ້ນ ເມື່ອເປໂຕເວົ້າຍັງບໍ່ທັນຂາດຄຳ ໄກ່ກໍຂັນຂຶ້ນ.
42022061	ອົງພຣະຜູ້ເປັນເຈົ້າໄດ້ຊົງຫລຽວເບິ່ງເປໂຕ ແລ້ວເປໂຕກໍລະນຶກເຖິງຖ້ອຍຄຳ ທີ່ອົງພຣະຜູ້ເປັນເຈົ້າໄດ້ຊົງກ່າວແກ່ຕົນໄວ້ວ່າ, “ຄືນນີ້ກ່ອນໄກ່ຂັນ ເຈົ້າຈະປະຕິເສດວ່າ ບໍ່ຮູ້ຈັກເຮົາເຖິງສາມເທື່ອ.”
42022062	ແລ້ວເປໂຕກໍອອກໄປຂ້າງນອກ ຮ້ອງໄຫ້ຢ່າງຂົມຂື່ນເປັນທຸກໜັກໃຈ.
42022063	ຝ່າຍພວກທີ່ຄຸມພຣະເຢຊູເຈົ້ານັ້ນ ຕ່າງກໍເຢາະເຢີ້ຍພຣະອົງ ແລະຕົບຕີພຣະອົງ.
42022064	ພວກເຂົາເອົາຜ້າມັດຕາພຣະອົງ ແລະຖາມພຣະອົງວ່າ, “ທວາຍເບິ່ງດູວ່າ ແມ່ນຜູ້ໃດຕີມຶງ?”
42022065	ແລ້ວພວກເຂົາກໍໄດ້ເວົ້າໝິ່ນປະໝາດພຣະອົງໃນຫລາຍໆເລື່ອງ.
42022066	ເມື່ອຮຸ່ງເຊົ້າມາ ພວກເຖົ້າແກ່ ພວກຫົວໜ້າປະໂຣຫິດ ແລະພວກທຳມະຈານໄດ້ປະຊຸມກັນ ແລະພວກເຂົາໄດ້ຄຸມຕົວພຣະອົງ ມາຢູ່ຕໍ່ໜ້າສະພາສູງສຸດ.
42022067	ພວກເຂົາໄດ້ຖາມວ່າ, “ບອກພວກເຮົາມາເບິ່ງດູວ່າ ເຈົ້າເປັນພຣະຄຣິດບໍ?” ພຣະອົງຕອບວ່າ, “ເຖິງເຮົາຈະບອກເຈົ້າທັງຫລາຍ ພວກເຈົ້າກໍຈະບໍ່ເຊື່ອເຮົາດອກ.
42022068	ເຖິງເຮົາຈະຖາມພວກເຈົ້າ ພວກເຈົ້າກໍຈະບໍ່ຕອບເຮົາ.
42022069	ແຕ່ວ່າ ຕັ້ງແຕ່ນີ້ໄປ ບຸດມະນຸດຈະນັ່ງທີ່ເບື້ອງຂວາຂອງພຣະເຈົ້າ ອົງຊົງຣິດອຳນາດຍິ່ງໃຫຍ່.”
42022070	ພວກເຂົາທັງໝົດຈຶ່ງຖາມວ່າ, “ຖ້າດັ່ງນັ້ນ ເຈົ້າເປັນພຣະບຸດຂອງພຣະເຈົ້າບໍ?” ພຣະອົງຕອບພວກເຂົາວ່າ, “ເຈົ້າທັງຫລາຍເວົ້າວ່າ ເຮົາເປັນດັ່ງນັ້ນແຫລະ.”
42022071	ແລ້ວພວກເຂົາກໍເວົ້າວ່າ, “ພວກເຮົາບໍ່ຕ້ອງການພະຍານຫລັກຖານໃດໆອີກແລ້ວ ພວກເຮົາເອງຕ່າງກໍໄດ້ຍິນຄຳເວົ້າຈາກປາກຂອງມັນເອງແລ້ວ.”
42023001	ແລ້ວທີ່ປະຊຸມທັງໝົດໄດ້ລຸກຂຶ້ນ ແລະຄຸມຕົວພຣະເຢຊູເຈົ້າໄປຫາປີລາດ.
42023002	ໃນທີ່ນັ້ນ ພວກເຂົາໄດ້ເລີ່ມກ່າວຟ້ອງພຣະອົງວ່າ, “ພວກເຮົາຈັບຄົນນີ້ໄດ້ ໃນຂະນະທີ່ກຳລັງຊັກຊວນປະຊາຊົນຂອງພວກເຮົາ ໃຫ້ກໍ່ການປັ່ນປ່ວນ ໂດຍຫ້າມບໍ່ໃຫ້ເສຍສ່ວຍແກ່ຈັກກະພັດ ແລະອ້າງຕົນວ່າ ເປັນພຣະຄຣິດຄືກະສັດຜູ້ໜຶ່ງ.”
42023003	ດັ່ງນັ້ນ ປີລາດຈຶ່ງຖາມພຣະອົງວ່າ, “ເຈົ້າເປັນກະສັດຂອງຊາວຢິວບໍ?” ພຣະອົງຊົງຕອບວ່າ, “ທ່ານເວົ້າເອງ.”
42023004	ແລ້ວປີລາດກໍເວົ້າກັບພວກຫົວໜ້າປະໂຣຫິດ ແລະປະຊາຊົນວ່າ, “ເຮົາບໍ່ເຫັນຄວາມຜິດໃນຊາຍຜູ້ນີ້ຈັກປະການ.”
42023005	ແຕ່ພວກເຂົາເວົ້າຢືນຢັນຕື່ມຢ່າງໜັກແໜ້ນວ່າ, “ຄົນນີ້ໄດ້ຍຸຍົງຄົນທັງຫລາຍໃຫ້ລຸກຮື້ຂຶ້ນ ແລະສັ່ງສອນທົ່ວທັງແຂວງຢູດາຍ ເລີ່ມຕົ້ນທີ່ແຂວງຄາລີເລ ແລະບັດນີ້ກໍມາຮອດທີ່ນີ້ແລ້ວ.”
42023006	ເມື່ອປີລາດໄດ້ຍິນພວກເຂົາເວົ້າຊື່ຄາລີເລ ຈຶ່ງຖາມວ່າ, “ຊາຍຄົນນີ້ເປັນຊາວຄາລີເລບໍ?”
42023007	ພໍໄດ້ຮູ້ວ່າ ພຣະເຢຊູເຈົ້າມາຈາກຂົງເຂດທີ່ເຮໂຣດປົກຄອງ ເພິ່ນຈຶ່ງສົ່ງພຣະອົງໄປຫາເຮໂຣດ ຜູ້ທີ່ໃນເວລານັ້ນຍັງຢູ່ໃນນະຄອນເຢຣູຊາເລັມ.
42023008	ເຮໂຣດດີໃຈທີ່ສຸດ ເມື່ອໄດ້ເຫັນພຣະເຢຊູເຈົ້າ ເພາະເພິ່ນໄດ້ຍິນເຖິງເລື່ອງພຣະອົງ ແລະລໍຄອຍທີ່ຢາກຈະເຫັນພຣະອົງມາດົນແລ້ວ ເພິ່ນຫວັງທີ່ຈະເຫັນພຣະເຢຊູເຈົ້າເຮັດການອັດສະຈັນບາງປະການ.
42023009	ດັ່ງນັ້ນ ເຮໂຣດຈຶ່ງຖາມພຣະເຢຊູເຈົ້າຫລາຍຂໍ້ ແຕ່ພຣະອົງບໍ່ຕອບຈັກຄຳ.
42023010	ພວກຫົວໜ້າປະໂຣຫິດແລະພວກທຳມະຈານກໍຢູ່ທີ່ນັ້ນ ກ່າວຟ້ອງພຣະອົງຢ່າງແຂງແຮງ.
42023011	ຝ່າຍເຮໂຣດກັບທະຫານຂອງຕົນຕ່າງກໍເຢາະເຢີ້ຍ ແລະດູໝິ່ນພຣະອົງ ແລ້ວພວກເຂົາກໍເອົາເສື້ອໂຕທີ່ງົດງາມໃຫ້ພຣະອົງນຸ່ງ ແລະສົ່ງພຣະອົງຄືນໄປຫາປີລາດ.
42023012	ໃນວັນນັ້ນເອງ ເຮໂຣດກັບປີລາດໄດ້ຄືນດີກັນ, ແຕ່ກ່ອນ ທັງສອງເປັນສັດຕູຕໍ່ກັນ.
42023013	ແລ້ວປີລາດກໍເອີ້ນພວກຫົວໜ້າປະໂຣຫິດ ບັນດາຜູ້ນຳ ແລະປະຊາຊົນມາປະຊຸມກັນ
42023014	ແລະ ເວົ້າກັບພວກເຂົາວ່າ, “ເຈົ້າທັງຫລາຍໄດ້ນຳຊາຍຄົນນີ້ມາ ແລະກ່າວຫາວ່າ ລາວເປັນຜູ້ຊັກຊວນປະຊາຊົນໃຫ້ຫລົງຜິດ ບັດນີ້ ເຮົາສືບສວນລາວຊ້ອງໜ້າພວກເຈົ້າແລ້ວ ແລະເຮົາບໍ່ເຫັນຄວາມຜິດໃນຂໍ້ໃດຂໍ້ໜຶ່ງ ຕາມທີ່ພວກເຈົ້າກ່າວຫາລາວນັ້ນແຕ່ປະການໃດ.
42023015	ຕະຫລອດທັງເຮໂຣດດ້ວຍ ກໍບໍ່ພົບຄວາມຜິດແຕ່ປະການໃດເໝືອນກັນ ຈຶ່ງສົ່ງລາວກັບມາຍັງພວກເຮົາ ຊາຍຄົນນີ້ບໍ່ໄດ້ເຮັດຜິດປະການໃດທີ່ສົມຄວນຕ້ອງຕາຍ.
42023016	ດັ່ງນັ້ນ ເຮົາຈຶ່ງສັ່ງໃຫ້ຂ້ຽນລາວແລ້ວປ່ອຍລາວໄປ.” [
42023017	ດ້ວຍວ່າ, ໃນງານເທດສະການນັ້ນ ເພິ່ນຕ້ອງປ່ອຍຄົນໜຶ່ງໃຫ້ພວກເຂົາ.]
42023018	ປະຊາຊົນທັງໝົດຮ້ອງຂຶ້ນພ້ອມກັນວ່າ, “ເອົາມັນໄປຂ້າເສຍ ແລ້ວຈົ່ງປ່ອຍບາຣາບາໃຫ້ພວກເຮົາ.” (
42023019	ບາຣາບາຜູ້ນີ້ຖືກຄຸກ ເພາະການຈະລາຈົນທີ່ໄດ້ເກີດຂຶ້ນໃນເມືອງ ແລະເພາະຂ້າຄົນ.)
42023020	ສ່ວນປີລາດນັ້ນ ຍັງຕ້ອງການທີ່ຈະປ່ອຍພຣະເຢຊູເຈົ້າ. ດັ່ງນັ້ນ ເພິ່ນຈຶ່ງຮຽກຮ້ອງກັບປະຊາຊົນອີກ.
42023021	ແຕ່ພວກເຂົາຮ້ອງຕອບຄືນວ່າ, “ຄຶງມັນໄວ້ທີ່ໄມ້ກາງແຂນ ຄຶງມັນໄວ້ທີ່ໄມ້ກາງແຂນ.”
42023022	ປີລາດເວົ້າກັບປະຊາຊົນເປັນເທື່ອທີສາມວ່າ, “ເປັນຫຍັງຈຶ່ງຄຶງ ຜູ້ນີ້ໄດ້ເຮັດຜິດຫຍັງ? ເຮົາບໍ່ພົບລາວເຮັດຜິດຫຍັງທີ່ສົມຄວນຕ້ອງຕາຍ ສະນັ້ນ ເມື່ອເຮົາສັ່ງໃຫ້ຂ້ຽນແລ້ວ ກໍຈະປ່ອຍລາວໄປ.”
42023023	ແຕ່ປະຊາຊົນພ້ອມກັນຮ້ອງຂຶ້ນຈົນສຸດສຽງ ເພື່ອໃຫ້ພຣະອົງຖືກຄຶງໄວ້ທີ່ໄມ້ກາງແຂນ ແລະໃນທີ່ສຸດ ສຽງໂຮຮ້ອງຂອງພວກເຂົາກໍຊະນະ.
42023024	ດັ່ງນັ້ນ ປີລາດຈຶ່ງຕັດສິນໃຫ້ເປັນໄປຕາມຄຳຂໍຮ້ອງຂອງພວກເຂົາ.
42023025	ເພິ່ນໄດ້ປ່ອຍຄົນທີ່ພວກເຂົາຕ້ອງການ ຄືຜູ້ທີ່ຖືກຂັງຄຸກຢູ່ເພາະການຈະລາຈົນແລະຂ້າຄົນ ແລະເພິ່ນໄດ້ມອບພຣະເຢຊູເຈົ້າ ໃຫ້ພວກເຂົາເອົາໄປເຮັດຕາມຄວາມຕ້ອງການຂອງພວກເຂົາ.
42023026	ເມື່ອພວກເຂົາພາພຣະອົງອອກໄປ ພວກເຂົາໄດ້ຈັບຊີໂມນໄທກີເຣເນ ທີ່ກຳລັງມາຈາກບ້ານນອກ ແລ້ວເອົາໄມ້ກາງແຂນວາງໃສ່ ໃຫ້ແບກຕາມພຣະເຢຊູເຈົ້າໄປ.
42023027	ປະຊາຊົນຢ່າງໜາແໜ້ນ ໄດ້ຕາມພຣະເຢຊູເຈົ້າໄປ ໃນທ່າມກາງປະຊາຊົນນັ້ນ ມີແມ່ຍິງບາງຄົນຕີເອິກຮ້ອງໄຫ້ສຳລັບພຣະອົງ.
42023028	ພຣະເຢຊູເຈົ້າຊົງຫັນໜ້າມາທາງພວກນາງ ແລະກ່າວວ່າ, “ຍິງຊາວນະຄອນເຢຣູຊາເລັມເອີຍ, ຢ່າສູ່ຮ້ອງໄຫ້ສົງສານເຮົາ, ແຕ່ຈົ່ງຮ້ອງໄຫ້ສົງສານພວກເຈົ້າເອງ ກັບລູກໆຂອງພວກເຈົ້າ.
42023029	ດ້ວຍວ່າ, ວັນທັງຫລາຍກຳລັງຈະມາເຖິງແລ້ວ ຄົນກໍຈະເວົ້າກັນວ່າ, ‘ຍິງທີ່ເປັນໝັນ ຍິງທີ່ບໍ່ເຄີຍອອກລູກ ແລະຍິງທີ່ບໍ່ເຄີຍລ້ຽງລູກ ພວກເຈົ້າກໍເປັນສຸກແທ້ນໍ’
42023030	ໃນເວລານັ້ນ ປະຊາຊົນກໍຈະເວົ້າກັບພູທັງຫລາຍວ່າ, ‘ຈົ່ງເຈື່ອນລົງມາທັບພວກເຮົາສາ’ ແລະເວົ້າກັບໂນນພູທັງຫລາຍວ່າ ‘ຈົ່ງປົກບັງພວກເຮົາໄວ້ເທີ້ນ’
42023031	ດ້ວຍວ່າ, ໃນເມື່ອເຂົາເຮັດເຊັ່ນນີ້ກັບໄມ້ທີ່ຍັງດິບ ເຂົາຈະເຮັດຢ່າງໃດກັບໄມ້ທີ່ແຫ້ງແລ້ວ?”
42023032	ມີອີກສອງຄົນ ທີ່ເປັນຜູ້ຮ້າຍທີ່ຖືກພວກທະຫານຄຸມ ເພື່ອນຳໄປປະຫານຮ່ວມກັບພຣະເຢຊູເຈົ້າ.
42023033	ເມື່ອມາຮອດບ່ອນທີ່ມີຊື່ວ່າ, “ກະໂຫລກຫົວ” ພວກທະຫານກໍຄຶງພຣະອົງໄວ້ທີ່ໄມ້ກາງແຂນ ພ້ອມກັບຜູ້ຮ້າຍສອງຄົນ ຄືຜູ້ໜຶ່ງຢູ່ເບື້ອງຂວາແລະຜູ້ໜຶ່ງອີກຢູ່ເບື້ອງຊ້າຍ.
42023034	ພຣະເຢຊູເຈົ້າພາວັນນາອະທິຖານວ່າ, “ພຣະບິດາເຈົ້າເອີຍ ໂຜດຍົກໂທດໃຫ້ພວກເຂົາດ້ວຍເຖີດ ເພາະພວກເຂົາບໍ່ຮູ້ຈັກວ່າ ພວກເຂົາກຳລັງເຮັດຫຍັງ.” ແລ້ວພວກທະຫານກໍແບ່ງປັນເຄື່ອງນຸ່ງຂອງພຣະອົງ ໂດຍໃຊ້ສະຫລາກ.
42023035	ຝ່າຍປະຊາຊົນກໍຢືນເບິ່ງຢູ່ທີ່ນັ້ນ, ຂະນະທີ່ບັນດາຜູ້ນຳຊາວຢິວເຢາະເຢີ້ຍພຣະອົງວ່າ, “ຖ້າລາວເປັນພຣະຄຣິດ ຜູ້ທີ່ພຣະເຈົ້າໄດ້ເລືອກໄວ້ນັ້ນ ລາວຊ່ວຍຄົນອື່ນໄດ້ ໃຫ້ຊ່ວຍຕົນເອງເບິ່ງດູ”
42023036	ພວກທະຫານກໍໄດ້ເຢາະເຢີ້ຍພຣະອົງເໝືອນກັນ ພວກເຂົາເຂົ້າມາຫາພຣະອົງ ແລ້ວເອົາເຫລົ້າອະງຸ່ນສົ້ມໃຫ້ພຣະອົງດື່ມ
42023037	ແລະ ເວົ້າວ່າ, “ຖ້າໂຕເປັນກະສັດຂອງຊາວຢິວແທ້ ຈົ່ງຊ່ວຍຕົວເອງແມ.”
42023038	ເທິງຫົວຂອງພຣະອົງມີປ້າຍໄມ້ພ້ອມກັບມີຂໍ້ຄວາມຂຽນວ່າ, “ຜູ້ນີ້ເປັນກະສັດຂອງຊາດຢິວ.”
42023039	ຝ່າຍຄົນໜຶ່ງໃນຜູ້ຮ້າຍ ທີ່ຖືກຄຶງໄວ້ ໄດ້ເວົ້າໝິ່ນປະໝາດຕໍ່ພຣະອົງວ່າ, “ເຈົ້າເປັນພຣະຄຣິດບໍ່ແມ່ນບໍ? ຈົ່ງຊ່ວຍຕົນເອງກັບຊ່ວຍເຮົາໃຫ້ພົ້ນເສຍ.”
42023040	ແຕ່ຜູ້ຮ້າຍຄົນໜຶ່ງອີກຕຳໜິລາວ ແລະເວົ້າວ່າ, “ໂຕບໍ່ຢ້ານພຣະເຈົ້າບໍ? ໂຕກໍຖືກໂທດເໝືອນກັນກັບເພິ່ນ.
42023041	ແຕ່ສຳລັບພວກເຮົາກໍສົມກັບໂທດນີ້ແທ້ ເພາະພວກເຮົາກຳລັງຮັບຜົນກຳທີ່ພວກເຮົາໄດ້ເຮັດ, ແຕ່ເພິ່ນບໍ່ໄດ້ເຮັດຜິດຫຍັງເລີຍ.”
42023042	ແລ້ວລາວກໍເວົ້າກັບພຣະເຢຊູເຈົ້າວ່າ, “ພຣະເຢຊູເຈົ້າເອີຍ ເມື່ອໃດທີ່ທ່ານມາໃນແຜ່ນດິນຂອງທ່ານ ໂຜດລະນຶກເຖິງຂ້ານ້ອຍດ້ວຍເທີ້ນ.”
42023043	ພຣະເຢຊູເຈົ້າຊົງຕອບລາວວ່າ, “ເຮົາບອກເຈົ້າຕາມຄວາມຈິງວ່າ ວັນນີ້ເຈົ້າຈະຢູ່ກັບເຮົາໃນທີ່ສຸກຂະເສີມ.”
42023044	ພໍປະມານທ່ຽງ ກໍເກີດມືດມົວທົ່ວແຜ່ນດິນຈົນເຖິງເວລາບ່າຍສາມໂມງ,
42023045	ຜ້າກັ້ງທີ່ກາງໄວ້ໃນພຣະວິຫານ ກໍຖືກຈີກອອກເປັນສອງຕ່ອນ.
42023046	ພຣະເຢຊູເຈົ້າຮ້ອງຂຶ້ນດ້ວຍສຽງດັງວ່າ, “ພຣະບິດາເຈົ້າເອີຍ ລູກຂໍມອບຈິດວິນຍານຂອງລູກ ໄວ້ໃນກຳມືຂອງພຣະອົງ” ແລ້ວພຣະອົງກໍຊົງສິ້ນພຣະຊົນ.
42023047	ເມື່ອນາຍຮ້ອຍທະຫານເຫັນເຫດການທີ່ເກີດຂຶ້ນແລ້ວ ລາວກໍສັນລະເສີນພຣະເຈົ້າໂດຍເວົ້າວ່າ, “ຈິງແທ້ແລ້ວ ທ່ານຜູ້ນີ້ບໍ່ມີຄວາມຜິດ.”
42023048	ເມື່ອປະຊາຊົນທີ່ໄດ້ເຕົ້າໂຮມກັນໃນທີ່ນັ້ນ ເພື່ອເບິ່ງເລື່ອງແປກປະຫລາດ ທີ່ເກີດຂຶ້ນ ເມື່ອໄດ້ເຫັນເຫດການນັ້ນແລ້ວ ຕ່າງກໍກັບເມືອເຮືອນຂອງໃຜລາວ ທັງຕີເອິກດ້ວຍຄວາມທຸກໃຈ.
42023049	ທຸກຄົນທີ່ຮູ້ຈັກພຣະເຢຊູເຈົ້າເປັນການສ່ວນຕົວ ຕະຫລອດທັງພວກແມ່ຍິງທີ່ໄດ້ຕິດຕາມພຣະອົງມາແຕ່ແຂວງຄາລີເລ ຕ່າງກໍຢືນເຝົ້າຖ້າເບິ່ງຢູ່ຫ່າງໆ.
42023050	ແລະເບິ່ງແມ! ມີຊາຍຄົນໜຶ່ງ ຊື່ໂຢເຊັບ ເປັນສະມາຊິກແຫ່ງສານສູງສຸດ ເພິ່ນເປັນຄົນດີແລະສັດຊື່.
42023051	ເພິ່ນຜູ້ນີ້ບໍ່ໄດ້ເຫັນດີຕາມມະຕິ ແລະການເຮັດຂອງພວກເຂົາ ເພິ່ນເປັນໄທບ້ານອາຣີມາທາຍ ຊຶ່ງເປັນບ້ານຂອງຊາດຢິວ ທັງເປັນຜູ້ຄອຍຖ້າຣາຊອານາຈັກຂອງພຣະເຈົ້າ.
42023052	ເພິ່ນໄດ້ເຂົ້າໄປຫາປີລາດ ແລະຂໍເອົາພຣະສົບຂອງພຣະເຢຊູເຈົ້າ.
42023053	ແລ້ວເພິ່ນກໍເອົາພຣະສົບນັ້ນ ລົງມາຈາກໄມ້ກາງແຂນ ໃຊ້ຜ້າປ່ານຫໍ່ ແລະນຳໄປວາງໄວ້ໃນອຸບມຸງແຫ່ງໜຶ່ງ ທີ່ເຈາະໄວ້ໃນໂງ່ນຫີນ ແລະອຸບມຸງນີ້ຍັງບໍ່ເຄີຍວາງສົບຜູ້ໃດຈັກເທື່ອ.
42023054	ວັນນັ້ນເປັນວັນຈັດຕຽມ (ວັນສຸກ) ແລະເກືອບຈະເຖິງວັນຊະບາໂຕແລ້ວ.
42023055	ສ່ວນພວກແມ່ຍິງທີ່ຕິດຕາມພຣະອົງມາຈາກແຂວງຄາລີເລ ກໍໄປກັບໂຢເຊັບ ແລະໄດ້ເຫັນອຸບມຸງ, ພວກນາງໄດ້ເຫັນເຂົາວາງພຣະສົບໄວ້ຢູ່ໃນທີ່ນັ້ນຢ່າງໃດ.
42023056	ແລ້ວພວກນາງກໍກັບຄືນເມືອເຮືອນ ແລະຈັດຕຽມເຄື່ອງຫອມ ແລະນໍ້າມັນຫອມສຳລັບສົງພຣະສົບ. ໃນວັນຊະບາໂຕ ພວກນາງຕ້ອງຢຸດພັກຜ່ອນຕາມກົດບັນຍັດ.
42024001	ແຕ່ຮຸ່ງເຊົ້າຂອງວັນຕົ້ນສັບປະດາ(ວັນອາທິດ) ພວກແມ່ຍິງເຫລົ່ານັ້ນໄດ້ໄປຍັງອຸບມຸງ ພ້ອມທັງຖືເຄື່ອງຫອມທີ່ພວກຕົນຈັດຕຽມໄວ້ແລ້ວໄປນຳ.
42024002	ພວກນາງເຫັນກ້ອນຫີນໄດ້ຖືກກຶ່ງອອກຈາກປາກອຸບມຸງແລ້ວ.
42024003	ດັ່ງນັ້ນ ພວກນາງຈຶ່ງເຂົ້າໄປ, ແຕ່ບໍ່ເຫັນພຣະສົບຂອງພຣະເຢຊູເຈົ້າ.
42024004	ເວລາຍິງເຫລົ່ານີ້ຢືນຄິດເຖິງເຫດການນີ້ຢູ່ ໃນທັນໃດນັ້ນ ກໍມີຊາຍສອງຄົນຢືນຢູ່ໃກ້ພວກນາງ ຊາຍສອງຄົນນີ້ນຸ່ງເຄື່ອງເປັ່ງປະກາຍຈົນເຫຼື້ອມຕາ.
42024005	ດ້ວຍຄວາມຢ້ານທີ່ສຸດ ພວກນາງຈຶ່ງກົ້ມຂາບລົງພື້ນດິນ ແລະຊາຍສອງຄົນກໍກ່າວວ່າ, “ເປັນຫຍັງພວກເຈົ້າຈຶ່ງຊອກຫາຄົນເປັນຢູ່ໃນໝູ່ຄົນຕາຍ?
42024006	ພຣະອົງບໍ່ໄດ້ຢູ່ທີ່ນີ້ ພຣະອົງເປັນຄືນມາສູ່ຊີວິດແລ້ວ ຈົ່ງລະນຶກເຖິງຖ້ອຍຄຳທີ່ພຣະອົງກ່າວແກ່ພວກເຈົ້າ ເມື່ອພຣະອົງຢູ່ໃນແຂວງຄາລີເລວ່າ,
42024007	‘ບຸດມະນຸດຕ້ອງຖືກມອບໄວ້ໃນມືຂອງບັນດາຄົນບາບ ແລະຖືກຄຶງໄວ້ທີ່ໄມ້ກາງແຂນ ແລ້ວໃນວັນຖ້ວນສາມກໍຈະເປັນຄືນມາສູ່ຊີວິດ.’”
42024008	ແລ້ວແມ່ຍິງເຫລົ່ານີ້ກໍລະນຶກເຖິງຖ້ອຍຄຳຂອງພຣະອົງ
42024009	ພວກນາງຈຶ່ງຈາກອຸບມຸງກັບເມືອບອກເຫດການເຫລົ່ານີ້ທັງໝົດ ແກ່ພວກສາວົກສິບເອັດຄົນ ແລະຄົນອື່ນໆທັງໝົດດ້ວຍ.
42024010	ພວກແມ່ຍິງທີ່ມາບອກຂ່າວນີ້ມີ: ມາຣີໄທມັກດາລາ, ໂຢຮັນນາ, ມາຣີແມ່ຂອງຢາໂກໂບ, ພວກແມ່ຍິງຄົນອື່ນໆທີ່ຢູ່ກັບພວກນາງ ກໍເລົ່າເຫດການຢ່າງດຽວກັນນີ້ແກ່ພວກອັກຄະສາວົກ.
42024011	ຝ່າຍພວກອັກຄະສາວົກບໍ່ເຊື່ອຄຳເວົ້າຂອງພວກນາງ ເພາະຖືວ່າເປັນຄຳເວົ້າເປົ່າໆ.
42024012	ແຕ່ເປໂຕໄດ້ລຸກຂຶ້ນ ແລະແລ່ນໄປທີ່ອຸບມຸງ ລາວກົ້ມລົງ ແລະເຫັນແຕ່ຜ້າພັນພຣະສົບເທົ່ານັ້ນ ແລ້ວລາວກໍກັບຄືນເມືອເຮືອນດ້ວຍຄວາມປະຫລາດໃຈທີ່ສຸດ ຕໍ່ເຫດການທີ່ໄດ້ເກີດຂຶ້ນນັ້ນ.
42024013	ແລ້ວໃນວັນດຽວກັນນັ້ນເອງ ກໍມີສອງຄົນໃນພວກສາວົກ ກຳລັງເດີນທາງໄປທີ່ເມືອງເອມາອູດ ຊຶ່ງໄກຈາກນະຄອນເຢຣູຊາເລັມປະມານສິບເອັດກິໂລແມັດ,
42024014	ແລະ ທັງສອງກຳລັງສົນທະນາກັນເຖິງເຫດການທັງໝົດທີ່ໄດ້ເກີດຂຶ້ນ.
42024015	ໃນຂະນະທີ່ພວກເພິ່ນສົນທະນາ ແລະໂຕ້ຖຽງກັນໄປນັ້ນ ພຣະເຢຊູເຈົ້າກໍສະເດັດມາໃກ້ ແລະຮ່ວມເດີນທາງໄປກັບພວກເພິ່ນ,
42024016	ພວກເພິ່ນເຫັນພຣະເຢຊູເຈົ້າ, ແຕ່ມີສິ່ງປິດບັງບໍ່ໃຫ້ພວກເພິ່ນຈື່ພຣະອົງໄດ້.
42024017	ພຣະເຢຊູເຈົ້າຊົງຖາມພວກເພິ່ນວ່າ, “ຂະນະທີ່ຍ່າງມາຕາມທາງ ພວກເຈົ້າໂຕ້ຖຽງກັນເຖິງເລື່ອງຫຍັງ?” ແລ້ວພວກເພິ່ນກໍເຊົາຍ່າງແລະຢືນຢູ່ ຕ່າງກໍມີສີໜ້າເສົ້າໂສກ.
42024018	ແລ້ວຄົນໜຶ່ງຊື່ກະໂລປາໄດ້ທູນຖາມພຣະອົງວ່າ, “ໃນບັນດາແຂກເມືອງທີ່ມາອາໄສຢູ່ໃນນະຄອນເຢຣູຊາເລັມ ມີແຕ່ທ່ານຜູ້ດຽວບໍ ທີ່ບໍ່ຮູ້ເຫດການ ຊຶ່ງເກີດຂຶ້ນທີ່ນັ້ນລະຫວ່າງວັນເຫລົ່ານີ້.”
42024019	ພຣະອົງຊົງຖາມພວກເພິ່ນວ່າ, “ເຫດການອັນໃດ?” ພວກເພິ່ນທູນຕອບວ່າ, “ເລື່ອງເຢຊູໄທນາຊາເຣັດ ທີ່ສະແດງຕົວເປັນຜູ້ທຳນວາຍ ປະກອບດ້ວຍຣິດເດດໃນກິດຈະການ ແລະໃນຖ້ອຍຄຳຕໍ່ໜ້າພຣະເຈົ້າ ແລະຕໍ່ໜ້າປະຊາຊົນທັງໝົດ.
42024020	ຄືພວກຫົວໜ້າປະໂຣຫິດ ແລະບັນດາຜູ້ປົກຄອງຂອງພວກເຮົາ ໄດ້ມອບເພິ່ນໃຫ້ຖືກລົງໂທດເຖິງຕາຍ ແລະພວກເຂົາໄດ້ຄຶງເພິ່ນໄວ້ທີ່ໄມ້ກາງແຂນ.
42024021	ພວກເຮົາເຄີຍຫວັງວ່າ ແມ່ນເພິ່ນຜູ້ນີ້ແຫລະ ທີ່ຈະເປັນຜູ້ປົດປ່ອຍຊາດອິດສະຣາເອນໃຫ້ເປັນອິດສະຫລະ ນອກຈາກເລື່ອງທີ່ກ່າວມານັ້ນ ວັນນີ້ ກໍເປັນວັນຖ້ວນສາມແລ້ວ ຕັ້ງແຕ່ເຫດການໄດ້ເກີດຂຶ້ນ.
42024022	ນອກນັ້ນ ມີແມ່ຍິງບາງຄົນໃນພວກເຮົາ ສ້າງຄວາມປະຫລາດໃຈໃຫ້ແກ່ພວກເຮົາ ຄືພວກນາງໄດ້ໄປທີ່ອຸບມຸງແຕ່ເຊົ້າໆ
42024023	ແຕ່ບໍ່ພົບພຣະສົບຂອງເພິ່ນ ແມ່ຍິງເຫລົ່ານັ້ນກັບມາບອກວ່າ ພວກນາງໄດ້ເຫັນເທວະດາປາກົດ ແລະເທວະດານັ້ນໄດ້ບອກວ່າ ເພິ່ນເປັນຄືນມາສູ່ຊີວິດແລ້ວ.
42024024	ບາງຄົນໃນກຸ່ມຂອງພວກເຮົາໄດ້ໄປທີ່ອຸບມຸງ ແລະໄດ້ພົບເຫັນທຸກສິ່ງຕາມທີ່ພວກແມ່ຍິງໄດ້ບອກນັ້ນ, ແຕ່ພວກເພິ່ນບໍ່ໄດ້ເຫັນພຣະອົງ.”
42024025	ແລ້ວພຣະເຢຊູເຈົ້າກໍກ່າວແກ່ພວກເພິ່ນວ່າ, “ໂອ ຄົນໂງ່ເອີຍ ພວກເຈົ້າຊ່າງມີໃຈເສີຍຊ້າແທ້ ທີ່ຈະເຊື່ອຟັງທຸກຖ້ອຍຄຳ ຊຶ່ງບັນດາຜູ້ທຳນວາຍໄດ້ກ່າວໄວ້
42024026	ຈຳເປັນທີ່ພຣະຄຣິດຕ້ອງທົນທຸກທໍລະມານຕໍ່ສິ່ງເຫລົ່ານີ້ ແລ້ວເຂົ້າໄປໃນຣັດສະໝີຂອງພຣະອົງໃນສະຫວັນສະຖານບໍ່ແມ່ນບໍ?”
42024027	ແລ້ວພຣະອົງຈຶ່ງຊົງອະທິບາຍພຣະຄຳພີທຸກຕອນ ທີ່ກ່າວເຖິງເລື່ອງພຣະອົງສູ່ພວກເພິ່ນຟັງ ຄືເລີ່ມແຕ່ໂມເຊ ຕະຫລອດເຖິງພວກຜູ້ທຳນວາຍ.
42024028	ພໍມາໃກ້ບ້ານທີ່ພວກເພິ່ນກຳລັງຈະໄປນັ້ນ ພຣະເຢຊູເຈົ້າເຮັດຄືຈະສະເດັດຜ່ານໄປເລີຍ,
42024029	ແຕ່ພວກເພິ່ນທັງສອງໄດ້ຊັກຊວນໃຫ້ພຣະອົງຢູ່ ໂດຍເວົ້າວ່າ, “ເຊີນພັກຄ້າງຄືນຢູ່ກັບພວກເຮົາສາ ເພາະໃກ້ຈະຄໍ່າມືດແລ້ວ.” ດັ່ງນັ້ນ ພຣະອົງຈຶ່ງເຂົ້າໄປພັກຢູ່ກັບພວກເພິ່ນ.
42024030	ເມື່ອພຣະອົງນັ່ງລົງຮັບປະທານອາຫານກັບພວກເພິ່ນ ພຣະອົງກໍຈັບເອົາເຂົ້າຈີ່ກ່າວໂມທະນາຂອບພຣະຄຸນ ແລະຫັກເຂົ້າຈີ່ນັ້ນຍື່ນໃຫ້ພວກເພິ່ນ.
42024031	ແລ້ວຕາຂອງພວກເພິ່ນຖືກເປີດໃຫ້ສະຫວ່າງຂຶ້ນ ແລະຈື່ພຣະອົງໄດ້, ແຕ່ພຣະອົງໄດ້ຫາຍໄປຈາກພວກເພິ່ນ.
42024032	ພວກເພິ່ນຈຶ່ງເວົ້າກັນວ່າ, “ເມື່ອພຣະອົງຊົງເວົ້ານຳພວກເຮົາຕາມທາງ ແລະໄດ້ຊົງອະທິບາຍພຣະຄຳພີໃຫ້ພວກເຮົາຟັງນັ້ນ ໃຈຂອງພວກເຮົາກໍຮ້ອນຮົນເໝືອນໄຟພາຍໃນພວກເຮົາບໍ່ແມ່ນຫລື.”
42024033	ໃນທັນໃດນັ້ນ ເພິ່ນທັງສອງກໍລຸກຂຶ້ນ ກັບຄືນໄປນະຄອນເຢຣູຊາເລັມໃນທັນທີ ແລະໃນທີ່ນັ້ນ ພວກເພິ່ນໄດ້ພົບກັບສາວົກສິບເອັດຄົນກັບຄົນອື່ນໆຊຸມນຸມກັນຢູ່
42024034	ຕ່າງກໍເວົ້າວ່າ, “ອົງພຣະຜູ້ເປັນຈົ້າເປັນຄືນມາຢ່າງແທ້ຈິງ ແລະໄດ້ປາກົດໃຫ້ຊີໂມນເຫັນ.”
42024035	ແລ້ວທັງສອງກໍເລົ່າເຫດການທີ່ໄດ້ເກີດຂຶ້ນຕາມທາງ ແລະການທີ່ພຣະອົງໄດ້ຊົງເຮັດໃຫ້ພວກເພິ່ນຮູ້ຈັກພຣະອົງເອງໂດຍການຊົງຫັກເຂົ້າຈີ່ນັ້ນ.
42024036	ເມື່ອທັງສອງກຳລັງເລົ່າເຫດການທັງຫລາຍຢູ່ ໃນທັນໃດ ພຣະເຢຊູເຈົ້າ ກໍຢືນຢູ່ທ່າມກາງພວກເພິ່ນ ແລະກ່າວແກ່ພວກເພິ່ນວ່າ, “ສັນຕິສຸກຈົ່ງມີແກ່ເຈົ້າທັງຫລາຍ.”
42024037	ທຸກຄົນຕ່າງກໍຕົກໃຈຢ້ານຢ່າງໃຫຍ່ ໂດຍຄິດວ່າພວກຕົນເຫັນຜີ.
42024038	ແຕ່ພຣະອົງຖາມພວກເພິ່ນວ່າ, “ເປັນຫຍັງພວກເຈົ້າຈຶ່ງແຕກຕື່ນຕົກໃຈ? ເປັນຫຍັງຄວາມສົງໄສເຫລົ່ານີ້ ຈຶ່ງເກີດຂຶ້ນໃນຈິດໃຈຂອງພວກເຈົ້າ?
42024039	ຈົ່ງເບິ່ງມືແລະຕີນຂອງເຮົາດູ ນີ້ແມ່ນເຮົາເອງແທ້ ຈົ່ງຄຳເບິ່ງຕົວເຮົາ ແລະພວກເຈົ້າກໍຈະຮູ້ ເພາະວ່າຜີບໍ່ມີເນື້ອໜັງ ບໍ່ມີກະດູກດັ່ງທີ່ພວກເຈົ້າເຫັນເຮົາມີຢູ່ນີ້.”
42024040	ເມື່ອກ່າວເຊັ່ນນີ້ແລ້ວ ພຣະອົງກໍຊົງສຳແດງໃຫ້ພວກເພິ່ນເຫັນມືແລະຕີນຂອງພຣະອົງ.
42024041	ເມື່ອຍັງບໍ່ວາງໃຈເຊື່ອ ເພາະຄວາມຊົມຊື່ນຍິນດີອັນໃຫຍ່ ແລະການປະຫລາດໃຈທີ່ພວກເພິ່ນມີຢູ່ນັ້ນ ພຣະອົງຈຶ່ງຖາມພວກເພິ່ນວ່າ, “ທີ່ນີ້ພວກເຈົ້າມີຫຍັງກິນແດ່?”
42024042	ພວກເພິ່ນໄດ້ເອົາປາປີ້ງຕ່ອນໜຶ່ງໃຫ້ພຣະອົງ
42024043	ພຣະອົງກໍໄດ້ຈັບເອົາປານັ້ນ ມາກິນຢູ່ຕໍ່ໜ້າພວກເພິ່ນ.
42024044	ແລ້ວພຣະອົງກໍໄດ້ກ່າວແກ່ພວກເພິ່ນວ່າ, “ນີ້ແຫລະ ແມ່ນສິ່ງທີ່ເຮົາໄດ້ບອກພວກເຈົ້າແລ້ວ ເມື່ອເຮົາຍັງຢູ່ກັບພວກເຈົ້າ ຄືທຸກສິ່ງທີ່ໄດ້ມີຂຽນໄວ້ເຖິງເຮົາໃນໜັງສືກົດບັນຍັດຂອງໂມເຊ, ໃນໜັງສືຂອງພວກຜູ້ທຳນວາຍ ແລະໃນໜັງສືເພງສັນລະເສີນ ຈຳເປັນຕ້ອງສຳເລັດເປັນຈິງຕາມນັ້ນ.”
42024045	ແລ້ວພຣະອົງກໍໄດ້ຊົງບັນດານເປີດຈິດໃຈຂອງພວກເພິ່ນ ໃຫ້ເຂົ້າໃຈພຣະຄຳພີ,
42024046	ແລະ ໄດ້ກ່າວແກ່ພວກເພິ່ນວ່າ, “ນີ້ແຫລະ ແມ່ນສິ່ງທີ່ຂຽນໄວ້: ພຣະຄຣິດຕ້ອງທົນທຸກທໍລະມານ ແລະຕ້ອງເປັນຄືນມາຈາກຕາຍໃນວັນຖ້ວນສາມ.
42024047	ຈົ່ງປະກາດນາມຊື່ຂອງພຣະອົງ ແກ່ຄົນທຸກຊົນຊາດ ໂດຍເລີ່ມຈາກນະຄອນເຢຣູຊາເລັມໄປ ໃຫ້ເຂົາຖິ້ມໃຈເກົ່າເອົາໃຈໃໝ່ ແລະຮັບເອົາການອະໄພບາບກຳ.
42024048	ພວກເຈົ້າກໍເປັນພະຍານໃນເລື່ອງເຫລົ່ານີ້.
42024049	ຝ່າຍເຮົາຈະສົ່ງສິ່ງທີ່ພຣະບິດາເຈົ້າຂອງເຮົາໄດ້ສັນຍາໄວ້ນັ້ນ ມາເຖິງພວກເຈົ້າ, ແຕ່ພວກເຈົ້າຕ້ອງເຝົ້າຄອຍຢູ່ໃນນະຄອນ ຈົນກວ່າຣິດອຳນາດຈາກເບື້ອງເທິງລົງມາເທິງພວກເຈົ້າ.”
42024050	ແລ້ວພຣະເຢຊູເຈົ້າ ກໍພາພວກເພິ່ນອອກຈາກນະຄອນ ໄປຍັງບ້ານເບັດທານີ ແລະໃນທີ່ນັ້ນ ພຣະອົງຍົກມືຂຶ້ນອວຍພອນພວກເພິ່ນ.
42024051	ຂະນະທີ່ຊົງອວຍພອນຢູ່ນັ້ນ ພຣະອົງກໍຈາກພວກເພິ່ນໄປ ແລະຖືກຮັບຂຶ້ນສູ່ສະຫວັນ.
42024052	ສ່ວນພວກເພິ່ນ ເມື່ອໄດ້ຂາບລົງນະມັດສະການພຣະອົງແລ້ວ ກໍກັບຄືນເມືອນະຄອນເຢຣູຊາເລັມ ດ້ວຍຄວາມຊົມຊື່ນຍິນດີອັນໃຫຍ່.
42024053	ພວກເພິ່ນໄດ້ຢູ່ໃນບໍລິເວນພຣະວິຫານທຸກວັນ ເພື່ອສັນລະເສີນ ແລະໂມທະນາຂອບພຣະຄຸນພຣະເຈົ້າ.
43001001	ເມື່ອຕົ້ນເດີມນັ້ນ ພຣະທຳຊົງເປັນຢູ່ແລ້ວ ພຣະທຳນັ້ນຊົງສະຖິດຢູ່ກັບພຣະເຈົ້າ ແລະພຣະທຳນັ້ນແຫລະ ຊົງເປັນພຣະເຈົ້າ.
43001002	ແຕ່ຕົ້ນເດີມນັ້ນ ພຣະທຳຊົງສະຖິດຢູ່ກັບພຣະເຈົ້າ.
43001003	ພຣະເຈົ້າໄດ້ຊົງສ້າງທຸກສິ່ງຂຶ້ນໂດຍທາງພຣະທຳ ໃນບັນດາສິ່ງທີ່ເປັນມານັ້ນ ບໍ່ມີສິ່ງໜຶ່ງສິ່ງໃດທີ່ເປັນມາໂດຍນອກຈາກພຣະທຳ.
43001004	ພຣະທຳນັ້ນ ຊົງມີຊີວິດຢູ່ໃນພຣະອົງເອງ ແລະຊີວິດນັ້ນເປັນຄວາມສະຫວ່າງຂອງມະນຸດ.
43001005	ຄວາມສະຫວ່າງສ່ອງເຂົ້າມາໃນຄວາມມືດ ແລະຄວາມມືດນັ້ນ ກໍເອົາຊະນະຄວາມສະຫວ່າງບໍ່ໄດ້ຈັກເທື່ອ.
43001006	ພຣະເຈົ້າໄດ້ໃຊ້ຜູ້ໜຶ່ງມາ ຊື່ວ່າ, “ໂຢຮັນ”
43001007	ເພິ່ນໄດ້ມາເພື່ອເປັນພະຍານເຖິງຄວາມສະຫວ່າງ ເພື່ອວ່າຄົນທັງປວງຈະໄດ້ເຊື່ອຍ້ອນຖ້ອຍຄຳທີ່ເພິ່ນກ່າວນັ້ນ.
43001008	ເພິ່ນເອງບໍ່ແມ່ນຄວາມສະຫວ່າງ ເພິ່ນໄດ້ມາເພື່ອເປັນພະຍານເລື່ອງຄວາມສະຫວ່າງ.
43001009	ນີ້ແມ່ນຄວາມສະຫວ່າງອັນແທ້ຈິງ ຄືຄວາມສະຫວ່າງທີ່ເຂົ້າມາໃນໂລກ ແລະສ່ອງແກ່ຄົນທັງປວງ.
43001010	ພຣະອົງໄດ້ສະຖິດຢູ່ໃນໂລກ, ຊຶ່ງພຣະເຈົ້າໄດ້ສ້າງຂຶ້ນໂດຍທາງພຣະອົງ ແຕ່ໂລກບໍ່ໄດ້ຮູ້ຈັກພຣະອົງ.
43001011	ພຣະອົງໄດ້ມາຍັງບ້ານເມືອງທີ່ເປັນຂອງພຣະອົງເອງ ແຕ່ຄົນໃນບ້ານເມືອງຂອງພຣະອົງບໍ່ໄດ້ຕ້ອນຮັບພຣະອົງ.
43001012	ແຕ່ສ່ວນບັນດາຜູ້ທີ່ຕ້ອນຮັບພຣະອົງ ຄືຜູ້ທີ່ເຊື່ອໃນພຣະນາມຂອງພຣະອົງ ພຣະອົງກໍຊົງປະທານສິດໃຫ້ກາຍເປັນບຸດຂອງພຣະເຈົ້າ.
43001013	ຊຶ່ງບໍ່ໄດ້ເກີດຈາກເລືອດເນື້ອ ຫລືກາມ ຫລືຄວາມຕ້ອງການຂອງມະນຸດ ແຕ່ເກີດຈາກພຣະເຈົ້າ.
43001014	ພຣະທຳໄດ້ຊົງບັງເກີດເປັນມະນຸດ ແລະອາໄສຢູ່ທ່າມກາງເຮົາທັງຫລາຍ ບໍຣິບູນດ້ວຍພຣະຄຸນແລະຄວາມຈິງ ເຮົາທັງຫລາຍໄດ້ເຫັນສະຫງ່າຣາສີຂອງພຣະອົງ ຄືສະຫງ່າຣາສີທີ່ພຣະອົງໄດ້ຮັບ ໃນຖານະທີ່ເປັນພຣະບຸດອົງດຽວຂອງພຣະບິດາເຈົ້າ.
43001015	ໂຢຮັນໄດ້ເປັນພະຍານເຖິງເລື່ອງຂອງພຣະອົງ ເພິ່ນໄດ້ຮ້ອງປະກາດວ່າ, “ຜູ້ນີ້ແຫລະ ຄືຜູ້ທີ່ເຮົາໄດ້ກ່າວເຖິງວ່າ ຜູ້ທີ່ມາພາຍຫລັງເຮົາກໍຍິ່ງໃຫຍ່ກວ່າເຮົາ ເພາະພຣະອົງເປັນຢູ່ກ່ອນເຮົາແລ້ວ.”
43001016	ພວກເຮົາທຸກຄົນໄດ້ຮັບຄວາມຄົບບໍຣິບູນຈາກພຣະອົງ ເປັນພຣະຄຸນຊ້ອນພຣະຄຸນ.
43001017	ພຣະເຈົ້າໄດ້ໃຫ້ກົດບັນຍັດໂດຍທາງໂມເຊ ສ່ວນພຣະຄຸນແລະຄວາມຈິງນັ້ນ ໄດ້ມາໂດຍທາງພຣະເຢຊູຄຣິດເຈົ້າ.
43001018	ບໍ່ມີຜູ້ໃດໄດ້ເຫັນພຣະເຈົ້າຈັກເທື່ອ, ແຕ່ພຣະບຸດອົງດຽວທີ່ເປັນພຣະເຈົ້າ ຊຶ່ງຢູ່ໃນຊວງເອິກຂອງພຣະບິດາເຈົ້າ ພຣະອົງນັ້ນແຫລະ ໄດ້ເຮັດໃຫ້ພວກເຮົາຮູ້ຈັກພຣະເຈົ້າ.
43001019	ນີ້ແມ່ນຄຳພະຍານຂອງໂຢຮັນ ໃນເວລາພວກເຈົ້າໜ້າທີ່ຢິວໄດ້ໃຊ້ພວກປະໂຣຫິດ ແລະພວກເລວີບາງຄົນຈາກນະຄອນເຢຣູຊາເລັມ ມາຖາມເພິ່ນວ່າ, “ທ່ານແມ່ນຜູ້ໃດ?”
43001020	ໂຢຮັນກໍບໍ່ໄດ້ປະຕິເສດ ຄືຍອມຮັບວ່າ, “ເຮົາບໍ່ແມ່ນພຣະຄຣິດ.”
43001021	ພວກເຂົາຈຶ່ງຖາມອີກວ່າ, “ຖ້າດັ່ງນັ້ນ ທ່ານແມ່ນຜູ້ໃດ? ທ່ານແມ່ນເອລີຢາບໍ?” ໂຢຮັນຕອບວ່າ, “ເຮົາບໍ່ແມ່ນເອລີຢາ.” ພວກເຂົາຖາມວ່າ, “ທ່ານເປັນຜູ້ທຳນວາຍບໍ”? ໂຢຮັນຕອບວ່າ, “ບໍ່ແມ່ນ.”
43001022	ພວກເຂົາຈຶ່ງຖາມຕື່ມອີກວ່າ, “ຖ້າດັ່ງນັ້ນ ບອກພວກເຮົາແດ່ວ່າ ທ່ານແມ່ນຜູ້ໃດແທ້? ເພື່ອພວກເຮົາຈະໄດ້ນຳເອົາຄຳຕອບໄປບອກຄົນທີ່ໄດ້ໃຊ້ພວກເຮົາມາ, ທ່ານວ່າ ທ່ານເອງເປັນຜູ້ໃດ?”
43001023	ໂຢຮັນຈຶ່ງຕອບວ່າ, “ຝ່າຍເຮົາເປັນສຽງຂອງຜູ້ທີ່ຮ້ອງປະກາດໃນຖິ່ນແຫ້ງແລ້ງກັນດານວ່າ, ຈົ່ງເຮັດຫົນທາງຂອງອົງພຣະຜູ້ເປັນເຈົ້າໃຫ້ຊື່ໄປ ຕາມທີ່ເອຊາຢາຜູ້ທຳນວາຍໄດ້ກ່າວໄວ້.”
43001024	ພວກທີ່ຖືກໃຊ້ມານັ້ນແມ່ນຄົນໃນພວກຟາຣີຊາຍ
43001025	ພວກເຂົາຖາມໂຢຮັນວ່າ, “ຖ້າທ່ານບໍ່ແມ່ນພຣະຄຣິດ, ບໍ່ແມ່ນເອລີຢາ ແລະບໍ່ແມ່ນຜູ້ທຳນວາຍແລ້ວ, ເປັນຫຍັງທ່ານຈຶ່ງໃຫ້ຮັບບັບຕິສະມາ?”
43001026	ໂຢຮັນຕອບພວກເຂົາວ່າ, “ເຮົາໃຫ້ຮັບບັບຕິສະມາດ້ວຍນໍ້າ ແຕ່ມີຜູ້ໜຶ່ງຢືນຢູ່ທ່າມກາງພວກທ່ານ ທີ່ພວກທ່ານບໍ່ຮູ້ຈັກ.
43001027	ຜູ້ນັ້ນແຫລະ ມາພາຍຫລັງເຮົາ ເຮົາບໍ່ສົມຄວນຈະແກ້ແມ່ນແຕ່ສາຍຮັດເກີບຂອງເພິ່ນ.”
43001028	ເຫດການເຫລົ່ານີ້ໄດ້ເກີດຂຶ້ນທີ່ບ້ານເບັດທານີ ຟາກແມ່ນໍ້າຈໍແດນທາງທິດຕາເວັນອອກ ບ່ອນທີ່ໂຢຮັນກຳລັງໃຫ້ຮັບບັບຕິສະມາຢູ່.
43001029	ວັນຕໍ່ມາ ໂຢຮັນໄດ້ເຫັນພຣະເຢຊູເຈົ້າກຳລັງຍ່າງມາຫາຕົນ ຈຶ່ງກ່າວຂຶ້ນວ່າ, “ເບິ່ງແມ! ລູກແກະຂອງພຣະເຈົ້າຜູ້ຊົງຮັບເອົາບາບກຳຂອງມະນຸດສະໂລກໄປເສຍ
43001030	ຜູ້ນີ້ແຫລະ ທີ່ເຮົາໄດ້ບອກວ່າ, ‘ຜູ້ທີ່ມາພາຍຫລັງເຮົາ ກໍຍິ່ງໃຫຍ່ກວ່າເຮົາ ເພາະທ່ານເປັນຢູ່ກ່ອນເຮົາ.’
43001031	ເຮົາເອງກໍບໍ່ຮູ້ຈັກພຣະອົງ ແຕ່ເພື່ອໃຫ້ທ່ານເປັນທີ່ຮູ້ຈັກແກ່ປະຊາຊົນອິດສະຣາເອນ ເຮົາຈຶ່ງໄດ້ມາໃຫ້ຮັບບັບຕິສະມາໃນນໍ້າ.”
43001032	ຝ່າຍໂຢຮັນໄດ້ໃຫ້ຄຳພະຍານນີ້ວ່າ, “ເຮົາໄດ້ເຫັນພຣະວິນຍານເໝືອນດັ່ງນົກເຂົາລົງມາຈາກທ້ອງຟ້າ ແລະສະຖິດຢູ່ເທິງທ່ານ.
43001033	ເຮົາເອງຍັງບໍ່ຮູ້ຈັກ ແຕ່ຜູ້ທີ່ໄດ້ໃຊ້ເຮົາມາໃຫ້ຮັບບັບຕິສະມາໃນນໍ້າ ໄດ້ກ່າວແກ່ເຮົາວ່າ, ‘ເຈົ້າຈະເຫັນພຣະວິນຍານລົງມາຢູ່ເທິງຄົນໃດ ຄົນນັ້ນແຫລະ ເປັນຜູ້ໃຫ້ຮັບບັບຕິສະມາດ້ວຍພຣະວິນຍານບໍຣິສຸດເຈົ້າ’
43001034	ແລະເຮົາກໍໄດ້ເຫັນແລ້ວຈຶ່ງຂໍເປັນພະຍານວ່າ ທ່ານຜູ້ນີ້ແຫລະ ເປັນພຣະບຸດຂອງພຣະເຈົ້າ.”
43001035	ວັນຕໍ່ມາອີກ ໂຢຮັນໄດ້ຢືນຢູ່ກັບພວກລູກສິດສອງຄົນຂອງຕົນ
43001036	ເມື່ອເພິ່ນໄດ້ເຫັນພຣະເຢຊູເຈົ້າກຳລັງຍ່າງຜ່ານໄປ ຈຶ່ງກ່າວວ່າ, “ຫັ້ນເດ ລູກແກະຂອງພຣະເຈົ້າ.”
43001037	ເມື່ອສິດທັງສອງໄດ້ຍິນໂຢຮັນເວົ້າດັ່ງນັ້ນ ຈຶ່ງໄດ້ຍ່າງຕາມພຣະເຢຊູເຈົ້າໄປ.
43001038	ພຣະເຢຊູເຈົ້າຫລຽວຄືນຫລັງເຫັນສອງຄົນຕິດຕາມມາ ພຣະອົງຈຶ່ງຖາມພວກເພິ່ນວ່າ, “ພວກເຈົ້າຊອກຫາຫຍັງ?” ພວກເພິ່ນຕອບວ່າ, “ຣັບບີ (ຄຳນີ້ແປວ່າ, ‘ອາຈານ’) ທ່ານພັກຢູ່ທີ່ໃດ?”
43001039	ພຣະອົງຈຶ່ງຕອບພວກເພິ່ນວ່າ, “ເຊີນມາ ແລະເບິງເອົາ.” ພວກເພິ່ນກໍໄປກັບພຣະອົງ ແລະເຫັນບ່ອນທີ່ພຣະອົງພັກໃນວັນນັ້ນ ພວກເພິ່ນກໍໄດ້ພັກຢູ່ກັບພຣະອົງ (ເພາະໃນຂະນະນັ້ນເປັນເວລາສີ່ໂມງແລງແລ້ວ).
43001040	ອັນເດອາ ນ້ອງຊາຍຂອງຊີໂມນເປໂຕເປັນຜູ້ໜຶ່ງໃນສອງຄົນນີ້ ທີ່ໄດ້ຍິນໂຢຮັນເວົ້າ ແລະຍ່າງຕິດຕາມພຣະເຢຊູເຈົ້າໄປ.
43001041	ອັນເດອາໄດ້ໄປຫາຊີໂມນອ້າຍຂອງຕົນກ່ອນ ຈຶ່ງບອກລາວວ່າ, “ເຮົາໄດ້ພົບພຣະເມຊີອາແລ້ວ.” (ແປວ່າ, “ພຣະຄຣິດ”)
43001042	ແລ້ວລາວກໍພາຊີໂມນໄປຫາພຣະເຢຊູເຈົ້າ. ເມື່ອພຣະເຢຊູເຈົ້າເບິ່ງລາວແລ້ວ ຈຶ່ງກ່າວວ່າ, “ເຈົ້າຊື່ ຊີໂມນລູກຂອງໂຢຮັນ ແຕ່ເຈົ້າຈະໄດ້ຊື່ໃໝ່ວ່າ ເກຟາ.” (ທີ່ແປວ່າ ‘ເປໂຕ’ ແລະໝາຍຄວາມວ່າ, ‘ຫີນ’).
43001043	ວັນຕໍ່ມາອີກ ພຣະເຢຊູເຈົ້າໄດ້ຕັດສິນໃຈໄປແຂວງຄາລີເລ ພຣະອົງໄດ້ພົບຟີລິບ ແລະກ່າວແກ່ລາວວ່າ, “ຈົ່ງຕາມເຮົາມາ.” (
43001044	ຟີລິບເປັນຄົນມາຈາກເບັດຊາອີດາເປັນເມືອງທີ່ອັນເດອາ ແລະ ເປໂຕຢູ່).
43001045	ຟີລິບໄດ້ໄປຫານະທານາເອັນ ແລະບອກລາວວ່າ, “ຂ້ອຍໄດ້ພົບຜູ້ທີ່ໂມເຊໄດ້ຂຽນເລື່ອງຂອງເພິ່ນ ໃນໜັງສືກົດບັນຍັດແລ້ວ ແລະທັງພວກຜູ້ທຳນວາຍກໍໄດ້ຂຽນໄວ້ເໝືອນກັນ ເພິ່ນແມ່ນເຢຊູ ລູກຂອງໂຢເຊັບໄທນາຊາເຣັດ.”
43001046	ນະທານາເອັນຖາມຟີລິບວ່າ, “ມີສິ່ງດີອັນໃດ ມາຈາກນາຊາເຣັດບໍ?” ຟີລິບຕອບວ່າ, “ໃຫ້ມາເບິ່ງເອົາ.”
43001047	ເມື່ອພຣະເຢຊູເຈົ້າຫລຽວເຫັນນະທານາເອັນ ກຳລັງມາຫາພຣະອົງ ຈຶ່ງເວົ້າຕໍ່ລາວວ່າ, “ຜູ້ນີ້ແຫລະ ເປັນຄົນອິດສະຣາເອນແທ້ ໃນຕົວລາວບໍ່ມີກົນອຸບາຍເລີຍ.”
43001048	ນະທານາເອັນ ຈຶ່ງຖາມພຣະອົງວ່າ, “ທ່ານຮູ້ຈັກຂ້ານ້ອຍໄດ້ຢ່າງໃດ?” ພຣະເຢຊູເຈົ້າຕອບວ່າ, “ເຮົາໄດ້ເຫັນເຈົ້າແລ້ວ ຕອນທີ່ເຈົ້າຢູ່ກ້ອງຕົ້ນເດື່ອ ກ່ອນທີ່ຟີລິບເອີ້ນເຈົ້າ.”
43001049	ນະທານາເອັນ ຕອບພຣະອົງວ່າ, “ພຣະອາຈານເຈົ້າເອີຍ, ທ່ານເປັນພຣະບຸດຂອງພຣະເຈົ້າ ທ່ານເປັນກະສັດຂອງຊາດອິດສະຣາເອນ.”
43001050	ພຣະເຢຊູເຈົ້າໄດ້ຕອບລາວວ່າ, “ເຈົ້າໄດ້ເຊື່ອເພາະເຮົາບອກເຈົ້າວ່າ ເຮົາໄດ້ເຫັນເຈົ້າຢູ່ກ້ອງຕົ້ນເດື່ອນັ້ນບໍ? ເຈົ້າຍັງຈະໄດ້ເຫັນເຫດການອັນຍິ່ງໃຫຍ່ກວ່ານີ້ອີກ.”
43001051	ພຣະເຢຊູເຈົ້າກ່າວຕື່ມວ່າ, “ເຮົາບອກພວກເຈົ້າຕາມຄວາມຈິງວ່າ ພວກເຈົ້າຈະເຫັນທ້ອງຟ້າໄຂອອກ ແລະຝູງເທວະດາຂອງພຣະເຈົ້າ ກໍຂຶ້ນໆລົງໆເທິງບຸດມະນຸດ.”
43002001	ສາມວັນຕໍ່ມາ ໄດ້ມີງານສົມຣົດທີ່ບ້ານການາໃນແຂວງຄາລີເລ ແລະແມ່ຂອງພຣະເຢຊູເຈົ້າກໍຢູ່ທີ່ນັ້ນ,
43002002	ຝ່າຍພຣະເຢຊູເຈົ້າກັບພວກສາວົກຂອງພຣະອົງ ກໍຖືກເຊີນໄປຮ່ວມໃນງານນັ້ນເໝືອນກັນ.
43002003	ເມື່ອເຫລົ້າອະງຸ່ນໝົດແລ້ວ, ແມ່ຂອງພຣະເຢຊູເຈົ້າ ຈຶ່ງເວົ້າກັບພຣະອົງວ່າ, “ພວກເຂົາໝົດເຫລົ້າອະງຸ່ນແລ້ວ.”
43002004	ພຣະເຢຊູເຈົ້າຕອບວ່າ, “ນາງເອີຍ ປະໃຫ້ເປັນທຸລະຂອງເຮົາເສຍ ເພາະເວລາຂອງເຮົາຍັງບໍ່ທັນມາເຖິງ.”
43002005	ແມ່ຂອງພຣະອົງຈຶ່ງບອກຕໍ່ຄົນຮັບໃຊ້ວ່າ, “ເພິ່ນບອກພວກເຈົ້າໃຫ້ເຮັດອັນໃດ ຈົ່ງເຮັດຕາມເດີ.”
43002006	ໃນບ່ອນນັ້ນມີອ່າງຕັ້ງໄວ້ຢູ່ຫົກໜ່ວຍ ຄືອ່າງທີ່ຊາວຢິວໃຊ້ໃນພິທີຊຳລະລ້າງຕາມທຳນຽມ ອ່າງແຕ່ລະໜ່ວຍໃສ່ນໍ້າໄດ້ປະມານຮ້ອຍລິດ.
43002007	ພຣະເຢຊູເຈົ້າບອກພວກຄົນຮັບໃຊ້ນັ້ນວ່າ, “ຈົ່ງຕັກນໍ້າໃສ່ອ່າງນັ້ນໃຫ້ເຕັມ.” ພວກເຂົາກໍຕັກນໍ້າໃສ່ອ່າງນັ້ນເຕັມພຽງປາກ
43002008	ແລ້ວພຣະອົງກໍໄດ້ບອກພວກເຂົາວ່າ, “ບັດນີ້ ຈົ່ງຕັກເອົາໄປໃຫ້ເຈົ້າພະນັກງານຜູ້ທີ່ກຳກັບງານກິນລ້ຽງ.” ພວກເຂົາກໍຕັກໄປໃຫ້.
43002009	ເມື່ອເຈົ້າພະນັກງານຊີມນໍ້າທີ່ກາຍເປັນເຫລົ້າອະງຸ່ນແລ້ວ ລາວກໍບໍ່ຮູ້ວ່າມາແຕ່ໃສ (ແຕ່ພວກຄົນຮັບໃຊ້ທີ່ຕັກນໍ້າກໍຮູ້) ສະນັ້ນ ລາວຈຶ່ງເອີ້ນເຈົ້າບ່າວມາ
43002010	ແລະກ່າວວ່າ, “ທຸກຄົນເຄີຍເອົາເຫລົ້າອະງຸ່ນອັນດີມາໃຫ້ດື່ມກ່ອນ ແລະເມື່ອພວກເຂົາດື່ມຫລາຍແລ້ວ ຈຶ່ງເອົາອັນບໍ່ດີອອກມາ, ແຕ່ເຈົ້າພັດກັກເອົາເຫລົ້າອະງຸ່ນອັນດີໄວ້ຈົນເຖິງດຽວນີ້ນໍ.”
43002011	ພຣະເຢຊູເຈົ້າໄດ້ເຮັດການອັດສະຈັນເທື່ອທຳອິດ ທີ່ບ້ານການາ ແຂວງຄາລີເລ, ໃນທີ່ນັ້ນ ພຣະອົງໄດ້ເປີດເຜີຍສະຫງ່າຣາສີຂອງພຣະອົງໃຫ້ປາກົດ ແລະພວກສາວົກກໍໄດ້ເຊື່ອໃນພຣະອົງ.
43002012	ພາຍຫລັງເຫດການນີ້ແລ້ວ ພຣະເຢຊູເຈົ້າໄດ້ລົງໄປຍັງເມືອງກາເປນາອູມ ພ້ອມທັງແມ່, ພວກນ້ອງຊາຍ ແລະພວກສາວົກຂອງພຣະອົງ ພວກເພິ່ນໄດ້ຢູ່ທີ່ນັ້ນບໍ່ຫລາຍວັນ.
43002013	ພໍເທດສະການປັດສະຄາຂອງພວກຢິວໃກ້ຈະມາເຖິງ ພຣະເຢຊູເຈົ້າໄດ້ຂຶ້ນໄປຍັງນະຄອນເຢຣູຊາເລັມ.
43002014	ໃນພຣະວິຫານ ພຣະອົງໄດ້ພົບຄົນຂາຍງົວ, ຂາຍແກະ, ຂາຍນົກເຂົາ ແລະພວກຮັບແລກປ່ຽນເງິນຕາ ກໍນັ່ງຢູ່ທີ່ນັ້ນດ້ວຍ.
43002015	ພຣະອົງຈຶ່ງເອົາເຊືອກເຮັດເປັນແສ້ ໄລ່ຄົນເຫລົ່ານັ້ນພ້ອມກັບແກະ ແລະງົວທັງໝົດໃຫ້ອອກໄປຈາກພຣະວິຫານ ແລ້ວພຣະອົງກໍຂວໍ້າໂຕະຂອງຄົນຮັບແລກປ່ຽນເງິນຕາ ແລະຖອກເງິນອັດຖິ້ມ,
43002016	ພຣະອົງສັ່ງພວກທີ່ຂາຍນົກເຂົາວ່າ, “ຈົ່ງເອົາສິ່ງເຫລົ່ານີ້ອອກໄປ ຢ່າເຮັດໃຫ້ວິຫານແຫ່ງພຣະບິດາເຈົ້າຂອງເຮົາເປັນບ່ອນຄ້າຂາຍ.”
43002017	ພວກສາວົກຂອງພຣະອົງ ຈຶ່ງລະນຶກເຖິງຖ້ອຍຄຳທີ່ໄດ້ຂຽນໄວ້ວ່າ, “ຄວາມຮ້ອນໃຈສຳລັບວິຫານຂອງພຣະອົງ ກໍເປັນດັ່ງໄຟທີ່ໄໝ້ຢູ່ພາຍໃນຂ້ານ້ອຍ.”
43002018	ພວກຜູ້ນຳຢິວໄດ້ຖາມພຣະອົງວ່າ, “ເຈົ້າຈະສະແດງການອັດສະຈັນອັນໃດໃຫ້ພວກເຮົາເຫັນວ່າ ເຈົ້າມີສິດເຮັດການນີ້?”
43002019	ພຣະເຢຊູເຈົ້າຕອບພວກເຂົາວ່າ, “ຖ້າມ້າງພຣະວິຫານນີ້ລົງເສຍ ແລະເຮົາຈະສ້າງຂຶ້ນໃໝ່ໃນສາມວັນ.”
43002020	ພວກຜູ້ນຳຢິວຈຶ່ງເວົ້າວ່າ, “ເຂົາໄດ້ສ້າງພຣະວິຫານນີ້ຂຶ້ນ ໃຊ້ເວລາເຖິງສີ່ສິບຫົກປີຈຶ່ງສຳເລັດ ສ່ວນເຈົ້າຈະສ້າງຂຶ້ນໃໝ່ໃນສາມວັນຊັ້ນບໍ?”
43002021	ພຣະວິຫານທີ່ພຣະເຢຊູເຈົ້າກ່າວເຖິງນັ້ນ ແມ່ນຮ່າງກາຍຂອງພຣະອົງເອງ.
43002022	ດັ່ງນັ້ນ ຫລັງຈາກທີ່ພຣະເຢຊູເຈົ້າເປັນຄືນມາຈາກຕາຍແລ້ວ ພວກສາວົກຈຶ່ງລະນຶກເຖິງຄຳເວົ້າ ທີ່ພຣະອົງເຄີຍໄດ້ກ່າວ ແລະພວກເພິ່ນກໍໄດ້ເຊື່ອພຣະຄຳພີກັບທັງຖ້ອຍຄຳ ທີ່ພຣະເຢຊູເຈົ້າໄດ້ກ່າວນັ້ນ.
43002023	ຂະນະທີ່ພຣະເຢຊູເຈົ້າຍັງຢູ່ໃນນະຄອນເຢຣູຊາເລັມ ຍາມເທດສະການສະຫລອງປັດສະຄານັ້ນ ໄດ້ມີຫລາຍຄົນຮັບເຊື່ອໃນພຣະນາມຂອງພຣະອົງ ເພາະພວກເຂົາເຫັນການອັດສະຈັນທີ່ພຣະອົງໄດ້ກະທຳ.
43002024	ແຕ່ພຣະເຢຊູເຈົ້າບໍ່ໄດ້ໄວ້ວາງໃຈໃນຄົນເຫລົ່ານັ້ນ ເພາະພຣະອົງຮູ້ຈັກມະນຸດທຸກຄົນ.
43002025	ພຣະອົງບໍ່ຕ້ອງການໃຫ້ຜູ້ໃດບອກພຣະອົງເຖິງເລື່ອງຂອງມະນຸດ ເພາະພຣະອົງເອງຮູ້ດີວ່າ ມີຫຍັງແດ່ຢູ່ໃນໃຈຂອງມະນຸດ.
43003001	ມີເຈົ້ານາຍຂອງພວກຢິວຄົນໜຶ່ງຊື່ວ່າ, ‘ນີໂກເດມ’ ທີ່ສັງກັດຢູ່ໃນຄະນະຟາຣີຊາຍ.
43003002	ຊາຍຄົນນີ້ໄດ້ມາຫາພຣະເຢຊູເຈົ້າໃນຕອນກາງຄືນ ແລະເວົ້າຕໍ່ພຣະອົງວ່າ, “ພຣະອາຈານເອີຍ, ພວກຂ້ານ້ອຍຮູ້ດີວ່າ ທ່ານເປັນຄູສອນມາຈາກພຣະເຈົ້າ ເພາະບໍ່ມີຜູ້ໃດທີ່ເຮັດການອັດສະຈັນທີ່ທ່ານເຮັດນີ້ໄດ້ ຖ້າພຣະເຈົ້າບໍ່ສະຖິດຢູ່ນຳຜູ້ນັ້ນ.”
43003003	ພຣະເຢຊູເຈົ້າຕອບວ່າ, “ເຮົາບອກເຈົ້າຕາມຄວາມຈິງວ່າ, ຖ້າຜູ້ໃດບໍ່ໄດ້ບັງເກີດໃໝ່ ຜູ້ນັ້ນຈະເຫັນອານາຈັກຂອງພຣະເຈົ້າບໍ່ໄດ້.”
43003004	ນີໂກເດມຖາມວ່າ, “ຄົນເຖົ້າແລ້ວຈະເກີດໃໝ່ໄດ້ຢ່າງໃດ? ຈະເຂົ້າໃນທ້ອງແມ່ຂອງຕົນເທື່ອທີສອງ ແລ້ວເກີດມາໄດ້ບໍ?”
43003005	ພຣະເຢຊູເຈົ້າຕອບຄືນວ່າ, “ເຮົາບອກພວກເຈົ້າຕາມຄວາມຈິງວ່າ ຖ້າຜູ້ໃດບໍ່ບັງເກີດຈາກນໍ້າ ແລະຈາກພຣະວິນຍານ ຜູ້ນັ້ນຈະເຂົ້າໄປໃນອານາຈັກຂອງພຣະເຈົ້າບໍ່ໄດ້.
43003006	ຜູ້ທີ່ເກີດຈາກເນື້ອໜັງກໍເປັນເນື້ອໜັງ ແລະຜູ້ທີ່ເກີດຈາກພຣະວິນຍານກໍເປັນວິນຍານ.
43003007	ຢ່າສູ່ປະຫລາດໃຈທີ່ເຮົາບອກເຈົ້າວ່າ ເຈົ້າທັງຫລາຍຈຳເປັນຕ້ອງເກີດມາໃໝ່.
43003008	ລົມຢາກພັດໄປທິດໃດກໍພັດໄປທິດນັ້ນ, ເຈົ້າໄດ້ຍິນສຽງຂອງມັນ ແຕ່ເຈົ້າບໍ່ຮູ້ວ່າມັນພັດມາຈາກໃສ ແລະພັດໄປທາງໃດ ທຸກຄົນທີ່ເກີດມາຈາກພຣະວິນຍານ ກໍເປັນດັ່ງນັ້ນແຫລະ.”
43003009	ນີໂກເດມຖາມພຣະເຢຊູເຈົ້າວ່າ, “ເຫດການນີ້ເປັນໄປໄດ້ຢ່າງໃດ?”
43003010	ພຣະເຢຊູເຈົ້າຕອບວ່າ, “ເຈົ້າເປັນອາຈານຂອງຊາດອິດສະຣາເອນ ແລະເຈົ້າຍັງບໍ່ຮູ້ຈັກສິ່ງເຫລົ່ານີ້ບໍ?
43003011	ເຮົາບອກເຈົ້າຕາມຄວາມຈິງວ່າ, ພວກເຮົາເວົ້າໃນສິ່ງທີ່ພວກເຮົາຮູ້ ແລະເປັນພະຍານເຖິງສິ່ງທີ່ພວກເຮົາໄດ້ເຫັນ ແຕ່ພວກເຈົ້າບໍ່ຮັບເອົາຄຳພະຍານຂອງພວກເຮົາ.
43003012	ຖ້າເຈົ້າບໍ່ເຊື່ອ ເມື່ອເຮົາບອກເຖິງສິ່ງທີ່ເປັນຝ່າຍໂລກ. ດັ່ງນັ້ນ ເຈົ້າຈະເຊື່ອໄດ້ຢ່າງໃດ ຖ້າເຮົາບອກເຖິງສິ່ງທີ່ເປັນຝ່າຍສະຫວັນ?
43003013	ບໍ່ມີຜູ້ໃດເຄີຍຂຶ້ນໄປສະຫວັນ ນອກຈາກບຸດມະນຸດຜູ້ທີ່ໄດ້ລົງມາຈາກສະຫວັນ.
43003014	ໂມເຊໄດ້ຍົກງູຂຶ້ນໃນຖິ່ນແຫ້ງແລ້ງກັນດານຢ່າງໃດ ບຸດມະນຸດກໍຕ້ອງໄດ້ຮັບການຍົກຂຶ້ນຢ່າງນັ້ນ,
43003015	ເພື່ອວ່າ ທຸກຄົນທີ່ວາງໃຈເຊື່ອໃນພຣະອົງ ຈະມີຊີວິດນິຣັນດອນ.
43003016	ເພາະວ່າ ພຣະເຈົ້າຊົງຮັກໂລກຫລາຍທີ່ສຸດ ຈົນໄດ້ປະທານພຣະບຸດອົງດຽວຂອງພຣະອົງ ເພື່ອທຸກຄົນທີ່ວາງໃຈເຊື່ອໃນພຣະບຸດນັ້ນຈະບໍ່ຈິບຫາຍ ແຕ່ມີຊີວິດອັນຕະຫລອດໄປເປັນນິດ.
43003017	ດ້ວຍວ່າ, ພຣະເຈົ້າໄດ້ໃຊ້ພຣະບຸດເຂົ້າມາໃນໂລກ ບໍ່ແມ່ນເພື່ອຕັດສິນລົງໂທດມະນຸດສະໂລກ ແຕ່ເພື່ອມະນຸດສະໂລກຈະໄດ້ພົ້ນດ້ວຍພຣະບຸດນັ້ນ.
43003018	ຜູ້ທີ່ວາງໃຈເຊື່ອໃນພຣະບຸດ ກໍບໍ່ຖືກຕັດສິນລົງໂທດ, ແຕ່ຜູ້ທີ່ບໍ່ວາງໃຈເຊື່ອ ກໍຖືກຕັດສິນລົງໂທດແລ້ວ ເພາະລາວບໍ່ໄດ້ວາງໃຈເຊື່ອໃນພຣະບຸດອົງດຽວຂອງພຣະເຈົ້າ.
43003019	ການຕັດສິນລົງໂທດເປັນດັ່ງນີ້: ຄືວ່າ ຄວາມສະຫວ່າງໄດ້ເຂົ້າມາໃນໂລກ ແຕ່ມະນຸດໄດ້ຮັກຄວາມມືດຫລາຍກວ່າຮັກຄວາມສະຫວ່າງ ເພາະການກະທຳຂອງພວກເຂົາຊົ່ວ.
43003020	ດ້ວຍວ່າ, ທຸກຄົນທີ່ເຮັດຊົ່ວ ກໍກຽດຊັງຄວາມສະຫວ່າງ ແລະຈະບໍ່ມາຫາຄວາມສະຫວ່າງ ເພາະຢ້ານວ່າ ການກະທຳຂອງຕົນນັ້ນຈະຖືກເປີດເຜີຍ.
43003021	ແຕ່ທຸກຄົນທີ່ເຮັດຕາມຄວາມຈິງ ກໍມາຫາຄວາມສະຫວ່າງ ເພື່ອໃຫ້ເຫັນວ່າການກະທຳຂອງຕົນໄດ້ເຮັດຕາມພຣະເຈົ້າ.”
43003022	ຫລັງຈາກນັ້ນ ພຣະເຢຊູເຈົ້າກັບພວກສາວົກຂອງພຣະອົງກໍໄດ້ໄປແຂວງຢູດາຍ ໃນທີ່ນັ້ນ ພຣະອົງໄດ້ພັກຢູ່ກັບພວກເຂົາ ແລະໃຫ້ຮັບບັບຕິສະມາ.
43003023	ສ່ວນໂຢຮັນ ກໍໃຫ້ຜູ້ຄົນຮັບບັບຕິສະມາເໝືອນກັນທີ່ບ້ານໄອນົນ ໃກ້ກັບບ້ານຊາລິມ ເພາະຢູ່ໃນທີ່ນັ້ນມີນໍ້າຫລາຍ, ປະຊາຊົນໄດ້ໄປຫາໂຢຮັນເພື່ອຮັບບັບຕິສະມາ. (
43003024	ດ້ວຍວ່າ, ໃນເວລານັ້ນໂຢຮັນຍັງບໍ່ທັນເຂົ້າຄຸກເທື່ອ).
43003025	ສິດຂອງໂຢຮັນບາງຄົນໄດ້ຖົກຖຽງກັບຄົນຢິວຜູ້ໜຶ່ງ ກ່ຽວກັບການຊຳລະລ້າງຕາມປະເພນີ.
43003026	ສິດເຫລົ່ານັ້ນ ຈຶ່ງໄປບອກໂຢຮັນວ່າ, “ພຣະອາຈານເອີຍ ທ່ານຈື່ຄົນທີ່ເຄີຍຢູ່ກັບທ່ານ ທາງດ້ານຕາເວັນອອກຂອງແມ່ນໍ້າຈໍແດນ ຄືຜູ້ທີ່ທ່ານເວົ້າເຖິງນັ້ນຫລືບໍ່? ດຽວນີ້ເພິ່ນກຳລັງໃຫ້ຮັບບັບຕິສະມາ ແລະທຸກຄົນກໍກຳລັງໄປຫາເພິ່ນ.”
43003027	ໂຢຮັນຕອບພວກເຂົາວ່າ, “ມະນຸດຈະຮັບສິ່ງໃດບໍ່ໄດ້ ນອກຈາກທີ່ຊົງໂຜດປະທານຈາກສະຫວັນ ຈະໃຫ້ສິ່ງນັ້ນແກ່ເພິ່ນ.
43003028	ພວກເຈົ້າເປັນພະຍານໄດ້ ໃນຄຳເວົ້າຂອງເຮົາທີ່ວ່າ, ‘ເຮົາບໍ່ແມ່ນພຣະຄຣິດ ແຕ່ເປັນຜູ້ທີ່ຖືກໃຊ້ມາກ່ອນໜ້າພຣະອົງ’
43003029	ເຈົ້າສາວຍ່ອມເປັນຂອງເຈົ້າບ່າວ, ແຕ່ພໍໄດ້ຍິນສຽງເຈົ້າບ່າວ ເພື່ອນຂອງເຈົ້າບ່າວທີ່ຢືນຟັງຢູ່ ກໍດີໃຈຢ່າງເຕັມປ່ຽມ ຢ່າງນັ້ນແຫລະ ຄວາມຍິນດີຂອງເຮົາກໍຄົບຖ້ວນແລ້ວ.
43003030	ພຣະອົງນັ້ນຕ້ອງໃຫຍ່ຂຶ້ນ ແຕ່ເຮົາຈະຕ້ອງນ້ອຍລົງ.”
43003031	ພຣະອົງຜູ້ທີ່ມາຈາກເບື້ອງເທິງ ກໍເໜືອກວ່າທຸກສິ່ງ, ສ່ວນຜູ້ທີ່ມາຈາກແຜ່ນດິນ ຍ່ອມເປັນຝ່າຍໂລກ ແລະເວົ້າເຖິງເລື່ອງໂລກ ແຕ່ຜູ້ທີ່ມາຈາກສະຫວັນກໍຢູ່ເໜືອທຸກສິ່ງ.
43003032	ພຣະອົງບອກເຖິງສິ່ງທີ່ພຣະອົງໄດ້ເຫັນແລະໄດ້ຍິນ ແຕ່ບໍ່ມີຜູ້ໃດຮັບເອົາຄຳພະຍານຂອງພຣະອົງ.
43003033	ແຕ່ຜູ້ທີ່ຮັບເອົາຄຳພະຍານຂອງພຣະອົງກໍຢືນຢັນວ່າ ພຣະເຈົ້ານັ້ນເປັນຈິງ.
43003034	ພຣະອົງຜູ້ທີ່ພຣະເຈົ້າໄດ້ໃຊ້ມານັ້ນ ກ່າວພຣະທຳຂອງພຣະເຈົ້າ ເພາະພຣະເຈົ້າໄດ້ປະທານພຣະວິນຍານໃຫ້ເພິ່ນຢ່າງບໍ່ຈຳກັດ.
43003035	ພຣະບິດາຮັກພຣະບຸດ ແລະມອບທຸກສິ່ງໄວ້ໃນກຳມືຂອງພຣະບຸດ.
43003036	ຜູ້ທີ່ວາງໃຈເຊື່ອໃນພຣະບຸດ ກໍໄດ້ຊີວິດນິຣັນດອນ ຜູ້ທີ່ບໍ່ເຊື່ອໃນພຣະບຸດ ກໍຈະບໍ່ເຫັນຊີວິດ ແຕ່ການລົງໂທດຂອງພຣະເຈົ້າຈະປົກຄຸມຢູ່ເທິງຜູ້ນັ້ນ.
43004001	ເມື່ອພຣະເຢຊູເຈົ້າໄດ້ຮູ້ວ່າ ພວກຟາຣີຊາຍໄດ້ຍິນຂ່າວວ່າພຣະອົງມີສາວົກ ແລະໄດ້ໃຫ້ຜູ້ຄົນຮັບບັບຕິສະມາຫລາຍກວ່າໂຢຮັນ (
43004002	ຄວາມຈິງແລ້ວ ພຣະເຢຊູເຈົ້າບໍ່ໄດ້ໃຫ້ຜູ້ໃດຮັບບັບຕິສະມາ ແຕ່ແມ່ນພວກສາວົກຂອງພຣະອົງທີ່ເປັນຜູ້ໃຫ້).
43004003	ພຣະເຢຊູເຈົ້າໄດ້ສະເດັດອອກຈາກແຂວງຢູດາຍ ແລະກັບຄືນໄປຍັງແຂວງຄາລີເລ.
43004004	ພຣະອົງຈຳເປັນຕ້ອງຜ່ານແຂວງຊາມາເຣຍໄປ.
43004005	ພຣະອົງມາເຖິງເມືອງໜຶ່ງຢູ່ໃນແຂວງຊາມາເຣຍ ທີ່ຊື່ວ່າ ຊີຂາ ບໍ່ໄກຈາກດິນຕອນ ຊຶ່ງຢາໂຄບໄດ້ມອບໃຫ້ໂຢເຊັບລູກຊາຍຂອງຕົນ.
43004006	ນໍ້າສ້າງຂອງຢາໂຄບກໍຢູ່ໃນທີ່ນັ້ນ. ເມື່ອປະມານທ່ຽງວັນ ພຣະເຢຊູເຈົ້າມີຄວາມອິດເມື່ອຍຍ້ອນການເດີນທາງ ພຣະອົງຈຶ່ງນັ່ງລົງທີ່ແຄມນໍ້າສ້າງນັ້ນ.
43004007	ມີຍິງຊາວຊາມາເຣຍຄົນໜຶ່ງ ໄດ້ມາຕັກນໍ້າໃນສ້າງ ພຣະເຢຊູເຈົ້າຈຶ່ງກ່າວກັບນາງວ່າ, “ເຮົາຂໍດື່ມນໍ້າແດ່.” (
43004008	ໃນຂະນະນັ້ນ ພວກສາວົກຂອງພຣະອົງ ໄດ້ເຂົ້າໄປຊື້ອາຫານໃນເມືອງ).
43004009	ຍິງຊາວຊາມາເຣຍຕອບພຣະອົງວ່າ, “ດ້ວຍເຫດໃດທ່ານຜູ້ເປັນຄົນຢິວ ຈຶ່ງຂໍດື່ມນໍ້າຈາກຂ້ານ້ອຍ ທີ່ເປັນຄົນຊາມາເຣຍ?” (ຊາວຢິວ ແລະ ຊາວຊາມາເຣຍບໍ່ມີສ່ວນກ່ຽວຂ້ອງກັນ).
43004010	ພຣະເຢຊູເຈົ້າຊົງຕອບນາງວ່າ, “ຖ້າເຈົ້າຮູ້ຈັກສິ່ງທີ່ພຣະເຈົ້າໃຫ້ ແລະຮູ້ຈັກຜູ້ທີ່ກຳລັງຂໍດື່ມນໍ້າຈາກເຈົ້າແລ້ວ ເຈົ້າກໍຄົງຈະຂໍຈາກເພິ່ນ ແລະເພິ່ນຈະເອົານໍ້າທີ່ປະກອບດ້ວຍຊີວິດໃຫ້ແກ່ເຈົ້າ.”
43004011	ນາງກ່າວຕໍ່ພຣະອົງວ່າ, “ທ່ານເອີຍ ທ່ານບໍ່ມີຫຍັງທີ່ຈະຕັກນໍ້າ ແລະສ້າງນີ້ກໍເລິກ ທ່ານຈະເອົານໍ້າທີ່ປະກອບດ້ວຍຊີວິດນັ້ນມາແຕ່ໃສ?
43004012	ຢາໂຄບບັນພະບຸລຸດຂອງພວກຂ້ານ້ອຍ ຜູ້ທີ່ໄດ້ຂຸດນໍ້າສ້າງນີ້ໄວ້ໃຫ້ພວກຂ້ານ້ອຍນັ້ນ ກໍດື່ມນໍ້າຈາກສ້າງນີ້ພ້ອມທັງພວກລູກຊາຍ ແລະຝູງສັດຂອງເພິ່ນ ທ່ານເປັນຜູ້ຍິ່ງໃຫຍ່ກວ່າຢາໂຄບຊັ້ນບໍ?”
43004013	ພຣະເຢຊູເຈົ້າຈຶ່ງຕອບນາງວ່າ, “ທຸກຄົນທີ່ດື່ມນໍ້ານີ້ ຍັງຈະຫິວອີກ
43004014	ແຕ່ຜູ້ໃດທີ່ດື່ມນໍ້າ ຊຶ່ງເຮົາຈະໃຫ້ນັ້ນ ຈະບໍ່ຢາກອີກຈັກເທື່ອ. ນໍ້າທີ່ເຮົາຈະໃຫ້ນັ້ນຈະກາຍເປັນນໍ້າພຸໃນຕົວຂອງຜູ້ນັ້ນ ແລະຈະພຸ່ງຂຶ້ນເຖິງຊີວິດນິຣັນດອນ.”
43004015	ນາງໄດ້ກ່າວຕໍ່ພຣະອົງວ່າ, “ທ່ານເອີຍ ຂໍເອົານໍ້ານັ້ນໃຫ້ຂ້ານ້ອຍດື່ມແດ່ທ້ອນ ເພື່ອຂ້ານ້ອຍຈະບໍ່ຢາກ ແລະຈະບໍ່ໄດ້ມາຕັກນໍ້າທີ່ນີ້ອີກ.”
43004016	ພຣະເຢຊູເຈົ້າບອກນາງວ່າ, “ຈົ່ງໄປເອີ້ນຜົວຂອງເຈົ້າມາທີ່ນີ້.”
43004017	ນາງໄດ້ຕອບວ່າ, “ຂ້ານ້ອຍບໍ່ມີຜົວ.” ພຣະເຢຊູເຈົ້າຊົງຕອບນາງຄືນວ່າ, “ເຈົ້າເວົ້າຖືກແລ້ວວ່າ ເຈົ້າບໍ່ມີຜົວ.
43004018	ເຈົ້າເຄີຍມີຜົວມາແລ້ວຫ້າຄົນ ແລະຜູ້ທີ່ເຈົ້າມີຢູ່ດຽວນີ້ກໍບໍ່ແມ່ນຜົວຂອງເຈົ້າ ສິ່ງທີ່ເຈົ້າເວົ້ານັ້ນກໍເປັນຄວາມຈິງແທ້.”
43004019	ນາງກ່າວຕໍ່ພຣະອົງວ່າ, “ທ່ານເອີຍ ຂ້ານ້ອຍເຫັນຄັກແລ້ວວ່າ ທ່ານເປັນຜູ້ທຳນວາຍ.
43004020	ບັນພະບຸລຸດຂອງພວກຂ້ານ້ອຍໄດ້ນະມັດສະການພຣະເຈົ້າເທິງພູໜ່ວຍນີ້, ແຕ່ພວກທ່ານວ່າ ສະຖານທີ່ຄວນນະມັດສະການ ກໍຄືນະຄອນເຢຣູຊາເລັມ.”
43004021	ພຣະເຢຊູເຈົ້າບອກນາງວ່າ, “ຈົ່ງເຊື່ອໃນເຮົາເທາະ ຄົງມີວັນໜຶ່ງ ພວກເຈົ້າຈະບໍ່ໄດ້ນະມັດສະການພຣະບິດາເຈົ້າຢູ່ເທິງພູນີ້ ຫລືທີ່ນະຄອນເຢຣູຊາເລັມ.
43004022	ຊຶ່ງພວກເຈົ້ານະມັດສະການນັ້ນ ພວກເຈົ້າບໍ່ຮູ້ຈັກ ແຕ່ພວກເຮົາຮູ້ດີວ່າ ພວກເຮົານະມັດສະການຜູ້ໃດ ເພາະຄວາມພົ້ນນັ້ນມາທາງຊາວຢິວ.
43004023	ແຕ່ເວລານັ້ນໃກ້ເຂົ້າມາ ແລະບັດນີ້ກໍມາເຖິງແລ້ວ ຄືເມື່ອຜູ້ທີ່ນະມັດສະການຢ່າງຖືກຕ້ອງ ຈະນະມັດສະການພຣະບິດາເຈົ້າດ້ວຍຈິດວິນຍານແລະຄວາມຈິງ ເພາະພຣະບິດາເຈົ້າຊອກຫາຄົນຢ່າງນັ້ນແຫລະ ນະມັດສະການພຣະອົງ.
43004024	ພຣະເຈົ້າຊົງເປັນພຣະວິນຍານ ແລະຜູ້ທີ່ນະມັດສະການພຣະອົງ ຕ້ອງນະມັດສະການດ້ວຍຈິດວິນຍານ ແລະຄວາມຈິງ.”
43004025	ຍິງຜູ້ນີ້ໄດ້ເວົ້າກັບພຣະເຢຊູເຈົ້າວ່າ, “ຂ້ານ້ອຍຮູ້ວ່າ ພຣະເມຊີອາ (ທີ່ເອີ້ນວ່າ ພຣະຄຣິດ)ຈະມາ ຖ້າພຣະອົງມາແລ້ວ ພຣະອົງຈະບອກທຸກສິ່ງແກ່ພວກຂ້ານ້ອຍ.”
43004026	ພຣະເຢຊູເຈົ້າໄດ້ບອກນາງວ່າ, “ເຮົາຜູ້ທີ່ກຳລັງເວົ້າກັບເຈົ້າຢູ່ນີ້ແຫລະ ຄືຜູ້ນັ້ນ.”
43004027	ໃນຂະນະນັ້ນ ພວກສາວົກຂອງພຣະອົງກໍມາເຖິງ ພວກເພິ່ນປະຫລາດໃຈທີ່ເຫັນພຣະເຢຊູເຈົ້າກຳລັງເວົ້າກັບແມ່ຍິງ, ແຕ່ບໍ່ມີຜູ້ໃດຖາມວ່າ, “ທ່ານຕ້ອງການຫຍັງ? ຫລືຖາມພຣະເຢຊູເຈົ້າວ່າ ເປັນຫຍັງພຣະອົງຈຶ່ງເວົ້າກັບນາງ?”
43004028	ຍິງຄົນນັ້ນໄດ້ປະໄຫນໍ້າຂອງຕົນ, ກັບຄືນເຂົ້າໄປໃນເມືອງ ແລະບອກຄົນທັງຫລາຍວ່າ,
43004029	“ຈົ່ງມາເບິ່ງຊາຍຜູ້ໜຶ່ງ ທີ່ບອກຂ້ອຍເຖິງທຸກໆສິ່ງທີ່ຂ້ອຍໄດ້ເຮັດມາແລ້ວ ຜູ້ນີ້ບໍ່ແມ່ນພຣະຄຣິດບໍ?”
43004030	ຄົນທັງຫລາຍຈຶ່ງພາກັນອອກຈາກເມືອງມາຫາພຣະອົງ.
43004031	ໃນຂະນະນັ້ນ ພວກສາວົກບອກພຣະອົງວ່າ, “ພຣະອາຈານ ຂໍເຊີນຮັບປະທານອາຫານສາເຖີດ.”
43004032	ແຕ່ພຣະອົງຕອບພວກເພິ່ນວ່າ, “ເຮົາມີອາຫານກິນທີ່ພວກເຈົ້າບໍ່ຮູ້.”
43004033	ພວກສາວົກຈຶ່ງເລີ່ມຖາມກັນວ່າ, “ມີຄົນເອົາອາຫານມາໃຫ້ເພິ່ນກິນບໍ?”
43004034	ພຣະເຢຊູເຈົ້າໄດ້ເວົ້າກັບພວກເພິ່ນວ່າ, “ອາຫານຂອງເຮົາແມ່ນການປະຕິບັດຕາມຄວາມປະສົງຂອງພຣະອົງ ຜູ້ທີ່ໄດ້ໃຊ້ເຮົາມາ ແລະເຮັດໃຫ້ວຽກງານຂອງພຣະອົງສຳເລັດ.
43004035	ເຈົ້າທັງຫລາຍເວົ້າວ່າ, ‘ອີກສີ່ເດືອນກໍຈະເຖິງລະດູກ່ຽວເຂົ້າບໍ່ແມ່ນບໍ?’ ນີ້ແຫລະ ເຮົາບອກພວກເຈົ້າວ່າ, ຈົ່ງເງີຍໜ້າເບິງທົ່ງນາ ເພາະເຂົ້າກໍເຫລືອງພໍກ່ຽວແລ້ວ
43004036	ຜູ້ທີ່ກ່ຽວເຂົ້າກໍກຳລັງຮັບຄ່າຈ້າງ ແລະຮວບຮວມເອົາຜົນລະປູກໄວ້ສຳລັບຊີວິດນິຣັນດອນ ເພື່ອທັງຜູ້ຫວ່ານ ແລະຜູ້ເກັບກ່ຽວຈະຊົມຊື່ນຍິນດີນຳກັນ.
43004037	ເພາະເຫດນີ້ແຫລະ ຄຳທີ່ວ່າ, ‘ຄົນໜຶ່ງຫວ່ານ ແລະຄົນໜຶ່ງເກັບກ່ຽວນັ້ນກໍເປັນຄວາມຈິງ.’
43004038	ເຮົາໄດ້ໃຊ້ເຈົ້າທັງຫລາຍໄປເກັບກ່ຽວ ອັນທີ່ເຈົ້າບໍ່ໄດ້ລົງແຮງເຮັດ ຄົນອື່ນໄດ້ລົງແຮງເຮັດໄວ້ ແລະພວກເຈົ້າເປັນຜູ້ທີ່ໄດ້ຮັບຜົນປະໂຫຍດ ຈາກການງານຂອງພວກເຂົາ.”
43004039	ຊາວຊາມາເຣຍເປັນຈຳນວນຫລວງຫລາຍໃນເມືອງນີ້ໄດ້ເຊື່ອໃນພຣະອົງ ເພາະຖ້ອຍຄຳທີ່ຍິງນັ້ນໄດ້ເປັນພະຍານວ່າ, “ເພິ່ນໄດ້ບອກຂ້ອຍກ່ຽວກັບທຸກໆສິ່ງທີ່ຂ້ອຍໄດ້ເຮັດມາ.”
43004040	ດັ່ງນັ້ນ ເມື່ອຊາວຊາມາເຣຍມາຫາພຣະອົງ ພວກເຂົາຈຶ່ງຂໍຮ້ອງໃຫ້ພຣະອົງຢູ່ກັບພວກເຂົາ ແລະພຣະອົງກໍຢູ່ທີ່ນັ້ນສອງວັນ.
43004041	ມີຄົນອື່ນອີກຈຳນວນຫລວງຫລາຍທີ່ໄດ້ຮັບເຊື່ອ ເພາະໄດ້ຍິນຖ້ອຍຄຳຂອງພຣະອົງ
43004042	ແລະ ພວກເຂົາໄດ້ເວົ້າກັບແມ່ຍິງຄົນນັ້ນວ່າ, “ບັດນີ້ ພວກເຮົາໄດ້ເຊື່ອ ບໍ່ແມ່ນຍ້ອນຄຳເວົ້າຂອງເຈົ້າ ແຕ່ຍ້ອນພວກເຮົາໄດ້ຍິນເພິ່ນເອງເວົ້າ ແລະພວກເຮົາກໍຮູ້ວ່າ ແມ່ນທ່ານຜູ້ນີ້ແທ້ ທີ່ເປັນພຣະຜູ້ໂຜດຊ່ວຍມະນຸດສະໂລກໃຫ້ພົ້ນ.”
43004043	ຫລັງຈາກສອງວັນຜ່ານໄປແລ້ວ ພຣະເຢຊູເຈົ້າໄດ້ສະເດັດອອກໄປຍັງແຂວງຄາລີເລ. (
43004044	ເພາະພຣະເຢຊູເຈົ້າເອງໄດ້ເປັນພະຍານວ່າ, ຜູ້ທຳນວາຍບໍ່ໄດ້ຮັບກຽດ ແລະຄວາມນັບຖືໃນບ້ານເມືອງຂອງຕົນ).
43004045	ເມື່ອພຣະອົງໄປຮອດແຂວງຄາລີເລແລ້ວ ຊາວຄາລີເລກໍຕ້ອນຮັບພຣະອົງ ເພາະພວກເຂົາກໍໄດ້ໄປໃນເທດສະການປັດສະຄາທີ່ນະຄອນເຢຣູຊາເລັມ ແລະ ເຫັນທຸກສິ່ງທີ່ພຣະອົງໄດ້ກະທຳໃນພິທີສະຫລອງນັ້ນເໝືອນກັນ.
43004046	ແລ້ວພຣະອົງກໍໄດ້ສະເດັດກັບຄືນໄປຍັງບ້ານການາແຂວງຄາລີເລອີກ ບ່ອນທີ່ພຣະອົງໄດ້ເຮັດໃຫ້ນໍ້າກາຍເປັນເຫລົ້າອະງຸ່ນ ມີລູກຊາຍຂອງຂ້າຣາຊການຄົນໜຶ່ງ ທີ່ເມືອງກາເປນາອູມກຳລັງປ່ວຍຢູ່.
43004047	ເມື່ອຂ້າຣາຊການຄົນນີ້ໄດ້ຍິນຂ່າວວ່າ ພຣະເຢຊູເຈົ້າໄດ້ສະເດັດອອກຈາກແຂວງຢູດາຍ ແລະມາຮອດແຂວງຄາລີເລແລ້ວ ເພິ່ນຈຶ່ງໄປຂໍຮ້ອງພຣະອົງ ໃຫ້ມາຮັກສາລູກຊາຍຂອງຕົນທີ່ໃກ້ຈະຕາຍ.
43004048	ພຣະເຢຊູເຈົ້າເວົ້າຕໍ່ເພິ່ນວ່າ, “ຖ້າເຈົ້າທັງຫລາຍບໍ່ເຫັນການອັດສະຈັນ ແລະໝາຍສຳຄັນ ພວກເຈົ້າກໍຈະບໍ່ເຊື່ອ.”
43004049	ຂ້າຣາຊການຜູ້ນັ້ນຕອບວ່າ, “ທ່ານເອີຍ ຂໍເຊີນທ່ານລົງໄປກ່ອນທີ່ລູກຂ້ານ້ອຍຈະຕາຍ.”
43004050	ພຣະເຢຊູເຈົ້າຈຶ່ງກ່າວແກ່ລາວວ່າ, “ຈົ່ງກັບຄືນເມືອສາ, ລູກຂອງເຈົ້າຍັງມີຊີວິດຢູ່.” ຊາຍຄົນນັ້ນໄດ້ເຊື່ອໃນຖ້ອຍຄຳຂອງພຣະເຢຊູເຈົ້າ ແລະລາກັບຄືນເມືອ.
43004051	ໃນຂະນະທີ່ລາວກຳລັງກັບຄືນເມືອນັ້ນ ພວກຄົນຮັບໃຊ້ໄດ້ອອກມາຕ້ອນຮັບ ແລະບອກຂ່າວໃຫ້ຮູ້ວ່າ ລູກຊາຍຂອງລາວຍັງມີຊີວິດຢູ່.
43004052	ລາວຈຶ່ງຖາມພວກເຂົາເຖິງເວລາທີ່ລູກຊາຍເລີ່ມມີອາການດີຂຶ້ນມາ, ພວກເຂົາຕອບວ່າ, “ລາວດີໄຂ້ມື້ວານນີ້ໃນເວລາບ່າຍໜຶ່ງໂມງ.”
43004053	ແລ້ວຜູ້ເປັນພໍ່ກໍຈື່ວ່າ ມັນກົງກັບເວລາທີ່ພຣະເຢຊູເຈົ້າໄດ້ກ່າວແກ່ຕົນວ່າ, ລູກຂອງເຈົ້າຍັງມີຊີວິດຢູ່. ດັ່ງນັ້ນ ລາວກັບທຸກຄົນໃນຄອບຄົວຂອງລາວຈຶ່ງໄດ້ເຊື່ອ.
43004054	ນີ້ເປັນການອັດສະຈັນຄັ້ງທີສອງ ທີ່ພຣະເຢຊູເຈົ້າໄດ້ກະທຳ ຫລັງຈາກທີ່ພຣະອົງໄດ້ຈາກແຂວງຢູດາຍໄປຍັງແຂວງຄາລີເລ.
43005001	ຫລັງຈາກນັ້ນ ກໍເຖິງເທດສະການຂອງຊາດຢິວ ແລະພຣະເຢຊູເຈົ້າກໍໄດ້ຂຶ້ນເມືອນະຄອນເຢຣູຊາເລັມ.
43005002	ໃນນະຄອນເຢຣູຊາເລັມໃກ້ແຄມປະຕູແກະມີສະນໍ້າໜ່ວຍໜຶ່ງ ຕາມພາສາເຮັບເຣີເອີ້ນສະນັ້ນວ່າ, ເບັດຊະທາ ທີ່ມີສາລາຫ້າຫລັງອ້ອມຢູ່.
43005003	ຕາມສາລາເຫລົ່ານັ້ນມີຄົນປ່ວຍນອນຄອຍຖ້າຢູ່ຢ່າງຫລວງຫລາຍເຊັ່ນ: ຄົນຕາບອດ, ຄົນຂາເສັ້ງ ແລະຄົນເປັນອົງຄະລີບ.
43005004	ພວກເຂົາລໍຖ້ານໍ້າເຟືອນ. ດ້ວຍວ່າ, ມີເທວະດາຕົນໜຶ່ງຂອງອົງພຣະຜູ້ເປັນເຈົ້າ ລົງມາກວນນໍ້າໃນສະນັ້ນເປັນຍາມ ແລະເມື່ອນໍ້າເຟືອນ ຜູ້ໃດລົງໄປໃນນໍ້າກ່ອນ ຜູ້ນັ້ນກໍຫາຍດີຈາກພະຍາດທີ່ຕົນເປັນຢູ່.
43005005	ໃນທີ່ນັ້ນ ມີຊາຍຄົນໜຶ່ງປ່ວຍໄດ້ສາມສິບແປດປີມາແລ້ວ,
43005006	ເມື່ອພຣະເຢຊູເຈົ້າເຫັນລາວນອນຢູ່ໃນບ່ອນນັ້ນ ພຣະອົງກໍຮູ້ວ່າ ລາວປ່ວຍເປັນເວລາດົນນານແລ້ວ. ດັ່ງນັ້ນ ພຣະອົງຈຶ່ງຖາມວ່າ, “ເຈົ້າຢາກຫາຍດີບໍ?”
43005007	ຄົນປ່ວຍນັ້ນຈຶ່ງຕອບວ່າ, “ທ່ານເອີຍ ບໍ່ມີຜູ້ໃດເອົາຂ້ານ້ອຍລົງໄປໃນສະນໍ້າຕອນທີ່ນໍ້າເຟືອນ ແລະເມື່ອຂ້ານ້ອຍກຳລັງຈະລົງໄປ ຄົນອື່ນກໍລົງໄປກ່ອນຂ້ານ້ອຍແລ້ວ.”
43005008	ພຣະເຢຊູເຈົ້າບອກລາວວ່າ, “ຈົ່ງລຸກຂຶ້ນ ແລະຍົກເອົາບ່ອນນອນຂອງເຈົ້າ ແລະຍ່າງໄປ.”
43005009	ໃນທັນໃດ ຊາຍຄົນນັ້ນກໍຫາຍດີພະຍາດ ລາວຈຶ່ງຍົກເອົາບ່ອນນອນຂອງຕົນແລ້ວຍ່າງໄປ. ວັນນັ້ນເປັນວັນຊະບາໂຕ
43005010	ດັ່ງນັ້ນ ເຈົ້າໜ້າທີ່ຢິວຈຶ່ງເວົ້າກັບຊາຍທີ່ດີພະຍາດນັ້ນວ່າ, “ວັນນີ້ເປັນວັນຊະບາໂຕ ການທີ່ເຈົ້າຍົກເອົາບ່ອນນອນຂອງເຈົ້າອອກໄປນັ້ນ ເປັນການຜິດກົດບັນຍັດ.”
43005011	ຊາຍນັ້ນຈຶ່ງຕອບວ່າ, “ຄົນທີ່ເຮັດໃຫ້ຂ້ານ້ອຍດີພະຍາດໄດ້ບອກຂ້ານ້ອຍວ່າ, ‘ຈົ່ງຍົກເອົາບ່ອນນອນຂອງເຈົ້າແລ້ວຍ່າງໄປ.’”
43005012	ພວກເຂົາຈຶ່ງຖາມຊາຍຄົນນັ້ນວ່າ, “ແມ່ນຜູ້ໃດທີ່ບອກເຈົ້າວ່າ, ‘ຈົ່ງຍົກເອົາບ່ອນນອນຂອງເຈົ້າແລ້ວຍ່າງໄປ?’”
43005013	ແຕ່ຊາຍທີ່ດີພະຍາດບໍ່ຮູ້ວ່າແມ່ນຜູ້ໃດ. ດ້ວຍວ່າ, ພຣະເຢຊູເຈົ້າໄດ້ໜີໄປແລ້ວເພາະວ່າບ່ອນນັ້ນມີຄົນຫລາຍ.
43005014	ພາຍຫລັງມາ ພຣະເຢຊູເຈົ້າໄດ້ພົບຊາຍຄົນນັ້ນໃນພຣະວິຫານ ແລ້ວພຣະອົງຈຶ່ງບອກລາວວ່າ, “ເຈົ້າດີພະຍາດແລ້ວ ຢ່າສູ່ເຮັດບາບອີກຕໍ່ໄປ ຢ້ານວ່າຈະມີເຫດຮ້າຍຫລາຍກວ່ານັ້ນເກີດຂຶ້ນກັບເຈົ້າ.”
43005015	ແລ້ວຊາຍຄົນນັ້ນກໍໄປບອກພວກຢິວວ່າ ແມ່ນພຣະເຢຊູເຈົ້າທີ່ເຮັດໃຫ້ຕົນດີພະຍາດ.
43005016	ເຫດສະນັ້ນ ພວກຢິວຈຶ່ງໄດ້ຂົ່ມເຫັງພຣະເຢຊູເຈົ້າ ເພາະພຣະອົງໄດ້ຊົງກະທຳໃນວັນຊະບາໂຕ.
43005017	ແຕ່ພຣະເຢຊູເຈົ້າໄດ້ກ່າວຕໍ່ພວກເຂົາວ່າ, “ພຣະບິດາເຈົ້າຂອງເຮົາຍັງກະທຳກິດຈະການຈົນເຖິງດຽວນີ້ ແລະເຮົາກໍເຮັດການນັ້ນເໝືອນກັນ.”
43005018	ຍ້ອນຖ້ອຍຄຳນັ້ນ ຈຶ່ງເຮັດໃຫ້ພວກຢິວຊອກຫາໂອກາດທີ່ຈະຂ້າພຣະອົງເສຍ ບໍ່ແມ່ນແຕ່ພຣະອົງລະເມີດກົດຂອງວັນຊະບາໂຕເທົ່ານັ້ນ ແຕ່ຍັງໄດ້ເອີ້ນພຣະເຈົ້າວ່າ ເປັນພຣະບິດາເຈົ້າຂອງຕົນ ຊຶ່ງເປັນການເຮັດໃຫ້ພຣະອົງເອງສະເໝີກັນກັບພຣະເຈົ້າ.
43005019	ພຣະເຢຊູເຈົ້າໄດ້ຕອບ ແລະກ່າວກັບພວກເຂົາວ່າ, “ເຮົາບອກພວກເຈົ້າຕາມຄວາມຈິງວ່າ ພຣະບຸດຈະເຮັດສິ່ງໜຶ່ງສິ່ງໃດໂດຍຕົນເອງບໍ່ໄດ້ ນອກຈາກໄດ້ເຫັນພຣະບິດາເຈົ້າເຮັດ ສິ່ງທີ່ພຣະບິດາເຈົ້າເຮັດພຣະບຸດກໍເຮັດເໝືອນກັນ.
43005020	ດ້ວຍວ່າ, ພຣະບິດາຮັກພຣະບຸດ ແລະສຳແດງໃຫ້ພຣະບຸດເຫັນທຸກສິ່ງ ທີ່ພຣະອົງເອງກະທຳຢູ່ ພຣະອົງຈະສຳແດງໃຫ້ພຣະບຸດເຮັດສິ່ງຍິ່ງໃຫຍ່ກວ່ານັ້ນອີກ ຊຶ່ງພວກເຈົ້າຈະອັດສະຈັນໃຈໃນສິ່ງເຫຼົ່ານັ້ນ.
43005021	ພຣະບິດາເຈົ້າບັນດານໃຫ້ຄົນທີ່ຕາຍແລ້ວ ເປັນຄືນມາສູ່ຊີວິດສັນໃດ ຖ້າພຣະບຸດຢາກໃຫ້ຊີວິດແກ່ຜູ້ໃດ ກໍຈະເຮັດສັນນັ້ນເໝືອນກັນ.
43005022	ເພາະວ່າ ພຣະບິດາເຈົ້າເອງບໍ່ຕັດສິນຜູ້ໃດຜູ້ໜຶ່ງ, ແຕ່ພຣະອົງໄດ້ມອບການພິພາກສາທັງໝົດໃຫ້ແກ່ພຣະບຸດ
43005023	ເພື່ອຄົນທັງປວງຈະຖວາຍກຽດແກ່ພຣະບຸດ ເໝືອນດັ່ງທີ່ພວກເຂົາໄດ້ຖວາຍກຽດແກ່ພຣະບິດາເຈົ້າ ຜູ້ທີ່ບໍ່ຖວາຍກຽດແກ່ພຣະບຸດ ຜູ້ນັ້ນກໍບໍ່ຖວາຍກຽດແກ່ພຣະບິດາເຈົ້າ ຜູ້ທີ່ໄດ້ໃຊ້ພຣະບຸດມາ.
43005024	ເຮົາບອກເຈົ້າທັງຫລາຍຕາມຄວາມຈິງວ່າ, ຜູ້ທີ່ຟັງຄຳເວົ້າຂອງເຮົາ ແລະວາງໃຈເຊື່ອໃນພຣະອົງຜູ້ທີ່ໃຊ້ເຮົາມາ ຜູ້ນັ້ນກໍມີຊີວິດນິຣັນດອນ ແລະຈະບໍ່ເຂົ້າໃນການພິພາກສາ ແຕ່ໄດ້ຜ່ານພົ້ນຈາກຄວາມຕາຍເຂົ້າສູ່ຊີວິດແລ້ວ.
43005025	ເຮົາບອກພວກເຈົ້າຕາມຄວາມຈິງວ່າ, ເວລານັ້ນໃກ້ເຂົ້າມາ ແລະກໍມາເຖິງແລ້ວ ຄືເມື່ອຜູ້ຕາຍແລ້ວ ຈະໄດ້ຍິນສຽງພຣະບຸດຂອງພຣະເຈົ້າ ແລະບັນດາຜູ້ທີ່ໄດ້ຍິນກໍຈະມີຊີວິດ.
43005026	ພຣະບິດາເຈົ້າມີຊີວິດໃນພຣະອົງເອງສັນໃດ ພຣະອົງກໍໄດ້ໃຫ້ພຣະບຸດມີຊີວິດໃນພຣະອົງເອງສັນນັ້ນ.
43005027	ຝ່າຍພຣະບິດາເຈົ້າໃຫ້ພຣະບຸດມີສິດອຳນາດພິພາກສາ ກໍເພາະພຣະອົງເປັນບຸດມະນຸດ.
43005028	ຢ່າປະຫລາດໃຈໃນເລື່ອງນີ້ເລີຍ ເພາະຈະເຖິງເວລາທີ່ບັນດາຄົນທີ່ຢູ່ໃນຂຸມຝັງສົບ ຈະໄດ້ຍິນສຽງຂອງພຣະອົງ
43005029	ແລະ ຈະໄດ້ອອກມາ ບັນດາຜູ້ທີ່ເຮັດການດີ ກໍຄືນມາສູ່ຊີວິດ, ແຕ່ບັນດາຜູ້ທີ່ເຮັດການຊົ່ວ ກໍຄືນມາສູ່ການພິພາກສາ.”
43005030	“ເຮົາເຮັດສິ່ງໜຶ່ງສິ່ງໃດຕາມລຳພັງໃຈຂອງເຮົາເອງບໍ່ໄດ້ ເຮົາຕັດສິນຕາມທີ່ພຣະເຈົ້າບອກເຮົາເທົ່ານັ້ນ ແລະການຕັດສິນຂອງເຮົາກໍຍຸດຕິທຳ ເພາະເຮົາບໍ່ໄດ້ພະຍາຍາມເຮັດຕາມໃຈຂອງເຮົາເອງ ແຕ່ເຮັດຕາມໃຈຂອງພຣະອົງຜູ້ທີ່ໄດ້ໃຊ້ເຮົາມາ.”
43005031	“ຖ້າເຮົາເປັນພະຍານໃຫ້ຕົວເຮົາເອງ ຄຳພະຍານຂອງເຮົາກໍບໍ່ເປັນຄວາມຈິງ.
43005032	ມີຜູ້ໜຶ່ງອີກທີ່ເປັນພະຍານໃຫ້ແກ່ເຮົາ ແລະເຮົາກໍຮູ້ວ່າຄຳພະຍານຂອງຜູ້ນັ້ນກ່ຽວກັບເຮົາກໍເປັນຄວາມຈິງ.
43005033	ເຈົ້າທັງຫລາຍໄດ້ໃຊ້ຄົນໄປຫາໂຢຮັນ ແລະໂຢຮັນໄດ້ເປັນພະຍານໃນເລື່ອງຂອງຄວາມຈິງ.
43005034	ແຕ່ຝ່າຍເຮົາ, ເຮົາບໍ່ໄດ້ຮັບຄຳພະຍານຈາກມະນຸດ ເຮົາເວົ້າສິ່ງເຫລົ່ານີ້ກໍເພື່ອວ່າພວກເຈົ້າຈະໄດ້ລອດພົ້ນ.
43005035	ໂຢຮັນເປັນດັ່ງໂຄມໄຟທີ່ໃຕ້ສ່ອງແສງສະຫວ່າງຢູ່ ເຈົ້າທັງຫລາຍໄດ້ຊື່ນຊົມຍິນດີກັບແສງສະຫວ່າງຂອງລາວນັ້ນພຽງຊົ່ວຄາວ.
43005036	ແຕ່ເຮົາມີຄຳພະຍານທີ່ສຳຄັນກວ່າຄຳພະຍານຂອງໂຢຮັນອີກຄື: ວຽກງານທີ່ພຣະບິດາເຈົ້າໄດ້ມອບແກ່ເຮົາເພື່ອເຮັດໃຫ້ສຳເລັດ ແມ່ນງານທີ່ເຮົາເຮັດຢູ່ດຽວນີ້ແຫລະ ທີ່ເປັນພະຍານໃຫ້ແກ່ເຮົາວ່າພຣະບິດາເຈົ້າໄດ້ໃຊ້ເຮົາມາ.
43005037	ຝ່າຍພຣະບິດາເຈົ້າຜູ້ທີ່ໃຊ້ເຮົາມາ ກໍເປັນພະຍານໃຫ້ເຮົາ ເຈົ້າທັງຫລາຍບໍ່ເຄີຍໄດ້ຍິນສຽງຂອງພຣະອົງ ແລະບໍ່ເຄີຍເຫັນຮູບຮ່າງຂອງພຣະອົງຈັກເທື່ອ.
43005038	ເຈົ້າທັງຫລາຍບໍ່ມີຖ້ອຍຄຳຂອງພຣະອົງໄວ້ໃນໃຈ. ດ້ວຍວ່າ, ເຈົ້າທັງຫລາຍບໍ່ເຊື່ອໃນຜູ້ທີ່ພຣະອົງໄດ້ໃຊ້ມານັ້ນ.
43005039	ເຈົ້າທັງຫລາຍຄົ້ນຫາໃນພຣະຄຳພີ ເພາະຄິດວ່າຈະພົບຊີວິດນິຣັນດອນ ແມ່ນພຣະຄຳພີນີ້ແຫລະ ທີ່ເປັນພະຍານໃຫ້ເຮົາ,
43005040	ແຕ່ເຖິງປານນັ້ນ ເຈົ້າທັງຫລາຍກໍຍັງບໍ່ຢາກມາຫາເຮົາເພື່ອຈະໄດ້ຊີວິດ.”
43005041	“ເຮົາບໍ່ຕ້ອງການຮັບເອົາກຽດຕິຍົດ ຄຳຊົມເຊີຍຈາກມະນຸດ.
43005042	ແຕ່ເຮົາຮູ້ວ່າ ເຈົ້າທັງຫລາຍບໍ່ມີຄວາມຮັກຂອງພຣະເຈົ້າໃນໃຈເລີຍ.
43005043	ເຮົາໄດ້ມາໃນພຣະນາມພຣະບິດາເຈົ້າຂອງເຮົາ ແລະເຈົ້າທັງຫລາຍກໍບໍ່ຕ້ອນຮັບເຮົາ, ແຕ່ເມື່ອຄົນອື່ນມາໃນນາມຊື່ຂອງຕົນເອງ ພວກເຈົ້າກໍຕ້ອນຮັບຜູ້ນັ້ນ
43005044	ແລ້ວເຈົ້າທັງຫລາຍຈະເຊື່ອໄດ້ຢ່າງໃດ? ເຈົ້າທັງຫລາຍມັກຮັບເອົາກຽດຕິຍົດຈາກມະນຸດດ້ວຍກັນ, ແຕ່ບໍ່ຊອກຫາກຽດຕິຍົດຈາກຜູ້ທີ່ເປັນພຣະເຈົ້າແຕ່ອົງດຽວ,
43005045	ຢ່າຄິດວ່າ ເຮົາຟ້ອງເຈົ້າທັງຫລາຍຕໍ່ພຣະບິດາເຈົ້າ ມີຜູ້ຟ້ອງພວກເຈົ້າແລ້ວ ຄືໂມເຊ ຜູ້ຊຶ່ງພວກເຈົ້າມອບຄວາມຫວັງນຳນັ້ນ.
43005046	ຖ້າເຈົ້າທັງຫລາຍເຊື່ອໃນໂມເຊຢ່າງແທ້ຈິງ ພວກເຈົ້າກໍຄົງຈະເຊື່ອໃນເຮົາແລ້ວເໝືອນກັນ ເພາະໂມເຊໄດ້ຂຽນໄວ້ກ່ຽວກັບເລື່ອງເຮົາ.
43005047	ໃນເມື່ອເຈົ້າທັງຫລາຍບໍ່ເຊື່ອເລື່ອງທີ່ໂມເຊຂຽນແລ້ວ ພວກເຈົ້າຈະເຊື່ອຄຳເວົ້າຂອງເຮົາໄດ້ຢ່າງໃດ?”
43006001	ຫລັງຈາກນັ້ນ ພຣະເຢຊູເຈົ້າໄດ້ສະເດັດຂ້າມທະເລສາບຄາລີເລ (ມີຊື່ອີກວ່າທະເລຕີເບເຣຍ).
43006002	ປະຊາຊົນຫລວງຫລາຍໄດ້ຕິດຕາມພຣະອົງໄປ ເພາະພວກເຂົາເຫັນການອັດສະຈັນ ທີ່ພຣະອົງໄດ້ຊົງໂຜດຄົນເຈັບໄຂ້ໄດ້ປ່ວຍ.
43006003	ພຣະເຢຊູເຈົ້າໄດ້ສະເດັດຂຶ້ນໄປເທິງພູເຂົາ ແລະນັ່ງລົງກັບພວກສາວົກຂອງພຣະອົງ.
43006004	ຂະນະນັ້ນ ເທດສະການປັດສະຄາຂອງຊາວຢິວໃກ້ຈະມາເຖິງແລ້ວ.
43006005	ພຣະເຢຊູເຈົ້າຫລຽວໄປເຫັນປະຊາຊົນໝູ່ໃຫຍ່ກຳລັງມາຫາພຣະອົງ ພຣະອົງເວົ້າຕໍ່ຟີລິບວ່າ, “ພວກເຮົາຈະຊື້ອາຫານຢູ່ໃສໃຫ້ຄົນເຫລົ່ານີ້ກິນ?” (
43006006	ພຣະເຢຊູເຈົ້າເວົ້າເຊັ່ນນັ້ນ ກໍເພື່ອຢາກຈະລອງໃຈຟີລິບ ເພາະພຣະອົງຮູ້ແລ້ວວ່າ ຈະເຮັດຢ່າງໃດ).
43006007	ຟີລິບຕອບພຣະອົງວ່າ, “ແມ່ນແຕ່ເງິນສອງຮ້ອຍຫລຽນ ຊື້ອາຫານໃຫ້ຄົນເຫລົ່ານີ້ກິນຜູ້ລະໜ້ອຍກໍຍັງບໍ່ພໍ.”
43006008	ສາວົກຄົນໜຶ່ງຊື່ວ່າ ອັນເດອາ ຜູ້ທີ່ເປັນນ້ອງຊາຍຂອງຊີໂມນເປໂຕເວົ້າວ່າ,
43006009	“ຢູ່ທີ່ນີ້ມີເດັກນ້ອຍຄົນໜຶ່ງ ທີ່ມີເຂົ້າຈີ່ຫ້າກ້ອນເຮັດດ້ວຍແປ້ງເຂົ້າຝ້າງ ແລະ ປາສອງໂຕ, ແຕ່ຈະບໍ່ພໍສຳລັບຄົນເຫລົ່ານີ້ທັງໝົດດອກ.”
43006010	ພຣະເຢຊູເຈົ້າສັ່ງວ່າ, “ຈົ່ງບອກໃຫ້ປະຊາຊົນນັ່ງລົງ.” (ໃນບ່ອນນີ້ມີຫຍ້າຫລາຍ) ສະນັ້ນ ປະຊາຊົນທັງໝົດຈຶ່ງນັ່ງລົງ ນັບແຕ່ຜູ້ຊາຍມີຢູ່ປະມານຫ້າພັນຄົນ.
43006011	ພຣະເຢຊູເຈົ້າຊົງຈັບເອົາເຂົ້າຈີ່ຂຶ້ນມາ ເມື່ອໂມທະນາຂອບພຣະຄຸນພຣະເຈົ້າແລ້ວ ຈຶ່ງໃຫ້ສາວົກແຈກຢາຍແກ່ຄົນທີ່ນັ່ງໃນທີ່ນັ້ນ ສ່ວນປາ ພຣະອົງໄດ້ເຮັດຢ່າງດຽວກັນ ໄດ້ແຈກຕາມທີ່ພວກເຂົາຕ້ອງການ.
43006012	ເມື່ອທຸກຄົນກິນອີ່ມແລ້ວ ພຣະອົງໄດ້ບອກພວກສາວົກຂອງພຣະອົງວ່າ, “ຈົ່ງເກັບເອົາຈຳນວນທີ່ເຫລືອນັ້ນ ຢ່າໃຫ້ມີອັນໃດເສຍໄປ.”
43006013	ພວກເຂົາໄດ້ເກັບເອົາຈຳນວນເຂົ້າຈີ່ເຮັດຈາກແປ້ງເຂົ້າຝ້າງ ທີ່ເຫລືອຈາກປະຊາຊົນໄດ້ກິນແລ້ວນັ້ນ ທັງໝົດໄດ້ສິບສອງກະບຸງ.
43006014	ເມື່ອຄົນທັງຫລາຍໄດ້ເຫັນການອັດສະຈັນ ທີ່ພຣະອົງເຮັດ ພວກເຂົາຈຶ່ງເວົ້າວ່າ, “ແນ່ນອນຜູ້ນີ້ຕ້ອງແມ່ນຜູ້ທຳນວາຍ ທີ່ຕ້ອງກຳນົດວ່າຈະມາໃນໂລກນີ້.”
43006015	ເມື່ອພຣະເຢຊູເຈົ້າຮູ້ວ່າ, ພວກເຂົາກຳລັງຈະມາຈັບເອົາພຣະອົງໄປແຕ່ງຕັ້ງໃຫ້ເປັນກະສັດຂອງພວກເຂົາ. ດັ່ງນັ້ນ ພຣະອົງຈຶ່ງສະເດັດຂຶ້ນໄປເທິງພູເຂົາອີກ ໂດຍລຳພັງແຕ່ຜູ້ດຽວ.
43006016	ເມື່ອຄໍ່າມາ ພວກສາວົກຂອງພຣະອົງໄດ້ລົງໄປຍັງທະເລສາບ
43006017	ແລະ ຂີ່ເຮືອຂ້າມຟາກສູ່ເມືອງກາເປນາອູມ.
43006018	ເມື່ອມືດແລ້ວ ພຣະເຢຊູເຈົ້າກໍຍັງບໍ່ທັນໄປຫາພວກເພິ່ນເທື່ອ ໃນເວລານັ້ນລົມພັດມາຢ່າງແຮງຈົນເຮັດໃຫ້ນໍ້າທະເລປັ່ນປ່ວນ.
43006019	ພວກສາວົກພາຍເຮືອໄປປະມານຫ້າຫລືຫົກກິໂລແມັດ ພວກເພິ່ນກໍເຫັນພຣະເຢຊູເຈົ້າຍ່າງເທິງໜ້ານໍ້າມາຫາເຮືອຂອງພວກຕົນ ແລະພວກເພິ່ນມີຄວາມສະທ້ານຢ້ານກົວທີ່ສຸດ.
43006020	ແລ້ວພຣະເຢຊູເຈົ້າກໍກ່າວກັບພວກເພິ່ນວ່າ, “ຢ່າສູ່ຢ້ານ ແມ່ນເຮົາເອງ”
43006021	ສະນັ້ນ ພວກເພິ່ນຈຶ່ງເຊີນພຣະອົງຂຶ້ນໄປໃນເຮືອ ແລ້ວທັນໃດນັ້ນ ເຮືອກໍເຖິງຝັ່ງບ່ອນທີ່ພວກເພິ່ນມຸ່ງໜ້າໄປນັ້ນ.
43006022	ມື້ຕໍ່ມາ ປະຊາຊົນທີ່ຍັງຢູ່ຟາກທະເລສາບເບື້ອງນັ້ນ ເຫັນວ່າວັນກ່ອນມີເຮືອຢູ່ໃນບ່ອນນັ້ນພຽງແຕ່ລຳດຽວ ພວກເຂົາຮູ້ວ່າພຣະເຢຊູເຈົ້າບໍ່ໄດ້ຂີ່ເຮືອລຳນັ້ນ ມີແຕ່ພວກສາວົກຂີ່ຂ້າມໄປເທົ່ານັ້ນ.
43006023	ແຕ່ມີເຮືອລຳອື່ນ ຊຶ່ງມາຈາກຕີເບເຣຍມາຈອດຢູ່ໃກ້ກັບບ່ອນທີ່ພວກເຂົາກິນເຂົ້າຈີ່ ຫລັງຈາກທີ່ອົງພຣະຜູ້ເປັນເຈົ້າໄດ້ໂມທະນາຂອບພຣະຄຸນແລ້ວນັ້ນ.
43006024	ເມື່ອປະຊາຊົນເຫັນວ່າ ພຣະເຢຊູເຈົ້າບໍ່ຢູ່ໃນທີ່ນັ້ນ ແລະພວກສາວົກຂອງພຣະອົງກໍບໍ່ຢູ່ທີ່ນັ້ນເໝືອນກັນ ພວກເຂົາຈຶ່ງຂີ່ເຮືອໄປທີ່ເມືອງກາເປນາອູມ ເພື່ອຊອກຫາພຣະເຢຊູເຈົ້າ.
43006025	ເມື່ອປະຊາຊົນພົບພຣະເຢຊູເຈົ້າຢູ່ທາງຟາກທະເລສາບເບື້ອງນັ້ນແລ້ວ ພວກເຂົາຈຶ່ງຖາມພຣະອົງວ່າ, “ພຣະອາຈານ ທ່ານມາຮອດພີ້ຕັ້ງແຕ່ເວລາໃດ?”
43006026	ພຣະເຢຊູເຈົ້າຊົງຕອບພວກເຂົາວ່າ, “ເຮົາບອກພວກເຈົ້າຕາມຄວາມຈິງວ່າ ພວກເຈົ້າຊອກຫາເຮົາ ບໍ່ແມ່ນຍ້ອນໄດ້ເຫັນການອັດສະຈັນ ແຕ່ຍ້ອນໄດ້ກິນເຂົ້າຈີ່ອີ່ມ.
43006027	ຢ່າພະຍາຍາມຫາອາຫານທີ່ເສຍໄປ ແຕ່ຈົ່ງຫາອາຫານທີ່ຕັ້ງໝັ້ນຢູ່ ຄືອາຫານສຳລັບຊີວິດນິຣັນດອນ ອາຫານນີ້ແມ່ນບຸດມະນຸດທີ່ຈະໃຫ້ແກ່ພວກເຈົ້າ ເພາະແມ່ນພຣະອົງນີ້ແຫລະ ທີ່ພຣະເຈົ້າຄືພຣະບິດາເຈົ້າໄດ້ປະທັບຕາໝາຍໄວ້ແລ້ວ.”
43006028	ພວກເຂົາຖາມພຣະອົງວ່າ, “ພວກຂ້ານ້ອຍຈະຕ້ອງເຮັດແນວໃດ ຈຶ່ງຈະເຮັດການງານຂອງພຣະເຈົ້າໄດ້?”
43006029	ພຣະເຢຊູເຈົ້າຊົງຕອບພວກເຂົາວ່າ, “ອັນນີ້ແມ່ນງານຂອງພຣະເຈົ້າ ຄືໃຫ້ເຈົ້າທັງຫລາຍໄດ້ເຊື່ອໃນຜູ້ທີ່ພຣະເຈົ້າໃຊ້ມາ.”
43006030	ພວກເຂົາຈຶ່ງຖາມພຣະອົງວ່າ, “ຖ້າດັ່ງນັ້ນ ມີການອັດສະຈັນອັນໃດທີ່ທ່ານຈະເຮັດ ເພື່ອພວກຂ້ານ້ອຍຈະໄດ້ເຫັນ ແລະຈະໄດ້ເຊື່ອໃນທ່ານ? ທ່ານຈະເຮັດຫຍັງແດ່?
43006031	ປູ່ຍ່າຕາຍາຍຂອງພວກຂ້ານ້ອຍໄດ້ກິນມານາໃນຖິ່ນແຫ້ງແລ້ງກັນດານ ດັ່ງມີຄຳຂຽນໄວ້ໃນພຣະຄຳພີວ່າ, ‘ພຣະເຈົ້າໄດ້ໃຫ້ອາຫານຈາກສະຫວັນແກ່ພວກເພິ່ນກິນ.’”
43006032	ພຣະເຢຊູເຈົ້າຊົງຕອບພວກເຂົາວ່າ, “ເຮົາບອກພວກເຈົ້າຕາມຄວາມຈິງວ່າ ອາຫານທີ່ມາຈາກສະຫວັນນັ້ນ ບໍ່ແມ່ນໂມເຊເອົາໃຫ້ພວກເຈົ້າ ແມ່ນພຣະບິດາເຈົ້າຂອງເຮົາ ທີ່ເອົາອາຫານອັນແທ້ ຈາກສະຫວັນໃຫ້ແກ່ພວກເຈົ້າ.
43006033	ດ້ວຍວ່າ, ອາຫານທີ່ພຣະເຈົ້າໃຫ້ນັ້ນ ຄືທ່ານຜູ້ທີ່ລົງມາຈາກສະຫວັນ ແລະປະທານຊີວິດໃຫ້ແກ່ໂລກ.”
43006034	ພວກເຂົາຈຶ່ງເວົ້າກັບພຣະອົງວ່າ, “ພຣະອົງເຈົ້າເອີຍ ຈົ່ງໂຜດໃຫ້ອາຫານນັ້ນແກ່ພວກຂ້ານ້ອຍຢູ່ເລື້ອຍໆແດ່ທ້ອນ.”
43006035	ພຣະເຢຊູເຈົ້າຊົງຕອບພວກເຂົາວ່າ, “ເຮົາເປັນອາຫານທິບແຫ່ງຊີວິດ ຜູ້ທີ່ມາຫາເຮົາຈະບໍ່ຢາກເຂົ້າຈັກເທື່ອ ແລະຜູ້ທີ່ເຊື່ອໃນເຮົາກໍຈະບໍ່ຫິວນໍ້າຈັກເທື່ອ.
43006036	ເຮົາບອກພວກເຈົ້າແລ້ວວ່າ, ພວກເຈົ້າໄດ້ເຫັນເຮົາແລ້ວ ແຕ່ພວກເຈົ້າກໍຍັງບໍ່ເຊື່ອ.
43006037	ສິ່ງສາລະພັດທີ່ພຣະບິດາເຈົ້າມອບໃຫ້ແກ່ເຮົາ ກໍຈະມາຫາເຮົາ ແລະຜູ້ທີ່ມາຫາເຮົາ ເຮົາຈະບໍ່ຖິ້ມອອກໄປນອກຈັກເທື່ອ
43006038	ເພາະເຮົາໄດ້ລົງມາຈາກສະຫວັນ ບໍ່ແມ່ນເພື່ອເຮັດຕາມໃຈຂອງຕົນເອງ ແຕ່ເພື່ອເຮັດຕາມຄວາມປະສົງຂອງພຣະອົງຜູ້ທີ່ໄດ້ໃຊ້ເຮົາມາ.
43006039	ອັນນີ້ແຫລະ ແມ່ນຄວາມປະສົງຂອງພຣະອົງຜູ້ທີ່ໄດ້ຊົງໃຊ້ເຮົາມາ ຄືຄົນທັງຫລາຍທີ່ພຣະອົງໄດ້ມອບໃຫ້ແກ່ເຮົານັ້ນ ເຮົາຈະບໍ່ໃຫ້ເສຍຈັກຄົນ ແຕ່ເພື່ອໃຫ້ເຂົາທຸກຄົນເປັນຄືນມາສູ່ຊີວິດໃນວັນສຸດທ້າຍ.
43006040	ດ້ວຍວ່າ, ນີ້ແຫລະ ແມ່ນຄວາມປະສົງພຣະບິດາເຈົ້າຂອງເຮົາ ຄືໃຫ້ທຸກຄົນທີ່ເຫັນພຣະບຸດ ແລະເຊື່ອໃນພຣະອົງນັ້ນມີຊີວິດນິຣັນດອນ ແລະເຮົາຈະໃຫ້ຜູ້ນັ້ນເປັນຄືນມາສູ່ຊີວິດໃນວັນສຸດທ້າຍ.”
43006041	ດັ່ງນັ້ນ ພວກຢິວຈຶ່ງພາກັນຈົ່ມໃຫ້ພຣະອົງຍ້ອນພຣະອົງໄດ້ກ່າວວ່າ ເຮົາເປັນອາຫານທີ່ລົງມາຈາກສະຫວັນ.
43006042	ພວກເຂົາໄດ້ເວົ້າວ່າ, “ຜູ້ນີ້ເປັນລູກຊາຍຂອງໂຢເຊັບບໍ່ແມ່ນບໍ? ພວກເຮົາຮູ້ຈັກພໍ່ແມ່ຂອງລາວດີ ດ້ວຍເຫດໃດຄົນນີ້ຈຶ່ງເວົ້າວ່າ, ‘ເຮົາລົງມາຈາກສະຫວັນ?’”
43006043	ພຣະເຢຊູເຈົ້າຊົງຕອບພວກເຂົາວ່າ, “ພວກເຈົ້າຢ່າພາກັນຈົ່ມເທາະ
43006044	ບໍ່ມີຜູ້ໃດມາຫາເຮົາໄດ້ ນອກຈາກພຣະບິດາເຈົ້າຜູ້ທີ່ໄດ້ໃຊ້ເຮົາມາ ຊັກນຳຜູ້ນັ້ນມາຫາເຮົາ ແລະເຮົາຈະໃຫ້ລາວເປັນຄືນມາສູ່ຊີວິດໃນວັນສຸດທ້າຍ.
43006045	ໃນໜັງສືທຳນວາຍມີຄຳຂຽນໄວ້ວ່າ, ‘ມະນຸດທຸກຄົນຈະໄດ້ຮັບຄຳສັ່ງສອນຈາກພຣະເຈົ້າ’ ທຸກຄົນທີ່ໄດ້ຍິນສຽງພຣະບິດາຂອງເຮົາ ແລະໄດ້ຮຽນຮູ້ຈາກພຣະອົງກໍມາຫາເຮົາ.
43006046	ບໍ່ມີຜູ້ໃດໄດ້ເຫັນພຣະບິດາເຈົ້າ ນອກຈາກຜູ້ທີ່ມາຈາກພຣະເຈົ້າ ແມ່ນພຣະອົງນັ້ນແຫລະ ທີ່ໄດ້ເຫັນພຣະບິດາເຈົ້າ.
43006047	ເຮົາບອກເຈົ້າທັງຫລາຍຕາມຄວາມຈິງວ່າ, ຜູ້ທີ່ເຊື່ອໃນເຮົາກໍມີຊີວິດນິຣັນດອນ.
43006048	ເຮົາເປັນອາຫານແຫ່ງຊີວິດ.
43006049	ປູ່ຍ່າຕາຍາຍຂອງພວກເຈົ້າໄດ້ກິນມານາໃນຖິ່ນແຫ້ງແລ້ງກັນດານ ແລະພວກເຂົາໄດ້ຕາຍໄປ.
43006050	ນີ້ແຫລະ ເປັນອາຫານທີ່ລົງມາຈາກສະຫວັນ ເພື່ອຜູ້ທີ່ກິນແລ້ວຈະບໍ່ຕາຍ.
43006051	ເຮົາເປັນອາຫານແຫ່ງຊີວິດ ທີ່ໄດ້ລົງມາຈາກສະຫວັນ ຖ້າຜູ້ໃດກິນອາຫານນີ້ແລ້ວ ຜູ້ນັ້ນຈະມີຊີວິດນິຣັນດອນ ແຕ່ອາຫານທີ່ເຮົາຈະໃຫ້ນັ້ນ ແມ່ນເນື້ອກາຍຂອງເຮົາເອງ ຊຶ່ງເຮົາໃຫ້ເພື່ອວ່າໂລກຈະໄດ້ມີຊີວິດຢູ່.”
43006052	ຄຳເວົ້າຂອງພຣະເຢຊູເຈົ້າເຮັດໃຫ້ຊາວຢິວເກີດຜິດຖຽງກັນ ພວກເຂົາໄດ້ຖາມກັນວ່າ, “ຄົນນີ້ຈະເອົາເນື້ອກາຍຂອງຕົນໃຫ້ພວກເຮົາກິນໄດ້ຢ່າງໃດ?”
43006053	ພຣະເຢຊູເຈົ້າໄດ້ກ່າວຕໍ່ພວກເຂົາວ່າ, “ເຮົາບອກພວກເຈົ້າຕາມຄວາມຈິງວ່າ ຖ້າພວກເຈົ້າບໍ່ກິນເນື້ອກາຍ ແລະບໍ່ດື່ມເລືອດຂອງບຸດມະນຸດແລ້ວ ເຈົ້າກໍຈະບໍ່ມີຊີວິດໃນພວກເຈົ້າເອງ.
43006054	ຜູ້ທີ່ກິນເນື້ອກາຍຂອງເຮົາ ແລະດື່ມເລືອດຂອງເຮົາ ກໍມີຊີວິດນິຣັນດອນ ແລະເຮົາຈະໃຫ້ຜູ້ນັ້ນ ເປັນຄືນມາສູ່ຊີວິດໃນວັນສຸດທ້າຍ.
43006055	ດ້ວຍວ່າ, ເນື້ອກາຍຂອງເຮົາເປັນອາຫານອັນແທ້ ແລະເລືອດຂອງເຮົາກໍເປັນເຄື່ອງດື່ມອັນແທ້.
43006056	ຜູ້ທີ່ກິນເນື້ອກາຍຂອງເຮົາແລະດື່ມເລືອດຂອງເຮົາ ກໍມີຊີວິດຢູ່ໃນເຮົາ ແລະ ເຮົາກໍມີຊີວິດຢູ່ໃນຜູ້ນັ້ນ.
43006057	ພຣະບິດາເຈົ້າຜູ້ຊົງຊີວິດຢູ່ໄດ້ໃຊ້ເຮົາມາ ແລະເຮົາມີຊີວິດຢູ່ເພາະພຣະບິດາເຈົ້າສັນໃດ ຜູ້ທີ່ກິນເຮົາກໍມີຊີວິດຢູ່ເພາະເຮົາສັນນັ້ນເໝືອນກັນ.
43006058	ນີ້ແຫລະ ເປັນອາຫານທີ່ໄດ້ລົງມາຈາກສະຫວັນ ບໍ່ເໝືອນກັບອາຫານທີ່ປູ່ຍ່າຕາຍາຍຂອງເຈົ້າທັງຫລາຍໄດ້ກິນແລ້ວໄດ້ຕາຍໄປ ແຕ່ຜູ້ທີ່ກິນອາຫານນີ້ຈະມີຊີວິດນິຣັນດອນ.”
43006059	ພຣະເຢຊູເຈົ້າໄດ້ກ່າວຂໍ້ຄວາມທັງຫລາຍເຫລົ່ານີ້ໃນທຳມະສາລາ ຂະນະທີ່ພຣະອົງໄດ້ສັ່ງສອນຢູ່ໃນເມືອງກາເປນາອູມ.
43006060	ເມື່ອສາວົກຂອງພຣະອົງຫລາຍຄົນໄດ້ຍິນເລື່ອງນີ້ ຈຶ່ງເວົ້າກັນວ່າ, “ຄຳເວົ້ານີ້ຮຸນແຮງໂພດ ຜູ້ໃດຈະເຂົ້າໃຈໄດ້.”
43006061	ແຕ່ພຣະເຢຊູເຈົ້າຊົງຮູ້ໂດຍພຣະອົງເອງວ່າ, ພວກສາວົກຂອງພຣະອົງໄດ້ຈົ່ມໃນເລື່ອງນີ້ ພຣະອົງຈຶ່ງກ່າວຕໍ່ພວກເພິ່ນວ່າ, “ເລື່ອງນີ້ໄດ້ເຮັດໃຫ້ພວກເຈົ້າຫຍຸ້ງໃຈຊັ້ນບໍ?
43006062	ຖ້າເຈົ້າທັງຫລາຍເຫັນບຸດມະນຸດຂຶ້ນເມືອຍັງບ່ອນທີ່ພຣະອົງເຄີຍຢູ່ແຕ່ກ່ອນນັ້ນ ພວກເຈົ້າຈະວ່າຢ່າງໃດ?
43006063	ແມ່ນພຣະວິນຍານ ທີ່ເຮັດໃຫ້ມີຊີວິດ, ສ່ວນເນື້ອກາຍຂອງມະນຸດນັ້ນ ກໍບໍ່ໃຫ້ປະໂຫຍດຫຍັງໝົດ ຖ້ອຍຄຳທີ່ເຮົາກ່າວແກ່ເຈົ້າທັງຫລາຍນັ້ນ ເປັນວິນຍານແລະເປັນຊີວິດ.
43006064	ແຕ່ມີບາງຄົນໃນພວກເຈົ້າຍັງບໍ່ເຊື່ອ,” (ພຣະເຢຊູເຈົ້າຊົງຮູ້ແຕ່ຕົ້ນມາແລ້ວວ່າ ແມ່ນຜູ້ໃດທີ່ບໍ່ເຊື່ອ ແລະ ແມ່ນຜູ້ໃດທີ່ຈະທໍລະຍົດຕໍ່ພຣະອົງ).
43006065	ແລະ ພຣະອົງໄດ້ກ່າວວ່າ, “ດ້ວຍເຫດນີ້ແຫລະ ເຮົາຈຶ່ງໄດ້ບອກແກ່ເຈົ້າທັງຫລາຍວ່າ ບໍ່ມີຜູ້ໃດມາຫາເຮົາໄດ້ ນອກຈາກພຣະບິດາເຈົ້າຊົງໂຜດໃຫ້ຜູ້ນັ້ນມາ.”
43006066	ດ້ວຍເຫດນີ້ ພວກທີ່ຕິດຕາມພຣະອົງຫລາຍຄົນຈຶ່ງທໍ້ຖອຍ ແລະບໍ່ໄປກັບພຣະອົງອີກ.
43006067	ດັ່ງນັ້ນ ພຣະເຢຊູເຈົ້າຈຶ່ງຖາມພວກສາວົກສິບສອງຄົນວ່າ, “ພວກເຈົ້າເດ ກໍຢາກໜີໄປຄືກັນບໍ?”
43006068	ຝ່າຍຊີໂມນເປໂຕໄດ້ຕອບພຣະອົງວ່າ, “ພຣະອົງເຈົ້າເອີຍ ພວກຂ້ານ້ອຍຈະໜີໄປຫາຜູ້ໃດ? ພຣະອົງເປັນຜູ້ມີຖ້ອຍຄຳແຫ່ງຊີວິດນິຣັນດອນ.
43006069	ບັດນີ້ຂ້ານ້ອຍເຊື່ອ ແລະຮູ້ແລ້ວວ່າ, ພຣະອົງເປັນຜູ້ບໍຣິສຸດທີ່ມາຈາກພຣະເຈົ້າ.”
43006070	ພຣະເຢຊູເຈົ້າຊົງຕອບພວກເພິ່ນຄືນວ່າ, “ເຮົານີ້ແຫລະ ໄດ້ເລືອກເອົາພວກເຈົ້າສິບສອງຄົນໄວ້ບໍ່ແມ່ນບໍ? ແລະ ຄົນໜຶ່ງໃນພວກເຈົ້າກໍເປັນມານຮ້າຍ.”
43006071	ພຣະອົງໝາຍເຖິງຢູດາ ລູກຊາຍຂອງຊີໂມນອິດສະກາຣີອົດ ເພາະລາວເປັນຜູ້ທີ່ຈະທໍລະຍົດຕໍ່ພຣະອົງ ເຖິງແມ່ນລາວເປັນສາວົກຄົນໜຶ່ງໃນຈຳນວນສິບສອງຄົນກໍຕາມ.
43007001	ຫລັງຈາກນັ້ນ ພຣະເຢຊູເຈົ້າໄດ້ສະເດັດທຽວໄປມາຕາມແຂວງຄາລີເລ ພຣະອົງບໍ່ຢາກທຽວໄປໃນແຂວງຢູດາຍ ເພາະພວກເຈົ້າໜ້າທີ່ຢິວໃນທີ່ນັ້ນຢາກຂ້າພຣະອົງ.
43007002	ເທດສະການປຸກຕູບຢູ່ຂອງຊາວຢິວກໍໃກ້ເຂົ້າມາແລ້ວ
43007003	ພວກນ້ອງຊາຍຂອງພຣະອົງຈຶ່ງບອກພຣະອົງວ່າ, “ຈົ່ງອອກໄປຈາກບ່ອນນີ້ ແລະໄປຍັງແຂວງຢູດາຍ ເພື່ອວ່າພວກທີ່ຕິດຕາມເຈົ້າຈະໄດ້ເຫັນສິ່ງທີ່ເຈົ້າເຮັດຢູ່ນັ້ນ.
43007004	ເພາະບໍ່ມີຜູ້ໃດປິດບັງສິ່ງທີ່ຕົນກຳລັງເຮັດຢູ່ ຖ້າຜູ້ນັ້ນຕ້ອງການໃຫ້ຄົນຮູ້ ໃນເມື່ອເຈົ້າເຮັດການເຫລົ່ານີ້ຢູ່ ຈົ່ງສະແດງໃຫ້ໂລກຮູ້ເຈົ້າສາ” (
43007005	ແມ່ນແຕ່ພວກນ້ອງຊາຍຂອງພຣະອົງ ກໍບໍ່ເຊື່ອວາງໃຈໃນພຣະອົງ).
43007006	ພຣະເຢຊູເຈົ້າຊົງບອກພວກເຂົາວ່າ, “ເວລາກຳນົດສຳລັບເຮົາຍັງບໍ່ມາເຖິງເທື່ອ ແຕ່ເວລາຂອງພວກເຈົ້າແລ້ວ ແມ່ນມີຢູ່ສະເໝີ.
43007007	ໂລກບໍ່ສາມາດກຽດຊັງພວກເຈົ້າ ແຕ່ວ່າມັນກຽດຊັງເຮົາ ເພາະເຮົາເປັນພະຍານວ່າກິດຈະການຂອງໂລກນັ້ນຊົ່ວຮ້າຍ.
43007008	ໃຫ້ພວກເຈົ້າພາກັນໄປເທດສະການສາ ເຮົາຍັງບໍ່ໄປ ໃນເທດສະການນັ້ນເທື່ອ ເພາະເວລາເໝາະສຳລັບເຮົາຍັງບໍ່ມາເຖິງ.”
43007009	ເມື່ອເວົ້າດັ່ງນີ້ແລ້ວ ພຣະອົງກໍຢູ່ໃນແຂວງຄາລີເລຕໍ່ໄປ.
43007010	ຫລັງຈາກທີ່ພວກນ້ອງຊາຍຂອງພຣະເຢຊູເຈົ້າໄດ້ໄປໃນເທດສະການນັ້ນແລ້ວ ພຣະອົງກໍໄປເໝືອນກັນ ພຣະອົງໄປຢ່າງລັບໂດຍບໍ່ເປີດເຜີຍ.
43007011	ສ່ວນພວກເຈົ້າໜ້າທີ່ຢິວກໍຊອກຫາພຣະອົງໃນເທດສະການນັ້ນ ພວກເຂົາຖາມວ່າ, “ຄົນນັ້ນຢູ່ໃສ?”
43007012	ປະຊາຊົນໄດ້ຊິ່ມກັນເຖິງເລື່ອງຂອງພຣະອົງບາງຄົນເວົ້າວ່າ, “ລາວເປັນຄົນດີ.” ແຕ່ຄົນອື່ນພັດເວົ້າວ່າ, “ບໍ່ແມ່ນດອກ ລາວຫລອກປະຊາຊົນໃຫ້ຫລົງຜິດໄປຊື່ໆ.”
43007013	ແຕ່ບໍ່ມີຜູ້ໃດກ້າເວົ້າເຖິງເລື່ອງຂອງພຣະອົງຢ່າງເປີດເຜີຍ ເພາະຢ້ານເຈົ້າໜ້າທີ່ຢິວ.
43007014	ພໍເທດສະການດຳເນີນໄປໄດ້ເຄິ່ງໜຶ່ງແລ້ວ ພຣະເຢຊູເຈົ້າກໍໄດ້ເຂົ້າໄປໃນພຣະວິຫານ ແລະໄດ້ສັ່ງສອນຢູ່ທີ່ນັ້ນ.
43007015	ພວກເຈົ້າໜ້າທີ່ຢິວປະຫລາດໃຈຢ່າງໃຫຍ່ຈຶ່ງເວົ້າກັນວ່າ, “ເຫດໃດຄົນນີ້ຈຶ່ງຮູ້ກົດບັນຍັດຫລາຍແທ້ ທັງໆທີ່ລາວບໍ່ເຄີຍໄດ້ຮໍ່າຮຽນຈັກເທື່ອ?”
43007016	ພຣະເຢຊູເຈົ້າຊົງຕອບພວກເຂົາວ່າ, “ສິ່ງທີ່ເຮົາສັ່ງສອນບໍ່ແມ່ນຂອງເຮົາ ແຕ່ແມ່ນຄຳສັ່ງສອນຈາກພຣະເຈົ້າຜູ້ທີ່ໄດ້ໃຊ້ເຮົາມາ.
43007017	ຜູ້ໃດທີ່ເຕັມໃຈປະຕິບັດຕາມຄວາມປະສົງຂອງພຣະເຈົ້າ ຜູ້ນັ້ນກໍຈະຮູ້ວ່າສິ່ງທີ່ເຮົາສັ່ງສອນນັ້ນ ມາຈາກພຣະເຈົ້າ ຫລືເຮົາກ່າວຕາມໃຈຂອງເຮົາເອງ.
43007018	ຜູ້ໃດທີ່ເວົ້າຕາມໃຈຊອບຂອງຕົນເອງ ຜູ້ນັ້ນກໍສະແຫວງຫາກຽດສຳລັບຕົນເອງ ແຕ່ທ່ານຜູ້ທີ່ສະແຫວງຫາກຽດຂອງພຣະອົງ ຜູ້ທີ່ໄດ້ໃຊ້ຕົນມາ ຜູ້ນັ້ນແຫລະ ເປັນຄົນຈິງແລະບໍ່ມີອະທຳໃນຕົວ.
43007019	ໂມເຊໄດ້ໃຫ້ກົດບັນຍັດແກ່ພວກເຈົ້າບໍ່ແມ່ນບໍ? ແລະມີຜູ້ໃດໃນພວກເຈົ້າທີ່ປະຕິບັດຕາມກົດບັນຍັດນັ້ນ ເປັນຫຍັງພວກເຈົ້າຈຶ່ງຊອກຫາທີ່ຈະຂ້າເຮົາ?”
43007020	ປະຊາຊົນຕອບວ່າ, “ເຈົ້າມີຜີມານຮ້າຍສິງຢູ່ ແມ່ນຜູ້ໃດຊອກຫາຈະຂ້າເຈົ້າ?”
43007021	ພຣະເຢຊູເຈົ້າຊົງຕອບວ່າ, “ເຮົາໄດ້ເຮັດການອັດສະຈັນພຽງຢ່າງດຽວ ພວກເຈົ້າທຸກຄົນກໍປະຫລາດໃຈແລ້ວ.
43007022	ໂມເຊໄດ້ສັ່ງພວກເຈົ້າໃຫ້ເຮັດພິທີຕັດແກ່ພວກລູກຊາຍຂອງພວກເຈົ້າ (ຄຳສັ່ງນັ້ນບໍ່ແມ່ນຂອງໂມເຊ, ແຕ່ແມ່ນປູ່ຍ່າຕາຍາຍຂອງພວກເຈົ້າເປັນຜູ້ເລີ່ມເຮັດ) ແລະ ພວກເຈົ້າໄດ້ເຮັດພິທີຕັດໃຫ້ເດັກຊາຍໃນວັນຊະບາໂຕ.
43007023	ຖ້າເດັກຊາຍຄົນໜຶ່ງຮັບພິທີຕັດໃນວັນຊະບາໂຕ ເພື່ອວ່າ ບໍ່ໃຫ້ເປັນການລ່ວງລະເມີດກົດບັນຍັດຂອງໂມເຊ ແລ້ວເປັນຫຍັງພວກເຈົ້າຈຶ່ງໂກດຮ້າຍໃຫ້ເຮົາ ເມື່ອເຮົາຊົງໂຜດຄົນໃຫ້ຫາຍພະຍາດໃນວັນຊະບາໂຕ?
43007024	ຢ່າຕັດສິນຕາມທີ່ເຫັນພາຍນອກ ແຕ່ຈົ່ງຕັດສິນຕາມທາງຍຸດຕິທຳ.”
43007025	ຊາວນະຄອນເຢຣູຊາເລັມບາງຄົນໄດ້ເວົ້າວ່າ, “ບໍ່ແມ່ນຊາຍຜູ້ນີ້ບໍ ທີ່ພວກເຈົ້າໜ້າທີ່ກຳລັງຊອກຫາເພື່ອຈະຂ້າ?
43007026	ເບິ່ງແມ! ລາວກຳລັງເວົ້າຢ່າງເປີດເຜີຍ ແຕ່ພວກເຂົາບໍ່ກ້າເວົ້າຫຍັງເພື່ອຕໍ່ສູ້ລາວ. ເປັນໄປໄດ້ບໍ ທີ່ພວກເຂົາຮູ້ຈັກຄັກວ່າ ລາວເປັນພຣະຄຣິດ?
43007027	ເມື່ອພຣະຄຣິດມາປາກົດ ບໍ່ມີຜູ້ໃດຮູ້ບ່ອນທີ່ພຣະອົງມາ ແຕ່ພວກເຮົາທຸກຄົນຮູ້ວ່າ ຊາຍຄົນນີ້ມາແຕ່ໃສ.”
43007028	ໃນຂະນະທີ່ພຣະເຢຊູເຈົ້າຊົງສັ່ງສອນຢູ່ໃນພຣະວິຫານນັ້ນ ພຣະອົງກ່າວດ້ວຍສຽງດັງວ່າ, “ສ່ວນເຮົາ ເຈົ້າທັງຫລາຍກໍຮູ້ຈັກ ທັງຮູ້ວ່າເຮົາມາຈາກໃສ ເຮົາບໍ່ໄດ້ມາດ້ວຍລຳພັງໃຈຂອງເຮົາເອງ ແຕ່ພຣະອົງຜູ້ທີ່ໄດ້ໃຊ້ເຮົາມານັ້ນກໍສັດຈິງ, ພວກເຈົ້າບໍ່ຮູ້ຈັກພຣະອົງ
43007029	ແຕ່ເຮົາຮູ້ຈັກພຣະອົງ ເພາະເຮົາມາຈາກພຣະອົງ ແລະແມ່ນພຣະອົງນີ້ແຫລະໄດ້ໃຊ້ເຮົາມາ.”
43007030	ແລ້ວພວກເຂົາກໍຊອກຫາທາງຈັບພຣະອົງ, ແຕ່ບໍ່ມີຜູ້ໃດຍື່ນມືໄປແຕະຕ້ອງພຣະອົງໄດ້ ເພາະບໍ່ເຖິງກຳນົດເວລາຂອງພຣະອົງເທື່ອ.
43007031	ແຕ່ມີຫລາຍຄົນໃນປະຊາຊົນນັ້ນ ໄດ້ຮັບເຊື່ອໃນພຣະອົງ ແລະເວົ້າວ່າ, “ເມື່ອພຣະຄຣິດສະເດັດມານັ້ນ ເພິ່ນຈະເຮັດໝາຍສຳຄັນການອັດສະຈັນຫລາຍກວ່າຜູ້ນີ້ເຮັດບໍ?”
43007032	ເມື່ອພວກຟາຣີຊາຍໄດ້ຍິນປະຊາຊົນຊິ່ມກັນ ເຖິງເລື່ອງພຣະເຢຊູເຈົ້າ ພວກເຂົາແລະພວກຫົວໜ້າປະໂຣຫິດ ກໍໃຊ້ທະຫານໄປຈັບພຣະອົງ.
43007033	ພຣະເຢຊູເຈົ້າກ່າວວ່າ, “ເຮົາຈະຢູ່ກັບພວກເຈົ້າຕໍ່ໄປອີກໜ້ອຍໜຶ່ງ ແລ້ວເຮົາກໍຈະກັບໄປຫາພຣະອົງຜູ້ທີ່ໄດ້ໃຊ້ເຮົາມາ.
43007034	ພວກເຈົ້າຈະຊອກຫາເຮົາແຕ່ຈະບໍ່ພົບເຮົາ ເພາະບ່ອນທີ່ເຮົາຈະໄປນັ້ນພວກເຈົ້າໄປບໍ່ໄດ້.”
43007035	ພວກເຈົ້າໜ້າທີ່ຢິວຈຶ່ງເວົ້າກັນວ່າ, “ຊາຍຄົນນີ້ກຳລັງຈະໄປໃສ ທີ່ພວກເຮົາຈະຊອກຫາລາວບໍ່ພົບ ລາວຈະໄປຍັງເມືອງຕ່າງໆຂອງຊາວກຣີກ ບ່ອນທີ່ມີປະຊາຊົນຂອງພວກເຮົາຢູ່ ແລະສັ່ງສອນຊາວກຣີກຢູ່ບ່ອນນັ້ນບໍ?
43007036	ລາວບອກວ່າ, ‘ພວກເຮົາຈະຊອກຫາລາວ ແຕ່ຈະບໍ່ພົບລາວ ບ່ອນທີ່ລາວໄປນັ້ນພວກເຮົາໄປບໍ່ໄດ້,’ ສິ່ງທີ່ລາວເວົ້ານັ້ນໝາຍຄວາມວ່າຢ່າງໃດ?”
43007037	ໃນວັນສຸດທ້າຍ ຊຶ່ງເປັນວັນສຳຄັນຂອງເທດສະການ ພຣະເຢຊູເຈົ້າໄດ້ຢືນຂຶ້ນ ແລະ ຮ້ອງດັງໆວ່າ, “ຖ້າຜູ້ໃດຫິວນໍ້າໃຫ້ມາຫາເຮົາແລະດື່ມ.”
43007038	ມີຄຳຂຽນໄວ້ໃນພຣະຄຳພີວ່າ, “ຜູ້ໃດທີ່ເຊື່ອວາງໃຈໃນເຮົາ ແມ່ນໍ້າແຫ່ງຊີວິດຈະໄຫລອອກຈາກພາຍໃນຜູ້ນັ້ນ.”
43007039	ສິ່ງທີ່ພຣະເຢຊູເຈົ້າໄດ້ກ່າວນັ້ນໝາຍເຖິງພຣະວິນຍານ ຊຶ່ງຜູ້ທີ່ເຊື່ອໃນພຣະອົງຈະໄດ້ຮັບ ໃນເວລານັ້ນ ພຣະວິນຍານບໍຣິສຸດເຈົ້າ ຍັງບໍ່ໄດ້ປະທານໃຫ້ເທື່ອ ເພາະພຣະເຢຊູເຈົ້າຍັງບໍ່ທັນໄດ້ຮັບສະຫງ່າຣາສີ.
43007040	ເມື່ອປະຊາຊົນບາງຄົນໄດ້ຍິນພຣະເຢຊູເຈົ້າກ່າວດັ່ງນັ້ນ, ຈຶ່ງເວົ້າວ່າ, “ຈິງແທ້ແລ້ວ ຊາຍຄົນນີ້ເປັນຜູ້ທຳນວາຍ”
43007041	ຄົນອື່ນເວົ້າວ່າ, “ເພິ່ນເປັນພຣະຄຣິດ.” ແຕ່ຄົນອື່ນເວົ້າອີກວ່າ, “ພຣະຄຣິດຄົງບໍ່ມາຈາກຄາລີເລ”
43007042	ພຣະຄຳພີກ່າວໄວ້ວ່າ, “ພຣະຄຣິດມາຈາກເຊື້ອວົງຂອງກະສັດດາວິດ ແລະຈະເກີດຢູ່ໃນເບັດເລເຮັມ ບ້ານເກີດເມືອງນອນຂອງດາວິດ.”
43007043	ເຫດສະນັ້ນ ປະຊາຊົນຈຶ່ງມີຄວາມເຫັນແຕກແຍກກັນໃນເລື່ອງພຣະເຢຊູເຈົ້າ.
43007044	ບາງຄົນໃນພວກເຂົາຄິດຢາກຈັບພຣະອົງ ແຕ່ບໍ່ມີຜູ້ໃດຍື່ນມືໄປແຕະຕ້ອງພຣະອົງ.
43007045	ເມື່ອພວກທະຫານກັບຄືນມາແລ້ວ ພວກຫົວໜ້າປະໂຣຫິດ ແລະພວກຟາຣີຊາຍໄດ້ຖາມພວກເຂົາວ່າ, “ເປັນຫຍັງພວກເຈົ້າຈຶ່ງບໍ່ຈັບມັນມາ?”
43007046	ພວກທະຫານຕອບວ່າ, “ບໍ່ເຄີຍເຫັນຜູ້ໃດທີ່ເວົ້າເໝືອນດັ່ງຊາຍຄົນນີ້ຈັກເທື່ອ.”
43007047	ພວກຟາຣີຊາຍຖາມພວກເຂົາວ່າ, “ພວກເຈົ້າກໍໄດ້ຖືກລາວຊັກຈູງໃຫ້ຫລົງຜິດຊັ້ນບໍ?
43007048	ມີຜູ້ໃດໃນພວກເຈົ້າໜ້າທີ່ ຫລືພວກຟາຣີຊາຍເຊື່ອໃນລາວບໍ?
43007049	ປະຊາຊົນກຸ່ມນີ້ບໍ່ຮູ້ກົດບັນຍັດຂອງໂມເຊ. ດັ່ງນັ້ນ ພວກເຂົາຈຶ່ງຢູ່ໃຕ້ການສາບແຊ່ງ.”
43007050	ຍັງມີຄົນໜຶ່ງໃນພວກຟາຣີຊາຍຊື່ວ່າ, ນີໂກເດມ ຜູ້ທີ່ເຄີຍໄປພົບພຣະເຢຊູເຈົ້າມາແລ້ວ ໄດ້ເວົ້າຕໍ່ພວກເຂົາວ່າ,
43007051	“ຕາມກົດບັນຍັດຂອງພວກເຮົາແລ້ວ ພວກເຮົາຈະລົງໂທດຄົນໃດຄົນໜຶ່ງບໍ່ໄດ້ ຈົນກວ່າໄດ້ຟັງຄຳໃຫ້ການຂອງລາວກ່ອນ ແລະຮູ້ວ່າລາວໄດ້ເຮັດຜິດຢ່າງໃດແດ່.”
43007052	ແລ້ວພວກເຂົາກໍເວົ້າຕໍ່ນີໂກເດມວ່າ, “ເຈົ້າກໍມາຈາກຄາລີເລເໝືອນກັນບໍ? ໃຫ້ຄົ້ນເບິ່ງໃນພຣະຄຳພີແລ້ວເຈົ້າຈະຮູ້ວ່າ ບໍ່ເຄີຍມີຜູ້ທຳນວາຍທີ່ມາ ຈາກຄາລີເລ.” [
43007053	ແລ້ວທຸກຄົນຕ່າງກໍກັບຄືນເມືອເຮືອນຂອງໃຜລາວ.
43008001	ສ່ວນພຣະເຢຊູເຈົ້າໄດ້ສະເດັດໄປຍັງພູເຂົາໝາກກອກເທດ.
43008002	ພໍຮຸ່ງເຊົ້າມາ ພຣະອົງກໍເຂົ້າໄປໃນພຣະວິຫານອີກ ປະຊາຊົນທັງໝົດໄດ້ເຕົ້າໂຮມອ້ອມພຣະອົງ ແລະພຣະອົງກໍນັ່ງລົງຕັ້ງຕົ້ນສັ່ງສອນ.
43008003	ພວກທຳມະຈານແລະພວກຟາຣີຊາຍ ໄດ້ພາຍິງຄົນໜຶ່ງມາຫາພຣະອົງ ຍິງຄົນນີ້ຖືກຈັບໃນຖານຫລິ້ນຊູ້ ພວກເຂົາໃຫ້ຍິງຄົນນີ້ຢືນຢູ່ຕໍ່ໜ້າປະຊາຊົນທັງໝົດ.
43008004	ພວກເຂົາກ່າວຕໍ່ພຣະເຢຊູເຈົ້າວ່າ, “ອາຈານເອີຍ ຍິງຄົນນີ້ຖືກຈັບໃນເວລາກຳລັງຫລິ້ນຊູ້.
43008005	ຕາມກົດບັນຍັດຂອງພວກເຮົາແລ້ວ ໂມເຊໄດ້ສັ່ງວ່າ, ‘ຍິງເຊັ່ນນີ້ຕ້ອງຖືກແກວ່ງກ້ອນຫີນໃສ່ໃຫ້ຕາຍ,’ ສ່ວນທ່ານເດຈະວ່າຢ່າງໃດ?”
43008006	ພວກເຂົາເວົ້າຢ່າງນີ້ເພື່ອຫາເຫດຟ້ອງພຣະເຢຊູເຈົ້າ, ແຕ່ພຣະອົງກົ້ມລົງໃຊ້ນິ້ວມືຂຽນລົງທີ່ພື້ນດິນ.
43008007	ເມື່ອພວກເຂົາຂຸ້ນຂ້ຽວຖາມຢູ່ນັ້ນ ພຣະອົງຈຶ່ງເງີຍໜ້າຂຶ້ນ ແລະກ່າວຕໍ່ພວກເຂົາວ່າ, “ມີຄົນໃດແດ່ໃນພວກເຈົ້າ ທີ່ບໍ່ໄດ້ເຮັດບາບ ໃຫ້ຜູ້ນັ້ນເປັນຜູ້ທຳອິດແກວ່ງກ້ອນຫີນໃສ່ຍິງຄົນນີ້.”
43008008	ແລ້ວພຣະອົງກໍກົ້ມລົງໃຊ້ນິ້ວມືຂຽນລົງທີ່ພື້ນດິນຕໍ່ໄປ.
43008009	ເມື່ອໄດ້ຍິນດັ່ງນັ້ນແລ້ວ ພວກເຂົາຈຶ່ງໜີອອກໄປເທື່ອລະຄົນຈົນໝົດ ເລີ່ມແຕ່ຄົນແກ່ໄປຈົນເຖິງຜູ້ສຸດທ້າຍ ຍັງເຫລືອແຕ່ພຣະເຢຊູເຈົ້າ ແລະແມ່ຍິງທີ່ຢືນຢູ່ທີ່ນັ້ນ.
43008010	ເມື່ອພຣະອົງເງີຍໜ້າຂຶ້ນ ຈຶ່ງຖາມນາງວ່າ, “ພວກນັ້ນໄປໃສກັນໝົດ ບໍ່ມີຜູ້ໃດລົງໂທດເຈົ້າບໍ?”
43008011	ນາງຕອບວ່າ, “ພຣະອົງເຈົ້າເອີຍ ບໍ່ມີຜູ້ໃດແລ້ວ.” ພຣະເຢຊູເຈົ້າເວົ້າວ່າ, “ດີແລ້ວ ເຮົາກໍບໍ່ລົງໂທດເຈົ້າເໝືອນກັນ ຈົ່ງໄປສາ ຕໍ່ໄປຢ່າເຮັດບາບອີກ.”]
43008012	ພຣະເຢຊູເຈົ້າໄດ້ກ່າວຕໍ່ພວກຟາຣີຊາຍອີກວ່າ, “ເຮົານີ້ແຫລະ ເປັນຄວາມສະຫວ່າງຂອງໂລກ ຜູ້ທີ່ຕາມເຮົາມາຈະມີຄວາມສະຫວ່າງແຫ່ງຊີວິດ ແລະຈະບໍ່ເດີນຢູ່ໃນຄວາມມືດຈັກເທື່ອ.”
43008013	ແລ້ວພວກຟາຣີຊາຍກໍກ່າວຕໍ່ພຣະອົງວ່າ, “ເຈົ້າເປັນພະຍານໃຫ້ຕົນເອງ ສິ່ງທີ່ເຈົ້າເວົ້ານັ້ນ ພິສູດຫຍັງບໍ່ໄດ້.”
43008014	ພຣະເຢຊູເຈົ້າຕອບພວກເຂົາວ່າ, “ເຖິງແມ່ນເຮົາເປັນພະຍານໃຫ້ຕົນເອງ ຄຳພະຍານຂອງເຮົາກໍເປັນຄວາມຈິງ ເພາະເຮົາຮູ້ວ່າເຮົາມາແຕ່ໃສ ແລະຈະໄປໃສ ສ່ວນພວກເຈົ້າບໍ່ຮູ້ວ່າ ເຮົາໄດ້ມາແຕ່ໃສ ແລະຈະໄປໃສ.
43008015	ພວກເຈົ້າຕັດສິນຕາມທາງຂອງມະນຸດ, ເຮົາບໍ່ຕັດສິນຜູ້ໃດ.
43008016	ແຕ່ເຖິງແມ່ນເຮົາຕັດສິນ ການຕັດສິນຂອງເຮົາກໍຖືກຕ້ອງ ເພາະບໍ່ແມ່ນເຮົາຜູ້ດຽວທີ່ຕັດສິນ ແຕ່ເຮົາຕັດສິນຮ່ວມກັບພຣະບິດາເຈົ້າຜູ້ທີ່ໄດ້ໃຊ້ເຮົາມາ.
43008017	ໃນກົດບັນຍັດຂອງພວກເຈົ້າມີຄຳຂຽນໄວ້ວ່າ ເມື່ອພະຍານສອງປາກໃຫ້ການກົງກັນ ສິ່ງທີ່ເຂົາເວົ້ານັ້ນກໍເປັນຄວາມຈິງ.
43008018	ຝ່າຍເຮົາເປັນພະຍານໃຫ້ຕົນເອງ ແລະພຣະບິດາເຈົ້າຜູ້ທີ່ໄດ້ໃຊ້ເຮົາມາ ກໍເປັນພະຍານໃຫ້ເຮົາເໝືອນກັນ.”
43008019	ພວກເຂົາຖາມພຣະອົງວ່າ, “ພຣະບິດາເຈົ້າຂອງທ່ານຢູ່ໃສ?” ພຣະເຢຊູເຈົ້າຊົງຕອບວ່າ, “ພວກເຈົ້າບໍ່ຮູ້ຈັກເຮົາແລະພຣະບິດາເຈົ້າຂອງເຮົາ ຖ້າພວກເຈົ້າຮູ້ຈັກເຮົາ ພວກເຈົ້າກໍຄົງຮູ້ຈັກພຣະບິດາເຈົ້າຂອງເຮົາເໝືອນກັນ.”
43008020	ພຣະເຢຊູເຈົ້າຊົງກ່າວຄຳເຫລົ່ານີ້ ໃນຂະນະທີ່ພຣະອົງສັ່ງສອນໃນພຣະວິຫານ ຢູ່ຫ້ອງບ່ອນທີ່ວາງຫີບຖວາຍຊັບ, ແຕ່ບໍ່ມີຜູ້ໃດຈັບພຣະອົງ ເພາະບໍ່ເຖິງກຳນົດເວລາຂອງພຣະອົງເທື່ອ.
43008021	ພຣະເຢຊູເຈົ້າຊົງກ່າວຕໍ່ພວກເຂົາວ່າ, “ເຮົາຈະຈາກໄປ ເຈົ້າທັງຫລາຍຈະຊອກຫາເຮົາ, ແຕ່ພວກເຈົ້າຈະຕາຍໃນບາບກຳຂອງພວກເຈົ້າ ພວກເຈົ້າໄປບ່ອນທີ່ເຮົາຈະໄປນັ້ນບໍ່ໄດ້.”
43008022	ດັ່ງນັ້ນ ພວກເຈົ້າໜ້າທີ່ຢິວຈຶ່ງເວົ້າວ່າ, “ລາວບອກວ່າ ພວກເຮົາຈະໄປບ່ອນທີ່ລາວຈະໄປນັ້ນບໍ່ໄດ້ ຄຳເວົ້ານີ້ໝາຍຄວາມວ່າ ລາວຈະຂ້າຕົວຕາຍຊັ້ນບໍ?”
43008023	ພຣະເຢຊູເຈົ້າຊົງຕອບວ່າ, “ພວກເຈົ້າເປັນຝ່າຍເບື້ອງລຸ່ມຄືໂລກນີ້ ແຕ່ເຮົາມາຈາກເບື້ອງເທິງ, ພວກເຈົ້າເປັນຝ່າຍໂລກນີ້ ແຕ່ເຮົາບໍ່ເປັນຝ່າຍໂລກນີ້.
43008024	ດ້ວຍເຫດນີ້ ເຮົາຈຶ່ງບອກເຈົ້າທັງຫລາຍວ່າ, ພວກເຈົ້າຈະຕາຍໃນບາບກຳຂອງພວກເຈົ້າ ເພາະວ່າຖ້າພວກເຈົ້າບໍ່ໄດ້ເຊື່ອວ່າ ‘ເຮົາເປັນຜູ້ທີ່ເຮົາເປັນ’ ພວກເຈົ້າຈະຕາຍໃນບາບກຳຂອງຕົນ.”
43008025	ພວກເຂົາຖາມພຣະອົງວ່າ, “ທ່ານແມ່ນຜູ້ໃດ?” ພຣະເຢຊູເຈົ້າຊົງຕອບພວກເຂົາວ່າ, “ເຮົາເປັນຜູ້ທີ່ເຮົາໄດ້ບອກພວກເຈົ້າແລ້ວຕັ້ງແຕ່ຕົ້ນນັ້ນແຫລະ.
43008026	ເຮົາມີຫລາຍຂໍ້ທີ່ຈະເວົ້າກ່ຽວກັບພວກເຈົ້າ ແລະຕັດສິນພວກເຈົ້າ, ແຕ່ຜູ້ທີ່ໄດ້ໃຊ້ເຮົາມານັ້ນກໍສັດຈິງ ເຮົາບອກໃຫ້ໂລກຮູ້ສິ່ງທີ່ເຮົາໄດ້ຍິນຈາກພຣະອົງເທົ່ານັ້ນ.”
43008027	ພວກເຂົາບໍ່ໄດ້ເຂົ້າໃຈວ່າ ພຣະເຢຊູເຈົ້າກຳລັງກ່າວແກ່ພວກເຂົາເຖິງພຣະບິດາເຈົ້າ.
43008028	ດັ່ງນັ້ນ ພຣະເຢຊູເຈົ້າຈຶ່ງໄດ້ກ່າວຕໍ່ພວກເຂົາວ່າ, “ເມື່ອໃດເຈົ້າທັງຫລາຍຍົກບຸດມະນຸດຂຶ້ນແລ້ວ ເມື່ອນັ້ນແຫລະ ພວກເຈົ້າຈຶ່ງຈະຮູ້ວ່າ, ‘ເຮົາເປັນຜູ້ທີ່ເຮົາເປັນ’ ແລ້ວພວກເຈົ້າກໍຈະຮູ້ວ່າ ເຮົາບໍ່ໄດ້ເຮັດສິ່ງໃດຕາມໃຈຂອງເຮົາເອງ, ແຕ່ເຮົາກ່າວຕາມທີ່ພຣະບິດາເຈົ້າໄດ້ສອນໃຫ້ເຮົາກ່າວເທົ່ານັ້ນ.
43008029	ພຣະອົງຜູ້ທີ່ໄດ້ໃຊ້ເຮົາມາກໍສະຖິດຢູ່ກັບເຮົາ, ພຣະອົງບໍ່ເຄີຍປະປ່ອຍເຮົາໃຫ້ຢູ່ຜູ້ດຽວ ເພາະເຮົາເຮັດຕາມຄວາມປະສົງຂອງພຣະອົງຢູ່ສະເໝີ.”
43008030	ມີຫລາຍຄົນທີ່ໄດ້ຍິນພຣະເຢຊູເຈົ້າກ່າວຄຳເຫລົ່ານີ້ ກໍເຊື່ອໃນພຣະອົງ.
43008031	ດັ່ງນັ້ນ ພຣະເຢຊູເຈົ້າຈຶ່ງກ່າວຕໍ່ພວກຢິວທີ່ເຊື່ອໃນພຣະອົງວ່າ, “ຖ້າພວກເຈົ້າຕັ້ງໝັ້ນຢູ່ໃນຖ້ອຍຄຳຂອງເຮົາ ພວກເຈົ້າກໍເປັນສາວົກແທ້ຂອງເຮົາ,
43008032	ແລ້ວພວກເຈົ້າຈະຮູ້ຈັກຄວາມຈິງ ແລະຄວາມຈິງນັ້ນຈະເຮັດໃຫ້ພວກເຈົ້າເປັນອິດສະຫລະ.”
43008033	ພວກເຂົາຕອບພຣະອົງວ່າ, “ພວກເຮົາເປັນເຊື້ອສາຍຂອງອັບຣາຮາມ ແລະບໍ່ໄດ້ເປັນທາດຂອງຜູ້ໃດຈັກເທື່ອ ເປັນຫຍັງທ່ານຈຶ່ງເວົ້າວ່າ, ‘ພວກເຈົ້າຈະເປັນອິດສະຫລະ?’”
43008034	ພຣະເຢຊູເຈົ້າຊົງກ່າວແກ່ພວກເຂົາວ່າ, “ເຮົາບອກເຈົ້າທັງຫລາຍຕາມຄວາມຈິງວ່າ ທຸກຄົນທີ່ເຮັດການບາບກໍເປັນທາດຂອງບາບກຳນັ້ນ.
43008035	ຂ້ອຍໃຊ້ບໍ່ຫ່ອນຢູ່ໃນເຮືອນຕະຫລອດໄປ ແຕ່ລູກຊາຍກໍຢູ່ໃນເຮືອນຕະຫລອດໄປ.
43008036	ເຫດສະນັ້ນ ຖ້າບຸດມະນຸດຈະເຮັດໃຫ້ພວກເຈົ້າເປັນອິດສະຫລະ ພວກເຈົ້າກໍຈະເປັນອິດສະຫລະຢ່າງແທ້ຈິງ.
43008037	ເຮົາຮູ້ຢູ່ວ່າ ພວກເຈົ້າເປັນເຊື້ອສາຍຂອງອັບຣາຮາມ, ແຕ່ພວກເຈົ້າຊອກຫາທາງຈະຂ້າເຮົາ ເພາະຄຳສັ່ງສອນຂອງເຮົາບໍ່ເຂົ້າສູ່ໃຈຂອງພວກເຈົ້າ.
43008038	ເຮົາເວົ້າໃນສິ່ງທີ່ພຣະບິດາເຈົ້າຊົງສຳແດງໃຫ້ເຮົາເຫັນ, ແຕ່ຝ່າຍພວກເຈົ້າປະຕິບັດຕາມສິ່ງທີ່ພວກເຈົ້າໄດ້ຍິນຈາກພໍ່ຂອງພວກເຈົ້າ.”
43008039	ພວກເຂົາຕອບພຣະອົງວ່າ, “ພໍ່ຂອງພວກເຮົາແມ່ນອັບຣາຮາມ.” ພຣະເຢຊູເຈົ້າຊົງຕອບຄືນວ່າ, “ຖ້າເຈົ້າທັງຫລາຍເປັນລູກຫລານຂອງອັບຣາຮາມເຈົ້າກໍຈະເຮັດ ໃນສິ່ງທີ່ອັບຣາຮາມໄດ້ເຮັດ.
43008040	ເຮົາພຽງແຕ່ບອກພວກເຈົ້າເຖິງຄວາມຈິງ ທີ່ເຮົາໄດ້ຍິນຈາກພຣະເຈົ້າ, ພວກເຈົ້າກໍຫາທາງທີ່ຈະຂ້າເຮົາ, ການຢ່າງນີ້ອັບຣາຮາມບໍ່ໄດ້ເຮັດ.
43008041	ພວກເຈົ້າເຮັດໃນສິ່ງທີ່ພໍ່ຂອງພວກເຈົ້າໄດ້ເຮັດ.” ພວກເຂົາຕອບວ່າ, “ເຮົາມີພຣະບິດາພຽງອົງດຽວຄືພຣະເຈົ້າ ແລະພວກເຮົາເປັນລູກແທ້ໆຂອງພຣະອົງ.”
43008042	ພຣະເຢຊູເຈົ້າຊົງກ່າວຕໍ່ພວກເຂົາວ່າ, “ຖ້າພຣະເຈົ້າເປັນພຣະບິດາຂອງພວກເຈົ້າແທ້ແລ້ວ ພວກເຈົ້າກໍຈະໄດ້ຮັກເຮົາ ເພາະເຮົາມາຈາກພຣະເຈົ້າ ແລະເຮົາຢູ່ທີ່ນີ້. ເຮົາບໍ່ໄດ້ມາຕາມລຳພັງໃຈຂອງເຮົາເອງ ແຕ່ພຣະອົງຊົງໃຊ້ເຮົາມາ.
43008043	ດ້ວຍເຫດໃດພວກເຈົ້າຈຶ່ງບໍ່ເຂົ້າໃຈໃນຖ້ອຍຄຳຂອງເຮົາ ເພາະພວກເຈົ້າທົນຟັງຖ້ອຍຄຳຂອງເຮົາບໍ່ໄດ້.
43008044	ເຈົ້າທັງຫລາຍມາຈາກພໍ່ຂອງພວກເຈົ້າຄືມານຮ້າຍ, ພວກເຈົ້າຢາກປະຕິບັດຕາມຄວາມປາຖະໜາຂອງພໍ່ເຈົ້າ ຄືຕັ້ງແຕ່ຕົ້ນເດີມມາມັນເປັນຜູ້ຂ້າຄົນ ແລະບໍ່ເຄີຍຢູ່ຝ່າຍຄວາມຈິງ ເພາະໃນຕົວຂອງມັນບໍ່ມີຄວາມຈິງ ເມື່ອມັນເວົ້າຕົວະມັນເວົ້າຕາມສັນດານຂອງມັນ ເພາະມັນເປັນຜູ້ຕົວະ ແລະເປັນພໍ່ຂອງການຕົວະທັງສິ້ນ.
43008045	ແຕ່ເຈົ້າທັງຫລາຍບໍ່ໄດ້ເຊື່ອເຮົາ ເພາະຝ່າຍເຮົາກ່າວຄວາມຈິງ.
43008046	ມີຜູ້ໃດແດ່ໃນພວກເຈົ້າທີ່ພິສູດໄດ້ວ່າ ເຮົາມີຄວາມຜິດ? ຖ້າເຮົາເວົ້າຄວາມຈິງເປັນຫຍັງພວກເຈົ້າຈຶ່ງບໍ່ເຊື່ອເຮົາ?
43008047	ຜູ້ທີ່ມາຈາກພຣະເຈົ້າຍ່ອມຟັງຖ້ອຍຄຳຂອງພຣະເຈົ້າ, ແຕ່ເຈົ້າທັງຫລາຍບໍ່ໄດ້ມາຈາກພຣະເຈົ້າ ດັ່ງນັ້ນແຫລະ ພວກເຈົ້າຈຶ່ງບໍ່ຟັງ.”
43008048	ພວກຢິວຕອບພຣະອົງວ່າ, “ພວກເຮົາເວົ້າຖືກຕ້ອງແລ້ວ ທີ່ວ່າເຈົ້າເປັນຊາວຊາມາເຣຍ ແລະມີຜີມານຮ້າຍສິງຢູ່.”
43008049	ພຣະເຢຊູເຈົ້າຕອບວ່າ, “ເຮົາບໍ່ມີຜີມານຮ້າຍສິງດອກ ເພາະເຮົາຖວາຍກຽດແກ່ພຣະບິດາເຈົ້າຂອງເຮົາ, ແຕ່ພວກເຈົ້າເວົ້າໝິ່ນປະໝາດເຮົາ.
43008050	ເຮົາບໍ່ໄດ້ຊອກຫາກຽດໃສ່ຕົນເອງ, ແຕ່ມີຜູ້ໜຶ່ງທີ່ຫາໃຫ້ ແລະທັງເປັນຜູ້ຕັດສິນ.
43008051	ເຮົາບອກພວກເຈົ້າຕາມຄວາມຈິງວ່າ, ຜູ້ທີ່ປະຕິບັດຕາມຄຳສັ່ງສອນຂອງເຮົານັ້ນ ຈະບໍ່ພົບຄວາມຕາຍຈັກເທື່ອ.”
43008052	ພວກຢິວເວົ້າຕໍ່ພຣະອົງວ່າ, “ດຽວນີ້ພວກເຮົາຮູ້ຄັກແລ້ວວ່າ ຜີມານຮ້າຍສິງເຈົ້າຢູ່ ອັບຣາຮາມຕາຍໄປແລ້ວ ແລະພວກຜູ້ທຳນວາຍກໍຕາຍໄປແລ້ວເໝືອນກັນ ແຕ່ເຈົ້າຊໍ້າພັດເວົ້າວ່າ, ‘ຜູ້ທີ່ປະຕິບັດຕາມຄຳສັ່ງສອນຂອງເຈົ້າຈະບໍ່ພົບຄວາມຕາຍຈັກເທື່ອ.’
43008053	ອັບຣາຮາມພໍ່ຂອງພວກເຮົາຕາຍໄປແລ້ວ ເຈົ້າບໍ່ແມ່ນອ້າງຕົວຍິ່ງໃຫຍ່ກວ່າອັບຣາຮາມບໍ? ພວກຜູ້ທຳນວາຍກໍຕາຍໄປແລ້ວເໝືອນກັນ, ເຈົ້າຄິດວ່າເຈົ້າເປັນຜູ້ໃດ?”
43008054	ພຣະເຢຊູເຈົ້າຊົງຕອບວ່າ, “ຖ້າເຮົາໃຫ້ກຽດແກ່ຕົນເອງ ກຽດນັ້ນກໍບໍ່ມີຄວາມໝາຍຫຍັງ ຜູ້ທີ່ໃຫ້ກຽດແກ່ເຮົາ ແມ່ນພຣະບິດາເຈົ້າຂອງເຮົາ ຄືຜູ້ທີ່ພວກເຈົ້າບອກວ່າ, ພຣະອົງເປັນພຣະເຈົ້າຂອງພວກເຈົ້ານັ້ນແຫລະ
43008055	ພວກເຈົ້າຍັງບໍ່ເຄີຍຮູ້ຈັກພຣະອົງ ແຕ່ເຮົາຮູ້ຈັກພຣະອົງ ຖ້າເຮົາເວົ້າວ່າ ເຮົາບໍ່ຮູ້ຈັກພຣະອົງ ເຮົາກໍເປັນຄົນຂີ້ຕົວະເໝືອນກັນກັບພວກເຈົ້າ, ແຕ່ເຮົາຮູ້ຈັກພຣະອົງ ແລະເຊື່ອຟັງຖ້ອຍຄຳຂອງພຣະອົງ.
43008056	ອັບຣາຮາມພໍ່ຂອງພວກເຈົ້າມີຄວາມຊົມຊື່ນຍິນດີ ທີ່ໄດ້ເຫັນການມາສຳແດງຂອງເຮົາ, ເພິ່ນໄດ້ເຫັນ ແລະມີຄວາມເບີກບານໃຈ.”
43008057	ພວກເຂົາເວົ້າຕໍ່ພຣະອົງວ່າ, “ອາຍຸຂອງເຈົ້າຍັງບໍ່ທັນຮອດຫ້າສິບປີ ເຈົ້າໄດ້ເຫັນອັບຣາຮາມແລ້ວຊັ້ນບໍ?”
43008058	ພຣະເຢຊູເຈົ້າຊົງຕອບວ່າ, “ເຮົາບອກພວກເຈົ້າຕາມຄວາມຈິງວ່າ ກ່ອນອັບຣາຮາມເກີດ ເຮົານີ້ກໍເປັນຢູ່ແລ້ວ.”
43008059	ດັ່ງນັ້ນ ພວກເຂົາຈຶ່ງຈັບເອົາກ້ອນຫີນແກວ່ງໃສ່ພຣະອົງ, ແຕ່ພຣະເຢຊູເຈົ້າຫລີກໜີ ແລະສະເດັດອອກໄປຈາກພຣະວິຫານ.
43009001	ເມື່ອພຣະເຢຊູເຈົ້າກຳລັງຍ່າງອອກໄປນັ້ນ ພຣະອົງເຫັນຊາຍຄົນໜຶ່ງຕາບອດມາແຕ່ເກີດ.
43009002	ພວກສາວົກຖາມພຣະອົງວ່າ, “ພຣະອາຈານເອີຍ ບາບກຳຂອງຜູ້ໃດ ຈຶ່ງເປັນເຫດໃຫ້ຊາຍຄົນນີ້ເກີດມາຕາບອດ? ບາບກຳຂອງລາວເອງ ຫລືຂອງພໍ່ແມ່ລາວ?”
43009003	ພຣະເຢຊູເຈົ້າຊົງຕອບວ່າ, “ບໍ່ແມ່ນຍ້ອນການບາບຂອງລາວ ຫລືບາບກຳຂອງພໍ່ແມ່ລາວ ລາວຕາບອດເພື່ອໃຫ້ພາລະກິດຂອງພຣະເຈົ້າສຳແດງໃນຕົວລາວ.
43009004	ເມື່ອຍັງເວັນຢູ່ ເຮົາທັງຫລາຍຕ້ອງເຮັດພາລະກິດຂອງພຣະອົງ ຜູ້ທີ່ໄດ້ໃຊ້ເຮົາມາ ເວລາກາງຄືນກໍໃກ້ຈະມາເຖິງແລ້ວ ຄືເວລາທີ່ບໍ່ມີຜູ້ໃດເຮັດການໄດ້.
43009005	ຕາບໃດທີ່ເຮົາຍັງຢູ່ໃນໂລກນີ້ ເຮົາກໍເປັນຄວາມສະຫວ່າງຂອງໂລກ.”
43009006	ຫລັງຈາກທີ່ພຣະເຢຊູເຈົ້າກ່າວດັ່ງນີ້ແລ້ວ ພຣະອົງກໍຖົ່ມນໍ້າລາຍລົງໃສ່ດິນໃຫ້ເປັນຂີ້ຕົມ ພຣະອົງເອົາຂີ້ຕົມນັ້ນທາໃສ່ຕາຂອງຄົນຕາບອດ
43009007	ທັງບອກລາວວ່າ, “ໃຫ້ເຈົ້າໄປລ້າງທີ່ສະນໍ້າຊີໂລອາມ” (ຊື່ນີ້ແປວ່າ ໃຊ້ໄປ). ດັ່ງນັ້ນ ຊາຍຄົນນີ້ຈຶ່ງໄປລ້າງ ແລະກັບຄືນມາກໍເຫັນຮຸ່ງ.
43009008	ພວກຄົນໃກ້ຄຽງ ແລະຄົນທີ່ເຄີຍເຫັນລາວຂໍທານມາແຕ່ກ່ອນ ໄດ້ຖາມກັນວ່າ, “ຄົນນີ້ບໍ່ແມ່ນຄົນທີ່ເຄີຍນັ່ງຂໍທານນັ້ນບໍ?”
43009009	ບາງຄົນເວົ້າວ່າ, “ແມ່ນລາວຫັ້ນແຫລະ” ແຕ່ຄົນອື່ນຊໍ້າພັດເວົ້າວ່າ, “ບໍ່ແມ່ນ ຄົນຄືຄົນ.” ດັ່ງນັ້ນ ລາວຈຶ່ງເວົ້າວ່າ, “ຂ້ອຍນີ້ແຫລະ ເປັນຊາຍຄົນນັ້ນ.”
43009010	ພວກເຂົາຈຶ່ງຖາມລາວວ່າ, “ເຫດໃດຕາຂອງເຈົ້າຈຶ່ງເຫັນຮຸ່ງໄດ້?”
43009011	ລາວຕອບວ່າ, “ມີຊາຍຄົນໜຶ່ງຊື່ວ່າ ເຢຊູ ໄດ້ເຮັດຂີ້ຕົມທາໃສ່ຕາຂອງຂ້ອຍ, ແລ້ວເພິ່ນບອກຂ້ອຍໃຫ້ໄປລ້າງທີ່ສະນໍ້າຊີໂລອາມ. ດັ່ງນັ້ນ ຂ້ອຍຈຶ່ງໄປລ້າງ ແລ້ວຂ້ອຍກໍເລີຍເຫັນຮຸ່ງໄດ້.”
43009012	ພວກເຂົາຖາມວ່າ, “ລາວຢູ່ໃສ?” ລາວຕອບພວກເຂົາວ່າ, “ຂ້ອຍບໍ່ຮູ້.”
43009013	ແລ້ວພວກເຂົາກໍພາຊາຍທີ່ເຄີຍເປັນຄົນຕາບອດນັ້ນ ມາຫາພວກຟາຣີຊາຍ.
43009014	ວັນທີ່ພຣະເຢຊູເຈົ້າເຮັດຂີ້ຕົມຮັກສາຊາຍຕາບອດຜູ້ນັ້ນ ເປັນວັນຊະບາໂຕ.
43009015	ສະນັ້ນ ພວກຟາຣີຊາຍຈຶ່ງຖາມຊາຍຄົນນັ້ນອີກວ່າ, ລາວເຫັນຮຸ່ງໄດ້ຢ່າງໃດ ລາວຕອບພວກເຂົາວ່າ, “ເພິ່ນໄດ້ເອົາຂີ້ຕົມທາຕາຂອງຂ້ານ້ອຍ ເມື່ອຂ້ານ້ອຍໄປລ້າງແລ້ວກໍເລີຍເຫັນຮຸ່ງ.”
43009016	ພວກຟາຣີຊາຍບາງຄົນຈຶ່ງເວົ້າວ່າ, “ຜູ້ທີ່ເຮັດການເຊັ່ນນີ້ບໍ່ໄດ້ມາຈາກພຣະເຈົ້າ ເພາະລາວບໍ່ໄດ້ຖືຮັກສາກົດຂອງວັນຊະບາໂຕ.” ແຕ່ຄົນອື່ນເວົ້າວ່າ, “ຄົນບາບຈະເຮັດການອັດສະຈັນແນວນີ້ໄດ້ຢ່າງໃດ?” ແລ້ວພວກເຂົາກໍເກີດມີການແຕກແຍກກັນ.
43009017	ສະນັ້ນ ພວກຟາຣີຊາຍຈຶ່ງຖາມຄົນນັ້ນອີກວ່າ, “ເຈົ້າເດ ເຈົ້າວ່າຊາຍທີ່ໄດ້ເຮັດໃຫ້ຕາເຈົ້າເຫັນຮຸ່ງນັ້ນເປັນຜູ້ໃດ?” ລາວຕອບວ່າ, “ເພິ່ນເປັນຜູ້ທຳນວາຍ.”
43009018	ພວກເຈົ້າໜ້າທີ່ຢິວບໍ່ເຊື່ອວ່າ ຊາຍຜູ້ນີ້ຕາບອດ ແລະເຫັນຮຸ່ງໄດ້. ສະນັ້ນ ພວກເຂົາຈຶ່ງໄດ້ເອີ້ນເອົາພໍ່ແມ່ຂອງລາວມາ
43009019	ແລ້ວຖາມວ່າ, “ຄົນນີ້ເປັນລູກຊາຍຂອງພວກເຈົ້າບໍ? ພວກເຈົ້າເວົ້າວ່າລາວຕາບອດມາແຕ່ເກີດ ບັດນີ້ ເປັນຫຍັງລາວຈຶ່ງເຫັນຮຸ່ງໄດ້?”
43009020	ຜູ້ເປັນພໍ່ແມ່ຕອບວ່າ, “ພວກຂ້ານ້ອຍຮູ້ວ່າ ລູກຊາຍຂອງພວກຂ້ານ້ອຍຕາບອດມາແຕ່ເກີດ.
43009021	ບັດນີ້ ພວກຂ້ານ້ອຍບໍ່ຮູ້ວ່າ ລາວເຫັນຮຸ່ງໄດ້ຢ່າງໃດ ແລະບໍ່ຮູ້ວ່າແມ່ນຜູ້ໃດປິ່ນປົວຕາຂອງລາວໃຫ້ຫາຍດີ ໃຫ້ພວກທ່ານຖາມລາວເອງ ເພາະລາວພົ້ນກະສຽນອາຍຸແລ້ວ ແລະຄົງເວົ້າເລື່ອງຂອງຕົນເອງໄດ້.”
43009022	ການທີ່ພໍ່ແມ່ລາວເວົ້າຢ່າງນີ້ ກໍຍ້ອນຢ້ານພວກເຈົ້າໜ້າທີ່ຢິວ ເພາະພວກເຂົາໄດ້ຕົກລົງກັນໄວ້ແລ້ວວ່າ, ຜູ້ໃດທີ່ຮັບວ່າພຣະເຢຊູເຈົ້າເປັນພຣະຄຣິດ ຜູ້ນັ້ນຈະຕ້ອງຖືກໄລ່ອອກຈາກທຳມະສາລາ.
43009023	ດັ່ງນັ້ນ ພໍ່ແມ່ຂອງລາວຈຶ່ງເວົ້າວ່າ, “ລາວພົ້ນກະສຽນອາຍຸແລ້ວ ຈົ່ງຖາມລາວເອງສາ.”
43009024	ພວກເຂົາເອີ້ນຊາຍຕາບອດມາເປັນເທື່ອທີສອງ ແລະເວົ້າຕໍ່ລາວວ່າ, “ຈົ່ງສັນຍາຊ້ອງໜ້າພຣະເຈົ້າວ່າ ເຈົ້າຈະເວົ້າຄວາມຈິງ ພວກເຮົາຮູ້ວ່າຊາຍຄົນນັ້ນເປັນຄົນບາບ.”
43009025	ລາວຕອບພວກເຂົາວ່າ, “ເພິ່ນເປັນຄົນບາບ ຫລືບໍ່ນັ້ນຂ້ານ້ອຍບໍ່ຮູ້ ຂ້ານ້ອຍຮູ້ພຽງແຕ່ວ່າ ເມື່ອກ່ອນນັ້ນຂ້ານ້ອຍຕາບອດ ແລະດຽວນີ້ໄດ້ເຫັນຮຸ່ງແລ້ວ.”
43009026	ພວກເຂົາຖາມລາວຕື່ມວ່າ, “ເພິ່ນໄດ້ເຮັດຢ່າງໃດຕໍ່ເຈົ້າ ແລະເຮັດໃຫ້ຕາຂອງເຈົ້າເຫັນຮຸ່ງໄດ້ຢ່າງໃດ?”
43009027	ລາວຕອບພວກເຂົາວ່າ, “ຂ້ານ້ອຍໄດ້ບອກພວກທ່ານແລ້ວ ແຕ່ພວກທ່ານບໍ່ຟັງ ເປັນຫຍັງຈຶ່ງຢາກຟັງອີກ? ບໍ່ແມ່ນພວກທ່ານຢາກເປັນສາວົກຂອງເພິ່ນເໝືອນກັນບໍ?”
43009028	ພວກເຂົາເວົ້າໝິ່ນປະໝາດລາວວ່າ, “ມຶງຫັ້ນແຫລະ ເປັນສາວົກຂອງຄົນນັ້ນ, ແຕ່ສຳລັບພວກເຮົາແລ້ວເປັນສາວົກຂອງໂມເຊ.
43009029	ພວກເຮົາຮູ້ວ່າພຣະເຈົ້າໄດ້ກ່າວແກ່ໂມເຊ ແຕ່ສຳລັບຄົນນັ້ນແລ້ວພວກເຮົາບໍ່ຮູ້ວ່າລາວມາຈາກໃສ.”
43009030	ຊາຍຄົນນັ້ນຕອບພວກເຂົາວ່າ, “ເປັນໜ້າແປກປະຫລາດແທ້ໆ ພວກທ່ານບໍ່ຮູ້ວ່າເພິ່ນມາຈາກໃສ, ແຕ່ເພິ່ນໄດ້ຮັກສາຕາຂອງຂ້ານ້ອຍໃຫ້ຫາຍດີ
43009031	ພວກເຮົາຮູ້ຢູ່ວ່າ ພຣະເຈົ້າບໍ່ຊົງຟັງຄົນບາບ ແຕ່ຖ້າຜູ້ໃດຢຳເກງພຣະເຈົ້າ ແລະເຮັດໄປຕາມນໍ້າພຣະໄທຂອງພຣະອົງ ພຣະອົງກໍຊົງຟັງຜູ້ນັ້ນ.
43009032	ຕັ້ງແຕ່ໂລກນີ້ມີມາ ບໍ່ເຄີຍໄດ້ຍິນວ່າມີຜູ້ໃດຮັກສາຄົນຕາບອດຕັ້ງແຕ່ເກີດໄດ້ຈັກເທື່ອ.
43009033	ຖ້າຊາຍຄົນນີ້ບໍ່ມາຈາກພຣະເຈົ້າແລ້ວ ເພິ່ນເຮັດສິ່ງໃດບໍ່ໄດ້ດອກ.”
43009034	ພວກເຂົາຕອບຄົນນັ້ນວ່າ, “ມຶງເກີດ ແລະໃຫຍ່ມາໃນບາບກຳທັງນັ້ນ ແລ້ວມຶງຈະມາສັ່ງສອນພວກເຮົາຊັ້ນບໍ?” ແລ້ວພວກເຂົາກໍໄລ່ຊາຍຄົນນັ້ນອອກຈາກທຳມະສາລາ.
43009035	ພຣະເຢຊູເຈົ້າໄດ້ຍິນວ່າ ພວກເຂົາໄດ້ໄລ່ລາວອອກໜີໄປແລ້ວ ແລະເມື່ອພຣະອົງໄດ້ພົບລາວ ຈຶ່ງຖາມວ່າ, “ເຈົ້າເຊື່ອໃນບຸດມະນຸດບໍ?”
43009036	ຊາຍຄົນນັ້ນຕອບພຣະອົງວ່າ, “ພຣະອົງເຈົ້າເອີຍ ບຸດມະນຸດນັ້ນແມ່ນຜູ້ໃດ? ເພື່ອຂ້ານ້ອຍຈະໄດ້ເຊື່ອໃນເພິ່ນ”
43009037	ພຣະເຢຊູເຈົ້າຊົງກ່າວແກ່ລາວວ່າ, “ເຈົ້າໄດ້ເຫັນເພິ່ນແລ້ວ ແລະດຽວນີ້ເພິ່ນກຳລັງເວົ້າກັບເຈົ້າຢູ່.”
43009038	ລາວຕອບວ່າ, “ຂ້ານ້ອຍວາງໃຈເຊື່ອແລ້ວ ພຣະອົງເຈົ້າເອີຍ.” ຊາຍຜູ້ນັ້ນຈຶ່ງຄຸເຂົ່າລົງຂາບໄຫວ້ພຣະເຢຊູເຈົ້າ.
43009039	ພຣະເຢຊູເຈົ້າຊົງກ່າວວ່າ, “ເຮົາໄດ້ມາໃນໂລກນີ້ເພື່ອການຕັດສິນ ເພື່ອວ່າຄົນຕາບອດຈະເຫັນຮຸ່ງ ແລະເພື່ອວ່າຜູ້ທີ່ເຫັນຮຸ່ງຈະກາຍເປັນຄົນຕາບອດ.”
43009040	ພວກຟາຣີຊາຍບາງຄົນຢູ່ໃກ້ພຣະອົງໃນທີ່ນັ້ນ ໄດ້ຍິນພຣະອົງກ່າວດັ່ງນີ້ ຈຶ່ງຖາມວ່າ, “ທ່ານຄົງບໍ່ໝາຍຄວາມວ່າພວກເຮົາຕາບອດເໝືອນກັນຕີ້?”
43009041	ພຣະເຢຊູເຈົ້າຊົງຕອບວ່າ, “ຖ້າພວກເຈົ້າເປັນຄົນຕາບອດ ພວກເຈົ້າຈະບໍ່ມີບາບກຳ, ແຕ່ບັດນີ້ພວກເຈົ້າເວົ້າວ່າ, ‘ເຮົາເຫັນຢູ່.’ ເຫດສະນັ້ນ ຄວາມຜິດບາບຂອງພວກເຈົ້າຈຶ່ງຍັງມີຢູ່.”
43010001	“ເຮົາບອກພວກເຈົ້າຕາມຄວາມຈິງວ່າ, ຄົນທີ່ບໍ່ເຂົ້າຄອກແກະທາງປະຕູ ແຕ່ປີນເຂົ້າທາງອື່ນກໍເປັນຂະໂມຍແລະໂຈນ.
43010002	ແຕ່ຜູ້ທີ່ເຂົ້າທາງປະຕູກໍເປັນຄົນລ້ຽງແກະ.
43010003	ຄົນເຝົ້າປະຕູ ກໍໄຂປະຕູໃຫ້ແກ່ຜູ້ນັ້ນ ແລະຝູງແກະກໍຟັງສຽງຂອງເພິ່ນ ເພິ່ນເອີ້ນແກະຂອງຕົນຕາມຊື່ ແລະພາອອກໄປ.
43010004	ເມື່ອນຳຝູງແກະຂອງຕົນ ເພິ່ນກໍນຳໜ້າຝູງແກະໄປ ແລະຝູງແກະກໍຕາມເພິ່ນໄປ ເພາະຮູ້ຈັກສຽງຂອງເພິ່ນ.
43010005	ຝູງແກະຈະບໍ່ຕາມຄົນແປກໜ້າ ແຕ່ຈະແລ່ນໜີໄປຈາກຄົນນັ້ນ ເພາະບໍ່ຮູ້ຈັກສຽງຂອງຄົນແປກໜ້ານັ້ນ.”
43010006	ພຣະເຢຊູເຈົ້າໄດ້ກ່າວຄຳອຸປະມານີ້ແກ່ພວກເຂົາ ແຕ່ພວກເຂົາບໍ່ເຂົ້າໃຈວ່າ ພຣະອົງໝາຍເຖິງຫຍັງ.
43010007	ດັ່ງນັ້ນ ພຣະເຢຊູເຈົ້າຈຶ່ງກ່າວອີກວ່າ, “ເຮົາບອກເຈົ້າທັງຫລາຍຕາມຄວາມຈິງວ່າ ເຮົານີ້ແຫລະ ເປັນປະຕູຂອງແກະທັງຫລາຍ.
43010008	ບັນດາຜູ້ທີ່ມາກ່ອນເຮົານັ້ນ ເປັນຂະໂມຍແລະໂຈນ ແຕ່ຝູງແກະບໍ່ໄດ້ຟັງພວກເຂົາ.
43010009	ເຮົານີ້ແຫລະ ເປັນປະຕູ ຜູ້ໃດກໍຕາມທີ່ເຂົ້າມາທາງເຮົາກໍຈະໄດ້ພົ້ນ ແລ້ວຈະເຂົ້າມາແລະອອກໄປ ທັງຈະພົບອາຫານດ້ວຍ.
43010010	ຂະໂມຍມາ ກໍພຽງແຕ່ຈະລັກ ຈະຂ້າແລະທຳລາຍເທົ່ານັ້ນ ຝ່າຍເຮົາໄດ້ມາ ເພື່ອເຂົາຈະໄດ້ຊີວິດ ແລະຈະໄດ້ຊີວິດຢ່າງຄົບບໍລິບູນ.
43010011	ເຮົານີ້ແຫລະ ເປັນຜູ້ລ້ຽງແກະທີ່ດີ ຜູ້ລ້ຽງທີ່ດີຍ່ອມສະຫລະຊີວິດຂອງຕົນເພື່ອຝູງແກະ.
43010012	ຜູ້ຮັບຈ້າງ ຄືຜູ້ທີ່ບໍ່ແມ່ນຄົນລ້ຽງແກະ ແລະທັງບໍ່ເປັນເຈົ້າຂອງແກະ ເມື່ອເຫັນໝາໄນມາ ລາວກໍປະຖິ້ມຝູງແກະ ແລະແລ່ນປົບໜີໄປ ໝາໄນຈຶ່ງກັດ ແລະຍາດເອົາຝູງແກະເຮັດໃຫ້ເຂົາແຕກຊະກັນໄປ.
43010013	ຄົນຮັບຈ້າງແລ່ນປົບໜີ ເພາະວ່າລາວເປັນພຽງແຕ່ຄົນຮັບຈ້າງ ແລະລາວບໍ່ຫ່ວງໃຍນຳຝູງແກະ.
43010014	ເຮົານີ້ແຫລະ ເປັນຜູ້ລ້ຽງທີ່ດີ ເຮົາຮູ້ຈັກແກະຂອງເຮົາ ແລະແກະຂອງເຮົາກໍຮູ້ຈັກເຮົາ.
43010015	ເໝືອນດັ່ງພຣະບິດາເຈົ້າຮູ້ຈັກເຮົາ ແລະເຮົາກໍຮູ້ຈັກພຣະບິດາເຈົ້າ ເຮົາເຕັມໃຈສະຫລະຊີວິດເພື່ອຝູງແກະຂອງເຮົາ.
43010016	ມີຝູງແກະອື່ນທີ່ເປັນຝູງແກະຂອງເຮົາ ແຕ່ບໍ່ຢູ່ໃນຄອກນີ້ ເຮົາຈະຕ້ອງພາແກະເຫລົ່ານັ້ນມາເໝືອນກັນ ພວກເຂົາຈະຟັງສຽງຂອງເຮົາ ເຮົາຈະເຕົ້າໂຮມພວກເຂົາເຂົ້າເປັນຝູງດຽວທີ່ມີຜູ້ລ້ຽງແຕ່ຜູ້ດຽວ.
43010017	ດ້ວຍເຫດນີ້ ພຣະບິດາເຈົ້າຈຶ່ງຮັກເຮົາ ເພາະເຮົາສະຫລະຊີວິດຂອງເຮົາ ເພື່ອຈະຮັບຊີວິດນັ້ນຄືນມາ.
43010018	ບໍ່ມີຜູ້ໃດຍາດເອົາຊີວິດໄປຈາກເຮົາ, ແຕ່ເຮົາສະຫລະຊີວິດດ້ວຍໃຈສະໝັກຂອງເຮົາເອງ, ເຮົາມີສິດທີ່ຈະສະຫລະຊີວິດນັ້ນ ແລະມີສິດທີ່ຈະຮັບເອົາຄືນ ຄຳສັ່ງນີ້ເຮົາໄດ້ຮັບຈາກພຣະບິດາເຈົ້າຂອງເຮົາ.”
43010019	ຍ້ອນຂໍ້ຄວາມເຫລົ່ານີ້ ຊາວຢິວຈຶ່ງເກີດມີການແຕກແຍກກັນອີກ.
43010020	ມີຫລາຍຄົນໃນພວກເຂົາເວົ້າວ່າ, “ຜີມານຮ້າຍສິງລາວຢູ່ ແລະລາວກຳລັງເປັນບ້າ ຟັງລາວເຮັດຫຍັງ?”
43010021	ແຕ່ພວກອື່ນເວົ້າວ່າ, “ຄົນມີຜີມານຮ້າຍສິງບໍ່ເວົ້າຢ່າງນີ້ດອກ ຜີມານຮ້າຍຈະເຮັດໃຫ້ຄົນຕາບອດເຫັນຮຸ່ງໄດ້ຊັ້ນບໍ?”
43010022	ເວລານັ້ນເປັນລະດູໜາວ ພໍດີເປັນເທດສະການສະຫລອງຖວາຍພຣະວິຫານໃນນະຄອນເຢຣູຊາເລັມ.
43010023	ສ່ວນພຣະເຢຊູເຈົ້າກໍຍ່າງໄປມາໃນພຣະວິຫານ ທີ່ລະບຽງໂຊໂລໂມນ.
43010024	ປະຊາຊົນໄດ້ມາອ້ອມພຣະອົງແລ້ວຖາມວ່າ, “ຈະໃຫ້ພວກເຮົາສົງໄສໄປດົນປານໃດ? ຈົ່ງບອກພວກເຮົາໃຫ້ຮູ້ຄັກສາວ່າ ທ່ານເປັນພຣະຄຣິດບໍ?”
43010025	ພຣະເຢຊູເຈົ້າຕອບວ່າ, “ເຮົາໄດ້ບອກພວກເຈົ້າແລ້ວ ແຕ່ພວກເຈົ້າບໍ່ເຊື່ອ ພາລະກິດທີ່ເຮົາເຮັດໃນພຣະນາມພຣະບິດາເຈົ້າຂອງເຮົານັ້ນ ກໍເປັນພະຍານຢືນຢັນໃຫ້ເຮົາ,
43010026	ແຕ່ພວກເຈົ້າບໍ່ໄດ້ເຊື່ອ ເພາະພວກເຈົ້າບໍ່ແມ່ນຝູງແກະຂອງເຮົາ.
43010027	ແກະຂອງເຮົາກໍຟັງສຽງຂອງເຮົາ, ເຮົາຮູ້ຈັກພວກເຂົາ ແລະພວກເຂົາກໍຕາມເຮົາໄປ.
43010028	ເຮົາໃຫ້ຊີວິດນິຣັນດອນແກ່ພວກເຂົາ ແລະພວກເຂົາກໍຈະບໍ່ຈິບຫາຍຈັກເທື່ອ ບໍ່ມີຜູ້ໃດຍາດເອົາພວກເຂົາອອກຈາກມືຂອງເຮົາໄດ້.
43010029	ສິ່ງທີ່ພຣະບິດາເຈົ້າຂອງເຮົາໄດ້ໃຫ້ແກ່ເຮົານັ້ນ ກໍໃຫຍ່ກວ່າທຸກສິ່ງ. ແລະບໍ່ມີຜູ້ໃດຍາດເອົາພວກເຂົາຈາກກຳມືພຣະບິດາເຈົ້າຂອງເຮົາໄດ້.
43010030	ເຮົາກັບພຣະບິດາເຈົ້າກໍເປັນອັນໜຶ່ງອັນດຽວກັນ.”
43010031	ປະຊາຊົນຈຶ່ງຈັບກ້ອນຫີນຈະແກວ່ງໃສ່ພຣະອົງ.
43010032	ພຣະເຢຊູເຈົ້າກ່າວຕໍ່ພວກເຂົາວ່າ, “ເຮົາໄດ້ເຮັດໃຫ້ພວກເຈົ້າເຫັນການດີຫລາຍຢ່າງທີ່ມາຈາກພຣະບິດາເຈົ້າຂອງເຮົາ ພວກເຈົ້າຈະແກວ່ງກ້ອນຫີນໃສ່ເຮົາຍ້ອນເລື່ອງຫຍັງ?”
43010033	ພວກຢິວຕອບຄືນວ່າ, “ພວກເຮົາຈະແກວ່ງກ້ອນຫີນໃສ່ເຈົ້າ ບໍ່ແມ່ນຍ້ອນການດີຢ່າງໃດຢ່າງໜຶ່ງ ແຕ່ຍ້ອນເຈົ້າເວົ້າໝິ່ນປະໝາດພຣະເຈົ້າ ເຈົ້າເປັນພຽງມະນຸດເທົ່ານັ້ນ, ແຕ່ເຈົ້າຕັ້ງເຈົ້າເອງເປັນພຣະເຈົ້າ”
43010034	ພຣະເຢຊູເຈົ້າຕອບພວກເຂົາວ່າ, “ມີຄຳຂຽນໄວ້ໃນກົດບັນຍັດຂອງພວກເຈົ້າບໍ່ແມ່ນບໍວ່າ, ‘ເຈົ້າທັງຫລາຍເປັນພຣະ.’
43010035	ຖ້າພຣະອົງຊົງເອີ້ນຜູ້ຮັບພຣະທຳຂອງພຣະເຈົ້າວ່າເປັນພຣະ ພຣະຄຳພີນັ້ນຈະຖືກລຶບລ້າງເສຍບໍ່ໄດ້.
43010036	ພວກເຈົ້າເວົ້າໃຫ້ເຮົາວ່າ, ເຮົາເວົ້າໝິ່ນປະໝາດພຣະເຈົ້າ ຍ້ອນເຮົາໄດ້ເວົ້າວ່າ, ເຮົາເປັນພຣະບຸດຂອງພຣະເຈົ້າຊັ້ນບໍ?
43010037	ຖ້າເຮົາບໍ່ໄດ້ເຮັດພາລະກິດຂອງພຣະບິດາເຈົ້າຂອງເຮົາ ພວກເຈົ້າຢ່າເຊື່ອໃນເຮົາ.
43010038	ແຕ່ຖ້າເຮົາເຮັດພາລະກິດນັ້ນ ເຖິງພວກເຈົ້າບໍ່ເຊື່ອເຮົາກໍຕາມ ກໍຈົ່ງເຊື່ອໃນພາລະກິດນັ້ນ ເພື່ອພວກເຈົ້າຈະໄດ້ຮູ້ຈັກ ແລະເຊື່ອໝັ້ນວ່າ, ພຣະບິດາເຈົ້າຢູ່ໃນເຮົາ ແລະເຮົາຢູ່ໃນພຣະບິດາເຈົ້າ.”
43010039	ເຫດສະນັ້ນ ພວກເຂົາໝາຍທີ່ຈະຈັບພຣະອົງອີກ ແຕ່ພຣະອົງໜີພົ້ນຈາກມືຂອງພວກເຂົາໄປໄດ້.
43010040	ແລ້ວພຣະອົງກໍຂ້າມແມ່ນໍ້າຈໍແດນ ໄປຍັງບ່ອນທີ່ໂຢຮັນໃຫ້ຮັບບັບຕິສະມາແຕ່ກ່ອນນັ້ນ ແລະພຣະອົງກໍພັກຢູ່ທີ່ນັ້ນ.
43010041	ມີຫລາຍຄົນໄດ້ມາຫາພຣະອົງ ແລະເວົ້າວ່າ, “ໂຢຮັນບໍ່ໄດ້ເຮັດການອັດສະຈັນຈັກຢ່າງ, ແຕ່ທຸກສິ່ງທີ່ໂຢຮັນເວົ້າເຖິງທ່ານຄົນນີ້ ກໍເປັນຄວາມຈິງທັງໝົດ.”
43010042	ໃນທີ່ນັ້ນ ໄດ້ມີຫລາຍຄົນເຊື່ອໃນພຣະອົງ.
43011001	ມີຊາຍຄົນໜຶ່ງກຳລັງລົ້ມປ່ວຍຊື່ວ່າ, ລາຊະໂຣ ລາວຢູ່ໃນບ້ານເບັດທານີ ຊຶ່ງເປັນບ້ານຂອງສອງເອື້ອຍນ້ອງທີ່ຊື່ວ່າ ມາຣີ ແລະ ມາທາ.
43011002	ມາຣີແມ່ນຜູ້ທີ່ເອົານໍ້າມັນຫອມຖອກໃສ່ຕີນຂອງອົງພຣະຜູ້ເປັນເຈົ້າ ແລະເອົາຜົມຂອງຕົນເຊັດຕີນຂອງພຣະອົງ ລາຊະໂຣຜູ້ທີ່ປ່ວຍຢູ່ນັ້ນເປັນນ້ອງຊາຍຂອງນາງ.
43011003	ທັງສອງເອື້ອຍນ້ອງໄດ້ໃຊ້ຄົນໄປບອກພຣະເຢຊູເຈົ້າວ່າ, “ພຣະອົງເຈົ້າເອີຍ ເພື່ອນທີ່ພຣະອົງຮັກນັ້ນກຳລັງປ່ວຍຢູ່.”
43011004	ເມື່ອພຣະເຢຊູເຈົ້າໄດ້ຍິນດັ່ງນັ້ນແລ້ວ ພຣະອົງຈຶ່ງກ່າວວ່າ, “ການປ່ວຍຂອງລາຊະໂຣນີ້ ບໍ່ເຖິງແກ່ຄວາມຕາຍດອກ ແຕ່ເກີດຂຶ້ນເພື່ອນຳກຽດຕິຍົດແກ່ພຣະເຈົ້າ ແລະເພື່ອໃຫ້ພຣະບຸດຂອງພຣະອົງໄດ້ຮັບກຽດຕິຍົດເພາະການປ່ວຍນີ້.”
43011005	ພຣະເຢຊູເຈົ້າຮັກແພງມາທາກັບນ້ອງສາວຂອງນາງ ແລະ ລາຊະໂຣ.
43011006	ຂະນະທີ່ພຣະອົງໄດ້ຍິນວ່າລາຊະໂຣປ່ວຍ ພຣະອົງຍັງພັກຢູ່ບ່ອນເກົ່າຕໍ່ອີກສອງວັນ.
43011007	ຫລັງຈາກນັ້ນ ພຣະອົງກໍກ່າວແກ່ພວກສາວົກວ່າ, “ໃຫ້ພວກເຮົາກັບຄືນສູ່ແຂວງຢູດາຍອີກເທາະ.”
43011008	ພວກສາວົກໄດ້ກ່າວຕໍ່ພຣະອົງວ່າ, “ພຣະອາຈານເອີຍ ເມື່ອບໍ່ດົນມານີ້ ປະຊາຊົນໃນທີ່ນັ້ນໝາຍທີ່ຈະແກວ່ງກ້ອນຫີນໃສ່ທ່ານ ແລ້ວທ່ານຍັງຈະກັບຄືນໄປທີ່ນັ້ນອີກບໍ?”
43011009	ພຣະເຢຊູເຈົ້າຕອບວ່າ, “ກາງເວັນມີຢູ່ສິບສອງຊົ່ວໂມງບໍ່ແມ່ນບໍ? ສະນັ້ນ ຜູ້ໃດທີ່ຍ່າງໃນກາງເວັນກໍຈະບໍ່ຊູນສະດຸດ ເພາະວ່າລາວເຫັນຄວາມສະຫວ່າງແຫ່ງໂລກນີ້.
43011010	ແຕ່ຖ້າລາວຍ່າງໃນກາງຄືນ ລາວກໍຈະຊູນສະດຸດ ເພາະລາວບໍ່ມີຄວາມສະຫວ່າງໃນຕົວ.”
43011011	ເມື່ອພຣະເຢຊູເຈົ້າກ່າວດັ່ງນັ້ນແລ້ວ ພຣະອົງຍັງກ່າວຕື່ມອີກວ່າ, “ລາຊະໂຣເພື່ອນຂອງເຮົານອນຫລັບໄປ ແຕ່ເຮົາຈະໄປປຸກລາວໃຫ້ຕື່ນ.”
43011012	ພວກສາວົກຕອບວ່າ, “ພຣະອົງເຈົ້າເອີຍ ຖ້າລາວນອນຫລັບ ລາວຄົງຈະຫາຍດີພະຍາດ.”
43011013	ພຣະເຢຊູເຈົ້າໝາຍເຖິງຄວາມຕາຍຂອງລາຊະໂຣ ແຕ່ພວກສາວົກຊໍ້າພັດຄິດວ່າ, ພຣະອົງເວົ້າເຖິງການນອນຫລັບໃຫ້ຫາຍເມື່ອຍ.
43011014	ດັ່ງນັ້ນ ພຣະເຢຊູເຈົ້າຈຶ່ງບອກພວກເພິ່ນຢ່າງຈະແຈ້ງວ່າ, “ລາຊະໂຣຕາຍແລ້ວ
43011015	ເພື່ອເຫັນແກ່ເຈົ້າທັງຫລາຍ ເຮົາດີໃຈທີ່ເຮົາບໍ່ໄດ້ຢູ່ຫັ້ນກັບລາວ ເພື່ອວ່າພວກເຈົ້າຈະໄດ້ເຊື່ອ, ໃຫ້ພວກເຮົາໄປຫາລາວເທາະ.”
43011016	ໂທມາມີຊື່ອີກວ່າ, “ຝາແຝດ” ໄດ້ເວົ້າກັບເພື່ອນສາວົກດ້ວຍກັນວ່າ, “ໃຫ້ພວກເຮົາພາກັນໄປນຳກັນ ເພື່ອວ່າຈະໄດ້ຕາຍກັບພຣະອົງ.”
43011017	ເມື່ອພຣະເຢຊູເຈົ້າມາຮອດ ພຣະອົງກໍຮູ້ວ່າລາຊະໂຣຢູ່ໃນອຸບມຸງຝັງສົບໄດ້ສີ່ວັນແລ້ວ.
43011018	ບ້ານເບັດທານີນີ້ ຢູ່ຫ່າງຈາກນະຄອນເຢຣູຊາເລັມເກືອບສາມກິໂລແມັດ
43011019	ແລະ ຊາວຢູດາຍຫລາຍຄົນໄດ້ມາເພື່ອເລົ້າໂລມໃຈນາງມາຣີແລະນາງມາທາ ຍ້ອນນ້ອງຊາຍຂອງພວກເຂົາໄດ້ຕາຍແລ້ວ.
43011020	ເມື່ອມາທາໄດ້ຍິນວ່າພຣະເຢຊູເຈົ້າກຳລັງມາ ນາງກໍອອກໄປຕ້ອນຮັບພຣະອົງ ສ່ວນມາຣີນັ້ນນັ່ງຢູ່ໃນເຮືອນ.
43011021	ນາງມາທາເວົ້າຕໍ່ພຣະເຢຊູເຈົ້າວ່າ, “ພຣະອົງເຈົ້າເອີຍ ຖ້າທ່ານຢູ່ທີ່ນີ້ ນ້ອງຊາຍຂອງຂ້ານ້ອຍຄົງບໍ່ຕາຍ
43011022	ແຕ່ເຖິງຢ່າງໃດກໍດີ ບັດນີ້ຂ້ານ້ອຍຮູ້ວ່າ ພຣະເຈົ້າຈະໂຜດໃຫ້ແກ່ທ່ານ ໃນສິ່ງທີ່ທ່ານທູນຂໍຈາກພຣະອົງ.”
43011023	ພຣະເຢຊູເຈົ້າກ່າວຕໍ່ນາງວ່າ, “ນ້ອງຊາຍຂອງເຈົ້າຈະເປັນຄືນມາຈາກຕາຍ.”
43011024	ນາງມາທາຕອບຄືນວ່າ, “ຂ້ານ້ອຍຮູ້ແລ້ວວ່າ ລາວຈະເປັນຄືນມາອີກໃນການຄືນມາຈາກຕາຍເມື່ອວັນສຸດທ້າຍ.”
43011025	ພຣະເຢຊູເຈົ້າກ່າວຕໍ່ນາງວ່າ, “ເຮົານີ້ແຫລະ ເປັນເຫດໃຫ້ຄົນທັງປວງເປັນຄືນມາ ທັງເປັນຊີວິດ, ຜູ້ທີ່ວາງໃຈເຊື່ອໃນເຮົາ ເຖິງແມ່ນວ່າຕາຍໄປແລ້ວ ກໍຍັງມີຊີວິດຢູ່.
43011026	ຜູ້ໃດທີ່ຍັງມີຊີວິດຢູ່ ແລະເຊື່ອໃນເຮົາຈະບໍ່ຕາຍຈັກເທື່ອ ເຈົ້າເຊື່ອໃນຂໍ້ນີ້ຫລືບໍ່?”
43011027	ນາງຕອບວ່າ, “ເຊື່ອຢູ່ແລ້ວ ພຣະອົງເຈົ້າເອີຍ ຂ້ານ້ອຍເຊື່ອແລ້ວວ່າ ທ່ານເປັນພຣະຄຣິດ ຄືພຣະບຸດຂອງພຣະເຈົ້າຜູ້ທີ່ຕ້ອງເຂົ້າມາໃນໂລກ.”
43011028	ຫລັງຈາກມາທາກ່າວດັ່ງນີ້ແລ້ວ ນາງກໍກັບຄືນເຂົ້າໄປ ແລະເອີ້ນມາຣີ ນ້ອງສາວຂອງຕົນໄປຕ່າງຫາກ ມາທາບອກວ່າ, “ອາຈານມາທີ່ນີ້ແລ້ວ ແລະຕ້ອງການພົບເຈົ້າ.”
43011029	ເມື່ອມາຣີໄດ້ຍິນດັ່ງນັ້ນ, ນາງຈຶ່ງຟ້າວລຸກຂຶ້ນໄປຫາພຣະອົງ.
43011030	ພຣະເຢຊູເຈົ້າບໍ່ທັນໄດ້ເຂົ້າໄປໃນບ້ານເທື່ອ ແຕ່ຍັງຢູ່ບ່ອນທີ່ມາທາໄດ້ພົບພຣະອົງນັ້ນ.
43011031	ເມື່ອປະຊາຊົນກຳລັງເລົ້າໂລມໃຈນາງມາຣີຢູ່ໃນເຮືອນ ເຫັນນາງຟ້າວລຸກອອກໄປ ຈຶ່ງຕິດຕາມນາງໄປ ພວກເຂົາຄິດວ່ານາງຈະອອກໄປຮ້ອງໄຫ້ທີ່ອຸບມຸງຝັງສົບ.
43011032	ພໍນາງມາຣີຮອດບ່ອນທີ່ພຣະເຢຊູເຈົ້າຢູ່ ແລະເຫັນພຣະອົງແລ້ວ ນາງກໍກົ້ມກາບລົງທີ່ຕີນພຣະອົງ ແລະເວົ້າວ່າ, “ພຣະອົງເຈົ້າເອີຍ ຖ້າທ່ານຢູ່ນີ້ ນ້ອງຊາຍຂ້ານ້ອຍຄົງບໍ່ຕາຍ”
43011033	ພຣະເຢຊູເຈົ້າເຫັນນາງຮ້ອງໄຫ້ ທັງປະຊາຊົນທີ່ມາກັບນາງກໍຮ້ອງໄຫ້ດ້ວຍ ພຣະອົງຈຶ່ງສະເທືອນໃຈກັບເຫດການນັ້ນ ແລະຊົງໂສກເສົ້າ.
43011034	ພຣະອົງຖາມພວກເຂົາວ່າ, “ພວກເຈົ້າໄດ້ເອົາສົບໄປວາງໄວ້ຢູ່ໃສ?” ພວກເຂົາຕອບວ່າ, “ເຊີນມາເບິ່ງ ພຣະອົງເຈົ້າເອີຍ.”
43011035	ຝ່າຍພຣະເຢຊູເຈົ້າກໍຮ້ອງໄຫ້.
43011036	ປະຊາຊົນເວົ້າກັນວ່າ, “ເບິ່ງດູ ເພິ່ນຮັກລາວເທົ່າໃດ”
43011037	ແຕ່ມີບາງຄົນເວົ້າວ່າ, “ຜູ້ນີ້ໄດ້ເປີດຕາຂອງຄົນຕາບອດນັ້ນ ແລ້ວຈະເຮັດໃຫ້ຄົນນີ້ບໍ່ຕາຍບໍ່ໄດ້ບໍ?”
43011038	ພຣະເຢຊູເຈົ້າສະເທືອນຈິດໃຈໂສກເສົ້າໜັກອີກ ຈຶ່ງໄດ້ໄປເຖິງອຸບມຸງຝັງສົບ ຊຶ່ງເປັນຖໍ້າທີ່ມີຫີນກ້ອນໃຫຍ່ອັດປາກຖໍ້າໄວ້.
43011039	ພຣະເຢຊູເຈົ້າສັ່ງໃຫ້ກື່ງກ້ອນຫີນອອກ. ນາງມາທາເອື້ອຍຂອງຜູ້ຕາຍຕອບວ່າ, “ພຣະອົງເຈົ້າເອີຍ ປານນີ້ສົບຄົງມີກິ່ນເໝັນແລ້ວ ເພາະລາວຕາຍໄດ້ສີ່ວັນແລ້ວ.”
43011040	ພຣະເຢຊູເຈົ້າກ່າວຕໍ່ນາງວ່າ, “ເຮົາໄດ້ບອກເຈົ້າແລ້ວວ່າ ຖ້າເຈົ້າເຊື່ອ ເຈົ້າຄົງຈະໄດ້ເຫັນສະຫງ່າຣາສີຂອງພຣະເຈົ້າ.”
43011041	ດັ່ງນັ້ນ ພວກເຂົາຈຶ່ງກື່ງກ້ອນຫີນອອກ ຝ່າຍພຣະເຢຊູເຈົ້າກໍເງີຍໜ້າຂຶ້ນ ແລະພາວັນນາອະທິຖານວ່າ, “ໂອ ພຣະບິດາເຈົ້າເອີຍ, ຂ້ານ້ອຍໂມທະນາຂອບພຣະຄຸນທີ່ພຣະອົງຟັງຂ້ານ້ອຍ.
43011042	ຂ້ານ້ອຍຮູ້ວ່າພຣະບິດາເຈົ້າຟັງຂ້ານ້ອຍຢູ່ສະເໝີ, ແຕ່ຂ້ານ້ອຍເວົ້າຢ່າງນີ້ກໍເພື່ອເຫັນແກ່ຄົນທັງຫລາຍທີ່ຢືນອ້ອມຢູ່ນີ້ ເພື່ອພວກເຂົາຈະໄດ້ເຊື່ອວ່າ ແມ່ນພຣະບິດາເຈົ້າທີ່ເປັນຜູ້ໄດ້ໃຊ້ຂ້ານ້ອຍມາ.”
43011043	ເມື່ອພຣະອົງກ່າວດັ່ງນັ້ນແລ້ວ ພຣະອົງຈຶ່ງເປັ່ງສຽງຮ້ອງຂຶ້ນວ່າ, “ລາຊະໂຣເອີຍ ຈົ່ງອອກມາ”
43011044	ຜູ້ຕາຍນັ້ນກໍອອກມາ ມີຜ້າພັນຕີນພັນມື ທັງມີຜ້າປົກໜ້າໄວ້ຢູ່, ພຣະເຢຊູເຈົ້າບອກພວກເຂົາວ່າ, “ແກ້ຜ້າໃຫ້ລາວ ແລ້ວປ່ອຍລາວໄປ.”
43011045	ປະຊາຊົນຫລວງຫລາຍທີ່ມາຢ້ຽມຢາມນາງມາຣີ ໄດ້ເຫັນເຫດການທີ່ພຣະເຢຊູເຈົ້າເຮັດນັ້ນ ພວກເຂົາກໍເຊື່ອໃນພຣະອົງ.
43011046	ແຕ່ບາງຄົນໃນພວກເຂົາໄດ້ໄປຫາພວກຟາຣີຊາຍ ແລະເລົ່າເຫດການທີ່ພຣະເຢຊູເຈົ້າໄດ້ເຮັດນັ້ນໃຫ້ພວກເຂົາຟັງ.
43011047	ດັ່ງນັ້ນ ພວກຫົວໜ້າປະໂຣຫິດແລະພວກຟາຣີຊາຍ ຈຶ່ງເອີ້ນສະມາຊິກສະພາມາປະຊຸມກັນວ່າ, “ພວກເຮົາຈະເຮັດຢ່າງໃດ? ເພາະວ່າຊາຍຄົນນີ້ກຳລັງເຮັດການອັດສະຈັນຕັ້ງຫລາຍຢ່າງ
43011048	ຖ້າພວກເຮົາປ່ອຍໃຫ້ລາວເຮັດຢູ່ຢ່າງນີ້ແລ້ວ ຄົນທັງຫລາຍກໍຈະເຊື່ອລາວ ແລະພວກເຈົ້າໜ້າທີ່ໂຣມກໍຈະມາ ທຳລາຍພຣະວິຫານກັບປະເທດຊາດຂອງພວກເຮົາ.”
43011049	ແຕ່ມີຜູ້ໜຶ່ງໃນພວກເຂົາຊື່ວ່າ, “ກາຢະຟາ” ຜູ້ທີ່ເປັນມະຫາປະໂຣຫິດປະຈຳການໃນປີນັ້ນ ໄດ້ກ່າວຕໍ່ພວກເຂົາວ່າ, “ພວກທ່ານບໍ່ຮູ້ຈັກຫຍັງເລີຍ
43011050	ບໍ່ຄິດເຫັນບໍວ່າ ມັນຈະເປັນປະໂຫຍດສຳລັບພວກທ່ານ ທີ່ໃຫ້ຄົນໜຶ່ງຕາຍເພື່ອປະຊາຊົນ ແທນທີ່ຈະໃຫ້ຄົນທັງຊາດຕ້ອງພິນາດຈິບຫາຍ?”
43011051	ແທ້ຈິງແລ້ວ ເພິ່ນບໍ່ໄດ້ເວົ້າຕາມລຳພັງຕົນເອງ, ແຕ່ເພິ່ນເປັນມະຫາປະໂຣຫິດປະຈຳການໃນປີນັ້ນ ເພິ່ນຈຶ່ງທຳນວາຍວ່າ, “ພຣະເຢຊູເຈົ້າຈະຕາຍເພື່ອປະເທດຊາດ
43011052	ແລະບໍ່ແມ່ນເພື່ອແທນປະເທດຊາດເທົ່ານັ້ນ ແຕ່ເພື່ອເຕົ້າໂຮມປະຊາຊົນທັງຫລາຍຂອງພຣະເຈົ້າ ທີ່ໄດ້ແຕກກະຈັດກະຈາຍກັນໄປນັ້ນ ໃຫ້ເຂົ້າເປັນອັນໜຶ່ງອັນດຽວກັນ.”
43011053	ຕັ້ງແຕ່ວັນນັ້ນມາ ພວກເຂົາກໍໄດ້ວາງແຜນຂ້າພຣະເຢຊູເຈົ້າ.
43011054	ດ້ວຍເຫດນີ້ ພຣະເຢຊູເຈົ້າຈຶ່ງບໍ່ໄດ້ໄປທາງໃດຢ່າງເປີດເຜີຍໃນແຂວງຢູດາຍ, ແຕ່ພຣະອົງໄດ້ໜີໄປບ່ອນໜຶ່ງ ໃກ້ກັບຖິ່ນແຫ້ງແລ້ງກັນດານ ເຖິງເມືອງໜຶ່ງຊື່ວ່າ, “ເອຟຣາອິມ” ແລະຢູ່ທີ່ນັ້ນກັບພວກສາວົກຂອງພຣະອົງ.
43011055	ເວລາສະຫລອງເທດສະການປັດສະຄາໃກ້ຈະມາເຖິງແລ້ວ ມີຫລາຍຄົນໄດ້ຈາກບ້ານເມືອງຂອງຕົນ ຂຶ້ນໄປສູ່ນະຄອນເຢຣູຊາເລັມ ເພື່ອປະກອບພິທີຊຳລະຕົວກ່ອນວັນເທດສະການ.
43011056	ພວກເຂົາກຳລັງຊອກຫາພຣະເຢຊູເຈົ້າ ແລະເມື່ອຢືນຢູ່ໃນພຣະວິຫານ ພວກເຂົາຈຶ່ງຖາມກັນວ່າ, “ເຈົ້າຄິດເຫັນຢ່າງໃດ? ເພິ່ນຄົງຈະບໍ່ມາໃນເທດສະການນີ້ແມ່ນຫລືບໍ່?”
43011057	ຝ່າຍພວກຫົວໜ້າປະໂຣຫິດແລະພວກຟາຣີຊາຍ ກໍອອກຄຳສັ່ງໄວ້ວ່າ ຖ້າຜູ້ໃດຮູ້ວ່າພຣະເຢຊູເຈົ້າຢູ່ໃສ ໃຫ້ມາລາຍງານພວກຕົນເພື່ອຈະໄປຈັບພຣະອົງ.
43012001	ຫົກວັນກ່ອນເທດສະການປັດສະຄາ ພຣະເຢຊູເຈົ້າມາເຖິງບ້ານເບັດທານີ ຊຶ່ງເປັນບ່ອນຢູ່ຂອງລາຊະໂຣ ຜູ້ທີ່ພຣະອົງໄດ້ບັນດານໃຫ້ເປັນຄືນມາຈາກຕາຍ.
43012002	ພວກເຂົາໄດ້ຈັດແຈງອາຫານລ້ຽງ ເພື່ອເປັນກຽດແກ່ພຣະອົງຢູ່ທີ່ນັ້ນ ຊຶ່ງແມ່ນນາງມາທາເປັນຜູ້ຮັບໃຊ້ທີ່ໂຕະອາຫານ, ລາຊະໂຣແມ່ນຜູ້ໜຶ່ງໃນພວກທີ່ນັ່ງຮ່ວມໂຕະຮັບປະທານອາຫານກັບພຣະອົງ.
43012003	ແລ້ວນາງມາຣີກໍເອົານໍ້າມັນຫອມເຄິ່ງລິດ ຊຶ່ງມີລາຄາແພງຖອກໃສ່ຕີນພຣະອົງ ແລະໃຊ້ຜົມຂອງຕົນເຊັດຕີນພຣະອົງ ຈົນທົ່ວທັງເຮືອນຫອມກຸ້ມດ້ວຍກິ່ນນໍ້າຫອມນັ້ນ.
43012004	ແຕ່ຢູດາອິດສະກາຣີອົດສາວົກຄົນໜຶ່ງຂອງພຣະອົງ ຄືຜູ້ທີ່ຈະທໍລະຍົດຕໍ່ພຣະອົງໄດ້ກ່າວວ່າ,
43012005	“ເປັນຫຍັງຈຶ່ງບໍ່ຂາຍນໍ້າມັນຫອມນີ້ໃນລາຄາສາມຮ້ອຍຫລຽນເງິນ ແລະເອົາເງິນແຈກໃຫ້ຄົນຍາກຈົນ?”
43012006	ການທີ່ລາວເວົ້າຢ່າງນີ້ ບໍ່ແມ່ນວ່າລາວຫ່ວງໃຍນຳຄົນຍາກຈົນ, ແຕ່ລາວເປັນຄົນຂີ້ລັກ, ລາວຖືຖົງເງິນ ແລະຍັກຍອກເອົາເງິນຈາກຖົງນັ້ນ.
43012007	ແຕ່ພຣະເຢຊູເຈົ້າກ່າວວ່າ, “ຊ່າງນາງເທາະ ປ່ອຍໃຫ້ນາງໄດ້ເຮັດຢ່າງນີ້ສຳລັບວັນຝັງສົບຂອງເຮົາ.
43012008	ພວກເຈົ້າຈະມີຄົນຍາກຈົນຢູ່ນຳສະເໝີ, ແຕ່ພວກເຈົ້າບໍ່ມີເຮົາສະເໝີໄປ.”
43012009	ຄົນຈຳນວນຫລວງຫລາຍໄດ້ຍິນວ່າ ພຣະເຢຊູເຈົ້າຢູ່ໃນທີ່ນັ້ນ ພວກເຂົາໄດ້ພາກັນມາ ບໍ່ແມ່ນແຕ່ຢາກເຫັນພຣະເຢຊູເຈົ້າເທົ່ານັ້ນ ແຕ່ຢາກເຫັນລາຊະໂຣ ຜູ້ທີ່ພຣະອົງໄດ້ບັນດານໃຫ້ເປັນຄືນມາຈາກຕາຍນັ້ນດ້ວຍ.
43012010	ດັ່ງນັ້ນ ພວກຫົວໜ້າປະໂຣຫິດຈຶ່ງປຶກສາກັນວ່າ ຈະຂ້າລາຊະໂຣເໝືອນກັນ
43012011	ເພາະເລື່ອງຂອງລາຊະໂຣນີ້ ເຮັດໃຫ້ຊາວຢິວຫລາຍຄົນໄດ້ໜີປະພວກເຂົາ ແລະມາເຊື່ອພຣະເຢຊູເຈົ້າ.
43012012	ວັນຕໍ່ມາ ມີປະຊາຊົນຈຳນວນຫລວງຫລາຍທີ່ມາໃນເທດສະການປັດສະຄາ ໄດ້ຍິນວ່າພຣະເຢຊູເຈົ້າເຂົ້າມາໃນນະຄອນເຢຣູຊາເລັມ.
43012013	ດັ່ງນັ້ນ ພວກເຂົາຈຶ່ງພາກັນຖືກ້ານຕານອອກໄປຕ້ອນຮັບພຣະອົງ ທັງໂຮຮ້ອງຂຶ້ນວ່າ, “ໂຮຊັນນາ ຂໍພຣະເຈົ້າອວຍພອນທ່ານທີ່ມາໃນນາມຂອງອົງພຣະຜູ້ເປັນເຈົ້າ ຄືກະສັດຂອງຊາດອິດສະຣາເອນ”
43012014	ເມື່ອພຣະອົງພົບລໍນ້ອຍໂຕໜຶ່ງ ພຣະອົງຈຶ່ງຂຶ້ນຂີ່ລໍນັ້ນ ຕາມທີ່ມີຄຳຂຽນໄວ້ໃນພຣະຄຳພີວ່າ,
43012015	“ນະຄອນຊີໂອນເອີຍ ຢ່າສູ່ຢ້ານ ເບິ່ງດູ ເຈົ້າກະສັດຂອງເຈົ້າ ກຳລັງຂີ່ລໍມາ.”
43012016	ໃນເວລານັ້ນ ພວກສາວົກຂອງພຣະອົງບໍ່ໄດ້ເຂົ້າໃຈໃນເຫດການເຫລົ່ານັ້ນ, ແຕ່ພາຍຫລັງ ເມື່ອພຣະເຢຊູເຈົ້າໄດ້ຮັບສະຫງ່າຣາສີແລ້ວ ພວກເພິ່ນຈຶ່ງລະນຶກເຖິງຂໍ້ຄວາມ ທີ່ມີຄຳຂຽນໄວ້ເຖິງເລື່ອງຂອງພຣະອົງໃນພຣະຄຳພີ ແລະພວກເພິ່ນໄດ້ເຮັດດັ່ງນີ້ສຳລັບພຣະອົງ.
43012017	ປະຊາຊົນທັງຫລາຍທີ່ຢູ່ກັບພຣະເຢຊູເຈົ້າ ຕອນທີ່ພຣະອົງໄດ້ເອີ້ນເອົາລາຊະໂຣອອກມາຈາກອຸບມຸງ ແລະບັນດານໃຫ້ລາວເປັນຄືນມາຈາກຕາຍນັ້ນ ກໍເປັນພະຍານເຖິງເຫດການເຫລົ່ານີ້.
43012018	ດ້ວຍເຫດນັ້ນແຫລະ ປະຊາຊົນທັງຫລາຍຈຶ່ງອອກໄປຫາພຣະເຢຊູເຈົ້າ ເພາະໄດ້ຍິນເຖິງການອັດສະຈັນທີ່ພຣະອົງໄດ້ເຮັດ.
43012019	ຝ່າຍພວກຟາຣີຊາຍຈຶ່ງເວົ້າກັນວ່າ, “ທ່ານທັງຫລາຍບໍ່ເຫັນຫລືວ່າ ພວກທ່ານເຮັດອັນໃດກໍບໍ່ໄດ້ປະໂຫຍດຈັກຢ່າງ ເບິ່ງແມ ໝົດທັງໂລກກໍຕິດຕາມມັນໄປ.”
43012020	ພວກທີ່ໄປນະມັດສະການ ເນື່ອງໃນໂອກາດເທດສະການທີ່ນະຄອນເຢຣູຊາເລັມ ມີຊາວກຣີກບາງຄົນຮ່ວມຢູ່ດ້ວຍ.
43012021	ພວກເຂົາໄດ້ໄປຫາຟີລິບ ຜູ້ທີ່ມາຈາກເບັດຊາອີດາໃນແຂວງຄາລີເລ ແລະເວົ້າວ່າ, “ທ່ານເອີຍ ພວກຂ້ານ້ອຍຢາກເຫັນພຣະເຢຊູເຈົ້າ.”
43012022	ຟີລິບຈຶ່ງໄປບອກອັນເດອາ ແລ້ວທັງສອງກໍໄປບອກພຣະເຢຊູເຈົ້າ.
43012023	ພຣະເຢຊູເຈົ້າຕອບພວກເຂົາວ່າ, “ເວລາທີ່ບຸດມະນຸດຕ້ອງຮັບກຽດອັນຍິ່ງໃຫຍ່ນັ້ນ ກໍມາເຖິງແລ້ວ.
43012024	ເຮົາບອກເຈົ້າທັງຫລາຍຕາມຄວາມຈິງວ່າ, ຖ້າເມັດເຂົ້າຕົກລົງໃນດິນແລ້ວບໍ່ຕາຍໄປເສຍ ກໍຄົງຈະມີຢູ່ພຽງແຕ່ເມັດດຽວ, ແຕ່ຖ້າຕາຍໄປກໍຈະເກີດຜົນຫລາຍ.
43012025	ຜູ້ທີ່ຮັກຊີວິດຂອງຕົນຈະຕ້ອງເສຍຊີວິດ ແລະຜູ້ທີ່ຊັງຊີວິດຂອງຕົນໃນໂລກນີ້ ຈະຮັກສາຊີວິດນັ້ນໄວ້ໄດ້ສຳລັບຊີວິດນິຣັນດອນ.
43012026	ຖ້າຜູ້ໃດບົວລະບັດຮັບໃຊ້ເຮົາ ໃຫ້ຜູ້ນັ້ນຕິດຕາມເຮົາມາ ເຮົາຢູ່ທີ່ໃດຜູ້ບົວລະບັດຮັບໃຊ້ເຮົາ ຈະຢູ່ທີ່ນັ້ນເໝືອນກັນ ຝ່າຍພຣະບິດາເຈົ້າຂອງເຮົາ ຈະໃຫ້ກຽດຕິຍົດແກ່ທຸກຄົນ ທີ່ບົວລະບັດຮັບໃຊ້ເຮົາ.”
43012027	“ບັດນີ້ ຈິດໃຈຂອງເຮົາວຸ້ນວາຍ ແລະເຮົາຈະວ່າຢ່າງໃດ? ເຮົາຄວນຈະເວົ້າວ່າ, ‘ໂອ ພຣະບິດາເຈົ້າເອີຍ ຂໍໃຫ້ຂ້ານ້ອຍລອດພົ້ນຈາກຍາມນີ້ທ້ອນຢ່າງນັ້ນຫລື?’ ກໍວ່າບໍ່ໄດ້, ທີ່ເຮົາໄດ້ມາໃນຍາມນີ້ກໍເພື່ອການນີ້ແຫລະ.
43012028	ໂອ ພຣະບິດາເຈົ້າເອີຍ ຂໍໃຫ້ພຣະນາມຂອງພຣະອົງໄດ້ຮັບກຽດເທີ້ນ.” ແລ້ວມີສຽງດັງມາຈາກທ້ອງຟ້າວ່າ, “ເຮົາໄດ້ໃຫ້ຮັບກຽດແລ້ວ ແລະເຮົາຈະໃຫ້ໄດ້ຮັບກຽດອີກ.”
43012029	ເມື່ອປະຊາຊົນຢູ່ທີ່ນັ້ນ ໄດ້ຍິນສຽງນີ້ແລ້ວ ມີບາງຄົນເວົ້າວ່າ, “ເປັນສຽງຟ້າຮ້ອງ.” ສ່ວນຄົນອື່ນຊໍ້າພັດເວົ້າວ່າ, “ມີເທວະດາຕົນໜຶ່ງໄດ້ເວົ້າກັບເພິ່ນ.”
43012030	ແຕ່ພຣະເຢຊູເຈົ້າຕອບວ່າ, “ສຽງທີ່ດັງມານັ້ນ ບໍ່ແມ່ນສຳລັບເຮົາດອກ ແຕ່ສຳລັບເຈົ້າທັງຫລາຍນັ້ນແຫລະ.
43012031	ບັດນີ້ເຖິງເວລາແລ້ວ ທີ່ໂລກຈະຕ້ອງຖືກຕັດສິນ ຜູ້ປົກຄອງໂລກຈະຖືກລຶບລ້າງເສຍ.
43012032	ເມື່ອເຮົາຖືກຍົກຂຶ້ນຈາກແຜ່ນດິນໂລກນີ້ ແລ້ວເຮົາຈະຊັກນຳຄົນທັງຫລາຍມາຫາເຮົາ.” (
43012033	ພຣະອົງກ່າວດັ່ງນີ້ເພື່ອສຳແດງວ່າ ພຣະອົງຈະຕາຍຢ່າງທົນທຸກທໍລະມານແບບໃດ).
43012034	ຄົນທັງຫລາຍຈຶ່ງຕອບພຣະອົງວ່າ, “ກົດບັນຍັດຂອງພວກເຮົາບອກວ່າ ພຣະຄຣິດຈະມີຊີວິດນິຣັນດອນ, ແລ້ວເຫດໃດທ່ານຈຶ່ງກ່າວວ່າ ບຸດມະນຸດຈະຕ້ອງຖືກຍົກຂຶ້ນ ບຸດມະນຸດນັ້ນແມ່ນຜູ້ໃດ?”
43012035	ພຣະເຢຊູເຈົ້າຕອບວ່າ, “ຄວາມສະຫວ່າງຈະຍັງຢູ່ກັບພວກເຈົ້າອີກໜ້ອຍໜຶ່ງ ເມື່ອຍັງມີຄວາມສະຫວ່າງຢູ່ກໍຈົ່ງຍ່າງໄປເທາະ ເພາະຢ້ານວ່າຄວາມມືດຈະຕາມມາທັນພວກເຈົ້າ. ດ້ວຍວ່າ, ຜູ້ທີ່ຍ່າງໃນຄວາມມືດນັ້ນ ກໍບໍ່ຮູ້ວ່າຕົນກຳລັງໄປໃສ.
43012036	ເມື່ອພວກເຈົ້າຍັງມີຄວາມສະຫວ່າງ ຈົ່ງເຊື່ອໃນຄວາມສະຫວ່າງນັ້ນ ເພື່ອຈະໄດ້ເປັນຄົນຝ່າຍຄວາມສະຫວ່າງ.” ຫລັງຈາກທີ່ພຣະເຢຊູເຈົ້າກ່າວເຊັ່ນນັ້ນແລ້ວ ພຣະອົງກໍອອກໜີ ແລະຫລົບຫລີກຈາກພວກເຂົາ.
43012037	ເຖິງແມ່ນວ່າ ພຣະອົງໄດ້ເຮັດການອັດສະຈັນຫລາຍຢ່າງຕໍ່ໜ້າພວກເຂົາກໍຕາມ ພວກເຂົາກໍບໍ່ເຊື່ອວາງໃຈໃນພຣະອົງ
43012038	ເພື່ອວ່າຖ້ອຍຄຳທີ່ຜູ້ທຳນວາຍເອຊາຢາໄດ້ກ່າວໄວ້ຈະໄດ້ສຳເລັດວ່າ, “ຂ້າແດ່ອົງພຣະຜູ້ເປັນເຈົ້າ ຜູ້ໃດໄດ້ວາງໃຈເຊື່ອ ໃນຖ້ອຍຄຳທີ່ຂ້ານ້ອຍໄດ້ປະກາດ? ອົງພຣະຜູ້ເປັນເຈົ້າໄດ້ເປີດເຜີຍ ພຣະຣິດທານຸພາບໃຫ້ຜູ້ໃດເຫັນແດ່?”
43012039	ດັ່ງນັ້ນແຫລະ ພວກເຂົາຈຶ່ງບໍ່ສາມາດທີ່ຈະເຊື່ອ ເພາະເອຊາຢາໄດ້ກ່າວໄວ້ອີກວ່າ,
43012040	“ພຣະອົງໄດ້ເຮັດໃຫ້ຕາພວກເຂົາບອດໄປ ແລະ ເຮັດໃຫ້ຈິດໃຈຂອງພວກເຂົາແຂງກະດ້າງ ຢ້ານວ່າພວກເຂົາຈະເຫັນດ້ວຍຕາ ແລະ ສັງເກດຮູ້ດ້ວຍໃຈ ແລ້ວຈະກັບໃຈໃໝ່ ເຮົາຈະຮັກສາໃຫ້ພວກເຂົາດີ.”
43012041	ເອຊາຢາກ່າວດັ່ງນີ້ ກໍເພາະເພິ່ນໄດ້ເຫັນສະຫງ່າຣາສີຂອງພຣະອົງ ແລະໄດ້ເວົ້າເຖິງເລື່ອງຂອງພຣະອົງ.
43012042	ເຖິງປານນັ້ນກໍດີ ຍັງມີເຈົ້າໜ້າທີ່ຫລາຍຄົນໄດ້ເຊື່ອໃນພຣະອົງ, ແຕ່ບໍ່ໄດ້ເປີດເຜີຍ ເພາະຢ້ານພວກຟາຣີຊາຍໄລ່ອອກຈາກທຳມະສາລາ.
43012043	ດ້ວຍວ່າ, ພວກເຂົາມັກໃຫ້ມະນຸດພໍໃຈ ຫລາຍກວ່າໃຫ້ພຣະເຈົ້າພໍໃຈ.
43012044	ພຣະເຢຊູເຈົ້າໄດ້ເປັ່ງສຽງຮ້ອງຂຶ້ນວ່າ, “ຜູ້ໃດທີ່ເຊື່ອເຮົາ ກໍບໍ່ແມ່ນເຊື່ອໃນເຮົາເທົ່ານັ້ນ, ແຕ່ເຊື່ອໃນພຣະອົງຜູ້ທີ່ໄດ້ໃຊ້ເຮົາມາເໝືອນກັນ.
43012045	ຜູ້ໃດທີ່ເຫັນເຮົາ ກໍເຫັນພຣະອົງຜູ້ທີ່ໃຊ້ເຮົາມາເໝືອນກັນ.
43012046	ເຮົາເປັນຄວາມສະຫວ່າງທີ່ເຂົ້າມາໃນໂລກນີ້ ເພື່ອທຸກຄົນທີ່ເຊື່ອໃນເຮົາຈະບໍ່ຢູ່ໃນຄວາມມືດ.
43012047	ຖ້າຜູ້ໃດໄດ້ຍິນຖ້ອຍຄຳຂອງເຮົາ ແລະບໍ່ຖືຮັກສາຖ້ອຍຄຳເຫລົ່ານັ້ນ ເຮົາຈະບໍ່ຕັດສິນຜູ້ນັ້ນ ເຮົາບໍ່ໄດ້ມາເພື່ອຕັດສິນໂລກ ແຕ່ມາເພື່ອຊ່ວຍໂລກໃຫ້ພົ້ນ.
43012048	ພວກທີ່ປະຕິເສດເຮົາ ແລະບໍ່ຮັບເອົາຖ້ອຍຄຳຂອງເຮົາ ກໍມີສິ່ງຕັດສິນພວກເຂົາແລ້ວ ຖ້ອຍຄຳທີ່ເຮົາໄດ້ກ່າວນັ້ນແຫລະ ຈະຕັດສິນພວກນັ້ນໃນວັນສຸດທ້າຍ.
43012049	ເພາະເຮົາບໍ່ໄດ້ກ່າວຕາມລຳພັງໃຈຂອງເຮົາເອງ, ແຕ່ພຣະບິດາເຈົ້າ ຜູ້ທີ່ໃຊ້ເຮົາມານັ້ນ ເປັນຜູ້ສັ່ງໃນສິ່ງທີ່ເຮົາກ່າວແລະສັ່ງສອນ.
43012050	ຝ່າຍເຮົາຮູ້ວ່າ ຄຳສັ່ງຂອງພຣະອົງເປັນຊີວິດນິຣັນດອນ ສິ່ງທີ່ເຮົາໄດ້ກ່າວນັ້ນ ກໍກ່າວຕາມຄຳສັ່ງຂອງພຣະບິດາເຈົ້າ.”
43013001	ກ່ອນເຖິງວັນເທດສະການປັດສະຄາ ພຣະເຢຊູເຈົ້າຮູ້ດີວ່າ ເວລາທີ່ພຣະອົງຈະຈາກໂລກນີ້ ໄປຫາພຣະບິດາເຈົ້າກໍມາເຖິງແລ້ວ ພຣະອົງຮັກພວກຂອງພຣະອົງຢູ່ໃນໂລກນີ້ ແລະພຣະອົງຮັກພວກເຂົາຈົນເຖິງທີ່ສຸດ.
43013002	ເມື່ອພຣະເຢຊູເຈົ້າກັບພວກສາວົກຂອງພຣະອົງ ກຳລັງຮ່ວມຮັບປະທານອາຫານຢູ່ນັ້ນ ມານຮ້າຍໄດ້ເຂົ້າສິງຢູ່ໃນໃຈຂອງຢູດາອິດສະກາຣີອົດ ລູກຊາຍຂອງຊີໂມນ ໃຫ້ມີຄວາມຄິດທໍລະຍົດຕໍ່ພຣະເຢຊູເຈົ້າ.
43013003	ພຣະເຢຊູເຈົ້າຮູ້ວ່າ ພຣະບິດາເຈົ້າໄດ້ມອບທຸກສິ່ງໃຫ້ຢູ່ໃຕ້ອຳນາດຂອງພຣະອົງ ແລະຮູ້ວ່າພຣະອົງເອງມາຈາກພຣະເຈົ້າ ແລະ ກຳລັງຈະກັບເມືອຫາພຣະເຈົ້າ.
43013004	ດັ່ງນັ້ນ ພຣະອົງຈຶ່ງລຸກຂຶ້ນຈາກພາເຂົ້າ ແລ້ວແກ້ເສື້ອຊັ້ນນອກອອກ ແລະໃຊ້ຜ້າມັດແອວ.
43013005	ແລ້ວພຣະອົງກໍຖອກນໍ້າໃສ່ຊາມ ແລະເລີ່ມລ້າງຕີນຂອງພວກສາວົກ ແລະເຊັດຕີນຂອງພວກເພິ່ນດ້ວຍຜ້າມັດແອວນັ້ນ.
43013006	ເມື່ອພຣະອົງມາຮອດຊີໂມນເປໂຕ ເພິ່ນຈຶ່ງຖາມພຣະອົງວ່າ, “ພຣະອົງເຈົ້າເອີຍ ພຣະອົງຈະລ້າງຕີນໃຫ້ຂ້ານ້ອຍຊັ້ນບໍ?”
43013007	ພຣະເຢຊູເຈົ້າຕອບເພິ່ນວ່າ, “ເຈົ້າບໍ່ເຂົ້າໃຈໃນສິ່ງທີ່ເຮົາເຮັດຢູ່ດຽວນີ້, ແຕ່ເຈົ້າຈະເຂົ້າໃຈຕາມພາຍຫລັງ.”
43013008	ເປໂຕຕອບວ່າ, “ພຣະອົງຈະລ້າງຕີນຂ້ານ້ອຍບໍ່ໄດ້ຈັກເທື່ອ.” ພຣະເຢຊູເຈົ້າຕອບວ່າ, “ຖ້າເຮົາບໍ່ລ້າງຕີນເຈົ້າ ເຈົ້າກໍບໍ່ໄດ້ມີສ່ວນໃນເຮົາ.”
43013009	ຊີໂມນເປໂຕຕອບພຣະອົງວ່າ, “ຖ້າເປັນດັ່ງນັ້ນ ພຣະອົງເຈົ້າເອີຍ ບໍ່ແມ່ນແຕ່ຕີນເທົ່ານັ້ນ ລ້າງທັງມືແລະຫົວຂອງຂ້ານ້ອຍນຳດ້ວຍ.”
43013010	ພຣະເຢຊູເຈົ້າກ່າວຕໍ່ເພິ່ນວ່າ, “ຜູ້ທີ່ໄດ້ອາບນໍ້າແລ້ວ ບໍ່ຈຳເປັນຕ້ອງລ້າງຕົວອີກ ລ້າງແຕ່ຕີນເທົ່ານັ້ນກໍພໍ. ພວກເຈົ້າກໍເປັນຄົນສະອາດແລ້ວ, ແຕ່ບໍ່ແມ່ນໝົດທຸກຄົນ.”
43013011	ພຣະອົງຮູ້ແລ້ວວ່າແມ່ນຜູ້ໃດຈະທໍລະຍົດຕໍ່ພຣະອົງ. ສະນັ້ນ ພຣະອົງຈຶ່ງກ່າວວ່າ, “ພວກເຈົ້າເປັນຄົນສະອາດແລ້ວ ແຕ່ບໍ່ແມ່ນໝົດທຸກຄົນ.”
43013012	ຫລັງຈາກທີ່ພຣະອົງໄດ້ລ້າງຕີນຂອງພວກເພິ່ນແລ້ວ ພຣະອົງກໍເອົາເສື້ອຊັ້ນນອກມານຸ່ງຄືນ ແລະກັບໄປທີ່ພາເຂົ້າ ແລ້ວພຣະອົງຖາມພວກເພິ່ນວ່າ, “ພວກເຈົ້າເຂົ້າໃຈເຖິງສິ່ງທີ່ເຮົາຫາກໍເຮັດຕໍ່ພວກເຈົ້ານີ້ແລ້ວບໍ?
43013013	ພວກເຈົ້າເອີ້ນເຮົາວ່າ ພຣະອາຈານ ແລະພຣະອົງເຈົ້າ ພວກເຈົ້າເອີ້ນຖືກຕ້ອງແລ້ວ ເພາະເຮົາເປັນຢ່າງນັ້ນແທ້.
43013014	ດັ່ງນັ້ນ ຖ້າເຮົາຜູ້ເປັນພຣະອົງເຈົ້າ ແລະພຣະອາຈານໄດ້ລ້າງຕີນໃຫ້ພວກເຈົ້າສັນໃດ ພວກເຈົ້າກໍຄວນລ້າງຕີນໃຫ້ກັນແລະກັນສັນນັ້ນ.
43013015	ດ້ວຍວ່າ, ເຮົາໄດ້ວາງແບບຢ່າງໄວ້ໃຫ້ພວກເຈົ້າແລ້ວ ເພື່ອໃຫ້ພວກເຈົ້າເຮັດເໝືອນດັ່ງທີ່ເຮົາໄດ້ເຮັດແກ່ພວກເຈົ້ານັ້ນ.
43013016	ເຮົາບອກເຈົ້າທັງຫລາຍຕາມຄວາມຈິງວ່າ, ຄົນໃຊ້ບໍ່ຫ່ອນໃຫຍ່ກວ່ານາຍຂອງຕົນ ແລະຜູ້ທີ່ຖືກໃຊ້ໄປກໍບໍ່ຫ່ອນໃຫຍ່ກວ່າຜູ້ທີ່ໄດ້ໃຊ້ຕົນໄປນັ້ນ.
43013017	ເມື່ອເຈົ້າທັງຫລາຍຮູ້ຄວາມຈິງນີ້ແລ້ວ ພວກເຈົ້າເຮັດຕາມ ພວກເຈົ້າກໍເປັນສຸກ.
43013018	ເຮົາບໍ່ໄດ້ກ່າວເຖິງພວກເຈົ້າທຸກຄົນ ເຮົາຮູ້ຈັກຜູ້ທີ່ເຮົາໄດ້ເລືອກໄວ້ນັ້ນ, ແຕ່ຈະເປັນຈິງຕາມພຣະຄຳພີໄດ້ກ່າວໄວ້ວ່າ, ‘ຜູ້ທີ່ກິນອາຫານຂອງເຮົາ ກໍຍໍສົ້ນຕີນໃສ່ເຮົາ.’
43013019	ເຮົາບອກພວກເຈົ້າໃນເລື່ອງນີ້ກ່ອນເຫດການຈະເກີດຂຶ້ນ ເພື່ອວ່າເມື່ອເກີດຂຶ້ນແລ້ວ ພວກເຈົ້າຈະເຊື່ອວ່າ, ‘ເຮົາເປັນຜູ້ທີ່ເຮົາເປັນ.’
43013020	ເຮົາບອກພວກເຈົ້າຕາມຄວາມຈິງວ່າ, ຜູ້ໃດທີ່ຕ້ອນຮັບຜູ້ທີ່ເຮົາໃຊ້ໄປ ກໍຕ້ອນຮັບເຮົາເໝືອນກັນ ແລະຜູ້ໃດທີ່ຕ້ອນຮັບເຮົາ ກໍຕ້ອນຮັບພຣະອົງຜູ້ທີ່ໃຊ້ເຮົາມາ.”
43013021	ຫລັງຈາກທີ່ພຣະເຢຊູເຈົ້າກ່າວດັ່ງນີ້ແລ້ວ ພຣະອົງກໍວຸ້ນວາຍໃນໃຈ ແລະກ່າວຢ່າງເປີດເຜີຍວ່າ, “ເຮົາບອກພວກເຈົ້າຕາມຄວາມຈິງວ່າ, ‘ມີຜູ້ໜຶ່ງໃນພວກເຈົ້າຈະທໍລະຍົດຕໍ່ເຮົາ.’”
43013022	ພວກສາວົກແນມເບິ່ງໜ້າກັນແລະກັນ ສົງໄສວ່າຄົນທີ່ພຣະອົງກ່າວເຖິງນັ້ນໝາຍເຖິງຜູ້ໃດ.
43013023	ມີຄົນໜຶ່ງໃນພວກສາວົກທີ່ພຣະອົງຊົງຮັກນັ່ງເນີ້ງຕົວອີງພຣະເຢຊູເຈົ້າ.
43013024	ຊີໂມນເປໂຕຍິກໜ້າໃສ່ລາວ ແລ້ວເວົ້າວ່າ, “ຖາມເພິ່ນເບິ່ງດູວ່າ ເພິ່ນກ່າວເຖິງຜູ້ໃດ?”
43013025	ສະນັ້ນ ສາວົກຄົນທີ່ນັ່ງເນີ້ງຕົວອີງພຣະອົງຢູ່ ຈຶ່ງຖາມພຣະອົງວ່າ, “ພຣະອົງເຈົ້າເອີຍ ແມ່ນຜູ້ໃດ?”
43013026	ພຣະເຢຊູເຈົ້າຕອບເພິ່ນວ່າ, “ເຮົາຈະເອົາອາຫານຄຳນີ້ຈໍ້າແລ້ວຍື່ນໃຫ້ຜູ້ໃດ ກໍແມ່ນຜູ້ນັ້ນແຫລະ.” ເມື່ອຈໍ້າອາຫານຄຳນັ້ນແລ້ວ ກໍຍື່ນໃຫ້ຢູດາ ລູກຊາຍຂອງຊີໂມນອິດສະກາຣີອົດ.
43013027	ພໍຢູດາກິນອາຫານນີ້ແລ້ວ ມານຊາຕານກໍເຂົ້າສິງໃນໃຈລາວ ພຣະເຢຊູເຈົ້າບອກຢູດາວ່າ, “ຈົ່ງຟ້າວເຮັດ ສິ່ງທີ່ເຈົ້າກຳລັງຈະເຮັດນັ້ນສາ”
43013028	ບໍ່ມີຜູ້ໃດທີ່ນັ່ງຮ່ວມໂຕະເຂົ້າໃຈວ່າ ເປັນຫຍັງພຣະອົງຈຶ່ງກ່າວແກ່ລາວຢ່າງນັ້ນ.
43013029	ຍ້ອນຢູດາເປັນຜູ້ຖືຖົງເງິນ ສາວົກບາງຄົນຈຶ່ງຄິດວ່າ ພຣະເຢຊູເຈົ້າບອກໃຫ້ລາວໄປຊື້ສິ່ງຂອງຈຳເປັນສຳລັບເທດສະການ ຫລືໃຫ້ລາວເອົາເຄື່ອງຂອງໄປໃຫ້ຄົນຍາກຈົນ.
43013030	ເມື່ອຢູດາໄດ້ຮັບອາຫານຄຳນັ້ນແລ້ວ ລາວກໍອອກໜີໄປທັນທີ ຂະນະນັ້ນເປັນເວລາກາງຄືນ.
43013031	ເມື່ອຢູດາອອກໄປແລ້ວ ພຣະເຢຊູເຈົ້າກ່າວວ່າ, “ບັດນີ້ ບຸດມະນຸດໄດ້ຮັບກຽດຕິຍົດແລ້ວ ແລະພຣະເຈົ້າກໍຮັບກຽດຕິຍົດເພາະບຸດມະນຸດ.
43013032	ຖ້າພຣະເຈົ້າຊົງຮັບກຽດຕິຍົດເພາະບຸດມະນຸດ ພຣະເຈົ້າຈະປະທານໃຫ້ບຸດມະນຸດມີກຽດຕິຍົດຮ່ວມກັບພຣະອົງ ແລະຈະໃຫ້ມີກຽດຕິຍົດໃນບັດນີ້.
43013033	ລູກນ້ອຍທັງຫລາຍຂອງເຮົາເອີຍ ເຮົາຍັງຈະຢູ່ກັບພວກເຈົ້າອີກບໍ່ດົນ ພວກເຈົ້າຈະຊອກຫາເຮົາ ແລະເໝືອນເຮົາໄດ້ບອກພວກເຈົ້ານາຍຢິວວ່າ, ‘ບ່ອນທີ່ເຮົາໄປນັ້ນ ພວກເຈົ້າໄປບໍ່ໄດ້.’
43013034	ບັດນີ້ ເຮົາມອບກົດບັນຍັດຂໍ້ໃໝ່ໃຫ້ພວກເຈົ້າຄື: ຈົ່ງຮັກຊຶ່ງກັນແລະກັນ ເຮົາຮັກພວກເຈົ້າຢ່າງໃດ ພວກເຈົ້າກໍຈົ່ງຮັກຊຶ່ງກັນແລະກັນຢ່າງນັ້ນ.
43013035	ຖ້າພວກເຈົ້າຮັກຊຶ່ງກັນແລະກັນ ທຸກຄົນກໍຈະຮູ້ວ່າພວກເຈົ້າເປັນສາວົກຂອງເຮົາ.”
43013036	ແລ້ວຊີໂມນເປໂຕກໍຖາມພຣະອົງວ່າ, “ພຣະອົງເຈົ້າເອີຍ ພຣະອົງຈະໄປໃສ?” ພຣະເຢຊູເຈົ້າຕອບວ່າ, “ບ່ອນທີ່ເຮົາກຳລັງຈະໄປເວລານີ້ນັ້ນ ເຈົ້າຕາມໄປບໍ່ໄດ້ ແຕ່ພາຍຫລັງເຈົ້າຈຶ່ງຈະຕາມເຮົາໄປ.”
43013037	ເປໂຕຖາມພຣະອົງວ່າ, “ພຣະອົງເຈົ້າເອີຍ ເປັນຫຍັງຂ້ານ້ອຍຈຶ່ງຕາມພຣະອົງໄປເວລານີ້ບໍ່ໄດ້? ຂ້ານ້ອຍພ້ອມແລ້ວທີ່ຈະຕາຍເພື່ອພຣະອົງ.”
43013038	ພຣະເຢຊູເຈົ້າຕອບວ່າ, “ເຈົ້າຈະຕາຍເພື່ອເຮົາແທ້ບໍ? ເຮົາບອກເຈົ້າຕາມຄວາມຈິງວ່າ, ກ່ອນໄກ່ຂັນ ເຈົ້າຈະປະຕິເສດວ່າ ບໍ່ຮູ້ຈັກເຮົາເຖິງສາມເທື່ອ.”
43014001	ຕໍ່ມາ ພຣະເຢຊູເຈົ້າໄດ້ບອກພວກສາວົກຂອງພຣະອົງວ່າ, “ຢ່າໃຫ້ໃຈຂອງເຈົ້າທັງຫຼາຍວຸ້ນວາຍໄປ ຈົ່ງວາງໃຈເຊື່ອພຣະເຈົ້າ ແລະຈົ່ງວາງໃຈເຊື່ອ ໃນເຮົາເໝືອນກັນ.
43014002	ໃນຜາສາດພຣະບິດາເຈົ້າຂອງເຮົາມີທີ່ຢູ່ຫລາຍບ່ອນ ຖ້າບໍ່ມີເຮົາຄົງໄດ້ບອກພວກເຈົ້າແລ້ວ ເພາະເຮົາໄປຈັດແຈງບ່ອນໄວ້ສຳລັບເຈົ້າທັງຫລາຍ.
43014003	ເມື່ອເຮົາໄປຈັດຕຽມບ່ອນໄວ້ສຳລັບພວກເຈົ້າແລ້ວ ເຮົາຈະກັບຄືນມາຮັບເອົາພວກເຈົ້າໄປຢູ່ກັບເຮົາ ເພື່ອວ່າເຮົາຢູ່ທີ່ໃດ ພວກເຈົ້າກໍຈະຢູ່ທີ່ນັ້ນເໝືອນກັນ.
43014004	ພວກເຈົ້າຮູ້ຈັກທາງທີ່ເຮົາຈະໄປນັ້ນ.”
43014005	ໂທມາເວົ້າຕໍ່ພຣະອົງວ່າ, “ພຣະອົງເຈົ້າເອີຍ ພວກຂ້ານ້ອຍບໍ່ຮູ້ວ່າ ທ່ານຈະໄປໃສ? ພວກຂ້ານ້ອຍຈະຮູ້ຈັກທາງນັ້ນໄດ້ຢ່າງໃດ?”
43014006	ພຣະເຢຊູເຈົ້າຕອບເພິ່ນວ່າ, “ເຮົານີ້ແຫລະ ເປັນທາງນັ້ນ ເປັນຄວາມຈິງ ແລະເປັນຊີວິດ ບໍ່ມີຜູ້ໃດມາເຖິງພຣະບິດາເຈົ້າໄດ້ ນອກຈາກມາທາງເຮົາ.
43014007	ບັດນີ້ ເຈົ້າທັງຫລາຍຮູ້ຈັກເຮົາແລ້ວ ແລະພວກເຈົ້າກໍຈະຮູ້ຈັກ ພຣະບິດາເຈົ້າຂອງເຮົາເໝືອນກັນ ຕັ້ງແຕ່ນີ້ໄປພວກເຈົ້າຮູ້ຈັກພຣະອົງ ແລະໄດ້ເຫັນພຣະອົງແລ້ວ.”
43014008	ຟີລິບເວົ້າຕໍ່ພຣະອົງວ່າ, “ພຣະອົງເຈົ້າເອີຍ ໂຜດໃຫ້ພວກຂ້ານ້ອຍໄດ້ເຫັນພຣະບິດາເຈົ້າແດ່ທ້ອນ ແລ້ວພວກຂ້ານ້ອຍກໍພໍໃຈແລ້ວ.”
43014009	ພຣະເຢຊູເຈົ້າຕອບວ່າ, “ຟີລິບເອີຍ ເຮົາໄດ້ຢູ່ກັບພວກເຈົ້າຕັ້ງດົນນານ ແລະເຈົ້າຍັງບໍ່ຮູ້ຈັກເຮົາບໍ? ຜູ້ທີ່ໄດ້ເຫັນເຮົາ ກໍໄດ້ເຫັນພຣະບິດາເຈົ້າ ເປັນຫຍັງເຈົ້າຈຶ່ງເວົ້າວ່າ, ‘ໂຜດໃຫ້ພວກຂ້ານ້ອຍໄດ້ເຫັນພຣະບິດາເຈົ້າແດ່ທ້ອນ?’
43014010	ຟີລິບເອີຍ ເຈົ້າຍັງບໍ່ເຊື່ອຫລືວ່າ ເຮົາຢູ່ໃນພຣະບິດາເຈົ້າ ແລະພຣະບິດາເຈົ້າຢູ່ໃນເຮົາ? ຖ້ອຍຄຳທີ່ເຮົາກ່າວແກ່ພວກເຈົ້ານັ້ນ ບໍ່ໄດ້ມາຈາກເຮົາເອງ ແຕ່ພຣະບິດາເຈົ້າ ຜູ້ທີ່ສະຖິດຢູ່ໃນເຮົາກະທຳການຂອງພຣະອົງເອງ.
43014011	ຈົ່ງເຊື່ອເຮົາວ່າ ເຮົາຢູ່ໃນພຣະບິດາເຈົ້າ ແລະພຣະບິດາເຈົ້າຢູ່ໃນເຮົາ ຖ້າພວກເຈົ້າບໍ່ເຊື່ອເຮົາ ກໍໃຫ້ເຊື່ອໃນພາລະກິດທີ່ເຮົາໄດ້ເຮັດນັ້ນ.
43014012	ເຮົາບອກພວກເຈົ້າຕາມຄວາມຈິງວ່າ, ຜູ້ທີ່ເຊື່ອໃນເຮົາ ກໍຈະເຮັດກິດຈະການທີ່ເຮົາເຮັດຢູ່ນັ້ນເໝືອນກັນ ແລະຜູ້ນັ້ນຈະເຮັດການໃຫຍ່ກວ່າອີກ ເພາະວ່າຝ່າຍເຮົາໄປເຖິງພຣະບິດາເຈົ້າ.
43014013	ສິ່ງໃດໆທີ່ພວກເຈົ້າຈະຂໍໃນນາມຂອງເຮົາ ຝ່າຍເຮົາກໍຈະເຮັດສິ່ງນັ້ນ ເພື່ອວ່າພຣະບິດາເຈົ້າຈະໄດ້ຮັບກຽດຕິຍົດແຫ່ງສະຫງ່າຣາສີໂດຍທາງພຣະບຸດ.
43014014	ຖ້າພວກເຈົ້າຂໍສິ່ງໃດຈາກເຮົາ ໃນນາມຂອງເຮົາ ເຮົາກໍຈະເຮັດສິ່ງນັ້ນ.”
43014015	“ຖ້າພວກເຈົ້າຮັກເຮົາ ພວກເຈົ້າກໍຈະເຊື່ອຟັງກົດບັນຍັດຂອງເຮົາ.
43014016	ຝ່າຍເຮົາຈະທູນຂໍພຣະບິດາເຈົ້າ ແລະພຣະອົງຈະຊົງປະທານຜູ້ຊ່ວຍອີກອົງໜຶ່ງແກ່ພວກເຈົ້າ ເພື່ອຈະຢູ່ກັບພວກເຈົ້າຕະຫລອດໄປເປັນນິດ.
43014017	ຄືພຣະວິນຍານແຫ່ງຄວາມຈິງ ຊຶ່ງໂລກບໍ່ອາດຈະຮັບພຣະອົງໄດ້ ເພາະໂລກບໍ່ເຫັນແລະບໍ່ຮູ້ຈັກພຣະອົງ, ແຕ່ພວກເຈົ້າຮູ້ຈັກພຣະອົງ ເພາະພຣະອົງສະຖິດຢູ່ກັບພວກເຈົ້າ ແລະຢູ່ໃນ ພວກເຈົ້າ.”
43014018	“ເຮົາຈະບໍ່ປະຖິ້ມເຈົ້າທັງຫລາຍໄວ້ໃຫ້ເປັນກຳພ້າ ເຮົາຈະມາຫາພວກເຈົ້າ.
43014019	ອີກໜ້ອຍໜຶ່ງໂລກຈະບໍ່ເຫັນເຮົາ ແຕ່ພວກເຈົ້າຈະເຫັນເຮົາ ເພາະເຮົາມີຊີວິດຢູ່ ພວກເຈົ້າກໍຈະມີຊີວິດຢູ່ເໝືອນກັນ.
43014020	ເມື່ອວັນນັ້ນມາເຖິງ ພວກເຈົ້າຈະຮູ້ວ່າເຮົາຢູ່ໃນພຣະບິດາເຈົ້າຂອງເຮົາ ພວກເຈົ້າຢູ່ໃນເຮົາ ແລະເຮົາກໍຢູ່ໃນພວກເຈົ້າ.”
43014021	“ຜູ້ທີ່ມີກົດບັນຍັດຂອງເຮົາ ແລະເຊື່ອຟັງກົດບັນຍັດນັ້ນ ແມ່ນຜູ້ນັ້ນແຫລະ ທີ່ຮັກເຮົາ ພຣະບິດາເຈົ້າຂອງເຮົາຈະຮັກຜູ້ທີ່ຮັກເຮົາ ແລະເຮົາຈະຮັກເຂົາເໝືອນກັນ ທັງຈະປາກົດຕົວເຮົາໃຫ້ແກ່ເຂົາ.”
43014022	ຢູດາຜູ້ທີ່ບໍ່ແມ່ນຢູດາອິດສະກາຣີອົດ ຖາມພຣະອົງວ່າ, “ພຣະອົງເຈົ້າເອີຍ ເປັນຫຍັງພຣະອົງຈຶ່ງສຳແດງຕົວແກ່ພວກຂ້ານ້ອຍ ແຕ່ບໍ່ສຳແດງຕົວແກ່ໂລກ?”
43014023	ພຣະເຢຊູເຈົ້າຕອບເພິ່ນວ່າ, “ຖ້າຜູ້ໃດຮັກເຮົາ ກໍຈະປະຕິບັດຕາມຖ້ອຍຄຳຂອງເຮົາ ແລະພຣະບິດາເຈົ້າຂອງເຮົາຈະຮັກຜູ້ນັ້ນ ແລະເຮົາທັງສອງຈະມາຫາຜູ້ນັ້ນ ແລະເຮົາຈະຕັ້ງຢູ່ກັບຜູ້ນັ້ນ.
43014024	ຜູ້ໃດທີ່ບໍ່ຮັກເຮົາ ກໍບໍ່ປະຕິບັດຕາມຖ້ອຍຄຳຂອງເຮົາ ຖ້ອຍຄຳທີ່ພວກເຈົ້າໄດ້ຍິນນັ້ນບໍ່ແມ່ນຂອງເຮົາ ແຕ່ມາຈາກພຣະບິດາເຈົ້າຜູ້ທີ່ໃຊ້ເຮົາມາ.”
43014025	“ເຮົາບອກຖ້ອຍຄຳເຫລົ່ານີ້ແກ່ພວກເຈົ້າ ເມື່ອເຮົາຍັງຢູ່ກັບພວກເຈົ້າ.
43014026	ແຕ່ພຣະຜູ້ຊ່ວຍຄືພຣະວິນຍານບໍຣິສຸດເຈົ້າ ຜູ້ທີ່ພຣະບິດາເຈົ້າຈະໃຊ້ມາໃນນາມຂອງເຮົາ ອົງນັ້ນແຫລະ ຈະສັ່ງສອນພວກເຈົ້າທຸກສິ່ງ ແລະຈະເຕືອນໃຫ້ພວກເຈົ້າລະນຶກເຖິງທຸກສິ່ງ ຊຶ່ງເຮົາໄດ້ບອກພວກເຈົ້າແລ້ວນັ້ນ.”
43014027	“ເຮົາມອບສັນຕິສຸກໄວ້ກັບພວກເຈົ້າ ເປັນສັນຕິສຸກຂອງເຮົາ ທີ່ເຮົາມອບໃຫ້ພວກເຈົ້າ, ສັນຕິສຸກທີ່ເຮົາໃຫ້ນັ້ນ ບໍ່ເໝືອນສັນຕິສຸກທີ່ໂລກໃຫ້, ຢ່າວຸ້ນວາຍເປັນທຸກໃຈ ແລະຢ່າສູ່ຢ້ານ.
43014028	ພວກເຈົ້າໄດ້ຍິນເຮົາບອກພວກເຈົ້າແລ້ວວ່າ ເຮົາກຳລັງຈະຈາກໄປ ແຕ່ເຮົາຈະກັບມາຫາພວກເຈົ້າ, ຖ້າພວກເຈົ້າຮັກເຮົາ ພວກເຈົ້າກໍຈະຊົມຊື່ນຍິນດີ ທີ່ເຮົາໄປຫາພຣະບິດາເຈົ້າ ເພາະພຣະອົງກໍຍິ່ງໃຫຍ່ກວ່າເຮົາ.
43014029	ບັດນີ້ ເຮົາໄດ້ບອກເລື່ອງນີ້ແກ່ພວກເຈົ້າ ກ່ອນເຫດການນັ້ນຈະເກີດຂຶ້ນ ເພື່ອວ່າເມື່ອເຫດການນັ້ນເກີດຂຶ້ນແລ້ວ ພວກເຈົ້າຈະໄດ້ເຊື່ອ.
43014030	ແຕ່ນີ້ໄປ ເຮົາຈະບໍ່ສົນທະນາຫລາຍຄຳກັບພວກເຈົ້າ ເພາະຜູ້ປົກຄອງໂລກນີ້ກຳລັງມາ ຜູ້ນັ້ນບໍ່ມີສິດອຳນາດເໜືອເຮົາ
43014031	ແຕ່ເຮົາໄດ້ເຮັດຕາມທີ່ພຣະບິດາເຈົ້າໄດ້ຊົງບັນຊາ ເພື່ອໂລກຈະໄດ້ຮູ້ວ່າເຮົາຮັກພຣະບິດາເຈົ້າ. ຈົ່ງລຸກຂຶ້ນ ເຮົາທັງຫລາຍພາກັນຈາກທີ່ນີ້ໄປເທາະ.”
43015001	“ເຮົາເປັນເຄືອອະງຸ່ນອັນແທ້ຈິງ ແລະພຣະບິດາເຈົ້າຂອງເຮົາເປັນຜູ້ດູແລຮັກສາ.
43015002	ກິ່ງທຸກກິ່ງໃນເຮົາທີ່ບໍ່ເກີດຜົນ ພຣະອົງຊົງລິຖິ້ມເສຍ ແລະກິ່ງທຸກກິ່ງທີ່ເກີດຜົນ ພຣະອົງຊົງຕອນ ເພື່ອໃຫ້ເກີດຜົນຫລາຍຂຶ້ນ.
43015003	ພວກເຈົ້າຖືກຕອນແລ້ວ ດ້ວຍຖ້ອຍຄຳທີ່ເຮົາໄດ້ກ່າວແກ່ພວກເຈົ້ານັ້ນ.
43015004	ຈົ່ງເຂົ້າສະໜິດຢູ່ໃນເຮົາ ແລະເຮົາເຂົ້າສະໜິດຢູ່ໃນພວກເຈົ້າ, ກິ່ງຈະເກີດຜົນເອງບໍ່ໄດ້ ນອກຈາກຈະຕິດຢູ່ກັບເຄືອສັນໃດ ພວກເຈົ້າຈະເກີດຜົນເອງບໍ່ໄດ້ ນອກຈາກພວກເຈົ້າຈະເຂົ້າສະໜິດຢູ່ໃນເຮົາສັນນັ້ນ.”
43015005	“ເຮົາເປັນເຄືອອະງຸ່ນ ພວກເຈົ້າເປັນກິ່ງ ຜູ້ໃດທີ່ຢູ່ໃນເຮົາ ແລະເຮົາຢູ່ໃນຜູ້ນັ້ນ, ຜູ້ນັ້ນແຫລະ ຈະເກີດຜົນຫລາຍ. ເພາະຖ້າແຍກຈາກເຮົາແລ້ວ ພວກເຈົ້າບໍ່ສາມາດເຮັດສິ່ງໃດໄດ້.
43015006	ຖ້າຜູ້ໃດບໍ່ເຂົ້າສະໜິດຢູ່ໃນເຮົາ ຜູ້ນັ້ນກໍຕ້ອງຖືກຕັດຖິ້ມເສຍເໝືອນກິ່ງ ແລ້ວກໍຫ່ຽວແຫ້ງໄປແລະຖືກເກັບເອົາໄປເຜົາໄຟເສຍ.
43015007	ຖ້າເຈົ້າທັງຫລາຍເຂົ້າສະໜິດຢູ່ໃນເຮົາ ແລະຖ້ອຍຄຳຂອງເຮົາຝັງຢູ່ໃນພວກເຈົ້າແລ້ວ ພວກເຈົ້າປາຖະໜາສິ່ງໃດຈົ່ງຂໍ ແລ້ວສິ່ງນັ້ນຈະເກີດມີແກ່ພວກເຈົ້າ.
43015008	ໃນການນີ້ແຫລະ ພຣະບິດາເຈົ້າຂອງເຮົາຈະໄດ້ຮັບກຽດຕິຍົດ ຄືເມື່ອພວກເຈົ້າເກີດຜົນຫລາຍ ພວກເຈົ້າຈຶ່ງເກີດເປັນສາວົກຂອງເຮົາ.
43015009	ພຣະບິດາເຈົ້າຮັກເຮົາຢ່າງໃດ ເຮົາກໍຮັກພວກເຈົ້າຢ່າງນັ້ນ, ຈົ່ງຕັ້ງຢູ່ໃນຄວາມຮັກຂອງເຮົາ.
43015010	ຖ້າພວກເຈົ້າເຊື່ອຟັງຂໍ້ຄຳສັ່ງຂອງເຮົາ ພວກເຈົ້າກໍຈະຕັ້ງຢູ່ໃນຄວາມຮັກຂອງເຮົາ ເໝືອນດັ່ງເຮົາໄດ້ເຊື່ອຟັງຂໍ້ຄຳສັ່ງຂອງພຣະບິດາເຈົ້າ ແລະຕັ້ງຢູ່ໃນຄວາມຮັກຂອງພຣະອົງ.”
43015011	“ເຮົາໄດ້ບອກຂໍ້ຄວາມເຫລົ່ານີ້ແກ່ພວກເຈົ້າ ເພື່ອຄວາມຊົມຊື່ນຍິນດີຂອງເຮົາຈະໄດ້ຢູ່ໃນພວກເຈົ້າ ແລະເພື່ອວ່າຄວາມຊົມຊື່ນຍິນດີຂອງພວກເຈົ້າຈະໄດ້ຄົບເຕັມບໍລິບູນ.
43015012	ນີ້ແຫລະ ແມ່ນຂໍ້ຄຳສັ່ງຂອງເຮົາ: ຄືຈົ່ງຮັກຊຶ່ງກັນແລະກັນ ເໝືອນດັ່ງເຮົາຮັກພວກເຈົ້າ.
43015013	ບໍ່ມີຜູ້ໃດມີຄວາມຮັກໃຫຍ່ກວ່ານີ້ ຄືການທີ່ຜູ້ໜຶ່ງໄດ້ສະຫລະຊີວິດ ເພື່ອມິດສະຫາຍຂອງຕົນ.
43015014	ຖ້າພວກເຈົ້າປະຕິບັດຕາມຂໍ້ຄຳສັ່ງຂອງເຮົາ ພວກເຈົ້າກໍເປັນມິດສະຫາຍຂອງເຮົາ.
43015015	ເຮົາບໍ່ເອີ້ນພວກເຈົ້າວ່າຄົນຮັບໃຊ້ອີກຕໍ່ໄປ ເພາະຄົນຮັບໃຊ້ບໍ່ຮູ້ວ່ານາຍຂອງຕົນກຳລັງເຮັດຫຍັງ, ແຕ່ເຮົາເອີ້ນພວກເຈົ້າວ່າ, ‘ມິດສະຫາຍ’ ເພາະເຮົາໄດ້ບອກພວກເຈົ້າໃຫ້ຮູ້ທຸກສິ່ງ ທີ່ເຮົາໄດ້ຍິນຈາກພຣະບິດາເຈົ້າ.
43015016	ບໍ່ແມ່ນເຈົ້າທັງຫລາຍໄດ້ເລືອກເອົາເຮົາ, ແຕ່ຝ່າຍເຮົາໄດ້ເລືອກເອົາພວກເຈົ້າ ແລະແຕ່ງຕັ້ງເຈົ້າທັງຫລາຍເພື່ອໃຫ້ໄປເກີດຜົນ ແລະເພື່ອຜົນຂອງພວກເຈົ້າຈະຕັ້ງຢູ່ຖາວອນ, ເພື່ອວ່າເມື່ອເຈົ້າທັງຫລາຍຈະທູນຂໍສິ່ງໃດ ຈາກພຣະບິດາເຈົ້າໃນນາມຂອງເຮົາ ພຣະອົງກໍຈະຊົງປະທານສິ່ງນັ້ນໃຫ້ແກ່ພວກເຈົ້າ.
43015017	ນີ້ແຫລະ ແມ່ນຂໍ້ຄວາມທີ່ເຮົາສັ່ງພວກເຈົ້າຄື: ‘ຈົ່ງຮັກຊຶ່ງກັນແລະກັນ.’”
43015018	“ຖ້າໂລກກຽດຊັງເຈົ້າທັງຫລາຍ ຈົ່ງຮູ້ວ່າໂລກໄດ້ກຽດຊັງເຮົາກ່ອນແລ້ວ.
43015019	ຖ້າເຈົ້າທັງຫລາຍເປັນຝ່າຍໂລກ ໂລກກໍຈະຮັກແພງສິ່ງທີ່ເປັນຂອງມັນ ແຕ່ເພາະເຈົ້າທັງຫລາຍບໍ່ເປັນຂອງຝ່າຍໂລກ ແລະຝ່າຍເຮົາໄດ້ເລືອກເອົາພວກເຈົ້າອອກຈາກໂລກນີ້ ສະນັ້ນແຫລະ ໂລກຈຶ່ງກຽດຊັງພວກເຈົ້າ.
43015020	ຈົ່ງລະນຶກເຖິງຂໍ້ຄວາມທີ່ເຮົາໄດ້ບອກພວກເຈົ້າວ່າ, ‘ຂ້ອຍໃຊ້ບໍ່ຫ່ອນໃຫຍ່ກວ່ານາຍຂອງຕົນ.’ ຖ້າພວກເຂົາຂົ່ມເຫັງເຮົາ ພວກເຂົາຈະຂົ່ມເຫັງເຈົ້າທັງຫລາຍເໝືອນກັນ, ຖ້າພວກເຂົາເຊື່ອຟັງຖ້ອຍຄຳຂອງເຮົາ ພວກເຂົາກໍຈະເຊື່ອຟັງຖ້ອຍຄຳຂອງພວກເຈົ້າເໝືອນກັນ.
43015021	ແຕ່ພວກເຂົາຈະເຮັດສິ່ງທັງປວງນີ້ແກ່ເຈົ້າ ເພາະເຫັນແກ່ນາມຂອງເຮົາ. ດ້ວຍວ່າ, ພວກເຂົາບໍ່ຮູ້ຈັກພຣະອົງຜູ້ທີ່ໃຊ້ເຮົາມາ.
43015022	ຖ້າເຮົາບໍ່ໄດ້ມາບອກພວກເຂົາ ພວກເຂົາກໍຄົງບໍ່ມີຄວາມຜິດບາບ, ແຕ່ບັດນີ້ ພວກເຂົາບໍ່ມີຂໍ້ແກ້ຕົວໃນເລື່ອງບາບກຳຂອງພວກເຂົາ.
43015023	ຜູ້ທີ່ກຽດຊັງເຮົາ ກໍກຽດຊັງພຣະບິດາຂອງເຮົາເໝືອນກັນ.
43015024	ຖ້າເຮົາບໍ່ໄດ້ເຮັດກິດຈະການໃນທ່າມກາງພວກເຂົາ ຊຶ່ງບໍ່ມີຜູ້ໃດເຄີຍໄດ້ເຮັດນັ້ນ ພວກເຂົາກໍຄົງບໍ່ມີບາບກຳ, ແຕ່ບັດນີ້ ພວກເຂົາໄດ້ເຫັນສິ່ງທີ່ເຮົາໄດ້ເຮັດແລ້ວ ພວກເຂົາຈຶ່ງກຽດຊັງທັງເຮົາ ແລະພຣະບິດາເຈົ້າຂອງເຮົາດ້ວຍ.
43015025	ທັງນີ້ກໍເພື່ອຈະໄດ້ເປັນຈິງຕາມທີ່ມີຄຳຂຽນໄວ້ ໃນກົດບັນຍັດຂອງພວກເຂົາວ່າ, ‘ພວກເຂົາໄດ້ກຽດຊັງເຮົາໂດຍບໍ່ມີເຫດ.’”
43015026	“ແຕ່ເມື່ອອົງພຣະຜູ້ຊ່ວຍ ຜູ້ທີ່ເຮົາຈະໃຊ້ຈາກພຣະບິດາເຈົ້າ ມາຫາເຈົ້າທັງຫລາຍ ຄືພຣະວິນຍານແຫ່ງຄວາມຈິງ ຊຶ່ງມາຈາກພຣະບິດາເຈົ້າໄດ້ສະເດັດມາແລ້ວ ພຣະອົງນັ້ນແຫລະ ຈະເປັນພະຍານໃຫ້ແກ່ເຮົາ.
43015027	ຝ່າຍພວກເຈົ້າກໍຈະເປັນພະຍານກ່ຽວກັບເຮົາເໝືອນກັນ ເພາະພວກເຈົ້າໄດ້ຢູ່ກັບເຮົາຕັ້ງແຕ່ຕົ້ນມາແລ້ວ.”
43016001	“ເຮົາໄດ້ບອກເຊັ່ນນີ້ ເພື່ອວ່າພວກເຈົ້າຈະບໍ່ໄດ້ເກີດຄວາມສະດຸດໃຈ.
43016002	ພວກເຈົ້າຈະຖືກໄລ່ອອກຈາກທຳມະສາລາ ແລະເວລາໜຶ່ງຈະມາເຖິງ ເມື່ອຜູ້ທີ່ຂ້າພວກເຈົ້າຈະຄິດວ່າ ການກະທຳຂອງຕົນຢ່າງນັ້ນ ເປັນການຖວາຍກຽດແກ່ພຣະເຈົ້າ.
43016003	ພວກເຂົາຈະເຮັດສິ່ງເຫລົ່ານີ້ ເພາະພວກເຂົາບໍ່ຮູ້ຈັກພຣະບິດາເຈົ້າຂອງເຮົາແລະບໍ່ຮູ້ຈັກເຮົາດ້ວຍ.
43016004	ແຕ່ເຮົາໄດ້ບອກສິ່ງເຫລົ່ານີ້ແກ່ພວກເຈົ້າ ເພື່ອວ່າເມື່ອເວລານັ້ນມາເຖິງ ພວກເຂົາຈະເຮັດສິ່ງເຫລົ່ານີ້ ພວກເຈົ້າຈະສຳນຶກໄດ້ວ່າ ເຮົາໄດ້ບອກພວກເຈົ້າໄວ້ແລ້ວ.” “ເຮົາບໍ່ໄດ້ບອກສິ່ງເຫລົ່ານີ້ແກ່ພວກເຈົ້າຕັ້ງແຕ່ຕົ້ນ ເພາະວ່າເຮົາຍັງຢູ່ກັບພວກເຈົ້າ.
43016005	ແຕ່ບັດນີ້ ເຮົາໃກ້ຈະໄປຫາພຣະອົງ ຜູ້ທີ່ໃຊ້ເຮົາມາ ແຕ່ບໍ່ມີຜູ້ໃດໃນພວກເຈົ້າຖາມເຮົາວ່າ ເຮົາກຳລັງຈະໄປໃສ?
43016006	ແລະບັດນີ້ ຈິດໃຈຂອງພວກເຈົ້າກໍເຕັມໄປດ້ວຍຄວາມທຸກໂສກ ເພາະເຮົາໄດ້ບອກເລື່ອງນີ້ແກ່ພວກເຈົ້າ.
43016007	ເຖິງຢ່າງໃດກໍຕາມ ເຮົາບອກພວກເຈົ້າຕາມຄວາມຈິງວ່າ, ການທີ່ເຮົາຈາກໄປນັ້ນ ກໍເປັນປະໂຫຍດແກ່ພວກເຈົ້າ ເພາະຖ້າເຮົາບໍ່ຈາກໄປ ອົງພຣະຜູ້ຊ່ວຍກໍຈະບໍ່ມາຫາພວກເຈົ້າ, ແຕ່ຖ້າເຮົາຈາກໄປແລ້ວ ເຮົາຈະໃຊ້ພຣະອົງມາຫາພວກເຈົ້າ.
43016008	ເມື່ອພຣະອົງສະເດັດມາແລ້ວ ພຣະອົງນັ້ນແຫລະ ຈະຊົງບັນດົນໃຫ້ໂລກຮູ້ແຈ້ງໃນເລື່ອງຄວາມຜິດບາບ, ຄວາມຊອບທຳ ແລະການພິພາກສາ.
43016009	ໃນເລື່ອງຄວາມຜິດບາບນັ້ນ ຄືເພາະພວກເຂົາບໍ່ວາງໃຈເຊື່ອໃນເຮົາ,
43016010	ໃນເລື່ອງຄວາມຊອບທຳນັ້ນ ຄືເພາະເຮົາໄປຫາພຣະບິດາເຈົ້າ ແລະພວກເຈົ້າຈະບໍ່ເຫັນເຮົາອີກ.
43016011	ສ່ວນເລື່ອງການພິພາກສານັ້ນ ຄືເພາະຜູ້ປົກຄອງໂລກນີ້ໄດ້ຖືກພິພາກສາແລ້ວ.”
43016012	“ເຮົາຍັງມີຫລາຍເລື່ອງທີ່ຈະບອກພວກເຈົ້າ ແຕ່ໃນເວລານີ້ພວກເຈົ້າບໍ່ສາມາດຈະທົນໄດ້.
43016013	ແຕ່ເມື່ອພຣະອົງນັ້ນ ຄືພຣະວິນຍານແຫ່ງຄວາມຈິງຈະສະເດັດລົງມາ ແລ້ວພຣະອົງຈະນຳເຈົ້າທັງຫລາຍໄປສູ່ຄວາມຈິງທັງໝົດ ເພາະພຣະອົງຈະບໍ່ກ່າວແຕ່ລຳພັງຂອງພຣະອົງເອງ ແຕ່ພຣະອົງໄດ້ຍິນສິ່ງໃດກໍຈະກ່າວສິ່ງນັ້ນ ແລະຈະປະກາດໃຫ້ເຈົ້າທັງຫລາຍ ຮູ້ເຖິງສິ່ງເຫລົ່ານັ້ນທີ່ຈະເກີດຂຶ້ນ.
43016014	ພຣະອົງຈະໃຫ້ເຮົາໄດ້ຮັບສະຫງ່າຣາສີ ເພາະພຣະອົງຈະນຳສິ່ງທີ່ເຮົາກ່າວນັ້ນ ມາປະກາດແກ່ເຈົ້າທັງຫລາຍ.
43016015	ທຸກສິ່ງທີ່ພຣະບິດາເຈົ້າມີຢູ່ນັ້ນ ກໍເປັນຂອງເຮົາ. ສະນັ້ນ ເຮົາຈຶ່ງກ່າວວ່າ, ພຣະວິນຍານຈະນຳເອົາສິ່ງ ຊຶ່ງເປັນຂອງເຮົານັ້ນ ມາປະກາດແກ່ເຈົ້າທັງຫລາຍ.”
43016016	“ຍັງບໍ່ດົນ ເຈົ້າທັງຫລາຍຈະບໍ່ເຫັນເຮົາຕໍ່ໄປ ແລະຕໍ່ມາອີກບໍ່ດົນ ພວກເຈົ້າກໍຈະເຫັນເຮົາ ເພາະເຮົາໄປຫາພຣະບິດາເຈົ້າ.”
43016017	ສາວົກຂອງພຣະອົງບາງຄົນຈຶ່ງຖາມກັນວ່າ, “ການທີ່ພຣະອົງໄດ້ກ່າວແກ່ພວກເຮົາວ່າ, ‘ຍັງບໍ່ດົນ ພວກເຈົ້າຈະບໍ່ເຫັນເຮົາ ແລະຕໍ່ມາອີກບໍ່ດົນ ພວກເຈົ້າກໍຈະເຫັນເຮົາ’ ແລະຍັງເວົ້າອີກວ່າ, ‘ເພາະເຮົາໄປຫາພຣະບິດາເຈົ້າ.’ ຂໍ້ຄວາມເຫລົ່ານີ້ໝາຍຄວາມວ່າຢ່າງໃດ?
43016018	ຄຳວ່າ, ‘ຍັງບໍ່ດົນ’ ໝາຍຄວາມວ່າຢ່າງໃດ? ພວກເຮົາບໍ່ເຂົ້າໃຈເລີຍວ່າເພິ່ນກຳລັງເວົ້າຫຍັງ?”
43016019	ພຣະເຢຊູເຈົ້າຮູ້ຈັກວ່າພວກເພິ່ນຢາກຖາມພຣະອົງ ແລ້ວພຣະອົງຈຶ່ງກ່າວແກ່ພວກເພິ່ນວ່າ, “ເຮົາໄດ້ເວົ້າວ່າ ຍັງບໍ່ດົນ ພວກເຈົ້າຈະບໍ່ເຫັນເຮົາ ແຕ່ຕໍ່ມາອີກບໍ່ດົນ ພວກເຈົ້າກໍຈະເຫັນເຮົາ. ພວກເຈົ້າຖາມກັນໃນເລື່ອງນີ້ແມ່ນບໍ?
43016020	ເຮົາບອກພວກເຈົ້າຕາມຄວາມຈິງວ່າ, ພວກເຈົ້າຈະຮ້ອງໄຫ້ຮໍ່າໄຮ ແຕ່ໂລກນີ້ຈະຊົມຊື່ນຍິນດີ, ພວກເຈົ້າຈະໂສກເສົ້າຫລາຍ ແຕ່ຄວາມໂສກເສົ້າຂອງພວກເຈົ້າຈະກາຍເປັນຄວາມຊົມຊື່ນຍິນດີ.
43016021	ເມື່ອແມ່ຍິງໃກ້ຈະເກີດລູກ ນາງກໍໂສກເສົ້າເພາະເວລາແຫ່ງຄວາມເຈັບປວດໄດ້ມາເຖິງ, ແຕ່ເມື່ອລູກເກີດມາແລ້ວ ນາງກໍບໍ່ຄິດເຖິງຄວາມເຈັບປວດນັ້ນອີກ ເພາະນາງຊົມຊື່ນຍິນດີທີ່ຄົນຜູ້ໜຶ່ງເກີດມາສູ່ໂລກ.
43016022	ພວກເຈົ້າກໍເໝືອນກັນນັ້ນແຫລະ ໃນເວລານີ້ພວກເຈົ້າໂສກເສົ້າ ແຕ່ເຮົາຈະເຫັນພວກເຈົ້າອີກ ແລະພວກເຈົ້າກໍຈະຊົມຊື່ນຍິນດີຢ່າງເຕັມລົ້ນ ເປັນຄວາມຍິນດີທີ່ບໍ່ມີຜູ້ໃດເອົາໄປຈາກພວກເຈົ້າໄດ້.
43016023	ເມື່ອເຖິງວັນນັ້ນ ພວກເຈົ້າຈະບໍ່ຖາມເຮົາເຖິງສິ່ງໃດໝົດ. ເຮົາບອກພວກເຈົ້າຕາມຄວາມຈິງວ່າ, ຖ້າພວກເຈົ້າຂໍສິ່ງໃດຈາກພຣະບິດາເຈົ້າໃນນາມຂອງເຮົາ, ພຣະອົງກໍຈະໂຜດສິ່ງນັ້ນໃຫ້ແກ່ພວກເຈົ້າ.
43016024	ຈົນເຖິງບັດນີ້ ພວກເຈົ້າບໍ່ໄດ້ຂໍສິ່ງໃດໃນນາມຂອງເຮົາ, ຈົ່ງຂໍແລ້ວພວກເຈົ້າຈະໄດ້ຮັບ ເພື່ອຄວາມຍິນດີຂອງພວກເຈົ້າຈະຄົບບໍລິບູນ.”
43016025	“ເຮົາໄດ້ກ່າວສິ່ງເຫລົ່ານີ້ແກ່ພວກເຈົ້າເປັນຄຳອຸປະມາ, ແຕ່ເວລາໜຶ່ງຈະມາເຖິງ ເຮົາຈະບໍ່ໃຊ້ຄຳອຸປະມາກ່າວແກ່ພວກເຈົ້າ ແຕ່ຈະກ່າວແກ່ພວກເຈົ້າຢ່າງຈະແຈ້ງເຖິງເລື່ອງພຣະບິດາເຈົ້າ.
43016026	ເມື່ອວັນນັ້ນມາເຖິງ ພວກເຈົ້າຈະຂໍຈາກພຣະອົງໃນນາມຂອງເຮົາ ແລະເຮົາຈະບໍ່ບອກພວກເຈົ້າວ່າ, ‘ເຮົາຈະທູນຂໍພຣະບິດາເຈົ້າເພື່ອພວກເຈົ້າ.’
43016027	ດ້ວຍວ່າ, ພຣະບິດາເຈົ້າເອງກໍຮັກພວກເຈົ້າ ເພາະພວກເຈົ້າໄດ້ຮັກເຮົາ ແລະໄດ້ເຊື່ອວ່າເຮົາມາຈາກພຣະເຈົ້າ.
43016028	ເຮົາມາຈາກພຣະບິດາເຈົ້າ ແລະເຂົ້າມາໃນໂລກ ແລະບັດນີ້ເຮົາກຳລັງຈະຈາກໂລກໄປຫາພຣະບິດາເຈົ້າ.”
43016029	ແລ້ວພວກສາວົກຂອງພຣະອົງເວົ້າວ່າ, “ບັດນີ້ພຣະອົງກ່າວຢ່າງຈະແຈ້ງ ໂດຍບໍ່ໃຊ້ຄຳອຸປະມາ.
43016030	ດຽວນີ້ພວກຂ້ານ້ອຍຮູ້ແລ້ວວ່າພຣະອົງຮູ້ຈັກທຸກໆສິ່ງ ແລະບໍ່ຈຳເປັນໃຫ້ຜູ້ໃດຖາມພຣະອົງອີກ, ດ້ວຍເຫດນີ້ ພວກຂ້ານ້ອຍຈຶ່ງເຊື່ອວ່າ ພຣະອົງມາຈາກພຣະເຈົ້າ.”
43016031	ພຣະເຢຊູເຈົ້າຕອບພວກເພິ່ນວ່າ, “ດຽວນີ້ພວກເຈົ້າເຊື່ອແລ້ວບໍ?
43016032	ເວລາກຳລັງມາແລະກໍມາເຖິງທີ່ນີ້ແລ້ວ ເມື່ອພວກເຈົ້າຕ້ອງພັດພາກຈາກກັນໄປບ້ານເຮືອນຂອງໃຜລາວ ແລະປ່ອຍເຮົາໄວ້ແຕ່ຜູ້ດຽວ, ແຕ່ເຮົາບໍ່ໄດ້ຢູ່ຜູ້ດຽວ ເພາະພຣະບິດາເຈົ້າສະຖິດຢູ່ກັບເຮົາ.
43016033	ເຮົາບອກເລື່ອງນີ້ແກ່ເຈົ້າທັງຫລາຍ ເພື່ອພວກເຈົ້າຈະມີຄວາມສະຫງົບສຸກໃນເຮົາ ໃນໂລກນີ້ພວກເຈົ້າຈະມີຄວາມທຸກລຳບາກ ແຕ່ຈົ່ງຊື່ນໃຈເທາະ ເພາະຝ່າຍເຮົາໄດ້ຊະນະໂລກແລ້ວ.”
43017001	ເມື່ອພຣະເຢຊູເຈົ້າກ່າວຖ້ອຍຄຳເຫລົ່ານີ້ຈົບລົງແລ້ວ ພຣະອົງກໍເງີຍໜ້າຂຶ້ນສູ່ທ້ອງຟ້າແລ້ວກ່າວວ່າ, “ພຣະບິດາເຈົ້າເອີຍ ເຖິງເວລາແລ້ວ ຂໍໂຜດໃຫ້ພຣະບຸດຂອງພຣະອົງໄດ້ຮັບສະຫງ່າຣາສີເຖີດ ເພື່ອພຣະບຸດຈະໄດ້ຖວາຍສະຫງ່າຣາສີແກ່ພຣະອົງ.
43017002	ດ້ວຍວ່າ, ພຣະອົງໃຫ້ພຣະບຸດມີສິດອຳນາດເໜືອມະນຸດທັງປວງ ເພື່ອວ່າພຣະບຸດຈະໄດ້ໃຫ້ຊີວິດນິຣັນດອນແກ່ທຸກຄົນ ທີ່ພຣະອົງໄດ້ມອບໃຫ້ພຣະບຸດນັ້ນ.
43017003	ນີ້ແມ່ນຊີວິດນິຣັນດອນ ຄືໃຫ້ພວກເຂົາຮູ້ຈັກພຣະອົງ ຜູ້ເປັນພຣະເຈົ້າທ່ຽງແທ້ແຕ່ອົງດຽວ ແລະຮູ້ຈັກພຣະເຢຊູຄຣິດເຈົ້າຜູ້ທີ່ພຣະອົງໃຊ້ມາ.
43017004	ຂ້ານ້ອຍໄດ້ສຳແດງໃຫ້ໂລກເຫັນສະຫງ່າຣາສີຂອງພຣະອົງ, ຂ້ານ້ອຍໄດ້ເຮັດພາລະກິດທີ່ພຣະອົງມອບໝາຍໃຫ້ຂ້ານ້ອຍເຮັດນັ້ນສຳເລັດແລ້ວ.
43017005	ບັດນີ້ ພຣະບິດາເຈົ້າເອີຍ ຂໍໂຜດໃຫ້ຂ້ານ້ອຍມີສະຫງ່າຣາສີຢູ່ຊ້ອງໜ້າພຣະອົງເຖີດ ຄືສະຫງ່າຣາສີທີ່ຂ້ານ້ອຍໄດ້ມີກັບພຣະອົງກ່ອນສ້າງໂລກນັ້ນ.
43017006	ຂ້ານ້ອຍໄດ້ເຮັດໃຫ້ພຣະນາມຂອງພຣະອົງ ເປັນທີ່ຮູ້ຈັກແກ່ພວກທີ່ຖືກດຶງອອກມາຈາກໂລກ ຄືພວກທີ່ພຣະອົງໄດ້ມອບໃຫ້ຂ້ານ້ອຍ ຄົນເຫລົ່ານັ້ນເປັນຂອງພຣະອົງ ແລະພຣະອົງໄດ້ມອບພວກເຂົາໃຫ້ຂ້ານ້ອຍ, ພວກເຂົາໄດ້ປະຕິບັດຕາມຖ້ອຍຄຳຂອງພຣະອົງ
43017007	ແລະບັດນີ້ ພວກເຂົາຮູ້ຈັກແລ້ວວ່າ ທຸກໆສິ່ງທີ່ພຣະອົງໃຫ້ຂ້ານ້ອຍນັ້ນກໍມາຈາກພຣະອົງ.
43017008	ຂ້ານ້ອຍໄດ້ມອບຖ້ອຍຄຳທີ່ພຣະອົງໄດ້ປະທານແກ່ຂ້ານ້ອຍ ໃຫ້ແກ່ພວກເຂົາ ແລະພວກເຂົາກໍໄດ້ຮັບຖ້ອຍຄຳນັ້ນແລ້ວ ພວກເຂົາຮູ້ຢ່າງຄັກແນ່ວ່າຂ້ານ້ອຍໄດ້ມາຈາກພຣະອົງ ແລະເຊື່ອວ່າພຣະອົງໄດ້ໃຊ້ຂ້ານ້ອຍມາ.
43017009	ຂ້ານ້ອຍພາວັນນາອະທິຖານເພື່ອພວກເຂົາ ຂ້ານ້ອຍບໍ່ໄດ້ພາວັນນາອະທິຖານເພື່ອໂລກ ແຕ່ເພື່ອຄົນເຫລົ່ານັ້ນ ທີ່ພຣະອົງໄດ້ມອບໃຫ້ແກ່ຂ້ານ້ອຍ ເພາະພວກເຂົາເປັນຂອງພຣະອົງ.
43017010	ທຸກສິ່ງທີ່ເປັນຂອງຂ້ານ້ອຍ ກໍເປັນຂອງພຣະອົງ ແລະທຸກສິ່ງທີ່ເປັນຂອງພຣະອົງ ກໍເປັນຂອງຂ້ານ້ອຍ ແລະສະຫງ່າຣາສີຂອງຂ້ານ້ອຍກໍມີຜ່ານທາງພວກເຂົາ.
43017011	ບັດນີ້ ຂ້ານ້ອຍຈະບໍ່ຢູ່ໃນໂລກນີ້ຕໍ່ໄປອີກແລ້ວ ແຕ່ພວກເຂົາຍັງຈະຢູ່ໃນໂລກນີ້ ດຽວນີ້ຂ້ານ້ອຍໃກ້ຈະເມືອຫາພຣະອົງ. ໂອ ພຣະບິດາເຈົ້າຜູ້ບໍຣິສຸດເອີຍ ຂໍໂຜດພິທັກຮັກສາພວກເຂົາໄວ້ໂດຍຣິດອຳນາດແຫ່ງພຣະນາມຂອງພຣະອົງ ຄືພຣະນາມທີ່ພຣະອົງໄດ້ໃຫ້ແກ່ຂ້ານ້ອຍນັ້ນ ເພື່ອວ່າພວກເຂົາຈະໄດ້ເປັນອັນໜຶ່ງອັນດຽວກັນ ເໝືອນດັ່ງພຣະອົງກັບຂ້ານ້ອຍເປັນອັນໜຶ່ງອັນດຽວກັນ.
43017012	ເມື່ອຂ້ານ້ອຍຍັງຢູ່ກັບພວກເຂົານັ້ນ ຂ້ານ້ອຍກໍໄດ້ປົກປັກຮັກສາພວກເຂົາໄວ້ ໂດຍຣິດອຳນາດແຫ່ງພຣະນາມຂອງພຣະອົງ ຄືພຣະນາມທີ່ພຣະອົງໄດ້ໃຫ້ແກ່ຂ້ານ້ອຍນັ້ນ ຂ້ານ້ອຍໄດ້ປົກປ້ອງພວກເຂົາໄວ້ ແລະບໍ່ມີຜູ້ໃດໃນພວກເຂົາໄດ້ເສຍໄປ ເວັ້ນໄວ້ແຕ່ຜູ້ທີ່ຖືກໝາຍໄວ້ສຳລັບຄວາມຈິບຫາຍ ເພື່ອຈະໄດ້ສຳເລັດຕາມທີ່ມີຄຳຂຽນໄວ້ໃນພຣະຄຳພີ.
43017013	ບັດນີ້ ຂ້ານ້ອຍກຳລັງຈະເມືອຫາພຣະອົງ ຂ້ານ້ອຍກ່າວເຖິງສິ່ງເຫລົ່ານີ້ໃນໂລກ ເພື່ອພວກເຂົາຈະໄດ້ຮັບຄວາມຊົມຊື່ນຍິນດີຂອງຂ້ານ້ອຍຢ່າງຄົບເຕັມບໍລິບູນ.
43017014	ຝ່າຍຂ້ານ້ອຍໄດ້ມອບພຣະຄຳຂອງພຣະອົງໃຫ້ແກ່ພວກເຂົາແລ້ວ ແລະໂລກນີ້ໄດ້ກຽດຊັງພວກເຂົາ ເພາະພວກເຂົາບໍ່ເປັນຂອງໂລກ ເໝືອນດັ່ງຂ້ານ້ອຍບໍ່ເປັນຂອງໂລກ.
43017015	ຂ້ານ້ອຍບໍ່ໄດ້ຂໍພຣະອົງໃຫ້ເອົາພວກເຂົາອອກໄປຈາກໂລກນີ້ ແຕ່ຂ້ານ້ອຍຂໍພຣະອົງໃຫ້ປົກປັກຮັກສາພວກເຂົາຈາກມານຊົ່ວຮ້າຍ.
43017016	ພວກເຂົາບໍ່ເປັນຂອງໂລກ ເໝືອນດັ່ງຂ້ານ້ອຍບໍ່ເປັນຂອງໂລກ.
43017017	ພຣະຄຳຂອງພຣະອົງເປັນຄວາມຈິງ ຂໍໂຜດຊຳລະໃຫ້ພວກເຂົາບໍຣິສຸດດ້ວຍຄວາມຈິງຂອງພຣະອົງ.
43017018	ພຣະອົງໃຊ້ຂ້ານ້ອຍເຂົ້າມາໃນໂລກສັນໃດ ຂ້ານ້ອຍກໍໃຊ້ພວກເຂົາໄປໃນໂລກສັນນັ້ນ.
43017019	ຂ້ານ້ອຍຖວາຍຕົວແກ່ພຣະອົງ ເພາະເຫັນແກ່ພວກເຂົາ ເພື່ອໃຫ້ພວກເຂົາໄດ້ຮັບການຊົງຊຳລະແຕ່ງຕັ້ງໄວ້ດ້ວຍຄວາມຈິງເໝືອນກັນ.
43017020	ຂ້ານ້ອຍພາວັນນາອະທິຖານ ບໍ່ແມ່ນແຕ່ສຳລັບພວກເຂົາເທົ່ານັ້ນ ແຕ່ສຳລັບຄົນທັງຫລາຍທີ່ວາງໃຈເຊື່ອໃນຂ້ານ້ອຍ ເພາະຖ້ອຍຄຳຂອງພວກເຂົາ.
43017021	ເພື່ອໃຫ້ພວກເຂົາທັງໝົດເປັນອັນໜຶ່ງອັນດຽວກັນ, ໂອ ພຣະບິດາເຈົ້າເອີຍ ຂໍໂຜດໃຫ້ພວກເຂົາຢູ່ໃນເຮົາທັງສອງເໝືອນກັນ ເໝືອນດັ່ງພຣະອົງສະຖິດຢູ່ໃນຂ້ານ້ອຍ ແລະຂ້ານ້ອຍຢູ່ໃນພຣະອົງ, ຂໍໃຫ້ພວກເຂົາເປັນອັນໜຶ່ງອັນດຽວກັນ ເພື່ອໂລກຈະເຊື່ອວ່າແມ່ນພຣະອົງນັ້ນແຫລະ ທີ່ໃຊ້ຂ້ານ້ອຍມາ.
43017022	ຂ້ານ້ອຍມອບກຽດຕິຍົດຢ່າງດຽວກັນກັບທີ່ພຣະອົງໃຫ້ຂ້ານ້ອຍນັ້ນແກ່ພວກເຂົາ ເພື່ອພວກເຂົາຈະເປັນອັນໜຶ່ງອັນດຽວກັນ ເໝືອນດັ່ງພຣະອົງກັບຂ້ານ້ອຍເປັນອັນໜຶ່ງອັນດຽວກັນ.
43017023	ຂ້ານ້ອຍຢູ່ໃນພວກເຂົາ ແລະພຣະອົງສະຖິດຢູ່ໃນຂ້ານ້ອຍ ເພື່ອພວກເຂົາຈະເປັນອັນໜຶ່ງອັນດຽວຢ່າງຄົບບໍລິບູນ ເພື່ອໂລກຈະໄດ້ຮູ້ຈັກວ່າ ແມ່ນພຣະອົງນັ້ນແຫລະ ທີ່ໃຊ້ຂ້ານ້ອຍມາ ແລະທັງໄດ້ຮູ້ຈັກວ່າພຣະອົງໄດ້ຮັກພວກເຂົາ ເໝືອນດັ່ງທີ່ພຣະອົງໄດ້ຮັກຂ້ານ້ອຍ.
43017024	ໂອ ພຣະບິດາເຈົ້າເອີຍ ພຣະອົງໄດ້ມອບພວກເຂົາໃຫ້ແກ່ຂ້ານ້ອຍ, ຂ້ານ້ອຍຢາກໃຫ້ພວກເຂົາຢູ່ກັບຂ້ານ້ອຍ ໃນບ່ອນທີ່ຂ້ານ້ອຍຢູ່ນັ້ນເໝືອນກັນ ເພື່ອພວກເຂົາຈະໄດ້ເຫັນສະຫງ່າຣາສີຂອງຂ້ານ້ອຍ ທີ່ພຣະອົງໄດ້ໃຫ້ແກ່ຂ້ານ້ອຍນັ້ນ ເພາະພຣະອົງຮັກຂ້ານ້ອຍຕັ້ງແຕ່ກ່ອນສ້າງໂລກ.
43017025	ໂອ ພຣະບິດາເຈົ້າ ຜູ້ຊົງຊອບທຳເອີຍ ໂລກນີ້ບໍ່ຮູ້ຈັກພຣະອົງ ແຕ່ຂ້ານ້ອຍຮູ້ຈັກພຣະອົງ ແລະຄົນເຫລົ່ານີ້ຮູ້ຈັກວ່າແມ່ນພຣະອົງນັ້ນແຫລະ ທີ່ໄດ້ຊົງໃຊ້ຂ້ານ້ອຍມາ.
43017026	ຂ້ານ້ອຍໄດ້ເຮັດໃຫ້ນາມຊື່ຂອງພຣະອົງ ເປັນທີ່ຮູ້ຈັກແກ່ພວກເຂົາ ແລະຂ້ານ້ອຍຈະເຮັດໃຫ້ພວກເຂົາຮູ້ອີກ ເພື່ອຄວາມຮັກທີ່ພຣະອົງມີຕໍ່ຂ້ານ້ອຍນັ້ນຈະຢູ່ໃນພວກເຂົາ ແລະຂ້ານ້ອຍກໍຢູ່ໃນພວກເຂົາເໝືອນກັນ.”
43018001	ເມື່ອພຣະເຢຊູເຈົ້າໄດ້ກ່າວຖ້ອຍຄຳນີ້ແລ້ວ ພຣະອົງກໍໄດ້ອອກໄປກັບພວກສາວົກຂອງພຣະອົງ ແລະ ຂ້າມຫ້ວຍກິດໂຣນ ໃນບ່ອນນັ້ນມີສວນແຫ່ງໜຶ່ງ ພຣະອົງຈຶ່ງເຂົ້າໄປໃນສວນນັ້ນກັບພວກສາວົກ.
43018002	ຝ່າຍຢູດາຜູ້ທີ່ທໍລະຍົດຕໍ່ພຣະອົງກໍຮູ້ບ່ອນນີ້ເໝືອນກັນ, ເພາະພຣະເຢຊູເຈົ້າໄດ້ປະຊຸມກັບພວກສາວົກຂອງພຣະອົງ ໃນບ່ອນນັ້ນຫລາຍເທື່ອແລ້ວ.
43018003	ດັ່ງນັ້ນ ຢູດາຈຶ່ງພາພວກທະຫານແລະເຈົ້າໜ້າທີ່ ຄືຄົນທີ່ພວກຫົວໜ້າປະໂຣຫິດ ແລະພວກຟາຣີຊາຍໃຊ້ມານັ້ນໄປນຳ ພວກເຂົາມີອາວຸດ ຖືໂຄມໄຟແລະກະບອງມາພ້ອມ.
43018004	ພຣະເຢຊູເຈົ້າຮູ້ດີເຖິງທຸກສິ່ງທີ່ກຳລັງເກີດຂຶ້ນກັບພຣະອົງ ຈຶ່ງຍ່າງອອກໄປຖາມພວກເຂົາວ່າ, “ພວກເຈົ້າຊອກຫາຜູ້ໃດ?”
43018005	ພວກເຂົາຕອບວ່າ, “ເຢຊູໄທນາຊາເຣັດ.” ພຣະເຢຊູເຈົ້າຕອບວ່າ, “ເຮົານີ້ແຫລະ ເປັນຜູ້ນັ້ນ.” ຝ່າຍຢູດາອິດສະກາຣີອົດ ຜູ້ທໍລະຍົດຕໍ່ພຣະອົງ ກໍຢືນຢູ່ກັບຄົນເຫລົ່ານັ້ນເໝືອນກັນ.
43018006	ພໍພຣະອົງບອກວ່າ, “ເຮົານີ້ແຫລະ ເປັນຜູ້ນັ້ນ.” ພວກເຂົາກໍຍ່າງຖອຍຄືນຫລັງ ແລະລົ້ມລົງດິນ.
43018007	ພຣະອົງຖາມອີກວ່າ, “ພວກເຈົ້າຊອກຫາຜູ້ໃດ?” ພວກເຂົາຕອບວ່າ, “ເຢຊູໄທນາຊາເຣັດ.”
43018008	ພຣະເຢຊູເຈົ້າຕອບວ່າ, “ເຮົາໄດ້ບອກພວກເຈົ້າແລ້ວວ່າ ‘ເຮົານີ້ແຫລະ ແມ່ນຜູ້ນັ້ນ’ ຖ້າພວກເຈົ້າຊອກຫາເຮົາ ຈົ່ງປ່ອຍຄົນເຫລົ່ານີ້ໃຫ້ໜີໄປສາ.”
43018009	ທີ່ເວົ້າດັ່ງນີ້ ເພື່ອໃຫ້ສຳເລັດຕາມຖ້ອຍຄຳ ທີ່ພຣະອົງໄດ້ກ່າວໄວ້ວ່າ, “ພວກທີ່ພຣະອົງມອບໃຫ້ຂ້ານ້ອຍນັ້ນ ບໍ່ໄດ້ເສຍໄປຈັກຄົນ.”
43018010	ຊີໂມນເປໂຕມີດາບດວງໜຶ່ງ ລາວຈຶ່ງຖອດດາບອອກຟັນຄົນຮັບໃຊ້ຜູ້ໜຶ່ງຂອງມະຫາປະໂຣຫິດ ຖືກຫູເບື້ອງຂວາຂາດ ຄົນຮັບໃຊ້ຜູ້ນີ້ຊື່ວ່າ, “ມາລະໂຂ.”
43018011	ພຣະເຢຊູເຈົ້າກ່າວຕໍ່ເປໂຕວ່າ, “ຈົ່ງເອົາດາບຄືນໃສ່ຝັກໄວ້ເສຍ ເຈົ້າຄິດວ່າເຮົາຈະບໍ່ດື່ມຈອກແຫ່ງຄວາມທົນທຸກທໍລະມານ ທີ່ພຣະບິດາເຈົ້າໄດ້ມອບໃຫ້ເຮົານັ້ນບໍ?”
43018012	ພວກທະຫານໂຣມພ້ອມທັງນາຍພັນ ແລະພວກເຈົ້າໜ້າທີ່ຢິວໄດ້ຫຸ້ມຈັບພຣະເຢຊູເຈົ້າ ແລ້ວມັດພຣະອົງໄວ້
43018013	ພວກເຂົາໄດ້ນຳພຣະອົງໄປຫາອັນນາກ່ອນ, ອັນນາເປັນພໍ່ເມຍຂອງກາຢະຟາ ຜູ້ທີ່ເປັນມະຫາປະໂຣຫິດປະຈຳການໃນປີນັ້ນ.
43018014	ແມ່ນກາຢະຟາຜູ້ນີ້ແຫລະ ທີ່ແນະນຳພວກເຈົ້າໜ້າທີ່ຢິວວ່າ ໃຫ້ຄົນດຽວຕາຍແທນປະຊາຊົນທັງໝົດກໍດີກວ່າ.
43018015	ຊີໂມນເປໂຕກັບສາວົກອີກຄົນໜຶ່ງ ໄດ້ຕິດຕາມພຣະເຢຊູເຈົ້າໄປ ສາວົກຄົນນັ້ນໄດ້ຮູ້ຈັກກັບມະຫາປະໂຣຫິດ, ລາວໄດ້ເຂົ້າໄປກັບພຣະເຢຊູເຈົ້າ ໃນເດີ່ນບ້ານຂອງມະຫາປະໂຣຫິດ.
43018016	ແຕ່ເປໂຕໄດ້ຢືນຢູ່ແຄມປະຕູຂ້າງນອກ, ສາວົກຄົນທີ່ຮູ້ຈັກກັບມະຫາປະໂຣຫິດ ໄດ້ອອກມາເວົ້າກັບຜູ້ຍິງທີ່ເຝົ້າປະຕູ ແລະພາເປໂຕເຂົ້າໄປຂ້າງໃນ.
43018017	ຜູ້ຍິງທີ່ເຝົ້າປະຕູຖາມເປໂຕວ່າ, “ເຈົ້າແມ່ນສາວົກຂອງຊາຍຄົນນັ້ນເໝືອນກັນບໍ?” ເປໂຕຕອບວ່າ, “ບໍ່ແມ່ນ.”
43018018	ພວກຄົນຮັບໃຊ້ແລະພວກເຝົ້າຍາມ ໄດ້ເອົາຖ່ານມາດັງໄຟ ແລະພວກເຂົາໄດ້ຢືນຝີງໄຟຢູ່ເພາະອາກາດໜາວ ສ່ວນເປໂຕກໍຢືນຝີງໄຟນຳພວກເຂົາເໝືອນກັນ.
43018019	ຝ່າຍມະຫາປະໂຣຫິດໄດ້ສອບຖາມພຣະເຢຊູເຈົ້າ ເຖິງພວກສາວົກຂອງພຣະອົງ ແລະຖາມເຖິງຄຳສັ່ງສອນຂອງພຣະອົງ.
43018020	ພຣະເຢຊູເຈົ້າຕອບພວກເຂົາວ່າ, “ເຮົາໄດ້ກ່າວໃຫ້ໂລກຟັງຢ່າງເປີດເຜີຍ ເຮົາໄດ້ສັ່ງສອນໃນທຳມະສາລາ ແລະໃນພຣະວິຫານຢູ່ສະເໝີ ບ່ອນທີ່ປະຊາຊົນທັງໝົດມາເຕົ້າໂຮມກັນ ເຮົາບໍ່ໄດ້ເວົ້າສິ່ງໃດສິ່ງໜຶ່ງໃນທີ່ລັບລີ້.
43018021	ທ່ານຖາມເຮົາເຮັດຫຍັງ? ຈົ່ງຖາມພວກທີ່ໄດ້ຍິນເຮົາໄດ້ກ່າວ ວ່າເຮົາໄດ້ເວົ້າຫຍັງແດ່ກັບພວກເຂົາ ພວກເຂົາຮູ້ສິ່ງທີ່ເຮົາໄດ້ກ່າວນັ້ນ.”
43018022	ເມື່ອພຣະເຢຊູເຈົ້າກ່າວດັ່ງນີ້ແລ້ວ ທະຫານຍາມຄົນໜຶ່ງກໍຕົບໜ້າພຣະອົງ ແລະເວົ້າຂຶ້ນວ່າ, “ເຈົ້າກ້າເວົ້າກັບມະຫາປະໂຣຫິດແບບນີ້ບໍ?”
43018023	ພຣະເຢຊູເຈົ້າຕອບລາວວ່າ, “ຖ້າເຮົາໄດ້ເວົ້າຜິດ ໃຫ້ບອກທຸກຄົນໃນທີ່ນີ້ວ່າ ເຮົາເວົ້າຜິດອັນໃດ? ແຕ່ຖ້າເຮົາເວົ້າຖືກ ເປັນຫຍັງເຈົ້າຈຶ່ງຕົບໜ້າເຮົາ?”
43018024	ດັ່ງນັ້ນ ອັນນາຈຶ່ງສົ່ງພຣະເຢຊູເຈົ້າທີ່ຖືກລ່າມໂສ້ຢູ່ນັ້ນ ໄປຫາມະຫາປະໂຣຫິດກາຢະຟາ.
43018025	ໃນຂະນະນັ້ນ ຊີໂມນເປໂຕກຳລັງຢືນຝີງໄຟຢູ່ ຄົນເຫລົ່ານັ້ນຖາມລາວວ່າ, “ເຈົ້າແມ່ນສາວົກຂອງຊາຍຄົນນັ້ນເໝືອນກັນບໍ?” ເປໂຕປະຕິເສດວ່າ, “ບໍ່ແມ່ນ.”
43018026	ຄົນຮັບໃຊ້ຜູ້ໜຶ່ງຂອງມະຫາປະໂຣຫິດ ທີ່ເປັນພີ່ນ້ອງກັບຜູ້ທີ່ຖືກເປໂຕຟັນຫູຂາດນັ້ນ ກໍໄດ້ຖາມວ່າ, “ຂ້ອຍເຫັນເຈົ້າຢູ່ໃນສວນນັ້ນກັບລາວບໍ່ແມ່ນບໍ?”
43018027	ເປໂຕປະຕິເສດອີກວ່າ, “ບໍ່ແມ່ນ.” ແລະທັນໃດນັ້ນໄກ່ກໍຂັນ.
43018028	ຕອນເຊົ້າມືດຢູ່ ພວກເຂົາໄດ້ນຳພຣະເຢຊູເຈົ້າອອກຈາກເຮືອນຂອງກາຢະຟາ ໄປຍັງສຳນັກຂອງຜູ້ປົກຄອງ (ສານປະໄຣໂຕຣຽນ), ແຕ່ພວກຢິວບໍ່ໄດ້ເຂົ້າໄປໃນສານນັ້ນ ເພາະພວກເຂົາຢາກຮັກສາຕົວບໍ່ໃຫ້ເປັນມົນທິນຕາມທຳນຽມ ເພື່ອຈະກິນອາຫານໄດ້ໃນເທດສະການປັດສະຄາ.
43018029	ດັ່ງນັ້ນ ປີລາດຈຶ່ງອອກໄປຖາມພວກເຂົາວ່າ, “ພວກທ່ານໄດ້ຟ້ອງຊາຍຄົນນີ້ໃນເລື່ອງໃດ?”
43018030	ພວກເຂົາຕອບວ່າ, “ຖ້າລາວບໍ່ເປັນຜູ້ຮ້າຍແລ້ວ ພວກຂ້ານ້ອຍກໍຈະບໍ່ໄດ້ນຳລາວມາມອບໃຫ້ທ່ານດອກ.”
43018031	ປີລາດເວົ້າຕໍ່ພວກເຂົາວ່າ, “ໃຫ້ພວກທ່ານເອົາຊາຍຄົນນີ້ ໄປຕັດສິນຕາມກົດໝາຍຂອງພວກທ່ານເອງສາ.” ພວກເຂົາຕອບວ່າ, “ພວກເຮົາບໍ່ໄດ້ຮັບອະນຸຍາດໃຫ້ປະຫານຊີວິດຜູ້ໃດ.”
43018032	ການນີ້ ກໍເພື່ອໃຫ້ເປັນຈິງຕາມຖ້ອຍຄຳທີ່ພຣະເຢຊູເຈົ້າໄດ້ກ່າວໄວ້ ຄືຖ້ອຍຄຳທີ່ພຣະອົງເຄີຍກ່າວວ່າ ພຣະອົງຈະຕາຍຢ່າງໃດ.
43018033	ປີລາດໄດ້ກັບເຂົ້າໄປໃນສານ ແລະເອີ້ນພຣະເຢຊູເຈົ້າອອກມາ, ເພິ່ນຖາມພຣະອົງວ່າ, “ເຈົ້າເປັນກະສັດຂອງຊາດຢິວບໍ?”
43018034	ພຣະເຢຊູເຈົ້າຕອບວ່າ, “ຄຳຖາມນີ້ມາຈາກທ່ານເອງ ຫລືມີຄົນບອກທ່ານເຖິງເລື່ອງຂອງເຮົາ?”
43018035	ປີລາດຕອບວ່າ, “ຂ້ອຍເປັນຄົນຊາດຢິວຊັ້ນບໍ? ແມ່ນຄົນຂອງຊາດເຈົ້າເອງ ແລະພວກມະຫາປະໂຣຫິດໄດ້ມອບເຈົ້າໃຫ້ຂ້ອຍ ເຈົ້າໄດ້ເຮັດຫຍັງຜິດແດ່?”
43018036	ພຣະເຢຊູເຈົ້າຕອບວ່າ, “ອານາຈັກຂອງເຮົາບໍ່ເປັນຂອງໂລກນີ້ ຖ້າອານາຈັກຂອງເຮົາເປັນຂອງໂລກນີ້ແລ້ວ ພວກຜູ້ຮັບໃຊ້ຂອງເຮົາຄົງຈະໄດ້ຕໍ່ສູ້ເອົາເຮົາໄວ້ ຈາກການຖືກມອບໃຫ້ພວກເຈົ້າໜ້າທີ່ຢິວ, ແຕ່ອານາຈັກຂອງເຮົາບໍ່ເປັນຂອງໂລກນີ້.”
43018037	ດັ່ງນັ້ນ ປີລາດຈຶ່ງຖາມພຣະອົງວ່າ, “ຖ້າດັ່ງນັ້ນ ເຈົ້າເປັນກະສັດບໍ?” ພຣະເຢຊູເຈົ້າຕອບວ່າ, “ທ່ານເອງເປັນຜູ້ບອກວ່າ ເຮົາເປັນກະສັດ ເຮົາເກີດແລະເຂົ້າມາໃນໂລກນີ້ ກໍເພື່ອຈຸດປະສົງອັນດຽວນີ້ແຫລະ ຄືເປັນພະຍານເຖິງຄວາມຈິງ, ທຸກຄົນທີ່ຢູ່ຝ່າຍຄວາມຈິງ ກໍຍ່ອມຟັງສຽງຂອງເຮົາ.”
43018038	ປີລາດຖາມວ່າ, “ຄວາມຈິງນັ້ນແມ່ນຫຍັງ?” ເມື່ອປີລາດຖາມດັ່ງນັ້ນແລ້ວ ເພິ່ນກໍອອກໄປຫາພວກຢິວອີກ ແລະບອກພວກເຂົາວ່າ, “ເຮົາບໍ່ພົບຄວາມຜິດຈັກຢ່າງໃນຊາຍຄົນນີ້.
43018039	ຕາມທຳນຽມຂອງພວກທ່ານແລ້ວ ເຮົາເຄີຍປ່ອຍນັກໂທດຄົນໜຶ່ງ ໃຫ້ພວກທ່ານໃນເທດສະການປັດສະຄາ ພວກທ່ານຢາກໃຫ້ເຮົາປ່ອຍກະສັດຂອງຊາດຢິວແກ່ພວກທ່ານບໍ?”
43018040	ຄົນທັງຫລາຍຈຶ່ງຮ້ອງຂຶ້ນວ່າ, “ຢ່າປ່ອຍຊາຍຄົນນີ້ເລີຍ ໃຫ້ປ່ອຍບາຣາບາ.” (ບາຣາບາເປັນໂຈນ.)
43019001	ແລ້ວປີລາດກໍໄດ້ສັ່ງທະຫານໃຫ້ນຳພຣະເຢຊູເຈົ້າໄປຂ້ຽນ.
43019002	ພວກທະຫານໄດ້ເຮັດມົງກຸດດ້ວຍເຄືອໜາມ ແລະສຸບໃສ່ຫົວຂອງພຣະອົງ ແລ້ວພວກເຂົາກໍເອົາເສື້ອຄຸມສີມ່ວງອ່ອນນຸ່ງໃຫ້ພຣະອົງ
43019003	ແລະໄດ້ຫຍັບເຂົ້າມາຫາພຣະອົງທັງເວົ້າວ່າ, “ຂໍໃຫ້ກະສັດຂອງຊາດຢິວ ຈົ່ງໝັ້ນຍືນ.” ແລ້ວພວກເຂົາກໍຕົບໜ້າພຣະອົງ.
43019004	ປີລາດໄດ້ອອກໄປອີກເທື່ອໜຶ່ງ ແລະກ່າວຕໍ່ປະຊາຊົນວ່າ, “ເຮົາຈະນຳລາວອອກມາເພື່ອໃຫ້ພວກທ່ານຮູ້ວ່າ ເຮົາບໍ່ພົບຄວາມຜິດຈັກຢ່າງໃນຄົນນີ້.”
43019005	ພຣະເຢຊູເຈົ້າອອກມາໂດຍມີມົງກຸດໜາມສວມທີ່ຫົວ ແລະນຸ່ງເສື້ອຄຸມສີມ່ວງອ່ອນ, ປີລາດກ່າວຕໍ່ພວກເຂົາວ່າ, “ເບິ່ງຊາຍຄົນນີ້ແມ.”
43019006	ເມື່ອພວກຫົວໜ້າປະໂຣຫິດ ແລະພວກເຈົ້າໜ້າທີ່ໄດ້ເຫັນພຣະອົງ ກໍພາກັນຮ້ອງຂຶ້ນວ່າ, “ຄຶງໄວ້ທີ່ໄມ້ກາງແຂນ ຄຶງໄວ້ທີ່ໄມ້ກາງແຂນ.” ປີລາດຈຶ່ງກ່າວຕໍ່ພວກເຂົາວ່າ, “ຖ້າເປັນດັ່ງນັ້ນ ໃຫ້ພວກທ່ານເອົາລາວໄປຄຶງໄວ້ທີ່ໄມ້ກາງແຂນສາ ຝ່າຍເຮົາບໍ່ພົບຄວາມຜິດຈັກຢ່າງໃນຊາຍຄົນນີ້.”
43019007	ປະຊາຊົນຕອບເພິ່ນຄືນວ່າ, “ພວກເຮົາມີກົດໝາຍທີ່ວ່າ ລາວຕ້ອງຕາຍ ເພາະລາວປະກາດຕົວເອງວ່າ ເປັນພຣະບຸດຂອງພຣະເຈົ້າ.”
43019008	ເມື່ອປີລາດໄດ້ຍິນດັ່ງນັ້ນແລ້ວ ເພິ່ນກໍຕົກໃຈຫລາຍຂຶ້ນ.
43019009	ເພິ່ນຈຶ່ງກັບຄືນເຂົ້າໄປໃນສານ ແລະຖາມພຣະເຢຊູເຈົ້າວ່າ, “ເຈົ້າມາແຕ່ໃສ?” ແຕ່ພຣະເຢຊູເຈົ້າບໍ່ໄດ້ຕອບຫຍັງໝົດ.
43019010	ປີລາດເວົ້າຕໍ່ພຣະອົງວ່າ, “ເຈົ້າບໍ່ເວົ້າກັບເຮົາບໍ? ເຈົ້າຮູ້ບໍວ່າເຮົາມີສິດອຳນາດທີ່ຈະປ່ອຍເຈົ້າໄດ້ ແລະມີສິດອຳນາດທີ່ຈະຄຶງເຈົ້າໄວ້ທີ່ໄມ້ກາງແຂນ.”
43019011	ພຣະເຢຊູເຈົ້າຕອບວ່າ, “ເຈົ້າຈະບໍ່ມີສິດອຳນາດເໜືອເຮົາຈັກປະການ ນອກຈາກອຳນາດນັ້ນຈະປະທານແຕ່ເບື້ອງເທິງໃຫ້ແກ່ເຈົ້າ ເຫດສະນັ້ນ ຜູ້ທີ່ມອບເຮົາໄວ້ກັບເຈົ້າ ກໍມີຄວາມຜິດບາບຫລາຍກວ່າເຈົ້າ.”
43019012	ເມື່ອປີລາດໄດ້ຍິນດັ່ງນັ້ນແລ້ວ ເພິ່ນຈຶ່ງຊອກຫາວິທີທາງທີ່ຈະປ່ອຍພຣະອົງ, ແຕ່ປະຊາຊົນໄດ້ຮ້ອງໃສ່ເພິ່ນວ່າ, “ຖ້າທ່ານປ່ອຍຄົນນີ້ໄປ ກໍສະແດງວ່າທ່ານບໍ່ເປັນມິດກັບຈັກກະພັດ ຜູ້ໃດທີ່ປະກາດຕົວເອງວ່າເປັນກະສັດ ລາວກໍປະກາດຕົວຕໍ່ສູ້ຈັກກະພັດ.”
43019013	ພໍປີລາດໄດ້ຍິນດັ່ງນັ້ນ, ເພິ່ນກໍພາພຣະເຢຊູເຈົ້າອອກມາທາງນອກ ເພິ່ນໄດ້ນັ່ງບັນລັງສານຕັດສິນບ່ອນທີ່ຄົນເອີ້ນວ່າ ລານຫີນ. (ພາສາເຮັບເຣີເອີ້ນວ່າ, “ຄັບບາທາ.”)
43019014	ໃນວັນນັ້ນ ເປັນວັນຈັດຕຽມກ່ອນເທດສະການປັດສະຄາ ເວລາປະມານທ່ຽງ ປີລາດເວົ້າຕໍ່ປະຊາຊົນວ່າ, “ນີ້ຄືກະສັດຂອງພວກທ່ານ.”
43019015	ພວກເຂົາຮ້ອງຕອບຄືນວ່າ, “ເອົາມັນໄປ ເອົາມັນໄປ ຄຶງມັນໄວ້ທີ່ໄມ້ກາງແຂນ.” ປີລາດຖາມວ່າ, “ພວກທ່ານຢາກໃຫ້ເຮົາຄຶງກະສັດຂອງພວກທ່ານທີ່ໄມ້ກາງແຂນບໍ?” ພວກຫົວໜ້າປະໂຣຫິດຕອບວ່າ, “ພວກເຮົາບໍ່ມີກະສັດ ນອກຈາກຈັກກະພັດ(ກາຍຊາ).”
43019016	ແລ້ວປີລາດກໍມອບພຣະເຢຊູເຈົ້າໃຫ້ພວກເຂົາ ເພື່ອນຳໄປຄຶງໄວ້ທີ່ໄມ້ກາງແຂນ.
43019017	ດັ່ງນັ້ນ ພວກເຂົາຈຶ່ງຄຸມພຣະເຢຊູເຈົ້າອອກໄປ ພຣະອົງແບກໄມ້ກາງແຂນຂອງພຣະອົງອອກໄປ ໃນບ່ອນທີ່ມີຊື່ວ່າ ກະໂຫລກຫົວ. (ພາສາເຮັບເຣີເອີ້ນວ່າ ໂຄລະໂຄທາ.)
43019018	ໃນທີ່ນັ້ນ ພວກເຂົາໄດ້ຄຶງພຣະອົງໄວ້ທີ່ໄມ້ກາງແຂນກັບຊາຍສອງຄົນ ຄົນລະຂ້າງ, ພຣະເຢຊູເຈົ້າຢູ່ທາງກາງ.
43019019	ປີລາດໄດ້ສັ່ງໃຫ້ຂຽນປ້າຍຕິດໃສ່ເທິງໄມ້ກາງແຂນວ່າ, “ເຢຊູໄທນາຊາເຣັດ ກະສັດຂອງຊາດຢິວ.”
43019020	ມີຊາວຢິວຫລາຍຄົນໄດ້ອ່ານປ້າຍນັ້ນ ເພາະບ່ອນທີ່ພຣະເຢຊູເຈົ້າຖືກຄຶງນັ້ນຢູ່ໃກ້ຕົວເມືອງ, ປ້າຍນີ້ຂຽນເປັນພາສາເຮັບເຣີ, ພາສາລາຕິນ ແລະພາສາກຣີກ.
43019021	ພວກຫົວໜ້າປະໂຣຫິດໄດ້ບອກປີລາດວ່າ, “ຢ່າຂຽນວ່າ ‘ກະສັດຂອງຊາດຢິວ’ ແຕ່ໃຫ້ຂຽນວ່າ, ‘ຊາຍຄົນນີ້ບອກວ່າ ລາວເປັນກະສັດຂອງຊາດຢິວ.’”
43019022	ປີລາດຕອບພວກເຂົາວ່າ, “ສິ່ງທີ່ເຮົາໄດ້ຂຽນແລ້ວ ກໍແລ້ວໄປ.”
43019023	ເມື່ອພວກທະຫານຄຶງພຣະເຢຊູເຈົ້າໄວ້ແລ້ວ ພວກເຂົາກໍແບ່ງປັນເຄື່ອງນຸ່ງຂອງພຣະອົງເປັນສີ່ພູດ ແລະປັນກັນຄົນລະພູດ, ພວກເຂົາຍັງເອົາເສື້ອຊັ້ນໃນຂອງພຣະອົງ ຊຶ່ງເປັນຜ້າຕໍ່າຕ່ອນດຽວໂດຍບໍ່ມີບ່ອນຕໍ່ຫຍິບດູກທັງຜືນ.
43019024	ພວກທະຫານໄດ້ເວົ້າກັນວ່າ, “ຢ່າຈີກຜ້າຕ່ອນນີ້ ໃຫ້ພວກເຮົາຈົກສະຫລາກເອົາວ່າ ແມ່ນຜູ້ໃດຈະໄດ້.” ການນີ້ໄດ້ເກີດຂຶ້ນກໍເພື່ອໃຫ້ສຳເລັດ ຕາມທີ່ມີຄຳຂຽນໄວ້ໃນພຣະຄຳພີວ່າ, “ພວກເຂົາໄດ້ເອົາເສື້ອຜ້າ ຂອງຂ້ານ້ອຍແບ່ງປັນກັນ ພວກເຂົາຈົກສະຫລາກ ເອົາເສື້ອຄຸມຂອງຂ້ານ້ອຍ.” ພວກທະຫານໄດ້ເຮັດສິ່ງເຫລົ່ານີ້.
43019025	ຝ່າຍແມ່ຂອງພຣະເຢຊູເຈົ້າພ້ອມທັງນ້າສາວກັບນາງມາຣີ ຜູ້ເປັນເມຍຂອງກະໂລປາ ແລະນາງມາຣີໄທມັກດາລາກໍຢືນຢູ່ໃກ້ໄມ້ກາງແຂນຂອງພຣະອົງ.
43019026	ເມື່ອພຣະເຢຊູເຈົ້າຫລຽວເຫັນຜູ້ເປັນແມ່ ພ້ອມທັງສາວົກຜູ້ທີ່ພຣະອົງຮັກຢືນຢູ່ທີ່ນັ້ນ, ພຣະອົງຈຶ່ງເວົ້າຕໍ່ແມ່ຂອງພຣະອົງວ່າ, “ນາງເອີຍ ນີ້ແຫລະ ຄືລູກຊາຍຂອງເຈົ້າ.”
43019027	ແລ້ວພຣະອົງກໍກ່າວແກ່ສາວົກຄົນນັ້ນວ່າ, “ນາງຄືແມ່ຂອງເຈົ້າ.” ນັບຕັ້ງແຕ່ນັ້ນມາ ສາວົກຄົນນີ້ກໍຮັບເອົານາງມາຣີໄປຢູ່ໃນເຮືອນຂອງຕົນ.
43019028	ຫລັງຈາກນັ້ນ ພຣະເຢຊູເຈົ້າຮູ້ວ່າທຸກສິ່ງໄດ້ສຳເລັດແລ້ວ, ເພື່ອໃຫ້ສຳເລັດຕາມທີ່ມີຄຳຂຽນໄວ້ໃນພຣະຄຳພີ ພຣະອົງໄດ້ຊົງກ່າວວ່າ, “ເຮົາຫິວນໍ້າ.”
43019029	ໃນທີ່ນັ້ນ ມີອ່າງໜ່ວຍໜຶ່ງ ທີ່ມີເຫລົ້າອະງຸ່ນສົ້ມເຕັມຢູ່, ພວກທະຫານຈຶ່ງເອົາຟອງນໍ້າຈຸ່ມໃສ່ເຫລົ້າອະງຸ່ນສົ້ມ ແລ້ວເອົາສຽບໃສ່ປາຍໄມ້ຍື່ນໃສ່ປາກຂອງພຣະອົງ.
43019030	ເມື່ອພຣະເຢຊູເຈົ້າໄດ້ຮັບເຫລົ້າອະງຸ່ນສົ້ມນັ້ນແລ້ວ ພຣະອົງຈຶ່ງກ່າວວ່າ, “ສຳເລັດແລ້ວ.” ແລ້ວພຣະອົງກໍກົ້ມຫົວລົງ ແລະຊົງມອບຈິດວິນຍານໄວ້.
43019031	ແລ້ວພວກຢິວກໍຂໍອະນຸຍາດຈາກປີລາດ ໃຫ້ຫັກກະດູກຂາຂອງພວກທີ່ຖືກຄຶງໄວ້ນັ້ນ ແລະໃຫ້ເອົາສົບລົງຈາກໄມ້ກາງແຂນໄປເສຍ, ພວກເຂົາຂໍຮ້ອງຢ່າງນີ້ ເພາະເປັນວັນຈັດຕຽມ ແລະພວກເຂົາບໍ່ຢາກໃຫ້ສົບເຫລົ່ານັ້ນຄ້າງໄວ້ທີ່ໄມ້ກາງແຂນໃນວັນຊະບາໂຕ. (ເພາະວັນຊະບາໂຕທີ່ຈະມາເຖິງນັ້ນເປັນວັນທີ່ສຳຄັນ)
43019032	ພວກທະຫານຈຶ່ງທຸບຂາຂອງຊາຍຜູ້ທີໜຶ່ງ ແລະທຸບຂາຂອງຊາຍຜູ້ທີສອງ ຄືພວກທີ່ຖືກຄຶງຮ່ວມກັບພຣະອົງ.
43019033	ພໍພວກເຂົາມາຮອດບ່ອນພຣະເຢຊູເຈົ້າ ກໍເຫັນວ່າພຣະອົງຕາຍແລ້ວ ພວກເຂົາຈຶ່ງບໍ່ໄດ້ທຸບຂາຂອງພຣະອົງ.
43019034	ແຕ່ທະຫານຄົນໜຶ່ງໄດ້ໃຊ້ຫອກແທງຂ້າງຂອງພຣະອົງ ເລືອດແລະນໍ້າໄດ້ໄຫລອອກມາທັນທີ.
43019035	ຜູ້ທີ່ເຫັນເຫດການໄດ້ເປັນພະຍານຢືນຢັນໃນເລື່ອງນີ້ ແລະຄຳພະຍານຂອງຜູ້ນັ້ນເປັນຄວາມຈິງ (ແລະພຣະອົງຮູ້ວ່າ ລາວເວົ້າຄວາມຈິງ ເພື່ອເຈົ້າທັງຫລາຍຈະໄດ້ເຊື່ອເໝືອນກັນ.)
43019036	ສິ່ງເຫລົ່ານີ້ເກີດຂຶ້ນ ເພື່ອໃຫ້ສຳເລັດຕາມຂໍ້ພຣະຄຳພີທີ່ວ່າ, “ກະດູກຂອງເພິ່ນ ຈະບໍ່ຖືກຫັກຈັກເຫຼັ້ມ.”
43019037	ແລະ ຍັງມີຄຳຂຽນໄວ້ໃນພຣະທຳຂໍ້ໜຶ່ງອີກວ່າ, “ພວກເຂົາຈະຫລຽວເບິ່ງ ຜູ້ທີ່ພວກເຂົາໄດ້ແທງນັ້ນ.”
43019038	ຫລັງຈາກນັ້ນ ໂຢເຊັບໄທບ້ານອາຣີມາທາຍ (ໂຢເຊັບເປັນລູກສິດຢ່າງລັບໆຂອງພຣະເຢຊູເຈົ້າ ເພາະລາວຢ້ານພວກຢິວ.) ກໍໄດ້ຂໍເອົາສົບຂອງພຣະເຢຊູເຈົ້າຈາກປີລາດ, ປີລາດອະນຸຍາດໃຫ້ໂຢເຊັບເອົາພຣະສົບຂອງພຣະອົງໄປ ດັ່ງນັ້ນ ໂຢເຊັບຈຶ່ງເອົາພຣະສົບຂອງພຣະອົງລົງຈາກໄມ້ກາງແຂນໄປ.
43019039	ນີໂກເດມ ຜູ້ທີ່ມາຫາພຣະເຢຊູເຈົ້າຄັ້ງໜຶ່ງໃນຕອນກາງຄືນນັ້ນ ກໍໄປເໝືອນກັນ ໂດຍຖືເຄື່ອງຫອມປະມານສາມກິໂລກຼາມປະສົມຢາງໄມ້ຫອມກັບອາໂລເອ ມາດ້ວຍ.
43019040	ທ່ານທັງສອງໄດ້ນຳສົບຂອງພຣະເຢຊູເຈົ້າລົງມາ ແລ້ວເອົາຜ້າປ່ານກັບເຄື່ອງຫອມພັນສົບນັ້ນ ຕາມທຳນຽມມ້ຽນສົບຂອງຊາວຢິວ.
43019041	ໃນບ່ອນຄຶງພຣະເຢຊູເຈົ້ານັ້ນມີສວນແຫ່ງໜຶ່ງ ແລະຢູ່ໃນບ່ອນນັ້ນ ມີອຸບມຸງໃໝ່ທີ່ບໍ່ເຄີຍວາງສົບຜູ້ໃດຈັກເທື່ອ.
43019042	ເນື່ອງຈາກວ່າເປັນວັນຈັດຕຽມກ່ອນວັນຊະບາໂຕຂອງຊາວຢິວ ແລະອຸບມຸງນັ້ນກໍຢູ່ໃກ້ ພວກເພິ່ນຈຶ່ງເອົາພຣະສົບຂອງພຣະເຢຊູເຈົ້າວາງໄວ້ຢູ່ໃນທີ່ນັ້ນ.
43020001	ໃນເຊົ້າວັນອາທິດຂະນະທີ່ຍັງມືດຢູ່ ນາງມາຣີໄທມັກດາລາໄດ້ມາເຖິງອຸບມຸງ ແລະນາງກໍເຫັນວ່າ ກ້ອນຫີນຖືກກຶ່ງອອກຈາກປາກອຸບມຸງແລ້ວ.
43020002	ນາງຈຶ່ງໄປຫາຊີໂມນເປໂຕ ແລະສາວົກຄົນອື່ນທີ່ພຣະເຢຊູເຈົ້າຮັກນັ້ນ, ແລ້ວບອກວ່າ, “ພວກເຂົາໄດ້ເອົາພຣະສົບຂອງພຣະອົງເຈົ້າອອກຈາກອຸບມຸງແລ້ວ ແລະພວກເຮົາບໍ່ຮູ້ວ່າ ພວກເຂົາເອົາໄປໄວ້ໃສ.”
43020003	ແລ້ວເປໂຕກັບສາວົກຄົນອື່ນນັ້ນກໍອອກໄປຍັງອຸບມຸງ.
43020004	ທ່ານທັງສອງແລ່ນໄປ, ແຕ່ສາວົກຄົນອື່ນແລ່ນໄວກວ່າເປໂຕ ມາຮອດອຸບມຸງກ່ອນ.
43020005	ລາວກົ້ມລົງເຫັນຜ້າປ່ານກອງໄວ້, ແຕ່ລາວບໍ່ໄດ້ເຂົ້າໄປທາງໃນ.
43020006	ສ່ວນຊີໂມນເປໂຕແລ່ນມາຕາມຫລັງ ຈຶ່ງເຂົ້າໄປໃນອຸບມຸງ, ລາວເຫັນຜ້າປ່ານກອງໄວ້
43020007	ແລະ ຜ້າພັນຫົວຂອງພຣະອົງທີ່ບໍ່ໄດ້ກອງໃສ່ກັບຜ້າອື່ນໆ ແຕ່ພັບໄວ້ຕ່າງຫາກ.
43020008	ແລ້ວສາວົກຄົນອື່ນ ຜູ້ທີ່ມາຮອດກ່ອນນັ້ນກໍເຂົ້າໄປທາງໃນເໝືອນກັນ ລາວໄດ້ເຫັນແລະໄດ້ເຊື່ອ.
43020009	ໃນຂະນະນັ້ນ ພວກເພິ່ນບໍ່ເຂົ້າໃຈໃນຂໍ້ພຣະຄຳພີ ທີ່ມີຂຽນໄວ້ວ່າ, ພຣະອົງຈະຕ້ອງເປັນຄືນມາຈາກຕາຍ.
43020010	ແລ້ວສາວົກທັງສອງກໍກັບຄືນເມືອບ້ານຂອງຕົນ.
43020011	ຝ່າຍນາງມາຣີໄດ້ຢືນຮ້ອງໄຫ້ຢູ່ຂ້າງນອກອຸບມຸງ ໃນຂະນະທີ່ນາງກຳລັງຮ້ອງໄຫ້ຢູ່ນັ້ນ, ນາງໄດ້ກົ້ມຫລຽວໄປທາງອຸບມຸງ
43020012	ແລະໄດ້ເຫັນເທວະດາສອງຕົນໃສ່ເຄື່ອງຂາວ ນັ່ງຢູ່ບ່ອນທີ່ພວກເຂົາວາງພຣະສົບຂອງພຣະເຢຊູເຈົ້າ ຕົນໜຶ່ງຢູ່ເບື້ອງຫົວ ແລະຕົນໜຶ່ງຢູ່ເບື້ອງຕີນ.
43020013	ເທວະດາທັງສອງໄດ້ຖາມນາງມາຣີວ່າ, “ນາງເອີຍ ເປັນຫຍັງເຈົ້າຈຶ່ງຮ້ອງໄຫ້?” ນາງຕອບວ່າ, “ເພາະພວກເຂົາໄດ້ເອົາພຣະສົບຂອງພຣະອົງເຈົ້າຂອງຂ້ານ້ອຍໄປແລ້ວ ແລະຂ້ານ້ອຍບໍ່ຮູ້ວ່າພວກເຂົາເອົາໄປໄວ້ໃສ?”
43020014	ເມື່ອເວົ້າດັ່ງນັ້ນແລ້ວ ນາງໄດ້ຫລຽວຫລັງມາເຫັນພຣະເຢຊູເຈົ້າຢືນຢູ່ທີ່ນັ້ນ, ແຕ່ນາງບໍ່ຮູ້ວ່າແມ່ນພຣະເຢຊູເຈົ້າ.
43020015	ພຣະເຢຊູເຈົ້າຈຶ່ງຖາມນາງວ່າ, “ນາງເອີຍ ເປັນຫຍັງເຈົ້າຈຶ່ງຮ້ອງໄຫ້? ເຈົ້າຊອກຫາຜູ້ໃດ?” ນາງຄິດວ່າເປັນຄົນຮັກສາສວນ ນາງຈຶ່ງຕອບວ່າ, “ທ່ານເອີຍ ຖ້າທ່ານໄດ້ເອົາພຣະສົບຂອງເພິ່ນໄປ ບອກໃຫ້ຂ້ານ້ອຍຮູ້ແດ່ວ່າ ທ່ານເອົາໄປໄວ້ໃສ? ແລ້ວຂ້ານ້ອຍກໍຈະໄປນຳເອົາພຣະສົບຂອງພຣະອົງອອກໄປ.”
43020016	ພຣະເຢຊູເຈົ້າຈຶ່ງກ່າວແກ່ນາງວ່າ, “ມາຣີ.” ນາງປິ່ນໜ້າມາຫາພຣະອົງ ແລະເວົ້າເປັນພາສາເຮັບເຣີວ່າ, “ຣັບໂບນີ” (ແປວ່າ, “ພຣະອາຈານ.”)
43020017	ພຣະເຢຊູເຈົ້າກ່າວກັບນາງວ່າ, “ຢ່າສູ່ໜ່ວງໜ່ຽວເຮົາໄວ້ເທາະ ເພາະເຮົາຍັງບໍ່ທັນໄດ້ຂຶ້ນໄປຫາພຣະບິດາເຈົ້າ, ແຕ່ໃຫ້ເຈົ້າໄປຫາພີ່ນ້ອງຂອງເຮົາ ແລະບອກພວກເຂົາວ່າເຮົາຈະຂຶ້ນເມືອຫາພຣະອົງ ຜູ້ເປັນພຣະບິດາເຈົ້າຂອງເຮົາ ແລະພຣະບິດາເຈົ້າຂອງພວກເຈົ້າ ຈະເມືອຫາພຣະເຈົ້າຂອງເຮົາ ແລະພຣະເຈົ້າຂອງພວກເຈົ້າ.”
43020018	ດັ່ງນັ້ນ ນາງມາຣີໄທມັກດາລາຈຶ່ງໄປບອກຂ່າວນີ້ ແກ່ພວກສາວົກວ່າ ຕົນໄດ້ເຫັນອົງພຣະຜູ້ເປັນເຈົ້າ ແລະບອກພວກເພິ່ນຕາມທີ່ພຣະອົງໄດ້ບອກແກ່ນາງ.
43020019	ໃນຄໍ່າວັນດຽວກັນນັ້ນຄືວັນອາທິດ ຊຶ່ງເປັນວັນທີ່ພວກສາວົກຮ່ວມກັນຢູ່ໃນຫ້ອງ ແລະປິດປະຕູໃສ່ໄລໄວ້ເພາະຢ້ານພວກຢິວ ແລ້ວພຣະເຢຊູເຈົ້າກໍສະເດັດເຂົ້າມາຢືນຢູ່ທ່າມກາງພວກເພິ່ນ, ພຣະອົງກ່າວວ່າ, “ສັນຕິສຸກ ຈົ່ງມີແກ່ເຈົ້າທັງຫລາຍ.”
43020020	ເມື່ອພຣະເຢຊູເຈົ້າກ່າວດັ່ງນັ້ນແລ້ວ ພຣະອົງກໍເດ່ມື ແລະປິ່ນຂ້າງຂອງພຣະອົງໃຫ້ພວກເພິ່ນເບິ່ງ, ພວກສາວົກຈຶ່ງເຕັມໄປດ້ວຍຄວາມຊົມຊື່ນຍິນດີ ທີ່ເຫັນພຣະອົງເຈົ້າ.
43020021	ພຣະເຢຊູເຈົ້າກ່າວແກ່ພວກເພິ່ນອີກວ່າ, “ສັນຕິສຸກ ຈົ່ງຢູ່ກັບເຈົ້າທັງຫລາຍ ພຣະບິດາເຈົ້າໄດ້ໃຊ້ເຮົາມາຢ່າງໃດ ເຮົາກໍໃຊ້ພວກເຈົ້າໄປຢ່າງນັ້ນ.”
43020022	ເມື່ອກ່າວຈົບແລ້ວ ພຣະອົງໄດ້ລະບາຍລົມຫາຍໃຈອອກໃສ່ພວກເພິ່ນ ແລະບອກວ່າ, “ຈົ່ງຮັບເອົາພຣະວິນຍານບໍຣິສຸດເຈົ້າເຖີດ.
43020023	ຖ້າເຈົ້າທັງຫລາຍຈະຍົກຄວາມຜິດບາບຂອງຜູ້ໃດ ຄວາມຜິດບາບຂອງຜູ້ນັ້ນ ພຣະເຈົ້າໄດ້ຊົງຍົກເສຍແລ້ວ ແລະຖ້າພວກເຈົ້າທັງຫລາຍກັກຄວາມຜິດບາບໃຫ້ຢູ່ກັບຜູ້ໃດ ພຣະເຈົ້າໄດ້ຊົງກັກຄວາມຜິດບາບໃຫ້ຢູ່ກັບຜູ້ນັ້ນແລ້ວ.”
43020024	ໂທມາທີ່ເອີ້ນວ່າຝາແຝດເປັນສາວົກຄົນໜຶ່ງໃນສິບສອງຄົນ, ລາວບໍ່ໄດ້ຢູ່ກັບພວກເພິ່ນເມື່ອພຣະເຢຊູເຈົ້າມາປາກົດນັ້ນ.
43020025	ສາວົກຄົນອື່ນຈຶ່ງບອກໂທມາວ່າ, “ພວກເຮົາໄດ້ເຫັນພຣະອົງເຈົ້າແລ້ວ.” ແຕ່ໂທມາຕອບພວກເພິ່ນວ່າ, “ຂ້ອຍຈະບໍ່ເຊື່ອ ຖ້າຂ້ອຍບໍ່ເຫັນຮອຍຕະປູທີ່ຝາມືຂອງເພິ່ນ ແລະເອົານິ້ວມືຂອງຂ້ອຍແປະໃສ່ຮອຍຕະປູນັ້ນ ແລະຈັບບາຍຂ້າງຂອງເພິ່ນ.”
43020026	ຫລັງຈາກນັ້ນແປດວັນຕໍ່ມາ ພວກສາວົກຂອງພຣະອົງໄດ້ຢູ່ພ້ອມພຽງກັນໃນເຮືອນນັ້ນອີກ ໂທມາກໍຢູ່ນຳພວກເພິ່ນດ້ວຍ, ປະຕູກໍປິດແລະໃສ່ໄລກອນໄວ້ ແຕ່ພຣະເຢຊູເຈົ້າສະເດັດເຂົ້າມາຢືນຢູ່ທ່າມກາງພວກເພິ່ນ ແລະກ່າວວ່າ, “ສັນຕິສຸກ ຈົ່ງມີແກ່ເຈົ້າທັງຫລາຍ.”
43020027	ແລ້ວພຣະອົງກໍກ່າວຕໍ່ໂທມາວ່າ, “ຈົ່ງເອົານິ້ວມືຂອງເຈົ້າມານີ້ ແລະລູບເບິ່ງຝາມືຂອງເຮົາ ແລະເອົາມືຂອງເຈົ້າແປະຂ້າງຂອງເຮົາດ້ວຍ ຢ່າຂາດຄວາມເຊື່ອ ແຕ່ຈົ່ງເຊື່ອ.”
43020028	ໂທມາຕອບພຣະອົງວ່າ, “ພຣະອົງເຈົ້າຂອງຂ້ານ້ອຍ ແລະພຣະເຈົ້າຂອງຂ້ານ້ອຍ.”
43020029	ພຣະເຢຊູເຈົ້າກ່າວຕໍ່ໂທມາວ່າ, “ເພາະເຈົ້າໄດ້ເຫັນເຮົາ ເຈົ້າຈຶ່ງເຊື່ອບໍ? ຜູ້ທີ່ບໍ່ເຫັນເຮົາ ແຕ່ໄດ້ເຊື່ອກໍເປັນສຸກ.”
43020030	ພຣະເຢຊູເຈົ້າເຮັດການອັດສະຈັນອື່ນໆອີກຫລາຍປະການ ຕໍ່ໜ້າພວກສາວົກຂອງພຣະອົງ ແຕ່ບໍ່ໄດ້ຈົດໄວ້ໃນໜັງສືເຫລັ້ມນີ້.
43020031	ການທີ່ໄດ້ຈົດເຫດການເຫລົ່ານີ້ໄວ້ເພື່ອເຈົ້າທັງຫລາຍຈະໄດ້ເຊື່ອ ວ່າພຣະເຢຊູເຈົ້າເປັນພຣະຄຣິດພຣະບຸດຂອງພຣະເຈົ້າ ແລະໂດຍທາງຄວາມເຊື່ອໃນພຣະນາມຂອງພຣະອົງນັ້ນ ພວກເຈົ້າຈະມີຊີວິດ.
43021001	ຕໍ່ມາ ພຣະເຢຊູເຈົ້າໄດ້ສຳແດງແກ່ພວກສາວົກອີກຄັ້ງໜຶ່ງ ຢູ່ແຄມທະເລສາບຕີເບເຣຍ, ເຫດການເກີດຂຶ້ນດັ່ງນີ້:
43021002	ຊີໂມນເປໂຕ, ໂທມາທີ່ເອີ້ນວ່າຝາແຝດ, ນະທານາເອັນໄທບ້ານການາ ແຂວງຄາລີເລ, ລູກຊາຍທັງສອງຂອງເຊເບດາຍ ແລະສາວົກຂອງພຣະອົງອີກສອງຄົນກໍຢູ່ພ້ອມໜ້າກັນ.
43021003	ຊີໂມນເປໂຕບອກພວກເພິ່ນວ່າ, “ຂ້ອຍຈະໄປຫາປາ.” ພວກເພິ່ນຕອບວ່າ, “ພວກເຮົາກໍຈະໄປກັບເຈົ້າດ້ວຍ,” ແລ້ວພວກເພິ່ນກໍລົງເຮືອໄປ ແຕ່ໃນຄືນນັ້ນ ພວກເພິ່ນບໍ່ໄດ້ປາຈັກໂຕ.
43021004	ເມື່ອຮຸ່ງເຊົ້າມາ ພຣະເຢຊູເຈົ້າຢືນຢູ່ແຄມຝັ່ງ ແຕ່ພວກສາວົກບໍ່ຮູ້ວ່າແມ່ນພຣະອົງ.
43021005	ພຣະອົງຖາມພວກເພິ່ນວ່າ, “ລູກເອີຍ ພວກເຈົ້າມີຂອງກິນບໍ່?” ພວກເພິ່ນຕອບພຣະອົງວ່າ, “ບໍ່ມີ.”
43021006	ພຣະເຢຊູເຈົ້າບອກພວກເພິ່ນວ່າ, “ຈົ່ງຖິ້ມມອງລົງເບື້ອງຂວາຂອງເຮືອ ແລ້ວພວກເຈົ້າຈະໄດ້ປາ.” ດັ່ງນັ້ນ ພວກເພິ່ນຈຶ່ງຖິ້ມມອງລົງ ມອງຖືກປາຫລາຍຈົນດຶງມອງຂຶ້ນບໍ່ໄດ້.
43021007	ສາວົກຜູ້ທີ່ພຣະເຢຊູເຈົ້າຊົງຮັກບອກເປໂຕວ່າ, “ແມ່ນພຣະອົງເຈົ້ານັ້ນແຫລະ.” ເມື່ອຊີໂມນເປໂຕໄດ້ຍິນວ່າ ແມ່ນພຣະອົງເຈົ້າ ລາວຈຶ່ງຈັບເອົາເສື້ອມານຸ່ງເພາະຕົນເປືອຍຕົວຢູ່ ແລ້ວໂຕນລົງນໍ້າ.
43021008	ສ່ວນສາວົກຄົນອື່ນໆໄດ້ເອົາເຮືອນ້ອຍລາກດຶງເອົາມອງ ທີ່ມີປາເຕັມຢູ່ນັ້ນເຂົ້າຝັ່ງ ເພາະພວກເພິ່ນຢູ່ໄກຈາກຝັ່ງພຽງແຕ່ຮ້ອຍແມັດເທົ່ານັ້ນ.
43021009	ເມື່ອພວກເພິ່ນຂຶ້ນມາເຖິງຝັ່ງແລ້ວ ກໍເຫັນຖ່ານໄຟລຸກຢູ່ພ້ອມທັງມີປາ ແລະເຂົ້າຈີ່ຂາງໄວ້.
43021010	ພຣະເຢຊູເຈົ້າຈຶ່ງກ່າວແກ່ພວກເພິ່ນວ່າ, “ຈົ່ງເອົາປາບາງໂຕທີ່ພວກເຈົ້າຈັບໄດ້ມາ.”
43021011	ຊີໂມນເປໂຕຈຶ່ງເຂົ້າໄປໃນເຮືອ ດຶງມອງຂຶ້ນຝັ່ງ ມີປາໂຕໃຫຍ່ເຕັມຢູ່ ຈຳນວນໜຶ່ງຮ້ອຍຫ້າສິບສາມໂຕ, ເຖິງວ່າ ມີປາຫລວງຫລາຍປານນັ້ນ ມອງກໍຍັງບໍ່ຂາດ.
43021012	ພຣະເຢຊູເຈົ້າກ່າວແກ່ພວກເພິ່ນວ່າ, “ຈົ່ງພາກັນມາກິນເຂົ້າສາ,” ໃນຈຳນວນພວກສາວົກບໍ່ມີຜູ້ໃດກ້າຖາມເລີຍວ່າ ທ່ານແມ່ນຜູ້ໃດ? ເພາະພວກເພິ່ນຮູ້ວ່າ ພຣະອົງແມ່ນອົງພຣະຜູ້ເປັນເຈົ້າ.
43021013	ແລ້ວພຣະເຢຊູເຈົ້າກໍເຂົ້າມາຈັບເອົາເຂົ້າຈີ່ ແລະປາຢາຍໃຫ້ພວກເພິ່ນ.
43021014	ນີ້ເປັນເທື່ອທີສາມ ທີ່ພຣະເຢຊູເຈົ້າປາກົດແກ່ພວກສາວົກ ຫລັງຈາກທີ່ພຣະອົງເປັນຄືນມາຈາກຕາຍ.
43021015	ຫລັງຈາກກິນເຂົ້າແລ້ວ ພຣະເຢຊູເຈົ້າກ່າວແກ່ຊີໂມນເປໂຕວ່າ, “ຊີໂມນລູກໂຢຮັນເອີຍ ເຈົ້າຮັກເຮົາຫລາຍກວ່າສິ່ງເຫລົ່ານີ້ບໍ?” ເປໂຕຕອບວ່າ, “ໂດຍ ພຣະອົງເຈົ້າເອີຍ ພຣະອົງຮູ້ຈັກວ່າຂ້ານ້ອຍຮັກພຣະອົງ.” ພຣະອົງຈຶ່ງສັ່ງເປໂຕວ່າ, “ຈົ່ງລ້ຽງແກະໜຸ່ມຂອງເຮົາເດີ.”
43021016	ພຣະອົງກ່າວແກ່ເປໂຕເປັນຄັ້ງທີສອງວ່າ, “ຊີໂມນລູກໂຢຮັນເອີຍ ເຈົ້າຮັກເຮົາບໍ?” ເປໂຕຕອບວ່າ, “ໂດຍ ພຣະອົງເຈົ້າເອີຍ, ພຣະອົງຮູ້ຈັກວ່າ ຂ້ານ້ອຍຮັກພຣະອົງ.” ພຣະອົງຈຶ່ງສັ່ງວ່າ, “ຈົ່ງລ້ຽງຮັກສາແກະຂອງເຮົາເດີ.”
43021017	ແລ້ວພຣະອົງກໍກ່າວແກ່ເປໂຕເປັນຄັ້ງທີສາມວ່າ, “ຊີໂມນລູກໂຢຮັນເອີຍ ເຈົ້າຮັກເຮົາບໍ?” ເປໂຕທຸກໃຈທີ່ພຣະເຢຊູເຈົ້າໄດ້ຖາມຕົນເຖິງສາມເທື່ອວ່າ, “ເຈົ້າຮັກເຮົາບໍ?” ສະນັ້ນ ເປໂຕຈຶ່ງຕອບພຣະອົງວ່າ, “ຂ້າແດ່ພຣະອົງເຈົ້າ ພຣະອົງຮູ້ຈັກທຸກໆສິ່ງ ພຣະອົງຮູ້ຈັກວ່າ ຂ້ານ້ອຍຮັກພຣະອົງ.” ພຣະເຢຊູເຈົ້າສັ່ງເປໂຕວ່າ, “ຈົ່ງລ້ຽງແກະທັງຫລາຍຂອງເຮົາເດີ.
43021018	ເຮົາບອກເຈົ້າຕາມຄວາມຈິງວ່າ ເມື່ອເຈົ້າຍັງໜຸ່ມ ເຈົ້າຄາດແອວຂອງເຈົ້າເອງ ແລະທຽວໄປມາທາງໃດຕາມໃຈມັກ, ແຕ່ເມື່ອເຈົ້າເຖົ້າແກ່ແລ້ວ ເຈົ້າຈະຢຽດມືຂອງເຈົ້າອອກ ແລະຄົນອື່ນຈະຄາດແອວໃຫ້ ແລະຈະພາເຈົ້າໄປໃນບ່ອນທີ່ເຈົ້າບໍ່ຢາກໄປ.” (
43021019	ພຣະອົງກ່າວດັ່ງນີ້ ໝາຍເຖິງວິທີທີ່ເປໂຕຈະຕາຍ ແລະຈະນຳກຽດຕິຍົດມາສູ່ພຣະເຈົ້າ.) ເມື່ອພຣະອົງກ່າວດັ່ງນີ້ແລ້ວ ພຣະອົງຈຶ່ງສັ່ງເປໂຕວ່າ, “ຈົ່ງຕາມເຮົາມາ.”
43021020	ເປໂຕຫລຽວຫລັງເຫັນສາວົກຜູ້ທີ່ພຣະອົງຊົງຮັກຕາມມາ ຄືຜູ້ທີ່ນັ່ງເນີ້ງຕົວອີງໃສ່ພຣະອົງໃນເວລາຮັບປະທານອາຫານ ແລະເຄີຍໄດ້ຖາມພຣະອົງວ່າ, “ພຣະອົງເຈົ້າເອີຍ, ແມ່ນຜູ້ໃດທີ່ຈະທໍລະຍົດຕໍ່ພຣະອົງ?”
43021021	ເມື່ອເປໂຕເຫັນສາວົກຄົນນັ້ນແລ້ວ ຈຶ່ງຖາມພຣະເຢຊູເຈົ້າວ່າ, “ພຣະອົງເຈົ້າເອີຍ ຜູ້ນີ້ເດຈະເປັນຢ່າງໃດ?”
43021022	ພຣະເຢຊູເຈົ້າຕອບເພິ່ນວ່າ, “ຖ້າເຮົາຢາກໃຫ້ລາວມີຊີວິດຢູ່ຈົນເຮົາກັບມາ ຈະກ່ຽວຂ້ອງອັນໃດກັບເຈົ້າ? ສ່ວນເຈົ້າຈົ່ງຕາມເຮົາມາ.”
43021023	ເຫດສະນັ້ນ ຄຳທີ່ວ່າສາວົກຄົນນັ້ນຈະບໍ່ຕາຍ ຈຶ່ງຊ່າລືທົ່ວໄປໃນທ່າມກາງພວກພີ່ນ້ອງ, ແຕ່ພຣະເຢຊູເຈົ້າບໍ່ໄດ້ກ່າວວ່າ ສາວົກຄົນນີ້ຈະບໍ່ຕາຍ, ແຕ່ພຣະອົງກ່າວວ່າ, “ຖ້າເຮົາຢາກໃຫ້ລາວມີຊີວິດຢູ່ຈົນເຮົາກັບມາ ຈະກ່ຽວຂ້ອງອັນໃດກັບເຈົ້າ.”
43021024	ແມ່ນສາວົກຄົນນີ້ເອງ ທີ່ໄດ້ເປັນພະຍານເຖິງສິ່ງເຫລົ່ານີ້ ທັງເປັນຜູ້ທີ່ບັນທຶກເລື່ອງເຫລົ່ານີ້ໄວ້ດ້ວຍ ແລະພວກເຮົາກໍຮູ້ວ່າ ຄຳຢືນຢັນຂອງເພິ່ນເປັນຄວາມຈິງ.
43021025	ພຣະເຢຊູເຈົ້າຍັງໄດ້ກະທຳສິ່ງອື່ນໆອີກຫລາຍຢ່າງ ຖ້າຈະຂຽນໄວ້ຕາມລຳດັບທຸກປະການ ຂ້າພະເຈົ້າຄິດວ່າ ທົ່ວທັງໂລກນີ້ຈະບໍ່ມີບ່ອນພໍ ສຳລັບມ້ຽນໜັງສືຕ່າງໆທີ່ຂຽນນັ້ນ.
44001001	ທ່ານເທໂອຟີໂລທີ່ນັບຖື: ໃນໜັງສືເຫລັ້ມທຳອິດ ຂ້າພະເຈົ້າໄດ້ຂຽນເຖິງກິດຈະການທັງໝົດ ຊຶ່ງພຣະເຢຊູເຈົ້າໄດ້ກະທຳ ແລະໄດ້ສັ່ງສອນປະຊາຊົນ ຕັ້ງແຕ່ເວລາທີ່ພຣະອົງເລີ່ມຕົ້ນພາລະກິດຂອງພຣະອົງ
44001002	ຈົນເຖິງວັນທີ່ພຣະອົງຖືກຮັບຂຶ້ນສູ່ສະຫວັນ ກ່ອນພຣະອົງຖືກຮັບຂຶ້ນດ້ວຍຣິດເດດຂອງພຣະວິນຍານບໍຣິສຸດເຈົ້ານັ້ນ ພຣະອົງໄດ້ໃຫ້ຄຳແນະນຳ ແກ່ບັນດາຜູ້ທີ່ພຣະອົງໄດ້ເລືອກໄວ້ ຄືພວກອັກຄະສາວົກຂອງພຣະອົງ.
44001003	ຫລັງຈາກຄວາມຕາຍຂອງພຣະອົງແລ້ວ ພຣະອົງໄດ້ປາກົດແກ່ພວກເພິ່ນຫລາຍເທື່ອ ເປັນເວລາສີ່ສິບວັນໂດຍພິສູດໃຫ້ເຫັນວ່າ ພຣະອົງໄດ້ເປັນຄືນມາຈາກຕາຍ ແລະມີຊີວິດຢູ່ ພວກເພິ່ນໄດ້ເຫັນພຣະອົງ ແລະພຣະອົງກໍໄດ້ສົນທະນາກັບພວກເພິ່ນ ເຖິງຣາຊອານາຈັກຂອງພຣະເຈົ້າ.
44001004	ໃນເວລາທີ່ພວກເພິ່ນມາເຕົ້າໂຮມກັນ ພຣະອົງໄດ້ສັ່ງພວກເພິ່ນດັ່ງນີ້: “ຢ່າອອກໄປຈາກນະຄອນເຢຣູຊາເລັມ, ແຕ່ໃຫ້ຄອຍຮັບຂອງປະທານໃຫ້ ທີ່ພຣະບິດາເຈົ້າຂອງເຮົາໄດ້ສັນຍາໄວ້ ຕາມທີ່ເຮົາໄດ້ບອກພວກເຈົ້າໄວ້ແລ້ວ.
44001005	ໂຢຮັນໄດ້ໃຫ້ພວກເຈົ້າຮັບບັບຕິສະມາດ້ວຍນໍ້າ, ແຕ່ໃນບໍ່ເທົ່າໃດວັນຕໍ່ໄປນີ້ ພວກເຈົ້າຈະໄດ້ຮັບບັບຕິສະມາ ດ້ວຍພຣະວິນຍານບໍຣິສຸດເຈົ້າ.”
44001006	ເມື່ອພວກອັກຄະສາວົກມາເຕົ້າໂຮມກັນ ເພື່ອພົບພຣະເຢຊູເຈົ້າ ພວກເພິ່ນຈຶ່ງຖາມພຣະອົງວ່າ, “ຂ້າແດ່ພຣະອົງເຈົ້າ ພຣະອົງຈະໃຫ້ຊົນຊາດອິດສະຣາເອນໄດ້ຮັບອຳນາດຄືນໃນເວລານີ້ບໍ?”
44001007	ພຣະເຢຊູເຈົ້າຊົງຕອບພວກເພິ່ນວ່າ, “ບໍ່ແມ່ນໜ້າທີ່ຂອງພວກເຈົ້າ ທີ່ຈະຮູ້ເວລາ ຫລືຍາມກຳນົດ ຊຶ່ງພຣະບິດາເຈົ້າໄດ້ຊົງຕັ້ງໄວ້ ດ້ວຍສິດຂອງພຣະອົງເອງ.
44001008	ແຕ່ເຈົ້າທັງຫລາຍຈະໄດ້ຮັບພຣະຣາຊທານຣິດເດດ ເມື່ອພຣະວິນຍານບໍຣິສຸດເຈົ້າ ຈະສະເດັດມາເຖິງພວກເຈົ້າ ແລະພວກເຈົ້າຈະເປັນພະຍານໃຫ້ແກ່ເຮົາ ໃນນະຄອນເຢຣູຊາເລັມ ຕະຫລອດທົ່ວແຂວງຢູດາຍ ກັບແຂວງຊາມາເຣຍ ແລະຈົນເຖິງທີ່ສຸດປາຍແຜ່ນດິນໂລກ.”
44001009	ຫລັງຈາກກ່າວເຊັ່ນນີ້ແລ້ວ ພຣະເຢຊູເຈົ້າກໍຖືກຮັບຂຶ້ນສູ່ສະຫວັນຕໍ່ໜ້າຂອງພວກເພິ່ນ ຈົນເມກມາບັງລັບພຣະອົງໄວ້ ຈາກສາຍຕາຂອງພວກເພິ່ນ.
44001010	ເມື່ອພວກເພິ່ນຍັງແນມເບິ່ງທ້ອງຟ້າ ໃນຂະນະທີ່ພຣະອົງຂຶ້ນໄປນັ້ນ ໃນທັນໃດ ກໍມີສອງຄົນນຸ່ງເຄື່ອງຂາວເປັນປະກາຍຢືນຢູ່ໃກ້ໆພວກເພິ່ນ
44001011	ແລະກ່າວວ່າ, “ຊາວຄາລີເລເອີຍ, ເປັນຫຍັງພວກເຈົ້າຈຶ່ງຢືນເບິ່ງທ້ອງຟ້າ? ພຣະເຢຊູເຈົ້າອົງນີ້ທີ່ຖືກຮັບໄປຈາກພວກເຈົ້າ ຂຶ້ນສູ່ສະຫວັນແລ້ວ ພຣະອົງຈະມາປາກົດຢ່າງທີ່ພວກເຈົ້າໄດ້ເຫັນພຣະອົງຂຶ້ນສູ່ສະຫວັນນັ້ນແຫລະ.”
44001012	ແລ້ວພວກອັກຄະສາວົກກໍໄດ້ຈາກພູເຂົາໝາກກອກເທດ ກັບມາຍັງນະຄອນເຢຣູຊາເລັມ ຊຶ່ງໄກປະມານໜຶ່ງກິໂລແມັດຈາກທີ່ນັ້ນ.
44001013	ເມື່ອເຂົ້າໄປໃນນະຄອນແລ້ວ ພວກເພິ່ນກໍຂຶ້ນໄປທີ່ຫ້ອງຊັ້ນເທິງ ບ່ອນທີ່ພວກເພິ່ນເຄີຍພັກເຊົາ ໃນພວກເພິ່ນມີ ເປໂຕ, ໂຢຮັນ, ຢາໂກໂບ ແລະ ອັນເດອາ, ຟີລິບກັບໂທມາ, ບາຣະໂທໂລມາຍ ກັບມັດທາຍ, ຢາໂກໂບລູກຊາຍຂອງອາລະຟາຍ, ຊີໂມນຜູ້ຮັກຊາດ ແລະ ຢູດາ ລູກຊາຍຂອງຢາໂກໂບ.
44001014	ຄົນເຫລົ່ານີ້ທັງໝົດໄດ້ຮ່ວມໃຈກັນພາວັນນາອະທິຖານປະຈຳສະໝໍ່າສະເໝີ ໂດຍມີພວກແມ່ຍິງ ມາຣີແມ່ຂອງພຣະເຢຊູເຈົ້າ ແລະພວກນ້ອງຊາຍຂອງພຣະອົງກໍຮ່ວມຢູ່ດ້ວຍ.
44001015	ໃນວັນຕໍ່ມາ ກໍມີການນະມັດສະການຂອງບັນດາຄົນທີ່ເຊື່ອ ໂດຍມີຜູ້ມາລວມທັງໝົດປະມານຮ້ອຍຊາວຄົນ ຝ່າຍເປໂຕຈຶ່ງຢືນຂຶ້ນ ແລະກ່າວແກ່ຄົນເຫລົ່ານີ້ວ່າ,
44001016	“ພີ່ນ້ອງທັງຫລາຍເອີຍ, ຂໍ້ຄວາມໃນພຣະຄຳພີທີ່ພຣະວິນຍານບໍຣິສຸດເຈົ້າກ່າວໄວ້ລ່ວງໜ້າ ໂດຍຜ່ານທາງກະສັດດາວິດຕ້ອງສຳເລັດເປັນຈິງ, ຂໍ້ຄວາມນັ້ນເວົ້າເຖິງຢູດາ ຜູ້ທີ່ນຳພາຄົນທັງຫລາຍໄປຈັບກຸມພຣະເຢຊູເຈົ້າ.
44001017	ຢູດາເປັນຄົນໜຶ່ງໃນພວກເຮົາ ລາວໄດ້ຮັບສ່ວນໃນງານນີ້ເໝືອນກັນ.” (
44001018	ດ້ວຍເງິນທີ່ຢູດາໄດ້ມາຈາກການກະທຳຊົ່ວຂອງຕົນ ໄປຊື້ດິນຕອນໜຶ່ງ; ລາວລົ້ມຟາດລົງທີ່ດິນຕອນນີ້ ຈົນເລົາຄີງແຕກ ແລະໄສ້ໂລ່ອອກມາທັງໝົດ.
44001019	ຊາວນະຄອນເຢຣູຊາເລັມທຸກຄົນ ຕ່າງກໍໄດ້ຮູ້ເຖິງເຫດການນີ້. ສະນັ້ນແຫລະ ພວກເຂົາຈຶ່ງເອີ້ນດິນຕອນນີ້ຕາມພາສາຂອງພວກຕົນວ່າ ອະເກັນດາມາ ຊຶ່ງໝາຍຄວາມວ່າ ນາເລືອດ)
44001020	“ເພາະມີຄຳຂຽນໄວ້ໃນພຣະທຳເພງສັນລະເສີນວ່າ, ‘ຂໍໃຫ້ທີ່ຢູ່ຂອງມັນຮົກຮ້າງຫວ່າງເປົ່າໄປ ຢ່າໃຫ້ມີຜູ້ໃດເຂົ້າໄປອາໄສຢູ່ໃນທີ່ນັ້ນ.’ ແລະ ຍັງມີຂໍ້ຄວາມຂຽນໄວ້ອີກວ່າ, ‘ສ່ວນໜ້າທີ່ຂອງມັນໃຫ້ຄົນອື່ນຮັບແທນ ຊຶ່ງມັນເຄີຍໄດ້ຮັບໃຊ້ມານັ້ນ.’
44001021	ດ້ວຍເຫດນັ້ນ ໃນບັນດາຜູ້ທີ່ເປັນພວກດຽວກັບເຮົາ ຕະຫລອດເວລາທີ່ພຣະເຢຊູເຈົ້າສະເດັດໄປມາກັບພວກເຮົາ,
44001022	ຄືຕັ້ງແຕ່ບັບຕິສະມາຂອງໂຢຮັນ ຈົນເຖິງວັນທີ່ພຣະເຈົ້າຊົງຮັບພຣະອົງຂຶ້ນເມືອຈາກພວກເຮົາ ຄົນໜຶ່ງໃນພວກນີ້ຈະຕ້ອງກາຍເປັນພະຍານກັບພວກເຮົາວ່າ, ພຣະອົງຊົງຄືນພຣະຊົນແລ້ວ.”
44001023	ດັ່ງນັ້ນ ພວກເພິ່ນຈຶ່ງສະເໜີຊາຍສອງຄົນ ຄືໂຢເຊັບ ແລະ ມັດເທຍ, ສ່ວນໂຢເຊັບນັ້ນມີຊື່ອີກວ່າ ບາຣະຊາບາ ແລະມີນາມສະກຸນວ່າ ຢູຊະໂຕ
44001024	ແລ້ວພວກເພິ່ນກໍພາກັນພາວັນນາອະທິຖານວ່າ, “ຂ້າແດ່ພຣະອົງເຈົ້າ ພຣະອົງຢັ່ງຮູ້ຄວາມນຶກຄິດຈິດໃຈຂອງທຸກຄົນ. ສະນັ້ນ ໂຜດຊີ້ບອກວ່າໃນສອງຄົນນີ້ພຣະອົງໄດ້ເລືອກເອົາຜູ້ໃດ
44001025	ເພື່ອໃຫ້ຮັບໃຊ້ເປັນອັກຄະສາວົກແທນໜ້າທີ່ຂອງຢູດາ ຜູ້ທີ່ຈາກໄປສູ່ບ່ອນທີ່ລາວສົມຄວນຕ້ອງໄປ.”
44001026	ແລ້ວພວກເພິ່ນກໍໃຊ້ສະຫລາກ ເພື່ອເລືອກເອົາຜູ້ໜຶ່ງໃນສອງຄົນນີ້ ແລະຜູ້ທີ່ຖືກເລືອກໄດ້ແມ່ນມັດເທຍ. ດັ່ງນັ້ນ ມັດເທຍຈຶ່ງຖືກນັບເຂົ້າເປັນຄົນໜຶ່ງ ໃນພວກອັກຄະສາວົກສິບເອັດຄົນນັ້ນ.
44002001	ເມື່ອເຖິງວັນເພັນເຕຄໍສະເຕ ບັນດາພີ່ນ້ອງຜູ້ທີ່ເຊື່ອທັງໝົດໃນທີ່ນັ້ນ ກໍມາເຕົ້າໂຮມກັນຢູ່ບ່ອນດຽວ.
44002002	ໃນທັນໃດນັ້ນ ກໍເກີດມີສຽງໜຶ່ງດັງມາຈາກຟ້າ ເໝືອນສຽງລົມພະຍຸແຮງກ້າ ດັງກ້ອງສະໜັ່ນທົ່ວເຮືອນທີ່ພວກເພິ່ນນັ່ງຢູ່ນັ້ນ.
44002003	ມີລີ້ນເປັນຮູບເໝືອນແປວໄຟໄດ້ປາກົດໃຫ້ພວກເພິ່ນເຫັນ ແລະລິ້ນນັ້ນໄດ້ແຕກກະຈາຍອອກໄປຢູ່ເທິງພວກເພິ່ນທຸກຄົນຜູ້ລະລິ້ນ.
44002004	ທຸກຄົນໃນທີ່ນັ້ນ ຈຶ່ງເຕັມໄປດ້ວຍພຣະວິນຍານບໍຣິສຸດເຈົ້າ ແລະເລີ່ມປາກພາສາຕ່າງໆ ຕາມທີ່ພຣະວິນຍານຊົງໂຜດໃຫ້ພວກເພິ່ນເວົ້າ.
44002005	ຂະນະນັ້ນ ນະຄອນເຢຣູຊາເລັມມີຊາວຢິວ ຈາກທຸກໆປະເທດໃນໂລກມາພັກອາໄສຢູ່ ແລະຊາວຢິວເຫລົ່ານີ້ເປັນຄົນຢຳເກງພຣະເຈົ້າ.
44002006	ເມື່ອພວກເຂົາໄດ້ຍິນສຽງນີ້ແລ້ວ ກໍມີປະຊາຊົນມາເຕົ້າໂຮມກັນຢ່າງໜາແໜ້ນ ພວກເຂົາທັງໝົດຕ່າງກໍຕື່ນເຕັ້ນປະຫລາດໃຈ ເພາະໄດ້ຍິນບັນດາຄົນເຫລົ່ານັ້ນ ເວົ້າພາສາທ້ອງຖິ່ນຂອງຕົນ.
44002007	ດ້ວຍຄວາມງຶດປະຫລາດໃຈ ພວກເຂົາຈຶ່ງເວົ້າກັນວ່າ, “ຄົນທີ່ເວົ້າກັນຢູ່ນີ້ ເປັນຊາວຄາລີເລທັງໝົດບໍ່ແມ່ນບໍ?
44002008	ແຕ່ເຫດໃດ ພວກເຮົາທຸກຄົນຈຶ່ງໄດ້ຍິນພວກເຂົາເວົ້າເປັນພາສາບ້ານເກີດເມືອງນອນຂອງພວກເຮົາ?
44002009	ຄືພາສາປາເທຍ, ເມເດຍ ແລະ ເອລາມ ມາຈາກເມໂຊໂປຕາເມຍ, ຢູດາຍ, ກາປາໂດເກຍ ມາຈາກປົນໂຕ ແລະ ເອເຊຍ,
44002010	ມາຈາກຟີເຄຍ ແລະ ປຳຟີເລຍ, ມາຈາກເອຢິບ ແລະຂົງເຂດຕ່າງໆໃນລີເບຍ ຊຶ່ງໃກ້ກັບເມືອງກີເຣເນ ກັບພວກທີ່ມາຈາກນະຄອນໂຣມ ທີ່ເປັນແຂກທີ່ມາຢ້ຽມຢາມ
44002011	ທັງເປັນຄົນຢິວ ແລະຄົນຕ່າງຊາດທີ່ນັບຖືລັດທິຢິວ ແລະບາງຄົນໃນພວກເຮົາມາຈາກກະເຣເຕ ແລະປະຊາຊົນຊາວອາຣັບ, ແຕ່ພວກເຮົາຕ່າງກໍໄດ້ຍິນພວກເຂົາເວົ້າພາສາຂອງພວກເຮົາເອງ ເຖິງພາລະກິດອັນຍິ່ງໃຫຍ່ທີ່ພຣະເຈົ້າໄດ້ກະທຳ”
44002012	ເມື່ອຕ່າງຄົນຕ່າງກໍງຶດປະຫລາດໃຈ ແລະສັບສົນຢູ່ນັ້ນ ພວກເຂົາຈຶ່ງສືບຕໍ່ຖາມກັນແລະກັນວ່າ, “ເຫດການເຊັ່ນນີ້ໝາຍຄວາມວ່າຢ່າງໃດໜໍ?”
44002013	ແຕ່ຄົນອື່ນໆໄດ້ເຢາະເຢີ້ຍໂດຍເວົ້າວ່າ, “ຄົນເຫລົ່ານີ້ເມົາເຫລົ້າ.”
44002014	ແລ້ວເປໂຕພ້ອມກັບພວກອັກຄະສາວົກສິບເອັດຄົນນັ້ນ ກໍໄດ້ຢືນຂຶ້ນ ແລະເພິ່ນເລີ່ມກ່າວດ້ວຍສຽງດັງແກ່ປະຊາຊົນວ່າ, “ຊາວຢິວທັງຫລາຍພ້ອມກັບທຸກໆຄົນ ທີ່ມາພັກອາໄສຢູ່ໃນນະຄອນເຢຣູຊາເລັມເອີຍ ຈົ່ງເຂົ້າໃຈເລື່ອງນີ້ ແລະໂຜດຟັງຂ້າພະເຈົ້າກ່າວໃຫ້ດີ.
44002015	ຄົນເຫລົ່ານີ້ບໍ່ໄດ້ເມົາເຫລົ້າດັ່ງທີ່ພວກທ່ານຄິດ ເພາະຍັງເປັນເວລາເກົ້າໂມງເຊົ້າ.
44002016	ແຕ່ເຫດການທີ່ພວກທ່ານໄດ້ເຫັນແລະໄດ້ຍິນນີ້ ແມ່ນເປັນໄປຕາມທີ່ຜູ້ທຳນວາຍໂຢເອນໄດ້ກ່າວໄວ້ວ່າ,
44002017	‘ພຣະເຈົ້າຊົງກ່າວວ່າ, ໃນຄາວສຸດທ້າຍນັ້ນ ເຮົາຈະຖອກເທພຣະວິນຍານຂອງເຮົາລົງໃສ່ມະນຸດທັງປວງ. ລູກຊາຍ ແລະ ລູກຍິງຂອງພວກເຈົ້າ ຈະທຳນວາຍ ຊາຍໜຸ່ມຂອງພວກເຈົ້າຈະເຫັນ ນິມິດ ແລະພວກຊາຍເຖົ້າຂອງພວກເຈົ້າຈະຝັນເຫັນ.
44002018	ຝ່າຍເຮົາໃນຄາວນັ້ນ ເຮົາຈະປະທານ ພຣະວິນຍານຂອງເຮົາໃຫ້ແກ່ ຜູ້ຮັບໃຊ້ຊາຍຍິງຂອງເຮົາ ແລະພວກເຂົາຈະທຳນວາຍ.
44002019	ເຮົາຈະບັນດານໃຫ້ ມີການອັດສະຈັນໃນທ້ອງຟ້າເບື້ອງເທິງ ແລະໝາຍສຳຄັນໃນໂລກເບື້ອງລຸ່ມ ຈະມີເລືອດ ມີໄຟ ແລະມີອາຍຄວັນ,
44002020	ກ່ອນວັນສຳຄັນ ແລະວັນຮຸ່ງເຮືອງ ຂອງອົງພຣະຜູ້ເປັນເຈົ້າຈະມາເຖິງ ດວງຕາເວັນຈະເກີດມືດມົວໄປ ດວງຈັນຈະກາຍເປັນເລືອດ.
44002021	ແລ້ວກໍຈະເປັນດັ່ງນີ້ ຄືບຸກຄົນໃດ ທີ່ຮ້ອງອອກພຣະນາມຂອງອົງພຣະຜູ້ເປັນເຈົ້າ ກໍຈະລອດພົ້ນ.’”
44002022	“ຊາວອິດສະຣາເອນທັງຫລາຍເອີຍ, ຈົ່ງຟັງຖ້ອຍຄຳເຫລົ່ານີ້ ພຣະເຢຊູເຈົ້າໄທນາຊາເຣັດ ເປັນຜູ້ທີ່ພຣະເຈົ້າໄດ້ຊົງສຳແດງໃຫ້ພວກທ່ານຮູ້ເຫັນຢ່າງຈະແຈ້ງແລ້ວ ດ້ວຍການອັດສະຈັນ, ດ້ວຍການອິດທິຣິດ ແລະດ້ວຍໝາຍສຳຄັນຕ່າງໆ ຊຶ່ງພຣະເຈົ້າໄດ້ກະທຳດ້ວຍພຣະອົງ, ພວກທ່ານກໍຮູ້ເລື່ອງນີ້ຢູ່ແລ້ວ. ດ້ວຍວ່າ, ເຫດການໄດ້ເກີດຂຶ້ນຢູ່ໃນທ່າມກາງພວກທ່ານ.
44002023	ໂດຍສອດຄ່ອງກັບແຜນການຂອງພຣະເຈົ້າ ທີ່ພຣະອົງໄດ້ກຳນົດຄາດໝາຍໄວ້ລ່ວງໜ້າກ່ອນແລ້ວວ່າ ພຣະເຢຊູເຈົ້າຈຳຕ້ອງຖືກມອບໃຫ້ພວກທ່ານ ແລະພວກທ່ານໄດ້ມອບໃຫ້ບັນດາຄົນນອກສາສະໜາ ຄຶງພຣະອົງໄວ້ທີ່ໄມ້ກາງແຂນ ແລະປະຫານຊີວິດເສຍ.
44002024	ແຕ່ພຣະເຈົ້າໄດ້ບັນດານໃຫ້ພຣະອົງເປັນຄືນມາຈາກຕາຍ ໂດຍປົດປ່ອຍພຣະອົງອອກຈາກຄວາມເຈັບປວດຂອງອຳນາດແຫ່ງຄວາມຕາຍ ເພາະຄວາມຕາຍບໍ່ສາມາດກັກຈ່ອງພຣະອົງໄວ້ໄດ້.
44002025	ເພາະວ່າກະສັດດາວິດໄດ້ກ່າວເຖິງພຣະອົງວ່າ, ‘ຂ້ານ້ອຍໄດ້ເຫັນອົງພຣະຜູ້ເປັນເຈົ້າ ຕໍ່ໜ້າຂ້ານ້ອຍຕະຫລອດເວລາ, ເພາະພຣະອົງຢູ່ເບື້ອງຂວາຂອງຂ້ານ້ອຍ ຂ້ານ້ອຍຈະບໍ່ສະທ້ານຫວັ່ນໄຫວ.
44002026	ດ້ວຍເຫດນີ້ ຂ້ານ້ອຍຈຶ່ງເຕັມໄປດ້ວຍ ຄວາມປິຕິຍິນດີ ເມື່ອຂ້ານ້ອຍເວົ້າຈາ ແລະລິ້ນຂອງຂ້ານ້ອຍຈຶ່ງຮ້ອງ ດ້ວຍຄວາມຊົມຊື່ນຍິນດີ. ສຳລັບຂ້ານ້ອຍແລ້ວ ເນື້ອກາຍຂອງຂ້ານ້ອຍ ກໍຈະພັກຜ່ອນດ້ວຍຄວາມຫວັງ ດ້ວຍຄວາມໝັ້ນໃຈໃນພັນທະສັນຍາ ຂອງພຣະເຈົ້າ
44002027	ເພາະພຣະອົງຈະບໍ່ປະຖິ້ມຂ້ານ້ອຍໄວ້ ໃນແດນມໍຣະນາ ບ່ອນທີ່ຄົນຕາຍຢູ່ນັ້ນ, ທັງຈະບໍ່ໃຫ້ຜູ້ຮັບໃຊ້ຂອງພຣະອົງ ຜູ້ທີ່ບໍຣິສຸດເປື່ອຍເນົ່າໃນຂຸມຝັງສົບ.
44002028	ພຣະອົງຊົງໂຜດໃຫ້ຂ້ານ້ອຍໄດ້ຮູ້ ເຫັນທາງນຳໄປສູ່ຊີວິດ ແລະພຣະອົງຈະຊົງໃຫ້ຂ້ານ້ອຍ ຊົມຊື່ນຍິນດີຢ່າງເຕັມບໍຣິບູນ ຢູ່ຊ້ອງໜ້າພຣະອົງ.’
44002029	ພີ່ນ້ອງທັງຫລາຍເອີຍ, ຂ້າພະເຈົ້າມີສິດທີ່ຈະກ່າວຢ່າງເຊື່ອໝັ້ນຕໍ່ພວກທ່ານ ເຖິງກະສັດດາວິດບັນພະບຸລຸດຂອງພວກເຮົາ ເພິ່ນໄດ້ຕາຍໄປ ແລະຖືກຝັງໄວ້ໃນອຸບມຸງຂອງເພິ່ນເອງ ຊຶ່ງຢູ່ທ່າມກາງພວກເຮົາຈົນເຖິງທຸກວັນນີ້.
44002030	ເພາະເພິ່ນເປັນຜູ້ທຳນວາຍ ແລະໄດ້ຮູ້ພຣະສັນຍາຂອງພຣະເຈົ້າທີ່ມີໄວ້ກັບເພິ່ນເອງຄື: ພຣະເຈົ້າໄດ້ສັນຍາໄວ້ວ່າ ພຣະອົງຈະໃຫ້ຜູ້ໜຶ່ງໃນເຊື້ອສາຍຂອງເພິ່ນ ຂຶ້ນເປັນກະສັດເທິງພຣະທີ່ນັ່ງຂອງເພິ່ນ.
44002031	ກະສັດດາວິດຮູ້ເຫດການທີ່ພຣະເຈົ້າຈະໃຫ້ເກີດຂຶ້ນໃນອະນາຄົດ. ດັ່ງນັ້ນແຫລະ, ເພິ່ນຈຶ່ງກ່າວເຖິງຄວາມເປັນຄືນມາຈາກຕາຍຂອງພຣະຄຣິດວ່າ, ‘ເພິ່ນບໍ່ໄດ້ຖືກປະຖິ້ມໄວ້ໃນແດນມໍຣະນາ ເນື້ອຕົວຂອງເພິ່ນກໍບໍ່ເປື່ອຍເນົ່າ.’
44002032	ພຣະເຈົ້າໄດ້ບັນດານໃຫ້ພຣະເຢຊູເຈົ້າຜູ້ນີ້ແຫລະ ເປັນຄືນມາຈາກຕາຍ ແລະພວກຂ້າພະເຈົ້າທຸກຄົນ ຕ່າງກໍເປັນພະຍານໃນເລື່ອງຄວາມຈິງນີ້.
44002033	ພຣະເຈົ້າໄດ້ຍົກພຣະເຢຊູເຈົ້າຂຶ້ນສູ່ເບື້ອງຂວາພຣະຫັດຂອງພຣະອົງ ແລະເພິ່ນໄດ້ຮັບພຣະວິນຍານບໍຣິສຸດເຈົ້າຈາກພຣະບິດາເຈົ້າຕາມພຣະສັນຍາໄວ້, ພຣະເຢຊູເຈົ້າໄດ້ຊົງຖອກພຣະວິນຍານນັ້ນລົງມາ ຊຶ່ງພວກເຈົ້າໄດ້ເຫັນ ແລະໄດ້ຍິນແລ້ວນັ້ນ.
44002034	ດ້ວຍເຫດວ່າ ດາວິດບໍ່ໄດ້ຂຶ້ນໄປຍັງສະຫວັນ ແຕ່ເພິ່ນໄດ້ກ່າວວ່າ, ‘ອົງພຣະຜູ້ເປັນເຈົ້າຊົງກ່າວແກ່ ພຣະອົງເຈົ້າຂອງຂ້ານ້ອຍວ່າ, ຈົ່ງນັ່ງທີ່ເບື້ອງຂວາມືຂອງເຮົາ
44002035	ຈົນກວ່າເຮົາໄດ້ປາບເຫລົ່າສັດຕູຂອງເຈົ້າ ໃຫ້ຢູ່ໃຕ້ພື້ນຕີນຂອງເຈົ້າ.’
44002036	ເຫດສະນັ້ນ ປະຊາຊົນອິດສະຣາເອນທຸກຄົນເອີຍ ພວກທ່ານຈຳເປັນຕ້ອງຮູ້ຢ່າງຄັກແນ່ວ່າ ພຣະເຢຊູເຈົ້າອົງນີ້ ຜູ້ທີ່ພວກທ່ານໄດ້ຕອກຄຶງໄວ້ທີ່ໄມ້ກາງແຂນນັ້ນແຫລະ ແມ່ນຜູ້ທີ່ຖືກຕັ້ງໄວ້ໃຫ້ເປັນທັງພຣະອົງເຈົ້າ ແລະເປັນພຣະຄຣິດ.”
44002037	ເມື່ອປະຊາຊົນໄດ້ຍິນເຊັ່ນນີ້ແລ້ວ ຕ່າງກໍເຈັບຊໍ້າກິນແໜງໃຈຫລາຍທີ່ສຸດ ແລະເວົ້າແກ່ເປໂຕກັບອັກຄະສາວົກຄົນອື່ນໆວ່າ, “ພີ່ນ້ອງເອີຍ ພວກເຮົາຈະຕ້ອງເຮັດຢ່າງໃດ?”
44002038	ເປໂຕກ່າວແກ່ພວກເຂົາວ່າ, “ແຕ່ລະຄົນໃນພວກທ່ານ ຕ້ອງຖິ້ມໃຈເກົ່າເອົາໃຈໃໝ່ ແລະຮັບບັບຕິສະມາໃນນາມຂອງພຣະເຢຊູຄຣິດເຈົ້າ ເພື່ອວ່າບາບກຳຂອງພວກທ່ານຈະໄດ້ຮັບການອະໄພ ແລະພວກທ່ານກໍຈະໄດ້ຮັບຂອງປະທານຈາກພຣະເຈົ້າ ຄືພຣະວິນຍານບໍຣິສຸດເຈົ້າ.
44002039	ດ້ວຍວ່າ, ຄຳສັນຍາຂອງພຣະເຈົ້າ ແມ່ນໄດ້ມີໄວ້ກັບພວກທ່ານທັງລູກຂອງພວກທ່ານ ແລະກັບຄົນທັງປວງທີ່ຢູ່ຫ່າງໄກ ຄືແກ່ທຸກຄົນທີ່ອົງພຣະຜູ້ເປັນເຈົ້າພຣະເຈົ້າຂອງພວກເຮົາ ໄດ້ເອີ້ນໃຫ້ມາຫາພຣະອົງນັ້ນ.”
44002040	ແລ້ວເປໂຕກໍສັ່ງ ແລະຕັກເຕືອນໜູນໃຈພວກເຂົາຕື່ມອີກຫລາຍປະການ ເພິ່ນກ່າວວ່າ, “ຈົ່ງເອົາຕົວລອດພົ້ນຈາກເຊື້ອຊາດອັນຄົດໂກງນີ້ເສຍ.”
44002041	ຫລາຍຄົນໃນພວກເຂົາໄດ້ເຊື່ອຖ້ອຍຄຳຂອງເປໂຕ ແລະໄດ້ຮັບບັບຕິສະມາ ແລະໃນວັນນັ້ນມີຄົນເພີ່ມເຂົ້າມາຕື່ມເປັນລູກສິດປະມານສາມພັນຄົນ.
44002042	ພວກເຂົາໄດ້ຕັ້ງໝັ້ນຢູ່ໃນຄຳສອນຂອງພວກອັກຄະສາວົກ ເຂົ້າຮ່ວມໃນກຸ່ມສາມັກຄີທຳ ໃນການຫັກເຂົ້າຈີ່ ແລະຮ່ວມໃຈກັນໃນການພາວັນນາອະທິຖານ.
44002043	ທຸກຄົນເກີດມີຄວາມຢ້ານຢຳນັບຖື ສ່ວນພວກອັກຄະສາວົກກໍໄດ້ເຮັດການອັດສະຈັນ ແລະໝາຍສຳຄັນຫລາຍປະການ.
44002044	ຄົນທີ່ເຊື່ອທັງໝົດກໍສືບຕໍ່ຢູ່ຮ່ວມກັນ ແລະໄດ້ນຳເອົາຊັບສິ່ງຂອງທີ່ຕົນມີຢູ່ນັ້ນ ມາເປັນຂອງສ່ວນລວມ.
44002045	ພວກເຂົາໄດ້ຂາຍທີ່ດິນກັບຊັບສິ່ງຂອງ ແລະແຈກຢາຍໃຫ້ແກ່ຄົນທັງປວງ ຕາມຄວາມຈຳເປັນຂອງທຸກໆຄົນ.
44002046	ແຕ່ລະວັນ ພວກເຂົາໄດ້ໝັ່ນເຕົ້າໂຮມກັນນະມັດສະການໃນບໍລິເວນພຣະວິຫານ ແລະຫັກເຂົ້າຈີ່ ຮ່ວມຮັບປະທານອາຫານນຳກັນ ຕາມບ້ານເຮືອນຂອງພວກຕົນດ້ວຍຄວາມຊົມຊື່ນຍິນດີ ແລະດ້ວຍໃຈສັດຊື່
44002047	ທັງສັນລະເສີນພຣະເຈົ້າ ແລະຄົນທັງປວງຕ່າງກໍພໍໃຈນຳບັນດາຄົນທີ່ເຊື່ອນັ້ນ ຝ່າຍອົງພຣະຜູ້ເປັນເຈົ້າໄດ້ຊົງໂຜດໃຫ້ມີຄົນທີ່ເຊື່ອ ເພີ່ມຈຳນວນຂຶ້ນທຸກໆວັນ.
44003001	ວັນໜຶ່ງ ເປໂຕກັບໂຢຮັນໄດ້ໄປຍັງພຣະວິຫານໃນຕອນບ່າຍສາມໂມງ ເພາະເປັນເວລາພາວັນນາອະທິຖານ.
44003002	ທາງເຂົ້າພຣະວິຫານມີຊື່ວ່າປະຕູງາມ ມີຊາຍຜູ້ໜຶ່ງເປັນຄົນເປ້ຍມາແຕ່ເກີດ, ແຕ່ລະວັນ ລາວໄດ້ຖືກຫາມມາວາງໄວ້ທີ່ນັ້ນ ເພື່ອຂໍທານນຳຄົນທີ່ເຂົ້າໄປໃນພຣະວິຫານ.
44003003	ເມື່ອລາວເຫັນເປໂຕກັບໂຢຮັນກຳລັງເຂົ້າມາ ລາວຈຶ່ງຂໍທານນຳສອງຄົນນີ້.
44003004	ເປໂຕ ແລະ ໂຢຮັນໄດ້ຈ້ອງຕາເບິ່ງລາວ ແລະເປໂຕກໍກ່າວວ່າ, “ຈົ່ງເບິ່ງພວກເຮົາ.”
44003005	ດັ່ງນັ້ນ ລາວຈຶ່ງເບິ່ງເປໂຕ ແລະໂຢຮັນໂດຍນຶກວ່າຕົນຈະໄດ້ຮັບສິ່ງໃດສິ່ງໜຶ່ງຈາກຄົນທັງສອງ.
44003006	ຝ່າຍເປໂຕກໍກ່າວແກ່ລາວວ່າ, “ເງິນແລະຄຳເຮົາບໍ່ມີ ແຕ່ສິ່ງທີ່ເຮົາມີຢູ່ນັ້ນເຮົາຈະໃຫ້ແກ່ເຈົ້າ ຄືໃນພຣະນາມແຫ່ງພຣະເຢຊູຄຣິດເຈົ້າໄທນາຊາເຣັດ ຈົ່ງຍ່າງໄປ.”
44003007	ແລ້ວເປໂຕກໍຈັບມືຂວາຂອງຊາຍຄົນນັ້ນດຶງຂຶ້ນ ໃນທັນໃດນັ້ນ ຕີນແລະຂໍ່ຕີນຂອງລາວກໍມີແຮງມາ,
44003008	ລາວໂດດຢືນຂຶ້ນ ແລະເລີ່ມຕົ້ນຍ່າງໄປມາ ແລ້ວລາວກໍເຂົ້າໄປໃນພຣະວິຫານພ້ອມກັບທ່ານທັງສອງ ທັງຍ່າງທັງເຕັ້ນ ແລະທັງສັນລະເສີນພຣະເຈົ້າ.
44003009	ປະຊາຊົນທັງຫລາຍ ຊຶ່ງຢູ່ໃນທີ່ນັ້ນໄດ້ເຫັນລາວຍ່າງໄປມາ ແລະສັນລະເສີນພຣະເຈົ້າ
44003010	ຈຶ່ງຈື່ໄດ້ວ່າ ລາວເປັນຄົນເປ້ຍທີ່ເຄີຍນັ່ງຂໍທານທີ່ປະຕູງາມ ທຸກຄົນຕ່າງກໍງຶດປະຫລາດອັດສະຈັນໃຈ ໃນເຫດການທີ່ເກີດຂຶ້ນກັບຄົນນີ້.
44003011	ຂະນະທີ່ຊາຍຄົນນີ້ ຍັງເກາະແຂນເປໂຕແລະໂຢຮັນຢູ່ທີ່ລະບຽງໂຊໂລໂມນ ປະຊາຊົນທັງຫລາຍຕ່າງກໍງຶດປະຫລາດອັດສະຈັນໃຈ ແລະພາກັນແລ່ນມາຫາພວກເພິ່ນ.
44003012	ເມື່ອເປໂຕເຫັນດັ່ງນັ້ນ ຈຶ່ງກ່າວແກ່ປະຊາຊົນວ່າ, “ຊາວອິດສະຣາເອນເອີຍ ເປັນຫຍັງພວກທ່ານຈຶ່ງຈ້ອງຕາເບິ່ງພວກເຮົາຢ່າງປະຫລາດໃຈໃນເລື່ອງນີ້? ພວກທ່ານຄິດວ່າຊາຍຄົນນີ້ ຍ່າງໄດ້ດ້ວຍຣິດອຳນາດຂອງພວກເຮົາຫລື ເພາະວ່າພວກເຮົາເປັນຄົນນັບຖືພຣະເຈົ້າຢ່າງຖືກຕ້ອງຊັ້ນບໍ?
44003013	ພຣະເຈົ້າອົງທີ່ອັບຣາຮາມ, ອີຊາກ ແລະ ຢາໂຄບ ຄືອົງທີ່ບັນພະບຸລຸດຂອງພວກເຮົານະມັດສະການ ໄດ້ໃຫ້ພຣະເຢຊູເຈົ້າ ພຣະຜູ້ຮັບໃຊ້ຂອງພຣະອົງໄດ້ຮັບສະຫງ່າຣາສີ ຜູ້ທີ່ພວກທ່ານໄດ້ມອບໃຫ້ແກ່ບັນດາເຈົ້າໜ້າທີ່ ແລະປະຕິເສດພຣະອົງຕໍ່ໜ້າປີລາດ ເຖິງແມ່ນວ່າປີລາດຕັ້ງໃຈໄວ້ແລ້ວ ທີ່ຈະປ່ອຍພຣະອົງກໍຕາມ.
44003014	ແຕ່ພວກທ່ານຍັງໄດ້ປະຕິເສດພຣະອົງ ຜູ້ບໍຣິສຸດແລະຊອບທຳ, ແຕ່ຂໍຮ້ອງປີລາດໃຫ້ເຮັດຕາມໃຈພວກທ່ານ ໂດຍໃຫ້ເພິ່ນປ່ອຍຜູ້ຂ້າຄົນໃຫ້ແກ່ທ່ານທັງຫລາຍ.
44003015	ທ່ານທັງຫລາຍຈຶ່ງໄດ້ຂ້າຜູ້ທີ່ເຮັດໃຫ້ມີຊີວິດອັນແທ້ຈິງ ແຕ່ພຣະເຈົ້າໄດ້ຊົງບັນດານໃຫ້ພຣະອົງເປັນຄືນມາຈາກຕາຍ ຝ່າຍພວກເຮົາກໍເປັນພະຍານໃນເລື່ອງນີ້ໄດ້.
44003016	ດ້ວຍຄວາມເຊື່ອໃນພຣະນາມຂອງພຣະອົງ ພຣະນາມນັ້ນ ຈຶ່ງເຮັດໃຫ້ຄົນນີ້ມີແຮງຂຶ້ນມາ ເຫດການທີ່ພວກເຈົ້າເຫັນ ແລະຮູ້ຈັກນັ້ນເກີດຂຶ້ນໄດ້ກໍເພາະດ້ວຍຄວາມເຊື່ອໃນນາມພຣະເຢຊູເຈົ້າ ທີ່ເຮັດໃຫ້ຊາຍຄົນນີ້ຫາຍດີເປັນປົກກະຕິຕໍ່ໜ້າພວກທ່ານທຸກຄົນ ດັ່ງທີ່ພວກທ່ານໄດ້ເຫັນຢູ່ນີ້.
44003017	ມາບັດນີ້ ພີ່ນ້ອງທັງຫລາຍເອີຍ ຂ້າພະເຈົ້າຮູ້ວ່າ ສິ່ງທີ່ພວກທ່ານກັບບັນດາຜູ້ນຳຂອງພວກທ່ານ ໄດ້ເຮັດຕໍ່ພຣະເຢຊູເຈົ້ານັ້ນ ກໍເຮັດໄປດ້ວຍຄວາມບໍ່ຮູ້ບໍ່ເຂົ້າໃຈ.
44003018	ແຕ່ເຫດເຫລົ່ານັ້ນ ທີ່ພຣະເຈົ້າໄດ້ຊົງປະກາດໄວ້ລ່ວງໜ້າ ໂດຍປາກຂອງພວກຜູ້ທຳນວາຍທັງໝົດວ່າ, ພຣະຄຣິດຂອງພຣະເຈົ້າຕ້ອງທົນທຸກທໍລະມານ ພຣະອົງຈຶ່ງຊົງໃຫ້ສຳເລັດດັ່ງນີ້.
44003019	ດັ່ງນັ້ນ ຈົ່ງຖິ້ມໃຈເກົ່າເອົາໃຈໃໝ່ ໂດຍຫັນຄືນມາຫາພຣະເຈົ້າ ເພື່ອພຣະອົງຈະອະໄພບາບກຳໃຫ້ພວກທ່ານ,
44003020	ເພື່ອເວລາແຫ່ງຄວາມພັກຜ່ອນຢ່ອນໃຈ ຈະໄດ້ມາຈາກພຣະພັກຂອງອົງພຣະຜູ້ເປັນເຈົ້າ ເພື່ອພຣະອົງຈະໄດ້ຊົງໃຊ້ພຣະຄຣິດ ຊຶ່ງຊົງກຳນົດໄວ້ແລ້ວນັ້ນ ໃຫ້ມາເພື່ອທ່ານທັງຫລາຍ ຄືພຣະເຢຊູເຈົ້າ.
44003021	ໃນເວລານີ້ພຣະອົງຈຳຕ້ອງຢູ່ໃນຟ້າສະຫວັນ ຈົນກວ່າເຖິງເວລາທີ່ທຸກສິ່ງຈະຖືກຕັ້ງຂຶ້ນໃໝ່ ຕາມທີ່ພຣະອົງໄດ້ກ່າວໄວ້ ໂດຍທາງບັນດາຜູ້ທຳນວາຍບໍຣິສຸດຂອງພຣະອົງ ຕັ້ງແຕ່ດົນນານມາແລ້ວ.
44003022	ສ່ວນໂມເຊໄດ້ກ່າວໄວ້ວ່າ, ‘ອົງພຣະຜູ້ເປັນເຈົ້າພຣະເຈົ້າຂອງພວກທ່ານ ຈະຊົງໃຫ້ຜູ້ທຳນວາຍເໝືອນຢ່າງເຮົາເກີດຂຶ້ນຈາກປະຊາຊົນຂອງພວກທ່ານ ທ່ານທັງຫລາຍຕ້ອງເຊື່ອຟັງທຸກຖ້ອຍຄຳທີ່ເພິ່ນກ່າວແກ່ພວກທ່ານ.
44003023	ແລ້ວກໍຈະເປັນດັ່ງນີ້ ຄືຖ້າຜູ້ທີ່ບໍ່ເຊື່ອຟັງຜູ້ທຳນວາຍ ຜູ້ນັ້ນກໍຈະຖືກຕັດຂາດອອກຈາກປະຊາຊົນຂອງພຣະເຈົ້າ ແລະຈະຖືກທຳລາຍ.’
44003024	ຝ່າຍບັນດາຜູ້ທຳນວາຍທຸກຄົນ ທີ່ໄດ້ຮັບຖ້ອຍຄຳຈາກພຣະເຈົ້າ ຕັ້ງແຕ່ຊາມູເອນເປັນລຳດັບມາ ກໍໄດ້ທຳນວາຍເຖິງເຫດການຂອງວັນເຫລົ່ານີ້ເໝືອນກັນ.
44003025	ທ່ານທັງຫລາຍເປັນລູກຫລານຜູ້ທຳນວາຍ ແລະຂອງພັນທະສັນຍາທີ່ພຣະເຈົ້າໄດ້ຊົງສັນຍາໄວ້ ແກ່ບັນພະບຸລຸດຂອງພວກທ່ານ ຄືໄດ້ກ່າວກັບອັບຣາຮາມວ່າ, ‘ຄອບຄົວທັງໝົດທົ່ວແຜ່ນດິນໂລກຈະໄດ້ຮັບພຣະພອນ ເພາະເຊື້ອສາຍຂອງເຈົ້າ.’
44003026	ເມື່ອພຣະເຈົ້າໄດ້ຊົງບັນດານໃຫ້ອົງຜູ້ຮັບໃຊ້ຂອງພຣະອົງເປັນຄືນມາແລ້ວ ກໍຊົງໃຊ້ພຣະອົງມາຍັງທ່ານທັງຫລາຍກ່ອນ ເພື່ອອວຍພຣະພອນແກ່ພວກທ່ານ ໂດຍໃຫ້ທຸກຄົນກັບຈາກການຊົ່ວຮ້າຍຂອງຕົນ.”
44004001	ຂະນະທີ່ເປໂຕກັບໂຢຮັນຍັງກ່າວແກ່ປະຊາຊົນຢູ່ນັ້ນ ພວກປະໂຣຫິດ ພວກເຈົ້າໜ້າທີ່ເຝົ້າຍາມພຣະວິຫານ ແລະພວກຊາດູກາຍກໍມາຫາທ່ານທັງສອງ.
44004002	ພວກເຂົາຂັດເຄືອງໃຈໃນການທີ່ທ່ານທັງສອງໄດ້ສັ່ງສອນ ແລະປະກາດແກ່ພົນລະເມືອງ ເຖິງເລື່ອງການເປັນຄືນມາຈາກຕາຍ ໂດຍອ້າງວ່າ ພຣະເຢຊູເຈົ້າຄືນພຣະຊົນແລ້ວ.
44004003	ດັ່ງນັ້ນ ພວກເຂົາຈຶ່ງຈັບທ່ານທັງສອງໄປຄຸມຂັງໄວ້ໃນຄຸກ ຈົນເຖິງວັນໜ້າເພາະຄໍ່າແລ້ວ.
44004004	ມີຫລາຍຄົນໄດ້ເຊື່ອເມື່ອໄດ້ຍິນຄຳສັ່ງສອນນັ້ນ ແລະມີພວກຜູ້ຊາຍເພີ່ມຂຶ້ນປະມານຫ້າພັນຄົນ.
44004005	ຕົກວັນໜ້າມາ ບັນດາຜູ້ນຳກັບພວກເຖົ້າແກ່ ແລະພວກທຳມະຈານໄດ້ປະຊຸມກັນທີ່ນະຄອນເຢຣູຊາເລັມ.
44004006	ທັງໄດ້ພົບກັບອັນນາ ຜູ້ທີ່ເຄີຍເປັນມະຫາປະໂຣຫິດ ແລະກັບກາຢະຟາ, ໂຢຮັນ, ອາເລັກຊັນເດີ ແລະຄົນອື່ນອີກທີ່ເປັນສະມາຊິກໃນຄອບຄົວຂອງມະຫາປະໂຣຫິດ.
44004007	ເມື່ອພວກເຂົາໄດ້ໃຫ້ທ່ານທັງສອງຢືນຢູ່ທ່າມກາງພວກຕົນແລ້ວ ຈຶ່ງໂຈດຖາມວ່າ, “ແມ່ນໂດຍຣິດອຳນາດ ແລະນາມຂອງຜູ້ໃດທີ່ພວກເຈົ້າທຳການນີ້?”
44004008	ເປໂຕຜູ້ທີ່ເຕັມລົ້ນດ້ວຍພຣະວິນຍານບໍຣິສຸດເຈົ້າຕອບວ່າ, “ບັນດາທ່ານຜູ້ນຳປະຊາຊົນກັບບັນດາເຖົ້າແກ່ທີ່ນັບຖື:
44004009	ວັນນີ້ ຖ້າທ່ານທັງຫລາຍໂຈດຖາມຂ້ານ້ອຍທັງສອງເຖິງຄຸນງາມຄວາມດີ ທີ່ມີແກ່ຄົນເປ້ຍວ່າ ລາວໄດ້ດີປົກກະຕິດ້ວຍຢ່າງໃດ,
44004010	ກໍຂໍໃຫ້ພວກທ່ານທຸກຄົນ ຄືປະຊາຊົນອິດສະຣາເອນທັງໝົດຮູ້ວ່າ: ທີ່ຊາຍຄົນນີ້ຖືກຊົງໂຜດໃຫ້ຫາຍດີເປັນປົກກະຕິນັ້ນ ກໍໂດຍຣິດເດດແຫ່ງນາມຊື່ຂອງພຣະເຢຊູຄຣິດເຈົ້າໄທນາຊາເຣັດ ຜູ້ທີ່ທ່ານທັງຫລາຍໄດ້ຄຶງໄວ້ທີ່ໄມ້ກາງແຂນ ແລະຜູ້ທີ່ພຣະເຈົ້າໄດ້ຊົງບັນດານໃຫ້ເປັນຄືນມາຈາກຕາຍ.
44004011	ພຣະເຢຊູເຈົ້າອົງນີ້ແຫລະ ແມ່ນຜູ້ທີ່ມີຄຳຂຽນໄວ້ໃນພຣະຄຳພີວ່າ, ‘ຫີນທີ່ພວກທ່ານຜູ້ເປັນຊ່າງກໍ່ໄດ້ປະຖິ້ມບໍ່ຍອມໃຊ້ຖືວ່າບໍ່ມີຄຸນຄ່າຫຍັງ ກໍໄດ້ກາຍເປັນຫີນເສົາເອກ.’
44004012	ໃນຜູ້ອື່ນຄວາມລອດພົ້ນບໍ່ມີ ດ້ວຍວ່າ, ບໍ່ມີນາມຊື່ອື່ນໃດທົ່ວໃຕ້ຟ້າ ທີ່ຊົງປະທານແກ່ມະນຸດ ເພື່ອໃຫ້ເຮົາທັງຫລາຍຕ້ອງໄດ້ພົ້ນ.”
44004013	ບັນດາສະມາຊິກຂອງສະພາສູງສຸດຕ່າງກໍງຶດປະຫລາດໃຈ ເມື່ອເຫັນເປໂຕກັບໂຢຮັນມີຄວາມກ້າຫານເຊັ່ນນີ້ ແລະຮູ້ວ່າທ່ານທັງສອງເປັນຄົນສາມັນທຳມະດາ ແລະຂາດການສຶກສາ ພວກເຂົາຮູ້ວ່າທ່ານທັງສອງເຄີຍເປັນຜູ້ໃກ້ຊິດກັບພຣະເຢຊູເຈົ້າ.
44004014	ແຕ່ພວກເຂົາບໍ່ອາດປະຕິເສດໄດ້ ເພາະໄດ້ເຫັນຊາຍທີ່ຖືກຊົງໂຜດໃຫ້ຫາຍດີນັ້ນ ຢືນຢູ່ກັບເປໂຕ ແລະ ໂຢຮັນ.
44004015	ດັ່ງນັ້ນ ພວກເຂົາຈຶ່ງສັ່ງໃຫ້ທ່ານທັງສອງອອກໄປຈາກຫ້ອງປະຊຸມຂອງສະພາສູງສຸດ ແລະໃນຂະນະນັ້ນ ພວກເຂົາໄດ້ສືບຕໍ່ປຶກສາກັນ
44004016	ວ່າ, “ພວກເຮົາຈະຕ້ອງເຮັດຢ່າງໃດກັບຄົນທັງສອງນີ້? ເພາະທຸກຄົນໃນນະຄອນເຢຣູຊາເລັມ ຕ່າງກໍຮູ້ວ່າແມ່ນພວກເຂົາທີ່ໄດ້ເຮັດການອັດສະຈັນອັນຍິ່ງໃຫຍ່ນີ້ ແລະພວກເຮົາກໍປະຕິເສດການນີ້ບໍ່ໄດ້.
44004017	ແຕ່ເພື່ອບໍ່ໃຫ້ເລື່ອງນີ້ແຜ່ອອກໄປຕື່ມອີກ ໃນທ່າມກາງຄົນທັງຫລາຍ ຈົ່ງສັ່ງຫ້າມແລະຂູ່ຄົນເຫລົ່ານີ້ ບໍ່ໃຫ້ກ່າວອອກນາມຊື່ຂອງພຣະເຢຊູເຈົ້າເປັນເດັດຂາດ.”
44004018	ດັ່ງນັ້ນ ພວກເຂົາຈຶ່ງເອີ້ນເປໂຕ ແລະ ໂຢຮັນກັບຄືນເຂົ້າມາ ແລະສັ່ງຢ່າງເດັດຂາດບໍ່ໃຫ້ກ່າວ ຫລືສັ່ງສອນສິ່ງໃດໃນນາມຂອງພຣະເຢຊູເຈົ້າ.
44004019	ແຕ່ເປໂຕກັບໂຢຮັນຕອບພວກເຂົາວ່າ, “ພວກທ່ານຈົ່ງພິຈາລະນາເອົາເອງວ່າ ທີ່ຈະຟັງຄວາມຂອງພວກທ່ານ ຫລືຈະຟັງຄວາມຂອງພຣະເຈົ້າ ອັນໃດເປັນສິ່ງທີ່ຖືກຕ້ອງຕໍ່ສາຍຕາຂອງພຣະເຈົ້າ.
44004020	ດ້ວຍວ່າ, ເປັນໄປບໍ່ໄດ້ທີ່ຈະໃຫ້ພວກຂ້າພະເຈົ້າປິດບັງ ບໍ່ໃຫ້ເວົ້າສິ່ງທີ່ໄດ້ເຫັນແລະໄດ້ຍິນ.”
44004021	ເມື່ອຂູ່ເຂັນທ່ານທັງສອງຢ່າງແຂງແຮງຕື່ມອີກແລ້ວກໍປ່ອຍໄປ ເພາະເຫັນວ່າບໍ່ມີເລື່ອງອັນໃດທີ່ຈະໃສ່ໂທດພວກເພິ່ນໄດ້ ເພາະປະຊາຊົນທັງໝົດພາກັນສັນລະເສີນພຣະເຈົ້າ ຍ້ອນເຫດການທີ່ໄດ້ເກີດຂຶ້ນນັ້ນ.
44004022	ຊາຍຜູ້ທີ່ຖືກຮັກສາໃຫ້ຫາຍດີຍ້ອນການອັດສະຈັນນີ້ ມີອາຍຸເກີນກວ່າສີ່ສິບປີແລ້ວ.
44004023	ຫລັງຈາກເປໂຕ ແລະ ໂຢຮັນໄດ້ຮັບການປ່ອຍຕົວແລ້ວ ທ່ານທັງສອງກໍກັບຄືນໄປຫາເພື່ອນຝູງຂອງພວກເພິ່ນ ແລະເລົ່າເລື່ອງທັງໝົດທີ່ພວກຫົວໜ້າປະໂຣຫິດ ແລະພວກເຖົ້າແກ່ໄດ້ເວົ້າແກ່ພວກເພິ່ນນັ້ນ.
44004024	ເມື່ອໄດ້ຍິນດັ່ງນັ້ນ, ແລ້ວເຂົາທຸກຄົນກໍຮ່ວມໃຈກັນ ຍົກສຽງພາວັນນາອະທິຖານຕໍ່ພຣະເຈົ້າວ່າ, “ຂ້າແດ່ພຣະອົງເຈົ້າ ອົງຄຸ້ມຄອງຈັກກະວານ ອົງທີ່ໄດ້ສ້າງຟ້າສະຫວັນ ແລະແຜ່ນດິນໂລກກັບນໍ້າທະເລ ແລະທຸກໆສິ່ງທີ່ມີຢູ່ໃນບ່ອນເຫລົ່ານັ້ນ
44004025	ໂດຍທາງອົງພຣະວິນຍານບໍຣິສຸດເຈົ້າ ພຣະອົງໄດ້ກ່າວຜ່ານດາວິດບັນພະບຸລຸດຂອງພວກຂ້ານ້ອຍ ແລະຜູ້ຮັບໃຊ້ຂອງພຣະອົງວ່າ, ‘ດ້ວຍເຫດໃດຄົນຕ່າງຊາດ ຈຶ່ງໂກດຮ້າຍຢ່າງຮຸນແຮງ, ດ້ວຍເຫດໃດຄົນທັງຫລາຍ ຈຶ່ງກໍ່ອຸບາຍອັນໄຮ້ປະໂຫຍດ?
44004026	ບັນດາກະສັດແຫ່ງໂລກນີ້ ກໍຕຽມພ້ອມກັບພວກຜູ້ປົກຄອງ ເພື່ອຕໍ່ສູ້ອົງພຣະຜູ້ເປັນເຈົ້າ ແລະ ຕໍ່ສູ້ພຣະຄຣິດຂອງພຣະອົງ.’
44004027	ຈິງແທ້ ດ້ວຍວ່າ, ເຮໂຣດກັບປົນທຽວປີລາດໄດ້ມາໃນເມືອງນີ້ ປະຊຸມກັນກັບຄົນຕ່າງຊາດ ແລະປະຊາຊົນອິດສະຣາເອນ ເພື່ອຕໍ່ສູ້ພຣະເຢຊູເຈົ້າ ພຣະຜູ້ຮັບໃຊ້ອົງບໍຣິສຸດຂອງພຣະອົງ ຜູ້ທີ່ພຣະອົງໄດ້ຫົດສົງໄວ້ແລ້ວ.
44004028	ເພື່ອໃຫ້ສິ່ງສາລະພັດຕາມທີ່ພຣະຫັດ ແລະພຣະໄທຂອງພຣະອົງ ຊົງກຳນົດຕັ້ງແຕ່ກ່ອນມາແລ້ວນັ້ນເກີດຂຶ້ນ.
44004029	ຂ້າແດ່ພຣະອົງເຈົ້າ ບັດນີ້ຂໍໂຜດຫລຽວເບິ່ງການຂົ່ມຂູ່ຂອງພວກເຂົາ ແລະຂໍໂຜດໃຫ້ພວກຂ້ານ້ອຍ ທີ່ເປັນຜູ້ຮັບໃຊ້ຂອງພຣະອົງ ກ່າວພຣະທຳຂອງພຣະອົງດ້ວຍໃຈກ້າຫານຂຶ້ນແດ່ທ້ອນ.
44004030	ຂໍໂຜດຢຽດພຣະຫັດຂອງພຣະອົງອອກ ເພື່ອເຮັດໃຫ້ດີພະຍາດ ແລະຂໍໂຜດໃຫ້ໝາຍສຳຄັນ ແລະການອັດສະຈັນເກີດຂຶ້ນ ໂດຍພຣະນາມຂອງພຣະເຢຊູເຈົ້າ ພຣະຜູ້ຮັບໃຊ້ອົງບໍຣິສຸດຂອງພຣະອົງ.”
44004031	ເມື່ອພາວັນນາອະທິຖານຈົບແລ້ວ ບ່ອນທີ່ພວກເຂົາປະຊຸມກັນນັ້ນກໍສະທ້ານຫວັ່ນໄຫວ ທຸກຄົນຕ່າງກໍເຕັມໄປດ້ວຍພຣະວິນຍານບໍຣິສຸດເຈົ້າ ແລະຈຶ່ງປະກາດພຣະທຳຂອງພຣະເຈົ້າດ້ວຍໃຈກ້າຫານ.
44004032	ຄົນທັງຫລາຍທີ່ເຊື່ອນັ້ນ ກໍເປັນນໍ້າໜຶ່ງໃຈດຽວກັນ ແລະບໍ່ມີຜູ້ໃດຈັກຄົນ ອ້າງວ່າສິ່ງຂອງທີ່ຕົນມີຢູ່ນັ້ນເປັນຂອງສ່ວນຕົວ, ແຕ່ຖືວ່າສິ່ງຂອງທັງໝົດເປັນຂອງກາງ.
44004033	ຝ່າຍພວກອັກຄະສາວົກໄດ້ເຕັມໄປດ້ວຍຣິດເດດອັນຍິ່ງໃຫຍ່ ແລະໄດ້ເປັນພະຍານເຖິງຄວາມເປັນຄືນມາຈາກຕາຍຂອງພຣະເຢຊູເຈົ້າ ແລະພຣະເຈົ້າກໍໄດ້ຖອກເທພຣະຄຸນອັນໃຫຍ່ຂອງພຣະອົງ ລົງເທິງພວກເຂົາທຸກຄົນ.
44004034	ໃນກຸ່ມຄົນທີ່ເຊື່ອ ບໍ່ມີຈັກຄົນຂັດສົນ ບຸກຄົນໃດມີດິນນາ ຫລືມີເຮືອນຫລາຍຫລັງກໍໄດ້ຂາຍ ແລະນຳເອົາເງິນທີ່ໄດ້ຈາກການຂາຍນັ້ນ
44004035	ມາມອບໃຫ້ພວກອັກຄະສາວົກ ແລະເພິ່ນກໍແຈກຢາຍເງິນນັ້ນໃຫ້ແຕ່ລະຄົນ ຕາມຄວາມຈຳເປັນຂອງໃຜລາວ.
44004036	ໄດ້ມີຊາຍເລວີຜູ້ໜຶ່ງເປັນຄົນພື້ນເມືອງໃນເກາະໄຊປຣັດ ຊື່ວ່າ ໂຢເຊັບ ພວກອັກຄະສາວົກເອີ້ນລາວວ່າ ບາຣະນາບາ (ຊຶ່ງໝາຍຄວາມວ່າ ຜູ້ມີໃຈອຸດໜູນ)
44004037	ລາວໄດ້ຂາຍນາຂອງຕົນທົ່ງໜຶ່ງ ແລະນຳເອົາເງິນມາມອບໃຫ້ແກ່ພວກອັກຄະສາວົກ.
44005001	ແຕ່ມີຊາຍຄົນໜຶ່ງຊື່ວ່າ, ອານາເນຍພ້ອມກັບເມຍຂອງລາວຊື່ວ່າ, ຊະຟີຣາ ໄດ້ຂາຍທີ່ດິນ ຊຶ່ງເປັນຂອງພວກເຂົາ.
44005002	ອານາເນຍໄດ້ເອົາເງິນສ່ວນໜຶ່ງໃນຈຳນວນນັ້ນ ມ້ຽນໄວ້ສຳລັບຕົນ, ຝ່າຍເມຍຂອງລາວກໍຮູ້ນຳກັນ ອີກສ່ວນໜຶ່ງນັ້ນ ລາວໄດ້ນຳມາມອບໃຫ້ພວກອັກຄະສາວົກ.
44005003	ດັ່ງນັ້ນ ເປໂຕຈຶ່ງຖາມລາວວ່າ, “ອານາເນຍເອີຍ ດ້ວຍເຫດໃດໃຈຂອງເຈົ້າຈຶ່ງເຕັມໄປດ້ວຍມານຊາຕານ, ເຈົ້າຈຶ່ງຕົວະຕໍ່ພຣະວິນຍານບໍຣິສຸດເຈົ້າ ໂດຍເອົາເງິນສ່ວນໜຶ່ງ ຊຶ່ງເປັນຄ່າຂາຍທີ່ດິນນັ້ນມ້ຽນໄວ້?
44005004	ກ່ອນທີ່ເຈົ້າບໍ່ທັນໄດ້ຂາຍ ດິນນັ້ນກໍເປັນຂອງເຈົ້າບໍ່ແມ່ນບໍ? ແລະຫລັງຈາກທີ່ເຈົ້າຂາຍແລ້ວ ເງິນນັ້ນກໍຍັງເປັນສິດຂອງເຈົ້າບໍ່ແມ່ນບໍ? ດັ່ງນັ້ນ ເປັນຫຍັງເຈົ້າຈຶ່ງໄດ້ຕັດສິນໃຈເຮັດເຊັ່ນນີ້? ເຈົ້າບໍ່ໄດ້ຕົວະຕໍ່ມະນຸດ ແຕ່ຕົວະຕໍ່ພຣະເຈົ້າ”
44005005	ເມື່ອອານາເນຍໄດ້ຍິນຖ້ອຍຄຳເຫລົ່ານີ້ ລາວກໍລົ້ມລົງສິ້ນໃຈຕາຍ ຝ່າຍຄົນທັງປວງທີ່ໄດ້ຍິນເຖິງເຫດການນັ້ນ ຕ່າງກໍຕົກໃຈຢ້ານກົວຢ່າງໃຫຍ່.
44005006	ພວກຊາຍໜຸ່ມໄດ້ເຂົ້າມາຫໍ່ສົບລາວໄວ້ ແລ້ວຫາມອອກໄປຂ້າງນອກເພື່ອນຳເອົາໄປຝັງ.
44005007	ປະມານສາມຊົ່ວໂມງຕໍ່ມາ ເມຍຂອງອານາເນຍກໍເຂົ້າມາໂດຍບໍ່ຮູ້ເລື່ອງທີ່ໄດ້ເກີດຂຶ້ນ.
44005008	ເປໂຕຖາມນາງວ່າ, “ຈົ່ງບອກເຮົາມາເບິ່ງດູ ເຈົ້າທັງສອງຂາຍທີ່ດິນໄດ້ເງິນຈຳນວນເທົ່ານັ້ນແທ້ບໍ?” ນາງຕອບວ່າ, “ແມ່ນແລ້ວ ໄດ້ເທົ່ານັ້ນແຫລະ.”
44005009	ດັ່ງນັ້ນ ເປໂຕຈຶ່ງກ່າວຕໍ່ນາງວ່າ, “ເປັນຫຍັງເຈົ້າກັບຜົວຂອງເຈົ້າ ຈຶ່ງພ້ອມໃຈກັນທົດລອງພຣະວິນຍານຂອງອົງພຣະຜູ້ເປັນເຈົ້າ? ບັດນີ້ ພວກຜູ້ຊາຍທີ່ໄດ້ໄປຝັງສົບຜົວຂອງເຈົ້າ ກໍມາເຖິງປະຕູແລ້ວ ແລະພວກເຂົາກໍຈະຫາມສົບເຈົ້າອອກໄປເໝືອນກັນ”
44005010	ໃນທັນໃດນັ້ນ ນາງກໍລົ້ມລົງທີ່ຕີນຂອງເປໂຕ ແລະສິ້ນໃຈຕາຍ ເມື່ອພວກຊາຍໜຸ່ມເຂົ້າມາກໍເຫັນວ່ານາງຕາຍແລ້ວ. ດັ່ງນັ້ນ ພວກເຂົາຈຶ່ງຫາມສົບຂອງນາງອອກໄປ ແລະຝັງໄວ້ທີ່ຂ້າງສົບຜົວຂອງນາງ.
44005011	ຄຣິສຕະຈັກທັງໝົດ ແລະທຸກຄົນທີ່ໄດ້ຍິນເຫດການນີ້ ຕ່າງກໍຕົກໃຈຢ້ານກົວຢ່າງໃຫຍ່.
44005012	ພວກອັກຄະສາວົກໄດ້ເຮັດການອັດສະຈັນ ແລະສິ່ງທີ່ໜ້າງຶດງໍ້ຫລາຍຢ່າງໃນທ່າມກາງປະຊາຊົນ, ຄົນທີ່ເຊື່ອທຸກຄົນກໍຢູ່ຮ່ວມກັນ ທີ່ລະບຽງຂອງໂຊໂລໂມນ.
44005013	ສ່ວນຄົນອື່ນໆນັ້ນ ບໍ່ມີຜູ້ໃດກ້າເຂົ້າມາຕິດພັນຢູ່ນຳ ແລະແມ່ນແຕ່ປະຊາຊົນທົ່ວໄປ ຕ່າງກໍຍ້ອງຍໍສັນລະເສີນພວກເພິ່ນຢູ່.
44005014	ແຕ່ມີຊາຍແລະຍິງທີ່ເຊື່ອໃນອົງພຣະຜູ້ເປັນເຈົ້າ ເພີ່ມຈຳນວນເຂົ້າມາຕື່ມອີກຫລາຍກວ່າເກົ່າ.
44005015	ຈົນວ່າເຂົາໄດ້ເອົາຄົນເຈັບປ່ວຍໃສ່ບ່ອນນອນນ້ອຍໃຫຍ່ ຫາມອອກໄປວາງໄວ້ຕາມຫົນທາງ ເພື່ອວ່າເມື່ອເປໂຕຍ່າງຜ່ານໄປນັ້ນ ຢ່າງໜ້ອຍເງົາຂອງທ່ານຈະຖືກບາງຄົນ.
44005016	ປະຊາຊົນໄດ້ຫລັ່ງໄຫລກັນອອກມາຈາກເມືອງຕ່າງໆ ທີ່ຢູ່ອ້ອມແອ້ມນະຄອນເຢຣູຊາເລັມ ພ້ອມທັງນຳຄົນເຈັບໄຂ້ໄດ້ປ່ວຍ ແລະຄົນທີ່ຜີຊົ່ວຮ້າຍເຂົ້າສິງມາຫາ ແລະທຸກຄົນຕ່າງກໍໄດ້ຮັບການຊົງໂຜດໃຫ້ຫາຍດີ.
44005017	ແລ້ວມະຫາປະໂຣຫິດກັບພັກພວກທັງໝົດຂອງຕົນ ຄືພວກຊາດູກາຍກໍເກີດອິດສາພວກອັກຄະສາວົກຢ່າງສຸດຂີດ.
44005018	ພວກເຂົາໄດ້ຈັບພວກອັກຄະສາວົກ ແລະໄປຂັງໄວ້ໃນຄຸກ.
44005019	ແຕ່ໃນຄືນນັ້ນ ມີເທວະດາຕົນໜຶ່ງຂອງອົງພຣະຜູ້ເປັນເຈົ້າ ໄດ້ໄຂປະຕູຄຸກ ແລະນຳພວກອັກຄະສາວົກອອກມາ ເທວະດາຕົນນັ້ນກ່າວແກ່ພວກອັກຄະສາວົກວ່າ,
44005020	“ຈົ່ງໄປຢືນຢູ່ໃນບໍລິເວນພຣະວິຫານ ແລ້ວປະກາດບັນດາຖ້ອຍຄຳທັງໝົດເຖິງເລື່ອງຊີວິດໃໝ່ນີ້ ສູ່ປະຊາຊົນຟັງ.”
44005021	ເມື່ອອັກຄະສາວົກໄດ້ຍິນດັ່ງນັ້ນແລ້ວ ພໍຮຸ່ງເຊົ້າກໍເຂົ້າໄປໃນພຣະວິຫານ ແລະຕັ້ງຕົ້ນສັ່ງສອນ. ມະຫາປະໂຣຫິດກັບພັກພວກຂອງຕົນ ໄດ້ເອີ້ນເຖົ້າແກ່ຊາວຢິວທຸກຄົນມາ ສຳລັບປະຊຸມສະພາສູງສຸດຄົບຄະນະ, ແລ້ວພວກເຂົາກໍສັ່ງເຈົ້າໜ້າທີ່ໃຫ້ໄປຍັງຄຸກ ເພື່ອນຳເອົາພວກອັກຄະສາວົກອອກມາປາກົດຕົວຕໍ່ໜ້າພວກເຂົາ.
44005022	ແຕ່ເມື່ອເຈົ້າໜ້າທີ່ໄປຮອດແລ້ວ ພວກເຂົາກໍບໍ່ພົບພວກອັກຄະສາວົກໃນຄຸກເລີຍ. ດັ່ງນັ້ນ ພວກເຂົາຈຶ່ງກັບຄືນມາຍັງທີ່ປະຊຸມ ແລະລາຍງານວ່າ,
44005023	“ເມື່ອພວກຂ້ານ້ອຍໄດ້ໄປທີ່ຄຸກ ກໍເຫັນປະຕູຄຸກອັດໄວ້ຢ່າງແໜ້ນໜາ ແລະຄົນເຝົ້າຍາມທຸກຄົນກໍຢືນຍາມທີ່ປະຕູນັ້ນ, ແຕ່ເມື່ອພວກຂ້ານ້ອຍໄຂເຂົ້າໄປຂ້າງໃນແລ້ວ ກໍບໍ່ເຫັນຜູ້ໃດຈັກຄົນ”
44005024	ເມື່ອພວກຫົວໜ້າປະໂຣຫິດກັບເຈົ້າໜ້າທີ່ຮັກສາພຣະວິຫານ ໄດ້ຍິນດັ່ງນັ້ນ ພວກເຂົາກໍປະຫລາດໃຈ ເຖິງເຫດການທີ່ໄດ້ເກີດຂຶ້ນກັບພວກອັກຄະສາວົກ.
44005025	ແລ້ວກໍມີຊາຍຄົນໜຶ່ງເຂົ້າມາແຈ້ງແກ່ພວກເຂົາວ່າ, “ເບິ່ງແມ! ຄົນທີ່ທ່ານທັງຫລາຍໄດ້ຂັງໄວ້ໃນຄຸກນັ້ນ ໃນເວລານີ້ກຳລັງຢືນສັ່ງສອນປະຊາຊົນ ຢູ່ໃນບໍລິເວນພຣະວິຫານ”
44005026	ດັ່ງນັ້ນ ພວກເຈົ້າໜ້າທີ່ຮັກສາພຣະວິຫານຈຶ່ງອອກໄປກັບຄົນຂອງຕົນ ແລະນຳພວກອັກຄະສາວົກກັບມາໂດຍດີ ເພາະຢ້ານປະຊາຊົນແກວ່ງຫີນໃສ່.
44005027	ເມື່ອພວກເຂົາໄດ້ນຳພວກອັກຄະສາວົກເຂົ້າມາແລ້ວ ຈຶ່ງໃຫ້ຢືນຢູ່ຕໍ່ໜ້າສະພາສູງສຸດ ແລ້ວມະຫາປະໂຣຫິດກໍໂຈດຖາມພວກອັກຄະສາວົກວ່າ,
44005028	“ພວກເຮົາສັ່ງຫ້າມພວກເຈົ້າຢ່າງເຄັ່ງຄັດແລ້ວ ບໍ່ໃຫ້ສັ່ງສອນໃນນາມຂອງຊາຍຄົນນີ້, ແຕ່ພວກເຈົ້າໄດ້ເຮັດໃຫ້ຄຳສັ່ງສອນຂອງພວກເຈົ້າແຜ່ອອກໄປທົ່ວນະຄອນເຢຣູຊາເລັມ ແລະປາຖະໜາໃຫ້ຄວາມຜິດກ່ຽວກັບຄວາມຕາຍຂອງຜູ້ນັ້ນ ຕົກໃສ່ພວກເຮົາ.”
44005029	ແຕ່ເປໂຕກັບອັກຄະສາວົກຄົນອື່ນໆຕອບວ່າ, “ພວກຂ້ານ້ອຍຈຳຕ້ອງເຊື່ອຟັງພຣະເຈົ້າຫລາຍກວ່າມະນຸດ.
44005030	ພຣະເຈົ້າແຫ່ງບັນພະບຸລຸດຂອງພວກຂ້ານ້ອຍ ໄດ້ບັນດານໃຫ້ພຣະເຢຊູເຈົ້າເປັນຄືນມາຈາກຕາຍ ຫລັງຈາກທີ່ພວກທ່ານໄດ້ຂ້າພຣະອົງ ໂດຍຄຶງພຣະອົງໄວ້ທີ່ໄມ້ກາງແຂນ.
44005031	ພຣະເຈົ້າໄດ້ຍົກພຣະເຢຊູເຈົ້າຂຶ້ນສູ່ກໍ້າຂວາພຣະຫັດຂອງພຣະອົງ ໃຫ້ເປັນພຣະຜູ້ນຳ ແລະພຣະຜູ້ໂຜດຊ່ວຍໃຫ້ພົ້ນ ເພື່ອຈະໃຫ້ປະຊາຊົນອິດສະຣາເອນມີໂອກາດກັບໃຈໃໝ່ ແລະຮັບເອົາການອະໄພບາບກຳຂອງພວກເຂົາ.
44005032	ເຮົາທັງຫລາຍຈຶ່ງເປັນພະຍານເຖິງເລື່ອງເຫລົ່ານີ້ ແລະພຣະວິນຍານບໍຣິສຸດເຈົ້າ ຊຶ່ງພຣະເຈົ້າໄດ້ຊົງປະທານໃຫ້ທຸກຄົນທີ່ເຊື່ອຟັງພຣະອົງນັ້ນ ກໍຊົງເປັນພະຍານເໝືອນກັນ.”
44005033	ເມື່ອສະມາຊິກສະພາສູງສຸດໄດ້ຍິນດັ່ງນັ້ນ ກໍເຈັບແຄ້ນຢ່າງສຸດຂີດ ຈົນຄິດຢາກຂ້າພວກອັກຄະສາວົກເສຍ.
44005034	ແຕ່ມີສະມາຊິກຄົນໜຶ່ງໃນສະພາສູງສຸດຊື່ວ່າ ຄາມາລິເອັນ ແລະເປັນຄົນຟາຣີຊາຍ ເພິ່ນເປັນອາຈານ ແລະເປັນທີ່ນັບຖືຢ່າງສູງຂອງປະຊາຊົນທົ່ວໄປ ເພິ່ນໄດ້ຢືນຂຶ້ນໃນທີ່ປະຊຸມ ແລະສັ່ງໃຫ້ເຈົ້າໜ້າທີ່ນຳພວກອັກຄະສາວົກອອກໄປຂ້າງນອກຊົ່ວໄລຍະໜຶ່ງ
44005035	ແລ້ວເພິ່ນກໍກ່າວແກ່ສະພາສູງສຸດວ່າ, “ຊາວອິດສະຣາເອນເອີຍ, ຈົ່ງລະວັງເລື່ອງທີ່ພວກທ່ານຈະເຮັດຕໍ່ຄົນເຫລົ່ານີ້.
44005036	ເມື່ອບໍ່ດົນມານີ້ ໄດ້ມີຊາຍຄົນໜຶ່ງ ຊື່ວ່າ ທູດາ ທີ່ອ້າງຕົວເອງວ່າເປັນຜູ້ສຳຄັນ ແລະມີຄົນປະມານສີ່ຮ້ອຍຄົນ ຮ່ວມຕິດຕາມລາວໄປ, ແຕ່ທູດາຖືກຂ້າເສຍ ຜູ້ທີ່ຕິດຕາມລາວທັງໝົດ ກໍແຕກກະຈັດກະຈາຍ ແລະຂະບວນການຂອງລາວ ກໍດັບສູນໄປ.
44005037	ຫລັງຈາກຜູ້ນີ້ ກໍແມ່ນຢູດາຊາວຄາລີເລທີ່ປາກົດຕົວຂຶ້ນ ໃນຄາວຈົດບັນຊີສຳມະໂນຄົວ, ຢູດາໄດ້ຊັກນຳປະຊາຊົນໃຫ້ຕິດຕາມລາວ ແຕ່ລາວກໍຖືກຂ້າເໝືອນກັນ ແລະຜູ້ທີ່ຕິດຕາມລາວທັງໝົດ ກໍແຕກກະຈັດກະຈາຍໄປ.
44005038	ໃນກໍລະນີນີ້ ຂ້າພະເຈົ້າຂໍບອກເຈົ້າທັງຫລາຍວ່າ ຢ່າດຳເນີນການໃດໆຕໍ່ຄົນເຫລົ່ານີ້ເລີຍ, ຈົ່ງປ່ອຍພວກເຂົາໄປສາ ຖ້າແຜນການຫລືກິດຈະການຂອງພວກເຂົາມາຈາກມະນຸດ ມັນກໍຈະເສື່ອມສູນໄປເອງ,
44005039	ແຕ່ຖ້າສິ່ງນັ້ນມາຈາກພຣະເຈົ້າ ພວກເຈົ້າກໍຈະທຳລາຍພວກເຂົາບໍ່ໄດ້ ພວກເຈົ້າຈະກັບກາຍມາເປັນຜູ້ຕໍ່ສູ້ພຣະເຈົ້າ.” ແລ້ວພວກເຂົາກໍຍອມຟັງຄວາມຂອງຄາມາລິເອັນ.
44005040	ພວກເຂົາຈຶ່ງເອີ້ນພວກອັກຄະສາວົກເຂົ້າມາ ເມື່ອຂ້ຽນແລ້ວກໍສັ່ງຫ້າມບໍ່ໃຫ້ເວົ້າອອກນາມຊື່ພຣະເຢຊູເຈົ້າອີກຈັກເທື່ອ ແລ້ວກໍປ່ອຍຕົວໄປ.
44005041	ພວກອັກຄະສາວົກອອກໄປຈາກສະພາສູງສຸດດ້ວຍຄວາມຊົມຊື່ນຍິນດີ ເພາະພວກເພິ່ນຖືວ່າ ຕົນເປັນຜູ້ສົມຄວນທີ່ຕ້ອງຖືກໝິ່ນປະໝາດ ເພາະເຫັນແກ່ພຣະນາມຂອງພຣະເຢຊູເຈົ້າ.
44005042	ແລະທຸກໆວັນໃນບໍລິເວນພຣະວິຫານ ແລະທີ່ເຮືອນຂອງປະຊາຊົນ ພວກອັກຄະສາວົກໄດ້ສືບຕໍ່ສັ່ງສອນ ແລະປະກາດຂ່າວປະເສີດບໍ່ໄດ້ຂາດວ່າ ພຣະເຢຊູເຈົ້າເປັນພຣະຄຣິດ.
44006001	ໃນຄາວນັ້ນ ເມື່ອຈຳນວນພວກສິດກຳລັງເພີ່ມທະວີຫລາຍຂຶ້ນ ຊາວຢິວປາກພາສາກຣີກ ຈົ່ມຕໍ່ຊາວຢິວຄົນພື້ນເມືອງປາກພາສາເຮັບເຣີວ່າ ໃນແຕ່ລະວັນພວກແມ່ໝ້າຍຊາວກຣິກ ບໍ່ໄດ້ຮັບການເອົາໃຈໃສ່ໃນການແຈກຈ່າຍອາຫານ.
44006002	ດັ່ງນັ້ນ ພວກອັກຄະສາວົກສິບສອງຄົນ ຈຶ່ງເອົາບັນດາສິດຜູ້ທີ່ເຊື່ອທັງໝົດມາປະຊຸມກັນ ແລະກ່າວວ່າ, “ເປັນການບໍ່ສົມຄວນເລີຍ ທີ່ຈະໃຫ້ພວກເຮົາປະຖິ້ມການສັ່ງສອນພຣະທຳຂອງພຣະເຈົ້າ ແລະມາຮັບໃຊ້ການກິນການດື່ມ.
44006003	ດ້ວຍເຫດນັ້ນ ພີ່ນ້ອງທັງຫລາຍເອີຍ, ຈົ່ງເລືອກເອົາເຈັດຄົນໃນທ່າມກາງພວກເຈົ້າທີ່ມີຊື່ສຽງດີ ທີ່ເຕັມດ້ວຍພຣະວິນຍານບໍຣິສຸດເຈົ້າ ແລະສະຕິປັນຍາ ພວກເຮົາຈະຕັ້ງໃຫ້ພວກເຂົາຮັບຜິດຊອບດູແລໃນການງານນີ້.
44006004	ສ່ວນພວກເຮົາ ກໍຈະອຸທິດເວລາທັງໝົດໃສ່ໃນການພາວັນນາອະທິຖານ ແລະການສັ່ງສອນພຣະທຳ.”
44006005	ຄົນທີ່ເຊື່ອທັງໝົດພໍໃຈ ເຫັນດີນຳການສະເໜີຂອງພວກອັກຄະສາວົກ. ດັ່ງນັ້ນ ພວກເຂົາຈຶ່ງເລືອກເອົາຊະເຕຟາໂນ ຜູ້ທີ່ເຕັມໄປດ້ວຍຄວາມເຊື່ອ ແລະພຣະວິນຍານບໍຣິສຸດ ແລະ ຟີລິບ, ໂປໂຄໂລ, ນີກາໂນ, ຕີໂມນ, ປາເມນາ ແລະ ນີໂກລາໂອຊາວເມືອງອັນຕີໂອເຂຍ ທີ່ເຂົ້າສາສະໜາຢິວ.
44006006	ພວກເຂົາໄດ້ນຳຄົນທັງເຈັດນີ້ ມາສະເໜີຕໍ່ພວກອັກຄະສາວົກ ແລະພວກເພິ່ນຈຶ່ງພາວັນນາອະທິຖານວາງມືໃສ່ພວກເຂົາ.
44006007	ດັ່ງນັ້ນ ພຣະທຳຂອງພຣະເຈົ້າຈຶ່ງໄດ້ຈະເລີນຂຶ້ນ ສືບຕໍ່ແຜ່ຂະຫຍາຍອອກໄປ ຈຳນວນພວກສິດໃນນະຄອນເຢຣູຊາເລັມເພີ່ມທະວີຫລາຍຂຶ້ນ ແລະໄດ້ມີປະໂຣຫິດຫລາຍຄົນ ກໍໄດ້ຍອມເຊື່ອຟັງຕໍ່ຄວາມເຊື່ອນັ້ນ.
44006008	ຊະເຕຟາໂນຜູ້ທີ່ບໍຣິບູນດ້ວຍພຣະຄຸນແລະຣິດເດດ ໄດ້ເຮັດການອັດສະຈັນອັນໃຫຍ່ ແລະໝາຍສຳຄັນອັນຍິ່ງໃຫຍ່ໃນທ່າມກາງປະຊາຊົນ.
44006009	ແຕ່ເພິ່ນຖືກຕໍ່ຕ້ານຂັດຂວາງຈາກສະມາຊິກບາງຄົນ ທີ່ມາຈາກທຳມະສາລາ ຊຶ່ງເອີ້ນວ່າ, “ໂຮງທຳຊາວຢິວອົບພະຍົບ” ມີທັງຊາວກີເຣເນ ແລະ ຊາວອາເລັກຊັນເດຍ, ກັບບາງຄົນຈາກແຂວງກີລີເກຍ ແລະ ເອເຊຍ ແລະໄດ້ພາກັນລຸກຂຶ້ນໂຕ້ຖຽງກັບຊະເຕຟາໂນ.
44006010	ຄົນເຫລົ່ານັ້ນຕໍ່ສູ້ກັບຄຳທີ່ທ່ານກ່າວດ້ວຍສະຕິປັນຍາ ແລະດ້ວຍພຣະວິນຍານບໍ່ໄດ້.
44006011	ດັ່ງນັ້ນ ພວກເຂົາຈຶ່ງຍຸແຫຍ່ຊາຍບາງຄົນມາກ່າວຫາວ່າ, “ພວກເຮົາໄດ້ຍິນລາວເວົ້າຕໍ່ສູ້ໂມເຊ ແລະຕໍ່ສູ້ພຣະເຈົ້າ.”
44006012	ດ້ວຍເຫດນີ້ ພວກເຂົາຈຶ່ງຍຸຍົງປະຊາຊົນພວກເຖົ້າແກ່ແລະພວກທຳມະຈານ ມາຫຸ້ມຈັບຊະເຕຟາໂນ ແລະນຳຕົວຂຶ້ນໄປຍັງສະພາສູງສຸດ.
44006013	ແລ້ວພວກເຂົາກໍນຳພະຍານບໍ່ຈິງມາກ່າວວ່າ, “ຊາຍຄົນນີ້ເວົ້າຕໍ່ສູ້ພຣະວິຫານອັນສັກສິດ ແລະກົດບັນຍັດຢ່າງບໍ່ຢຸດຢັ້ງ.
44006014	ພວກເຮົາໄດ້ຍິນຄົນນີ້ເວົ້າວ່າ ເຢຊູໄທນາຊາເຣັດຈະທຳລາຍພຣະວິຫານຫລັງນີ້ ແລະຈະປ່ຽນແປງທຳນຽມທີ່ໂມເຊໄດ້ໃຫ້ໄວ້ແກ່ພວກເຮົາ”
44006015	ແລະບັນດາຄົນທີ່ນັ່ງຢູ່ໃນສະພາສູງສຸດນັ້ນ ໄດ້ແນມໄປເບິ່ງຊະເຕຟາໂນ ແລະເຫັນວ່າໜ້າຂອງເພິ່ນ ຜ່ອງໃສເປັນເໝືອນໜ້າຂອງເທວະດາ.
44007001	ແລ້ວມະຫາປະໂຣຫິດກໍຖາມຊະເຕຟາໂນວ່າ, “ເລື່ອງນີ້ເປັນຄວາມຈິງແທ້ບໍ?”
44007002	ຝ່າຍຊະເຕຟາໂນໄດ້ຕອບວ່າ, “ພີ່ນ້ອງແລະພວກຍາພໍ່ທັງຫລາຍເອີຍ, ຂໍໂຜດຟັງຂ້ານ້ອຍກ່າວເທີ້ນ ພຣະເຈົ້າແຫ່ງສະຫງ່າຣາສີໄດ້ປາກົດແກ່ອັບຣາຮາມ ບັນພະບຸລຸດຂອງພວກເຮົາ ເມື່ອເພິ່ນຍັງຢູ່ທີ່ເມໂຊໂປຕາເມຍ ກ່ອນເພິ່ນໄດ້ໄປອາໄສຢູ່ໃນເມືອງຮາຣານ
44007003	ໂດຍກ່າວແກ່ເພິ່ນວ່າ, ‘ເຈົ້າຈົ່ງອອກຈາກບ້ານເກີດເມືອງນອນ ແລະຍາດຕິພີ່ນ້ອງຂອງເຈົ້າ ແລ້ວໄປຍັງດິນແດນທີ່ເຮົາຈະສະແດງໃຫ້ເຈົ້າໄດ້ເຫັນ.’
44007004	ດັ່ງນັ້ນ ອັບຣາຮາມຈຶ່ງອອກຈາກດິນແດນຂອງຊາວເຄນເດຍ ແລະໄດ້ໄປອາໄສຢູ່ໃນເມືອງຮາຣານ ຫລັງຈາກທີ່ພໍ່ຂອງອັບຣາຮາມຕາຍແລ້ວ ພຣະເຈົ້າກໍໄດ້ໃຫ້ເພິ່ນຍົກຍ້າຍອອກຈາກທີ່ນັ້ນມາຍັງເມືອງນີ້ ຄືບ່ອນທີ່ພວກເຈົ້າອາໄສຢູ່ໃນທຸກວັນນີ້.
44007005	ພຣະເຈົ້າບໍ່ໄດ້ໃຫ້ອັບຣາຮາມຮັບສ່ວນໃດໆຂອງດິນແດນນີ້ ເປັນກຳມະສິດຂອງຕົນ ແມ່ນແຕ່ທໍ່ຮອຍຕີນ ແຕ່ໃນຂະນະທີ່ເພິ່ນຍັງບໍ່ມີລູກ ພຣະເຈົ້າໄດ້ສັນຍາວ່າ ພຣະອົງຈະມອບດິນແດນໃຫ້ເພິ່ນເປັນກຳມະສິດ ແລະໃຫ້ແກ່ເຊື້ອສາຍພາຍຫລັງເພິ່ນດ້ວຍ.
44007006	ພຣະເຈົ້າໄດ້ຊົງກ່າວໄວ້ດັ່ງນີ້ວ່າ, ‘ເຊື້ອສາຍຂອງເຈົ້າຈະໄປອາໄສເປັນແຂກຢູ່ໃນຕ່າງປະເທດ ແລະຊາວປະເທດນັ້ນຈະເອົາພວກເຂົາເປັນທາດ ແລະພວກເຂົາຈະຖືກກົດຂີ່ຂົ່ມເຫັງຢ່າງຮ້າຍແຮງເປັນເວລາສີ່ຮ້ອຍປີ.’
44007007	ແລ້ວພຣະອົງຊົງກ່າວອີກວ່າ, ‘ຝ່າຍເຮົາຈະພິພາກສາລົງໂທດ ປະເທດທີ່ພວກເຂົາຮັບໃຊ້ເປັນຂ້ອຍຂ້າຢູ່ນັ້ນ ຫລັງຈາກນັ້ນແລ້ວ ພວກເຂົາຈະອອກມາບົວລະບັດຂາບໄຫວ້ເຮົາໃນທີ່ນີ້.’
44007008	ແລ້ວພຣະເຈົ້າກໍໃຫ້ອັບຣາຮາມເຮັດພິທີຕັດ ເພື່ອເປັນເຄື່ອງໝາຍແຫ່ງພັນທະສັນຍາ. ດັ່ງນັ້ນ ອັບຣາຮາມຜູ້ເປັນພໍ່ ຈຶ່ງເຮັດພິທີຕັດໃຫ້ອີຊາກໃນວັນທີແປດ ຫລັງຈາກທີ່ລາວໄດ້ເກີດມາ ອີຊາກໄດ້ເຮັດພິທີຕັດໃຫ້ຢາໂຄບ ແລະຢາໂຄບໄດ້ເຮັດພິທີຕັດໃຫ້ລູກຊາຍສິບສອງຄົນຂອງຕົນ ຄືບັນພະບຸລຸດແຫ່ງເຊື້ອຊາດຂອງພວກເຮົາ.
44007009	ຍ້ອນບັນພະບຸລຸດເຫລົ່ານັ້ນ ໄດ້ອິດສາໂຢເຊັບນ້ອງຊາຍຂອງພວກຕົນ ພວກເຂົາຈຶ່ງຂາຍເພິ່ນໄປເປັນທາດທີ່ປະເທດເອຢິບ, ແຕ່ພຣະເຈົ້າໄດ້ສະຖິດຢູ່ກັບໂຢເຊັບ
44007010	ແລະຊ່ວຍເພິ່ນໃຫ້ຜ່ານພົ້ນຄວາມຍາກລຳບາກທັງສິ້ນ, ພຣະເຈົ້າກໍໂຜດໃຫ້ເພິ່ນເປັນທີ່ພໍໃຈ ແລະມີສະຕິປັນຍາ ເມື່ອໂຢເຊັບໄດ້ປາກົດຕົວຕໍ່ໜ້າກະສັດຟາໂຣແຫ່ງເອຢິບ ແລະກະສັດໄດ້ແຕ່ງຕັ້ງໂຢເຊັບ ໃຫ້ເປັນຜູ້ປົກຄອງເອຢິບຕະຫລອດທັງວັງຂອງເພິ່ນດ້ວຍ.
44007011	ຕໍ່ມາ ໄດ້ເກີດມີການອຶດຢາກທົ່ວເອຢິບ ແລະ ການາອານ ຊຶ່ງເປັນເຫດໃຫ້ມີຄວາມທົນທຸກລຳບາກຢ່າງໃຫຍ່ຫລວງ ບັນພະບຸລຸດຂອງພວກເຮົາບໍ່ສາມາດຫາອາຫານມາລ້ຽງຊີບໄດ້.
44007012	ແລະເມື່ອຢາໂຄບໄດ້ຍິນຂ່າວວ່າ ມີເຂົ້າຢູ່ໃນປະເທດເອຢິບ ເພິ່ນຈຶ່ງໃຊ້ລູກຊາຍຂອງເພິ່ນ ຄືບັນພະບຸລຸດຂອງພວກເຮົາໄປທີ່ນັ້ນເປັນເທື່ອທຳອິດ.
44007013	ໃນເທື່ອທີສອງ ໂຢເຊັບໄດ້ສະແດງຕົວໃຫ້ພວກອ້າຍນ້ອງຮູ້ຈັກ ແລະໄດ້ແຈ້ງໃຫ້ກະສັດຟາໂຣຮັບຮູ້ ເຖິງຍາດຕິພີ່ນ້ອງຂອງເພິ່ນເໝືອນກັນ.
44007014	ດັ່ງນັ້ນ ໂຢເຊັບຈຶ່ງໃຊ້ຄົນນຳຂ່າວໄປຍັງຢາໂຄບພໍ່ຂອງຕົນ ໂດຍບອກໃຫ້ເພິ່ນກັບທຸກຄົນໃນຄອບຄົວມາຍັງປະເທດເອຢິບ ລວມທັງໝົດມີເຈັດສິບຫ້າຄົນ.
44007015	ແລ້ວຢາໂຄບກໍມາຍັງປະເທດເອຢິບ ແລະເພິ່ນກັບພວກລູກຊາຍຂອງເພິ່ນກໍໄດ້ຕາຍຢູ່ທີ່ນັ້ນ.
44007016	ແລະພວກເຂົາໄດ້ນຳເອົາສົບຂອງພວກເພິ່ນກັບຄືນມາຍັງເຊເຄມ ແລະໄດ້ວາງໄວ້ໃນອຸບມຸງ ທີ່ອັບຣາຮາມໄດ້ຊື້ຈາກຕະກຸນຮາໂມ ດ້ວຍເງິນຈຳນວນໜຶ່ງໃນເມືອງເຊເຄມ.
44007017	ອັນໜຶ່ງ ເມື່ອກຳນົດແຫ່ງພຣະສັນຍາ ຊຶ່ງພຣະເຈົ້າໄດ້ຊົງກ່າວໄວ້ກັບອັບຣາຮາມໃກ້ຈະເຖິງແລ້ວ ຊົນຊາດອິດສະຣາເອນໃນປະເທດເອຢິບໄດ້ເພີ່ມທະວີຫລາຍຂຶ້ນ.
44007018	ຈົນເຖິງກະສັດອີກອົງໜຶ່ງ ຊຶ່ງບໍ່ຮູ້ຈັກໂຢເຊັບໄດ້ຂຶ້ນປົກຄອງປະເທດເອຢິບ.
44007019	ກະສັດຜູ້ນີ້ໄດ້ໃຊ້ກົນອຸບາຍຫລອກລວງບັນພະບຸລຸດຂອງພວກເຮົາ ເຮັດໂຫດຮ້າຍຕໍ່ພວກເພິ່ນ ໂດຍບັງຄັບໃຫ້ເອົາລູກນ້ອຍອ່ອນຂອງພວກເພິ່ນອອກໄປຖິ້ມເສຍ ເພື່ອບໍ່ໃຫ້ມີຊີວິດເຫລືອຢູ່ໄດ້.
44007020	ໃນຄາວນັ້ນ ໂມເຊໄດ້ເກີດມາເປັນລູກນ້ອຍທີ່ມີຮູບຮ່າງງົດງາມຫລາຍ ໂມເຊໄດ້ຮັບການລ້ຽງດູທີ່ເຮືອນເປັນເວລາສາມເດືອນ
44007021	ແລະເມື່ອເຂົາເອົາໂມເຊອອກໄປຈາກເຮືອນ ລູກສາວຂອງກະສັດຟາໂຣ ກໍຮັບເອົາໄປລ້ຽງໄວ້ເປັນລູກຊາຍຂອງຕົນ.
44007022	ໂມເຊໄດ້ຮັບການສິດສອນຮຽນຮູ້ ໃນວິຊາການທຸກຢ່າງຂອງຊາວເອຢິບ ແລະກາຍເປັນຜູ້ມີຄວາມສາມາດໃນຄຳເວົ້າຈາ ແລະການກະທຳ.
44007023	ເມື່ອໂມເຊມີອາຍຸໄດ້ສີ່ສິບປີ ເພິ່ນກໍໄດ້ຕັດສິນໃຈໄປຊອກເບິ່ງຄວາມເປັນຢູ່ຂອງຊາວອິດສະຣາເອນ ພີ່ນ້ອງຮ່ວມຊາດຂອງຕົນ.
44007024	ເພິ່ນໄດ້ເຫັນຄົນໜຶ່ງໃນພວກອິດສະຣາເອນຖືກຄົນເອຢິບຂົ່ມເຫັງ. ສະນັ້ນ ເພິ່ນຈຶ່ງເຂົ້າໄປຊ່ວຍຄົນອິດສະຣາເອນ ແລະຂ້າຄົນເອຢິບຜູ້ນັ້ນເສຍ ເພື່ອເປັນການແກ້ແຄ້ນ. (
44007025	ເພິ່ນຄິດວ່າ ປະຊາຊົນຂອງຕົນຄົງເຂົ້າໃຈ ທີ່ພຣະເຈົ້າກຳລັງໃຊ້ຕົນ ມາປົດປ່ອຍພວກເຂົາໃຫ້ເປັນອິດສະຫລະ ແຕ່ພວກເຂົາບໍ່ເຂົ້າໃຈ.)
44007026	ໃນວັນຕໍ່ມາ ເພິ່ນໄດ້ເຫັນຄົນອິດສະຣາເອນສອງຄົນກຳລັງຕີກັນ ແລະເພິ່ນກໍພະຍາຍາມໃຫ້ພວກເຂົາຄືນດີກັນ ເພິ່ນກ່າວວ່າ, ‘ຊາຍເອີຍ ພວກເຈົ້າເປັນພີ່ນ້ອງກັນ ເປັນຫຍັງຈຶ່ງຕີກັນເຊັ່ນນີ້?’
44007027	ແຕ່ຜູ້ທີ່ກຳລັງເຮັດຮ້າຍຕໍ່ເພື່ອນຂອງຕົນນັ້ນ ຊຸກໂມເຊອອກ ແລະຖາມວ່າ, ‘ຜູ້ໃດຕັ້ງເຈົ້າໃຫ້ເປັນຜູ້ປົກຄອງ ແລະຕັດສິນພວກເຮົາ?
44007028	ບໍ່ແມ່ນເຈົ້າຢາກຂ້າເຮົາ ຄືເຈົ້າໄດ້ຂ້າຄົນເອຢິບມື້ວານນີ້ບໍ?’
44007029	ເມື່ອໂມເຊໄດ້ຍິນດັ່ງນີ້ແລ້ວ ເພິ່ນຈຶ່ງປົບໜີໄປອາໄສຢູ່ໃນດິນແດນມີດີອານ ໃນທີ່ນັ້ນເພິ່ນມີລູກຊາຍສອງຄົນ.
44007030	ຫລັງຈາກສີ່ສິບປີໄດ້ຜ່ານໄປ ມີເທວະດາຕົນໜຶ່ງ ໄດ້ປາກົດແກ່ໂມເຊໃນແປວໄຟທີ່ພຸ່ມໜາມ ໃນຖິ່ນແຫ້ງແລ້ງກັນດານຊີນາຍ.
44007031	ໂມເຊງຶດປະຫລາດໃຈໃນສິ່ງທີ່ຕົນໄດ້ເຫັນ ຈຶ່ງຫຍັບເຂົ້າໄປໃກ້ພຸ່ມໄມ້ນັ້ນເພື່ອເບິ່ງຄັກໆ ແລະເພິ່ນໄດ້ຍິນສຽງຂອງອົງພຣະຜູ້ເປັນເຈົ້າກ່າວວ່າ,
44007032	‘ເຮົາແມ່ນພຣະເຈົ້າຂອງບັນພະບຸລຸດຂອງເຈົ້າ ຄືພຣະເຈົ້າອົງທີ່ອັບຣາຮາມ, ອີຊາກ ແລະ ຢາໂຄບ.’ ໂມເຊຢ້ານຫລາຍຈົນສັ່ນເຊັນ ແລະບໍ່ກ້າຫລຽວເບິ່ງ.
44007033	ອົງພຣະຜູ້ເປັນເຈົ້າກ່າວແກ່ໂມເຊວ່າ, ‘ຈົ່ງຖອດເກີບເຈົ້າອອກ ເພາະບ່ອນທີ່ເຈົ້າກຳລັງຢືນຢູ່ນີ້ເປັນບ່ອນສັກສິດ.
44007034	ເຮົາໄດ້ເຫັນຄວາມທົນທຸກລຳບາກອັນຮ້າຍແຮງ ທີ່ປະຊາຊົນຂອງເຮົາໄດ້ຮັບໃນປະເທດເອຢິບ ເຮົາໄດ້ຍິນສຽງໂອ່ຍຄາງຂອງພວກເຂົາແລ້ວ ເຮົາຈຶ່ງລົງມາເພື່ອປົດປ່ອຍພວກເຂົາໃຫ້ເປັນອິດສະຫລະ. ບັດນີ້ມາແມ ເຮົາຈະໃຊ້ເຈົ້າໄປຍັງປະເທດເອຢິບ.’
44007035	ໂມເຊຜູ້ນີ້ແຫລະ ທີ່ປະຊາຊົນອິດສະຣາເອນປະຕິເສດໂດຍຖາມວ່າ, ‘ຜູ້ໃດຕັ້ງເຈົ້າໃຫ້ເປັນຜູ້ປົກຄອງ ແລະຕັດສິນພວກເຮົາ?’ ເພິ່ນແມ່ນຜູ້ທີ່ພຣະເຈົ້າໄດ້ໃຊ້ໄປປົກຄອງປະຊາຊົນ ແລະປົດປ່ອຍພວກເຂົາໃຫ້ເປັນອິດສະຫລະ ໂດຍມີເທວະດາຕົນທີ່ໄດ້ປາກົດແກ່ເພິ່ນ ທີ່ພຸ່ມໄມ້ມີແປວໄຟລຸກນັ້ນເປັນຜູ້ຊ່ວຍເຫລືອ.
44007036	ເພິ່ນໄດ້ນຳພາປະຊາຊົນອອກມາຈາກປະເທດເອຢິບໂດຍເຮັດການອັດສະຈັນ ແລະໝາຍສຳຄັນທີ່ໜ້າງຶດປະຫລາດໃຈຫລາຍປະການໃນປະເທດເອຢິບ ແລະທີ່ທະເລແດງ ແລະໃນຖິ່ນແຫ້ງແລ້ງກັນດານເປັນເວລາສີ່ສິບປີ.
44007037	ແມ່ນໂມເຊຜູ້ນີ້ແຫລະ ທີ່ໄດ້ກ່າວແກ່ປະຊາຊົນອິດສະຣາເອນວ່າ, ‘ພຣະເຈົ້າຈະໃຊ້ຜູ້ທຳນວາຍຄົນໜຶ່ງໃຫ້ເກີດມາເພື່ອພວກເຈົ້າ ດັ່ງທີ່ພຣະອົງໄດ້ໃຊ້ຂ້າພະເຈົ້າ ແລະເພິ່ນຈະເປັນຄົນໜຶ່ງໃນປະຊາຊົນຂອງພວກເຈົ້າເອງ.’
44007038	ໂມເຊຜູ້ນີ້ແຫລະ ທີ່ຮ່ວມຊຸມນຸມກັບປະຊາຊົນອິດສະຣາເອນ ຢູ່ໃນຖິ່ນແຫ້ງແລ້ງກັນດານ ເພິ່ນໄດ້ຢູ່ໃນທີ່ນັ້ນກັບບັນພະບຸລຸດຂອງພວກເຮົາ ແລະກັບເທວະດາຕົນທີ່ໄດ້ກ່າວແກ່ເພິ່ນທີ່ເທິງພູຊີນາຍ ບ່ອນທີ່ເພິ່ນໄດ້ຮັບພຣະທຳອັນມີຊີວິດຖາວອນມາໃຫ້ພວກເຮົາ.
44007039	ແຕ່ບັນພະບຸລຸດຂອງພວກເຮົາໄດ້ປະຕິເສດທີ່ຈະເຊື່ອຟັງເພິ່ນ ພວກເຂົາໄດ້ຊຸກເພິ່ນອອກໜີ ແລະຫວັງວ່າພວກຕົນຄົງຈະກັບຄືນສູ່ປະເທດເອຢິບໄດ້.
44007040	ດັ່ງນັ້ນ ພວກເຂົາຈຶ່ງເວົ້າກັບອາໂຣນວ່າ, ‘ຈົ່ງສ້າງພຣະໃຫ້ພວກເຮົາ ຊຶ່ງຈະນຳພາພວກເຮົາໄປ ສ່ວນໂມເຊຜູ້ທີ່ໄດ້ນຳພາພວກເຮົາອອກມາຈາກປະເທດເອຢິບນັ້ນ ພວກເຮົາບໍ່ຮູ້ວ່າມີຫຍັງເກີດຂຶ້ນກັບເພິ່ນແລ້ວ.’
44007041	ໃນເວລານັ້ນແຫລະ ທີ່ພວກເຂົາໄດ້ສ້າງຮູບເຄົາຣົບເປັນຮູບງົວນ້ອຍໂຕໜຶ່ງຂຶ້ນ ແລ້ວກໍເອົາເຄື່ອງບູຊາມາຖວາຍແກ່ຮູບນັ້ນ ແລະຈັດງານເພື່ອເປັນກຽດແກ່ຮູບເຄົາຣົບ ທີ່ພວກເຂົາໄດ້ສ້າງຂຶ້ນດ້ວຍມືຂອງຕົນເອງນັ້ນ.
44007042	ສະນັ້ນ ພຣະເຈົ້າຈຶ່ງໄດ້ຫັນໜ້າໜີຈາກພວກເຂົາ ແລະປະໃຫ້ພວກເຂົາຂາບໄຫວ້ບັນດາດວງດາວໃນທ້ອງຟ້າ ຕາມທີ່ມີຂຽນໄວ້ໃນພຣະຄຳພີຂອງບັນດາຜູ້ທຳນວາຍວ່າ, ‘ໂອ ປະຊາຊົນອິດສະຣາເອນເອີຍ ສັດທີ່ໄດ້ຂ້າຖວາຍ ແລະເຄື່ອງບູຊານັ້ນ ພວກເຈົ້າບໍ່ໄດ້ເອົາມາຖວາຍແກ່ເຮົາ ໃນຖິ່ນແຫ້ງແລ້ງກັນດານລະຫວ່າງສີ່ສິບປີດອກຕີ້.
44007043	ສຳນັກຜ້າທີ່ພວກເຈົ້າຫາມນັ້ນ ແມ່ນຂອງພະໂມລົກ ແລະຮູບພະເຣຟານກໍເປັນພະ ແຫ່ງດວງດາວຂອງພວກເຈົ້າ ລ້ວນແຕ່ເປັນຮູບເຄົາຣົບ ທີ່ພວກເຈົ້າໄດ້ສ້າງຂຶ້ນເພື່ອຂາບໄຫວ້ບູຊາ ສະນັ້ນ ເຮົາຈຶ່ງຈະເນລະເທດພວກເຈົ້າ ໄປໃຫ້ກາຍນະຄອນບາບີໂລນພຸ່ນ.’
44007044	ເມື່ອຢູ່ໃນຖິ່ນແຫ້ງແລ້ງກັນດານນັ້ນ ບັນພະບຸລຸດຂອງພວກເຮົາໄດ້ມີຜ້າເຕັນແຫ່ງຄຳພະຍານ ບ່ອນທີ່ພຣະເຈົ້າສະຖິດຢູ່ນຳພວກເຂົາ ພວກເຂົາໄດ້ເຮັດຫໍເຕັນ ຕາມທີ່ພຣະເຈົ້າໄດ້ບອກໂມເຊໃຫ້ເຮັດຕາມແບບແຜນທີ່ພຣະເຈົ້າໄດ້ສຳແດງໃຫ້ໂມເຊຮູ້.
44007045	ຕໍ່ມາ ບັນພະບຸລຸດຂອງພວກເຮົາ ຜູ້ທີ່ໄດ້ຮັບຫໍເຕັນຈາກປູ່ຍ່າຕາຍາຍຂອງພວກຕົນ ກໍຫາມຫໍເຕັນໄປນຳ ເມື່ອພວກເຂົາໄປກັບໂຢຊວຍ. ເມື່ອຢຶດຄອງເອົາດິນແດນຈາກຊົນຊາດຕ່າງໆ ຊຶ່ງພຣະເຈົ້າໄດ້ຂັບໄລ່ອອກໃນຂະນະທີ່ພວກເຂົາບຸກໜ້າເຂົ້າໄປ ຫໍເຕັນນີ້ກໍມີສືບມາຈົນເຖິງສະໄໝຂອງກະສັດດາວິດ.
44007046	ເພິ່ນເປັນທີ່ພໍພຣະໄທພຣະເຈົ້າ. ສະນັ້ນ ເພິ່ນຈຶ່ງຂໍຮ້ອງພຣະອົງໄດ້ອະນຸຍາດໃຫ້ເພິ່ນຫາບ່ອນຢູ່ໃຫ້ພຣະເຈົ້າຂອງຢາໂຄບ.
44007047	ແຕ່ວ່າແມ່ນກະສັດໂຊໂລໂມນ ທີ່ເປັນຜູ້ສ້າງພຣະວິຫານສຳລັບພຣະອົງ.
44007048	ເຖິງປານນັ້ນ ພຣະເຈົ້າອົງສູງສຸດກໍບໍ່ໄດ້ສະຖິດຢູ່ໃນບ່ອນທີ່ມືມະນຸດສ້າງ ຕາມທີ່ຜູ້ທຳນວາຍໄດ້ກ່າວໄວ້ວ່າ,
44007049	ອົງພຣະຜູ້ເປັນເຈົ້າກ່າວວ່າ ‘ສະຫວັນຊັ້ນຟ້າເປັນພະທີ່ນັ່ງຂອງເຮົາ ແຜ່ນດິນໂລກກໍເປັນທີ່ຮອງຕີນຂອງເຮົາ. ພວກເຈົ້າຈະສ້າງບ່ອນຢູ່ຊະນິດໃດ ສຳລັບເຮົາ? ສະຖານທີ່ໃດໜໍທີ່ພໍຈະເປັນ ບ່ອນໃຫ້ເຮົາອາໄສຢູ່?
44007050	ສັບພະທຸກສິ່ງທັງໝົດເຫລົ່ານີ້ ມືຂອງເຮົາໄດ້ສ້າງໄວ້ທັງສິ້ນບໍ່ແມ່ນບໍ?’
44007051	ພວກເຈົ້າຊ່າງດື້ດ້ານແທ້ນໍ ໃຈຂອງພວກເຈົ້າຊ່າງຄືກັບໃຈຄົນທີ່ບໍ່ນັບຖືພຣະເຈົ້າ ຫູຂອງພວກເຈົ້າຊ່າງໜັກຕໍ່ພຣະຄຳແທ້ໆ ບັນພະບຸລຸດຂອງພວກເຈົ້າເປັນຢ່າງໃດ ພວກເຈົ້າກໍເປັນຢ່າງນັ້ນ ຄືເຈົ້າທັງຫລາຍຂັດຂວາງພຣະວິນຍານບໍຣິສຸດເຈົ້າຢູ່ສະເໝີ.
44007052	ມີຜູ້ທຳນວາຍຄົນໃດແດ່ ທີ່ບັນພະບຸລຸດຂອງພວກເຈົ້າບໍ່ໄດ້ຂົ່ມເຫັງ? ພວກເຂົາໄດ້ຂ້າບັນດາຄົນທີ່ນຳຖ້ອຍຄຳຂອງພຣະເຈົ້າມາໃຫ້ ຄືຄົນທີ່ໄດ້ປະກາດລ່ວງໜ້າວ່າ ພຣະຜູ້ຮັບໃຊ້ອົງຊອບທຳຈະມາ, ບັດນີ້ ເຈົ້າທັງຫລາຍໄດ້ເປັນຜູ້ມອບພຣະອົງໄວ້ ແລະສັງຫານພຣະອົງເສຍ.
44007053	ເຈົ້າທັງຫລາຍເປັນຜູ້ທີ່ໄດ້ຮັບກົດບັນຍັດຂອງພຣະເຈົ້າ ຈາກເທວະດາ, ແຕ່ພວກເຈົ້າບໍ່ໄດ້ເຊື່ອຟັງຕາມກົດບັນຍັດນັ້ນເລີຍ.”
44007054	ເມື່ອສະມາຊິກສະພາສູງສຸດໄດ້ຍິນຊະເຕຟາໂນກ່າວຖ້ອຍຄຳເຫລົ່ານີ້ ພວກເຂົາກໍໂມໂຫເຕັມທີ ແລະຂົບແຂ້ວຄ້ຽວຟັນໃສ່ຊະເຕຟາໂນດ້ວຍຄວາມເຈັບແຄ້ນແໜ້ນໃຈ.
44007055	ແຕ່ຊະເຕຟາໂນຜູ້ທີ່ເຕັມໄປດ້ວຍພຣະວິນຍານບໍຣິສຸດເຈົ້າ ກໍເງີຍໜ້າແນມຂຶ້ນສູ່ຟ້າສະຫວັນ ແລະເຫັນສະຫງ່າຣາສີຂອງພຣະເຈົ້າ ແລະເຫັນພຣະເຢຊູເຈົ້າກຳລັງຢືນຢູ່ທີ່ກໍ້າຂວາຂອງພຣະເຈົ້າ.
44007056	ຊະເຕຟາໂນກ່າວວ່າ, “ເບິ່ງແມ! ຂ້າພະເຈົ້າເຫັນທ້ອງຟ້າໄຂອອກ ແລະເຫັນບຸດມະນຸດກຳລັງຢືນຢູ່ທີ່ກໍ້າຂວາມືຂອງພຣະເຈົ້າ.”
44007057	ໃນຂະນະນັ້ນ ບັນດາສະມາຊິກສະພາສູງສຸດໄດ້ຮ້ອງຂຶ້ນພ້ອມທັງເອົາມືອັດຫູຕົນໄວ້ ແລ້ວຕ່າງກໍຫລູບໃສ່ຊະເຕຟາໂນທັນທີ.
44007058	ພວກເຂົາຊຸກຊະເຕຟາໂນອອກໄປນອກເມືອງ ແລະແກວ່ງກ້ອນຫີນໃສ່ ຄົນທັງຫລາຍທີ່ເປັນພະຍານ ໄດ້ແກ້ເສື້ອຊັ້ນນອກຂອງຕົນອອກ ໄວ້ໃກ້ຕີນຊາຍໜຸ່ມຄົນໜຶ່ງທີ່ຊື່ວ່າ ໂຊໂລ.
44007059	ພວກເຂົາພາກັນສືບຕໍ່ແກວ່ງກ້ອນຫີນໃສ່ຊະເຕຟາໂນ ຂະນະທີ່ເພິ່ນກຳລັງພາວັນນາອະທິຖານວ່າ, “ຂ້າແດ່ພຣະອົງເຈົ້າເຢຊູ ຂໍໂຜດຮັບເອົາຈິດວິນຍານຂອງຂ້ານ້ອຍດ້ວຍເຖີດ”
44007060	ຊະເຕຟາໂນຄຸເຂົ່າລົງ ແລະຮ້ອງຂຶ້ນດ້ວຍສຽງດັງວ່າ, “ຂ້າແດ່ພຣະອົງເຈົ້າ ຂໍຊົງໂຜດຍົກບາບຍົກກຳນີ້ໃຫ້ພວກເຂົາດ້ວຍເທີ້ນ.” ເມື່ອກ່າວຄຳນີ້ແລ້ວ ເພິ່ນກໍສິ້ນໃຈຕາຍ.
44008001	ໂຊໂລກໍເຫັນພ້ອມກັບການຂ້າຊະເຕຟາໂນ. ໃນວັນນັ້ນເອງ ໄດ້ເກີດມີການຂົ່ມເຫັງຢ່າງໜັກ ຕໍ່ຄຣິສຕະຈັກໃນນະຄອນເຢຣູຊາເລັມ ພວກລູກສິດທັງໝົດ ເວັ້ນໄວ້ແຕ່ພວກອັກຄະສາວົກ ຕ່າງກໍໄດ້ກະຈັດກະຈາຍໄປທົ່ວແຂວງຢູດາຍ ແລະແຂວງຊາມາເຣຍ.
44008002	ຜູ້ທີ່ຢຳເກງພຣະເຈົ້າບາງຄົນ ໄດ້ນຳເອົາສົບຂອງຊະເຕຟາໂນໄປຝັງໄວ້ ແລະມີການຮ້ອງໄຫ້ໄວ້ທຸກຢ່າງໃຫຍ່ໃຫ້ລາວ.
44008003	ສ່ວນໂຊໂລນັ້ນໄດ້ພະຍາຍາມທຳລາຍຄຣິສຕະຈັກຢ່າງຮຸນແຮງ ໂດຍເຂົ້າໄປຕາມບ້ານເຮືອນ ລາກເອົາບາງຄົນທີ່ເຊື່ອທັງຊາຍທັງຍິງອອກມາ ແລະນຳໄປຂັງໄວ້ໃນຄຸກ.
44008004	ພວກຄົນທີ່ເຊື່ອ ທີ່ໄດ້ແຕກກະຈັດກະຈາຍໄປນັ້ນ ຕ່າງກໍໄດ້ປະກາດຂ່າວປະເສີດຕາມບ່ອນຕ່າງໆ.
44008005	ຝ່າຍຟີລິບໄດ້ໄປຍັງເມືອງໃຫຍ່ ໃນແຂວງຊາມາເຣຍ ແລະປະກາດເລື່ອງພຣະຄຣິດໃນທີ່ນັ້ນ.
44008006	ປະຊາຊົນໄດ້ຕັ້ງໃຈຟັງຖ້ອຍຄຳຂອງຟີລິບ ເມື່ອພວກເຂົາໄດ້ຍິນເພິ່ນປະກາດ ແລະໄດ້ເຫັນການອັດສະຈັນທີ່ເພິ່ນໄດ້ເຮັດ.
44008007	ຜີຊົ່ວຮ້າຍທີ່ສິງຢູ່ໃນຫລາຍຄົນ ກໍຮ້ອງຂຶ້ນດ້ວຍສຽງດັງ ແລະອອກມາຈາກຄົນເຫລົ່ານັ້ນ ແລະຄົນທີ່ເປັນເປ້ຍ ແລະຂາເສັ້ງຫລາຍຄົນ ກໍໄດ້ດີເປັນປົກກະຕິ.
44008008	ດັ່ງນັ້ນ ຄວາມຊົມຊື່ນຍິນດີອັນໃຫຍ່ຈຶ່ງເກີດຂຶ້ນໃນເມືອງນີ້.
44008009	ຍັງມີຊາຍຄົນໜຶ່ງຢູ່ໃນເມືອງນີ້ຊື່ວ່າ ຊີໂມນ ລາວເປັນໝໍເວດມົນຄາຖາ ທີ່ເຄີຍເຮັດໃຫ້ຊາວຊາມາເຣຍງຶດງໍ້ອັດສະຈັນໃຈ ແລະອວດອ້າງຕົວວ່າເປັນຄົນສຳຄັນຜູ້ໜຶ່ງ.
44008010	ດັ່ງນັ້ນ ຄົນທັງຫລາຍໃນເມືອງ ບໍ່ວ່າຜູ້ໃຫຍ່ ຫລືຜູ້ນ້ອຍ ຈຶ່ງໃຫ້ຄວາມສົນໃຈຟັງລາວ ແລະເວົ້າວ່າ, “ຊາຍຜູ້ນີ້ມີຣິດຂອງພຣະເຈົ້າທີ່ຄົນເອີ້ນວ່າ, ‘ມະຫິດທິຣິດ.’”
44008011	ດ້ວຍເວດມົນຄາຖາ ທີ່ລາວໄດ້ເຮັດໃຫ້ຄົນງຶດງໍ້ອັດສະຈັນໃຈແຕ່ດົນນານແລ້ວນັ້ນ ຈຶ່ງດຶງດູດຄົນທັງຫລາຍໃຫ້ສົນໃຈໃນຕົວລາວ.
44008012	ເມື່ອພວກເຂົາໄດ້ຮັບເຊື່ອໃນຖ້ອຍຄຳຂອງຟີລິບ ທີ່ໄດ້ປະກາດກ່ຽວກັບຂ່າວປະເສີດເລື່ອງຣາຊອານາຈັກຂອງພຣະເຈົ້າ ແລະພຣະນາມຂອງພຣະເຢຊູຄຣິດເຈົ້າ ພວກເຂົາກໍໄດ້ຮັບບັບຕິສະມາທັງຊາຍແລະຍິງ.
44008013	ຝ່າຍຊີໂມນເອງກໍເຊື່ອເໝືອນກັນ ແລະຫລັງຈາກຮັບບັບຕິສະມາແລ້ວ ກໍຕິດພັນຢູ່ກັບຟີລິບ, ລາວປະຫລາດໃຈຫລາຍທີ່ເຫັນຟີລິບເຮັດການອັດສະຈັນ ແລະໝາຍສຳຄັນອັນຍິ່ງໃຫຍ່ທີ່ໄດ້ເກີດຂຶ້ນນັ້ນ.
44008014	ເມື່ອພວກອັກຄະສາວົກທີ່ຢູ່ໃນນະຄອນເຢຣູຊາເລັມ ໄດ້ຍິນຂ່າວວ່າປະຊາຊົນແຂວງຊາມາເຣຍ ໄດ້ຮັບເອົາພຣະທຳຂອງພຣະເຈົ້າແລ້ວ ຈຶ່ງໄດ້ໃຊ້ເປໂຕກັບໂຢຮັນໄປຫາພວກເຂົາ.
44008015	ທ່ານທັງສອງກໍໄດ້ໄປພາວັນນາອະທິຖານສຳລັບຄົນທີ່ເຊື່ອ ເພື່ອໃຫ້ພວກເຂົາໄດ້ຮັບພຣະວິນຍານບໍຣິສຸດເຈົ້າ.
44008016	ດ້ວຍວ່າ, ພຣະວິນຍານບໍຣິສຸດເຈົ້າ ບໍ່ທັນໄດ້ລົງມາເທິງຜູ້ໃດຈັກຄົນໃນພວກເຂົາ ແລະພວກເຂົາໄດ້ຮັບບັບຕິສະມາ ໃນພຣະນາມຂອງພຣະອົງເຈົ້າເຢຊູເທົ່ານັ້ນ.
44008017	ແລ້ວເປໂຕກັບໂຢຮັນກໍວາງມືໃສ່ພວກເຂົາ ແລະພວກເຂົາຕ່າງກໍໄດ້ຮັບພຣະວິນຍານບໍຣິສຸດເຈົ້າ.
44008018	ຝ່າຍຊີໂມນ, ເມື່ອໄດ້ເຫັນວ່າພຣະວິນຍານ ເປັນທີ່ຊົງປະທານດ້ວຍການວາງມືຂອງພວກອັກຄະສາວົກ ກໍໄດ້ນຳເງິນມາຈະໃຫ້ທ່ານທັງສອງ.
44008019	ໂດຍເວົ້າວ່າ, “ຂໍໃຫ້ຂ້ານ້ອຍມີຣິດອຳນາດຢ່າງນີ້ເໝືອນກັນ ເພື່ອວ່າເມື່ອຂ້ານ້ອຍຫາກວາງມືໃສ່ຜູ້ໃດ ຜູ້ນັ້ນກໍຈະໄດ້ຮັບພຣະວິນຍານບໍຣິສຸດເຈົ້າ.”
44008020	ແຕ່ເປໂຕຕອບລາວວ່າ, “ຈົ່ງໃຫ້ເງິນຂອງເຈົ້າຈິບຫາຍໄປກັບເຈົ້າສາ ເພາະເຈົ້າຄິດວ່າຈະຊື້ຂອງປະທານຈາກພຣະເຈົ້າດ້ວຍເງິນ
44008021	ເຈົ້າບໍ່ມີສ່ວນໃນພາລະກິດຂອງພວກເຮົາ ເພາະຈິດໃຈຂອງເຈົ້າບໍ່ສັດຊື່ຕໍ່ໜ້າພຣະເຈົ້າ.
44008022	ສະນັ້ນ ຈົ່ງກັບໃຈໃໝ່ຈາກການອັນຊົ່ວຊ້າຂອງເຈົ້ານີ້ສາ ແລ້ວພາວັນນາອະທິຖານຂໍຕໍ່ພຣະອົງເຈົ້າ ເພື່ອພຣະອົງຈະອະໄພໃຫ້ເຈົ້າ ທີ່ເຈົ້າຄິດເຊັ່ນນັ້ນ.
44008023	ເພາະເຮົາເຫັນວ່າໃຈຂອງເຈົ້າເຕັມໄປດ້ວຍຄວາມອິດສາອັນຂົມຂື່ນ ແລະເປັນຜູ້ຖືກຜູກມັດໄວ້ໂດຍໂສ້ແຫ່ງບາບກຳ.”
44008024	ຝ່າຍຊີໂມນໄດ້ຕອບວ່າ, “ຂໍທ່ານທັງສອງພາວັນນາອະທິຖານພຣະອົງເຈົ້າສຳລັບຂ້ານ້ອຍດ້ວຍ ເພື່ອວ່າເຫດການຕ່າງໆທີ່ທ່ານໄດ້ກ່າວມານັ້ນ ຈະບໍ່ເກີດຂຶ້ນກັບຂ້ານ້ອຍຈັກປະການ.”
44008025	ສ່ວນທ່ານທັງສອງ ເມື່ອໄດ້ເປັນພະຍານ ແລະປະກາດພຣະທຳແຫ່ງອົງພຣະຜູ້ເປັນເຈົ້າແລ້ວ ກໍກັບມາຍັງນະຄອນເຢຣູຊາເລັມ ແລະໄດ້ປະກາດຂ່າວປະເສີດຕາມທາງ ໃນບ້ານຊາວຊາມາເຣຍຫລາຍແຫ່ງ.
44008026	ແລ້ວເທວະດາຕົນໜຶ່ງ ຂອງອົງພຣະຜູ້ເປັນເຈົ້າໄດ້ສັ່ງຟີລິບວ່າ, “ຈົ່ງລຸກຂຶ້ນ ຕຽມຕົວໃຫ້ພ້ອມ ແລະໄປທາງທິດໃຕ້ ຕາມທາງແຕ່ນະຄອນເຢຣູຊາເລັມລົງໄປສູ່ກາຊາ.” (ຫົນທາງນີ້ຄົນບໍ່ທຽວກັນແລ້ວ.)
44008027	ດັ່ງນັ້ນ ທ່ານຈຶ່ງລຸກຂຶ້ນເດີນທາງໄປ ແລະເບິ່ງແມ! ມີໄທເອທິໂອເປຍຄົນໜຶ່ງເປັນເທືອຍ ເປັນຂ້າຣາຊການຊັ້ນສູງຂອງກັນເດກາ ຄືຣາຊີນີຂອງຊາວເອທີໂອເປຍ ເປັນນາຍຄັງຊັບທັງໝົດຂອງຣາຊີນີ ເພິ່ນໄດ້ມາທີ່ນະຄອນເຢຣູຊາເລັມເພື່ອນະມັດສະການ.
44008028	ຂະນະທີ່ນັ່ງລົດມ້າກຳລັງກັບເມືອ ເພິ່ນໄດ້ອ່ານໜັງສືຂອງເອຊາຢາຜູ້ທຳນວາຍຢູ່.
44008029	ພຣະວິນຍານບໍຣິສຸດເຈົ້າຊົງສັ່ງແກ່ຟີລິບວ່າ, “ຈົ່ງຫຍັບເຂົ້າໃກ້ຕິດລົດມ້າຄັນນີ້ໄປ.”
44008030	ຟີລິບຈຶ່ງແລ່ນຫຍັບເຂົ້າໄປໃກ້ ແລະໄດ້ຍິນເພິ່ນກຳລັງອ່ານໜັງສືຂອງຜູ້ທຳນວາຍເອຊາຢາຢູ່ ຟີລິບຈຶ່ງຖາມເພິ່ນວ່າ, “ທີ່ທ່ານອ່ານຢູ່ນັ້ນທ່ານເຂົ້າໃຈບໍ?”
44008031	ຂ້າຣາຊການຜູ້ນີ້ຕອບວ່າ, “ຂ້ອຍຈະເຂົ້າໃຈໄດ້ຢ່າງໃດ? ຖ້າບໍ່ມີຜູ້ໃດອະທິບາຍສູ່ຂ້ອຍຟັງ?” ແລ້ວເພິ່ນກໍເຊີນຟີລິບຂຶ້ນນັ່ງລົດມ້າໄປກັບເພິ່ນ.
44008032	ພຣະຄຳພີຕອນທີ່ເພິ່ນອ່ານຢູ່ນັ້ນ ຄືຂໍ້ເຫລົ່ານີ້: “ເຂົາໄດ້ນຳເພິ່ນໄປ ເໝືອນນຳເອົາແກະໄປຂ້າ ແລະເໝືອນແກະນ້ອຍໂຕທີ່ມິດຢູ່ ຕໍ່ໜ້າຜູ້ຕັດຂົນຂອງມັນ ທ່ານບໍ່ໄດ້ອອກປາກກ່າວຫຍັງຈັກຄຳ.
44008033	ໃນຄາວທ່ານຕົກຕໍ່າຕ້ອຍ ທ່ານບໍ່ໄດ້ຮັບຄວາມຍຸດຕິທຳ. ບໍ່ມີຜູ້ໃດຈະເລົ່າເຖິງເຊື້ອສາຍ ຂອງທ່ານໄດ້ ເພາະວ່າຊີວິດຂອງທ່ານ ໄດ້ຖືກຕັດເສຍແລ້ວ.”
44008034	ຂ້າຣາຊການຜູ້ນັ້ນຫັນມາທາງຟີລິບ ແລະຖາມວ່າ, “ບອກຂ້ອຍມາເບິ່ງດູ ທີ່ຜູ້ທຳນວາຍກ່າວເຊັ່ນນີ້ ແມ່ນກ່າວເຖິງຜູ້ໃດ? ໝາຍເຖິງເພິ່ນເອງ ຫລືກ່າວເຖິງຜູ້ອື່ນ?”
44008035	ແລ້ວຟີລິບກໍອອກປາກກ່າວ ໂດຍເລີ່ມແຕ່ພຣະຄຳພີຕອນນີ້ໄປ ແລະກໍບອກເພິ່ນເຖິງຂ່າວປະເສີດເລື່ອງພຣະເຢຊູເຈົ້າ.
44008036	ເມື່ອພວກເພິ່ນໄດ້ເດີນທາງມາເຖິງບ່ອນມີນໍ້າບ່ອນໜຶ່ງ ຂ້າຣາຊການຜູ້ນີ້ກໍກ່າວວ່າ, “ທີ່ນີ້ມີນໍ້າ ມີສິ່ງໃດບໍທີ່ຂັດຂວາງຂ້ອຍບໍ່ໃຫ້ຮັບບັບຕິສະມາ?” [
44008037	ຟີລິບຈຶ່ງຕອບວ່າ, “ຖ້າທ່ານເຕັມໃຈເຊື່ອກໍຮັບໄດ້.” ເພິ່ນຕອບວ່າ, “ຂ້ອຍເຊື່ອວ່າ ພຣະເຢຊູຄຣິດເຈົ້າເປັນພຣະບຸດຂອງພຣະເຈົ້າ.”]
44008038	ແລ້ວຂ້າຣາຊການກໍສັ່ງໃຫ້ຢຸດລົດມ້າ ເພິ່ນກັບຟີລິບຈຶ່ງລົງໄປໃນນໍ້າ ແລະຟີລິບກໍໃຫ້ເພິ່ນຮັບບັບຕິສະມາ.
44008039	ເມື່ອທັງສອງຂຶ້ນມາຈາກນໍ້າແລ້ວ ພຣະວິນຍານຂອງອົງພຣະຜູ້ເປັນເຈົ້າ ກໍຮັບເອົາຟີລິບໄປ ສ່ວນຂ້າຣາຊການຄົນນັ້ນ ກໍບໍ່ເຫັນຟີລິບຕໍ່ໄປອີກ ເພິ່ນຈຶ່ງເດີນທາງເມືອດ້ວຍຄວາມຊົມຊື່ນຍິນດີຢ່າງເຕັມລົ້ນ.
44008040	ແຕ່ມີຄົນໄດ້ເຫັນຟີລິບຢູ່ໃນເມືອງອາໂຊໂຕ ແລະຂະນະທີ່ເພິ່ນຜ່ານເມືອງທັງຫລາຍໄປນັ້ນ ເພິ່ນໄດ້ປະກາດຂ່າວປະເສີດຈົນມາເຖິງເມືອງກາຍຊາເຣຍ.
44009001	ຝ່າຍໂຊໂລສືບຕໍ່ຂູ່ເຂັນວ່າຈະຂ້າພວກສິດຂອງອົງພຣະຜູ້ເປັນເຈົ້າເສຍ ຈຶ່ງໄປຫາມະຫາປະໂຣຫິດ,
44009002	ແລະຂໍໜັງສືແນະນຳຕົວໄປຍັງທຳມະສາລາໃນເມືອງດາມັສກັດ ເພື່ອວ່າຖ້າພົບຜູ້ໃດບໍ່ວ່າຍິງ ຫລືຊາຍກໍຕາມທີ່ເຊື່ອໃນອົງພຣະຜູ້ເປັນເຈົ້າ ລາວກໍຈະຈັບພວກເຂົາມັດໄວ້ ແລ້ວນຳມາຍັງນະຄອນເຢຣູຊາເລັມ.
44009003	ພໍເມື່ອໂຊໂລເດີນທາງໃກ້ຈະຮອດເມືອງດາມັສກັດ ໃນທັນໃດນັ້ນ ກໍມີແສງສະຫວ່າງຈາກທ້ອງຟ້າແມບມາບລົງມາອ້ອມລາວ.
44009004	ລາວລົ້ມລົງພື້ນດິນ ແລະໄດ້ຍິນສຽງໜຶ່ງກ່າວແກ່ຕົນວ່າ, “ໂຊໂລ ໂຊໂລເອີຍ ເປັນຫຍັງເຈົ້າຈຶ່ງຂົ່ມເຫັງເຮົາ?”
44009005	ໂຊໂລໄດ້ທູນຖາມວ່າ, “ພຣະອົງເຈົ້າເອີຍ ພຣະອົງແມ່ນຜູ້ໃດ?” ພຣະອົງຕອບວ່າ, “ເຮົານີ້ແມ່ນເຢຊູຜູ້ເຈົ້າຂົ່ມເຫັງນັ້ນແຫລະ
44009006	ເຈົ້າຈົ່ງລຸກຂຶ້ນ ເຂົ້າໄປໃນເມືອງ ແລ້ວຈະມີຜູ້ບອກເຈົ້າວ່າຕ້ອງເຮັດຢ່າງໃດ.”
44009007	ສ່ວນຄົນທີ່ເດີນທາງໄປກັບໂຊໂລນັ້ນ ຕ່າງກໍຢືນນິ້ງຢູ່ ແລະປາກບໍ່ອອກ ພວກເຂົາໄດ້ຍິນສຽງ ແຕ່ບໍ່ເຫັນຜູ້ໃດ.
44009008	ໂຊໂລຈຶ່ງລຸກຂຶ້ນຈາກພື້ນດິນ ແລະມືນຕາແລ້ວ ແຕ່ເບິ່ງບໍ່ເຫັນສິ່ງໃດ. ດັ່ງນັ້ນ ພວກເຂົາຈຶ່ງຈູງລາວເຂົ້າໄປໃນເມືອງດາມັສກັດ.
44009009	ເປັນເວລາສາມວັນ ທີ່ໂຊໂລບໍ່ສາມາດເຫັນຮຸ່ງໄດ້ ແລະທັງບໍ່ໄດ້ກິນແລະບໍ່ໄດ້ດື່ມຫຍັງ.
44009010	ຢູ່ໃນເມືອງດາມັສກັດນີ້ ຍັງມີຜູ້ທີ່ເຊື່ອຄົນໜຶ່ງຊື່ວ່າ ອານາເນຍ ອົງພຣະຜູ້ເປັນເຈົ້າກ່າວແກ່ລາວທາງນິມິດວ່າ, “ອານາເນຍເອີຍ.” ລາວຕອບວ່າ, “ຂ້າແດ່ພຣະອົງເຈົ້າ ຂ້ານ້ອຍຢູ່ທີ່ນີ້.”
44009011	ອົງພຣະຜູ້ເປັນເຈົ້າກ່າວແກ່ລາວວ່າ, “ຈົ່ງລຸກຂຶ້ນ ແລະໄປຍັງຖະໜົນທີ່ເອີ້ນວ່າ ສາຍຊື່ ແລ້ວຈົ່ງຖາມຫາຊາຍຄົນໜຶ່ງທີ່ເຮືອນຂອງຢູດາຊື່ວ່າ ໂຊໂລ, ຊາວເມືອງຕາໂຊ ລາວກຳລັງພາວັນນາອະທິຖານຢູ່
44009012	ແລະລາວໄດ້ເຫັນໃນນິມິດນັ້ນວ່າ ມີຊາຍຄົນໜຶ່ງຊື່ວ່າ ອານາເນຍ ໄດ້ເຂົ້າມາວາງມືໃສ່ ເພື່ອໃຫ້ລາວຈະໄດ້ເຫັນຮຸ່ງອີກ.”
44009013	ເມື່ອອານາເນຍໄດ້ຍິນເຊັ່ນນັ້ນ ກໍຕອບວ່າ, “ຂ້າແດ່ພຣະອົງເຈົ້າ ຫລາຍຄົນໄດ້ບອກຂ້ານ້ອຍເຖິງເລື່ອງຊາຍຄົນນີ້ ຕະຫລອດທັງຄວາມຮ້າຍກາດ ທີ່ລາວໄດ້ເຮັດຕໍ່ໄພ່ພົນບໍຣິສຸດຂອງພຣະອົງໃນນະຄອນເຢຣູຊາເລັມ.
44009014	ລາວມາທີ່ນີ້ ກໍເພາະຖືອຳນາດຈາກຫົວໜ້າປະໂຣຫິດ ເພື່ອຈັບກຸມທຸກຄົນທີ່ນະມັດສະການພຣະອົງ.”
44009015	ແຕ່ອົງພຣະຜູ້ເປັນເຈົ້າໄດ້ກ່າວແກ່ອານາເນຍວ່າ, “ເຈົ້າຈົ່ງໄປເທາະ ເພາະເຮົາໄດ້ເລືອກເອົາຊາຍຄົນນີ້ ໃຫ້ຮັບໃຊ້ເຮົາ ເພື່ອລາວຈະນຳເອົານາມຊື່ຂອງເຮົາໄປຍັງຄົນຕ່າງຊາດ, ບັນດາກະສັດ ແລະປະຊາຊົນອິດສະຣາເອນ.
44009016	ເພາະວ່າ ຝ່າຍເຮົາຈະສຳແດງໃຫ້ລາວເຫັນວ່າ ລາວຕ້ອງທົນທຸກລຳບາກຫລາຍເທົ່າໃດ ເພາະນາມຊື່ຂອງເຮົາ.”
44009017	ແລ້ວອານາເນຍກໍໄປ ແລະເຂົ້າໃນເຮືອນນັ້ນວາງມືໃສ່ໂຊໂລ ແລ້ວກ່າວວ່າ, “ອ້າຍໂຊໂລເອີຍ, ອົງພຣະຜູ້ເປັນເຈົ້າ ຄືພຣະເຢຊູເຈົ້າ ຜູ້ໄດ້ຊົງປາກົດແກ່ເຈົ້າຕາມທາງທີ່ເຈົ້າກຳລັງມານັ້ນ ໄດ້ຊົງໃຊ້ເຮົາມາເພື່ອເຈົ້າຈະໄດ້ເຫັນຮຸ່ງອີກ ແລະເພື່ອເຈົ້າຈະໄດ້ເຕັມໄປດ້ວຍພຣະວິນຍານບໍຣິສຸດເຈົ້າ.”
44009018	ໃນທັນໃດນັ້ນ ກໍມີສິ່ງໜຶ່ງຄືເກັດປາຕົກຈາກຕາຂອງໂຊໂລ ແລະເພິ່ນກໍເຫັນຮຸ່ງອີກ ໂຊໂລຈຶ່ງລຸກຂຶ້ນຮັບບັບຕິສະມາ,
44009019	ເມື່ອກິນເຂົ້າແລ້ວ ເພິ່ນກໍມີແຮງຂຶ້ນ. ໂຊໂລໄດ້ພັກຢູ່ນຳພວກຄົນທີ່ເຊື່ອໃນເມືອງດາມັສກັດ ເປັນເວລາຫລາຍວັນ.
44009020	ແລ້ວເພິ່ນກໍໄດ້ໄປທີ່ທຳມະສາລາ ແລະເລີ່ມຕົ້ນເທດສະໜາປະກາດວ່າ ພຣະເຢຊູເຈົ້າເປັນພຣະບຸດຂອງພຣະເຈົ້າ.
44009021	ເມື່ອຄົນທັງຫລາຍໄດ້ຍິນໂຊໂລກ່າວ ທຸກຄົນຕ່າງກໍງຶດປະຫລາດໃຈ ແລະຖາມວ່າ, “ບໍ່ແມ່ນຄົນນີ້ບໍ ທີ່ຂ້າຄົນຜູ້ທີ່ຮ້ອງອອກນາມຊື່ພຣະເຢຊູເຈົ້າ ທີ່ນະຄອນເຢຣູຊາເລັມ? ລາວມາທີ່ນີ້ ມີເປົ້າໝາຍເພື່ອຈັບກຸມຄົນເຫລົ່ານັ້ນ ແລະນຳກັບຄືນໄປຫາບັນດາຫົວໜ້າປະໂຣຫິດ ບໍ່ແມ່ນບໍ?”
44009022	ແຕ່ການເທດສະໜາປະກາດຂອງໂຊໂລມີຣິດອຳນາດຫລາຍຂຶ້ນ ແລະການທີ່ເພິ່ນພິສູດໃຫ້ເຫັນຢ່າງໜັກແໜ້ນວ່າ ພຣະເຢຊູເຈົ້າເປັນພຣະຄຣິດນັ້ນ ໄດ້ສ້າງຄວາມອັດອັ້ນຕັນໃຈໃຫ້ແກ່ຊາວຢິວໃນເມືອງດາມັສກັດ.
44009023	ແລ້ວຕໍ່ມາອີກຫລາຍວັນ ພວກຢິວກໍມາປຶກສາກັນເພື່ອວາງແຜນຂ້າໂຊໂລ
44009024	ແຕ່ມີຄົນມາບອກເພິ່ນ ເຖິງແຜນການປອງຮ້າຍຂອງພວກເຂົາ ຄົນເຫລົ່ານີ້ເຝົ້າຍາມປະຕູເມືອງທັງເວັນທັງຄືນ ເພື່ອໝາຍຈະຂ້າໂຊໂລ.
44009025	ໃນເວລາກາງຄືນ ລູກສິດຂອງໂຊໂລໄດ້ຢ່ອນເພິ່ນລົງໃນກວຍໃຫຍ່ ຕາມປ່ອງຂອງກຳແພງເມືອງ.
44009026	ເມື່ອໂຊໂລມາຮອດນະຄອນເຢຣູຊາເລັມແລ້ວ ເພິ່ນກໍພະຍາຍາມຈະເຂົ້າຮ່ວມກັບພວກສິດ, ແຕ່ພວກເຫລົ່ານີ້ຍັງຢ້ານໂຊໂລຢູ່ ແລະບໍ່ເຊື່ອວ່າເພິ່ນກັບໃຈມາເປັນສິດຄົນໜຶ່ງແລ້ວ.
44009027	ຕໍ່ມາ ບາຣະນາບາກໍຊ່ວຍໂຊໂລໃຫ້ໄດ້ເຂົ້າຮ່ວມນຳພວກອັກຄະສາວົກ ເພິ່ນໄດ້ອະທິບາຍສູ່ພວກອັກຄະສາວົກຟັງວ່າ ໂຊໂລໄດ້ເຫັນອົງພຣະຜູ້ເປັນເຈົ້າ ໃນກາງທາງຢ່າງໃດ ແລະພຣະອົງໄດ້ກ່າວແກ່ໂຊໂລຢ່າງໃດ ໂຊໂລໄດ້ເທດສະໜາປະກາດອອກພຣະນາມພຣະເຢຊູເຈົ້າ ດ້ວຍໃຈກ້າຫານຢູ່ໃນເມືອງດາມັສກັດຢ່າງໃດດ້ວຍ.
44009028	ດັ່ງນັ້ນ ໂຊໂລຈຶ່ງຢູ່ກັບພວກອັກຄະສາວົກ ແລະທຽວໄປໆມາໆທົ່ວນະຄອນເຢຣູຊາເລັມ ເທດສະໜາປະກາດອອກພຣະນາມຂອງອົງພຣະຜູ້ເປັນເຈົ້າດ້ວຍໃຈກ້າຫານ.
44009029	ແລະທ່ານຍັງໄດ້ສົນທະນາໂຕ້ຕອບກັບຊາວຢິວ ທີ່ປາກພາສາກຣີກ ແຕ່ຄົນເຫລົ່ານີ້ພະຍາຍາມຈະຂ້າເພິ່ນ.
44009030	ເມື່ອພວກພີ່ນ້ອງທີ່ເຊື່ອຮູ້ເຖິງເລື່ອງນີ້ ຈຶ່ງພາໂຊໂລໄປຍັງເມືອງກາຍຊາເຣຍ ແລະສົ່ງເພິ່ນຕໍ່ໄປຍັງເມືອງຕາໂຊ.
44009031	ໃນຂະນະນັ້ນ ຄຣິສຕະຈັກທົ່ວແຂວງຢູດາຍ, ແຂວງຄາລີເລ ແລະ ຊາມາເຣຍ ຈຶ່ງມີຄວາມສະຫງົບສຸກແລະຈະເລີນຂຶ້ນ ພ້ອມກັນນັ້ນກໍດຳເນີນໄປໃນຄວາມຢຳເກງອົງພຣະຜູ້ເປັນເຈົ້າ ແລະຄຣິສຕະຈັກກໍເຂັ້ມແຂງຂຶ້ນ ສ່ວນສະມາຊິກຄຣິສຕະຈັກກໍເພີ່ມທະວີຫລາຍຂຶ້ນ ໂດຍໄດ້ຮັບການຊົງນຳ ຈາກອົງພຣະວິນຍານບໍຣິສຸດເຈົ້າ.
44009032	ຝ່າຍເປໂຕນັ້ນ, ເມື່ອທຽວໄປທຸກທີ່ທຸກບ່ອນແລ້ວ ເພິ່ນກໍໄດ້ໄປຢ້ຽມຢາມໄພ່ພົນບໍຣິສຸດຂອງພຣະເຈົ້າທີ່ຢູ່ໃນເມືອງລິດດາ.
44009033	ໃນທີ່ນີ້ ເປໂຕໄດ້ພົບຊາຍຄົນໜຶ່ງ ຊື່ວ່າ ໄອເນ ຜູ້ທີ່ນອນຢູ່ກັບບ່ອນໄດ້ແປດປີແລ້ວເພາະເປັນເປ້ຍ.
44009034	ເປໂຕກ່າວແກ່ລາວວ່າ, “ໄອເນເອີຍ ພຣະເຢຊູຄຣິດເຈົ້າໄດ້ຊົງເຮັດໃຫ້ເຈົ້າຫາຍດີແລ້ວ ຈົ່ງລຸກຂຶ້ນ ແລະມ້ຽນບ່ອນນອນຂອງເຈົ້າສາ.” ແລະໃນທັນໃດນັ້ນ ໄອເນກໍລຸກຂຶ້ນຢືນ.
44009035	ເມື່ອປະຊາຊົນທັງໝົດທີ່ຢູ່ໃນເມືອງລິດດາ ແລະ ຊາໂຣນ ໄດ້ເຫັນດັ່ງນັ້ນ, ພວກເຂົາຈຶ່ງກັບໃຈມາຫາອົງພຣະຜູ້ເປັນເຈົ້າ.
44009036	ແລ້ວໃນເມືອງຢົບປາກໍມີລູກສິດຜູ້ໜຶ່ງ ຊື່ວ່າ ຕາບີທາ (ນາງມີຊື່ເປັນພາສາກຣີກວ່າ ໂດຣະກາ ໝາຍຄວາມວ່າ ກວາງແມ່). ນາງເຮັດແຕ່ຄຸນງາມຄວາມດີ ແລະເຄີຍໃຫ້ທານຄົນຍາກຈົນຕະຫລອດມາ.
44009037	ໃນເວລານັ້ນ ນາງໄດ້ລົ້ມປ່ວຍແລະຕາຍໄປ ເມື່ອພວກເຂົາອາບນໍ້າສົບໃຫ້ນາງແລ້ວ ກໍນຳເອົາສົບຂຶ້ນໄປວາງໄວ້ທີ່ຫ້ອງຊັ້ນເທິງ.
44009038	ເມືອງຢົບປາຢູ່ໃກ້ເມືອງລິດດາ ແລະເມື່ອຄົນທີ່ເຊື່ອໄດ້ຍິນວ່າ ເປໂຕຢູ່ທີ່ເມືອງລິດດາ ພວກເຂົາຈຶ່ງໃຊ້ສອງຄົນນຳຄຳຮ້ອງຂໍໄປຫາເພິ່ນວ່າ, “ຂໍຄວາມກະຣຸນາ ຟ້າວມາຫາພວກເຮົາດ້ວຍ ຢ່າໄດ້ຊັກຊ້າ.”
44009039	ດັ່ງນັ້ນ ເປໂຕຈຶ່ງລຸກຂຶ້ນໄປກັບພວກເຂົາ ເມື່ອມາເຖິງແລ້ວ ພວກເຂົາກໍນຳເພິ່ນຂຶ້ນໄປຍັງຫ້ອງຊັ້ນເທິງ ຊຶ່ງມີແມ່ໝ້າຍທັງໝົດໄດ້ມາອ້ອມເພິ່ນໄວ້ ທັງຮ້ອງໄຫ້ ແລະຊີ້ໃຫ້ເຫັນເສື້ອຜ້າ ແລະເສື້ອຊັ້ນນອກຕ່າງໆທີ່ໂດຣະກາເປັນຜູ້ເຮັດ ເມື່ອນາງຍັງມີຊີວິດຢູ່ກັບພວກຕົນ.
44009040	ເປໂຕບອກໃຫ້ທຸກຄົນອອກໄປຂ້າງນອກ ສ່ວນເພິ່ນນັ້ນຄຸເຂົ່າລົງພາວັນນາອະທິຖານຂໍ ແລ້ວກໍຫັນໜ້າໄປທາງສົບ ແລະກ່າວວ່າ, “ຕາບີທາ ຈົ່ງລຸກຂຶ້ນ.” ນາງກໍມືນຕາ ແລະເມື່ອເຫັນເປໂຕ ນາງຈຶ່ງລຸກຂຶ້ນນັ່ງ.
44009041	ຝ່າຍເປໂຕກໍຍື່ນມືຊ່ວຍຊູນາງໃຫ້ລຸກຂຶ້ນ, ແລ້ວເພິ່ນກໍເອີ້ນພີ່ນ້ອງຜູ້ທີ່ເຊື່ອທຸກຄົນເຂົ້າມາ ລວມທັງບັນດາແມ່ໝ້າຍ ແລະເພິ່ນໄດ້ມອບນາງທີ່ເປັນຄືນມາຈາກຕາຍນັ້ນ ໃຫ້ແກ່ພວກເຂົາ.
44009042	ຂ່າວກ່ຽວກັບເລື່ອງນີ້ ໄດ້ແຜ່ອອກໄປທົ່ວເມືອງຢົບປາ ແລະມີຫລາຍຄົນໄດ້ເຊື່ອໃນອົງພຣະຜູ້ເປັນເຈົ້າ.
44009043	ຈາກນັ້ນ ເປໂຕໄດ້ອາໄສຢູ່ໃນເມືອງຢົບປາເປັນເວລາຫລາຍວັນ ຢູ່ກັບຊາຍຄົນໜຶ່ງ ຊື່ວ່າ ຊີໂມນເປັນຊ່າງຟອກໜັງ.
44010001	ຢູ່ທີ່ເມືອງກາຍຊາເຣຍ ຍັງມີຊາຍຄົນໜຶ່ງຊື່ວ່າ, “ໂກເນລີໂອ” ເພິ່ນເປັນນາຍຮ້ອຍຢູ່ໃນກອງທະຫານທີ່ຊື່ວ່າ, “ກອງອີຕາລີ.”
44010002	ໂກເນລີໂອເປັນຜູ້ຖືສາສະໜາຢ່າງຖືກຕ້ອງ ແລະທຸກຄົນໃນຄອບຄົວຂອງເພິ່ນ ຕ່າງກໍຢຳເກງພຣະເຈົ້າ ເພິ່ນເຄີຍໃຫ້ທານຢ່າງຫລວງຫລາຍ ເພື່ອຊ່ວຍເຫລືອຜູ້ຍາກຈົນ ແລະພາວັນນາອະທິຖານຫາພຣະເຈົ້າຢ່າງສະໝໍ່າສະເໝີບໍ່ໄດ້ຂາດ.
44010003	ຢູ່ມາວັນໜຶ່ງ ປະມານບ່າຍສາມໂມງ ເພິ່ນໄດ້ເຫັນນິມິດ ໃນນິມິດນັ້ນ ເພິ່ນເຫັນເທວະດາຂອງພຣະເຈົ້າຕົນໜຶ່ງຢ່າງຄັກແນ່ເຂົ້າມາ ແລະກ່າວແກ່ເພິ່ນວ່າ, “ໂກເນລີໂອເອີຍ”
44010004	ເມື່ອເພິ່ນເພັ່ງຕາເບິ່ງເທວະດາຕົນນັ້ນ ດ້ວຍຄວາມສະດຸ້ງຕົກໃຈ ຈຶ່ງຖາມວ່າ, “ແມ່ນເລື່ອງຫຍັງນໍ ພຣະອົງເຈົ້າເອີຍ?” ເທວະດາຕອບວ່າ, “ພຣະເຈົ້າພໍໃຈນຳຄຳພາວັນນາອະທິຖານ ແລະການໃຫ້ທານຂອງເຈົ້າ ທີ່ໄດ້ຂຶ້ນໄປເຖິງພຣະອົງ ຈຶ່ງເປັນເຫດໃຫ້ພຣະອົງລະນຶກເຖິງເຈົ້າ.
44010005	ບັດນີ້ ຈົ່ງໃຊ້ບາງຄົນໄປຍັງເມືອງຢົບປາ ເພື່ອເຊີນເອົາຊາຍຜູ້ໜຶ່ງ ຊື່ວ່າ ຊີໂມນ ຜູ້ມີຊື່ໜຶ່ງອີກວ່າເປໂຕ.
44010006	ລາວເປັນແຂກອາໄສຢູ່ນຳຊ່າງຟອກໜັງຄົນໜຶ່ງ ຊື່ວ່າ, ຊີໂມນຜູ້ທີ່ມີເຮືອນຢູ່ແຄມທະເລ.”
44010007	ແລ້ວເທວະດາຕົນນັ້ນກໍຈາກໄປ. ດັ່ງນັ້ນ ໂກເນລີໂອໄດ້ເອີ້ນຄົນຮັບໃຊ້ປະຈຳເຮືອນຂອງຕົນສອງຄົນເຂົ້າມາ ພ້ອມກັບທະຫານຄົນໜຶ່ງທີ່ຖືສາສະໜາຢ່າງເຄັ່ງຄັດ ແລະເປັນຄົນໜຶ່ງໃນພວກທະຫານທີ່ຄອຍຮັບໃຊ້ຕົນ.
44010008	ເມື່ອໄດ້ເລົ່າເຫດການທີ່ເກີດຂຶ້ນທັງໝົດສູ່ພວກເຂົາຟັງແລ້ວ ເພິ່ນກໍໃຊ້ພວກເຂົາໄປຍັງເມືອງຢົບປາ.
44010009	ຕອນທ່ຽງວັນໃນວັນຕໍ່ມາ ເມື່ອພວກເຂົາເດີນທາງມາ ແລະໃກ້ຈະຮອດເມືອງຢົບປານັ້ນ ເປໂຕໄດ້ຂຶ້ນໄປເທິງຫລັງຄາພຽງ ເພື່ອພາວັນນາອະທິຖານ.
44010010	ເພິ່ນຮູ້ສຶກຫິວແລະຢາກກິນເຂົ້າ ໃນຂະນະທີ່ພວກເຂົາຕຽມອາຫານຢູ່ນັ້ນ ເພິ່ນກໍໄດ້ເຫັນນິມິດ.
44010011	ເປໂຕເຫັນທ້ອງຟ້າໄຂອອກ ແລະມີສິ່ງໜຶ່ງກຳລັງລົງມາ ເບິ່ງຄືກັບຜ້າຜືນໃຫຍ່ ມີເຊືອກຜູກທັງສີ່ແຈຖືກຢ່ອນລົງມາເທິງໜ້າດິນ.
44010012	ໃນຜ້າຜືນນັ້ນ ມີສັດທຸກຊະນິດ ຄືສັດສີ່ຕີນ ສັດເລືອຄານ ແລະ ນົກທັງຫລາຍ.
44010013	ແລ້ວກໍມີສຽງໜຶ່ງກ່າວແກ່ເພິ່ນວ່າ, “ເປໂຕເອີຍ ຈົ່ງລຸກຂຶ້ນ ແລ້ວຂ້າກິນເສຍ.”
44010014	ແຕ່ເປໂຕຕອບວ່າ, “ພຣະອົງເຈົ້າເອີຍ ເປັນໄປບໍ່ໄດ້ເດັດຂາດ ເພາະຕາມທຳນຽມແລ້ວ ຂ້ານ້ອຍບໍ່ເຄີຍກິນສິ່ງໃດທີ່ບໍ່ໄດ້ຖືກຊຳລະໃຫ້ສະອາດ ແລະສິ່ງທີ່ເປັນມົນທິນ.”
44010015	ສຽງນັ້ນກ່າວແກ່ເພິ່ນເປັນຄັ້ງທີສອງອີກວ່າ, “ສິ່ງທີ່ພຣະເຈົ້າປະກາດວ່າ ຖືກຊຳລະແລ້ວ ຢ່າຖືວ່າເປັນສິ່ງທີ່ຕ້ອງຫ້າມເລີຍ.”
44010016	ເຫດການເຊັ່ນນີ້ໄດ້ເກີດຂຶ້ນເຖິງສາມເທື່ອ ແລ້ວສິ່ງນັ້ນກໍຖືກຮັບຂຶ້ນໄປໃນທ້ອງຟ້າຄືນທັນທີ.
44010017	ຂະນະທີ່ເປໂຕຍັງຄິດບໍ່ອອກວ່າ ນິມິດທີ່ຕົນໄດ້ເຫັນນັ້ນມີຄວາມໝາຍຢ່າງໃດ ແລະເບິ່ງແມ! ຄົນທີ່ໂກເນລີໂອໄດ້ໃຊ້ມານັ້ນ ເມື່ອໄດ້ສອບຖາມຫາເຮືອນຂອງຊີໂມນ ແລະໄດ້ຮູ້ວ່າຢູ່ທີ່ໃດແລ້ວ ພວກເຂົາກໍໄດ້ມາຢືນຢູ່ທີ່ໜ້າປະຕູເຮືອນ.
44010018	ພວກເຂົາຮ້ອງຖາມຂຶ້ນວ່າ, “ທ່ານຊີໂມນ ຜູ້ມີຊື່ໜຶ່ງອີກວ່າເປໂຕ ພັກຢູ່ທີ່ນີ້ຫລືບໍ່?”
44010019	ຂະນະທີ່ເປໂຕກຳລັງຄິດຊອກຫາ ທີ່ຈະເຂົ້າໃຈຄວາມໝາຍຂອງນິມິດນັ້ນຢູ່ ພຣະວິນຍານບໍຣິສຸດເຈົ້າກໍກ່າວແກ່ເພິ່ນວ່າ, “ເບິ່ງແມ! ມີຊາຍສາມຄົນ ມາຖາມຫາເຈົ້າ.
44010020	ບັດນີ້ ຈົ່ງລຸກຂຶ້ນ ແລ້ວລົງໄປຂ້າງລຸ່ມ ແລະຢ່າລັງເລໃຈທີ່ຈະໄປກັບພວກເຂົາ ເພາະແມ່ນເຮົາເອງທີ່ໄດ້ໃຊ້ພວກເຂົາມາ.”
44010021	ດັ່ງນັ້ນ ເປໂຕຈຶ່ງລົງໄປພົບ ແລະບອກກັບພວກເຂົາວ່າ, “ເຮົານີ້ແຫລະ ແມ່ນຜູ້ທີ່ພວກເຈົ້າກຳລັງຊອກຫາ, ດ້ວຍເຫດໃດພວກເຈົ້າຈຶ່ງມາທີ່ນີ້?”
44010022	ພວກເຂົາຈຶ່ງຕອບວ່າ, “ນາຍຮ້ອຍໂກເນລີໂອເປັນຄົນສັດຊື່ ແລະຢຳເກງພຣະເຈົ້າ ທັງເປັນຜູ້ມີຊື່ສຽງດີໃນທ່າມກາງບັນດາຊາວຢິວ ເພິ່ນຜູ້ນັ້ນໄດ້ຮັບຄຳສັ່ງຈາກເທວະດາບໍຣິສຸດຕົນໜຶ່ງ ໃຫ້ມາເຊີນທ່ານໄປຍັງເຮືອນຂອງຕົນ ເພື່ອຈະໄດ້ຟັງຖ້ອຍຄຳຈາກທ່ານ.”
44010023	ເປໂຕຈຶ່ງເຊີນພວກເຂົາເຂົ້າມາພັກນຳຕົນ. ໃນວັນຕໍ່ມາ ເປໂຕກໍໄດ້ລຸກຂຶ້ນ ແລະໄປກັບພວກເຂົາ ແລະຍັງມີພີ່ນ້ອງທີ່ເຊື່ອບາງຄົນໃນເມືອງຢົບປາ ກໍໄປນຳເພິ່ນດ້ວຍ.
44010024	ວັນຕໍ່ມາ ເປໂຕໄດ້ມາເຖິງເມືອງກາຍຊາເຣຍ ສ່ວນໂກເນລີໂອນັ້ນກຳລັງຄອຍຖ້າຕ້ອນຮັບເປໂຕ ໂດຍໄດ້ເຊີນເອົາຍາດຕິພີ່ນ້ອງ ແລະໝູ່ເພື່ອນສະໜິດມາເຕົ້າໂຮມກັນຢູ່.
44010025	ເມື່ອເປໂຕກ້າວເຂົ້າໄປ ໂກເນລີໂອກໍອອກມາຕ້ອນຮັບ ໂດຍຂາບລົງທີ່ຕີນຂອງເປໂຕ.
44010026	ແຕ່ເປໂຕດຶງໂກເນລີໂອໃຫ້ລຸກຂຶ້ນ ແລະເວົ້າວ່າ, “ຈົ່ງຢືນຂຶ້ນ ເຮົາເອງກໍເປັນພຽງແຕ່ມະນຸດເໝືອນກັນ.”
44010027	ເປໂຕສົນທະນາກັບໂກເນລີໂອ ໃນຂະນະທີ່ຍ່າງເຂົ້າໄປໃນເຮືອນ ແລະໃນທີ່ນັ້ນ ເພິ່ນໄດ້ພົບຫລາຍຄົນທີ່ເຕົ້າໂຮມກັນຢູ່.
44010028	ເປໂຕໄດ້ກ່າວກັບຄົນເຫລົ່ານັ້ນວ່າ, “ທ່ານທັງຫລາຍຮູ້ດີວ່າ ການທີ່ຄົນຢິວຈະມາຢ້ຽມຢາມ ຫລືເຂົ້າຮ່ວມຄົບຫາສະມາຄົມກັບຄົນຕ່າງຊາດ ກໍເປັນການຕ້ອງຫ້າມ, ແຕ່ພຣະເຈົ້າໄດ້ໂຜດສຳແດງໃຫ້ຂ້າພະເຈົ້າເຫັນວ່າ ບໍ່ຕ້ອງຖືຄົນໃດຄົນໜຶ່ງວ່າເປັນຄົນຕ້ອງຫ້າມ ຫລືເປັນມົນທິນ.
44010029	ສະນັ້ນ ເມື່ອພວກເຈົ້າໃຊ້ຄົນໄປເຊີນຂ້າພະເຈົ້າ, ຂ້າພະເຈົ້າກໍມາໂດຍບໍ່ຂັດຂ້ອງ. ດ້ວຍເຫດນີ້ ຂ້າພະເຈົ້າຈຶ່ງຂໍຖາມວ່າ ດ້ວຍເຫດໃດພວກທ່ານຈຶ່ງໄດ້ໃຊ້ຄົນໄປຫາຂ້າພະເຈົ້າ?”
44010030	ໂກເນລີໂອຕອບວ່າ, “ໄດ້ສີ່ວັນມາແລ້ວ ທີ່ຂ້ານ້ອຍກຳລັງພາວັນນາອະທິຖານ ຢູ່ທີ່ເຮືອນຂອງຂ້ານ້ອຍ ປະມານເວລານີ້ແຫລະ ຄືເວລາບ່າຍສາມໂມງ ໃນທັນໃດນັ້ນ ມີຊາຍຄົນໜຶ່ງນຸ່ງເຄື່ອງເຫຼື້ອມໃສ ມາຢືນຢູ່ຕໍ່ໜ້າຂ້ານ້ອຍ
44010031	ແລະກ່າວວ່າ, ‘ໂກເນລີໂອເອີຍ, ພຣະເຈົ້າໄດ້ຍິນຄຳພາວັນນາອະທິຖານຂອງເຈົ້າແລ້ວ ແລະພຣະເຈົ້າໄດ້ລະນຶກເຖິງການໃຫ້ທານທີ່ເຈົ້າໄດ້ເຮັດ.
44010032	ດ້ວຍເຫດນັ້ນ ເຈົ້າຈົ່ງໃຊ້ບາງຄົນໄປຍັງເມືອງຢົບປາ ໄປເຊີນເອົາຊາຍຄົນໜຶ່ງ ຊື່ວ່າ, ຊີໂມນ ແລະມີຊື່ໜຶ່ງອີກວ່າ ເປໂຕ ເພິ່ນເປັນແຂກທີ່ອາໄສຢູ່ນຳຊ່າງຟອກໜັງ ຊື່ວ່າ, ຊີໂມນ ຜູ້ທີ່ມີເຮືອນຢູ່ແຄມທະເລ.’
44010033	ດັ່ງນັ້ນ ຂ້ານ້ອຍຈຶ່ງໃຊ້ຄົນໄປຫາທ່ານໂດຍທັນທີ ແລະທ່ານກໍດີແທ້ໆ ທີ່ໄດ້ກະຣຸນາມາ, ບັດນີ້ ພວກຂ້ານ້ອຍທັງໝົດ ກໍພ້ອມກັນຢູ່ຊ້ອງໜ້າພຣະເຈົ້າທີ່ນີ້ແລ້ວ ເພື່ອຈະຟັງທຸກຖ້ອຍຄຳທີ່ອົງພຣະຜູ້ເປັນເຈົ້າໄດ້ສັ່ງໄວ້ກັບທ່ານ.”
44010034	ແລ້ວເປໂຕກໍເລີ່ມຕົ້ນກ່າວວ່າ, “ບັດນີ້ ຂ້າພະເຈົ້າຮູ້ເຫັນຄັກແນ່ແລ້ວວ່າ, ພຣະເຈົ້າເຮັດກັບທຸກຄົນໂດຍບໍ່ເລືອກໜ້າຜູ້ໃດ.
44010035	ທຸກຄົນບໍ່ວ່າຊາດໃດກໍຕາມ ທີ່ຢຳເກງພຣະເຈົ້າ ແລະປະຕິບັດໃນສິ່ງທີ່ຖືກຕ້ອງຊອບທຳ ກໍເປັນທີ່ພໍໃຈພຣະອົງ.
44010036	ເຈົ້າທັງຫລາຍກໍຮູ້ຖ້ອຍຄຳ ທີ່ພຣະອົງໄດ້ສົ່ງມາຍັງປະຊາຊົນອິດສະຣາເອນ ໃຫ້ປະກາດຂ່າວປະເສີດເລື່ອງສັນຕິສຸກທາງພຣະເຢຊູຄຣິດເຈົ້າ ພຣະອົງເປັນອົງພຣະຜູ້ເປັນເຈົ້າຂອງມະນຸດທຸກຄົນ.
44010037	ພວກເຈົ້າກໍຮູ້ເຖິງເຫດການອັນຍິ່ງໃຫຍ່ ທີ່ໄດ້ເກີດຂຶ້ນທົ່ວທັງດິນແດນຂອງຢູດາຍ ຄືເຫດການທີ່ໄດ້ເລີ່ມຕົ້ນໃນແຂວງຄາລີເລ. ເມື່ອຫລັງຈາກທີ່ໂຢຮັນໄດ້ປະກາດໃຫ້ທຸກຄົນ ຮັບບັບຕິສະມາຂອງຕົນ.
44010038	ພວກເຈົ້າກໍຮູ້ເຖິງເລື່ອງພຣະເຢຊູເຈົ້າໄທນາຊາເຣັດ ຜູ້ທີ່ພຣະເຈົ້າໄດ້ຫົດສົງດ້ວຍພຣະວິນຍານບໍຣິສຸດເຈົ້າ ແລະດ້ວຍຣິດເດດ, ພຣະອົງໄດ້ໄປທຸກຫົນທຸກແຫ່ງເຮັດຄຸນງາມຄວາມດີ ແລະຊົງໂຜດຮັກສາທຸກຄົນທີ່ຖືກອຳນາດຂອງມານຮ້າຍບຽດບຽນ ເພາະວ່າພຣະເຈົ້າຊົງສະຖິດຢູ່ກັບພຣະອົງ.
44010039	ພວກຂ້າພະເຈົ້າເປັນພະຍານເຖິງທຸກໆສິ່ງ ທີ່ພຣະອົງໄດ້ກະທຳໃນດິນແດນຂອງຊາວຢິວ ແລະໃນນະຄອນເຢຣູຊາເລັມ, ແລ້ວພວກເຂົາກໍໄດ້ປະຫານພຣະອົງເສຍ ໂດຍຕອກຄຶງໄວ້ທີ່ໄມ້ກາງແຂນ.
44010040	ພຣະອົງນັ້ນແຫລະ, ພຣະເຈົ້າໄດ້ຊົງບັນດານໃຫ້ເປັນຄືນມາໃນວັນຖ້ວນສາມ ແລະຊົງບັນດານໃຫ້ພຣະອົງປາກົດແຈ້ງ.
44010041	ບໍ່ໄດ້ຊົງໃຫ້ປາກົດແກ່ພົນລະເມືອງທົ່ວໄປ, ແຕ່ຊົງປາກົດແກ່ພວກພະຍານ ຊຶ່ງພຣະເຈົ້າຊົງກຳນົດໄວ້ລ່ວງໜ້າ ຄືຊົງປາກົດແກ່ພວກຂ້າພະເຈົ້າ ຜູ້ໄດ້ກິນແລະໄດ້ດື່ມດ້ວຍກັນກັບພຣະອົງ ພາຍຫລັງທີ່ພຣະອົງໄດ້ຊົງຄືນພຣະຊົນ.
44010042	ພຣະອົງໄດ້ສັ່ງໃຫ້ພວກຂ້າພະເຈົ້າປະກາດແກ່ຄົນທັງຫລາຍ ແລະໃຫ້ເປັນພະຍານວ່າ ແມ່ນພຣະອົງນີ້ແຫລະ ທີ່ພຣະເຈົ້າໄດ້ຊົງຕັ້ງໄວ້ໃຫ້ເປັນຜູ້ພິພາກສາ ທັງຄົນເປັນແລະຄົນຕາຍ.
44010043	ຜູ້ທຳນວາຍທຸກຄົນກໍໄດ້ກ່າວເຖິງພຣະອົງໂດຍປະກາດວ່າ ທຸກຄົນທີ່ເຊື່ອໃນພຣະອົງ ຈະໄດ້ຮັບການອະໄພບາບກຳໂດຍນາມຊື່ຂອງພຣະອົງ.”
44010044	ຂະນະທີ່ເປໂຕຍັງກ່າວຢູ່ນັ້ນ ພຣະວິນຍານບໍຣິສຸດເຈົ້າກໍລົງມາເທິງທຸກຄົນ ທີ່ກຳລັງຟັງຖ້ອຍຄຳນັ້ນ.
44010045	ສ່ວນຜູ້ທີ່ເຊື່ອ ຄືຄົນຢິວທີ່ມາຈາກເມືອງຢົບປາກັບເປໂຕນັ້ນ ຕ່າງກໍງຶດປະຫລາດໃຈ ທີ່ພຣະເຈົ້າໄດ້ໂຜດປະທານພຣະວິນຍານບໍຣິສຸດເຈົ້າ ໃຫ້ແກ່ຄົນຕ່າງຊາດເໝືອນກັນ.
44010046	ດ້ວຍວ່າ, ພວກເຂົາໄດ້ຍິນຄົນເຫລົ່ານີ້ປາກພາສາແປກໆ ແລະສັນລະເສີນຄວາມຍິ່ງໃຫຍ່ຂອງພຣະເຈົ້າ ຝ່າຍເປໂຕຈຶ່ງກ່າວຂຶ້ນວ່າ,
44010047	“ຄົນເຫລົ່ານີ້ໄດ້ຮັບພຣະວິນຍານບໍຣິສຸດເຈົ້າຄືກັນກັບພວກເຮົາ. ດັ່ງນັ້ນ ຄົງບໍ່ມີຜູ້ໃດຕີ້ ທີ່ຈະຫ້າມພວກເຂົາ ບໍ່ໃຫ້ຮັບບັບຕິສະມາດ້ວຍນໍ້າ.”
44010048	ດັ່ງນັ້ນ ເປໂຕຈຶ່ງສັ່ງຄົນເຫລົ່ານັ້ນ ໃຫ້ຮັບບັບຕິສະມາໃນນາມຂອງພຣະເຢຊູຄຣິດເຈົ້າ ແລ້ວພວກເຂົາກໍຂໍໃຫ້ເປໂຕຢູ່ກັບພວກຕົນອີກສອງສາມວັນ.
44011001	ບັດນີ້ພວກອັກຄະສາວົກ ແລະພີ່ນ້ອງທີ່ເຊື່ອທົ່ວທັງແຂວງຢູດາຍໄດ້ຍິນວ່າ ຄົນຕ່າງຊາດໄດ້ຮັບພຣະທຳຂອງພຣະເຈົ້າເໝືອນກັນ.
44011002	ເມື່ອເປໂຕກັບເມືອນະຄອນເຢຣູຊາເລັມ ພວກທີ່ເປັນຝ່າຍພິທີຕັດກໍຕິຕຽນເພິ່ນ ໂດຍເວົ້າວ່າ,
44011003	“ເປັນຫຍັງທ່ານຈຶ່ງເຂົ້າໄປຫາຄົນທີ່ບໍ່ໄດ້ຮັບພິທີຕັດ ແລະຮັບປະທານອາຫານກັບພວກເຂົາດ້ວຍ”
44011004	ຫລັງຈາກນັ້ນ ເປໂຕຈຶ່ງອະທິບາຍຢ່າງລະອຽດຕາມລຳດັບເຫດການ ທີ່ໄດ້ເກີດຂຶ້ນໃຫ້ພວກເຂົາຟັງວ່າ,
44011005	“ຂະນະທີ່ຂ້າພະເຈົ້າກຳລັງພາວັນນາອະທິຖານຢູ່ໃນເມືອງຢົບປາ ຂ້າພະເຈົ້າໄດ້ເຫັນນິມິດຢ່າງໜຶ່ງ, ຂ້າພະເຈົ້າໄດ້ເຫັນສິ່ງໜຶ່ງ ກຳລັງລົງມາເບິ່ງຄືກັບຜ້າຜືນໃຫຍ່ ມີເຊືອກຜູກທັງສີ່ແຈ ຢ່ອນລົງມາໃກ້ເຖິງຂ້າພະເຈົ້າ.
44011006	ເມື່ອຂ້າພະເຈົ້າເພັ່ງຕາເບິ່ງ ກໍສັງເກດເຫັນທັງສັດບ້ານແລະສັດປ່າ ໃນນັ້ນຄືສັດສີ່ຕີນ, ສັດເລືອຄານ ແລະ ນົກທີ່ບິນໃນອາກາດ.
44011007	ແລ້ວຂ້າພະເຈົ້າກໍໄດ້ຍິນສຽງໜຶ່ງ ບອກຂ້າພະເຈົ້າວ່າ, ‘ເປໂຕເອີຍ ຈົ່ງລຸກຂຶ້ນ ແລະ ຂ້າກິນເສຍ’
44011008	ແຕ່ຂ້າພະເຈົ້າໄດ້ຕອບວ່າ, ‘ພຣະອົງເຈົ້າເອີຍ ເປັນໄປບໍ່ໄດ້ເດັດຂາດ ດ້ວຍວ່າ ຂ້ານ້ອຍບໍ່ເຄີຍເອົາສິ່ງທີ່ເປັນຂອງຕ້ອງຫ້າມຫລືເປັນມົນທິນ ເຂົ້າໄປໃນປາກຂອງຂ້ານ້ອຍຈັກເທື່ອ’,
44011009	ແຕ່ມີສຽງຈາກທ້ອງຟ້າກ່າວເປັນຄັ້ງທີສອງອີກວ່າ, ‘ສິ່ງທີ່ພຣະເຈົ້າປະກາດວ່າຖືກຊຳລະແລ້ວ ຢ່າຖືເປັນສິ່ງທີ່ຕ້ອງຫ້າມເລີຍ.’
44011010	ເຫດການເຊັ່ນນີ້ໄດ້ເກີດຂຶ້ນເຖິງສາມເທື່ອ ແລ້ວສິ່ງທັງໝົດກໍຖືກຮັບຄືນຂຶ້ນໄປໃນສະຫວັນອີກ.
44011011	ໃນຂະນະນັ້ນເອງ ມີຊາຍສາມຄົນ ທີ່ຖືກໃຊ້ໃຫ້ມາຫາຂ້າພະເຈົ້າຈາກກາຍຊາເຣຍ ກໍມາຮອດເຮືອນທີ່ຂ້າພະເຈົ້າອາໄສຢູ່
44011012	ພຣະວິນຍານໄດ້ສັ່ງຂ້າພະເຈົ້າໃຫ້ໄປກັບພວກເຂົາ ໂດຍບໍ່ໃຫ້ຈຳແນກລະຫວ່າງຄົນຕ່າງຊາດແລະພວກເຮົາ. ພີ່ນ້ອງທັງຫົກຄົນນີ້ກໍໄປກັບຂ້າພະເຈົ້າດ້ວຍ ແລະພວກເຮົາທັງໝົດໄດ້ເຂົ້າໄປໃນເຮືອນຂອງໂກເນລີໂອນັ້ນ.
44011013	ເພິ່ນຜູ້ນີ້ໄດ້ເລົ່າເຫດການໃຫ້ພວກຂ້າພະເຈົ້າຟັງ ເຖິງເລື່ອງທີ່ເພິ່ນໄດ້ເຫັນເທວະດາຕົນໜຶ່ງ ຢືນຢູ່ໃນເຮືອນຂອງເພິ່ນ ແລະສັ່ງວ່າ, ‘ຈົ່ງໃຊ້ບາງຄົນໄປຍັງເມືອງຢົບປາ ເພື່ອເຊີນເອົາຊາຍຜູ້ໜຶ່ງ ຊື່ວ່າ ຊີໂມນ ຜູ້ມີຊື່ໜຶ່ງອີກວ່າ ເປໂຕ.
44011014	ລາວຈະກ່າວຖ້ອຍຄຳໃຫ້ເຈົ້າຟັງ ຊຶ່ງເຈົ້າກັບທຸກຄົນໃນຄອບຄົວຂອງເຈົ້າຈະໄດ້ລອດພົ້ນ.’
44011015	ເມື່ອຂ້າພະເຈົ້າເລີ່ມຕົ້ນກ່າວ, ພຣະວິນຍານບໍຣິສຸດເຈົ້າກໍລົງມາເທິງພວກເຂົາ ຢ່າງດຽວກັນກັບທີ່ລົງມາເທິງພວກເຮົາໃນຕອນຕົ້ນນັ້ນ.
44011016	ແລ້ວຂ້າພະເຈົ້າກໍລະນຶກເຖິງຖ້ອຍຄຳ ທີ່ອົງພຣະຜູ້ເປັນເຈົ້າໄດ້ກ່າວວ່າ, ‘ໂຢຮັນໄດ້ໃຫ້ຮັບບັບຕິສະມາດ້ວຍນໍ້າ, ແຕ່ຝ່າຍເຈົ້າທັງຫລາຍຈະໄດ້ຮັບບັບຕິສະມາດ້ວຍພຣະວິນຍານບໍຣິສຸດເຈົ້າ.’
44011017	ດ້ວຍເຫດນັ້ນ ຖ້າພຣະເຈົ້າໃຫ້ພວກເຂົາ ໄດ້ຮັບຂອງພຣະຣາຊທານຢ່າງດຽວກັນກັບໃຫ້ພວກເຮົາ ເມື່ອພວກເຮົາໄດ້ຮັບເຊື່ອໃນອົງພຣະເຢຊູຄຣິດເຈົ້າ, ຝ່າຍຂ້າພະເຈົ້າເປັນຜູ້ໃດ ຈຶ່ງຈະຂັດຂວາງພຣະເຈົ້າໄດ້.”
44011018	ເມື່ອພວກເຂົາໄດ້ຍິນດັ່ງນັ້ນແລ້ວ, ຕ່າງກໍເຊົາຕິຕຽນເປໂຕ ແລ້ວໄດ້ພາກັນສັນລະເສີນພຣະເຈົ້າໂດຍກ່າວວ່າ, “ຖ້າເປັນດັ່ງນີ້ ກໍແມ່ນພຣະເຈົ້າທີ່ໃຫ້ຄົນຕ່າງຊາດມີໂອກາດກັບໃຈໃໝ່ ແລະຮັບຊີວິດໃໝ່ເໝືອນກັນ.”
44011019	ຝ່າຍພວກຄົນທີ່ເຊື່ອ ທີ່ໄດ້ກະຈັດກະຈາຍໄປເພາະການຂົ່ມເຫັງເນື່ອງຈາກຊະເຕຟາໂນຖືກຂ້ານັ້ນ ຕ່າງກໍໜີໄປຍັງເມືອງຟອຍນີເຊຍ, ເກາະໄຊປຣັດ ແລະ ເມືອງອັນຕີໂອເຂຍ ໂດຍປະກາດພຣະທຳໃຫ້ແຕ່ຊາວຢິວເທົ່ານັ້ນ.
44011020	ແຕ່ມີຄົນທີ່ເຊື່ອບາງຄົນ ທີ່ເປັນຊາວເກາະໄຊປຣັດ ແລະຊາວກີເຣເນ ໄດ້ໄປຍັງເມືອງອັນຕີໂອເຂຍ ກ່າວແກ່ຄົນອື່ນໆທີ່ບໍ່ແມ່ນຢິວ ໂດຍໄດ້ປະກາດຂ່າວປະເສີດເລື່ອງພຣະເຢຊູເຈົ້າ.
44011021	ຣິດອຳນາດຂອງອົງພຣະຜູ້ເປັນເຈົ້າໄດ້ຢູ່ນຳພວກເຂົາ ແລະຄົນເປັນຈຳນວນຫລາຍໄດ້ເຊື່ອ ແລະຫັນກັບມາຫາອົງພຣະຜູ້ເປັນເຈົ້າ.
44011022	ຂ່າວກ່ຽວກັບເລື່ອງນີ້ ໄດ້ໄປເຖິງຄຣິສຕະຈັກໃນນະຄອນເຢຣູຊາເລັມ, ດັ່ງນັ້ນ ພວກເຂົາຈຶ່ງໃຊ້ບາຣະນາບາໄປຍັງເມືອງອັນຕີໂອເຂຍ.
44011023	ເມື່ອເພິ່ນໄດ້ມາຮອດ ແລະເຫັນພຣະຄຸນພຣະເຈົ້າອວຍພອນຄົນເຫລົ່ານັ້ນຢ່າງໃດເພິ່ນກໍດີໃຈ ແລະເຕືອນເຂົາທຸກຄົນໃຫ້ສັດຊື່ ແລະຕັ້ງໝັ້ນຄົງໃນອົງພຣະຜູ້ເປັນເຈົ້າດ້ວຍສຸດຈິດສຸດໃຈຂອງເຂົາ.
44011024	ບາຣະນາບາເປັນຄົນດີ ເຕັມດ້ວຍພຣະວິນຍານບໍຣິສຸດເຈົ້າ ແລະຄວາມເຊື່ອ. ດັ່ງນັ້ນ ຫລາຍຄົນຈຶ່ງເຂົ້າມາເຊື່ອໃນອົງພຣະຜູ້ເປັນເຈົ້າ.
44011025	ແລ້ວບາຣະນາບາກໍໄປຍັງເມືອງຕາໂຊເພື່ອຊອກຫາໂຊໂລ.
44011026	ເມື່ອພົບແລ້ວ ເພິ່ນກໍນຳລາວໄປຍັງເມືອງອັນຕີໂອເຂຍ ແລະຕະຫລອດປີນັ້ນທັງສອງໄດ້ພົບປະກັບພີ່ນ້ອງທີ່ເຊື່ອໃນຄຣິສຕະຈັກ ແລະສັ່ງສອນຄົນເປັນຈຳນວນຫລາຍ, ໃນເມືອງອັນຕີໂອເຂຍນີ້ເອງ ພວກຄົນທີ່ເຊື່ອຖືກເອີ້ນວ່າ, “ຄຣິສຕຽນ” ເປັນເທື່ອທຳອິດ.
44011027	ໃນເວລານັ້ນ ມີຜູ້ທຳນວາຍບາງຄົນລົງໄປຈາກນະຄອນເຢຣູຊາເລັມ ມາຍັງເມືອງອັນຕີໂອເຂຍ.
44011028	ຄົນໜຶ່ງໃນພວກນັ້ນຊື່ວ່າ, ອາຄະໂບ ໂດຍຣິດອຳນາດຂອງພຣະວິນຍານບໍຣິສຸດເຈົ້າ ລາວໄດ້ຢືນຂຶ້ນກ່າວວ່າ, ການອຶດຢາກຢ່າງໜັກໃກ້ຈະເກີດຂຶ້ນທົ່ວແຜ່ນດິນໂລກ. (ການອຶດຢາກນີ້ໄດ້ເກີດຂຶ້ນໃນສະໄໝຂອງຈັກກະພັດກະລາວດີໂອ.)
44011029	ພວກສາວົກຈຶ່ງຕັດສິນໃຈວ່າ ແຕ່ລະຄົນໃນພວກເພິ່ນຄວນບໍລິຈາກຕາມຄວາມສາມາດຂອງຕົນ ເພື່ອສົ່ງໄປຊ່ວຍເຫລືອພີ່ນ້ອງທີ່ເຊື່ອ ທີ່ອາໄສຢູ່ໃນແຂວງຢູດາຍ.
44011030	ພວກເພິ່ນໄດ້ເຮັດດັ່ງນັ້ນແລ້ວ, ຈຶ່ງຝາກໄປນຳບາຣະນາບາ ແລະ ໂຊໂລ ໄປໃຫ້ບັນດາເຖົ້າແກ່ໃນຄຣິສຕະຈັກ.
44012001	ໃນເວລານັ້ນ ກະສັດເຮໂຣດ ໄດ້ລົງມືທຳຮ້າຍບາງຄົນຂອງຄຣິສຕະຈັກ.
44012002	ເພິ່ນໄດ້ຂ້າຢາໂກໂບອ້າຍຂອງໂຢຮັນດ້ວຍດາບ.
44012003	ເມື່ອເຫັນວ່າການກະທຳເຊັ່ນນີ້ ເປັນທີ່ພໍໃຈຂອງພວກຢິວ, ເພິ່ນຈຶ່ງຈັບເປໂຕ. (ເຫດການນີ້ໄດ້ເກີດຂຶ້ນໃນລະຫວ່າງເທດສະການກິນເຂົ້າຈີ່ບໍ່ມີເຊື້ອແປ້ງ.)
44012004	ຫລັງຈາກຈັບເປໂຕແລ້ວ ກໍຂັງເພິ່ນໄວ້ຄຸກໂດຍມອບໃຫ້ທະຫານສີ່ໝູ່, ໝູ່ລະສີ່ຄົນເປັນຜູ້ຄຸມຮັກສາ, ໂດຍໝາຍໃຈໄວ້ວ່າ ຫລັງຈາກງານສະຫລອງປັດສະຄາໄດ້ຜ່ານພົ້ນໄປແລ້ວ ຈະນຳເປໂຕອອກມາສອບສວນເປີດເຜີຍຕໍ່ປະຊາຊົນ
44012005	ດັ່ງນັ້ນ ເປໂຕຈຶ່ງຖືກຄຸມຂັງໄວ້ຢູ່ໃນຄຸກ ແຕ່ພີ່ນ້ອງທີ່ເຊື່ອໃນຄຣິສຕະຈັກໄດ້ພາວັນນາອະທິຖານຕໍ່ພຣະເຈົ້າ ເພື່ອເປໂຕດ້ວຍໃຈຮ້ອນຮົນ.
44012006	ໃນກາງຄືນ ກ່ອນທີ່ເຮໂຣດຈະນຳເປໂຕອອກມາໃຫ້ປະຊາຊົນນັ້ນ ເປໂຕກໍນອນຫລັບຢູ່ລະຫວ່າງທະຫານຍາມສອງຄົນ ໂດຍມີໂສ້ສອງເສັ້ນລ່າມເປໂຕໄວ້ ແລະຕໍ່ໜ້າປະຕູຄຸກກໍມີທະຫານຍາມເຝົ້າຢູ່.
44012007	ໃນທັນໃດນັ້ນ ກໍມີເທວະດາຂອງອົງພຣະຜູ້ເປັນເຈົ້າຕົນໜຶ່ງໄດ້ມາຢືນຢູ່ທີ່ນັ້ນ ແລະມີແສງສະຫວ່າງສ່ອງເຂົ້າໄປໃນຫ້ອງຄຸມຂັງ, ເທວະດາຕົນນັ້ນຕົບຂ້າງຂອງເປໂຕ ປຸກລາວໃຫ້ລຸກຂຶ້ນ ແລະເວົ້າວ່າ, “ລຸກຂຶ້ນໄວໆ.” ແລ້ວໂສ້ທີ່ລ່າມມືຂອງເປໂຕກໍຫລຸດອອກ.
44012008	ແລ້ວເທວະດາໄດ້ບອກວ່າ, “ຈົ່ງຮັດແອວ ແລະໃສ່ເກີບສາ.” ເປໂຕໄດ້ເຮັດຕາມ ແລະເທວະດາກໍບອກວ່າ, “ຈົ່ງນຸ່ງເສື້ອຊັ້ນນອກຂອງເຈົ້າ ແລະຕາມເຮົາມາ.”
44012009	ເປໂຕກໍໄດ້ຕາມອອກໄປໂດຍບໍ່ຮູ້ວ່າ ການທີ່ເທວະດາເຮັດນີ້ເປັນຄວາມຈິງຫລືບໍ່, ແຕ່ເປໂຕຄິດວ່າຕົນກຳລັງເຫັນນິມິດ.
44012010	ເມື່ອເປໂຕຜ່ານທະຫານຍາມຊັ້ນທີໜຶ່ງ ແລະຊັ້ນທີສອງແລ້ວ ກໍມາເຖິງປະຕູເຫລັກທີ່ເຂົ້າໄປສູ່ຕົວເມືອງ, ປະຕູນີ້ກໍໄຂເອງໃຫ້ພວກເພິ່ນຍ່າງອອກໄປ, ພວກເພິ່ນຍ່າງລົງຕາມຖະໜົນສາຍໜຶ່ງ ແລະໃນທັນໃດນັ້ນ ເທວະດາກໍຈາກເພິ່ນໄປ.
44012011	ແລ້ວເປໂຕກໍຮູ້ສຶກຕົວໂດຍຮູ້ວ່າແມ່ນຫຍັງໄດ້ເກີດຂຶ້ນກັບຕົນ, ເພິ່ນກ່າວວ່າ, “ບັດນີ້ເຮົາຮູ້ແນ່ແລ້ວວ່າ ອົງພຣະຜູ້ເປັນເຈົ້າໄດ້ໃຊ້ເທວະດາຂອງພຣະອົງ ມາຊ່ວຍກອບກູ້ເອົາເຮົາໃຫ້ພົ້ນຈາກມືຂອງເຮໂຣດແລະຈາກການປອງຮ້າຍຂອງພວກຢິວ.”
44012012	ເມື່ອເປໂຕຄິດໄດ້ດັ່ງນີ້ແລ້ວ ເພິ່ນກໍໄປຍັງເຮືອນຂອງມາຣີແມ່ຂອງໂຢຮັນ ຜູ້ມີຊື່ອີກວ່າ ມາຣະໂກ, ທີ່ນັ້ນ ມີຫລາຍຄົນໄດ້ມາຮ່ວມຊຸມນຸມກັນ ແລະພາວັນນາອະທິຖານຢູ່.
44012013	ເມື່ອເປໂຕເຄາະປະຕູເຮືອນ ກໍມີສາວໃຊ້ຄົນໜຶ່ງຊື່ວ່າ, ‘ໂຣດາ’ ໄດ້ໄປເບິ່ງທີ່ປະຕູ.
44012014	ເມື່ອນາງຈື່ສຽງຂອງເປໂຕໄດ້ ຈຶ່ງດີໃຈທີ່ສຸດ ແລ້ວໄດ້ແລ່ນກັບຄືນມາໂດຍບໍ່ໄດ້ໄຂປະຕູໃຫ້ ແລະບອກວ່າ, “ເປໂຕກຳລັງຢືນຢູ່ໜ້າປະຕູເຮືອນ.”
44012015	ພວກເຂົາໄດ້ເວົ້າໃຫ້ນາງວ່າ, “ເຈົ້າເສຍສະຕິແລ້ວ” ແຕ່ນາງຢືນຢັນວ່າ ແມ່ນເປໂຕແທ້. ດັ່ງນັ້ນ ພວກເຂົາຈຶ່ງຕອບວ່າ, “ຄົງແມ່ນເທວະດາປະຈຳຕົວຂອງເປໂຕ.”
44012016	ແຕ່ເປໂຕຍັງເຄາະປະຕູຢູ່ ແລ້ວໃນທີ່ສຸດພວກເຂົາກໍໄຂປະຕູໃຫ້ ເມື່ອພວກເຂົາເຫັນວ່າແມ່ນເປໂຕ ພວກເຂົາກໍມີຄວາມງຶດປະຫລາດໃຈຫລາຍ.
44012017	ເປໂຕໃຊ້ມືເຮັດສັນຍານໃຫ້ພວກເຂົາມິດ ແລະໄດ້ເລົ່າໃຫ້ພວກເຂົາຟັງ ເຖິງເລື່ອງທີ່ອົງພຣະຜູ້ເປັນເຈົ້າໄດ້ນຳຕົນອອກມາຈາກຄຸກຢ່າງໃດ ແລ້ວເປໂຕໄດ້ສັ່ງວ່າ, “ຈົ່ງບອກເລື່ອງນີ້ໃຫ້ຢາໂກໂບ ແລະພວກພີ່ນ້ອງທີ່ເຊື່ອທັງຫລາຍໃຫ້ຮູ້ດ້ວຍ” ເມື່ອເພິ່ນສັ່ງແລ້ວກໍອອກໄປຍັງທີ່ອື່ນ.
44012018	ເມື່ອຮຸ່ງເຊົ້າມາ ກໍເກີດການສັບສົນວຸ້ນວາຍຢ່າງໃຫຍ່ໃນທ່າມກາງພວກທະຫານຍາມ ພວກເຂົາຖາມກັນວ່າ, “ມີຫຍັງເກີດຂຶ້ນກັບເປໂຕ?”
44012019	ເມື່ອເຮໂຣດຊອກຫາເປໂຕບໍ່ພົບ. ດັ່ງນັ້ນ ເພິ່ນຈຶ່ງສືບຖາມທະຫານຍາມ ແລະສັ່ງໃຫ້ປະຫານຊີວິດພວກເຂົາເສຍ. ຫລັງຈາກເຫດການນີ້ແລ້ວ ເຮໂຣດກໍໜີຈາກແຂວງຢູດາຍ ແລະໄປອາໄສຢູ່ທີ່ເມືອງກາຍຊາເຣຍ.
44012020	ໃນຂະນະນັ້ນ ເຮໂຣດໄດ້ເກີດມີຄວາມໂກດຮ້າຍຕໍ່ຊາວຕີເຣ ແລະຊາວຊີໂດນຫລາຍທີ່ສຸດ, ແຕ່ຊາວເມືອງເຫລົ່ານັ້ນໄດ້ຕົກລົງກັນມາພົບເພິ່ນ, ໂດຍມີບຣາຊະໂຕຜູ້ຮັບຜິດຊອບວັງຂອງກະສັດເປັນເພື່ອນພວກເຂົາ, ຈຶ່ງໄດ້ໄປຂໍໃຫ້ກະສັດເຮໂຣດສ້າງຄວາມເປັນມິດໄມຕີຼກັບພວກເຂົາ ເພາະເມືອງຂອງພວກເຂົາຕ້ອງໄດ້ອາໄສສະບຽງອາຫານຈາກແຜ່ນດິນຂອງເພິ່ນ.
44012021	ເມື່ອເຖິງວັນນັດເຂົ້າພົບ ຝ່າຍກະສັດເຮໂຣດກໍນຸ່ງເຄື່ອງກະສັດນັ່ງເທິງບັນລັງ ແລະກ່າວຄຳປາໄສແກ່ບັນດາຜູ້ຕາງໜ້າຊາວເມືອງເຫລົ່ານັ້ນ.
44012022	ພວກເຂົາຮ້ອງຂຶ້ນວ່າ, “ບໍ່ແມ່ນຄົນເວົ້າ ແຕ່ແມ່ນພຣະຕົນໜຶ່ງເວົ້າ”
44012023	ໃນທັນໃດນັ້ນ ເທວະດາຕົນໜຶ່ງຂອງອົງພຣະຜູ້ເປັນເຈົ້າໄດ້ລົງໂທດເຮໂຣດໃຫ້ລົ້ມລົງ ເພາະເພິ່ນບໍ່ໄດ້ຍົກຍໍໃຫ້ກຽດພຣະເຈົ້າ, ແລ້ວເກີດມີຕົວໜອນກັດກິນຮ່າງກາຍຂອງເພິ່ນຈົນເສຍຊີວິດ.
44012024	ສ່ວນພຣະທຳຂອງພຣະເຈົ້າກໍແຜ່ຂະຫຍາຍ ຈະເລີນທະວີຍິ່ງຂຶ້ນ.
44012025	ຝ່າຍບາຣະນາບາກັບໂຊໂລ ຫລັງຈາກໄດ້ເຮັດສຳເລັດພາລະກິດຂອງພວກເພິ່ນ ທີ່ນະຄອນເຢຣູຊາເລັມແລ້ວ ກໍໄດ້ກັບຄືນເມືອ ໂດຍພາໂຢຮັນ ຜູ້ທີ່ມີຊື່ອີກວ່າ ມາຣະໂກໄປນຳ.
44013001	ຄາວນັ້ນ ໃນຄຣິສຕະຈັກທີ່ເມືອງອັນຕີໂອເຂຍ ມີບາງຄົນເປັນຜູ້ທຳນວາຍ ແລະອາຈານ ຄືບາຣະນາບາ, ຊີເມໂອນຜູ້ທີ່ຄົນເອີ້ນວ່າ ນີເຄັນ, ລູກີໂອຊາວເມືອງກີເຣເນ, ມານາເອນ ຜູ້ທີ່ໄດ້ຮັບການລ້ຽງດູເຕີບໃຫຍ່ຂຶ້ນດ້ວຍກັນກັບເຮໂຣດ ຜູ້ປົກຄອງ ແລະໂຊໂລ.
44013002	ຂະນະທີ່ພວກພີ່ນ້ອງກຳລັງນະມັດສະການອົງພຣະຜູ້ເປັນເຈົ້າ ແລະຖືສິນອົດອາຫານຢູ່ນັ້ນ ພຣະວິນຍານບໍຣິສຸດເຈົ້າໄດ້ບອກກັບພວກເພິ່ນວ່າ, “ຈົ່ງຄັດເອົາບາຣະນາບາກັບໂຊໂລໄວ້ໃຫ້ເຮົາ ສຳລັບພາລະກິດທີ່ເຮົາໄດ້ເອີ້ນໃຫ້ພວກເຂົາເຮັດນັ້ນ.”
44013003	ຫລັງຈາກພວກພີ່ນ້ອງຖືສິນອົດອາຫານ ແລະພາວັນນາອະທິຖານແລ້ວ ກໍໄດ້ວາງມືໃສ່ບາຣະນາບາກັບໂຊໂລ ຈຶ່ງໃຊ້ພວກເພິ່ນໄປ.
44013004	ດັ່ງນັ້ນ ບາຣະນາບາກັບໂຊໂລຈຶ່ງຖືກໃຊ້ອອກໄປປະກາດ ໂດຍພຣະວິນຍານບໍຣິສຸດເຈົ້າ ພວກເພິ່ນໄດ້ໄປເຖິງເມືອງແຊລູເກຍ ແລະຈາກທີ່ນັ້ນໄດ້ລົງເຮືອເດີນທາງຕໍ່ໄປຈົນເຖິງເກາະໄຊປຣັດ.
44013005	ເມື່ອມາຮອດເມືອງຊາລາມີ ແລ້ວທ່ານທັງສອງໄດ້ປະກາດພຣະທຳຂອງພຣະເຈົ້າໃນທຳມະສາລາຂອງຊາວຢິວ ໂດຍມີໂຢຮັນມາຣະໂກເປັນຜູ້ຊ່ວຍໃນວຽກງານນີ້.
44013006	ເມື່ອທ່ານທັງສອງເດີນທາງໄປຕະຫລອດທົ່ວທັງເກາະນັ້ນ ກໍໄປເຖິງເມືອງປາໂຟ ແລ້ວໄດ້ພົບຊາຍຄົນໜຶ່ງ ທີ່ເປັນໝໍເວດມົນຄາຖາຊື່ວ່າ ບາຣະ-ເຢຊູ ລາວແມ່ນຄົນຢິວທີ່ເປັນຜູ້ທຳນວາຍປອມ.
44013007	ຄົນນີ້ເປັນເພື່ອນຢູ່ກັບເຊຄີໂອໂປໂລຜູ້ປົກຄອງເກາະ ທີ່ເປັນຄົນສະຫລຽວສະຫລາດ, ຜູ້ປົກຄອງເກາະໄດ້ເຊີນບາຣະນາບາກັບໂຊໂລມາພົບ ເພາະເພິ່ນຢາກໄດ້ຍິນພຣະທຳຂອງພຣະເຈົ້າ.
44013008	ແຕ່ເອລີມາ (ຕາມຊື່ທີ່ຄົນເອີ້ນເປັນພາສາກຣີກ) ໝໍເວດມົນຄາຖາໄດ້ຂັດຂວາງທ່ານທັງສອງໄວ້ ໂດຍພະຍາຍາມຈະແຍກຜູ້ປົກຄອງ ໃຫ້ໜີຫ່າງຈາກຄວາມເຊື່ອ.
44013009	ແລ້ວໂຊໂລຜູ້ທີ່ມີຊື່ອີກວ່າ ໂປໂລ ທີ່ເຕັມດ້ວຍພຣະວິນຍານບໍຣິສຸດເຈົ້າ ໄດ້ເພັ່ງຕາເບິ່ງໝໍເວດມົນຄາຖາ
44013010	ແລະເວົ້າວ່າ, “ລູກຂອງມານຮ້າຍເອີຍ ເຈົ້າຜູ້ເປັນສັດຕູຂອງບັນດາຄວາມຊອບທຳ ຜູ້ເຕັມໄປດ້ວຍກົນອຸບາຍ ແລະຄວາມຊົ່ວຮ້າຍທຸກຢ່າງ ເຈົ້າຈະບໍ່ເຊົາບິດເບືອນຄວາມຈິງຂອງອົງພຣະຜູ້ເປັນເຈົ້າບໍ?
44013011	ບັດນີ້ຈົ່ງຟັງ ມືຂອງອົງພຣະຜູ້ເປັນເຈົ້າຈະລົງຢູ່ເທິງເຈົ້າ, ເຈົ້າຈະຕາບອດ ແລະຈະບໍ່ເຫັນແສງສະຫວ່າງ ຈົນເຖິງເວລາທີ່ກຳນົດໄວ້.” ໃນທັນໃດນັ້ນ ຕາຂອງເອລີມາກໍມືດມົວແລະງົມທາວຫາຮອບຕົວ ເພື່ອຊອກຫາຄົນຈູງມືຂອງຕົນ.
44013012	ເມື່ອຜູ້ປົກຄອງໄດ້ເຫັນເຫດການທີ່ເກີດຂຶ້ນແລ້ວ ເພິ່ນກໍໄດ້ຮັບເຊື່ອ. ດ້ວຍວ່າ, ເພິ່ນງຶດປະຫລາດໃຈ ໃນຄຳສັ່ງສອນເຖິງເລື່ອງອົງພຣະຜູ້ເປັນເຈົ້າ.
44013013	ຝ່າຍໂປໂລກັບຜູ້ຮ່ວມງານຂອງເພິ່ນ ກໍລົງເຮືອເດີນທາງຈາກເມືອງປາໂຟ ໄປຍັງເມືອງເປກາໃນແຂວງປຳຟີເລຍ, ໃນທີ່ນັ້ນ ໂຢຮັນມາຣະໂກໄດ້ໜີປະພວກເພິ່ນ ແລະກັບເມືອຍັງນະຄອນເຢຣູຊາເລັມ.
44013014	ແຕ່ພວກເພິ່ນໄດ້ເດີນທາງຕໍ່ໄປ ຈາກເມືອງເປກາ ແລະມາຮອດເມືອງອັນຕີໂອເຂຍໃນແຂວງປີຊີເດຍ, ພວກເພິ່ນໄປຍັງທຳມະສາລາ ແລະນັ່ງລົງທີ່ນັ້ນໃນວັນຊະບາໂຕ.
44013015	ຫລັງຈາກການອ່ານກົດບັນຍັດຂອງໂມເຊ ແລະໜັງສືຂອງບັນດາຜູ້ທຳນວາຍສິ້ນສຸດແລ້ວ ຜູ້ປົກຄອງທຳມະສາລາ ກໍໃຊ້ຄົນໄປບອກບາຣະນາບາກັບໂປໂລວ່າ, “ພີ່ນ້ອງເອີຍ, ຖ້າພວກທ່ານມີຄຳໜູນໃຈແກ່ປະຊາຊົນເຫລົ່ານີ້ເຊີນກ່າວໄດ້.”
44013016	ແລ້ວໂປໂລກໍລຸກຂຶ້ນ ໃຊ້ມືເປັນສັນຍານ ແລະກ່າວວ່າ, “ຊາວອິດສະຣາເອນ ແລະທ່ານທັງຫລາຍທີ່ຢຳເກງພຣະເຈົ້າເອີຍ ເຊີນຟັງເທີ້ນ
44013017	ພຣະເຈົ້າແຫ່ງປະຊາຊົນອິດສະຣາເອນ ໄດ້ເລືອກເອົາບັນພະບຸລຸດຂອງພວກເຮົາໄວ້ ແລະເຮັດໃຫ້ພວກເພິ່ນຈະເລີນມີກຽດຫລາຍຂຶ້ນ ຂະນະທີ່ພວກເພິ່ນຢູ່ປະເທດເອຢິບ ໃນຖານະຄົນຕ່າງດ້າວ, ພຣະເຈົ້າໄດ້ນຳພວກເພິ່ນອອກມາຈາກປະເທດເອຢິບ ດ້ວຍຣິດອຳນາດອັນຍິ່ງໃຫຍ່ຂອງພຣະອົງ
44013018	ແລະເປັນເວລາສີ່ສິບປີ ທີ່ພຣະອົງອົດທົນ ຕໍ່ພວກເພິ່ນໃນຖິ່ນແຫ້ງແລ້ງກັນດານ.
44013019	ພຣະອົງໄດ້ທຳລາຍເຈັດຊົນຊາດໃນດິນແດນການາອານ ແລະຍົກແຜ່ນດິນຂອງຊາດເຫລົ່ານັ້ນ ໃຫ້ປະຊາຊົນຂອງພຣະອົງໄດ້ເປັນກຳມະສິດ.
44013020	ທັງໝົດນີ້ໄດ້ໃຊ້ເວລາປະມານສີ່ຮ້ອຍຫ້າສິບປີ. “ຫລັງຈາກນີ້ ພຣະອົງໄດ້ໃຫ້ພວກເພິ່ນມີຜູ້ປົກຄອງມາປົກຄອງ ຈົນເຖິງສະໄໝຂອງຜູ້ທຳນວາຍຊາມູເອນ.
44013021	ເມື່ອພວກເພິ່ນໄດ້ຂໍໃຫ້ມີກະສັດ ພຣະເຈົ້າກໍໃຫ້ພວກເພິ່ນມີ ຄືໄດ້ໂຊນລູກຊາຍຂອງກີເຊຈາກເຜົ່າເບັນຢາມິນ ໃຫ້ເປັນກະສັດປົກຄອງພວກເພິ່ນສີ່ສິບປີ.
44013022	ຫລັງຈາກປົດໂຊນລົງແລ້ວ ພຣະເຈົ້າກໍໄດ້ຕັ້ງດາວິດໃຫ້ຂຶ້ນເປັນກະສັດຂອງພວກເພິ່ນ, ພຣະເຈົ້າກ່າວກ່ຽວກັບດາວິດດັ່ງນີ້ວ່າ, ‘ເຮົາໄດ້ພົບ ດາວິດລູກຊາຍຂອງເຢຊີ ເປັນຄົນທີ່ເຮັດຖືກໃຈເຮົາ ເປັນຜູ້ທີ່ຈະເຮັດຕາມຄວາມປະສົງຂອງເຮົາທຸກຢ່າງ.’
44013023	ແມ່ນພຣະເຢຊູເຈົ້າເຊື້ອສາຍຄົນໜຶ່ງຂອງດາວິດນີ້ແຫລະ ທີ່ພຣະເຈົ້າໄດ້ຕັ້ງໃຫ້ເປັນພຣະຜູ້ໂຜດຊ່ວຍໃຫ້ພົ້ນ ຂອງປະຊາຊົນອິດສະຣາເອນ ຕາມທີ່ພຣະອົງໄດ້ສັນຍາໄວ້.
44013024	ກ່ອນພຣະເຢຊູເຈົ້າສະເດັດມາ ໂຢຮັນໄດ້ປະກາດຕໍ່ປະຊາຊົນອິດສະຣາເອນທຸກຄົນແລ້ວ ກ່ຽວກັບການຖິ້ມໃຈເກົ່າເອົາໃຈໃໝ່ ແລະຮັບບັບຕິສະມາ.
44013025	ເມື່ອໂຢຮັນໃກ້ຈະສຳເລັດພາລະກິດຂອງຕົນແລ້ວ ເພິ່ນກໍໄດ້ກ່າວແກ່ປະຊາຊົນວ່າ, ‘ເຈົ້າທັງຫລາຍຄິດວ່າຂ້າພະເຈົ້າແມ່ນຜູ້ໃດ? ຂ້າພະເຈົ້າບໍ່ແມ່ນພຣະອົງ ຜູ້ທີ່ພວກເຈົ້າຄອຍຖ້າ, ແຕ່ຈົ່ງຟັງເທີ້ນ ພາຍຫລັງຂ້າພະເຈົ້າຈະມີທ່ານຜູ້ໜຶ່ງ ແລະຂ້າພະເຈົ້າບໍ່ສົມຄວນທີ່ຈະປົດເກີບອອກຈາກຕີນຂອງເພິ່ນ.’
44013026	ພີ່ນ້ອງທັງຫລາຍຜູ້ເປັນເຊື້ອສາຍຂອງອັບຣາຮາມ ແລະທ່ານທັງຫລາຍທີ່ຢຳເກງພຣະເຈົ້າເອີຍ, ຂ່າວແຫ່ງຄວາມພົ້ນນີ້ໄດ້ຖືກສົ່ງມາ ແມ່ນສຳລັບພວກເຮົານີ້ເອງ.
44013027	ດ້ວຍວ່າ, ປະຊາຊົນໃນນະຄອນເຢຣູຊາເລັມ ກັບພວກຜູ້ປົກຄອງບໍ່ໄດ້ຮູ້ຈັກພຣະອົງ ແລະບໍ່ໄດ້ເຂົ້າໃຈຖ້ອຍຄຳຂອງພວກຜູ້ທຳນວາຍ ທີ່ມີຜູ້ອ່ານສູ່ຟັງໃນທຸກວັນຊະບາໂຕ, ແຕ່ພວກເຂົາໄດ້ເຮັດໃຫ້ຖ້ອຍຄຳຂອງພວກຜູ້ທຳນວາຍສຳເລັດ ໂດຍການຕັດສິນລົງໂທດພຣະອົງ,
44013028	ເຖິງແມ່ນວ່າ ພວກເຂົາບໍ່ໄດ້ພົບຄວາມຜິດປະການໃດໃນພຣະອົງ ທີ່ຕ້ອງຖືກປະຫານກໍຕາມ ພວກເຂົາຍັງໄດ້ຂໍຮ້ອງປີລາດໃຫ້ປະຫານພຣະອົງເສຍ.
44013029	ເມື່ອພວກເຂົາໄດ້ເຮັດທຸກສິ່ງໃຫ້ສຳເລັດ ຕາມທີ່ພຣະຄຳພີໄດ້ຂຽນໄວ້ກ່ຽວກັບພຣະອົງແລ້ວ ພວກເຂົາກໍໄດ້ເອົາພຣະສົບລົງຈາກໄມ້ກາງແຂນ ແລະນຳໄປວາງໄວ້ໃນອຸບມຸງ.
44013030	ແຕ່ພຣະເຈົ້າໄດ້ຊົງບັນດານໃຫ້ພຣະອົງເປັນຄືນມາຈາກຕາຍ.
44013031	ເປັນເວລາຫລາຍວັນ ທີ່ພຣະເຢຊູເຈົ້າໄດ້ສຳແດງແກ່ຫລາຍຄົນໃຫ້ໄດ້ເຫັນ ຄືພວກທີ່ຕາມພຣະອົງມາຈາກແຂວງຄາລີເລ ເຖິງນະຄອນເຢຣູຊາເລັມ, ບັດນີ້ຄົນເຫລົ່ານັ້ນແຫລະ ໄດ້ເປັນພະຍານຝ່າຍພຣະອົງ ໃຫ້ແກ່ປະຊາຊົນອິດສະຣາເອນ.
44013032	ຝ່າຍພວກເຮົາໄດ້ນຳເອົາຂ່າວປະເສີດນີ້ແຫລະ ມາບອກທ່ານທັງຫລາຍວ່າ, ສິ່ງທີ່ພຣະເຈົ້າໄດ້ສັນຍາໄວ້ກັບບັນພະບຸລຸດຂອງພວກເຮົາ
44013033	ພຣະເຈົ້າໄດ້ຊົງບັນດານໃຫ້ພຣະສັນຍານັ້ນສຳເລັດແລ້ວ, ສຳລັບພວກເຮົາ ຜູ້ທີ່ເປັນເຊື້ອສາຍຂອງພວກເພິ່ນ ໂດຍບັນດານໃຫ້ພຣະເຢຊູເຈົ້າເປັນຄືນມາສູ່ຊີວິດ, ດັ່ງທີ່ມີຄຳຂຽນໄວ້ໃນພຣະທຳເພງສັນລະເສີນ ບົດທີສອງວ່າ, ‘ເຈົ້າເປັນລູກຊາຍຂອງເຮົາ ວັນນີ້ ເຮົາໄດ້ໃຫ້ກຳເນີດເຈົ້າ.’
44013034	ນີ້ແຫລະ ແມ່ນຖ້ອຍຄຳທີ່ພຣະເຈົ້າໄດ້ກ່າວໄວ້ ເຖິງຄວາມເປັນຄືນມາຈາກຕາຍຂອງພຣະອົງວ່າ, ບໍ່ໃຫ້ຫລົບສູ່ຄວາມເປື່ອຍເນົ່າຈັກເທື່ອ: ‘ເຮົາຈະໃຫ້ພຣະພອນ ອັນສັກສິດບໍຣິສຸດ ແລະໝັ້ນຄົງແກ່ເຈົ້າ ທີ່ເຮົາໄດ້ສັນຍາໄວ້ກັບດາວິດ.’
44013035	ແມ່ນແທ້ ດັ່ງທີ່ພຣະອົງໄດ້ກ່າວໄວ້ໃນບົດອື່ນເໝືອນກັນວ່າ, ‘ເຮົາຈະບໍ່ປ່ອຍໃຫ້ຜູ້ຮັບໃຊ້ທີ່ສັດຊື່ຂອງເຮົາ ຕ້ອງປະສົບຄວາມເປື່ອຍເນົ່າ.’
44013036	ຝ່າຍດາວິດ, ເມື່ອໄດ້ປະຕິບັດໃນຄາວອາຍຸຂອງທ່ານ ຕາມຄວາມປະສົງຂອງພຣະເຈົ້າ ແລ້ວເພິ່ນໄດ້ຕາຍໄປ, ເພິ່ນໄດ້ຖືກຝັງໄວ້ຢູ່ກັບບັນພະບຸລຸດຂອງເພິ່ນ ແລະປະສົບຄວາມເປື່ອຍເນົ່າ.
44013037	ແຕ່ພຣະອົງຜູ້ທີ່ພຣະເຈົ້າໄດ້ບັນດານໃຫ້ເປັນຄືນມາຈາກຕາຍນັ້ນ, ເພິ່ນບໍ່ໄດ້ພົບຄວາມເປື່ອຍເນົ່າ.
44013038	ເຫດສະນັ້ນ ພີ່ນ້ອງທັງຫລາຍເອີຍ, ຈົ່ງເຂົ້າໃຈວ່າ ໂດຍທາງພຣະອົງນັ້ນແຫລະ, ຈຶ່ງໄດ້ປະກາດການຍົກຄວາມຜິດບາບໃຫ້ແກ່ພວກທ່ານ.
44013039	ແລະໂດຍທາງພຣະອົງນັ້ນ ທຸກຄົນທີ່ເຊື່ອຈະໄດ້ຖືກຊົງຊຳລະທຸກຢ່າງ ຊຶ່ງຈະຊຳລະບໍ່ໄດ້ຕາມກົດບັນຍັດຂອງໂມເຊ.
44013040	ດັ່ງນັ້ນ ຈົ່ງລະວັງໃຫ້ດີ ເພື່ອວ່າຖ້ອຍຄຳທີ່ພວກຜູ້ທຳນວາຍໄດ້ກ່າວໄວ້ນັ້ນ ຈະບໍ່ເກີດຂຶ້ນກັບພວກທ່ານ
44013041	‘ຈົ່ງເບິ່ງເຖີດ ຄົນທີ່ມັກປະໝາດນິນທາ ຈົ່ງປະຫລາດໃຈແລະຈິບຫາຍໄປສາເຖີດ ດ້ວຍວ່າ, ສິ່ງທີ່ເຮົາກະທຳຢູ່ໃນວັນນີ້ ແມ່ນສິ່ງທີ່ພວກເຈົ້າຈະບໍ່ຍອມ ເຊື່ອຟັງເປັນແນ່ ເຖິງແມ່ນວ່າມີບາງຄົນ ມາອະທິບາຍໃຫ້ຟັງແລ້ວກໍຕາມ.’”
44013042	ເມື່ອໂປໂລກັບບາຣະນາບາ ກຳລັງຍ່າງອອກຈາກທຳມະສາລາໄປນັ້ນ ປະຊາຊົນກໍເຊີນທ່ານທັງສອງໃຫ້ກັບຄືນມາອີກໃນວັນຊະບາໂຕຕໍ່ໄປ ເພື່ອກ່າວເຖິງຂໍ້ຄວາມນີ້ອີກ.
44013043	ຫລັງຈາກທີ່ປະຊາຊົນເລີກຈາກບ່ອນນະມັດສະການໄປແລ້ວ ກໍມີຄົນຢິວກັບຜູ້ທີ່ເຂົ້າຮີດຢິວ ທີ່ຢຳເກງພຣະເຈົ້າຫລາຍຄົນໄດ້ຕິດຕາມໂປໂລ ແລະ ບາຣະນາບາ, ທ່ານທັງສອງຈຶ່ງກ່າວຕັກເຕືອນໜູນໃຈໃຫ້ພວກເຂົາດຳເນີນຊີວິດຢູ່ໃນຄວາມເຊື່ອໂດຍເພິ່ງພຣະຄຸນຂອງພຣະເຈົ້າ.
44013044	ເມື່ອເຖິງວັນຊະບາໂຕຕໍ່ມາ ປະຊາຊົນເກືອບໝົດທັງເມືອງໄດ້ມາເຕົ້າໂຮມກັນ ເພື່ອຟັງພຣະຄຳຂອງອົງພຣະຜູ້ເປັນເຈົ້າ.
44013045	ເມື່ອພວກຢິວເຫັນປະຊາຊົນຫລວງຫລາຍເຊັ່ນນີ້ ພວກເຂົາກໍເຕັມໄປດ້ວຍຄວາມອິດສາ. ດັ່ງນັ້ນ ພວກເຂົາຈຶ່ງໂຕ້ຖຽງຄຳເວົ້າຂອງໂປໂລ ແລະໝິ່ນປະໝາດເພິ່ນ.
44013046	ແຕ່ໂປໂລກັບບາຣະນາບາມີໃຈກ້າກ່າວອອກໄປວ່າ, “ຈຳເປັນທີ່ຈະຕ້ອງມາກ່າວພຣະຄຳຂອງພຣະເຈົ້າ ສູ່ທ່ານທັງຫລາຍຟັງກ່ອນ, ແຕ່ໃນເມື່ອພວກທ່ານບໍ່ຍອມຮັບເອົາພຣະທຳນັ້ນ ແລະຖືວ່າຕົນບໍ່ສົມຄວນທີ່ຈະຮັບຊີວິດນິຣັນດອນ. ດັ່ງນັ້ນ ພວກເຮົາກໍຈະໄປຫາຄົນຕ່າງຊາດ.
44013047	ເພາະເລື່ອງນີ້ແຫລະ ອົງພຣະຜູ້ເປັນເຈົ້າຈຶ່ງສັ່ງພວກເຮົາວ່າ, ‘ເຮົາໄດ້ຕັ້ງເຈົ້າໄວ້ໃຫ້ເປັນແສງສະຫວ່າງ ແກ່ຄົນຕ່າງຊາດ ເພື່ອວ່າເຈົ້າຈະເປັນເຫດໃຫ້ ໂລກທັງໝົດໄດ້ພົ້ນ.’”
44013048	ເມື່ອຄົນຕ່າງຊາດໄດ້ຍິນເຊັ່ນນີ້ແລ້ວ ພວກເຂົາກໍຊົມຊື່ນຍິນດີຫລາຍ ແລະສັນລະເສີນຖ້ອຍຄຳຂອງອົງພຣະຜູ້ເປັນເຈົ້າ, ຄົນທັງຫລາຍ ຜູ້ທີ່ຖືກເລືອກໄວ້ສຳລັບຊີວິດນິຣັນດອນກໍໄດ້ວາງໃຈເຊື່ອ.
44013049	ພຣະທຳຂອງອົງພຣະຜູ້ເປັນເຈົ້າໄດ້ແຜ່ໄປທົ່ວທັງຂົງເຂດນັ້ນ.
44013050	ແຕ່ພວກຢິວໄດ້ຍົວະຍົງພວກແມ່ຍິງທີ່ມີກຽດສູງໃນສັງຄົມທີ່ຢຳເກງພຣະເຈົ້າ ແລະພວກຜູ້ຊາຍຄົນສຳຄັນໃນເມືອງນີ້ ໄດ້ກໍ່ການຂົ່ມເຫັງໂປໂລ ແລະ ບາຣະນາບາ ແລະຂັບໄລ່ທ່ານທັງສອງໃຫ້ອອກໄປຈາກເຂດແດນຂອງພວກເຂົາ.
44013051	ສ່ວນໂປໂລກັບບາຣະນາບາກໍສັ່ນຂີ້ຝຸ່ນທີ່ຕິດຕີນຂອງພວກຕົນອອກ ເພື່ອເປັນສັນຍານແຫ່ງການຄັດຄ້ານຕໍ່ສູ້ພວກເຂົາ ແລ້ວທ່ານທັງສອງກໍເດີນທາງໄປຍັງເມືອງອີໂກນີອົນ.
44013052	ຝ່າຍບັນດາພວກສິດໃນເມືອງອັນຕີໂອເຂຍ ກໍເຕັມໄປດ້ວຍຄວາມຊົມຊື່ນຍິນດີ ແລະດ້ວຍພຣະວິນຍານບໍຣິສຸດເຈົ້າ.
44014001	ໃນເມືອງອີໂກນີອົນນີ້ກໍເໝືອນກັນ ໂປໂລກັບບາຣະນາບາໄດ້ເຂົ້າໄປກ່າວໃນທຳມະສາລາຂອງພວກຢິວ ຈົນຊາວຢິວ ແລະຊາວກຣີກຈຳນວນຫລວງຫລາຍໄດ້ວາງໃຈເຊື່ອ.
44014002	ແຕ່ພວກຢິວທີ່ບໍ່ຍອມເຊື່ອນັ້ນ ໄດ້ຍົວະຍົງຄົນຕ່າງຊາດ ໃຫ້ກຽດຊັງພວກພີ່ນ້ອງທີ່ເຊື່ອ.
44014003	ດັ່ງນັ້ນ ທ່ານທັງສອງຈຶ່ງໄດ້ອາໄສຢູ່ທີ່ເມືອງອີໂກນີອົນນີ້ດົນນານສົມຄວນ, ມີໃຈກ້າກ່າວດ້ວຍຄວາມໄວ້ວາງໃຈໃນອົງພຣະຜູ້ເປັນເຈົ້າ ຜູ້ໄດ້ເປັນພະຍານເຖິງເລື່ອງພຣະຄຸນຂອງພຣະອົງ ໂດຍໃຫ້ທ່ານທັງສອງມີຣິດອຳນາດເຮັດການອັດສະຈັນ ແລະໝາຍສຳຄັນຫລາຍຢ່າງ.
44014004	ປະຊາຊົນໃນເມືອງໄດ້ແຍກກັນອອກເປັນສອງພວກຄື: ພວກໜຶ່ງຢູ່ຝ່າຍພວກຢິວ ແລະພວກໜຶ່ງອີກຢູ່ຝ່າຍພວກອັກຄະສາວົກ.
44014005	ແລ້ວຄົນຕ່າງຊາດກັບຄົນຢິວບາງຄົນ ໂດຍຮ່ວມກັບບັນດາຜູ້ປົກຄອງຂອງພວກເຂົາ ໄດ້ພ້ອມໃຈກັນທີ່ຈະທາລຸນໂປໂລກັບບາຣະນາບາ ດ້ວຍການແກວ່ງກ້ອນຫີນໃສ່.
44014006	ເມື່ອທ່ານທັງສອງຮູ້ເຖິງເລື່ອງນີ້ ຈຶ່ງໜີໄປຍັງເມືອງລີຊະທາ ແລະເດຣະເບໃນແຂວງລີກາໂອເນຍ ແລະໃນຂົງເຂດໃກ້ຄຽງນັ້ນ.
44014007	ໃນບ່ອນນີ້ ທ່ານທັງສອງໄດ້ປະກາດຂ່າວປະເສີດ.
44014008	ໃນເມືອງລີຊະທານີ້ ຍັງມີຊາຍຄົນໜຶ່ງທີ່ເປັນເປ້ຍແຕ່ເກີດ ແລະບໍ່ເຄີຍຍ່າງໄປໃສຈັກເທື່ອ.
44014009	ລາວນັ່ງຟັງຖ້ອຍຄຳທີ່ໂປໂລເວົ້າຢູ່, ເມື່ອໂປໂລເພັ່ງຕາເບິ່ງຄົນນີ້ ກໍເຫັນວ່າ ລາວມີຄວາມເຊື່ອພໍຈະດີພະຍາດໄດ້
44014010	ດັ່ງນັ້ນ ໂປໂລຈຶ່ງສັ່ງດ້ວຍສຽງດັງວ່າ, “ຈົ່ງລຸກຂຶ້ນຢືນໃຫ້ຕົວຊື່” ຄົນເປ້ຍນັ້ນຈຶ່ງກະໂດດຂຶ້ນແລ້ວຍ່າງໄປມາ.
44014011	ເມື່ອປະຊາຊົນໄດ້ເຫັນການທີ່ໂປໂລເຮັດນັ້ນ ຕ່າງກໍຮ້ອງຂຶ້ນເປັນພາສາລີກາໂອເນຍວ່າ, “ພວກພະແປງກາຍເປັນມະນຸດ ລົງມາຫາພວກເຮົາແລ້ວ”
44014012	ພວກເຂົາໃສ່ຊື່ໃຫ້ບາຣະນາບາວ່າ ພະຊູດ ແລະໃສ່ຊື່ໃຫ້ໂປໂລວ່າ ພະເຮຣະເມ ເພາະເພິ່ນເປັນຫົວໜ້າໃນການກ່າວ.
44014013	ຝ່າຍປະໂຣຫິດຂອງພະຊູດ ທີ່ມີວິຫານຕັ້ງຢູ່ຕໍ່ໜ້າເມືອງ ໄດ້ຈູງງົວເຖິກ ແລະນຳພວງດອກໄມ້ມາທີ່ປະຕູເມືອງຕິດຕາມໂດຍປະຊາຊົນ ເພາະຕັ້ງໃຈວ່າຈະຖວາຍເຄື່ອງບູຊາ.
44014014	ແຕ່ເມື່ອອັກຄະສາວົກບາຣະນາບາກັບໂປໂລໄດ້ຍິນດັ່ງນັ້ນ, ກໍຈີກເສື້ອຜ້າຂອງຕົນ ແລ້ວຟ້າວແລ່ນເຂົ້າໄປທ່າມກາງປະຊາຊົນນັ້ນທັນທີ ແລະຮ້ອງຂຶ້ນວ່າ,
44014015	“ທ່ານທັງຫລາຍເອີຍ ເປັນຫຍັງຈຶ່ງເຮັດເຊັ່ນນີ້? ພວກເຮົາທັງສອງກໍເປັນມະນຸດຢ່າງດຽວກັນກັບພວກທ່ານ ແລະມາປະກາດຂ່າວປະເສີດໃຫ້ພວກທ່ານກັບໃຈຈາກສິ່ງອັນບໍ່ມີປະໂຫຍດເຫລົ່ານີ້ ແລະຫັນມາຫາພຣະເຈົ້າອົງຊົງຊີວິດຢູ່ ຄືອົງທີ່ໄດ້ສ້າງຟ້າສະຫວັນ, ແຜ່ນດິນໂລກ, ນໍ້າທະເລ ແລະສັບພະທຸກສິ່ງ ຊຶ່ງຢູ່ໃນທີ່ນັ້ນ.
44014016	ໃນອະດີດທີ່ຜ່ານມາ ພຣະອົງປ່ອຍໃຫ້ປະຊາຊົນທັງໝົດປະຕິບັດຕາມຮີດຄອງຂອງຕົນ.
44014017	ແຕ່ເຖິງປານນັ້ນ ພຣະອົງບໍ່ໄດ້ໃຫ້ຂາດພະຍານເຖິງເລື່ອງພຣະອົງ ໂດຍກິດຈະການອັນດີຂອງພຣະອົງ ຄືໄດ້ບັນດານຝົນໃຫ້ຕົກຈາກທ້ອງຟ້າ ແລະໃຫ້ມີຜົນລະປູກຕາມລະດູການ, ຈຶ່ງໂຜດໃຫ້ອາຫານການກິນແກ່ພວກທ່ານ ແລະໃຫ້ຈິດໃຈອີ່ມເຕັມດ້ວຍຄວາມສຸກ.”
44014018	ເຖິງແມ່ນວ່າ ໄດ້ກ່າວຄຳເຫລົ່ານີ້ແລ້ວກໍຕາມ ອັກຄະສາວົກທັງສອງຍັງຫ້າມປະຊາຊົນ ບໍ່ໃຫ້ຖວາຍເຄື່ອງບູຊາແກ່ພວກຕົນໄດ້ໂດຍຍາກເຕັມທີ ຈົນເກືອບຫ້າມບໍ່ແພ້.
44014019	ແຕ່ມີຊາວຢິວບາງຄົນມາຈາກເມືອງອັນຕີໂອເຂຍ ແລະຈາກເມືອງອີໂກນີອົນ ໄດ້ຊັກຊວນປະຊາຊົນໃຫ້ເຂົ້າຂ້າງພວກເຂົາ ແລ້ວຈຶ່ງໄດ້ແກວ່ງກ້ອນຫີນໃສ່ໂປໂລ ແລະລາກເພິ່ນອອກໄປຈາກເມືອງ ໂດຍຄິດວ່າເພິ່ນຕາຍແລ້ວ.
44014020	ແຕ່ເມື່ອພວກພີ່ນ້ອງທີ່ເຊື່ອໄດ້ເຕົ້າໂຮມກັນອ້ອມເພິ່ນໄວ້ ເພິ່ນຈຶ່ງລຸກຂຶ້ນແລະກັບຄືນເຂົ້າໄປໃນເມືອງ, ຕົກວັນຕໍ່ມາ ເພິ່ນກັບບາຣະນາບາໄດ້ໄປຍັງເມືອງເດຣະເບ.
44014021	ໂປໂລກັບບາຣະນາບາ ໄດ້ປະກາດຂ່າວປະເສີດໃນເມືອງເດຣະເບ ແລະໄດ້ຫລາຍຄົນມາເປັນສິດ, ແລ້ວທ່ານທັງສອງກໍໄດ້ກັບຄືນໄປເມືອງລີຊະທາ, ອີໂກນີອົນ ແລະ ອັນຕີໂອເຂຍ.
44014022	ທ່ານທັງສອງໄດ້ໜູນໃຈລູກສິດທັງຫລາຍໃຫ້ເຂັ້ມແຂງຂຶ້ນ ແລະໜູນໃຈພວກເຂົາໃຫ້ຕັ້ງໝັ້ນຄົງຢູ່ໃນຄວາມເຊື່ອໂດຍກ່າວວ່າ, “ເຮົາທັງຫລາຍຕ້ອງຜ່ານຜ່າຄວາມທຸກລຳບາກຫລາຍປະການ ເພື່ອຈະເຂົ້າໄປໃນແຜ່ນດິນຂອງພຣະເຈົ້າ.”
44014023	ໃນແຕ່ລະຄຣິສຕະຈັກ ທ່ານທັງສອງໄດ້ເລືອກຕັ້ງພວກເຖົ້າແກ່ ແລະຫລັງຈາກພາວັນນາອະທິຖານກັບຖືສິນອົດອາຫານແລ້ວ ຈຶ່ງມອບຄົນເຫລົ່ານັ້ນໄວ້ກັບອົງພຣະຜູ້ເປັນເຈົ້າ ທີ່ພວກເຂົາວາງໃຈເຊື່ອນັ້ນ.
44014024	ຫລັງຈາກເດີນທາງຜ່ານເຂດແດນຂອງແຂວງປີຊີເດຍແລ້ວ ທ່ານທັງສອງກໍມາເຖິງແຂວງປຳຟີເລຍ.
44014025	ເມື່ອໄດ້ປະກາດພຣະທຳທີ່ເມືອງເປກາແລ້ວ ກໍໄດ້ເດີນທາງໄປຍັງເມືອງອັດຕາເລຍ
44014026	ຈາກທີ່ນັ້ນ ທ່ານທັງສອງໄດ້ລົງເຮືອກັບຄືນໄປຍັງເມືອງອັນຕີໂອເຂຍ ຄືເມືອງທີ່ທ່ານທັງສອງໄດ້ຮັບມອບໝາຍໄວ້ໃນພຣະຄຸນຂອງພຣະເຈົ້າ ເພື່ອພາລະກິດ ຊຶ່ງບັດນີ້ທ່ານທັງສອງໄດ້ເຮັດສຳເລັດແລ້ວ.
44014027	ເມື່ອມາຮອດເມືອງອັນຕີໂອເຂຍ ທ່ານທັງສອງໄດ້ເອີ້ນສະມາຊິກໃນຄຣິສຕະຈັກມາປະຊຸມ ແລ້ວໄດ້ເລົ່າສູ່ພີ່ນ້ອງຟັງເຖິງທຸກຢ່າງ ທີ່ພຣະເຈົ້າຊົງສະຖິດ ແລະໄດ້ຊົງກະທຳສຳລັບຕົນ ແລະການທີ່ພຣະເຈົ້າເປີດປະຕູແຫ່ງຄວາມເຊື່ອໃຫ້ຄົນຕ່າງຊາດເຂົ້າມາ.
44014028	ແລ້ວທ່ານທັງສອງກໍໄດ້ອາໄສຢູ່ກັບພວກພີ່ນ້ອງທີ່ເຊື່ອໃນເມືອງນີ້ດົນພໍສົມຄວນ.
44015001	ມີບາງຄົນຈາກແຂວງຢູດາຍເລີ່ມສັ່ງສອນພີ່ນ້ອງວ່າ, “ຖ້າເຈົ້າທັງຫລາຍບໍ່ຮັບພິທີຕັດຕາມຮີດຄອງຂອງໂມເຊ ພວກເຈົ້າຈະພົ້ນບໍ່ໄດ້.”
44015002	ເມື່ອໂປໂລກັບບາຣະນາບາ ເກີດມີການໂຕ້ຖຽງກັບພວກເຂົາຢ່າງຮຸນແຮງກ່ຽວກັບເລື່ອງນີ້ ດັ່ງນັ້ນ ຈຶ່ງມີການຕົກລົງໃຫ້ໂປໂລກັບບາຣະນາບາ ແລະບາງຄົນໃນເມືອງອັນຕີໂອເຂຍ ໄປປຶກສາກັບພວກອັກຄະສາວົກ ແລະພວກເຖົ້າແກ່ໃນນະຄອນເຢຣູຊາເລັມກ່ຽວກັບບັນຫານີ້.
44015003	ດັ່ງນັ້ນ ຄຣິສຕະຈັກໄດ້ຈັດສົ່ງທ່ານເຫລົ່ານີ້ໄປ, ເມື່ອຜ່ານແຂວງຟອຍນີເຊຍ ແລະແຂວງຊາມາເຣຍໄປນັ້ນ ເພິ່ນໄດ້ເລົ່າເລື່ອງການທີ່ຄົນຕ່າງຊາດກັບໃຈໃໝ່ຫັນມາຫາພຣະເຈົ້າ, ຂ່າວນີ້ໄດ້ນຳຄວາມຊົມຊື່ນຍິນດີອັນໃຫຍ່ມາສູ່ພີ່ນ້ອງທັງໝົດ.
44015004	ເມື່ອເພິ່ນມາຮອດນະຄອນເຢຣູຊາເລັມ ກໍໄດ້ຖືກຮັບຕ້ອນຈາກພີ່ນ້ອງໃນຄຣິສຕະຈັກ, ຈາກພວກອັກຄະສາວົກ ແລະຈາກບັນດາເຖົ້າແກ່ ແລະພວກເພິ່ນໄດ້ເລົ່າເລື່ອງທັງໝົດ ທີ່ພຣະເຈົ້າໄດ້ກະທຳການຜ່ານພວກເພິ່ນສູ່ຄົນເຫລົ່ານັ້ນຟັງ.
44015005	ແຕ່ມີບາງຄົນໃນຄະນະຟາຣີຊາຍ ທີ່ໄດ້ເຊື່ອແລ້ວ ລຸກຂຶ້ນເວົ້າວ່າ, “ຄົນຕ່າງຊາດນັ້ນ ຕ້ອງໃຫ້ພວກເຂົາຮັບພິທີຕັດ ແລະສັ່ງໃຫ້ພວກເຂົາຖືຮັກສາກົດບັນຍັດຂອງໂມເຊ.”
44015006	ຝ່າຍພວກອັກຄະສາວົກກັບພວກເຖົ້າແກ່ ກໍໄດ້ປະຊຸມກັນພິຈາລະນາບັນຫານີ້.
44015007	ຫລັງຈາກ ໂຕ້ຖຽງກັນເປັນເວລາຍືດຍາວແລ້ວ ເປໂຕກໍລຸກຂຶ້ນ ແລະກ່າວວ່າ, “ພີ່ນ້ອງທັງຫລາຍເອີຍ ພວກເຈົ້າກໍຮູ້ຢູ່ວ່າ ເມື່ອເລີ່ມຕົ້ນທີ່ພຣະເຈົ້າໄດ້ເລືອກຂ້າພະເຈົ້າຈາກທ່າມກາງພວກເຈົ້າ ໃຫ້ປະກາດຂ່າວປະເສີດແກ່ຄົນຕ່າງຊາດ ເພື່ອວ່າພວກເຂົາຈະໄດ້ຍິນ ແລະຈະໄດ້ເຊື່ອ.
44015008	ພຣະເຈົ້າຜູ້ທີ່ຢັ່ງຮູ້ຄວາມຄິດຈິດໃຈຂອງທຸກຄົນ ໄດ້ຊົງສຳແດງການຕ້ອນຮັບຄົນຕ່າງຊາດ ໂດຍຊົງປະທານພຣະວິນຍານບໍຣິສຸດໃຫ້ແກ່ພວກເຂົາ ເໝືອນພຣະອົງໄດ້ໃຫ້ແກ່ພວກເຮົາ.
44015009	ພຣະອົງບໍ່ໄດ້ປະຕິບັດກັບພວກເຮົາແຕກຕ່າງຈາກພວກເຂົາ, ພຣະອົງອະໄພບາບກຳຂອງພວກເຂົາດ້ວຍຄວາມເຊື່ອ.
44015010	ເມື່ອເປັນດັ່ງນັ້ນ, ເປັນຫຍັງພວກເຈົ້າຈຶ່ງຢາກທົດລອງພຣະເຈົ້າ, ໂດຍວາງພາລະອັນໜັກໃສ່ເທິງຫລັງຂອງພີ່ນ້ອງ ຊຶ່ງທັງບັນພະບຸລຸດຂອງພວກເຮົາ ແລະພວກເຮົາເອງກໍບໍ່ສາມາດແບກໄດ້?
44015011	ແຕ່ພວກເຮົາເຊື່ອວ່າ ພວກເຮົາພົ້ນດ້ວຍພຣະຄຸນຂອງອົງພຣະເຢຊູເຈົ້າ ເໝືອນກັນກັບພວກເຂົາ.”
44015012	ດັ່ງນັ້ນ ພີ່ນ້ອງທັງໝົດຈຶ່ງມິດງຽບ ແລະຟັງບາຣະນາບາກັບໂປໂລ ເລົ່າການອັດສະຈັນ ແລະໝາຍສຳຄັນຕ່າງໆ ທີ່ພຣະເຈົ້າໄດ້ກະທຳຜ່ານພວກເພິ່ນ ໃນທ່າມກາງຄົນຕ່າງຊາດ.
44015013	ຫລັງຈາກເລົ່າຈົບແລ້ວ ຢາໂກໂບ ກໍກ່າວຂຶ້ນວ່າ, “ພີ່ນ້ອງທັງຫລາຍເອີຍ ຈົ່ງຟັງຂ້າພະເຈົ້າກ່ອນ
44015014	ຊີໂມນ ໄດ້ອະທິບາຍສູ່ພວກເຮົາຟັງແລ້ວວ່າ ພຣະເຈົ້າໄດ້ສຳແດງຄວາມເປັນຫ່ວງຄົນຕ່າງຊາດເທື່ອທຳອິດ ໂດຍໄດ້ເລືອກເອົາຄົນກຸ່ມໜຶ່ງ ຈາກທ່າມກາງພວກເຂົາໃຫ້ເປັນຂອງພຣະອົງ.
44015015	ຖ້ອຍຄຳຂອງພວກຜູ້ທຳນວາຍ ກໍສອດຄ່ອງກັນຢ່າງຄົບຖ້ວນກ່ຽວກັບເລື່ອງນີ້, ດັ່ງທີ່ມີຄຳຂຽນໄວ້ໃນພຣະຄຳພີວ່າ,
44015016	‘ ພາຍຫລັງເຫດການນີ້ແລ້ວເຮົາຈະກັບມາ ແລະສ້າງອານາຈັກຂອງດາວິດ ທີ່ເພພັງນັ້ນໃຫ້ຟື້ນຂຶ້ນໃໝ່. ເຮົາຈະສ້າງບ່ອນທີ່ ຮົກຮ້າງເພພັງຂຶ້ນໃໝ່ ແລະຈະຕັ້ງຂຶ້ນມາອີກ.
44015017	ເພື່ອຄົນອື່ນໆຈະໄດ້ ສະແຫວງຫາອົງພຣະຜູ້ເປັນເຈົ້າ ຄືບັນດາຕ່າງຊາດທີ່ເຮົາໄດ້ເອີ້ນມາ ເປັນພົນລະເມືອງຂອງເຮົານັ້ນ.
44015018	ອົງພຣະຜູ້ເປັນເຈົ້າໄດ້ ຊົງແຈ້ງເຫດການເຫລົ່ານີ້ໃຫ້ຮູ້ ຕັ້ງແຕ່ບູຮານນະການ ໄດ້ຊົງກ່າວໄວ້ດັ່ງນີ້ແຫລະ.’”
44015019	ຢາໂກໂບກ່າວອີກວ່າ, “ຕາມຄວາມເຫັນຂອງຂ້າພະເຈົ້າແລ້ວ ພວກເຮົາບໍ່ຄວນລົບກວນຄົນຕ່າງຊາດ ທີ່ກຳລັງຕ່າວຄືນມາຫາພຣະເຈົ້າ.
44015020	ແຕ່ເຮົາຈົ່ງສັ່ງພວກເຂົາເປັນລາຍລັກອັກສອນ ໃຫ້ເວັ້ນເສຍຈາກສິ່ງຊົ່ວມົວໝອງ ເນື່ອງດ້ວຍພະທຽມ, ຈາກການຫລິ້ນຊູ້, ຈາກການກິນສັດຕາຍຮັດຄໍ ແລະຈາກການກິນເລືອດ.
44015021	ເພາະວ່າຕັ້ງແຕ່ດົນນານມາແລ້ວ, ກໍມີຜູ້ປະກາດກົດບັນຍັດຂອງໂມເຊໃນທຸກເມືອງ ແລະເພິ່ນໄດ້ອ່ານເລື່ອງນີ້ໃນທຳມະສາລາຕ່າງໆ ໃນທຸກວັນຊະບາໂຕ.”
44015022	ແລ້ວພວກອັກຄະສາວົກກັບບັນດາເຖົ້າແກ່ ພ້ອມກັບທັງໝົດຄຣິສຕະຈັກ, ກໍຕັດສິນໃຈເລືອກເອົາບາງຄົນໃນພວກເພິ່ນ ໃຫ້ເດີນທາງໄປຍັງເມືອງອັນຕີໂອເຂຍກັບໂປໂລ ແລະ ບາຣະນາບາ ພວກເພິ່ນໄດ້ເລືອກເອົາຊີລາກັບຢູດາ ຜູ້ທີ່ມີຊື່ອີກວ່າ ບາຣະຊັບບາ ຊາຍສອງຄົນນີ້ເປັນຜູ້ນຳຄົນສຳຄັນໃນພວກພີ່ນ້ອງ.
44015023	ພວກເພິ່ນໄດ້ຂຽນຈົດໝາຍມອບໃຫ້ທ່ານທັງສອງຖືໄປ ແລະໃນຈົດໝາຍນັ້ນມີເນື້ອຄວາມວ່າ, “ພວກເຮົາ ອັກຄະສາວົກກັບເຖົ້າແກ່ ຜູ້ເປັນພີ່ນ້ອງຂອງພວກທ່ານ ຂໍສົ່ງຄວາມຄຳນັບມາເຖິງທ່ານທັງຫລາຍ ທີ່ເປັນພີ່ນ້ອງຕ່າງຊາດທຸກຄົນ ທີ່ຢູ່ໃນເມືອງອັນຕີໂອເຂຍ, ໃນແຂວງຊີເຣຍ ແລະໃນແຂວງກີລີເກຍ.
44015024	ພວກເຮົາໄດ້ຍິນຂ່າວວ່າ ມີບາງຄົນໃນພວກເຮົາ ໄດ້ອອກໄປລົບກວນຈິດໃຈ ແລະເຮັດໃຫ້ພີ່ນ້ອງເກີດຄວາມສັບສົນໄປ ດ້ວຍຄຳເວົ້າຂອງພວກເຂົາ, ພວກເຮົາບໍ່ໄດ້ອອກຄຳສັ່ງໃດໆ ໃຫ້ພວກເຂົາເຮັດສິ່ງນີ້ເລີຍ.
44015025	ສະນັ້ນ ພວກເຮົາຈຶ່ງໄດ້ມາປະຊຸມຕົກລົງກັນ ແລະເຫັນພ້ອມພຽງກັນວ່າ ໃຫ້ເລືອກເອົາບາງຄົນມາຫາພວກທ່ານ, ພ້ອມກັບບາຣະນາບາ ແລະ ໂປໂລ.
44015026	ຜູ້ເປັນທີ່ຮັກຂອງພວກເຮົາ ຊຶ່ງສະຫລະຊີວິດຂອງຕົນ ເພື່ອຮັບໃຊ້ພາລະກິດຂອງອົງພຣະເຢຊູຄຣິດເຈົ້າຂອງເຮົາທັງຫລາຍ.
44015027	ດ້ວຍເຫດນັ້ນ ພວກເຮົາຈຶ່ງໄດ້ໃຊ້ຢູດາກັບຊີລາມາຫາພວກທ່ານ ແລະທັງສອງຄົນນີ້ຈະກ່າວຂໍ້ຄວາມອັນດຽວກັນກັບທີ່ພວກເຮົາຂຽນມານີ້.
44015028	ດ້ວຍວ່າ, ພຣະວິນຍານບໍຣິສຸດເຈົ້າເຫັນດີເຫັນພ້ອມກັບພວກເຮົາແລ້ວວ່າ ບໍ່ໃຫ້ວາງພາລະໜັກອັນໃດເທິງພວກທ່ານ ນອກຈາກສິ່ງທີ່ຈຳເປັນເຫລົ່ານີ້
44015029	ຄືໃຫ້ງົດເວັ້ນເສຍຈາກກິນອາຫານທີ່ຖວາຍບູຊາແກ່ຮູບເຄົາຣົບແລ້ວ, ໃຫ້ງົດຈາກການກິນເລືອດ, ໃຫ້ງົດຈາກການກິນສັດທີ່ຕາຍເພາະຖືກຮັດຄໍ ແລະໃຫ້ຫລີກເວັ້ນຈາກການຫລິ້ນຊູ້, ຖ້າພວກທ່ານງົດຈາກສິ່ງເຫລົ່ານີ້ໄດ້ ພວກທ່ານກໍຢູ່ເຢັນເປັນສຸກ ຈົ່ງຈະເລີນເທີ້ນ.”
44015030	ດັ່ງນັ້ນ ບັນດາຜູ້ຕາງໜ້າຈຶ່ງອອກເດີນທາງໄປຍັງເມືອງອັນຕີໂອເຂຍ, ເມື່ອໄດ້ເອີ້ນພີ່ນ້ອງທັງໝົດມາແລ້ວ ຈຶ່ງມອບຈົດໝາຍສະບັບນັ້ນໃຫ້ພວກເພິ່ນ.
44015031	ເມື່ອອ່ານແລ້ວທຸກຄົນຕ່າງກໍເຕັມໄປດ້ວຍຄວາມຊົມຊື່ນຍິນດີ ເພາະຄຳໜູນໃຈໃນຈົດໝາຍນັ້ນ.
44015032	ຢູດາກັບຊີລາ ກໍເປັນຜູ້ປະກາດພຣະທຳເໝືອນກັນ ໄດ້ກ່າວຢ່າງຍືດຍາວແກ່ພວກພີ່ນ້ອງເພື່ອໜູນໃຈ ແລະເຕືອນສະຕິພວກເຂົາໃຫ້ເຂັ້ມແຂງຂຶ້ນໃນຄວາມເຊື່ອ.
44015033	ເມື່ອພັກຢູ່ເປັນເວລາພໍສົມຄວນແລ້ວ, ທ່ານທັງສອງກໍຖືກສົ່ງກັບຄືນດ້ວຍຄວາມສຸກ ເມືອຫາຜູ້ທີ່ໃຊ້ຕົນມານັ້ນ [
44015034	ຝ່າຍຊີລາກໍເຫັນດີຍັງຈະພັກຢູ່ທີ່ນັ້ນອີກຕໍ່ໄປ.]
44015035	ຝ່າຍໂປໂລກັບບາຣະນາບາ ກໍຢູ່ໃນເມືອງອັນຕີໂອເຂຍຊົ່ວໄລຍະໜຶ່ງ, ທ່ານທັງສອງພ້ອມກັບຄົນອື່ນໆໄດ້ຮ່ວມກັນສັ່ງສອນ ແລະປະກາດຂ່າວປະເສີດ ຄືພຣະທຳຂອງອົງພຣະຜູ້ເປັນເຈົ້າ.
44015036	ຫລັງຈາກນັ້ນບໍ່ດົນ ໂປໂລກໍເວົ້າກັບບາຣະນາບາວ່າ, “ໃຫ້ພວກເຮົາກັບໄປຢ້ຽມຢາມພີ່ນ້ອງໃນເມືອງອື່ນໆ ທີ່ພວກເຮົາໄດ້ປະກາດພຣະທຳຂອງອົງພຣະຜູ້ເປັນເຈົ້າ ເພື່ອຈະຮູ້ວ່າພວກເຂົາຢູ່ຢ່າງໃດ?”
44015037	ສ່ວນບາຣະນາບາຢາກເອົາໂຢຮັນມາຣະໂກໄປນຳ
44015038	ແຕ່ໂປໂລຄິດວ່າບໍ່ຄວນເອົາຜູ້ກ່ຽວໄປນຳ ເພາະລາວບໍ່ໄດ້ຢູ່ຮ່ວມງານຈົນສິ້ນສຸດພາລະກິດ, ແຕ່ໄດ້ກັບຄືນໄປ ແລະປະພວກເພິ່ນໄວ້ທີ່ແຂວງປຳຟີເລຍ.
44015039	ທັງສອງເກີດການໂຕ້ຖຽງກັນຢ່າງຮຸນແຮງ ຈົນແຍກຈາກກັນ, ບາຣະນາບາຈຶ່ງເອົາມາຣະໂກລົງເຮືອໄປຍັງເກາະໄຊປຣັດ
44015040	ແຕ່ໂປໂລໄດ້ເລືອກເອົາຊີລາ ເມື່ອພວກພີ່ນ້ອງໄດ້ຝາກທ່ານທັງສອງໄວ້ໃນພຣະຄຸນຂອງອົງພຣະຜູ້ເປັນເຈົ້າ ແລ້ວກໍໄດ້ອອກໄປ.
44015041	ໂປໂລໄດ້ໄປທົ່ວແຂວງຊີເຣຍ ແລະ ກີລີເກຍ ໜູນໃຈພີ່ນ້ອງໃນຄຣິສຕະຈັກໃຫ້ເຂັ້ມແຂງຂຶ້ນ.
44016001	ໂປໂລໄດ້ເດີນທາງມາຮອດເມືອງເດຣະເບ ແລະ ເມືອງລີຊະທາ, ຢູ່ໃນທີ່ນີ້ ມີຄົນທີ່ເຊື່ອຜູ້ໜຶ່ງຊື່ວ່າ ຕີໂມທຽວ, ແມ່ຂອງລາວເປັນຄົນທີ່ເຊື່ອເໝືອນກັນ ແລະເປັນຄົນຢິວ ສ່ວນພໍ່ຂອງລາວນັ້ນເປັນຄົນກຣີກ.
44016002	ຕີໂມທຽວເປັນຄົນມີຊື່ສຽງດີໃນທ່າມກາງພວກພີ່ນ້ອງ ທີ່ຢູ່ໃນເມືອງລີຊະທາ ແລະເມືອງອີໂກນີອົນ.
44016003	ໂປໂລຕ້ອງການເອົາຕີໂມທຽວໄປນຳ. ດັ່ງນັ້ນ ເພິ່ນຈຶ່ງໃຫ້ລາວຮັບພິທີຕັດ ເພາະເຫັນແກ່ຊາວຢິວຢູ່ໃນເຂດນັ້ນ. ເພິ່ນກະທຳເຊັ່ນນີ້ ເພາະຊາວຢິວທຸກຄົນທີ່ຢູ່ໃນເມືອງເຫລົ່ານັ້ນ ຮູ້ວ່າພໍ່ຂອງຕີໂມທຽວເປັນຄົນກຣີກ.
44016004	ເມື່ອຜ່ານໄປຕາມເມືອງຕ່າງໆ ເພິ່ນກໍໄດ້ມອບຂໍ້ບັງຄັບ ຊຶ່ງພວກອັກຄະສາວົກກັບບັນດາເຖົ້າແກ່ຢູ່ໃນນະຄອນເຢຣູຊາເລັມໄດ້ຕົກລົງກັນນັ້ນ ໃຫ້ພວກຄົນທີ່ເຊື່ອຮັບຮູ້ ແລະໃຫ້ພວກເຂົາປະຕິບັດຕາມ.
44016005	ດັ່ງນັ້ນ ຄຣິສຕະຈັກທັງຫລາຍຈຶ່ງໝັ້ນຄົງໃນຄວາມເຊື່ອ ແລະຄົນທີ່ເຊື່ອກໍເພີ່ມຂຶ້ນແຕ່ລະວັນ.
44016006	ພຣະວິນຍານບໍຣິສຸດເຈົ້າ ບໍ່ອະນຸຍາດໃຫ້ເພິ່ນປະກາດພຣະທຳໃນແຂວງເອເຊຍ ພວກເພິ່ນຈຶ່ງເດີນທາງໄປທົ່ວເຂດແດນຂອງເມືອງຟີເຄຍ ແລະ ເມືອງຄາລາເຕຍ.
44016007	ເມື່ອພວກເພິ່ນເດີນທາງມາຮອດເຂດຂອງເມືອງມີເຊຍ ກໍພະຍາຍາມທີ່ຈະເຂົ້າໄປໃນແຂວງບີທີເນຍ, ແຕ່ພຣະວິນຍານຂອງພຣະເຢຊູເຈົ້າ ບໍ່ອະນຸຍາດໃຫ້ພວກເພິ່ນເຂົ້າໄປ.
44016008	ດັ່ງນັ້ນ ພວກເພິ່ນຈຶ່ງເດີນທາງຜ່ານໄປ ຍັງເມືອງມີເຊຍ ແລະລົງໄປຍັງເມືອງໂທອາດ.
44016009	ໃນຄືນນັ້ນ ໂປໂລໄດ້ເຫັນນິມິດ ແລະໃນນິມິດນັ້ນ ເພິ່ນເຫັນຊາຍມາເກໂດເນຍຄົນໜຶ່ງຢືນຢູ່ ແລະຮ້ອງຕໍ່ເພິ່ນວ່າ, “ຂໍທ່ານຂ້າມມາເມືອງມາເກໂດເນຍພີ້ ເພື່ອຊ່ວຍພວກຂ້ານ້ອຍແດ່ທ້ອນ.”
44016010	ພໍໂປໂລໄດ້ເຫັນນິມິດນີ້ ພວກເຮົາກໍຕຽມພ້ອມທັນທີ ເພື່ອຈະອອກໄປຍັງເມືອງມາເກໂດເນຍ ເພາະພວກເຮົາເຫັນຄັກແນ່ວ່າ ພຣະເຈົ້າໄດ້ເອີ້ນພວກເຮົາ ໃຫ້ໄປປະກາດຂ່າວປະເສີດແກ່ຊາວເມືອງນັ້ນ.
44016011	ພວກເຮົາໄດ້ຈາກເມືອງໂທອາດທາງເຮືອ ແລະໄປຍັງເກາະຊາໂມຕາເກ ແລະວັນຕໍ່ມາ ກໍເຖິງເມືອງເນອາໂປລີ.
44016012	ຈາກທີ່ນັ້ນ ພວກເຮົາໄດ້ເດີນທາງເຂົ້າໄປຍັງເມືອງຟີລິບປອຍ ຊຶ່ງເປັນເມືອງເອກໃນແຂວງມາເກໂດເນຍ ແລະທັງເປັນເມືອງຂຶ້ນຂອງຊາວໂຣມ. ພວກເຮົາໄດ້ອາໄສຢູ່ໃນເມືອງນີ້ເປັນເວລາຫລາຍວັນ.
44016013	ໃນວັນຊະບາໂຕ ພວກເຮົາໄດ້ອອກຈາກປະຕູເມືອງໄປທີ່ຝັ່ງແມ່ນໍ້າ ແລະຢູ່ທີ່ນັ້ນ ພວກເຮົາເຄີຍໃຊ້ເປັນບ່ອນສຳລັບພາວັນນາອະທິຖານ, ພວກເຮົາຈຶ່ງນັ່ງລົງ ແລະໂອ້ລົມກັບພວກແມ່ຍິງທີ່ເຕົ້າໂຮມກັນ.
44016014	ມີຍິງຄົນໜຶ່ງໃນພວກແມ່ຍິງເຫລົ່ານີ້ຊື່ວ່າ ລີເດຍ ນາງມາຈາກເມືອງທົວເຕຣາ ແລະເປັນແມ່ຄ້າຂາຍຜ້າສີມ່ວງອ່ອນ ແລະທັງເປັນຜູ້ຢຳເກງພຣະເຈົ້າດ້ວຍ, ເມື່ອນາງຟັງພວກເຮົາກ່າວຢູ່ ອົງພຣະຜູ້ເປັນເຈົ້າກໍຊົງເປີດຈິດໃຈຂອງນາງໃຫ້ເອົາໃຈໃສ່ຖ້ອຍຄຳ ທີ່ໂປໂລກຳລັງກ່າວນັ້ນ.
44016015	ເມື່ອນາງພ້ອມກັບໄທເຮືອນຂອງຕົນ ໄດ້ຮັບບັບຕິສະມາແລ້ວ ກໍໄດ້ເຊີນພວກເຮົາວ່າ, “ຖ້າພວກທ່ານເຫັນວ່າ ຂ້ານ້ອຍເປັນຜູ້ເຊື່ອໃນອົງພຣະຜູ້ເປັນເຈົ້າ ເຊີນເຂົ້າມາພັກອາໄສໃນເຮືອນຂອງຂ້ານ້ອຍ.” ແລະນາງໄດ້ວອນຂໍຈົນພວກເຮົາຂັດບໍ່ໄດ້.
44016016	ຢູ່ມາວັນໜຶ່ງ ພວກເຮົາໄດ້ໄປຍັງບ່ອນພາວັນນາອະທິຖານ ແລະມີຂ້າທາດຍິງຜູ້ໜຶ່ງມາພົບພວກເຮົາ, ຍິງຜູ້ນີ້ມີຜີຮ້າຍສິງ ເຮັດໃຫ້ນາງດູມໍໄດ້, ນາງດູມໍຫາເງິນໃຫ້ນາຍຂອງຕົນໄດ້ຢ່າງຫລວງຫລາຍ.
44016017	ຍິງນັ້ນໄດ້ຕິດຕາມໂປໂລ ແລະພວກເຮົາໄປ ໂດຍຮ້ອງຂຶ້ນວ່າ, “ຄົນເຫລົ່ານີ້ເປັນຜູ້ຮັບໃຊ້ຂອງພຣະເຈົ້າອົງສູງສຸດ ໄດ້ມາປະກາດເລື່ອງທາງຄວາມພົ້ນໃຫ້ແກ່ພວກເຈົ້າ.”
44016018	ນາງໄດ້ເຮັດຢູ່ຢ່າງນີ້ເປັນເວລາຫລາຍວັນ ຈົນໂປໂລລຳຄານໃຈເຕັມທີ ຈຶ່ງຫັນໜ້າໄປສັ່ງຜີຮ້າຍນັ້ນວ່າ, “ໃນນາມພຣະເຢຊູຄຣິດເຈົ້າ ກູສັ່ງມຶງໃຫ້ອອກຈາກຍິງຜູ້ນີ້ເສຍ.” ມັນກໍອອກຈາກນາງທັນທີທັນໃດ.
44016019	ເມື່ອພວກນາຍຂອງຍິງນີ້ເຫັນວ່າ ພວກຕົນໝົດຫວັງທີ່ຈະໄດ້ເງິນໂດຍວິທີນີ້ແລ້ວ ພວກເຂົາກໍຈັບໂປໂລກັບຊີລາ ແລະລາກພວກເພິ່ນເຂົ້າໄປຫາຜູ້ປົກຄອງໃນທີ່ຊຸມນຸມ.
44016020	ພວກເຂົານຳທ່ານທັງສອງມາຫາພວກຜູ້ປົກຄອງ ແລະເວົ້າວ່າ, “ສອງຄົນນີ້ເປັນຢິວ ແລະພວກເຂົາໄດ້ກໍ່ການວຸ້ນວາຍຂຶ້ນໃນເມືອງຂອງພວກເຮົາ.
44016021	ພວກເຂົາປະກາດຮີດຄອງປະເພນີທີ່ຜິດຕໍ່ກົດໝາຍຂອງພວກເຮົາ, ທີ່ພວກເຮົາຊາວໂຣມຮັບເອົາ ຫລືປະຕິບັດຕາມບໍ່ໄດ້.”
44016022	ຝ່າຍປະຊາຊົນກໍຮ່ວມໃຈກັນໂຈມຕີໂປໂລ ແລະ ຊີລາດ້ວຍ. ສ່ວນພວກຜູ້ປົກຄອງໄດ້ຈີກເຄື່ອງນຸ່ງຂອງທ່ານທັງສອງ ແລະສັ່ງໃຫ້ຂ້ຽນພວກເພິ່ນດ້ວຍໄມ້ແສ້.
44016023	ຫລັງຈາກຂ້ຽນພວກເພິ່ນຫລາຍບາດ ແລ້ວກໍນຳເອົາໄປຂັງຄຸກ ແລະສັ່ງຄົນຮັກສາຄຸກ ໃຫ້ເຝົ້າເບິ່ງພວກເພິ່ນໃຫ້ດີ.
44016024	ເມື່ອໄດ້ຮັບຄຳສັ່ງຢ່າງນີ້ແລ້ວ ເຈົ້າໜ້າທີ່ກໍຂັງທ່ານທັງສອງໄວ້ໃນຫ້ອງຊັ້ນໃນ ແລະເອົາຕີນໃສ່ຂື່ໄມ້ໃຫ້ແໜ້ນ.
44016025	ປະມານທ່ຽງຄືນ ໂປໂລແລະຊີລາ ກໍພາກັນພາວັນນາອະທິຖານ ຮ້ອງເພງສັນລະເສີນພຣະເຈົ້າ, ພວກນັກໂທດຄົນອື່ນໆກໍຟັງທ່ານທັງສອງຢູ່.
44016026	ໃນທັນໃດນັ້ນ ກໍເກີດມີແຜ່ນດິນຫວັ່ນໄຫວອັນໃຫຍ່ ຈົນເຮັດໃຫ້ຮາກຖານຂອງຄຸກສະທ້ານສະເທືອນ, ປະຕູຄຸກທຸກບານໄຂອອກໃນທັນທີ ແລະສາຍໂສ້ທຸກສາຍທີ່ລ່າມນັກໂທດທຸກຄົນກໍຫລຸດອອກ.
44016027	ເມື່ອເຈົ້າໜ້າທີ່ຕື່ນຂຶ້ນ ແລະເຫັນວ່າປະຕູຄຸກທຸກບານໄຂຢູ່ ຈຶ່ງຄິດວ່ານັກໂທດທຸກຄົນປົບໜີໄປແລ້ວ. ດັ່ງນັ້ນ ລາວຈຶ່ງຊັກດາບຂອງຕົນອອກ ແລະກຳລັງຈະຂ້າຕົວເສຍ.
44016028	ແຕ່ໂປໂລຮ້ອງຈົນສຸດສຽງວ່າ, “ຢ່າເຮັດຮ້າຍໃຫ້ຕົນເອງ ພວກເຮົາຍັງຢູ່ທີ່ນີ້ໝົດທຸກຄົນ.”
44016029	ເຈົ້າໜ້າທີ່ຈຶ່ງສັ່ງໃຫ້ຄົນເອົາໂຄມໄຟມາເຍືອງ ແລ້ວກໍຟ້າວແລ່ນເຂົ້າໄປຫາທັງຕົວສັ່ນເຊັນ ແລະຂາບລົງທີ່ຕີນຂອງໂປໂລ ແລະ ຊີລາ.
44016030	ແລ້ວໄດ້ພາທ່ານທັງສອງອອກມາ ແລ້ວຖາມວ່າ, “ທ່ານເອີຍ ຂ້ານ້ອຍຈະຕ້ອງເຮັດຢ່າງໃດຈຶ່ງຈະໄດ້ລອດພົ້ນ?”
44016031	ພວກເພິ່ນຕອບວ່າ, “ຈົ່ງເຊື່ອໃນພຣະເຢຊູເຈົ້າ ແລ້ວເຈົ້າກັບຄອບຄົວຂອງເຈົ້າກໍຈະໄດ້ພົ້ນ.”
44016032	ແລ້ວທ່ານທັງສອງກໍກ່າວພຣະທຳຂອງອົງພຣະຜູ້ເປັນເຈົ້າສູ່ລາວຟັງ ພ້ອມກັບທຸກຄົນທີ່ຢູ່ໃນເຮືອນຂອງລາວ.
44016033	ໃນຊົ່ວໂມງດຽວຂອງກາງຄືນນັ້ນເອງ ເຈົ້າໜ້າທີ່ກໍພາພວກເພິ່ນໄປລ້າງບາດ ແລະລາວກັບທຸກຄົນໃນຄອບຄົວກໍຮັບບັບຕິສະມາໂດຍທັນທີ.
44016034	ແລ້ວເຈົ້າໜ້າທີ່ກໍໄດ້ພາໂປໂລກັບຊີລາຂຶ້ນໄປໃນເຮືອນຂອງຕົນ ແລ້ວໃຫ້ຄົນແຕ່ງອາຫານມາໃຫ້ພວກເພິ່ນກິນ, ລາວກັບຄອບຄົວຂອງລາວຈຶ່ງເຕັມດ້ວຍຄວາມຊົມຊື່ນຍິນດີ ເພາະບັດນີ້ພວກເຂົາໄດ້ເຊື່ອໃນພຣະເຈົ້າແລ້ວ.
44016035	ເມື່ອຮຸ່ງເຊົ້າມາ ພວກຜູ້ປົກຄອງກໍໃຊ້ພວກເຈົ້າໜ້າທີ່ມາພ້ອມກັບຄຳສັ່ງວ່າ, “ຈົ່ງປ່ອຍຄົນເຫລົ່ານັ້ນໄປເສຍ.”
44016036	ດັ່ງນັ້ນ ເຈົ້າໜ້າທີ່ຈຶ່ງແຈ້ງຄຳສັ່ງນັ້ນແກ່ໂປໂລວ່າ, “ພວກຜູ້ປົກຄອງໄດ້ໃຊ້ຄົນມາບອກໃຫ້ປ່ອຍທ່ານທັງສອງໄປ. ເຫດສະນັ້ນ ບັດນີ້ເຊີນອອກໄປດ້ວຍຄວາມສະຫງົບສຸກເຖີດ.”
44016037	ແຕ່ໂປໂລກ່າວຕໍ່ພວກເຈົ້າໜ້າທີ່ວ່າ, “ພວກເຂົາໄດ້ຂ້ຽນເຮົາຜູ້ເປັນສັນຊາດໂຣມຕໍ່ໜ້າມະຫາຊົນ ກ່ອນຈະຕັດສິນຄວາມ ແລ້ວພວກເຂົາກໍຈັບພວກເຮົາຂັງໄວ້ໃນຄຸກ, ມາບັດນີ້ ພວກເຂົາຢາກສົ່ງພວກເຮົາໃຫ້ໜີໄປຢ່າງປິດລັບຊັ້ນບໍ? ເຮັດຢ່າງນີ້ບໍ່ໄດ້ ພວກຜູ້ປົກຄອງຕ້ອງມາທີ່ນີ້ ແລະໃຫ້ພວກເຂົາເອງພາພວກເຮົາອອກໄປ.”
44016038	ພວກເຈົ້າໜ້າທີ່ໄດ້ນຳຖ້ອຍຄຳເຫລົ່ານີ້ ໄປລາຍງານຕໍ່ພວກຜູ້ປົກຄອງ, ເມື່ອພວກເຂົາໄດ້ຍິນວ່າໂປໂລ ແລະ ຊີລາ ເປັນຄົນສັນຊາດໂຣມຕ່າງກໍຕົກໃຈ.
44016039	ດັ່ງນັ້ນ ພວກເຂົາຈຶ່ງພາກັນມາຂໍອະໄພໂທດນຳໂປໂລ ແລະ ຊີລາ ແລ້ວພາທ່ານທັງສອງອອກຈາກຄຸກ ແລະຂໍຮ້ອງໃຫ້ໄປຈາກເມືອງນີ້.
44016040	ເມື່ອໂປໂລ ແລະ ຊີລາອອກຈາກຄຸກແລ້ວ ກໍໄປທີ່ເຮືອນຂອງນາງລີເດຍ, ໃນທີ່ນັ້ນ ພວກເພິ່ນໄດ້ພົບພວກພີ່ນ້ອງ ແລະເມື່ອກ່າວຄຳໜູນໃຈແລ້ວ ກໍອຳລາຈາກໄປ.
44017001	ໂປໂລ ແລະ ຊີລາໄດ້ຜ່ານເມືອງອຳຟີໂປລີ ແລະ ອາໂປໂລເນຍ ແລະເດີນທາງມາຮອດເມືອງເທສະໂລນິກ ຊຶ່ງໃນທີ່ນີ້ມີທຳມະສາລາຂອງຊາວຢິວ.
44017002	ໂປໂລເຂົ້າໄປໃນທຳມະສາລາ ຕາມທີ່ເຄີຍປະຕິບັດມາ, ໃນທີ່ນັ້ນເພິ່ນໄດ້ຍົກເອົາຂໍ້ຄວາມໃນພຣະຄຳພີຂຶ້ນ ໂຕ້ຕອບກັບປະຊາຊົນເປັນເວລາສາມວັນຊະບາໂຕ
44017003	ໂດຍອະທິບາຍ ແລະພິສູດຈາກຂໍ້ພຣະຄຳພີໃຫ້ພວກເຂົາເຫັນວ່າ, ພຣະຄຣິດຕ້ອງທົນທຸກທໍລະມານ ແລະເປັນຄືນມາຈາກຕາຍ. ໂປໂລກ່າວວ່າ, “ພຣະເຢຊູເຈົ້າຜູ້ທີ່ຂ້າພະເຈົ້າປະກາດແກ່ເຈົ້າທັງຫລາຍ ຜູ້ນີ້ແຫລະ ເປັນພຣະຄຣິດ.”
44017004	ບາງຄົນໃນພວກເຂົາໄດ້ຮັບເຊື່ອ ຈຶ່ງເຂົ້າຮ່ວມນຳໂປໂລ ແລະ ຊີລາ ຕະຫລອດທັງຊາວກຣີກກຸ່ມໃຫຍ່ທີ່ນະມັດສະການພຣະເຈົ້າ ແລະເມຍຂອງບັນດາຜູ້ນຳຫລາຍຄົນດ້ວຍ.
44017005	ແຕ່ພວກຢິວເກີດອິດສາ ຈຶ່ງຮ່ວມກຳລັງກັບກຸ່ມນັກເລງບາງຄົນຕາມຖະໜົນຫົນທາງ ໃຫ້ກໍ່ການວຸ້ນວາຍຂຶ້ນໃນທ່າມກາງປະຊາຊົນ ພວກເຂົາສ້າງຄວາມປັ່ນປ່ວນຂຶ້ນໃນຕົວເມືອງ ແລະເຂົ້າບຸກລຸກເຮືອນຂອງຊາຍຄົນໜຶ່ງຊື່ວ່າ ຢາຊົນ ເພື່ອຄົ້ນຫາໂປໂລ ແລະ ຊີລາເພື່ອຈະນຳພວກເພິ່ນອອກມາໃຫ້ປະຊາຊົນ.
44017006	ແຕ່ເມື່ອບໍ່ພົບ ພວກເຂົາຈຶ່ງລາກຢາຊົນກັບຜູ້ທີ່ເຊື່ອບາງຄົນໄປຫາຜູ້ປົກຄອງ ແລະພາກັນຮ້ອງຂຶ້ນວ່າ, “ຄົນເຫລົ່ານີ້ເປັນພວກຂວໍ້າໂລກມະນຸດ ໄດ້ມາທີ່ນີ້ແລ້ວ
44017007	ແລະຢາຊົນໄດ້ຕ້ອນຮັບພວກເຂົາໄວ້ໃນເຮືອນຂອງຕົນ, ພວກເຂົາຝ່າຝືນກົດໝາຍຂອງຈັກກະພັດໂດຍເວົ້າວ່າ, ມີກະສັດອົງອື່ນອີກຊື່ວ່າ ເຢຊູ.”
44017008	ດ້ວຍຂໍ້ຄວາມເຫລົ່ານີ້ ພວກເຂົາໄດ້ປຸກລະດົມປະຊາຊົນ ກັບພວກຜູ້ປົກຄອງໃຫ້ຮ້ອນໃຈຫລາຍຂຶ້ນ.
44017009	ພວກເຈົ້າໜ້າທີ່ໄດ້ໃຫ້ຢາຊົນ ກັບຄົນອື່ນໆຈ່າຍເງິນເປັນຄ່າປະກັນຕົວ ແລ້ວກໍປ່ອຍທ່ານທັງສອງໄປ.
44017010	ພໍເຖິງກາງຄືນໃນວັນດຽວກັນນັ້ນ ຄົນທີ່ເຊື່ອກໍສົ່ງໂປໂລ ແລະ ຊີລາໄປທີ່ເມືອງເບເຣຍ, ເມື່ອມາຮອດ ພວກເພິ່ນກໍເຂົ້າໄປໃນທຳມະສາລາຂອງຊາວຢິວ.
44017011	ຄົນຢິວໃນເມືອງນີ້ມີຈິດໃຈສູງສົ່ງ ຫລາຍກວ່າຄົນຢິວໃນເມືອງເທສະໂລນິກ, ພວກເຂົາມີໃຈເຫຼື້ອມໃສຫລາຍ ແລະຢາກຈະຟັງຖ້ອຍຄຳທີ່ໂປໂລກ່າວ ແລະພວກເຂົາສຶກສາພຣະຄຳພີທຸກໆວັນ ເພື່ອຢາກຮູ້ວ່າຖ້ອຍຄຳທີ່ໂປໂລກ່າວນັ້ນເປັນຄວາມຈິງແທ້ຫລືບໍ່.
44017012	ມີຫລາຍຄົນໃນພວກເຂົາໄດ້ເຊື່ອ ພ້ອມທັງພວກແມ່ຍິງຊາວກຣີກ ທີ່ມີກຽດສູງໃນສັງຄົມ ແລະພວກຜູ້ຊາຍຊາວກຣີກດ້ວຍ.
44017013	ແຕ່ເມື່ອພວກຢິວໃນເມືອງເທສະໂລນິກ ໄດ້ຍິນຂ່າວວ່າໂປໂລປະກາດພຣະທຳທີ່ເມືອງເບເຣຍເໝືອນກັນ ພວກເຂົາຈຶ່ງມາທີ່ເມືອງນີ້ ແລະລົງມືປຸກລະດົມປະຊາຊົນໃຫ້ວຸ້ນວາຍຂຶ້ນ.
44017014	ຝ່າຍຄົນທີ່ເຊື່ອກໍສົ່ງໂປໂລໄປເຖິງແຄມຝັ່ງທະເລໃນທັນທີ, ສ່ວນຊີລາກັບຕີໂມທຽວນັ້ນ ພວກເພິ່ນຍັງພັກຢູ່ໃນເມືອງເບເຣຍ.
44017015	ຄົນທີ່ນຳສົ່ງໂປໂລນັ້ນ ກໍໄປກັບພວກເພິ່ນຈົນເຖິງນະຄອນອາແຖນ ແລະເມື່ອໄດ້ຮັບຄຳສັ່ງຈາກເພິ່ນໃຫ້ບອກຊີລາກັບຕີໂມທຽວໃຫ້ມາຫາເພິ່ນໄວທີ່ສຸດເທົ່າທີ່ຈະໄວໄດ້ ແລ້ວພວກເຂົາກໍຈາກໄປ.
44017016	ໃນຂະນະທີ່ໂປໂລລໍຖ້າຊີລາ ແລະ ຕີໂມທຽວ ຢູ່ທີ່ນະຄອນອາແຖນນັ້ນ ເພິ່ນກໍຂຸ່ນເຄືອງໃຈໜັກ ເມື່ອເຫັນວ່ານະຄອນນີ້ເຕັມໄປດ້ວຍຮູບເຄົາຣົບ.
44017017	ດັ່ງນັ້ນ ເພິ່ນຈຶ່ງໂຕ້ຕອບພວກຢິວ ແລະຄົນຕ່າງຊາດໃນທຳມະສາລາ ທີ່ນະມັດສະການພຣະເຈົ້າ ແລະທຸກຄົນທີ່ເພິ່ນພົບ ທຸກວັນຕາມທີ່ສາທາລະນະ.
44017018	ຄົນມີປັນຍາໃນພວກເອປີກູຣຽວ ແລະໃນພວກຊະໂຕອິກ ໄດ້ໂຕ້ຕອບກັບໂປໂລດ້ວຍ, ບາງຄົນເວົ້າວ່າ, “ຄົນເກັບເລັມຄວາມຮູ້ຜູ້ນີ້ຢາກເວົ້າອັນໃດ?” ຄົນອື່ນເວົ້າວ່າ, “ເບິ່ງເໝືອນເປັນຜູ້ປະກາດພຣະທຳພຣະຕ່າງດ້າວ.” ພວກເຂົາເວົ້າເຊັ່ນນີ້ເພາະວ່າ ໂປໂລປະກາດເຖິງພຣະເຢຊູເຈົ້າ ແລະການເປັນຄືນມາຈາກຕາຍ.
44017019	ດັ່ງນັ້ນ ພວກເຂົາຈຶ່ງຈັບເອົາໂປໂລໄປກັບພວກເຂົາ ແລະນຳເພິ່ນໄປຢູ່ຕໍ່ໜ້າສະພາອາເລໂອປາໂຂ ແລະເວົ້າວ່າ, “ບອກໃຫ້ພວກເຮົາຮູ້ຄຳສັ່ງສອນໃໝ່ ຊຶ່ງເຈົ້າເວົ້າເຖິງນັ້ນໄດ້ບໍ?
44017020	ບາງເລື່ອງທີ່ພວກເຮົາໄດ້ຍິນເຈົ້າເວົ້າ ຟັງຄືແປກໆ ແລະພວກເຮົາຢາກຮູ້ວ່າ ເລື່ອງນັ້ນໝາຍຄວາມວ່າຢ່າງໃດ?”
44017021	ດ້ວຍວ່າ, ປະຊາຊົນຊາວອາແຖນ ແລະຊາວຕ່າງດ້າວ ຊຶ່ງອາໄສຢູ່ທີ່ນັ້ນ ບໍ່ເຄີຍເສຍເວລາກັບສິ່ງອື່ນໃດ ນອກຈາກຈະເວົ້າແລະຟັງສິ່ງໃໝ່ໆ.
44017022	ແລ້ວໂປໂລກໍຢືນຂຶ້ນຕໍ່ໜ້າທີ່ປະຊຸມຂອງສະພາອາເລໂອປາໂຂ ແລະກ່າວວ່າ, “ຊາວນະຄອນອາແຖນທີ່ນັບຖື ຂ້າພະເຈົ້າເຫັນວ່າ ທ່ານທັງຫລາຍເປັນຜູ້ປະຕິບັດພະຕ່າງໆຢ່າງຄົນເຄັ່ງຄັດ.
44017023	ເພາະວ່າ ເມື່ອຂ້າພະເຈົ້າກຳລັງເດີນທາງຜ່ານເມືອງຂອງພວກທ່ານມາ ແລະເບິ່ງຕາມສະຖານທີ່ຕ່າງໆ ທີ່ພວກທ່ານນະມັດສະການ ຂ້າພະເຈົ້າເຫັນແທ່ນບູຊາແທ່ນໜຶ່ງ ຊຶ່ງມີຄຳຈາລຶກວ່າ, ‘ແດ່ພຣະເຈົ້າທີ່ເຮົາບໍ່ຮູ້ຈັກ.’ ພຣະເຈົ້າທີ່ທ່ານທັງຫລາຍນະມັດສະການ ແຕ່ບໍ່ຮູ້ຈັກ ແມ່ນພຣະເຈົ້າອົງນັ້ນແຫລະ ທີ່ຂ້າພະເຈົ້າມາປະກາດແກ່ພວກທ່ານ.
44017024	ພຣະເຈົ້າອົງທີ່ໄດ້ສ້າງໂລກກັບສິ່ງທັງປວງ ທີ່ຢູ່ໃນໂລກແມ່ນອົງພຣະຜູ້ເປັນເຈົ້າຂອງສະຫວັນ ແລະແຜ່ນດິນໂລກ, ພຣະເຈົ້າອົງນີ້ບໍ່ໄດ້ຢູ່ໃນວິຫານທີ່ສ້າງຂຶ້ນມາດ້ວຍມືຂອງມະນຸດ.
44017025	ພຣະອົງບໍ່ຈຳເປັນໃຫ້ມະນຸດຈັດຫາສິ່ງໃດສິ່ງໜຶ່ງໃຫ້ແກ່ພຣະອົງ ເພາະວ່າແມ່ນພຣະອົງເອງທີ່ເປັນຜູ້ໂຜດປະທານຊີວິດ, ລົມຫາຍໃຈ ແລະສັບພະທຸກສິ່ງແກ່ມະນຸດທຸກຊາດທຸກພາສາ.
44017026	ພຣະອົງໄດ້ສ້າງມະນຸດທຸກຊາດ ໃຫ້ເກີດມາຈາກມະນຸດຄົນດຽວ ແລະໃຫ້ພວກເຂົາຢູ່ທົ່ວພິພົບໂລກ ພຣະອົງໄດ້ຊົງກຳນົດເວລາ ແລະກຳນົດເຂດທີ່ພວກເຂົາຢູ່ນັ້ນ.
44017027	ເພື່ອພວກເຂົາຈະໄດ້ສະແຫວງຫາພຣະເຈົ້າ ຫວັງວ່າພວກເຂົາຈະຊອກຫາຈົນພົບພຣະອົງ, ແຕ່ທີ່ຈິງ ພຣະອົງບໍ່ຊົງຢູ່ໄກຈາກເຮົາທຸກຄົນ,
44017028	ເພາະວ່າ ‘ໃນພຣະອົງນັ້ນ ພວກເຮົາມີຊີວິດເຄື່ອນໄຫວໄປມາ ແລະເປັນຢູ່.’ ດັ່ງນັກແຕ່ງກາບກອນໃນພວກທ່ານບາງຄົນໄດ້ກ່າວວ່າ, ‘ພວກເຮົາເປັນເຊື້ອສາຍຂອງພຣະອົງເໝືອນກັນ.’
44017029	ໃນເມື່ອພວກເຮົາເປັນເຊື້ອສາຍຂອງພຣະເຈົ້າ ພວກເຮົາກໍບໍ່ຄວນຖືວ່າພຣະເຈົ້າເປັນຄືຮູບເຄົາຣົບທີ່ເປັນຄຳ, ທີ່ເປັນເງິນ, ຫລືເປັນຫີນ ທີ່ຖືກແກະສະຫລັກດ້ວຍສິນລະປະ ດ້ວຍສີມືຂອງນາຍຊ່າງຜູ້ຊຳນານ.
44017030	ໃນສະໄໝທີ່ມະນຸດຍັງໂງ່ບໍ່ຮູ້ຈັກພຣະເຈົ້າ ພຣະອົງກໍບໍ່ຊົງຖືໂທດ ແຕ່ບັດນີ້ ພຣະອົງສັ່ງແກ່ມະນຸດທັງປວງໃນທົ່ວທຸກບ່ອນ ໃຫ້ຖິ້ມໃຈເກົ່າເອົາໃຈໃໝ່.
44017031	ເພາະວ່າ ພຣະອົງໄດ້ຊົງກຳນົດວັນໜຶ່ງໄວ້ ຊຶ່ງໃນວັນນັ້ນ ພຣະອົງຈະຊົງພິພາກສາໂລກຕາມຄວາມຍຸດຕິທຳ ໂດຍມະນຸດຜູ້ໜຶ່ງ ຊຶ່ງພຣະອົງໄດ້ຊົງຕັ້ງໄວ້ ແລະພຣະເຈົ້າໄດ້ຊົງໂຜດໃຫ້ຄົນທັງປວງມີຄວາມແນ່ໃຈໃນເລື່ອງນີ້ ໂດຍຊົງບັນດານໃຫ້ມະນຸດຜູ້ນັ້ນເປັນຄືນມາຈາກຕາຍ.”
44017032	ເມື່ອພວກເຂົາໄດ້ຍິນໂປໂລກ່າວເຖິງຄວາມເປັນຄືນມາຈາກຕາຍ ບາງຄົນໃນພວກເຂົາກໍຫົວຂວັນ, ແຕ່ຄົນອື່ນອີກກ່າວວ່າ, “ພວກເຮົາຢາກຟັງເຈົ້າເວົ້າເຖິງເລື່ອງນີ້ອີກ.”
44017033	ດັ່ງນັ້ນ ໂປໂລຈຶ່ງອອກໄປຈາກທີ່ປະຊຸມ.
44017034	ມີຜູ້ຊາຍບາງຄົນເຂົ້າຮ່ວມກັບໂປໂລ ແລະໄດ້ຮັບເຊື່ອ ຄົນເຫລົ່ານັ້ນມີດັ່ງນີ້: ດີໂອນີຊີໂອ ຜູ້ເປັນສະມາຊິກຄົນໜຶ່ງຂອງສະພາ, ຍິງຄົນໜຶ່ງຊື່ວ່າ ດາມາຣີ ແລະຄົນອື່ນໆອີກດ້ວຍ.
44018001	ຫລັງຈາກນັ້ນ ໂປໂລໄດ້ອອກຈາກນະຄອນອາແຖນ ແລະໄປຍັງເມືອງໂກຣິນໂທ.
44018002	ໃນທີ່ນີ້ ເພິ່ນໄດ້ພົບຄົນຢິວຜູ້ໜຶ່ງຊື່ວ່າ ອາກີລາ ຊຶ່ງເກີດຢູ່ທີ່ແຂວງປົນໂຕ ແລະຫາກໍມາແຕ່ອີຕາລີກັບເມຍຂອງລາວຊື່ວ່າ ປີຊະກີລາ, ເພາະຈັກກະພັດກະລາວດີໂອ ໄດ້ອອກຄຳສັ່ງໃຫ້ຊາວຢິວທຸກຄົນໜີອອກຈາກນະຄອນໂຣມ, ໂປໂລຈຶ່ງໄປຫາສອງຜົວເມຍນີ້ ແລະຢູ່ກັບພວກເຂົາ
44018003	ພ້ອມທັງຊ່ວຍວຽກພວກເຂົາ ເພາະເພິ່ນມີອາຊີບເປັນຊ່າງເຮັດຜ້າເຕັນເໝືອນກັນກັບພວກເຂົາ.
44018004	ທຸກວັນຊະບາໂຕ ໂປໂລໄດ້ສົນທະນາໂຕ້ຕອບກັບພວກຢິວ ແລະພວກກຣີກໃນທຳມະສາລາ ແລະພະຍາຍາມໃຫ້ພວກເຂົາຮັບເຊື່ອ.
44018005	ເມື່ອຊີລາ ແລະ ຕີໂມທຽວກັບມາຈາກເມືອງມາເກໂດເນຍແລ້ວ ໂປໂລກໍໃຊ້ເວລາທັງໝົດຂອງເພິ່ນ ປະກາດພຣະທຳໂດຍເປັນພະຍານແກ່ພວກຢິວວ່າ ພຣະເຢຊູເຈົ້າແມ່ນພຣະຄຣິດ.
44018006	ແຕ່ເມື່ອພວກເຫລົ່ານັ້ນຂັດຂວາງ ແລະກ່າວຄຳຫຍາບຊ້າ ໂປໂລຈຶ່ງສັ່ນເສື້ອຜ້າຕໍ່ສູ້ພວກເຂົາ ແລ້ວເວົ້າວ່າ, “ຂໍໃຫ້ໂທດຂອງພວກເຈົ້າຕົກໃສ່ຫົວຂອງພວກເຈົ້າເອງ ຝ່າຍເຮົາ, ເຮົາບໍ່ມີໂທດ ຕັ້ງແຕ່ນີ້ໄປ ເຮົາຈະໄປຫາພວກຕ່າງຊາດ.”
44018007	ດັ່ງນັ້ນ ເພິ່ນຈຶ່ງໜີຈາກພວກເຂົາ ແລະໄປອາໄສຢູ່ທີ່ເຮືອນຂອງຄົນຕ່າງຊາດຜູ້ໜຶ່ງຊື່ວ່າ ຕີໂຢ-ຢູຊະໂຕ, ຜູ້ນີ້ນະມັດສະການພຣະເຈົ້າ ແລະເຮືອນຂອງລາວກໍຢູ່ໃກ້ທຳມະສາລາ.
44018008	ກີສະໂປຜູ້ທີ່ເປັນຫົວໜ້າທຳມະສາລາ ກໍໄດ້ເຊື່ອໃນອົງພຣະຜູ້ເປັນເຈົ້າກັບທຸກຄົນໃນຄອບຄົວຂອງຕົນ, ຊາວໂກຣິນໂທຫລາຍຄົນຜູ້ໄດ້ຍິນພຣະທຳທີ່ໂປໂລກ່າວ ກໍໄດ້ເຊື່ອແລະຮັບບັບຕິສະມາ.
44018009	ມີຄືນໜຶ່ງ ໂປໂລໄດ້ເຫັນນິມິດ ແລະໃນນິມິດນັ້ນອົງພຣະຜູ້ເປັນເຈົ້າໄດ້ກ່າວແກ່ເພິ່ນວ່າ, “ຢ່າສູ່ຢ້ານຄົນເຫລົ່ານີ້ ແຕ່ຈົ່ງກ່າວແກ່ພວກເຂົາຕໍ່ໄປບໍ່ຕ້ອງຢຸດ
44018010	ເພາະເຮົາຢູ່ກັບເຈົ້າ, ບໍ່ມີຜູ້ໃດຈະເຮັດຮ້າຍໃຫ້ເຈົ້າໄດ້ ເພາະປະຊາຊົນຂອງພຣະເຈົ້າໃນເມືອງນີ້ກໍມີຫລາຍ.”
44018011	ດັ່ງນັ້ນ ໂປໂລຈຶ່ງຢູ່ໃນເມືອງນີ້ປີໜຶ່ງກັບຫົກເດືອນ ສັ່ງສອນພຣະທຳຂອງພຣະເຈົ້າໃຫ້ແກ່ປະຊາຊົນ.
44018012	ເມື່ອຄາລີໂອນໄດ້ຮັບແຕ່ງຕັ້ງໃຫ້ເປັນຜູ້ປົກຄອງແຂວງອະຂາຢາ ພວກຢິວກໍຮ່ວມກັນຕໍ່ຕ້ານໂປໂລ ແລະນຳເພິ່ນໄປຂຶ້ນສານ.
44018013	ກ່າວຫາວ່າ, “ຄົນນີ້ຊັກຊວນປະຊາຊົນ ໃຫ້ນະມັດສະການພຣະເຈົ້າໃນທາງທີ່ຜິດກົດໝາຍ.”
44018014	ເມື່ອໂປໂລກຳລັງຈະອອກປາກ ຝ່າຍຄາລີໂອນກໍກ່າວແກ່ພວກຢິວວ່າ, “ໂອ ຊາວຢິວທັງຫລາຍ ຖ້າເປັນເລື່ອງຜິດຫລືການຊົ່ວຊ້າປະການໃດປະການໜຶ່ງ ສົມຄວນທີ່ເຮົາຈະອົດຟັງພວກເຈົ້າ
44018015	ແຕ່ໃນເມື່ອເປັນການ ໂຕ້ຖຽງກັນເຖິງເລື່ອງຖ້ອຍຄຳກັບຊື່ຕ່າງໆ ແລະເລື່ອງກົດບັນຍັດຂອງເຈົ້າທັງຫລາຍແລ້ວ ກໍໃຫ້ເປັນທຸລະຂອງພວກເຈົ້າເອງ, ເຮົາບໍ່ຢາກເປັນຜູ້ຕັດສິນໃນເລື່ອງຢ່າງນີ້.”
44018016	ແລ້ວເພິ່ນກໍໄລ່ພວກເຂົາໃຫ້ອອກໄປຈາກສານ.
44018017	ຈາກນັ້ນ ພວກເຂົາກໍຈັບໂຊຊະເຖນຫົວໜ້າທຳມະສາລາ ແລະຂ້ຽນຕີລາວຕໍ່ໜ້າສານ, ແຕ່ຄາລີໂອນກໍບໍ່ເຂົ້າຫຍຸ້ງກ່ຽວນຳເລື່ອງນັ້ນຈັກຢ່າງ.
44018018	ຫລັງຈາກທີ່ໂປໂລໄດ້ພັກຢູ່ນຳຄົນທີ່ເຊື່ອອີກຫລາຍວັນ ເພິ່ນກໍອຳລາພວກເຂົາ ແລ້ວລົງເຮືອເດີນທາງໄປສູ່ແຂວງຊີເຣຍ ປີຊະກີລາ ແລະ ອາກີລາກໍເດີນທາງໄປນຳດ້ວຍ ຢູ່ທີ່ເມືອງເກັນເຂໄອ ກ່ອນລົງເຮືອອອກເດີນທາງໂປໂລໄດ້ແຖຫົວ ເພາະໄດ້ບະບົນຕົວໄວ້.
44018019	ເມື່ອເດີນທາງມາເຖິງເມືອງເອເຟໂຊ ໂປໂລກໍປະປີຊະກີລາ ແລະອາກີລາໄວ້ຢູ່ໃນເມືອງນີ້, ສ່ວນເພິ່ນນັ້ນເຂົ້າໄປໃນທຳມະສາລາ ແລະສົນທະນາ ໂຕ້ຕອບກັບພວກຢິວ.
44018020	ເມື່ອບາງຄົນໄດ້ຂໍຮ້ອງໃຫ້ເພິ່ນຢູ່ກັບພວກເຂົາດົນກວ່ານີ້ ເພິ່ນກໍບໍ່ຍິນຍອມ.
44018021	ແຕ່ເພິ່ນຊໍ້າພັດອຳລາພວກເຂົາໄປໂດຍກ່າວວ່າ, “ຖ້າແມ່ນນໍ້າພຣະໄທຂອງພຣະເຈົ້າ ເຮົາຈະກັບມາຫາພວກເຈົ້າອີກ.” ແລ້ວໂປໂລກໍລົງເຮືອໄປຈາກເມືອງເອເຟໂຊ.
44018022	ເມື່ອໂປໂລມາຮອດເມືອງກາຍຊາເຣຍ ເພິ່ນກໍຂຶ້ນໄປຍັງນະຄອນເຢຣູຊາເລັມ ເພື່ອຄຳນັບພີ່ນ້ອງໃນຄຣິສຕະຈັກ ແລ້ວໄດ້ເດີນທາງໄປທີ່ເມືອງອັນຕີໂອເຂຍ.
44018023	ຫລັງຈາກພັກຢູ່ໃນເມືອງນີ້ໄລຍະໜຶ່ງແລ້ວ ເພິ່ນກໍເດີນທາງຜ່ານແຂວງຄາລາເຕຍ ແລະຟີເຄຍເປັນລຳດັບໄປ ເພື່ອໜູນໃຈພວກຄົນທີ່ເຊື່ອທັງໝົດໃຫ້ເຂັ້ມແຂງຂຶ້ນໃນຄວາມເຊື່ອ.
44018024	ມີຄົນຢິວຜູ້ໜຶ່ງຊື່ວ່າ ອາໂປໂລ, ລາວເກີດໃນເມືອງອາເລັກຊັນເດຍ ແລະໄດ້ມາທີ່ເມືອງເອເຟໂຊ, ລາວເປັນຄົນມີໂວຫານດີດ້ານການເວົ້າ ແລະມີຄວາມຊຳນານທາງພຣະຄຳພີດ້ວຍ.
44018025	ລາວໄດ້ຮັບການຝຶກຝົນໃນທາງຂອງອົງພຣະຜູ້ເປັນເຈົ້າ ແລະກ່າວສັ່ງສອນເຖິງເລື່ອງຂອງພຣະເຢຊູເຈົ້າຢ່າງຖືກຕ້ອງ ແລະໜັກແໜ້ນ. ເຖິງປານນັ້ນເພິ່ນເອງກໍຮູ້ພຽງແຕ່ບັບຕິສະມາຂອງໂຢຮັນເທົ່ານັ້ນ.
44018026	ລາວກ່າວສັ່ງສອນດ້ວຍໃຈກ້າຫານໃນທຳມະສາລາ ເມື່ອປີຊະກີລາ ແລະ ອາກີລາຟັງລາວສັ່ງສອນແລ້ວ ພວກເຂົາຈຶ່ງຕ້ອນຮັບລາວໄວ້ໃນເຮືອນຂອງຕົນ ແລະອະທິບາຍທາງຂອງພຣະເຈົ້າໃຫ້ລາວຮູ້ຢ່າງຖືກຕ້ອງຕື່ມຂຶ້ນ.
44018027	ເມື່ອອາໂປໂລຕັດສິນໃຈຈະຂ້າມໄປຍັງແຂວງອະຂາຢາ ພວກພີ່ນ້ອງໄດ້ໜູນໃຈລາວ ແລະໄດ້ຂຽນຈົດໝາຍຝາກໄປເຖິງພີ່ນ້ອງທີ່ເຊື່ອໃນແຂວງອະຂາຢາໃຫ້ຕ້ອນຮັບລາວໄວ້ ເມື່ອລາວເດີນທາງມາຮອດ ລາວກໍຊ່ວຍເຫລືອຄົນທີ່ໄດ້ເຊື່ອ ຍ້ອນພຣະຄຸນຂອງພຣະເຈົ້າຢ່າງຫລວງຫລາຍ.
44018028	ເພາະລາວໄດ້ໂຕ້ຕອບກັບພວກຢິວຢ່າງແຂງແຮງຕໍ່ໜ້າຄົນທັງຫລາຍ ໂດຍອ້າງຂໍ້ພຣະຄຳພີທີ່ພິສູດໃຫ້ເຫັນວ່າ ພຣະເຢຊູເຈົ້າຊົງເປັນພຣະຄຣິດ.
44019001	ຂະນະທີ່ອາໂປໂລຍັງຢູ່ທີ່ເມືອງໂກຣິນໂທນັ້ນ ໂປໂລກຳລັງຜ່ານໄປທົ່ວເຂດພາກເໜືອໃນແຂວງນີ້ ແລະເດີນທາງມາຮອດເມືອງເອເຟໂຊ, ໃນທີ່ນີ້ໂປໂລໄດ້ພົບສິດບາງຄົນ
44019002	ເພິ່ນຖາມພວກເຂົາວ່າ, “ເມື່ອພວກເຈົ້າຮັບເຊື່ອນັ້ນ ພວກເຈົ້າໄດ້ຮັບພຣະວິນຍານບໍຣິສຸດເຈົ້າຫລືບໍ່?” ພວກເຂົາຕອບວ່າ, “ພວກເຮົາບໍ່ເຄີຍໄດ້ຍິນຜູ້ໃດເວົ້າວ່າມີພຣະວິນຍານບໍຣິສຸດເຈົ້າ.”
44019003	ແລ້ວໂປໂລຈຶ່ງຖາມພວກເຂົາວ່າ, “ຖ້າຢ່າງນັ້ນ ພວກເຈົ້າໄດ້ຮັບບັບຕິສະມາແນວໃດ?” ພວກເຂົາຕອບວ່າ, “ບັບຕິສະມາຂອງໂຢຮັນ.”
44019004	ໂປໂລຈຶ່ງບອກວ່າ, “ບັບຕິສະມາຂອງໂຢຮັນແມ່ນສຳລັບຄົນທີ່ຖິ້ມໃຈເກົ່າເອົາໃຈໃໝ່ ແລະເພິ່ນໄດ້ບອກປະຊາຊົນອິດສະຣາເອນ ໃຫ້ເຊື່ອໃນຜູ້ທີ່ມາພາຍຫລັງຕົນ ຄືເຊື່ອໃນພຣະເຢຊູເຈົ້າ.”
44019005	ເມື່ອໄດ້ຍິນດັ່ງນີ້ ພວກເຂົາກໍຮັບບັບຕິສະມາໃນນາມຂອງອົງພຣະເຢຊູເຈົ້າ.
44019006	ໂປໂລໄດ້ວາງມືໃສ່ພວກເຂົາ ແລະພຣະວິນຍານບໍຣິສຸດເຈົ້າກໍລົງມາເທິງພວກເຂົາ ພວກເຂົາຈຶ່ງຕັ້ງຕົ້ນປາກພາສາແປກໆ ແລະທຳນວາຍ.
44019007	ຊາຍເຫລົ່ານີ້ມີດ້ວຍກັນທັງໝົດປະມານສິບສອງຄົນ.
44019008	ເປັນເວລາສາມເດືອນ ທີ່ໂປໂລໄດ້ເຂົ້າໄປໃນທຳມະສາລາ ແລະກ່າວກັບປະຊາຊົນດ້ວຍໃຈກ້າຫານ ເພິ່ນປະກາດເຖິງອານາຈັກຂອງພຣະເຈົ້າ ແລະຊັກຊວນໃຫ້ພວກເຂົາຮັບເຊື່ອ.
44019009	ແຕ່ມີບາງຄົນໃຈແຂງ ແລະບໍ່ຍອມເຊື່ອ ຊໍ້າຍັງເວົ້າຄຳຫຍາບຊ້າຕໍ່ໜ້າຄົນທັງຫລາຍ ເຖິງທາງຂອງອົງພຣະຜູ້ເປັນເຈົ້າ, ດັ່ງນັ້ນ ໂປໂລຈຶ່ງໜີຈາກພວກເຂົາ ແລະນຳຄົນທີ່ເຊື່ອໄປກັບຕົນ ແລະທຸກໆວັນເພິ່ນໄດ້ໂຕ້ຖຽງ ຢູ່ໃນຫ້ອງປະຊຸມຂອງທ່ານຕີລາໂນ.
44019010	ການນີ້ໄດ້ດຳເນີນໄປເປັນເວລາສອງປີ ຈົນວ່າປະຊາຊົນທັງໝົດທີ່ຢູ່ໃນແຂວງເອເຊຍ ໄດ້ຍິນພຣະຄຳຂອງອົງພຣະຜູ້ເປັນເຈົ້າຕະຫລອດທັງຄົນຢິວ ແລະຄົນກຣີກດ້ວຍ.
44019011	ພຣະເຈົ້າໄດ້ເຮັດການອັດສະຈັນອັນແປກປະຫລາດຜ່ານໂປໂລ.
44019012	ແມ່ນແຕ່ຜ້າເຊັດເຫື່ອກັບຜ້າກັນເປື້ອນທີ່ເພິ່ນໃຊ້ ຊຶ່ງຖືກນຳໄປວາງໃສ່ຄົນເຈັບປ່ວຍ ແລະໂຣກໄພໄຂ້ເຈັບຕ່າງໆຂອງພວກເຂົາກໍຫາຍດີ ແລະບັນດາຜີຊົ່ວຮ້າຍທີ່ສິງກໍອອກໄປຈາກພວກເຂົາດ້ວຍ.
44019013	ພວກຢິວບາງຄົນທີ່ທ່ຽວໄປມາເປັນໝໍຂັບໄລ່ຜີຊົ່ວຮ້າຍ ກໍພະຍາຍາມໃຊ້ນາມຊື່ຂອງອົງພຣະເຢຊູເຈົ້າກະທຳການນີ້ເໝືອນກັນ, ພວກເຂົາສັ່ງຜີຊົ່ວຮ້າຍທີ່ສິງວ່າ, “ກູສັ່ງພວກສູໃນນາມຂອງພຣະເຢຊູເຈົ້າທີ່ໂປໂລປະກາດນັ້ນ.”
44019014	ຍັງມີຢິວຜູ້ໜຶ່ງຊື່ຊະເກວາ ເປັນມະຫາປະໂຣຫິດມີລູກຊາຍເຈັດຄົນໄດ້ກະທຳການນີ້.
44019015	ແຕ່ຜີຊົ່ວຮ້າຍທີ່ເຂົ້າສິງໄດ້ຕອບຄົນເຫລົ່ານັ້ນວ່າ, “ພຣະເຢຊູເຈົ້າ ເຮົາກໍລຶ້ງເຄີຍ ແລະໂປໂລ ເຮົາກໍຮູ້ຈັກເໝືອນກັນ, ແຕ່ພວກສູແມ່ນຜູ້ໃດ?”
44019016	ຄົນທີ່ຜີຊົ່ວຮ້າຍເຂົ້າສິງນັ້ນໄດ້ໂດດໃສ່ຄົນເຫລົ່ານີ້ ຕີຕ່ອຍພວກເຂົາຈົນເປັນບາດຕາມຕົນຕົວ ແລະຈີກເສື້ອຜ້າຂອງພວກເຂົາ ຈົນພວກເຂົາແລ່ນປົບໜີໄປແຕ່ຕົວເປົ່າ.
44019017	ເລື່ອງນີ້ໄດ້ຊ່າລືໄປເຖິງຫູຄົນທັງຫລາຍທີ່ຢູ່ໃນເມືອງເອເຟໂຊ ຕະຫລອດທັງຄົນຢິວ ແລະຄົນກຣີກດ້ວຍ, ປະຊາຊົນທຸກຄົນຕ່າງກໍຢ້ານກົວຫລາຍທີ່ສຸດ ແລະພຣະນາມຂອງພຣະເຢຊູເຈົ້າ ກໍເປັນທີ່ຍ້ອງຍໍສັນລະເສີນຢ່າງສູງສຸດ.
44019018	ຄົນທີ່ເຊື່ອຫລາຍຄົນໄດ້ມາສາລະພາບບາບກຳ ແລະເວົ້າຢ່າງເປີດເຜີຍເຖິງການທີ່ຕົນໄດ້ເຄີຍກະທຳ.
44019019	ຄົນທີ່ເຄີຍໃຊ້ເວດມົນຄາຖາໄດ້ເອົາຕຳລາຂອງຕົນມາ ແລະຈູດໄຟເຜົາຖິ້ມຕໍ່ໜ້າຄົນທັງຫລາຍ, ຕຳລາເຫລົ່ານີ້ ເມື່ອຕີລາຄາລວມກັນແລ້ວ ທັງໝົດຕົກເປັນເງິນຫ້າໝື່ນຫລຽນ.
44019020	ຍ້ອນເຫດນັ້ນ ພຣະທຳຂອງອົງພຣະຜູ້ເປັນເຈົ້າຈຶ່ງເກີດຜົນຈະເລີນຂຶ້ນ ມີໄຊຊະນະຢູ່ດ້ວຍຣິດເດດ.
44019021	ຫລັງຈາກເຫດການເຫລົ່ານີ້ແລ້ວ ໂປໂລກໍຕັດສິນໃຈ ຜ່ານແຂວງມາເກໂດເນຍ ແລະ ອະຂາຢາ ແລະເດີນທາງຕໍ່ໄປທີ່ນະຄອນເຢຣູຊາເລັມ, ເພິ່ນກ່າວວ່າ, “ຫລັງຈາກໄປທີ່ນັ້ນແລ້ວ ເຮົາຕ້ອງໄປຍັງນະຄອນໂຣມເໝືອນກັນ.”
44019022	ດັ່ງນັ້ນ ໂປໂລຈຶ່ງໃຊ້ຜູ້ຊ່ວຍຂອງຕົນສອງຄົນ ຄືຕີໂມທຽວກັບເອຣາຊະໂຕ ໄປຍັງແຂວງມາເກໂດເນຍ, ສ່ວນເພິ່ນເອງຍັງພັກຢູ່ຊົ່ວໄລຍະໜຶ່ງທີ່ແຂວງເອເຊຍ.
44019023	ໃນຄາວນັ້ນ ໄດ້ເກີດມີການວຸ້ນວາຍອັນໃຫຍ່ຂຶ້ນໃນເມືອງເອເຟໂຊ ເພາະທາງຂອງອົງພຣະຜູ້ເປັນເຈົ້າ.
44019024	ມີຊ່າງເງິນຜູ້ໜຶ່ງຊື່ວ່າ ເດເມທິໂອ ລາວໄດ້ໃຊ້ເງິນແທ່ງເຮັດຮູບວິຫານຂອງພະອາເຕມາ ແລະທຸລະກິດຂອງລາວໄດ້ເຮັດໃຫ້ບັນດາຊ່າງມີລາຍໄດ້ດີ.
44019025	ດັ່ງນັ້ນ ລາວຈຶ່ງເອີ້ນບັນດານາຍຊ່າງຂອງຕົນ ແລະນາຍຊ່າງອື່ນໆ ທີ່ເຮັດທຸລະກິດເໝືອນກັບຕົນເອງມາປະຊຸມ ແລະເວົ້າກັບພວກເຂົາວ່າ, “ສະຫາຍທັງຫລາຍເອີຍ ພວກເຈົ້າກໍຮູ້ຢູ່ວ່າ ພວກເຮົາໄດ້ຊັບສິນເງິນຄຳມາ ກໍເພາະທຸລະກິດນີ້.
44019026	ບັດນີ້ ພວກເຈົ້າກໍຮູ້ເຫັນໄດ້ໂດຍຕົນເອງແລ້ວວ່າ ສິ່ງທີ່ໂປໂລ ຊາຍຄົນນີ້ກຳລັງເຮັດນັ້ນເປັນແນວໃດ ລາວເວົ້າວ່າ, ບັນດາຮູບພະທີ່ມືມະນຸດສ້າງຂຶ້ນນັ້ນ ບໍ່ແມ່ນພະທີ່ມີຣິດອຳນາດຈັກດີ້ ແລະລາວກໍຊັກຊວນຫລາຍຄົນໃຫ້ເຊື່ອເປັນຜົນສຳເລັດ ທັງໃນເມືອງເອເຟໂຊນີ້ ແລະໃກ້ແຂວງເອເຊຍທັງໝົດດ້ວຍ.
44019027	ເລື່ອງນີ້ເປັນອັນຕະລາຍແກ່ທຸລະກິດຂອງພວກເຮົາ ທີ່ຈະໃຫ້ເກີດມີຊື່ສຽງບໍ່ດີ ບໍ່ພຽງແຕ່ເທົ່ານັ້ນ ປະຊາຊົນຍັງຈະຄິດຕໍ່ໄປອີກວ່າ, ວິຫານຂອງພະອາເຕມາເທບທິດາ ຜູ້ຍິ່ງໃຫຍ່ບໍ່ມີຄວາມສຳຄັນຫຍັງ ແລະຄວາມຍິ່ງໃຫຍ່ຂອງພະນາງກໍຈະຖືກທຳລາຍ ຊຶ່ງພະນາງເຄີຍເປັນທີ່ນັບຖືຂອງບັນດາຊາວເອເຊຍ ແລະຂອງຊາວໂລກທັງໝົດ.”
44019028	ເມື່ອປະຊາຊົນໄດ້ຍິນຖ້ອຍຄຳເຫລົ່ານີ້ ຕ່າງກໍຄຽດແຄ້ນ ແລະຮ້ອງຂຶ້ນວ່າ, “ພະອາເຕມາຂອງຊາວເອເຟໂຊ ຍິ່ງໃຫຍ່.”
44019029	ແລ້ວຄວາມວຸ້ນວາຍກໍໄດ້ລາມໄປທົ່ວທັງເມືອງ ປະຊາຊົນເຫລົ່ານັ້ນໄດ້ຈັບເອົາຊາວມາເກໂດເນຍສອງຄົນ ທີ່ເປັນເພື່ອນເດີນທາງຮ່ວມກັບໂປໂລ ຄືຄາໂຢ ແລະ ອາຣິດຕາໂຂ ແລະລາກພວກເພິ່ນເຂົ້າໄປໃນສະໜາມລະຄອນ.
44019030	ຝ່າຍໂປໂລເອງນັ້ນຢາກເຂົ້າໄປຢູ່ຕໍ່ໜ້າປະຊາຊົນເພື່ອເວົ້າກັບພວກເຂົາ, ແຕ່ພວກຄົນທີ່ເຊື່ອໄດ້ຫ້າມບໍ່ໃຫ້ເພິ່ນໄປ.
44019031	ມີບາງຄົນໃນພວກເຈົ້າໜ້າທີ່ ຊຶ່ງເປັນເພື່ອນຂອງໂປໂລກໍໃຊ້ຄົນໄປວອນຂໍ ບໍ່ໃຫ້ໂປໂລເຂົ້າໄປກ່າວກັບປະຊາຊົນໃນສະໜາມລະຄອນເຊັ່ນກັນ.
44019032	ໃນເວລານັ້ນປະຊາຊົນທີ່ເຕົ້າໂຮມກັນຢູ່ນັ້ນ ກໍເກີດສັບສົນວຸ້ນວາຍຄືບາງພວກກໍຮ້ອງຂຶ້ນແນວໜຶ່ງ ແລະອີກບາງພວກກໍຮ້ອງຂຶ້ນແນວອື່ນ ເພາະຄົນສ່ວນຫລາຍບໍ່ໄດ້ຮູ້ວ່າ ພວກເຂົາມາປະຊຸມກັນຍ້ອນເລື່ອງອັນໃດ.
44019033	ບາງຄົນໃນປະຊາຊົນໄດ້ອະທິບາຍເລື່ອງລາວສູ່ອາເລັກຊັນເດີ ຜູ້ທີ່ພວກຢິວຊຸກໃຫ້ອອກໄປຂ້າງໜ້າ ແລ້ວອາເລັກຊັນເດີກໍໃຊ້ມືເປັນສັນຍານໃຫ້ປະຊາຊົນງຽບ ແລະພະຍາຍາມທີ່ຈະກ່າວແກ້ແທນເປັນການປ້ອງກັນ.
44019034	ແຕ່ເມື່ອປະຊາຊົນຮູ້ວ່າ ລາວເປັນຄົນຢິວພວກເຂົາຕ່າງກໍຮ້ອງຂຶ້ນພ້ອມກັນ ເປັນສຽງດຽວຢູ່ປະມານສອງຊົ່ວໂມງວ່າ, “ພະອາເຕມາຂອງຊາວເອເຟໂຊຍິ່ງໃຫຍ່.”
44019035	ໃນທີ່ສຸດ ເຈົ້າໜ້າທີ່ຂອງອຳນາດການປົກຄອງເມືອງ ກໍລະງັບປະຊາຊົນໄດ້ ເພິ່ນເວົ້າວ່າ, “ຊາວເມືອງເອເຟໂຊເອີຍ ຜູ້ໃດກໍຮູ້ວ່າຊາວເມືອງເອເຟໂຊ ເປັນຜູ້ຮັກສາດູແລວິຫານຂອງພະອາເຕມາ ແລະຫີນສັກສິດທີ່ຕົກມາຈາກຟ້າ.
44019036	ບໍ່ມີຜູ້ໃດດອກທີ່ຈະປະຕິເສດໄດ້ ສະນັ້ນແຫລະ ພວກເຈົ້າຄວນສະຫງົບລົງສາ ແລະຢ່າເຮັດສິ່ງໃດໂດຍທີ່ບໍ່ຢັ່ງຄິດ.
44019037	ພວກເຈົ້າໄດ້ນຳເອົາຄົນເຫລົ່ານີ້ມາ ໂດຍທີ່ພວກເຂົາບໍ່ໄດ້ເປັນຄົນປຸ້ນວິຫານ ຫລືເວົ້າໝິ່ນປະໝາດເທບທິດາຂອງພວກເຮົາ.
44019038	ຖ້າເດເມທິໂອກັບບັນດາຄົນງານຂອງລາວ ເປັນຄວາມກັບຜູ້ໃດ ວັນກຳນົດທີ່ຈະວ່າຄວາມກໍມີ ແລະເຈົ້າໜ້າທີ່ປົກຄອງບ້ານເມືອງກໍມີ ໃຫ້ພວກເຂົານຳຄວາມໄປຟ້ອງກັນຢູ່ທີ່ນັ້ນສາ.
44019039	ແຕ່ຖ້າ ພວກເຈົ້າມີຂໍ້ກ່າວຫາອັນໃດອີກ ກໍຈົ່ງໃຫ້ໄປຊຳລະຄວາມກັນໄດ້ທີ່ກອງປະຊຸມສານ.
44019040	ນອກຈາກນັ້ນ ພວກເຮົາອາດຈະຖືກກ່າວຫາວ່າເປັນຜູ້ກໍ່ຄວາມວຸ້ນວາຍ ຍ້ອນເຫດການທີ່ໄດ້ເກີດຂຶ້ນໃນວັນນີ້ກໍໄດ້ ແລະຂໍ້ອ້າງທີ່ຈະຍົກຂຶ້ນມາເປັນເຫດຜົນໃນການເຕົ້າໂຮມຢ່າງນີ້ກໍບໍ່ມີ ແລະພວກເຮົາກໍບໍ່ອາດອະທິບາຍເລື່ອງນີ້ ໃຫ້ເປັນທີ່ຈະແຈ້ງໄດ້ດ້ວຍ.”
44019041	ຫລັງຈາກກ່າວເຊັ່ນນີ້ແລ້ວ ເພິ່ນກໍສັ່ງໃຫ້ເລີກປະຊຸມ.
44020001	ຫລັງຈາກຄວາມວຸ້ນວາຍສະຫງົບລົງແລ້ວໂປໂລ ກໍເອີ້ນພວກຄົນທີ່ເຊື່ອມາເຕົ້າໂຮມກັນ ແລະກ່າວຄຳໜູນໃຈແກ່ພວກເຂົາຫລາຍປະການ ແລ້ວເພິ່ນກໍອຳລາພວກເຂົາ ແລະເດີນທາງໄປແຂວງມາເກໂດເນຍ.
44020002	ເມື່ອຜ່ານຂົງເຂດຕ່າງໆໃນແຂວງນີ້ໄປ ເພິ່ນກໍກ່າວຄຳໜູນໃຈຫລາຍປະການແກ່ບັນດາຄົນທີ່ເຊື່ອ ແລ້ວເພິ່ນກໍເດີນທາງມາເຖິງປະເທດກຣີກ
44020003	ແລະອາໄສຢູ່ທີ່ນີ້ເປັນເວລາສາມເດືອນ, ເມື່ອໃກ້ຈະລົງເຮືອໄປແຂວງຊີເຣຍ ໂປໂລກໍໄດ້ຍິນຂ່າວວ່າ ພວກຢິວກຳລັງວາງແຜນທຳຮ້າຍຕົນ. ດັ່ງນັ້ນ ເພິ່ນຈຶ່ງຕັດສິນໃຈກັບຄືນ ໂດຍຜ່ານໄປທາງແຂວງມາເກໂດເນຍ.
44020004	ຄົນທີ່ໄປກັບເພິ່ນນັ້ນມີດັ່ງນີ້: ໂຊປາເຕ ລູກຊາຍຂອງປີໂຣຊາວເມືອງເບເຣຍ, ອາຣິດຕາໂຂ ແລະ ຊາກຸນໂດ ຊາວເມືອງເທສະໂລນິກ, ຄາໂຢ ຊາວເມືອງເດຣະເບ, ຕີຂີໂກ ແລະ ໂທຟີໂມ ຊາວແຂວງເອເຊຍ ແລະ ຕີໂມທຽວ.
44020005	ຄົນເຫລົ່ານີ້ໄດ້ໄປລ່ວງໜ້າກ່ອນ ແລະຄອຍຖ້າພວກເຮົາຢູ່ທີ່ເມືອງໂທອາດ.
44020006	ເມື່ອເທດສະການກິນເຂົ້າຈີ່ບໍ່ມີເຊື້ອແປ້ງສິ້ນສຸດລົງແລ້ວ ພວກເຮົາກໍລົງເຮືອທີ່ເມືອງຟີລິບປອຍ ແລະເດີນທາງໄປ, ຫລັງຈາກຫ້າວັນ ກໍມາພົບຄົນເຫລົ່ານັ້ນທີ່ເມືອງໂທອາດ ແລະພວກເຮົາໄດ້ອາໄສຢູ່ໃນທີ່ນັ້ນໜຶ່ງອາທິດ.
44020007	ໃນວັນຕົ້ນສັບປະດາ ພວກເຮົາໄດ້ເຕົ້າໂຮມກັນເພື່ອທຳພິທີຫັກເຂົ້າຈີ່. ໂປໂລໄດ້ໂອ້ລົມກັບພວກຄົນທີ່ເຊື່ອ, ເພິ່ນສືບຕໍ່ກ່າວພຣະທຳນັ້ນຈົນເຖິງທ່ຽງຄືນ ເພາະວ່າວັນຕໍ່ມາເພິ່ນກໍຈະຈາກພວກເຂົາໄປ.
44020008	ໃນຫ້ອງຊັ້ນເທິງ ເຮືອນບ່ອນທີ່ພວກເຮົາປະຊຸມກັນນັ້ນ ມີໂຄມໄຟຫລາຍໜ່ວຍ.
44020009	ມີຊາຍໜຸ່ມຄົນໜຶ່ງນັ່ງທີ່ປ່ອງຢ້ຽມຊື່ວ່າ ຢູຕີໂຂ, ເມື່ອໂປໂລສືບຕໍ່ກ່າວພຣະທຳຢູ່ນັ້ນ ຢູຕີໂຂກໍເຫງົານອນ ຈົນໃນທີ່ສຸດຫລັບໄປ ແລະຕົກລົງຈາກຊັ້ນສາມ, ເມື່ອພວກເຂົາໂຊມລາວລຸກຂຶ້ນ ກໍເຫັນວ່າລາວຕາຍແລ້ວ.
44020010	ໂປໂລຈຶ່ງລົງໄປ ແລະກົ້ມກອດລາວໄວ້ ເພິ່ນກ່າວວ່າ, “ຢ່າສູ່ວິຕົກເລີຍ ລາວຍັງມີຊີວິດຢູ່.”
44020011	ແລ້ວເພິ່ນກໍກັບຂຶ້ນໄປເທິງເຮືອນ ຫັກແລະກິນເຂົ້າຈີ່ກັບຄົນທີ່ເຊື່ອ, ຫລັງຈາກໂອ້ລົມສົນທະນາກັບພວກເຂົາເປັນເວລາຍືດຍາວ ຈົນເຖິງຕາເວັນຂຶ້ນແລ້ວ ໂປໂລກໍຈາກໄປ.
44020012	ແລ້ວພວກເຂົາໄດ້ນຳເອົາຊາຍໜຸ່ມ ທີ່ຍັງມີຊີວິດຢູ່ກັບເມືອເຮືອນ ແລະມີຄວາມຊົມຊື່ນຍິນດີຢ່າງໃຫຍ່.
44020013	ພວກເຮົາໄດ້ອອກໄປກ່ອນ ເພື່ອລົງເຮືອເດີນທາງສູ່ເມືອງອາໂຊ ແລະໃນເມືອງນີ້ ໂປໂລຈະຂີ່ເຮືອໄປຕໍ່ກັບພວກເຮົາ, ເພິ່ນໄດ້ບອກໃຫ້ເຮັດເຊັ່ນນີ້ ເພາະເພິ່ນຕັ້ງໃຈວ່າຈະເດີນທາງໄປທີ່ນັ້ນທາງບົກ.
44020014	ເມື່ອເພິ່ນພົບພວກເຮົາທີ່ເມືອງອາໂຊແລ້ວ ກໍລົງເຮືອໄປຍັງເມືອງມີເຕເລເນ.
44020015	ຈາກທີ່ນັ້ນ ພວກເຮົາໄດ້ລົງເຮືອ ແລະເດີນທາງມາເຖິງບ່ອນທີ່ຊື່ກັບເກາະຂີໂອ ວັນຕໍ່ມາ ພວກເຮົາກໍມາຮອດທ່າເຮືອເກາະຊາໂມ ແລະວັນຕໍ່ມາອີກ ພວກເຮົາກໍເດີນທາງມາເຖິງເມືອງມີເລໂຕ.
44020016	ໂປໂລໄດ້ຕັດສິນໃຈຂີ່ເຮືອກາຍເມືອງເອເຟໂຊໄປ ເພື່ອບໍ່ຢາກເສຍເວລາຢູ່ໃນແຂວງເອເຊຍ, ເພິ່ນຢາກຟ້າວໄປເຖິງນະຄອນເຢຣູຊາເລັມ ໃຫ້ທັນວັນເທດສະການເພັນເຕຄໍສະເຕຖ້າເປັນໄປໄດ້.
44020017	ແລ້ວໂປໂລກໍໃຊ້ຄົນນຳຂ່າວຈາກເມືອງມີເລໂຕ ໄປຍັງເມືອງເອເຟໂຊ ເພື່ອຂໍຮ້ອງໃຫ້ພວກເຖົ້າແກ່ໃນຄຣິສຕະຈັກມາພົບ.
44020018	ເມື່ອພວກເຂົາມາແລ້ວ ເພິ່ນກໍກ່າວແກ່ພວກເຂົາວ່າ, “ທ່ານທັງຫລາຍກໍຮູ້ແລ້ວວ່າ ຕະຫລອດເວລາທີ່ຂ້າພະເຈົ້າຢູ່ກັບພວກທ່ານ ຂ້າພະເຈົ້າໄດ້ປະພຶດຢ່າງໃດ ຕັ້ງແຕ່ວັນທີ່ຂ້າພະເຈົ້າໄດ້ຍ່າງເຂົ້າມາໃນແຂວງເອເຊຍ.
44020019	ຂ້າພະເຈົ້າໄດ້ຮັບໃຊ້ອົງພຣະຜູ້ເປັນເຈົ້າ ດ້ວຍຄວາມຖ່ອມຕົວທຸກຢ່າງ ດ້ວຍນໍ້າຕາໄຫລ ແລະໂດຍຜ່ານຜ່າຄວາມຍາກລຳບາກນາໆປະການ ທີ່ຂ້າພະເຈົ້າໄດ້ຮັບ ເພາະການປອງຮ້າຍຂອງພວກຢິວ.
44020020	ພວກທ່ານກໍຮູ້ແລ້ວວ່າ ຂ້າພະເຈົ້າບໍ່ໄດ້ຖ່ວງດຶງສິ່ງໃດໆ ທີ່ເປັນຄຸນປະໂຫຍດແກ່ພວກທ່ານ ຂ້າພະເຈົ້າບໍ່ໄດ້ທໍ້ຖອຍຈາກການປະກາດ ຫລືສັ່ງສອນພວກທ່ານຕາມທີ່ປະຊຸມ ແລະຕາມບ້ານເຮືອນ.
44020021	ຂ້າພະເຈົ້າຮຽກຮ້ອງຢ່າງໜັກແໜ້ນເຖິງຄົນຢິວ ແລະຄົນຕ່າງຊາດເໝືອນກັນໃຫ້ຖິ້ມໃຈເກົ່າເອົາໃຈໃໝ່ ແລະກັບຄືນມາຫາພຣະເຈົ້າ ແລະເຊື່ອໃນພຣະເຢຊູເຈົ້າຂອງພວກເຮົາ.
44020022	ມາບັດນີ້ ຂ້າພະເຈົ້າຈະໄປຍັງນະຄອນເຢຣູຊາເລັມ ຕາມພຣະວິນຍານບໍຣິສຸດເຈົ້າຊີ້ນຳ ແລະບໍ່ຮູ້ວ່າເຫດການຢ່າງໃດ ຈະເກີດຂຶ້ນກັບຂ້າພະເຈົ້າຢູ່ໃນທີ່ນັ້ນ.
44020023	ຂ້າພະເຈົ້າຮູ້ແຕ່ວ່າຢູ່ໃນທຸກເມືອງ ພຣະວິນຍານບໍຣິສຸດເຈົ້າໄດ້ເຕືອນຂ້າພະເຈົ້າວ່າ ຄົນຈະຈັບຂ້າພະເຈົ້າໃສ່ຄຸກ ແລະຈະສ້າງຄວາມລຳບາກອັນໃຫຍ່ຫລວງໃຫ້ແກ່ຂ້າພະເຈົ້າ.
44020024	ແຕ່ຂ້າພະເຈົ້າຖືວ່າ ຊີວິດຂອງຂ້າພະເຈົ້າ ບໍ່ມີຄ່າແກ່ຂ້າພະເຈົ້າເອງຢ່າງໃດໝົດ, ເພື່ອຂ້າພະເຈົ້າຈະເຮັດໜ້າທີ່ຂອງຂ້າພະເຈົ້າ ແລະຈະໄດ້ປະຕິບັດງານທີ່ໄດ້ຮັບມອບໝາຍຈາກອົງພຣະເຢຊູເຈົ້າໃຫ້ສຳເລັດ ຄືຈະເປັນພະຍານຢ່າງຄົບຖ້ວນ ເຖິງເລື່ອງຂ່າວປະເສີດກ່ຽວກັບພຣະຄຸນຂອງພຣະເຈົ້ານັ້ນ.
44020025	ຂ້າພະເຈົ້າໄດ້ທຽວໄປປະກາດເຖິງອານາຈັກຂອງພຣະເຈົ້າ ໃນທ່າມກາງພວກທ່ານທຸກຄົນ, ແຕ່ບັດນີ້ຂ້າພະເຈົ້າຮູ້ວ່າ ບໍ່ມີຜູ້ໃດໃນພວກທ່ານຈະເຫັນໜ້າຂ້າພະເຈົ້າອີກຕໍ່ໄປ.
44020026	ດ້ວຍເຫດນັ້ນ ໃນວັນນີ້ ຂ້າພະເຈົ້າຈຶ່ງກ່າວເລື່ອງນີ້ແກ່ພວກທ່ານຢ່າງໜັກແໜ້ນວ່າ ຂ້າພະເຈົ້າບໍ່ມີໂທດໃນຊາຕາກຳຂອງພວກທ່ານທຸກຄົນ.
44020027	ດ້ວຍວ່າ, ຂ້າພະເຈົ້າບໍ່ໄດ້ທໍ້ຖອຍ ໃນການປະກາດພຣະປະສົງທຸກຢ່າງຂອງພຣະເຈົ້າໃຫ້ພວກທ່ານຮູ້.
44020028	ທ່ານທັງຫລາຍ ຈົ່ງລະວັງຕົວເອງໃຫ້ດີ ແລະເຝົ້າຮັກສາຝູງແກະ ທີ່ພຣະວິນຍານບໍຣິສຸດເຈົ້າໄດ້ມອບໄວ້ໃຫ້ພວກທ່ານເປັນຜູ້ດູແລ, ຈົ່ງບຳລຸງລ້ຽງຄຣິສຕະຈັກຂອງພຣະເຈົ້າ ທີ່ພຣະອົງເປັນເຈົ້າຂອງ ໂດຍພຣະບຸດໄດ້ຊົງໄຖ່ມາດ້ວຍພຣະໂລຫິດຂອງພຣະອົງເອງ.
44020029	ຂ້າພະເຈົ້າຮູ້ວ່າ ຫລັງຈາກຂ້າພະເຈົ້າຈາກໄປແລ້ວ ຈະມີຝູງໝາໄນທີ່ຮ້າຍກາດເຂົ້າມາໃນທ່າມກາງພວກທ່ານ ແລະມັນຈະບໍ່ໄວ້ຊີວິດຂອງຝູງແກະນັ້ນເລີຍ.
44020030	ໃນທ່າມກາງພວກທ່ານເອງ ຈະມີຄົນເວົ້າປີ້ນຄວາມຈິງ ແລະຊັກຊວນເອົາຄົນທີ່ເຊື່ອໃຫ້ຫລົງໄປຕາມພວກເຂົາ.
44020031	ດັ່ງນັ້ນ ຈົ່ງເຝົ້າລະວັງ ແລະຈົດຈຳໄວ້ວ່າ ໃນລະຫວ່າງສາມປີທັງກາງເວັນແລະກາງຄືນ ຂ້າພະເຈົ້າບໍ່ໄດ້ຢຸດຢ່ອນ ໃນການເຕືອນສະຕິພວກທ່ານທຸກຄົນດ້ວຍນໍ້າຕາໄຫລ.”
44020032	“ມາບັດນີ້ ຂ້າພະເຈົ້າຂໍຝາກພວກທ່ານໄວ້ກັບພຣະເຈົ້າ ແລະໄວ້ກັບພຣະທຳອັນປະກອບດ້ວຍພຣະຄຸນ, ພຣະທຳນັ້ນມີຣິດອຳນາດທີ່ຈະສ້າງພວກທ່ານຂຶ້ນໄດ້ ແລະຈະໃຫ້ພວກທ່ານໄດ້ຮັບມໍຣະດົກ ຊຶ່ງພຣະເຈົ້າມີໄວ້ສຳລັບຜູ້ຖືກຊຳລະໃຫ້ບໍຣິສຸດຂອງພຣະອົງທຸກຄົນ.
44020033	ຂ້າພະເຈົ້າບໍ່ໄດ້ໂລບເອົາເງິນ, ເອົາຄຳ ຫລືເອົາເສື້ອຜ້າຂອງຜູ້ໃດຜູ້ໜຶ່ງ.
44020034	ພວກທ່ານເອງກໍຮູ້ຢູ່ແລ້ວວ່າ ຂ້າພະເຈົ້າໃຊ້ມືທັງສອງຂອງຂ້າພະເຈົ້ານີ້ແຫລະເຮັດວຽກ ເພື່ອຈັດຫາທຸກສິ່ງທີ່ເພື່ອນຮ່ວມງານກັບຂ້າພະເຈົ້າຕ້ອງການ.
44020035	ຂ້າພະເຈົ້າໄດ້ເປັນແບບຢ່າງໃຫ້ພວກທ່ານເຫັນໃນທຸກສິ່ງວ່າ ດ້ວຍການເຮັດວຽກອັນໜັກໜ່ວງແບບນີ້ ຈຶ່ງຈະຊ່ວຍເຫລືອຄົນຍາກຈົນໄດ້, ໂດຍໃຫ້ຄິດເຖິງຖ້ອຍຄຳທີ່ພຣະເຢຊູເຈົ້າເອງໄດ້ກ່າວໄວ້ວ່າ, ‘ການໃຫ້ ເປັນເຫດໃຫ້ມີຄວາມສຸກ ຫລາຍກວ່າການຮັບ.’”
44020036	ເມື່ອໂປໂລກ່າວເຊັ່ນນີ້ຈົບລົງແລ້ວ ເພິ່ນກໍຄຸເຂົ່າລົງພາວັນນາອະທິຖານຮ່ວມກັບຄົນເຫລົ່ານັ້ນ.
44020037	ທຸກຄົນຈຶ່ງຮ້ອງໄຫ້ ແລະກອດສັ່ງລາເພິ່ນດ້ວຍຄວາມຮັກແພງ.
44020038	ພວກເຂົາໂສກເສົ້າຫລາຍ ໂດຍສະເພາະຍ້ອນເພິ່ນໄດ້ກ່າວວ່າ ພວກເຂົາຈະບໍ່ເຫັນໜ້າເພິ່ນອີກເລີຍ ແລ້ວພວກເຂົາກໍພາກັນໄປສົ່ງເພິ່ນເຖິງເຮືອ.
44021001	ເມື່ອພວກເຮົາໄດ້ກ່າວຄຳອຳລາພວກເຂົາແລ້ວ ກໍຈາກໄປ, ຫລັງຈາກຂີ່ເຮືອສະເພົາແລ່ນຕົງໄປເກາະໂກດ ແລະອີກວັນໜຶ່ງກໍມາເຖິງເກາະໂຣໂດ ຈາກທີ່ນັ້ນພວກເຮົາກໍໄປເຖິງເມືອງປາຕາຣາ.
44021002	ໃນເມືອງນີ້ ພວກເຮົາໄດ້ພົບເຮືອລຳໜຶ່ງ ຊຶ່ງໃກ້ຈະຂ້າມໄປແຂວງຟອຍນີເຊຍ. ດັ່ງນັ້ນ ພວກເຮົາຈຶ່ງລົງເຮືອລຳນີ້ ແລະເດີນທາງຕໍ່ໄປ.
44021003	ຫລັງຈາກແນມເຫັນເກາະໄຊປຣັດແລ້ວ ພວກເຮົາກໍເວັ້ນເກາະນັ້ນໄປທາງຊ້າຍ ແລ້ວມຸ່ງໜ້າໄປແຂວງຊີເຣຍ ແລະຈອດເຮືອທີ່ທ່າເມືອງຕີເຣ ເພາະໃນເມືອງນີ້ ເຮືອຈະຕ້ອງເອົາຂອງບັນທຸກຂຶ້ນທ່າ.
44021004	ໃນເມືອງຕີເຣນີ້ ພວກເຮົາໄດ້ພົບຄົນທີ່ເຊື່ອ ແລະໄດ້ພັກຢູ່ກັບພວກເຂົາເປັນເວລາເຈັດວັນ, ໂດຍການຊົງນຳພາຂອງພຣະວິນຍານບໍຣິສຸດເຈົ້າ ສິດເຫລົ່ານັ້ນໄດ້ບອກໂປໂລບໍ່ໃຫ້ໄປຍັງນະຄອນເຢຣູຊາເລັມ.
44021005	ແຕ່ເມື່ອອາທິດໜຶ່ງສິ້ນສຸດລົງແລ້ວພວກເຮົາກໍອອກເດີນທາງໄປຕໍ່, ຄົນທີ່ເຊື່ອທຸກຄົນພ້ອມທັງເມຍ ແລະລູກໆຂອງພວກເຂົາກໍໄດ້ອອກເມືອງໄປສົ່ງພວກເຮົາທີ່ນອກເມືອງ ແລ້ວໃນທີ່ນັ້ນ ທຸກຄົນໄດ້ຄຸເຂົ່າລົງພາວັນນາອະທິຖານຮ່ວມກັນທີ່ຫາດຊາຍ.
44021006	ແລ້ວກໍກ່າວອຳລາຕໍ່ກັນແລະກັນ ພວກເຮົາຈຶ່ງຂຶ້ນເຮືອຂະນະທີ່ພວກເຂົາກຳລັງກັບຄືນເມືອນັ້ນ.
44021007	ພວກເຮົາໄດ້ສືບຕໍ່ເດີນທາງໂດຍລົງເຮືອຈາກເມືອງຕີເຣ ໄປເຖິງເມືອງປະໂຕເລມາຍ, ໃນເມືອງນີ້ ພວກເຮົາໄດ້ໄປຄຳນັບທັກທາຍຄົນທີ່ເຊື່ອ ແລະ ພັກຢູ່ນຳພວກເຂົາໜຶ່ງວັນ.
44021008	ຕົກວັນໜ້າມາ ພວກເຮົາໄດ້ຈາກທີ່ນັ້ນ ແລະໄປເຖິງເມືອງກາຍຊາເຣຍ, ໃນເມືອງນີ້ ພວກເຮົາໄດ້ພັກຢູ່ທີ່ເຮືອນຂອງຟີລິບຜູ້ປະກາດຂ່າວປະເສີດ ທີ່ເປັນຜູ້ໜຶ່ງໃນພວກເຈັດຄົນ ທີ່ໄດ້ຖືກເລືອກໃຫ້ເປັນຜູ້ຊ່ວຍໃນນະຄອນເຢຣູຊາເລັມ.
44021009	ຟີລິບມີລູກສາວສີ່ຄົນທີ່ບໍ່ທັນແຕ່ງງານເທື່ອ ແລະຕ່າງກໍເປັນຜູ້ປະກາດພຣະທຳ.
44021010	ພວກເຮົາໄດ້ພັກຢູ່ທີ່ນີ້ເປັນເວລາຫລາຍວັນ ມີຜູ້ທຳນວາຍຄົນໜຶ່ງ ທີ່ລົງມາຈາກແຂວງຢູດາຍຊື່ວ່າ ອາຄະໂບ.
44021011	ລາວມາຫາພວກເຮົາ ແລະເອົາສາຍຮັດແອວຂອງໂປໂລມັດຕີນມັດມືຂອງຕົນເອງ ແລະກ່າວວ່າ, “ພຣະວິນຍານບໍຣິສຸດເຈົ້າກ່າວດັ່ງນີ້: ເຈົ້າຂອງສາຍຮັດແອວນີ້ ຈະຖືກມັດຢ່າງດຽວກັນນີ້ ໂດຍພວກຢິວໃນນະຄອນເຢຣູຊາເລັມ ແລະພວກເຂົາຈະມອບເພິ່ນໃຫ້ແກ່ຄົນຕ່າງຊາດ.”
44021012	ເມື່ອໄດ້ຍິນເຊັ່ນນີ້ແລ້ວ ພວກເຮົາກັບຄົນອື່ນໆຢູ່ໃນທີ່ນັ້ນ ຕ່າງກໍວອນຂໍໂປໂລ ບໍ່ໃຫ້ໄປຍັງນະຄອນເຢຣູຊາເລັມ.
44021013	ແຕ່ໂປໂລຕອບວ່າ, “ເປັນຫຍັງພວກເຈົ້າຈຶ່ງຮ້ອງໄຫ້ ແລະເຮັດໃຫ້ເຮົາເສຍກຳລັງໃຈເຊັ່ນນີ້? ເຮົາຕຽມພ້ອມບໍ່ແມ່ນແຕ່ໃຫ້ພວກເຂົາມັດເຮົາໃນນະຄອນເຢຣູຊາເລັມເທົ່ານັ້ນ ແຕ່ພ້ອມທີ່ຈະຕາຍຢູ່ໃນທີ່ນັ້ນອີກດ້ວຍ ເພື່ອເຫັນແກ່ພຣະນາມຂອງອົງພຣະເຢຊູເຈົ້າ.”
44021014	ເມື່ອພວກເຮົາບໍ່ສາມາດຊັກຊວນໃຫ້ເພິ່ນປ່ຽນໃຈໄດ້ ພວກເຮົາຈຶ່ງຢຸດວອນຂໍເພິ່ນ ແລະເວົ້າວ່າ, “ຂໍໃຫ້ເປັນໄປຕາມນໍ້າພຣະໄທຂອງອົງພຣະຜູ້ເປັນເຈົ້າເທີ້ນ.”
44021015	ຫລັງຈາກພັກເຊົາຢູ່ທີ່ນັ້ນ ພວກເຮົາກໍຈັດແຈງເອົາສິ່ງຂອງ ແລ້ວກໍຂຶ້ນເມືອຍັງນະຄອນເຢຣູຊາເລັມ.
44021016	ມີລູກສິດບາງຄົນທີ່ມາຈາກເມືອງກາຍຊາເຣຍໄດ້ເດີນທາງໄປກັບພວກເຮົາເໝືອນກັນ ພວກເຂົາໄດ້ພາພວກເຮົາໄປຫາຜູ້ໜຶ່ງຊື່ ມານະໂຊນຊາວເກາະໄຊປຣັດ ເປັນລູກສິດເກົ່າແກ່ ຊຶ່ງພວກເຮົາຈະພັກອາໄສຢູ່ກັບຜູ້ນັ້ນ.
44021017	ເມື່ອພວກເຮົາມາເຖິງນະຄອນເຢຣູຊາເລັມ ພວກຄົນທີ່ເຊື່ອກໍຕ້ອນຮັບພວກເຮົາດ້ວຍຄວາມຍິນດີ.
44021018	ວັນຕໍ່ມາ ໂປໂລກັບພວກເຮົາໄດ້ໄປຢ້ຽມຢາມຢາໂກໂບ ແລະເຖົ້າແກ່ທຸກຄົນໃນຄຣິສຕະຈັກກໍມີໜ້າຢູ່ທີ່ນັ້ນດ້ວຍ.
44021019	ເມື່ອໂປໂລທັກທາຍກັບເຂົາເຫລົ່ານັ້ນທຸກຄົນແລ້ວ, ເພິ່ນຈຶ່ງລາຍງານຢ່າງລະອຽດເຖິງທຸກສິ່ງ ຊຶ່ງພຣະເຈົ້າໄດ້ກະທຳໃນທ່າມກາງຄົນຕ່າງຊາດ ໂດຍຜ່ານທາງພາລະກິດຂອງຕົນ.
44021020	ຫລັງຈາກຮັບຟັງແລ້ວ ທ່ານເຫລົ່ານີ້ຕ່າງກໍສັນລະເສີນພຣະເຈົ້າ, ແລ້ວພວກເຂົາກໍກ່າວແກ່ໂປໂລວ່າ, “ອ້າຍເອີຍ ເຈົ້າກໍເຫັນຊາວຢິວຫລາຍໝື່ນຄົນໄດ້ວາງໃຈເຊື່ອ ແລະຄົນພວກນີ້ກໍຮ້ອນຮົນໃຈໃນການທີ່ເຊື່ອຖືກົດບັນຍັດຢ່າງເຄັ່ງຄັດ.
44021021	ພວກເຂົາໄດ້ຍິນຂ່າວວ່າ ທ່ານສັ່ງສອນພວກຢິວທຸກຄົນທີ່ຢູ່ທ່າມກາງຄົນຕ່າງຊາດນັ້ນ ໃຫ້ປະຖິ້ມກົດບັນຍັດຂອງໂມເຊ ໂດຍບອກພວກເຂົາບໍ່ໃຫ້ເຮັດພິທີຕັດແກ່ລູກໆ ແລະບໍ່ໃຫ້ຢຶດຖືຮີດເກົ່າຄອງຫລັງຂອງຢິວຕໍ່ໄປ.
44021022	ພວກເຂົາຄົງໄດ້ຍິນວ່າ ທ່ານມາທີ່ນີ້ແລ້ວຢ່າງແນ່ນອນ. ດັ່ງນັ້ນ ຄວນຈະເຮັດຢ່າງໃດ?
44021023	ເພາະສະນັ້ນ ຈົ່ງເຮັດຕາມສິ່ງທີ່ເຮົາບອກທ່ານ, ສິ່ງທີ່ພວກເຮົາຢາກໃຫ້ທ່ານເຮັດ ຄືເຮົາມີຊາຍສີ່ຄົນທີ່ໄດ້ບະບົນຕົວໄວ້.
44021024	ຈົ່ງນຳພວກເຂົາໄປ ແລະໃຫ້ທ່ານເຂົ້າຮ່ວມພິທີຊຳລະຕົວກັບພວກເຂົາ ແລະຈ່າຍຄ່າທຳນຽມຊຳລະຕົວໃຫ້ແກ່ພວກເຂົາດ້ວຍ, ແລ້ວພວກເຂົາຈຶ່ງສາມາດແຖຫົວຂອງພວກຕົນໄດ້. ແລ້ວຄົນທັງຫລາຍຈະໄດ້ຮູ້ວ່າ ເລື່ອງທີ່ພວກເຂົາໄດ້ຍິນເຖິງທ່ານນັ້ນ ບໍ່ເປັນຄວາມຈິງຈັກຂໍ້, ແຕ່ທ່ານເອງເປັນຜູ້ຢຶດຖື ແລະປະຕິບັດຕາມກົດບັນຍັດຢູ່.
44021025	ສ່ວນຄົນຕ່າງຊາດທີ່ຮັບເຊື່ອແລ້ວນັ້ນ ພວກເຮົາໄດ້ສົ່ງຈົດໝາຍແຈ້ງໃຫ້ພວກເຂົາຊາບເຖິງສິ່ງທີ່ພວກເຮົາໄດ້ຕົກລົງກັນ ຄືໃຫ້ງົດຈາກການກິນອາຫານທີ່ໄດ້ຖວາຍແກ່ຮູບເຄົາຣົບແລ້ວ ໃຫ້ງົດຈາກການກິນເລືອດໃດໆທັງສິ້ນ ໃຫ້ງົດຈາກການກິນສັດທີ່ຕາຍເພາະຖືກຮັດຄໍ ແລະໃຫ້ຫລີກເວັ້ນຈາກການຫລິ້ນຊູ້.”
44021026	ໂປໂລຈຶ່ງພາສີ່ຄົນນັ້ນໄປ ແລະວັນຕໍ່ມາ ກໍໄດ້ຊຳລະຕົວດ້ວຍກັນກັບພວກເຂົາ, ແລ້ວເພິ່ນກໍເຂົ້າໄປໃນບໍລິເວນພຣະວິຫານ ແລະປະກາດວັນທີ່ການຊຳລະຕົວນັ້ນຈະສຳເລັດ ຄືວັນທີ່ຈະນຳເຄື່ອງບູຊາມາຖວາຍສຳລັບພວກເຂົາແຕ່ລະຄົນ.
44021027	ແຕ່ພໍເມື່ອເຈັດວັນນັ້ນໃກ້ຈະສິ້ນສຸດລົງ ພວກຢິວບາງຄົນທີ່ມາຈາກແຂວງເອເຊຍ ໄດ້ເຫັນໂປໂລໃນບໍລິເວນພຣະວິຫານ, ພວກເຂົາຈຶ່ງປຸກລະດົມປະຊາຊົນທັງໝົດໃຫ້ຈັບໂປໂລ.
44021028	ພວກເຂົາຮ້ອງຂຶ້ນວ່າ, “ຊ່ວຍແດ່ ຊາວອິດສະຣາເອນເອີຍ ຄົນນີ້ແຫລະ ໄປທຸກທີ່ທຸກບ່ອນໄດ້ສັ່ງສອນທຸກຄົນໃຫ້ຕໍ່ສູ້ປະຊາຊົນອິດສະຣາເອນ, ກົດບັນຍັດຂອງໂມເຊ ແລະພຣະວິຫານນີ້ ແລະບັດນີ້ ລາວຍັງບັງອາດນຳເອົາຄົນຕ່າງຊາດເຂົ້າມາໃນບໍລິເວນພຣະວິຫານ ແລະເຮັດໃຫ້ບ່ອນສັກສິດນີ້ເສື່ອມເສຍ.” (
44021029	ພວກເຂົາເວົ້າເຊັ່ນນີ້ ກໍເພາະພວກເຂົາໄດ້ເຫັນໂທຟີໂມ ຊາວເມືອງເອເຟໂຊຢູ່ກັບໂປໂລຢູ່ໃນເມືອງ ແລະພວກເຂົາຄິດວ່າໂປໂລໄດ້ນຳເອົາຄົນນີ້ເຂົ້າໄປໃນບໍລິເວນພຣະວິຫານດ້ວຍ.)
44021030	ແລ້ວຄົນທັງນະຄອນກໍເກີດອົນລະວົນ ແລະທຸກຄົນຕ່າງກໍແລ່ນໄປທຸກຈອກທຸກແຈ ກຸ່ມຄົນເຫລົ່ານີ້ໄດ້ຈັບໂປໂລ ແລະລາກເພິ່ນອອກຈາກບໍລິເວນພຣະວິຫານ ແລະປະຕູພຣະວິຫານກໍອັດລົງໃນທັນທີ.
44021031	ຂະນະທີ່ພວກເຂົາກຳລັງພະຍາຍາມຈະຂ້າໂປໂລຢູ່ນັ້ນ ນາຍພັນຜູ້ບັນຊາການທະຫານໂຣມກໍໄດ້ຮັບແຈ້ງວ່າ ທົ່ວທັງນະຄອນເຢຣູຊາເລັມເກີດອົນລະວົນວຸ້ນວາຍຂຶ້ນ.
44021032	ນາຍພັນຈຶ່ງນຳເອົານາຍຮ້ອຍ ແລະພົນທະຫານແລ່ນອອກໄປຍັງປະຊາຊົນທັນທີ, ເມື່ອປະຊາຊົນເຫັນນາຍພັນກັບທະຫານ ພວກເຂົາກໍຢຸດຕົບຕີໂປໂລ.
44021033	ດັ່ງນັ້ນ ນາຍພັນຈຶ່ງຍ່າງເຂົ້າໄປຫາໂປໂລ ແລະຈັບເພິ່ນ ໂດຍສັ່ງໃຫ້ທະຫານເອົາໂສ້ສອງເສັ້ນລ່າມເພິ່ນໄວ້ ແລ້ວນາຍພັນກໍຖາມວ່າ, “ເຈົ້າແມ່ນຜູ້ໃດ? ແລະໄດ້ເຮັດຫຍັງແດ່?”
44021034	ຄົນໃນປະຊາຊົນນັ້ນ ຕ່າງກຸ່ມຕ່າງກໍຮ້ອງຂຶ້ນຄົນລະຢ່າງລະແນວ, ເມື່ອນາຍພັນເອົາຄວາມແນ່ນອນອັນໃດບໍ່ໄດ້ ໃນທ່າມກາງຄວາມສັບສົນວຸ້ນວາຍເຊັ່ນນີ້. ດັ່ງນັ້ນ ເພິ່ນຈຶ່ງສັ່ງໃຫ້ຄຸມຕົວໂປໂລເຂົ້າໄປໃນຄ້າຍທະຫານ.
44021035	ຂະນະທີ່ໂປໂລມາກັບພວກເຂົາເຖິງຂັ້ນໄດ ພວກທະຫານຈຳຕ້ອງຍົກໂປໂລຂຶ້ນ ເພາະປະຊາຊົນສະແດງພຶດຕິການຮຸນແຮງຫລາຍ.
44021036	ປະຊາຊົນເຫລົ່ານັ້ນຕິດຕາມໂປໂລໄປ ແລະຮ້ອງຂຶ້ນວ່າ, “ຈົ່ງເອົາມັນໄປຂ້າຖິ້ມເສຍ.”
44021037	ຂະນະທີ່ພວກທະຫານກຳລັງຈະນຳໂປໂລເຂົ້າໄປໃນຄ້າຍ ເພິ່ນກໍກ່າວແກ່ນາຍພັນວ່າ, “ຂ້ານ້ອຍຂໍເວົ້າບາງສິ່ງກັບທ່ານແດ່ໄດ້ບໍ່?” ນາຍພັນຖາມວ່າ, “ເຈົ້າຮູ້ຈັກພາສາກຣີກບໍ?
44021038	ຖ້າດັ່ງນັ້ນ ເຈົ້າກໍບໍ່ແມ່ນຄົນເອຢິບຜູ້ນັ້ນ ທີ່ໃນມໍ່ໆມານີ້ໄດ້ກໍ່ການວຸ້ນວາຍຂຶ້ນ ແລະນຳເອົານັກກໍ່ການຮ້າຍສີ່ພັນຄົນ ໜີໄປຍັງຖິ່ນແຫ້ງແລ້ງກັນດານແມ່ນບໍ?”
44021039	ໂປໂລຕອບວ່າ, “ຂ້ານ້ອຍເປັນຄົນຢິວເກີດທີ່ເມືອງຕາໂຊ ໃນແຂວງກີລີເກຍ ແລະເປັນປະຊາຊົນຂອງເມືອງໜຶ່ງທີ່ສຳຄັນ, ຂໍທ່ານອະນຸຍາດໃຫ້ຂ້ານ້ອຍກ່າວແກ່ປະຊາຊົນແດ່ທ້ອນ.”
44021040	ເມື່ອນາຍພັນອະນຸຍາດແລ້ວ ໂປໂລກໍຢືນຂຶ້ນທີ່ຂັ້ນໄດ ແລະໃຊ້ມືເຮັດສັນຍານໃຫ້ປະຊາຊົນງຽບ ເມື່ອພວກເຂົາງຽບແລ້ວໂປໂລກໍກ່າວແກ່ພວກເຂົາເປັນພາສາເຮັບເຣີວ່າ,
44022001	“ພີ່ນ້ອງ ແລະທ່ານຜູ້ອາວຸໂສເອີຍ, ຂໍຟັງຄຳໃຫ້ການທີ່ຂ້າພະເຈົ້າຈະກ່າວແກ້ຄະດີຕໍ່ໜ້າທ່ານທັງຫລາຍໃນບັດນີ້ດ້ວຍເຖີດ.”
44022002	ເມື່ອປະຊາຊົນໄດ້ຍິນໂປໂລກ່າວກັບພວກເຂົາເປັນພາສາເຮັບເຣີ ພວກເຂົາທຸກຄົນກໍມິດງຽບລົງກວ່າເກົ່າ ຈາກນັ້ນໂປໂລຈຶ່ງກ່າວຕໍ່ໄປວ່າ,
44022003	“ຂ້າພະເຈົ້າເປັນຄົນຢິວເກີດທີ່ເມືອງຕາໂຊ ໃນແຂວງກີລີເກຍ, ແຕ່ຂ້າພະເຈົ້າໄດ້ໃຫຍ່ຂຶ້ນຢູ່ທີ່ນະຄອນເຢຣູຊາເລັມນີ້ເອງ ແລະເຄີຍເປັນລູກສິດຂອງອາຈານຄາມາລິເອັນ ຜູ້ທີ່ໄດ້ສັ່ງສອນຂ້າພະເຈົ້າ ໃຫ້ຮູ້ກົດບັນຍັດຂອງບັນພະບຸລຸດຂອງພວກເຮົາຢ່າງເຄັ່ງຄັດ, ເຄີຍຮ້ອນຮົນໃນການອຸທິດຕົວແກ່ພຣະເຈົ້າ ເໝືອນທ່ານທຸກຄົນໃນວັນນີ້.
44022004	ຂ້າພະເຈົ້າໄດ້ຂົ່ມເຫັງຄົນທັງຫລາຍ ທີ່ຖືໃນທາງນັ້ນຈົນພວກເຂົາເສຍຊີວິດ, ຂ້າພະເຈົ້າໄດ້ຈັບເອົາຊາຍຍິງ ແລະນຳພວກເຂົາໄປຂັງຄຸກ.
44022005	ເລື່ອງນີ້ມະຫາປະໂຣຫິດກັບບັນດາເຖົ້າແກ່ທີ່ເປັນສະມາຊິກຂອງສະພາສູງສຸດທຸກຄົນ ຄົງຢືນຢັນໄດ້ວ່າຂ້າພະເຈົ້າເວົ້າຄວາມຈິງ, ຂ້າພະເຈົ້າໄດ້ຮັບໜັງສືຈາກພວກເພິ່ນ ແລະຖືໄປຍັງບັນດາພີ່ນ້ອງຊາວຢິວທີ່ເມືອງດາມັສກັດ ເພື່ອຈະຈັບເອົາພວກຄົນທີ່ເຊື່ອຢູ່ໃນທີ່ນັ້ນ ແລະນຳພວກເຂົາມາຍັງນະຄອນເຢຣູຊາເລັມເພື່ອລົງໂທດ.”
44022006	“ຂະນະທີ່ຂ້າພະເຈົ້າກຳລັງເດີນທາງໄປນັ້ນ ແລະໃກ້ຈະເຖິງເມືອງດາມັສກັດ ໃນເວລາປະມານທ່ຽງວັນ ກໍມີແສງສະຫວ່າງກ້າຈາກທ້ອງຟ້າສ່ອງລົງມາອ້ອມຕົວຂ້າພະເຈົ້າ.
44022007	ຂ້າພະເຈົ້າລົ້ມລົງທີ່ພື້ນດິນ ແລະໄດ້ຍິນສຽງໜຶ່ງກ່າວຕໍ່ຂ້າພະເຈົ້າວ່າ, ‘ໂຊໂລ ໂຊໂລເອີຍ ເປັນຫຍັງເຈົ້າຈຶ່ງຂົ່ມເຫັງເຮົາ?’
44022008	ຂ້າພະເຈົ້າຖາມອອກໄປວ່າ, ‘ພຣະອົງເຈົ້າເອີຍ ພຣະອົງແມ່ນຜູ້ໃດ?’ ແລ້ວພຣະອົງຕອບຂ້າພະເຈົ້າວ່າ ‘ເຮົາແມ່ນເຢຊູໄທນາຊາເຣັດ ຜູ້ທີ່ເຈົ້າຂົ່ມເຫັງນັ້ນແຫລະ’
44022009	ບັນດາຄົນທີ່ຢູ່ກັບຂ້າພະເຈົ້າໄດ້ເຫັນແສງສະຫວ່າງນັ້ນ ແຕ່ບໍ່ໄດ້ຍິນສຽງຂອງຜູ້ທີ່ກຳລັງກ່າວກັບຂ້າພະເຈົ້າ.
44022010	ຂ້າພະເຈົ້າຖາມວ່າ, ‘ພຣະອົງເຈົ້າເອີຍ ຂ້ານ້ອຍຈະຕ້ອງເຮັດແນວໃດ?’ ອົງພຣະຜູ້ເປັນເຈົ້າຈຶ່ງກ່າວແກ່ຂ້າພະເຈົ້າວ່າ, ‘ຈົ່ງລຸກຂຶ້ນ ແລະເຂົ້າໄປໃນເມືອງດາມັສກັດ ຢູ່ທີ່ນັ້ນຈະມີຄົນບອກເຈົ້າ ເຖິງສິ່ງທັງໝົດທີ່ພຣະເຈົ້າໄດ້ກຳນົດໃຫ້ເຈົ້າເຮັດ.’
44022011	ຂ້າພະເຈົ້າຕາບອດຍ້ອນແສງສະຫວ່າງກ້ານັ້ນ. ດັ່ງນັ້ນ ເພື່ອນຮ່ວມເດີນທາງກັບຂ້າພະເຈົ້າຈຶ່ງຈູງມືຂ້າພະເຈົ້າ ແລ້ວພາເຂົ້າໄປໃນເມືອງດາມັສກັດ.
44022012	ໃນເມືອງນີ້ ມີຊາຍຄົນໜຶ່ງຊື່ວ່າ ອານາເນຍ ເພິ່ນເປັນຜູ້ຢຳເກງພຣະເຈົ້າ ແລະຢຶດຖືຕາມກົດບັນຍັດຂອງພວກເຮົາ, ເພິ່ນເປັນຜູ້ທີ່ໄດ້ຮັບຄວາມນັບຖືຢ່າງສູງ ຈາກຊາວຢິວທຸກຄົນຢູ່ໃນເມືອງນີ້,
44022013	ເພິ່ນໄດ້ມາຢືນຢູ່ໃກ້ຂ້າພະເຈົ້າ ແລະກ່າວວ່າ, ‘ອ້າຍໂຊໂລເອີຍ, ຈົ່ງເຫັນຮຸ່ງອີກສາ’ ໃນທັນໃດນັ້ນ ຂ້າພະເຈົ້າກໍໄດ້ເຫັນຮຸ່ງອີກ ຈຶ່ງແນມເຫັນເພິ່ນ.
44022014	ຈາກນັ້ນເພິ່ນຈຶ່ງເວົ້າວ່າ, ‘ພຣະເຈົ້າແຫ່ງບັນພະບຸລຸດຂອງພວກເຮົາໄດ້ເລືອກເອົາເຈົ້າ ເພື່ອໃຫ້ຮູ້ຄວາມປະສົງຂອງພຣະອົງ ເພື່ອໃຫ້ເຫັນພຣະອົງຜູ້ຊອບທຳ ແລະເພື່ອໃຫ້ເຈົ້າໄດ້ຍິນພຣະອົງກ່າວດ້ວຍສຽງຂອງພຣະອົງເອງ.
44022015	ດ້ວຍວ່າ, ເຈົ້າຈະເປັນພະຍານໃຫ້ພຣະອົງ ໃຫ້ຄົນທັງປວງຮູ້ເຖິງສິ່ງທີ່ເຈົ້າໄດ້ເຫັນແລະໄດ້ຍິນ.
44022016	ບັດນີ້ ເຈົ້າລໍຊ້າຢູ່ເຮັດຫຍັງ? ຈົ່ງລຸກຂຶ້ນຮັບບັບຕິສະມາ ແລະຊຳລະບາບກຳຂອງເຈົ້າ ໂດຍຮ້ອງອອກພຣະນາມຂອງພຣະອົງສາ.’”
44022017	“ແລ້ວຂ້າພະເຈົ້າກໍໄດ້ກັບມາຍັງນະຄອນເຢຣູຊາເລັມ ແລະຂະນະທີ່ຂ້າພະເຈົ້າກຳລັງພາວັນນາອະທິຖານຢູ່ໃນພຣະວິຫານນັ້ນ ຂ້າພະເຈົ້າກໍລືມຄີງໄປ.
44022018	ແລະໄດ້ເຫັນພຣະເຢຊູເຈົ້າກ່າວແກ່ຂ້າພະເຈົ້າວ່າ, ‘ຈົ່ງຮີບໄປຈາກນະຄອນເຢຣູຊາເລັມ ເພາະວ່າປະຊາຊົນໃນທີ່ນີ້ຈະບໍ່ຮັບເອົາຄຳພະຍານຂອງເຈົ້າທີ່ກ່າວເຖິງເຮົາ.’
44022019	ຂ້າພະເຈົ້າຕອບວ່າ, ‘ພຣະອົງເຈົ້າເອີຍ ຄົນເຫລົ່ານັ້ນຮູ້ດີວ່າ ຂ້ານ້ອຍເຄີຍໄປທີ່ທຳມະສາລາ ຈັບເອົາບັນດາຄົນທີ່ເຊື່ອໃນພຣະອົງ ແລະຂ້ຽນຕີພວກເຂົາ.
44022020	ເມື່ອພວກເຂົາຂ້າຊະເຕຟາໂນ ຜູ້ທີ່ເປັນພະຍານໃຫ້ພຣະອົງ ຂ້ານ້ອຍເອງກໍຢູ່ໃນທີ່ນັ້ນດ້ວຍ, ຂ້ານ້ອຍເຫັນພ້ອມນຳພວກຄາດຕະກອນເຫລົ່ານັ້ນ ໂດຍເປັນຜູ້ຮັກສາເສື້ອຊັ້ນນອກຂອງພວກເຂົາ.’
44022021	ອົງພຣະຜູ້ເປັນເຈົ້າກ່າວແກ່ຂ້າພະເຈົ້າວ່າ, ‘ຈົ່ງໄປ ເພາະເຮົາຈະໃຊ້ເຈົ້າໄປໄກ ຫາຄົນຕ່າງຊາດ.’”
44022022	ປະຊາຊົນໄດ້ຟັງໂປໂລກ່າວ ຈົນເຖິງເວລາທີ່ເພິ່ນເວົ້າຄຳນີ້ ແລ້ວພວກເຂົາກໍຮ້ອງຂຶ້ນດ້ວຍສຽງດັງວ່າ, “ຈັດການກັບຄົນນີ້ເສຍ ເອົາໄປຂ້າຖິ້ມ, ບໍ່ຄວນໃຫ້ມີຊີວິດຢູ່.”
44022023	ແລ້ວພວກເຂົາຮ້ອງໂວຍວາຍທັງແກ້ເສື້ອໂຍນໄປມາ ແລະກຳຂີ້ຝຸ່ນຊັດຂຶ້ນໃນອາກາດ.
44022024	ນາຍພັນຈຶ່ງສັ່ງໃຫ້ເອົາໂປໂລເຂົ້າໄປໃນຄ້າຍທະຫານ ແລະສັ່ງໃຫ້ສອບສວນດ້ວຍການຂ້ຽນຕີເພື່ອຢາກຮູ້ວ່າ ດ້ວຍເຫດໃດປະຊາຊົນຈຶ່ງຮ້ອງຂຶ້ນຕໍ່ສູ້ເພິ່ນຢ່າງນີ້.
44022025	ແຕ່ເມື່ອທະຫານມັດເພິ່ນໄວ້ດ້ວຍເຊືອກໜັງ, ໂປໂລຈຶ່ງເວົ້າຕໍ່ນາຍຮ້ອຍທີ່ຢືນຢູ່ໃນທີ່ນັ້ນວ່າ, “ການທີ່ຈະຂ້ຽນຕີຄົນສັນຊາດໂຣມ ກ່ອນຖືກພິພາກສາລົງໂທດນັ້ນ ເປັນການຖືກຕ້ອງຕາມກົດໝາຍບໍ?”
44022026	ເມື່ອນາຍຮ້ອຍໄດ້ຍິນເຊັ່ນນີ້ ລາວຈຶ່ງໄປຫານາຍພັນ ແລະຖາມເພິ່ນວ່າ, “ທ່ານກຳລັງຈະເຮັດຫຍັງລົງໄປ? ຊາຍຜູ້ນັ້ນເປັນຄົນສັນຊາດໂຣມ.”
44022027	ດັ່ງນັ້ນ ນາຍພັນຈຶ່ງໄປຫາໂປໂລ ແລະຖາມວ່າ, “ບອກມາເບິ່ງດຸວ່າ, ເຈົ້າເປັນຄົນສັນຊາດໂຣມບໍ?” ໂປໂລຕອບວ່າ, “ແມ່ນແລ້ວ.”
44022028	ນາຍພັນເວົ້າວ່າ, “ຂ້ອຍໄດ້ຈ່າຍເງິນຢ່າງຫລວງຫລາຍ ເພື່ອຈະໄດ້ສັນຊາດໂຣມ.” ໂປໂລຕອບວ່າ, “ແຕ່ຂ້ານ້ອຍເປັນຄົນສັນຊາດໂຣມໂດຍກຳເນີດ.”
44022029	ແລ້ວພວກທີ່ກຳລັງຈະສອບຖາມໂປໂລນັ້ນ ກໍຖອຍອອກຈາກເພິ່ນທັນທີ, ສ່ວນນາຍພັນເອງເມື່ອຮູ້ວ່າໂປໂລເປັນຄົນສັນຊາດໂຣມກໍຢ້ານ ເພາະຕົນໄດ້ສັ່ງໃຫ້ລ່າມໂສ້ເພິ່ນ.
44022030	ຍ້ອນນາຍພັນຢາກຮູ້ພວກຢິວກ່າວຫາໂປໂລດ້ວຍເຫດອັນໃດແທ້, ສະນັ້ນ ຕົກວັນໜ້າມາ ເພິ່ນຈຶ່ງສັ່ງໃຫ້ທະຫານແກ້ໂສ້ທີ່ລ່າມໂປໂລອອກ ແລະທັງສັ່ງໃຫ້ບັນດາຫົວໜ້າປະໂຣຫິດກັບບັນດາສະມາຊິກຂອງສະພາສູງສຸດມາປະຊຸມກັນ ແລ້ວນາຍພັນກໍພາໂປໂລໄປ ແລະໃຫ້ຢືນຢູ່ຕໍ່ໜ້າພວກເຂົາ.
44023001	ຝ່າຍໂປໂລຈຶ່ງຈ້ອງຕາເບິ່ງກອງປະຊຸມນັ້ນ ແລະກ່າວວ່າ, “ພີ່ນ້ອງທັງຫລາຍເອີຍ, ເຮົານີ້ໄດ້ດຳເນີນຊີວິດຕໍ່ພຣະພັກຂອງພຣະເຈົ້າ ລ້ວນແຕ່ຕາມທີ່ໃຈສຳນຶກຜິດແລະຊອບທີ່ດີຈົນເຖິງທຸກວັນນີ້.”
44023002	ອານາເນຍຜູ້ເປັນມະຫາປະໂຣຫິດ ໄດ້ສັ່ງໃຫ້ບັນດາຄົນທີ່ຢືນຢູ່ໃກ້ຕົບປາກໂປໂລ.
44023003	ດັ່ງນັ້ນ ໂປໂລຈຶ່ງກ່າວຕໍ່ມະຫາປະໂຣຫິດວ່າ, “ພຣະເຈົ້າຈະຊົງຕົບເຈົ້າ ຜູ້ເປັນຝາທີ່ທາດ້ວຍປູນຂາວ ເຈົ້ານັ່ງພິພາກສາເຮົາຕາມກົດບັນຍັດ ແຕ່ເຈົ້າຝ່າຝືນກົດບັນຍັດໂດຍສັ່ງຄົນຕົບປາກເຮົາ.”
44023004	ຄົນທີ່ຢູ່ໃກ້ກັບໂປໂລເວົ້າຕໍ່ເພິ່ນວ່າ, “ເຈົ້າເວົ້າໝິ່ນປະໝາດມະຫາປະໂຣຫິດຂອງພຣະເຈົ້າບໍ?”
44023005	ໂປໂລຕອບວ່າ, “ພີ່ນ້ອງທັງຫລາຍເອີຍ ຂ້າພະເຈົ້າບໍ່ຮູ້ວ່າເພິ່ນເປັນມະຫາປະໂຣຫິດ ເພາະມີຄຳຂຽນໄວ້ໃນພຣະຄຳພີວ່າ, ‘ຢ່າກ່າວຄຳຊົ່ວຮ້າຍຕໍ່ຜູ້ປົກຄອງພົນລະເມືອງຂອງຕົນ.’”
44023006	ເມື່ອໂປໂລສັງເກດເຫັນວ່າ ໃນກອງປະຊຸມຂອງສະພາສູງສຸດນີ້ ຄົນສ່ວນໜຶ່ງເປັນພວກຊາດູກາຍ ແລະຄົນສ່ວນໜຶ່ງອີກເປັນພວກຟາຣີຊາຍ. ດັ່ງນັ້ນ ເພິ່ນຈຶ່ງຮ້ອງຂຶ້ນຕໍ່ໜ້າກອງປະຊຸມວ່າ, “ພີ່ນ້ອງທັງຫລາຍເອີຍ, ຂ້າພະເຈົ້າເປັນຟາຣີຊາຍ ແລະເປັນລູກຂອງຄົນຟາຣີຊາຍ. ຂ້າພະເຈົ້າຖືກນຳຕົວມາພິພາກສາຢູ່ທີ່ນີ້ ກໍເພາະຂ້າພະເຈົ້າມີຄວາມຫວັງວ່າ ຄົນຕາຍຈະເປັນຄືນມາສູ່ຊີວິດ.”
44023007	ພໍໂປໂລກ່າວເຖິງເລື່ອງນີ້ ພວກຟາຣີຊາຍກັບພວກຊາດູກາຍກໍເກີດການໂຕ້ຖຽງກັນ ແລະກອງປະຊຸມກໍແຕກກັນອອກເປັນສອງຝ່າຍ. (
44023008	ພວກຊາດູກາຍເວົ້າວ່າ, ຄົນຕາຍຈະບໍ່ເປັນຄືນມາສູ່ຊີວິດອີກ ທັງເທວະດາ ຫລືວິນຍານກໍບໍ່ມີດ້ວຍ, ສ່ວນພວກຟາຣີຊາຍນັ້ນເຊື່ອວ່າມີທັງສາມຢ່າງ.)
44023009	ແລ້ວສຽງອຶກກະທຶກກັນຢ່າງໃຫຍ່ກໍເກີດຂຶ້ນ ແລະມີພວກທຳມະຈານບາງຄົນໃນຄະນະຟາຣີຊາຍຢືນຂຶ້ນຄັດຄ້ານວ່າ, “ພວກເຮົາບໍ່ເຫັນຄວາມຜິດໃດໆໃນຄົນນີ້. ຖ້າວິນຍານ ຫລືເທວະດາຕົນໜຶ່ງກ່າວກັບລາວ ຈະວ່າຢ່າງໃດ?”
44023010	ການໂຕ້ຖຽງກັນຮຸນແຮງຍິ່ງຂຶ້ນ ຈົນນາຍພັນຢ້ານວ່າ ໂປໂລອາດຈະຖືກເຂົາຍາດຈັບຈີກເປັນຕ່ອນໆກໍໄດ້. ດັ່ງນັ້ນ ເພິ່ນຈຶ່ງໄດ້ສັ່ງທະຫານໃຫ້ລົງໄປໃນທ່າມກາງພວກເຂົາ ແລະພາໂປໂລເຂົ້າໄປໃນຄ້າຍ.
44023011	ໃນຄືນນັ້ນ ອົງພຣະຜູ້ເປັນເຈົ້າໄດ້ຢືນຢູ່ໃກ້ໂປໂລ ແລະກ່າວວ່າ, “ຢ່າສູ່ຢ້ານ ເຈົ້າເປັນພະຍານໃຫ້ແກ່ເຮົາຢູ່ທີ່ນະຄອນເຢຣູຊາເລັມນີ້ແລ້ວຢ່າງໃດ ເຈົ້າກໍຈະເປັນພະຍານໃຫ້ແກ່ເຮົາຢູ່ໃນນະຄອນໂຣມຢ່າງນັ້ນ.”
44023012	ພໍເວລາຮຸ່ງເຊົ້າແລ້ວ ພວກຢິວບາງຄົນກໍເຕົ້າໂຮມກັນສົມຮູ້ຮ່ວມຄິດ ເພື່ອວາງແຜນການປອງຮ້າຍ ພວກເຂົາສາບານຕົວໄວ້ວ່າ ພວກເຂົາຈະບໍ່ກິນຫລືດື່ມຫຍັງເລີຍ ຈົນກວ່າຈະໄດ້ຂ້າໂປໂລເສຍກ່ອນ.
44023013	ຄົນທີ່ຮ່ວມກັນຄິດແຜນການຊົ່ວຮ້າຍນີ້ມີຢູ່ກວ່າສີ່ສິບຄົນ.
44023014	ແລ້ວພວກເຂົາກໍໄປຫາບັນດາຫົວໜ້າປະໂຣຫິດກັບບັນດາເຖົ້າແກ່ ແລະເວົ້າວ່າ, “ພວກເຮົາໄດ້ສາບານຕົວໄວ້ຢ່າງໜັກແໜ້ນວ່າ ຈະບໍ່ກິນອາຫານ ຈົນກວ່າພວກເຮົາໄດ້ຂ້າໂປໂລເສຍກ່ອນ.
44023015	ບັດນີ້ ຈົ່ງໃຫ້ພວກທ່ານພ້ອມກັບກອງປະຊຸມຂອງສະພາສູງສຸດ ໄປຂໍອະນຸຍາດນາຍພັນໃຫ້ນຳໂປໂລມາ ໂດຍອ້າງເຫດຜົນກັບເພິ່ນວ່າ, ພວກທ່ານຕ້ອງການຮູ້ເລື່ອງຜູ້ກ່ຽວໃຫ້ຄັກແນ່ຕື່ມອີກ, ສ່ວນພວກເຮົານັ້ນກໍພ້ອມແລ້ວທີ່ຈະຂ້າລາວ ກ່ອນລາວມາເຖິງທີ່ນີ້.”
44023016	ແຕ່ລູກຊາຍຂອງນ້ອງສາວໂປໂລໄດ້ຍິນເຖິງເລື່ອງການປອງຮ້າຍນີ້. ດັ່ງນັ້ນ ລາວຈຶ່ງໄປທີ່ຄ້າຍທະຫານ ແລະບອກໂປໂລ.
44023017	ແລ້ວໂປໂລກໍເອີ້ນນາຍຮ້ອຍຄົນໜຶ່ງມາ ແລະກ່າວແກ່ລາວວ່າ, “ຈົ່ງພາຊາຍໜຸ່ມຄົນນີ້ໄປຫາທ່ານນາຍພັນ, ລາວມີບາງສິ່ງທີ່ຈະບອກເພິ່ນ.”
44023018	ນາຍຮ້ອຍຜູ້ນັ້ນຈຶ່ງພາຊາຍໜຸ່ມໄປຫານາຍພັນ ແລະເວົ້າວ່າ, “ໂປໂລຜູ້ທີ່ຖືກຂັງຢູ່ນັ້ນໄດ້ເອີ້ນຂ້ານ້ອຍໄປຫາ ແລະຂໍໃຫ້ພາຊາຍໜຸ່ມຄົນນີ້ມາຫາທ່ານ ເພາະລາວມີບາງສິ່ງທີ່ຈະແຈ້ງໃຫ້ທ່ານຮູ້.”
44023019	ນາຍພັນຈຶ່ງຈູງມືຊາຍໜຸ່ມນັ້ນໄປຕ່າງຫາກ ແລະຖາມລາວວ່າ, “ເຈົ້າມີເລື່ອງຫຍັງຈະແຈ້ງໃຫ້ຂ້ອຍຮູ້?”
44023020	ຊາຍໜຸ່ມຈຶ່ງຕອບວ່າ, “ພວກຢິວໄດ້ຕົກລົງກັນວ່າ ຂໍໃຫ້ທ່ານພາໂປໂລລົງໄປຍັງກອງປະຊຸມຂອງສະພາສູງສຸດໃນມື້ອື່ນ ໂດຍອ້າງເຫດຜົນວ່າ ກອງປະຊຸມຕ້ອງການຮູ້ເລື່ອງຜູ້ກ່ຽວໃຫ້ຄັກແນ່ຕື່ມອີກ.
44023021	ແຕ່ທ່ານຢ່າໄດ້ເຊື່ອພວກເຂົາ, ເພາະວ່າມີຫລາຍກວ່າສີ່ສິບຄົນໃນພວກເຂົາ ທີ່ກຳລັງລໍຄອຍປອງຮ້າຍໂປໂລຢູ່, ພວກເຂົາໄດ້ສາບານຕົວໄວ້ວ່າ ພວກເຂົາຈະບໍ່ກິນຫລືດື່ມ ຈົນກວ່າໄດ້ຂ້າໂປໂລເສຍກ່ອນ. ບັດນີ້ ພວກເຂົາພ້ອມແລ້ວທີ່ຈະດຳເນີນການນີ້ ແລະກຳລັງລໍຖ້າການຕັດສິນໃຈຈາກທ່ານຢູ່.”
44023022	ແລ້ວນາຍພັນຈຶ່ງເວົ້າວ່າ, “ຢ່າສູ່ບອກຜູ້ໃດ ວ່າເຈົ້າໄດ້ລາຍງານເລື່ອງນີ້ສູ່ຂ້ອຍຟັງ.” ແລ້ວເພິ່ນກໍສົ່ງລາວໃຫ້ກັບໄປ.
44023023	ແລ້ວນາຍພັນກໍເອີ້ນນາຍຮ້ອຍສອງຄົນຂອງຕົນມາ ແລະສັ່ງວ່າ, “ຈົ່ງຈັດຕຽມເອົາທະຫານສອງຮ້ອຍຄົນ ເພື່ອເດີນທາງໄປຍັງເມືອງກາຍຊາເຣຍ ພ້ອມນີ້ໃຫ້ເອົາທະຫານມ້າເຈັດສິບຄົນ ກັບທະຫານຫອກສອງຮ້ອຍຄົນໄປນຳ ແລະໃຫ້ຕຽມພ້ອມອອກເດີນທາງໃນເວລາເກົ້າໂມງຂອງຄືນນີ້.
44023024	ຈົ່ງຈັດຫາມ້າບາງໂຕໃຫ້ໂປໂລຂີ່ ແລະສົ່ງລາວໄປໃຫ້ປອດໄພເຖິງຜູ້ປົກຄອງເຟລິກ.”
44023025	ແລ້ວນາຍພັນກໍຂຽນຈົດໝາຍສະບັບໜຶ່ງ ໂດຍມີໃຈຄວາມດັ່ງຕໍ່ໄປນີ້:
44023026	“ຂ້າພະເຈົ້າ ກລາວດີໂອລີເຊຍ ກາບຮຽນພະນະທ່ານເຟລິກຜູ້ປົກຄອງ.
44023027	ພວກຢິວໄດ້ຈັບຊາຍຄົນນີ້ ແລະເກືອບຈະຂ້າລາວຖິ້ມ, ເມື່ອຂ້າພະເຈົ້າຮູ້ວ່າ ລາວເປັນຄົນສັນຊາດໂຣມ. ຂ້າພະເຈົ້າຈຶ່ງນຳເອົາທະຫານເຂົ້າໄປຊ່ວຍລາວໄວ້.
44023028	ຍ້ອນວ່າ ຂ້າພະເຈົ້າຢາກຮູ້ຄັກແນ່ ເຖິງເຫດທີ່ພວກຢິວຟ້ອງລາວ ຂ້າພະເຈົ້າຈຶ່ງພາລາວໄປຢືນຢູ່ຕໍ່ໜ້າສະພາສູງສຸດຂອງພວກເຂົາ.
44023029	ຂ້າພະເຈົ້າໄດ້ພົບວ່າ ບໍ່ມີຂໍ້ຫາໃດໆທີ່ລາວຄວນຈະຕາຍ ຫລືຖືກຂັງຄຸກ, ຄຳຟ້ອງຕໍ່ສູ້ລາວນັ້ນ ພົວພັນກັບບັນຫາເລື່ອງກົດບັນຍັດຂອງພວກເຂົາເອງ.
44023030	ຕໍ່ມາ ເມື່ອຂ້າພະເຈົ້າໄດ້ຮັບແຈ້ງວ່າ ພວກຢິວຮ່ວມກັນຄິດແຜນການຊົ່ວຮ້າຍຕໍ່ຊາຍຄົນນີ້ ຂ້າພະເຈົ້າຈຶ່ງສົ່ງລາວມາຫາພະນະທ່ານທັນທີ ຂ້າພະເຈົ້າໄດ້ບອກໃຫ້ໂຈດ ໄປວ່າຄວາມກັນຢູ່ຕໍ່ໜ້າພະນະທ່ານ.”
44023031	ພວກທະຫານໄດ້ປະຕິບັດຕາມຄຳສັ່ງ, ພວກເຂົາໄດ້ເອົາໂປໂລໄປໃນຄືນນັ້ນເອງ ຈົນເຖິງເມືອງອັນຕີປາຕີ.
44023032	ວັນຕໍ່ມາ ພວກທະຫານລາບກໍກັບຄືນມາຍັງຄ້າຍ ແລະປ່ອຍໃຫ້ພວກທະຫານມ້າກັບໂປໂລເດີນທາງໄປຕໍ່.
44023033	ພໍມາເຖິງເມືອງກາຍຊາເຣຍແລ້ວ ພວກທະຫານມ້າກໍມອບຈົດໝາຍໃຫ້ຜູ້ປົກຄອງ ແລະມອບໂປໂລໃຫ້ເພິ່ນດ້ວຍ.
44023034	ເມື່ອຜູ້ປົກຄອງອ່ານຈົດໝາຍແລ້ວ ເພິ່ນກໍຖາມວ່າ ໂປໂລມາຈາກແຂວງໃດ, ຫລັງຈາກທີ່ຮູ້ວ່າ ໂປໂລມາຈາກແຂວງກີລີເກຍ.
44023035	ເພິ່ນຈຶ່ງເວົ້າວ່າ, “ເມື່ອພວກໂຈດມາເຖິງແລ້ວ ເຮົາຈະຟັງຄຳໃຫ້ການຂອງເຈົ້າ.” ແລ້ວເພິ່ນກໍສັ່ງໃຫ້ຄຸມຕົວໂປໂລໄວ້ໃນຜາສາດທີ່ເຮໂຣດໄດ້ສ້າງ.
44024001	ເມື່ອຜ່ານໄປໄດ້ຫ້າວັນແລ້ວ ອານາເນຍມະຫາປະໂຣຫິດກໍໄດ້ເດີນທາງໄປທີ່ເມືອງກາຍຊາເຣຍ ກັບພວກເຖົ້າແກ່ບາງຄົນ ແລະທະນາຍຄວາມຄົນໜຶ່ງຊື່ວ່າ ເຕຕູໂລ, ພວກເຂົາໄດ້ມາສະເໜີຕົວເພື່ອຍື່ນຄະດີຟ້ອງໂປໂລຕໍ່ໜ້າຜູ້ປົກຄອງເຟລິກ.
44024002	ເມື່ອໂປໂລຖືກນຳຕົວເຂົ້າມາແລ້ວ ເຕຕູໂລກໍເລີ່ມກ່າວຟ້ອງວ່າ, “ກາບຮຽນພະນະທ່ານເຟລິກທີ່ນັບຖື ພາຍໃຕ້ການນຳພາອັນສະຫລາດສ່ອງໃສຂອງທ່ານ, ຂ້ານ້ອຍທັງຫລາຍໄດ້ມີຄວາມສະຫງົບສຸກເປັນເວລາຍາວນານ ແລະການປະຕິຮູບອັນຈຳເປັນຫລາຍຢ່າງ ກໍມີຜົນດີແກ່ປະເທດຊາດຂອງພວກຂ້ານ້ອຍ.
44024003	ຂ້ານ້ອຍທັງຫລາຍຍິນດີຮັບເອົາການປະຕິຮູບນີ້ ໃນທົ່ວທຸກບ່ອນ ແລະຕະຫລອດເວລາ ແລະທັງຮູ້ສຶກຢ່າງເລິກເຊິ່ງວ່າໄດ້ເປັນໜີ້ບຸນຄຸນຕໍ່ທ່ານດ້ວຍ.
44024004	ແຕ່ເພື່ອບໍ່ໃຫ້ທ່ານເສຍເວລາເກີນໄປ ຂ້ານ້ອຍຈຶ່ງຂໍຄວາມກະຣຸນາຈາກທ່ານ ໂຜດຟັງຂ້ານ້ອຍກ່າວເລື່ອງລາວຂອງພວກຂ້ານ້ອຍຢ່າງສັ້ນໆ.
44024005	ພວກຂ້ານ້ອຍເຫັນວ່າ ຊາຍຄົນນີ້ເປັນໄພອັນຕະລາຍຢ່າງຮ້າຍແຮງຕໍ່ບ້ານເມືອງ, ລາວຍຸແຍ່ໃຫ້ເກີດຄວາມວຸ້ນວາຍຂຶ້ນ ໃນທ່າມກາງພວກຢິວທົ່ວໂລກນີ້ ແລະລາວກໍເປັນຜູ້ນຳຂອງລັດທິນາຊາເຣັດ.
44024006	ອີກປະການໜຶ່ງ ຜູ້ກ່ຽວເຮັດໃຫ້ພຣະວິຫານເສື່ອມເສຍຄວາມສັກສິດ ແລະພວກຂ້ານ້ອຍໄດ້ຈັບກຸມລາວໄວ້, [ ພວກຂ້ານ້ອຍໄດ້ວາງແຜນຕັດສິນລົງໂທດລາວ ຕາມກົດໝາຍຂອງພວກຂ້ານ້ອຍເອງ,
44024007	ແຕ່ນາຍພັນລີເຊຍໄດ້ມາໃຊ້ກຳລັງຍາດເອົາຕົວລາວໄປຈາກພວກຂ້ານ້ອຍ ແລ້ວທ່ານນາຍພັນລີເຊຍກໍສັ່ງໃຫ້ພວກໂຈດມາຟ້ອງລາວຕໍ່ໜ້າທ່ານ.
44024008	ຖ້າທ່ານເອງຈະສອບຖາມລາວ ທ່ານກໍສາມາດຈະຮູ້ໄດ້ຄັກແນ່ຈາກລາວ] ໃນເລື່ອງທີ່ພວກຂ້ານ້ອຍກ່າວຟ້ອງນີ້.”
44024009	ພວກຢິວຕ່າງກໍສະໜັບສະໜູນຄຳກ່າວຫານີ້ ແລະຢືນຢັນວ່າເລື່ອງລາວທັງໝົດນັ້ນເປັນຄວາມຈິງ.
44024010	ແລ້ວຜູ້ປົກຄອງກໍໃຫ້ສັນຍານແກ່ໂປໂລເວົ້າ ແລະໂປໂລຈຶ່ງກ່າວວ່າ, “ເນື່ອງຈາກຂ້ານ້ອຍຮູ້ວ່າ ພະນະທ່ານເປັນຜູ້ພິພາກສາຂອງຊົນຊາດນີ້ໄດ້ຫລາຍປີມາແລ້ວ. ດັ່ງນັ້ນ ຂ້ານ້ອຍຈຶ່ງຂໍກ່າວແກ້ຄະດີຕໍ່ໜ້າທ່ານດ້ວຍໃຈຊື່ນຍິນດີ.
44024011	ທ່ານຄົງສືບຊາບຮູ້ໄດ້ວ່າ ຕັ້ງແຕ່ຂ້ານ້ອຍໄດ້ໄປນະມັດສະການທີ່ນະຄອນເຢຣູຊາເລັມ ຍັງບໍ່ໄດ້ເກີນສິບສອງວັນ.
44024012	ເມື່ອພວກຢິວໄດ້ພົບຂ້ານ້ອຍນັ້ນ ຂ້ານ້ອຍບໍ່ໄດ້ໂຕ້ຖຽງກັບຜູ້ໃດໃນພຣະວິຫານເລີຍ ແລະພວກເຂົາກໍເຫັນວ່າ ຂ້ານ້ອຍບໍ່ໄດ້ຍຸແຍ່ປະຊາຊົນໃຫ້ລຸກຮື້ຂຶ້ນທັງໃນທຳມະສາລາ ຫລືໃນບ່ອນໃດໆດ້ວຍ.
44024013	ເຫດການທັງປວງທີ່ພວກເຂົາກຳລັງຟ້ອງຂ້ານ້ອຍດຽວນີ້ ພວກເຂົາພິສູດບໍ່ໄດ້.
44024014	ຂ້ານ້ອຍຂໍຮັບຕໍ່ໜ້າທ່ານຢ່າງໜຶ່ງຄືວ່າ, ຂ້ານ້ອຍຮັບໃຊ້ພຣະເຈົ້າຂອງບັນພະບຸລຸດຂອງຂ້ານ້ອຍ ຕາມທາງນັ້ນທີ່ພວກເຂົາຖືວ່າ ເປັນລັດທິນອກຮີດ, ແຕ່ຂ້ານ້ອຍກໍເຊື່ອໃນທຸກໆສິ່ງ ຕາມທີ່ມີຄຳຂຽນໄວ້ໃນກົດບັນຍັດຂອງໂມເຊ ແລະໜັງສືຂອງບັນດາຜູ້ທຳນວາຍເໝືອນກັນ.
44024015	ຂ້ານ້ອຍມີຄວາມຫວັງໃນພຣະເຈົ້າຢ່າງດຽວກັບທີ່ຄົນເຫລົ່ານີ້ມີຢູ່ ຄືຫວັງວ່າທຸກໆຄົນທັງຊອບທຳ ແລະບໍ່ຊອບທຳຈະເປັນຄືນມາຈາກຕາຍ.
44024016	ດ້ວຍເຫດນີ້, ຂ້ານ້ອຍຈຶ່ງອົດສາປະພຶດຕົນໃຫ້ມີໃຈສຳນຶກຜິດແລະຊອບອັນເສາະໃສ ຕໍ່ໜ້າພຣະເຈົ້າແລະຕໍ່ໜ້າມະນຸດສະເໝີມາ.”
44024017	“ຫລັງຈາກທີ່ຂ້ານ້ອຍໄດ້ຈາກນະຄອນເຢຣູຊາເລັມໄປ ເປັນເວລາຫລາຍປີແລ້ວ, ຂ້ານ້ອຍກໍກັບມາຍັງນະຄອນນີ້ອີກ ເພື່ອນຳເອົາເງິນຊ່ວຍເຫລືອມາໃຫ້ປະຊາຊົນຂອງຂ້ານ້ອຍ ແລະ ເພື່ອຖວາຍບູຊາແກ່ພຣະເຈົ້າດ້ວຍ.
44024018	ໃນຂະນະທີ່ຂ້ານ້ອຍກຳລັງປະຕິບັດສິ່ງນີ້ຢູ່ນັ້ນເອງ ທີ່ພວກເຂົາໄດ້ພົບຂ້ານ້ອຍໃນບໍລິເວນພຣະວິຫານ ຂະນະທີ່ຂ້ານ້ອຍໄດ້ປະກອບພິທີຊຳລະຕົວແລ້ວ, ບໍ່ມີຜູ້ສ້າງຄວາມປັ່ນປ່ວນໃດໆຢູ່ກັບຂ້ານ້ອຍ ແລະບໍ່ມີຜູ້ກໍ່ການວຸ້ນວາຍໃດໆ.
44024019	ແຕ່ມີພວກຢິວບາງຄົນ ທີ່ມາຈາກແຂວງເອເຊຍໄດ້ຢູ່ໃນທີ່ນັ້ນເໝືອນກັນ, ຄວນແມ່ນພວກເຂົາເອງທີ່ຕ້ອງມາຢູ່ຕໍ່ໜ້າທ່ານເພື່ອກ່າວຫາຂ້ານ້ອຍ ຖ້າພວກເຂົາມີເລື່ອງອັນໃດຕໍ່ສູ້ຂ້ານ້ອຍ.
44024020	ຫລືໃຫ້ຄົນເຫລົ່ານັ້ນຟ້ອງຂ້ານ້ອຍຢູ່ໃນທີ່ນີ້ໂລດວ່າ ພວກເຂົາໄດ້ເຫັນຄວາມຜິດຫຍັງແດ່ໃນຂ້ານ້ອຍ ໃນເວລາທີ່ຂ້ານ້ອຍຢືນຢູ່ຕໍ່ໜ້າສະພາສູງສຸດນີ້,
44024021	ນອກຈາກຂໍ້ດຽວທີ່ຂ້ານ້ອຍໄດ້ຮ້ອງຂຶ້ນ ເມື່ອຂ້ານ້ອຍຢືນຢູ່ຕໍ່ໜ້າພວກເຂົາວ່າ, ‘ຂ້າພະເຈົ້າຖືກນຳຕົວມາພິພາກສາຢູ່ຕໍ່ໜ້າທ່ານໃນວັນນີ້ ຍ້ອນຂ້າພະເຈົ້າເຊື່ອວ່າ ຄົນຕາຍຈະເປັນຄືນມາສູ່ຊີວິດ.’”
44024022	ແຕ່ເຟລິກຜູ້ທີ່ຮູ້ຈັກທາງນັ້ນດີສົມຄວນ ກໍເລື່ອນການພິຈາລະນາຄະດີຂອງພວກເຂົາ, ເພິ່ນກ່າວວ່າ, “ເມື່ອໃດນາຍພັນລີເຊຍມາຮອດ ຂ້າພະເຈົ້າຈຶ່ງຈະຕັດສິນຄະດີຂອງພວກເຈົ້າ.”
44024023	ຈາກນັ້ນ ເພິ່ນກໍສັ່ງໃຫ້ນາຍຮ້ອຍຜູ້ມີໜ້າທີ່ຮັບຜິດຊອບ ນຳໂປໂລໄປຄຸມຕົວໄວ້, ແຕ່ໃຫ້ໂປໂລມີອິດສະຫລະບາງຢ່າງ ແລະອະນຸຍາດໃຫ້ໝູ່ເພື່ອນຈັດຫາສິ່ງຈຳເປັນມາໃຫ້ໂປໂລໄດ້.
44024024	ຫລາຍວັນຕໍ່ມາ ເຟລິກກໍມາກັບດູຊີນລາ ເມຍຂອງຕົນຜູ້ເປັນຄົນຢິວ, ເພິ່ນໄດ້ໃຊ້ຄົນໄປນຳເອົາໂປໂລ ເພື່ອຈະຟັງໂປໂລເວົ້າເລື່ອງຄວາມເຊື່ອໃນພຣະເຢຊູຄຣິດເຈົ້າ.
44024025	ຂະນະທີ່ໂປໂລອ້າງເຖິງຄວາມຍຸດຕິທຳ, ການຄວບຄຸມຕົນເອງ ແລະການພິພາກສາທີ່ຈະມາເຖິງໃນພາຍໜ້ານັ້ນ, ຝ່າຍເຟລິກກໍສະດຸ້ງຕົກໃຈຢ້ານຈຶ່ງເວົ້າວ່າ, “ບັດນີ້ ເຈົ້າອອກໄປໄດ້ແລ້ວ ເຮົາຈະເອີ້ນເຈົ້າມາອີກ ເມື່ອເຮົາມີໂອກາດ.”
44024026	ໃນເວລາດຽວກັນນັ້ນ ເຟລິກຫວັງວ່າໂປໂລຈະໃຫ້ເງິນເປັນສິນບົນແກ່ຕົນ. ດັ່ງນັ້ນ ເພິ່ນຈຶ່ງເອີ້ນໂປໂລມາສົນທະນາກັບຕົນຕັ້ງຫລາຍເທື່ອ.
44024027	ສອງປີຕໍ່ມາ ໂປກີໂອ-ເຟຊະໂຕ ໄດ້ມາຮັບໜ້າທີ່ເປັນຜູ້ປົກຄອງແທນເຟລິກ, ຝ່າຍເຟລິກຢາກໃຫ້ພວກຢິວພໍໃຈນຳຕົນ, ຈຶ່ງປະໂປໂລຂັງໄວ້ໃນຄຸກ.
44025001	ສາມວັນ ຫລັງຈາກທີ່ເຟຊະໂຕໄດ້ມາຮອດແຂວງນັ້ນ ເພິ່ນກໍຈາກເມືອງກາຍຊາເຣຍໄປຍັງນະຄອນເຢຣູຊາເລັມ.
44025002	ໃນທີ່ນັ້ນ ບັນດາຫົວໜ້າປະໂຣຫິດກັບບັນດາຜູ້ນຳຂອງຊາວຢິວ ໄດ້ສະເໜີຄະດີຕໍ່ສູ້ໂປໂລແກ່ທ່ານ ພວກເຂົາຂໍຮ້ອງນຳເຟຊະໂຕ.
44025003	ເພື່ອຊ່ວຍພວກເຂົາໃນການຕໍ່ສູ້ໂປໂລ ໂດຍໃຫ້ສົ່ງເພິ່ນມາຍັງນະຄອນເຢຣູຊາເລັມ, ພວກເຂົາມີແຜນການທີ່ຈະລັດຂ້າໂປໂລກາງທາງ.
44025004	ແຕ່ເຟຊະໂຕຕອບວ່າ, “ໂປໂລຖືກຄຸມຂັງໄວ້ຢູ່ເມືອງກາຍຊາເຣຍ ແລະເຮົາເອງກໍຈະກັບຄືນໄປຍັງທີ່ນັ້ນໃນໄວໆນີ້.
44025005	ດັ່ງນັ້ນ ຈົ່ງໃຫ້ບັນດາຜູ້ມີອຳນາດໃນພວກເຈົ້າໄປຍັງເມືອງກາຍຊາເຣຍກັບເຮົາ ແລະຟ້ອງຜູ້ກ່ຽວ ຖ້າລາວເຮັດຜິດຢ່າງໃດຢ່າງໜຶ່ງ.”
44025006	ເຟຊະໂຕພັກຢູ່ນຳພວກເຂົາພຽງແຕ່ແປດວັນຫາສິບວັນເທົ່ານັ້ນ ແລ້ວເພິ່ນກໍກັບຄືນເມືອທີ່ເມືອງກາຍຊາເຣຍ, ວັນຕໍ່ມາ ເພິ່ນໄດ້ນັ່ງທີ່ສານ ແລະສັ່ງໃຫ້ທະຫານນຳໂປໂລເຂົ້າມາ.
44025007	ເມື່ອໂປໂລເຂົ້າມາແລ້ວ ພວກຢິວທີ່ມາແຕ່ນະຄອນເຢຣູຊາເລັມ ກໍຢືນອ້ອມໂປໂລ ແລະເລີ່ມຟ້ອງຄະດີໃຫຍ່ໆຫລາຍຄະດີ ຊຶ່ງພວກເຂົາບໍ່ມີຫລັກຖານຢືນຢັນໄດ້.
44025008	ແຕ່ໂປໂລກ່າວແກ້ຄະດີວ່າ, “ຂ້ານ້ອຍບໍ່ໄດ້ເຮັດຜິດຫຍັງຕໍ່ສູ້ກົດໝາຍຂອງພວກຢິວ, ຕໍ່ສູ້ພຣະວິຫານ ແລະຕໍ່ສູ້ຈັກກະພັດໂຣມ.”
44025009	ແຕ່ເຟຊະໂຕຢາກໃຫ້ພວກຢິວພໍໃຈນຳຕົນ. ດັ່ງນັ້ນ ເພິ່ນຈຶ່ງຖາມໂປໂລວ່າ, “ເຈົ້າຢາກໄປທີ່ນະຄອນເຢຣູຊາເລັມ ເພື່ອຊຳລະຄວາມເຖິງການກ່າວຫາເຫລົ່ານີ້ຕໍ່ໜ້າເຮົາຢູ່ທີ່ນັ້ນບໍ?”
44025010	ໂປໂລຕອບວ່າ, “ຂ້ານ້ອຍກຳລັງຢືນຢູ່ຕໍ່ໜ້າສານຕັດສິນຂອງຈັກກະພັດຢູ່ແລ້ວ ຈົ່ງພິພາກສາຂ້ານ້ອຍຢູ່ທີ່ນີ້ສາ, ຂ້ານ້ອຍບໍ່ໄດ້ເຮັດຜິດຫຍັງຕໍ່ພວກຢິວ ດັ່ງທີ່ທ່ານເອງກໍຮູ້ຢູ່ແລ້ວ.
44025011	ຖ້າຫາກຂ້ານ້ອຍໄດ້ເຮັດຜິດ ແລະເຮັດອັນໃດທີ່ຄວນຈະມີໂທດເຖິງຕາຍ ຂ້ານ້ອຍກໍຍອມຕາຍໂດຍບໍ່ຂັດຂືນ, ແຕ່ຖ້າເລື່ອງທີ່ພວກເຂົາກ່າວຟ້ອງຂ້ານ້ອຍນັ້ນ ບໍ່ເປັນຄວາມຈິງແລ້ວ ບໍ່ມີຜູ້ໃດທີ່ມີອຳນາດມອບຂ້ານ້ອຍໃຫ້ພວກເຂົາໄດ້, ຂ້ານ້ອຍຂໍອຸທອນໄປເຖິງຈັກກະພັດ.”
44025012	ຫລັງຈາກເຟຊະໂຕໄດ້ປຶກສາຫາລືກັບທີ່ປຶກສາ ແລ້ວກໍຕອບວ່າ, “ເຈົ້າໄດ້ຂໍອຸທອນໄປເຖິງຈັກກະພັດ. ດັ່ງນັ້ນ ເຈົ້າກໍຈະໄປຢືນຢູ່ຕໍ່ໜ້າຈັກກະພັດ.”
44025013	ຫລາຍອາທິດຕໍ່ມາ ກະສັດອັກຄີຼປາ ກັບນາງເບນີເກຜູ້ເປັນນ້ອງສາວ ກໍມາທີ່ເມືອງກາຍຊາເຣຍ ເພື່ອທຳການຕ້ອນຮັບເຟຊະໂຕ.
44025014	ຫລັງຈາກພັກຢູ່ທີ່ນັ້ນ ເປັນເວລາຫລາຍວັນ ເຟຊະໂຕກໍເລົ່າຄະດີຂອງໂປໂລໃຫ້ກະສັດຟັງວ່າ, “ມີຊາຍຄົນໜຶ່ງທີ່ເຟລິກໄດ້ຂັງປະໄວ້ໃນຄຸກ,
44025015	ເມື່ອຂ້ານ້ອຍໄປທີ່ນະຄອນເຢຣູຊາເລັມ ພວກຫົວໜ້າປະໂຣຫິດກັບພວກເຖົ້າແກ່ ໄດ້ມາສະເໜີຄະດີຕໍ່ສູ້ຄົນນີ້ ແລະຂໍຮ້ອງຂ້ານ້ອຍໃຫ້ຕັດສິນລົງໂທດລາວ.
44025016	ແຕ່ຂ້ານ້ອຍຕອບພວກເພິ່ນວ່າ, ຊາວໂຣມບໍ່ມີທຳນຽມທີ່ຈະມອບຕົວຈຳເລີຍ ກ່ອນທີ່ໂຈດກັບຈຳເລີຍມາຊ້ອງໜ້າກັນ ເພື່ອໃຫ້ຈຳເລີຍມີໂອກາດກ່າວແກ້ຄະດີຕໍ່ຂໍ້ກ່າວຫາ.
44025017	ດັ່ງນັ້ນ ພວກເພິ່ນຈຶ່ງໄດ້ມາທີ່ນີ້ກັບຂ້ານ້ອຍ, ຝ່າຍຂ້ານ້ອຍກໍບໍ່ໄດ້ຊັກຊ້າເສຍເວລາ ແລະໃນວັນຕໍ່ມາ ຂ້ານ້ອຍກໍນັ່ງທີ່ສານ ແລະສັ່ງໃຫ້ທະຫານນຳພາຊາຍຄົນນັ້ນເຂົ້າມາ.
44025018	ພວກໂຈດຈຶ່ງຢືນຂຶ້ນຟ້ອງ ແຕ່ພວກເພິ່ນບໍ່ໄດ້ກ່າວຫາລາວໃນການກະທຳຊົ່ວປະການໃດ ຕາມທີ່ຂ້ານ້ອຍໄດ້ຄາດຄິດໄວ້.
44025019	ພຽງແຕ່ເປັນການຖົກຖຽງກັນເຖິງບັນຫາເລື່ອງລັດທິສາສະໜາຂອງພວກເພິ່ນເອງ ແລະເຖິງຊາຍຄົນໜຶ່ງທີ່ຕາຍໄປແລ້ວຊື່ວ່າ ເຢຊູ, ແຕ່ໂປໂລກັບອ້າງວ່າເພິ່ນຍັງມີຊີວິດຢູ່.
44025020	ຍ້ອນຂ້ານ້ອຍບໍ່ແນ່ໃຈວ່າ ຈະພິຈາລະນາບັນຫານີ້ຢ່າງໃດ, ດັ່ງນັ້ນ ຂ້ານ້ອຍຈຶ່ງຖາມໂປໂລວ່າ, ‘ເຈົ້າຢາກໄປທີ່ນະຄອນເຢຣູຊາເລັມ ເພື່ອຊຳລະຄວາມທີ່ນັ້ນຫລືບໍ່?’
44025021	ແຕ່ໂປໂລໄດ້ອຸທອນຄະດີ ລາວຂໍໃຫ້ຄຸມຕົວລາວໄວ້ ເພື່ອໃຫ້ຈັກກະພັດຕັດສິນຄະດີຂອງລາວ, ດັ່ງນັ້ນ ຂ້ານ້ອຍຈຶ່ງສັ່ງໃຫ້ຄຸມຕົວຜູ້ກ່ຽວໄວ້ ຈົນກວ່າຈະໄດ້ສົ່ງໄປເຖິງຈັກກະພັດ.”
44025022	ອັກຄີຼປາຈຶ່ງກ່າວແກ່ເຟຊະໂຕວ່າ, “ເຮົາກໍຢາກຟັງຄົນນີ້ເວົ້າດ້ວຍຕົນເອງເໝືອນກັນ.” ເຟຊະໂຕຕອບວ່າ, “ມື້ອື່ນທ່ານຈະໄດ້ຍີນລາວເວົ້າ.”
44025023	ດັ່ງນັ້ນ ວັນຕໍ່ມາ ອັກຄີຼປາກັບນາງເບນີເກກໍມາເຖິງພ້ອມກັບຂະບວນແຫ່ແຫນ ແລະເຂົ້າໄປໃນຫໍປະຊຸມກັບບັນດານາຍທະຫານ ແລະບຸກຄົນສຳຄັນໃນເມືອງ. ຈາກນັ້ນ ເຟຊະໂຕໄດ້ສັ່ງທະຫານໃຫ້ນຳໂປໂລເຂົ້າມາ.
44025024	ເຟຊະໂຕກ່າວວ່າ, “ກາບຮຽນກະສັດອັກຄີຼປາທີ່ນັບຖື ຕະຫລອດທັງທຸກຄົນທີ່ມີໜ້າກັບພວກຂ້ານ້ອຍໃນທີ່ນີ້, ພວກທ່ານເຫັນຊາຍຄົນນີ້ແລ້ວ ຜູ້ທີ່ພວກຢິວທັງໝົດທັງໃນທີ່ນີ້ ແລະໃນນະຄອນເຢຣູຊາເລັມໄດ້ຮ້ອງຂໍຕໍ່ຂ້ານ້ອຍ, ພວກເພິ່ນຮ້ອງຂໍວ່າ ລາວບໍ່ຄວນມີຊີວິດຢູ່ຕໍ່ໄປ.
44025025	ສ່ວນຂ້ານ້ອຍໄດ້ເຫັນວ່າ ຄົນນີ້ບໍ່ໄດ້ເຮັດຜິດອັນໃດທີ່ຄວນຈະຕ້ອງຕາຍ, ແຕ່ເພາະຜູ້ກ່ຽວເອງໄດ້ອຸທອນໄປເຖິງຈັກກະພັດ, ຂ້ານ້ອຍຈຶ່ງຕັດສິນໃຈຈະສົ່ງລາວໄປ.
44025026	ຂ້ານ້ອຍບໍ່ມີລາຍລະອຽດອັນໃດກ່ຽວກັບລາວຢ່າງຄັກແນ່ ພໍທີ່ຈະຂຽນໄປກາບຮຽນຈັກກະພັດ, ດັ່ງນັ້ນ ຂ້ານ້ອຍຈຶ່ງນຳລາວມາທີ່ນີ້ຕໍ່ໜ້າພວກທ່ານ ແລະໂດຍສະເພາະຕໍ່ໜ້າກະສັດອັກຄີຼປາ ເພື່ອວ່າຫລັງຈາກສອບຖາມຄະດີຂອງລາວແລ້ວ ຂ້ານ້ອຍອາດຈະມີເລື່ອງເພື່ອຂຽນເປັນລາຍງານ.
44025027	ເພາະສຳລັບຂ້ານ້ອຍແລ້ວເຫັນວ່າ ເປັນການບໍ່ເໝາະສົມ ທີ່ຈະສົ່ງນັກໂທດຄົນໜຶ່ງໄປ ໂດຍບໍ່ມີຂໍ້ກ່າວຫາຂອງຜູ້ກ່ຽວໄປພ້ອມ.”
44026001	ແລ້ວກະສັດອັກຄີຼປາກໍກ່າວແກ່ໂປໂລວ່າ, “ບັດນີ້ ເຮົາອະນຸຍາດໃຫ້ເຈົ້າກ່າວແກ້ຄະດີໄດ້.” ດັ່ງນັ້ນ ໂປໂລຈຶ່ງຢຽດມືອອກ ແລະກ່າວແກ້ຄະດີວ່າ,
44026002	“ຂໍຮຽນກະສັດອັກຄີຼປາ ຂ້ານ້ອຍຖືວ່າວັນນີ້ ຂ້ານ້ອຍເອງມີຄວາມສຸກທີ່ສຸດທີ່ໄດ້ກ່າວແກ້ຄະດີຕໍ່ໜ້າກະສັດໃນເລື່ອງທັງໝົດທີ່ພວກຢິວກ່າວຫາຂ້ານ້ອຍນັ້ນ,
44026003	ໂດຍສະເພາະຢ່າງຍິ່ງ ກະສັດເອງກໍເປັນຜູ້ຮອບຮູ້ດີ ເຖິງທຳນຽມທັງໝົດຂອງຊາວຢິວ ແລະບັນຫາຕ່າງໆຂອງພວກເຂົາ. ດັ່ງນັ້ນ ຂ້ານ້ອຍຈຶ່ງຂໍກາບຮຽນກະສັດໄດ້ອົດທົນຟັງຂ້ານ້ອຍກ່າວດ້ວຍເຖີດ.”
44026004	“ພວກຢິວທຸກຄົນຮູ້ວ່າ, ຊີວິດຂອງຂ້ານ້ອຍເປັນຢ່າງໃດຕັ້ງແຕ່ຂ້ານ້ອຍຍັງເປັນໜຸ່ມນ້ອຍພຸ່ນ, ພວກເຂົາຮູ້ວ່າ ຂ້ານ້ອຍໃຊ້ຊີວິດຢ່າງໃດ ຄືເບື້ອງຕົ້ນຢູ່ທ່າມກາງຊົນຊາດຂອງຂ້ານ້ອຍເອງ ແລະຢູ່ໃນນະຄອນເຢຣູຊາເລັມ.
44026005	ພວກເຂົາຮູ້ຂ້ານ້ອຍແຕ່ໃດໆມາ ແລະພວກເຂົາກໍຍ່ອມເປັນພະຍານໄດ້ວ່າ, ເປັນຄວາມຈິງ ໃນຕອນທຳອິດ ຂ້ານ້ອຍດຳເນີນຊີວິດໃນຖານະເປັນສະມາຊິກຂອງຄະນະຟາຣີຊາຍ ຄືພວກທີ່ຖືສາສະໜາຢ່າງເຄັ່ງຄັດທີ່ສຸດ.
44026006	ບັດນີ້ ທີ່ຂ້ານ້ອຍຖືກນຳມາພິພາກສາກໍ ເພາະຄວາມຫວັງທີ່ຂ້ານ້ອຍມີໃນພຣະສັນຍາ ຊຶ່ງພຣະເຈົ້າໄດ້ເຮັດໄວ້ກັບບັນພະບຸລຸດຂອງພວກຂ້ານ້ອຍ.
44026007	ປະຊາຊົນຂອງພວກຂ້ານ້ອຍທັງສິບສອງເຜົ່າ ຫວັງໄດ້ຮັບຕາມທີ່ພຣະເຈົ້າໄດ້ສັນຍາໄວ້ນັ້ນ ຈຶ່ງນະມັດສະການພຣະເຈົ້າດ້ວຍໃຈຮ້ອນຮົນທັງເວັນທັງຄືນ, ກະສັດອັກຄີຼປາທີ່ນັບຖື ຍ້ອນຄວາມຫວັງອັນນີ້ແຫລະ ທີ່ພວກຢິວກ່າວຫາຂ້ານ້ອຍ.
44026008	ດ້ວຍເຫດໃດ ທ່ານທັງຫລາຍຈຶ່ງຖືວ່າ ການທີ່ພຣະເຈົ້າຊົງບັນດານໃຫ້ຄົນຕາຍເປັນຄືນມານັ້ນ ເປັນເລື່ອງທີ່ເຫລືອເຊື່ອ?”
44026009	“ຝ່າຍຂ້ານ້ອຍເອງກໍເຄີຍຄິດຢູ່ໃນໃຈວ່າ, ຕ້ອງເຮັດທຸກວິທີທາງ ເພື່ອຂັດຂວາງພຣະນາມຂອງພຣະເຢຊູເຈົ້າໄທນາຊາເຣັດ.
44026010	ການຂັດຂວາງເຊັ່ນນັ້ນ ຂ້ານ້ອຍໄດ້ເຮັດໃນນະຄອນເຢຣູຊາເລັມ ເມື່ອຂ້ານ້ອຍໄດ້ຮັບສິດອຳນາດພິເສດຈາກພວກມະຫາປະໂຣຫິດ ແລະໄດ້ຈັບກຸມໄພ່ພົນຂອງພຣະເຈົ້າຫລາຍຄົນເຂົ້າຄຸກ ແລະເມື່ອພວກເຂົາຖືກຕັດສິນລົງໂທດໃຫ້ປະຫານຊີວິດ ຂ້ານ້ອຍກໍເຫັນພ້ອມດ້ວຍ.
44026011	ຫລາຍເທື່ອທີ່ຂ້ານ້ອຍໄດ້ລົງໂທດພວກເຂົາໃນທຳມະສາລາຕ່າງໆ ແລະພະຍາຍາມບັງຄັບພວກເຂົາໃຫ້ກ່າວຄຳທີ່ໝິ່ນປະໝາດຕໍ່ພຣະເຈົ້າ, ຂ້ານ້ອຍໂກດແຄ້ນພວກເຂົາແຮງ ຈົນວ່າຂ້ານ້ອຍໄດ້ໄປຂົ່ມເຫັງພວກເຂົາ ຕາມຫົວເມືອງຕ່າງໆໃນຕ່າງປະເທດ.”
44026012	“ດ້ວຍເຫດນີ້, ຂ້ານ້ອຍຈຶ່ງໄດ້ເດີນທາງໄປຍັງເມືອງດາມັສກັດ ໂດຍອາໄສສິດອຳນາດ ແລະຄຳສັ່ງຂອງມະຫາປະໂຣຫິດ.
44026013	ກະສັດອັກຄີຼປາທີ່ນັບຖື ໃນເວລາທ່ຽງ ເມື່ອກຳລັງເດີນທາງໄປນັ້ນ ຂ້ານ້ອຍໄດ້ເຫັນແສງສະຫວ່າງກ້າກວ່າແສງຕາເວັນ ຈາກທ້ອງຟ້າສ່ອງລົງມາອ້ອມຂ້ານ້ອຍ ກັບຄົນທີ່ເດີນທາງໄປນຳຂ້ານ້ອຍ.
44026014	ເມື່ອທຸກຄົນລົ້ມລົງທີ່ພື້ນດິນ ແລະຂ້ານ້ອຍໄດ້ຍິນສຽງໜຶ່ງກ່າວເປັນພາສາເຮັບເຣີວ່າ, ‘ໂຊໂລ ໂຊໂລເອີຍ ເປັນຫຍັງເຈົ້າຈຶ່ງຂົ່ມເຫັງເຮົາ? ເຈົ້າເຮັດໃຫ້ເຈັບຕົວເອງລ້າໆ ດັ່ງສັດທີ່ລູ່ໃສ່ໄມ້ແສ້ຂອງຜູ້ເປັນນາຍ.’
44026015	ຂ້ານ້ອຍຈຶ່ງຖາມວ່າ, ‘ພຣະອົງເຈົ້າເອີຍ ພຣະອົງແມ່ນຜູ້ໃດ?’ ອົງພຣະຜູ້ເປັນເຈົ້າຕອບວ່າ, ‘ເຮົາແມ່ນເຢຊູ ຜູ້ທີ່ເຈົ້າຂົ່ມເຫັງນັ້ນແຫລະ.
44026016	ແຕ່ຈົ່ງລຸກຂຶ້ນ ແລະຢືນຢູ່, ເຮົາໄດ້ປາກົດແກ່ເຈົ້າເພື່ອແຕ່ງຕັ້ງເຈົ້າ ໃຫ້ເປັນຜູ້ຮັບໃຊ້ຂອງເຮົາ, ເຈົ້າຈະເປັນພະຍານຂອງເຮົາ ເພື່ອບອກຄົນອື່ນວ່າໃນວັນນີ້ ເຈົ້າໄດ້ເຫັນເຮົາ ແລະບອກເຖິງສິ່ງທີ່ເຮົາຈະສຳແດງໃຫ້ຮູ້ໃນອະນາຄົດ.
44026017	ເຮົາຈະຊ່ວຍກອບກູ້ເອົາເຈົ້າຈາກປະຊາຊົນອິດສະຣາເອນ ແລະປະຊາຊົນອື່ນໆທີ່ເຮົາຈະໃຊ້ເຈົ້າໄປຫາ.
44026018	ເຮົາໃຊ້ເຈົ້າໄປກໍເພື່ອວ່າ ເຈົ້າຈະໄຂຕາຄົນເຫລົ່ານັ້ນ ແລະເພື່ອວ່າ ເຈົ້າຈະນຳເຂົາອອກຈາກຄວາມມືດ ມາຫາຄວາມສະຫວ່າງ ແລະຈາກອຳນາດຂອງມານຊາຕານ ມາຫາພຣະເຈົ້າ ໂດຍວາງໃຈເຊື່ອໃນເຮົາບາບກຳຂອງພວກເຂົາຈະໄດ້ຮັບການອະໄພ ແລະຮັບສ່ວນໃນທ່າມກາງປະຊາຊົນທີ່ພຣະເຈົ້າໄດ້ເລືອກໄວ້.’”
44026019	“ກະສັດອັກຄີຼປາທີ່ນັບຖື ເມື່ອເປັນເຊັ່ນນັ້ນ ຂ້ານ້ອຍບໍ່ໄດ້ຂັດຂືນຕໍ່ນິມິດຈາກສະຫວັນທີ່ມາເຖິງຂ້ານ້ອຍ.
44026020	ກ່ອນອື່ນ ຂ້ານ້ອຍໄດ້ປະກາດແກ່ປະຊາຊົນຢູ່ໃນເມືອງດາມັສກັດ ແລະຕໍ່ມາ ໃນນະຄອນເຢຣູຊາເລັມ ແລະໃນທົ່ວເຂດແຂວງຢູດາຍ ແລະແກ່ຄົນຕ່າງຊາດດ້ວຍ ໂດຍຮຽກຮ້ອງພວກເຂົາໃຫ້ຖິ້ມໃຈເກົ່າເອົາໃຈໃໝ່, ຫັນມາຫາພຣະເຈົ້າ ແລະປະພຶດຕົນສົມກັບການກັບໃຈໃໝ່.
44026021	ດ້ວຍເຫດຜົນດັ່ງກ່າວມານີ້ແຫລະ, ທີ່ພວກຢິວໄດ້ຈັບກຸມຂ້ານ້ອຍ ໃນຂະນະທີ່ຂ້ານ້ອຍຢູ່ໃນບໍລິເວນພຣະວິຫານ ແລະພວກເຂົາພະຍາຍາມທີ່ຈະສັງຫານຂ້ານ້ອຍເສຍ.
44026022	ແຕ່ຂ້ານ້ອຍໄດ້ຮັບຄວາມຊ່ວຍເຫລືອມາຈາກພຣະເຈົ້າເທົ່າເຖິງທຸກວັນນີ້. ດັ່ງນັ້ນ ຂ້ານ້ອຍຈຶ່ງຢືນຢູ່ໃນທີ່ນີ້ ເປັນພະຍານແກ່ທຸກຄົນບໍ່ວ່າຜູ້ໃຫຍ່ ຫລືຜູ້ນ້ອຍກໍດີ, ຂ້ານ້ອຍບໍ່ໄດ້ເວົ້າເລື່ອງອື່ນໃດ ນອກຈາກຢືນຢັນເລື່ອງທີ່ພວກຜູ້ທຳນວາຍ ແລະໂມເຊໄດ້ກ່າວໄວ້ເທົ່ານັ້ນວ່າ ຈະຕ້ອງເກີດຂຶ້ນຄື:
44026023	ພຣະຄຣິດຕ້ອງທົນທຸກທໍລະມານ ແລະເປັນຜູ້ທຳອິດ ທີ່ເປັນຄືນມາຈາກຕາຍ ເພື່ອຈະປະກາດຄວາມສະຫວ່າງທີ່ນຳໄປສູ່ຄວາມລອດພົ້ນແກ່ຄົນຢິວ ແລະແກ່ຄົນຕ່າງຊາດ.”
44026024	ຂະນະທີ່ໂປໂລກຳລັງກ່າວແກ້ຄະດີຢ່າງນັ້ນ ເຟຊະໂຕກໍຮ້ອງຂຶ້ນວ່າ, “ໂປໂລເອີຍ ເຈົ້າເປັນບ້າໄປແລ້ວ ການຮຽນຮູ້ຫລາຍຂອງເຈົ້າ ພາໃຫ້ເຈົ້າເປັນບ້າ.”
44026025	ໂປໂລຕອບວ່າ, “ພະນະທ່ານ ຂ້ານ້ອຍບໍ່ໄດ້ເປັນບ້າ ຂ້ານ້ອຍກຳລັງກ່າວຄວາມຈິງອັນສົມເຫດສົມຜົນ.
44026026	ກະສັດເອງກໍສືບຮູ້ຂໍ້ຄວາມຈິງເຫລົ່ານີ້ແລ້ວ. ດັ່ງນັ້ນ ຂ້ານ້ອຍຈຶ່ງກ້າກ່າວເລື່ອງນີ້ຕໍ່ໜ້າກະສັດດ້ວຍຄວາມໝັ້ນໃຈ, ຂ້ານ້ອຍເຊື່ອແນ່ວ່າ ກະສັດຮູ້ເຫດການຕ່າງໆແຕ່ລະຢ່າງໝົດແລ້ວ. ດ້ວຍວ່າ, ເຫດການເຫລົ່ານີ້ບໍ່ໄດ້ເກີດຂຶ້ນໃນບ່ອນລັບລີ້ທີ່ຄົນບໍ່ຮູ້.
44026027	ກະສັດອັກຄີຼປາທີ່ນັບຖື ພຣະອົງເຊື່ອບັນດາຜູ້ທຳນວາຍຫລືບໍ່? ຂ້ານ້ອຍຮູ້ວ່າພຣະອົງເຊື່ອ.”
44026028	ອັກຄີຼປາກ່າວແກ່ໂປໂລວ່າ, “ໃນເວລາສັ້ນໆນີ້ ເຈົ້າຄິດວ່າເຈົ້າຈະເຮັດໃຫ້ເຮົາເປັນຄຣິສຕຽນຊັ້ນບໍ?”
44026029	ໂປໂລຕອບວ່າ, “ຊ້ອງພຣະພັກພຣະເຈົ້າ ຂ້ານ້ອຍປາຖະໜາບໍ່ວ່າຄຳຊັກຊວນໜ້ອຍ ຫລືຫລາຍກໍຕາມ ຝ່າຍຂ້ານ້ອຍຂໍພາວັນນາອະທິຖານພຣະເຈົ້າ ບໍ່ແມ່ນເພື່ອພຣະອົງເທົ່ານັ້ນ, ແຕ່ເພື່ອທຸກໆຄົນທີ່ຟັງຂ້ານ້ອຍກ່າວຢູ່ໃນວັນນີ້ ເພື່ອໃຫ້ກາຍເປັນດັ່ງທີ່ຂ້ານ້ອຍເປັນ ເວັ້ນແຕ່ການເປັນນັກໂທດ.”
44026030	ແລ້ວກະສັດກັບຜູ້ປົກຄອງ, ນາງເບນີເກ ແລະຄົນອື່ນໆທຸກຄົນກໍລຸກຂຶ້ນ,
44026031	ແລະເມື່ອອອກໄປແລ້ວ ພວກເຂົາຕ່າງກໍເວົ້າແກ່ກັນແລະກັນວ່າ, “ຊາຍຄົນນີ້ ບໍ່ໄດ້ເຮັດຫຍັງ ພໍທີ່ລາວສົມຄວນຕ້ອງຕາຍ ຫລືຖືກຄຸກ,”
44026032	ຝ່າຍອັກຄີຼປາກໍກ່າວແກ່ເຟຊະໂຕວ່າ, “ຊາຍຄົນນີ້ ສົມຄວນໃຫ້ປ່ອຍຕົວໄປ ຖ້າລາວບໍ່ອຸທອນໄປເຖິງຈັກກະພັດ.”
44027001	ເມື່ອມີການຕັດສິນໃຈວ່າ ຈະໃຫ້ພວກເຮົາເດີນທາງໄປທາງເຮືອ ໄປຍັງປະເທດອີຕາລີ ພວກເຂົາຈຶ່ງມອບໂປໂລກັບນັກໂທດຄົນອື່ນໆໄວ້ກັບນາຍຮ້ອຍຄົນໜຶ່ງຊື່ວ່າ, ຢູລີໂອ ເປັນນາຍທະຫານໃນກອງທັບຂອງຈັກກະພັດໂອຄຸດໂຕ.
44027002	ພວກເຮົາລົງເຮືອລຳໜຶ່ງ ທີ່ມາຈາກອາຣະມິດ ຊຶ່ງກຳລັງຈະອອກໄປຍັງທ່າຕ່າງໆຕາມແຂວງເອເຊຍ ແລ້ວພວກເຮົາກໍອອກເດີນທາງໄປ, ອາຣິດຕາໂຂ ຊາວເມືອງເທສະໂລນິກໃນແຂວງມາເກໂດເນຍ ກໍເດີນທາງໄປກັບພວກເຮົາດ້ວຍ.
44027003	ວັນຕໍ່ມາ ພວກເຮົາໄດ້ມາເຖິງເມືອງຊີໂດນ, ຢູລີໂອໄດ້ມີໃຈເມດຕາຕໍ່ໂປໂລ ຈຶ່ງອະນຸຍາດໃຫ້ໂປໂລໄປຫາໝູ່ເພື່ອນໄດ້ ເພື່ອຮັບເອົາເຄື່ອງຂອງທີ່ຕົນຈຳເປັນໃຊ້.
44027004	ເມື່ອເຮືອອອກຈາກທີ່ນັ້ນແລ້ວ ພວກເຮົາກໍຕ້ອງລຽບຝັ່ງຂອງເກາະໄຊປຣັດໄປ ຊຶ່ງເປັນບ່ອນທີ່ຫລີກທວນລົມໄດ້ ເພາະຖືກລົມພັດຂັດຂວາງ.
44027005	ເມື່ອຜ່ານທະເລໃກ້ກັບເມືອງກີລີເກຍ ແລະເມືອງປຳຟີເລຍໄປແລ້ວ ພວກເຮົາກໍມາເຖິງເມືອງມີຣາ ໃນແຂວງລີເກຍ.
44027006	ໃນທີ່ນັ້ນ ນາຍຮ້ອຍໄດ້ພົບເຮືອລຳໜຶ່ງ ທີ່ມາຈາກເມືອງອາເລັກຊັນເດຍ ຊຶ່ງກຳລັງຈະໄປຍັງປະເທດອີຕາລີ. ດັ່ງນັ້ນ ນາຍຮ້ອຍຈຶ່ງໃຫ້ພວກເຮົາລົງໄປຂຶ້ນເຮືອລຳນັ້ນ.
44027007	ເຮືອຊຶ່ງພວກເຮົາຂີ່ນັ້ນໄປຊ້າຫລາຍ ແລະກໍໃຊ້ເວລາຫລາຍວັນດ້ວຍຄວາມຍາກລຳບາກ ຈຶ່ງມາເຖິງເມືອງກະນີໂດ, ໃນເມື່ອລົມພັດຕ້ານພວກເຮົາແຮງຫລາຍ ພວກເຮົາຈຶ່ງບໍ່ອາດໄປຍັງທິດທາງນັ້ນໄດ້. ດັ່ງນັ້ນ ພວກເຮົາຈຶ່ງລຽບຝັ່ງຂອງເກາະກະເຣເຕໄປ ຊຶ່ງເປັນບ່ອນທີ່ຫລີກລົມໄດ້ໂດຍຜ່ານແຫລມຊັນໂມນ.
44027008	ເມື່ອລຽບຝັ່ງຂອງເກາະໄປດ້ວຍຄວາມລຳບາກແລ້ວ ພວກເຮົາຈຶ່ງມາເຖິງບ່ອນໜຶ່ງ ຊຶ່ງຢູ່ໃກ້ກັບເມືອງລາເຊອາຊື່ວ່າ, “ທ່າງາມ.”
44027009	ພວກເຮົາເສຍເວລາຫລາຍຢູ່ທີ່ນັ້ນ ແລະເດີນທາງຕໍ່ໄປອາດເປັນອັນຕະລາຍກໍໄດ້ ເພາະບັດນີ້ ເທດສະການວັນລຶບລ້າງບາບ ກໍຜ່ານພົ້ນໄປແລ້ວ. ດັ່ງນັ້ນ ໂປໂລຈຶ່ງແນະນຳພວກເຂົາວ່າ,
44027010	“ທ່ານທັງຫລາຍເອີຍ ເຮົາເຫັນວ່າການເດີນທາງຄາວນີ້ຈະເປັນອັນຕະລາຍ ເຮືອກັບເຄື່ອງບັນທຸກຈະໄດ້ຮັບຄວາມເສຍຫາຍໜັກ ນອກນີ້ກໍຍັງເປັນການສ່ຽງຕໍ່ຊີວິດຂອງພວກເຮົາເໝືອນກັນ.”
44027011	ແຕ່ນາຍຮ້ອຍເຊື່ອຄວາມນາຍທ້າຍ ແລະເຈົ້າຂອງເຮືອຫລາຍກວ່າຄຳແນະນຳຂອງໂປໂລ.
44027012	ເພາະທ່າເຮືອນັ້ນບໍ່ເໝາະສຳລັບຈອດພັກໃນລະດູໜາວ, ດັ່ງນັ້ນ ຄົນເດີນເຮືອສ່ວນຫລາຍຈຶ່ງຕັດສິນໃຈອອກຈາກທີ່ນັ້ນ ແລະພະຍາຍາມເດີນເຮືອໃຫ້ເຖິງເມືອງຟີນິກ ຖ້າເປັນໄປໄດ້ ເພື່ອຈອດພັກຍາມລະດູໜາວ ຊຶ່ງເປັນທ່າເຮືອຂອງກະເຣເຕ ຢູ່ທາງດ້ານຕາເວັນຕົກສ່ຽງໃຕ້ກັບຕາເວັນຕົກສ່ຽງເໜືອ.
44027013	ເມື່ອລົມທິດໃຕ້ເລີ່ມພັດມາຄ່ອຍໆພວກເຂົາຄິດວ່າ ຄົງເຮັດຕາມແຜນການຂອງພວກເຂົາໄດ້. ດັ່ງນັ້ນ ພວກເຂົາຈຶ່ງຖອນສະໝໍຂຶ້ນ ແລະແລ່ນເຮືອລຽບໃກ້ຝັ່ງຂອງກະເຣເຕ.
44027014	ແຕ່ເມື່ອພວກເຂົາແລ່ນເຮືອໄປບໍ່ເຫິງປານໃດລົມພະຍຸທີ່ຊື່ວ່າ, “ລົມຕາເວັນອອກສ່ຽງເໜືອ.” ກໍພັດຢ່າງແຮງ ລົງມາແຕ່ເທິງພູຂອງເກາະ.
44027015	ລົມພະຍຸພັດໃສ່ເຮືອຢ່າງໜັກ ແລະໃນເມື່ອແລ່ນເຮືອບຸລົມພະຍຸບໍ່ໄດ້ ພວກເຮົາຈຶ່ງຢຸດຄວາມພະຍາຍາມ ແລະປ່ອຍໃຫ້ເຮືອຖືກພັດໄປຕາມກະແສລົມ.
44027016	ພວກເຮົາມີບ່ອນຊົ້ນລົມພະຍຸໜ້ອຍໜຶ່ງ ເມື່ອຜ່ານໄປສູ່ທາງໃຕ້ຂອງເກາະນ້ອຍແຫ່ງໜຶ່ງຊື່ວ່າ ກາວດາ, ໃນທີ່ນັ້ນ ພວກເຮົາມັດເຮືອນ້ອຍທີ່ໃຊ້ກູ້ໄພໄວ້ໄດ້ຍາກທີ່ສຸດ.
44027017	ເມື່ອຍົກເຮືອນ້ອຍຂຶ້ນແລ້ວ ພວກລູກເຮືອກໍເອົາເຊືອກມັດກ້ຽວເຮືອໃຫຍ່ໄວ້, ເພາະພວກເຂົາຢ້ານວ່າເຮືອຈະໄປຄຸງຫາດຊາຍທີ່ແຄມຝັ່ງຂອງຊີຣະຕີ, ດັ່ງນັ້ນ ພວກເຂົາຈຶ່ງລົດໃບເຮືອລົງ ແລະປ່ອຍໃຫ້ເຮືອໄປຕາມກະແສລົມພັດ.
44027018	ລົມພະຍຸກ້າສືບຕໍ່ພັດກະໜໍ່າຢ່າງແຮງ. ດັ່ງນັ້ນ ໃນວັນຕໍ່ມາ ພວກເຂົາຈຶ່ງເລີ່ມໂຍນເຄື່ອງຂອງບັນທຸກຖິ້ມອອກຈາກເຮືອ,
44027019	ແລະໃນວັນທີສາມ ພວກເຂົາກໍໂຍນເຄື່ອງໃຊ້ໃນເຮືອຖິ້ມດ້ວຍມືຂອງພວກເຂົາເອງ.
44027020	ເປັນເວລາຫລາຍວັນ ທີ່ພວກເຮົາບໍ່ອາດເຫັນຕາເວັນ ແລະດວງດາວໄດ້ ແລະລົມພະຍຸກໍພັດມາຢ່າງແຮງຢູ່ຕະຫລອດ, ໃນທີ່ສຸດ ຄວາມຫວັງທີ່ພວກເຮົາຈະລອດຊີວິດໄດ້ ກໍໝົດສິ້ນໄປ.
44027021	ພວກທີ່ຂີ່ເຮືອນັ້ນບໍ່ໄດ້ກິນເຂົ້າເປັນເວລາຫລາຍວັນ. ດັ່ງນັ້ນ ໂປໂລຈຶ່ງຢືນຂຶ້ນຕໍ່ໜ້າພວກເຂົາ ແລະກ່າວວ່າ, “ທ່ານທັງຫລາຍເອີຍ ພວກທ່ານຄວນຟັງຄວາມເຮົາ ແລະບໍ່ຄວນອອກມາຈາກເກາະກະເຣເຕ, ແລ້ວພວກເຮົາກໍຄົງບໍ່ປະເຊີນກັບອັນຕະລາຍ ແລະການສູນເສຍເຄື່ອງຂອງເຫລົ່ານີ້.
44027022	ແຕ່ບັດນີ້ ເຮົາຂໍເຊີນຊວນພວກທ່ານໃຫ້ຊື່ນໃຈເທາະ ເພາະໃນພວກທ່ານຈະບໍ່ມີຜູ້ໃດເສຍຊີວິດ ຈະເສຍກໍມີແຕ່ເຮືອເທົ່ານັ້ນ.
44027023	ເພາະວ່າໃນຄືນນີ້ເອງເທວະດາຂອງພຣະເຈົ້າ ຜູ້ເປັນພຣະເຈົ້າຂອງເຮົາ ແລະອົງທີ່ເຮົາບົວລະບັດນັ້ນ ໄດ້ມາຢືນຢູ່ໃກ້ເຮົາ
44027024	ແລ້ວກ່າວວ່າ, ‘ໂປໂລເອີຍ ຢ່າສູ່ຢ້ານເລີຍ ເຈົ້າຈະຕ້ອງໄດ້ເຂົ້າເຝົ້າຈັກກະພັດ, ສ່ວນຄົນທັງຫລາຍທີ່ຢູ່ເທິງເຮືອນຳເຈົ້ານັ້ນ ພຣະເຈົ້າຈະຊົງໂຜດໃຫ້ພົ້ນຕາຍເພາະເຫັນແກ່ເຈົ້າ.’
44027025	ສະນັ້ນແຫລະ ທ່ານທັງຫລາຍເອີຍ, ຈົ່ງຊື່ນໃຈເທາະ ເພາະເຮົາໄດ້ວາງໃຈເຊື່ອໃນພຣະເຈົ້າ ເຮົາຈຶ່ງແນ່ໃຈວ່າ ທຸກສິ່ງຈະເປັນໄປຕາມທີ່ພຣະອົງໄດ້ບອກເຮົານັ້ນ.
44027026	ແຕ່ພວກເຮົາຈະຕ້ອງຄຸງເກາະແຫ່ງໜຶ່ງ.”
44027027	ຕົກມາຮອດຄືນທີສິບສີ່ ລົມພະຍຸກໍຍັງພັດພວກເຮົາໄປມາຢູ່ຕະຫລອດ ໃນທະເລເມດີແຕຣາເນ ປະມານທ່ຽງຄືນ ພວກລູກເຮືອກໍຄິດວ່າ ພວກເຂົາມາໃກ້ບົກແລ້ວ.
44027028	ພວກເຂົາໄດ້ໂຍນສາຍແທກລົງໃນນໍ້າທະເລ ຈຶ່ງຮູ້ວ່ານໍ້າເລິກສາມສິບເຈັດແມັດ, ເມື່ອໄປຕື່ມໜ້ອຍໜຶ່ງ ກໍໂຍນສາຍແທກຢັ່ງເບິ່ງອີກ ຈຶ່ງຮູ້ວ່ານໍ້າເລິກຊາວແປດແມັດ.
44027029	ພວກເຂົາຢ້ານວ່າເຮືອຂອງພວກເຂົາ ຈະຕຳໂງ່ນຫີນທີ່ຝັ່ງ ຈຶ່ງຖິ້ມສະໝໍທາງທ້າຍເຮືອສີ່ອັນລົງ ແລະພາວັນນາອະທິຖານຂໍໃຫ້ແຈ້ງໄວໆ.
44027030	ແລ້ວພວກລູກເຮືອ ກໍຊອກຫາທາງທີ່ຈະອອກໜີຈາກເຮືອໄປ ພວກເຂົາຢ່ອນເຮືອນ້ອຍທີ່ໃຊ້ກູ້ໄພລົງນໍ້າ ແລະເຮັດຕັ້ງຕິຈະຖິ້ມສະໝໍລົງທາງຫົວເຮືອ.
44027031	ແຕ່ໂປໂລກ່າວແກ່ນາຍຮ້ອຍໂຣມກັບພວກທະຫານວ່າ, “ຖ້າຄົນເຫລົ່ານີ້ບໍ່ຢູ່ໃນເຮືອ ພວກທ່ານຈະບໍ່ລອດຊີວິດ.”
44027032	ດັ່ງນັ້ນ ພວກທະຫານຈຶ່ງຕັດເຊືອກທີ່ມັດເຮືອນ້ອຍໄວ້ນັ້ນ ໃຫ້ເຮືອຕົກນໍ້າໄຫລໄປ.
44027033	ເມື່ອໃກ້ຈະຮຸ່ງເຊົ້າ ໂປໂລກໍເຊີນຊວນພວກເຂົາທຸກຄົນໃຫ້ກິນເຂົ້າ ແລະກ່າວວ່າ, “ບັດນີ້ ພວກທ່ານລໍຖ້າໄດ້ສິບສີ່ວັນແລ້ວ ແລະບໍ່ໄດ້ກິນຫຍັງຕະຫລອດເວລາດັ່ງກ່າວນັ້ນ.
44027034	ດັ່ງນັ້ນ ເຮົາຈຶ່ງຂໍເຊີນຊວນໃຫ້ພວກທ່ານກິນອາຫານ ເພາະພວກທ່ານຕ້ອງການກິນອາຫານເພື່ອໃຫ້ຢູ່ລອດ. ດ້ວຍວ່າ, ບໍ່ມີຜູ້ໃດຜູ້ໜຶ່ງໃນພວກທ່ານ ຈະສູນເສຍແມ່ນແຕ່ຜົມເສັ້ນດຽວທີ່ຫົວຂອງຕົນ.”
44027035	ຫລັງຈາກກ່າວເຊັ່ນນີ້ແລ້ວ ໂປໂລກໍຈັບເອົາເຂົ້າຈີ່ຂຶ້ນມາ ໂມທະນາຂອບພຣະຄຸນພຣະເຈົ້າຕໍ່ໜ້າທຸກຄົນ ແລ້ວກໍຫັກຮັບປະທານ.
44027036	ພວກເຂົາທຸກຄົນ ຕ່າງກໍຊື່ນໃຈຂຶ້ນຈຶ່ງຮັບປະທານອາຫານດ້ວຍກັນ.
44027037	ພວກເຮົາມີດ້ວຍກັນທັງໝົດ ສອງຮ້ອຍເຈັດສິບຫົກຄົນ ທີ່ຢູ່ໃນເຮືອນີ້.
44027038	ເມື່ອທຸກຄົນກິນອີ່ມແລ້ວ ພວກເຂົາກໍຂົນເຂົ້າເປືອກຖິ້ມລົງທະເລ ເພື່ອໃຫ້ເຮືອເບົາຂຶ້ນ.
44027039	ເມື່ອແຈ້ງມາແລ້ວ ພວກລູກເຮືອກໍບໍ່ຮູ້ວ່າແມ່ນແຄມຝັ່ງໃດ ແຕ່ພວກເຂົາຫລຽວເຫັນອ່າວແຫ່ງໜຶ່ງທີ່ມີຫາດ. ດັ່ງນັ້ນ ພວກເຂົາຈຶ່ງຕົກລົງກັນວ່າ ຖ້າເປັນໄປໄດ້ຈະໃຫ້ເຮືອເຂົ້າຄຸງຫາດນັ້ນ.
44027040	ພວກເຂົາຕັດສາຍສະໝໍຖິ້ມລົງໃນທະເລ, ໃນເວລາດຽວກັນນັ້ນ ພວກເຂົາກໍແກ້ເຊືອກທີ່ມັດໂທມຂັດທ້າຍເຮືອອອກ, ແລ້ວພວກເຂົາກໍເລີ່ມຊັກໃບເຮືອທີ່ຫົວເຮືອຂຶ້ນໃຫ້ລົມພັດ ເພື່ອເຮືອຈະແລ່ນຊື່ເຂົ້າໄປຫາຝັ່ງ.
44027041	ແຕ່ເມື່ອເຮືອມາຈຸຫາດດິນຊາຍລະຫວ່າງສອງກະແສນໍ້າໄຫລ ເຮືອຈຶ່ງຄາຢູ່ກັບທີ່ ຫົວເຮືອຊົ້ນເຂົ້າໄປໃນດິນຊາຍ ແລະເຄື່ອນໄຫວບໍ່ໄດ້ ສ່ວນທ້າຍເຮືອນັ້ນແຕກ ໂດຍຖືກກະແສນໍ້າທີ່ໄຫລແຮງທັ່ງໃສ່.
44027042	ພວກທະຫານວາງແຜນກັນວ່າ, ຈະຂ້າພວກນັກໂທດ ເພາະຢ້ານວ່າຈະມີຜູ້ລອຍນໍ້າໜີໄປໄດ້,
44027043	ແຕ່ນາຍຮ້ອຍໂຣມມີໃຈຢາກໃຫ້ໂປໂລລອດຊີວິດ ຈຶ່ງຫ້າມພວກເຂົາບໍ່ໃຫ້ປະຕິບັດຕາມແຜນນັ້ນ, ນາຍຮ້ອຍຈຶ່ງສັ່ງໃຫ້ທຸກຄົນທີ່ລອຍນໍ້າເປັນໂດດລົງນໍ້າກ່ອນໝູ່ ແລະລອຍເຂົ້າໄປຫາຝັ່ງ.
44027044	ສ່ວນຜູ້ທີ່ເຫລືອນັ້ນ ໃຫ້ລອຍເຟືອໄມ້ແປ້ນ ຫລືເຟືອທ່ອນໄມ້ທີ່ຫັກຈາກເຮືອຕາມໄປ. ດັ່ງນັ້ນ ພວກເຂົາທຸກຄົນຈຶ່ງມາເຖິງຝັ່ງດ້ວຍຄວາມປອດໄພ.
44028001	ເມື່ອພົ້ນໄພແລ້ວ ພວກເຮົາຈຶ່ງຮູ້ວ່າເກາະນີ້ຊື່ວ່າ ມັນຕາ.
44028002	ຄົນພື້ນເມືອງໃນທີ່ນີ້ ໄດ້ສະແດງຄວາມເປັນມິດແກ່ພວກເຮົາຢ່າງດີທີ່ສຸດ ຝົນກໍໄດ້ຕົກ ແລະອາກາດກໍໜາວ. ດັ່ງນັ້ນ ພວກເຂົາຈຶ່ງດັງໄຟຕ້ອນຮັບພວກເຮົາທັງໝົດ.
44028003	ໂປໂລເກັບເອົາຫລົວມັດໜຶ່ງມາສຸມໃສ່ໄຟ ແຕ່ເພາະຄວາມຮ້ອນຈຶ່ງມີງູພິດໂຕໜຶ່ງ ອອກມາຈາກຫລົວນັ້ນຂົບມືໂປໂລຫ້ອຍຢູ່.
44028004	ເມື່ອຊາວພື້ນເມືອງຂອງເກາະນີ້ ເຫັນງູຫ້ອຍຢູ່ທີ່ມືຂອງໂປໂລ ພວກເຂົາຈຶ່ງເວົ້າກັນວ່າ, “ຄົນນີ້ຄົງເປັນຜູ້ຂ້າຄົນ ເພາະເວນກຳຍັງນຳມາສະໜອງເອົາຊີວິດລາວຢູ່ ເຖິງແມ່ນວ່າລາວພົ້ນຈາກທະເລແລ້ວກໍຕາມ.”
44028005	ແຕ່ໂປໂລສັ່ນງູໂຕນັ້ນໃຫ້ຕົກໃສ່ໄຟ ແລະຕົນເອງກໍບໍ່ເປັນອັນຕະລາຍແຕ່ປະການໃດ.
44028006	ພວກເຂົາຕ່າງກໍຄອຍເບິ່ງວ່າ ໂປໂລຈະໂຕໃຄ່ບວມຂຶ້ນ ຫລືລົ້ມລົງຕາຍໃນທັນທີຫລືບໍ່, ແຕ່ຫລັງຈາກທີ່ຄອຍເບິ່ງດົນນານ ແລະບໍ່ເຫັນສິ່ງໃດຜິດປົກກະຕິເກີດຂຶ້ນກັບໂປໂລ ແລ້ວພວກເຂົາກໍປ່ຽນໃຈ ແລະເວົ້າວ່າ, “ຄົນນີ້ເປັນພຣະເຈົ້າ.”
44028007	ຢູ່ໃກ້ບ່ອນນັ້ນມີທີ່ດິນ ຊຶ່ງເປັນຂອງປົບລີໂອຫົວໜ້າຊາວພື້ນເມືອງໃນເກາະນີ້, ທ່ານຜູ້ນີ້ໄດ້ຕ້ອນຮັບພວກເຮົາເປັນຢ່າງດີ ແລະໄດ້ຮັບພວກເຮົາໄວ້ເປັນແຂກຂອງເພິ່ນເປັນເວລາສາມວັນ.
44028008	ສ່ວນພໍ່ຂອງປົບລີໂອນັ້ນນອນຢູ່ ເພາະເປັນໄຂ້ ແລະເປັນທ້ອງບິດ, ໂປໂລຈຶ່ງເຂົ້າໄປເບິ່ງທີ່ຫ້ອງນອນຂອງເພິ່ນ ແລະໄດ້ພາວັນນາອະທິຖານ ແລະວາງມືໃສ່ເພິ່ນແລ້ວເພິ່ນກໍຫາຍດີ.
44028009	ເມື່ອເຫດການເປັນໄປຢ່າງນີ້ ຊາວພື້ນເມືອງທຸກຄົນໃນເກາະນັ້ນ ທີ່ເຈັບໄຂ້ໄດ້ປ່ວຍ ຕ່າງກໍມາຫາໂປໂລ ແລະພວກເຂົາກໍໄດ້ຫາຍດີທຸກຄົນ.
44028010	ພວກເຂົາໄດ້ໃຫ້ກຽດແກ່ພວກເຮົາຫລາຍຢ່າງ, ເມື່ອພວກເຮົາກຳລັງຈະລົງເຮືອຈາກໄປ ພວກເຂົາກໍຈັດເອົາສິ່ງຂອງທີ່ຈຳເປັນສຳລັບການເດີນທາງໃຫ້ພວກເຮົາ.
44028011	ຫລັງຈາກຢູ່ໃນທີ່ນັ້ນສາມເດືອນແລ້ວ ພວກເຮົາກໍລົງເຮືອລຳໜຶ່ງ ຊຶ່ງມາຈາກເມືອງອາເລັກຊັນເດຍທີ່ມີຊື່ວ່າ, “ເທບພຣະເຈົ້າຝາແຝດ” ຊຶ່ງໄດ້ມາຄ້າງຢູ່ໃນເກາະນັ້ນຕະຫລອດລະດູໜາວ.
44028012	ພວກເຮົາໄດ້ມາເຖິງເມືອງຊີຣະກູ ແລະແວ່ພັກຢູ່ໃນທີ່ນັ້ນເປັນເວລາສາມວັນ.
44028013	ຈາກເມືອງນີ້ ພວກເຮົາໄດ້ຂີ່ເຮືອຕໍ່ໄປ ແລະມາເຖິງເມືອງເຣຄີໂອມ, ວັນຕໍ່ມາ ລົມກໍເລີ່ມພັດມາແຕ່ທິດໃຕ້ ແລະໃນວັນທີສອງພວກເຮົາກໍມາເຖິງເມືອງໂປຕີໂອລີ.
44028014	ໃນເມືອງນີ້ພວກເຮົາໄດ້ຮັບເຊີນຈາກພວກຄົນທີ່ເຊື່ອ ທີ່ຂໍຮ້ອງພວກເຮົາໃຫ້ພັກຢູ່ນຳພວກເຂົາເປັນເວລາເຈັດວັນ ແລ້ວພວກເຮົາກໍເດີນທາງໄປເຖິງນະຄອນໂຣມ.
44028015	ພວກຄົນທີ່ເຊື່ອໃນນະຄອນໂຣມ ໄດ້ຍິນຂ່າວກ່ຽວກັບພວກເຮົາ ພວກເຂົາຈຶ່ງອອກມາຫາພວກເຮົາທີ່ຕະຫລາດອາປີໂອ ແລະທີ່ສາລາສາມຫລັງເພື່ອພົບພໍ້ກັບພວກເຮົາ, ພໍໂປໂລເຫັນພວກເຂົາ ເພິ່ນກໍໂມທະນາຂອບພຣະຄຸນພຣະເຈົ້າ ແລະໄດ້ຮັບຄວາມໜູນໃຈຂຶ້ນຢ່າງຫລວງຫລາຍ.
44028016	ເມື່ອພວກເຮົາມາເຖິງນະຄອນໂຣມແລ້ວ ທາງການໂຣມກໍອະນຸຍາດໃຫ້ໂປໂລຢູ່ຕ່າງຫາກ, ໂດຍມີທະຫານຄົນໜຶ່ງເປັນຜູ້ຍາມຮັກສາເພິ່ນ.
44028017	ສາມວັນຕໍ່ມາ ໂປໂລໄດ້ເຊື້ອເຊີນບັນດາຫົວໜ້າຂອງພວກຢິວໃນນະຄອນໂຣມມາປະຊຸມ ແລະເພິ່ນກ່າວແກ່ພວກເຂົາວ່າ, “ຊາວອິດສະຣາເອນເພື່ອນຮ່ວມຊາດເອີຍ ເຖິງແມ່ນວ່າຂ້າພະເຈົ້າບໍ່ໄດ້ເຮັດສິ່ງໃດຜິດຕໍ່ປະຊາຊົນຂອງພວກເຮົາ, ຫລືຝ່າຝືນທຳນຽມທີ່ພວກເຮົາໄດ້ສືບທອດມາຈາກບັນພະບຸລຸດຂອງພວກເຮົາກໍຕາມ, ແຕ່ຂ້າພະເຈົ້າກໍຍັງຕົກເປັນນັກໂທດໃນນະຄອນເຢຣູຊາເລັມ ແລະຖືກມອບໃຫ້ພວກໂຣມ.
44028018	ຫລັງຈາກທີ່ສອບຖາມຂ້າພະເຈົ້າແລ້ວ ພວກໂຣມຢາກປ່ອຍຂ້າພະເຈົ້າ, ເພາະພວກເຂົາບໍ່ພົບຄວາມຜິດ ທີ່ຂ້າພະເຈົ້າສົມຄວນຈະຕ້ອງຕາຍ.
44028019	ແຕ່ເມື່ອພວກຢິວກ່າວຄັດຄ້ານ ເຮົາຈຳເປັນຕ້ອງຂໍອຸທອນເຖິງຈັກກະພັດ ແຕ່ບໍ່ແມ່ນວ່າເຮົາມີອັນໃດຈະຟ້ອງຊົນຮ່ວມຊາດຂອງເຮົາ.
44028020	ດ້ວຍເຫດນີ້ແຫລະ, ເຮົາຈຶ່ງເຊີນທ່ານທັງຫລາຍມາ ເພື່ອຈະໄດ້ເຫັນໜ້າ ແລະເວົ້າກັບພວກທ່ານ ເພາະທີ່ເຮົາຖືກລ່າມໂສ້ນີ້ ກໍເນື່ອງດ້ວຍຄວາມຫວັງຂອງຊົນຊາດອິດສະຣາເອນ.”
44028021	ພວກເຂົາຕອບໂປໂລວ່າ, “ພວກເຮົາບໍ່ໄດ້ຮັບຈົດໝາຍໃດໆ ຈາກແຂວງຢູດາຍກ່ຽວກັບທ່ານ ແລະທັງບໍ່ມີພີ່ນ້ອງຂອງພວກເຮົາຜູ້ໃດຜູ້ໜຶ່ງມາລາຍງານ ຫລືກ່າວສິ່ງບໍ່ດີກ່ຽວກັບທ່ານ.
44028022	ແຕ່ພວກເຮົາຕ້ອງການຢາກໄດ້ຍິນຄວາມຄິດເຫັນຂອງທ່ານ ເພາະພວກເຮົາຮູ້ວ່າ ຝ່າຍນິກາຍນີ້ຖືກຂັດຂວາງຢູ່ທຸກທີ່ທຸກບ່ອນ.”
44028023	ເມື່ອພວກເຂົານັດວັນພົບກັບໂປໂລ, ຄົນຈຳນວນຫລາຍກວ່າເກົ່າໄດ້ມາຫາທີ່ບ່ອນພັກຂອງເພິ່ນ, ເພິ່ນຈຶ່ງກ່າວອະທິບາຍແກ່ພວກເຂົາຕັ້ງແຕ່ເຊົ້າຈົນຄໍ່າ ເປັນພະຍານເຖິງຣາຊອານາຈັກຂອງພຣະເຈົ້າຢ່າງຄົບຖ້ວນ ແລະຊັກຊວນໃຫ້ພວກເຂົາຮັບເຊື່ອໃນພຣະເຢຊູເຈົ້າ ໂດຍໃຊ້ຂໍ້ຄວາມຈາກກົດບັນຍັດຂອງໂມເຊ ແລະຈາກຜູ້ທຳນວາຍເປັນຫລັກ.
44028024	ບາງຄົນກໍເຊື່ອຕາມຄຳທີ່ໂປໂລກ່າວນັ້ນ ແຕ່ຄົນອື່ນນັ້ນບໍ່ເຊື່ອ.
44028025	ເມື່ອຄວາມເຫັນບໍ່ລົງລອຍກັນພວກເຂົາຈຶ່ງລາຈາກກັນໄປ ຫລັງຈາກໂປໂລໄດ້ກ່າວຄຳໜຶ່ງຕື່ມອີກວ່າ, “ພຣະວິນຍານບໍຣິສຸດເຈົ້າ ໄດ້ຊົງກ່າວກັບບັນພະບຸລຸດຂອງເຈົ້າທັງຫລາຍ ດ້ວຍເອຊາຢາຜູ້ທຳນວາຍຢ່າງຖືກຕ້ອງດີແລ້ວ,
44028026	ເພາະພຣະອົງໄດ້ກ່າວວ່າ ‘ຈົ່ງໄປຫາພົນລະເມືອງນີ້ ແລະກ່າວວ່າ, ເຈົ້າທັງຫລາຍຈະໄດ້ຍິນແທ້ ແຕ່ຈະບໍ່ເຂົ້າໃຈຈັກເທື່ອ, ຈະໄດ້ເຫັນແທ້ ແຕ່ຈະບໍ່ສັງເກດຈັກເທື່ອ.
44028027	ດ້ວຍວ່າ, ໃຈຂອງພົນລະເມືອງນີ້ກໍປຶກໜາ ຫູກໍໜັກ, ຕາຂອງພວກເຂົາກໍຫລັບເສຍ. ຢ້ານວ່າພວກເຂົາຈະສັງເກດດ້ວຍຕາ ແລະຈະໄດ້ຍິນດ້ວຍຫູ ແລະຈະຮູ້ດ້ວຍໃຈ ແລ້ວຈະຕ່າວກັບມາ ແລະເຮົາຈະເຮັດໃຫ້ພວກເຂົາດີ.’
44028028	ດັ່ງນັ້ນ ທ່ານທັງຫລາຍຈົ່ງຮູ້ວ່າ ການທີ່ພຣະເຈົ້າຊົງໂຜດໃຫ້ພົ້ນນັ້ນ ກໍຖືກນຳໄປເຖິງຄົນຕ່າງຊາດແລ້ວ ພວກເຂົານັ້ນແຫລະ ຈະຮັບຟັງ.” [
44028029	ເມື່ອໂປໂລກ່າວຄຳເຫລົ່ານີ້ແລ້ວ ພວກຢິວກໍຈາກໄປ ແລະກໍເກີດມີການຖຽງກັນເອງຢູ່ໃນພວກເຂົາ.]
44028030	ເປັນເວລາສອງປີ ທີ່ໂປໂລໄດ້ອາໄສຢູ່ໃນເຮືອນທີ່ຕົນເຊົ່າເອງ ແລະໃນທີ່ນັ້ນ ເພິ່ນໄດ້ຕ້ອນຮັບທຸກຄົນທີ່ມາຫາເພິ່ນ.
44028031	ເພິ່ນໄດ້ປະກາດເລື່ອງອານາຈັກຂອງພຣະເຈົ້າ ແລະໄດ້ສັ່ງສອນເລື່ອງກ່ຽວກັບອົງພຣະເຢຊູຄຣິດເຈົ້າ ແກ່ທຸກຄົນດ້ວຍຄວາມກ້າຫານ ແລະຢ່າງເປີດເຜີຍໂດຍບໍ່ມີຜູ້ໃດຂັດຂວາງ.
45001001	ເຮົາຄືໂປໂລ ຜູ້ຮັບໃຊ້ຄົນໜຶ່ງຂອງພຣະເຢຊູຄຣິດເຈົ້າ ທີ່ພຣະອົງຊົງເອີ້ນໃຫ້ເປັນອັກຄະສາວົກ ແລະໄດ້ຊົງຄັດອອກຕັ້ງໄວ້ໃຫ້ປະກາດຂ່າວປະເສີດຂອງພຣະເຈົ້າ.
45001002	ຄືຂ່າວປະເສີດທີ່ພຣະອົງໄດ້ຊົງສັນຍາໄວ້ລ່ວງໜ້າ ໂດຍທາງຜູ້ທຳນວາຍຂອງພຣະອົງໃນພຣະຄຳພີອັນສັກສິດ.
45001003	ເປັນຂ່າວປະເສີດເລື່ອງພຣະບຸດຂອງພຣະອົງ ຄືພຣະເຢຊູຄຣິດເຈົ້າຂອງພວກເຮົາທັງຫລາຍ ຜູ້ຊົງບັງເກີດໃນເຊື້ອວົງຂອງດາວິດຝ່າຍເນື້ອກາຍ
45001004	ແຕ່ຝ່າຍພຣະວິນຍານແຫ່ງຄວາມບໍຣິສຸດນັ້ນ ຊົງບົ່ງໄວ້ດ້ວຍຣິດທານຸພາບ ຄືໂດຍການທີ່ພຣະເຈົ້າໄດ້ຊົງບັນດານໃຫ້ເປັນຄືນຂຶ້ນມາຈາກຕາຍວ່າ ເປັນພຣະບຸດຂອງພຣະເຈົ້າ.
45001005	ໂດຍທາງພຣະອົງນີ້ແຫລະ ເຮົາໄດ້ຮັບພຣະຄຸນ ແລະໜ້າທີ່ເປັນອັກຄະສາວົກ ເພື່ອເຫັນແກ່ພຣະນາມຂອງພຣະອົງ ໃຫ້ໄປປະກາດທ່າມກາງຊົນຊາດຕ່າງໆໃຫ້ເຂົາເຊື່ອຟັງ.
45001006	ລວມທັງພວກເຈົ້າ ທີ່ພຣະເຈົ້າຊົງເອີ້ນໃຫ້ເປັນໄພ່ພົນຂອງພຣະເຢຊູຄຣິດເຈົ້າເໝືອນກັນ.
45001007	ເຖິງ ບັນດາຄົນທັງຫລາຍໃນນະຄອນໂຣມທີ່ພຣະເຈົ້າຊົງຮັກ ແລະຊົງເອີ້ນໃຫ້ເປັນໄພ່ພົນບໍຣິສຸດຂອງພຣະອົງ ຂໍໃຫ້ພຣະເຈົ້າ ພຣະບິດາເຈົ້າຂອງພວກເຮົາ ແລະ ອົງພຣະເຢຊູຄຣິດເຈົ້າ ໂຜດປະທານພຣະຄຸນ ແລະສັນຕິສຸກໃຫ້ມີຢູ່ກັບເຈົ້າທັງຫລາຍເທີ້ນ.
45001008	ກ່ອນອື່ນ ເຮົາໂມທະນາຂອບພຣະຄຸນພຣະເຈົ້າ ໂດຍທາງພຣະເຢຊູເຈົ້າເພື່ອພວກເຈົ້າທຸກຄົນ ດ້ວຍວ່າ ຄວາມເຊື່ອຂອງພວກເຈົ້າກຳລັງຊ່າລືໄປທົ່ວໂລກ.
45001009	ເພາະວ່າພຣະເຈົ້າຜູ້ທີ່ເຮົາຮັບໃຊ້ດ້ວຍຊີວິດຈິດໃຈ ໃນການປະກາດຂ່າວປະເສີດເລື່ອງພຣະບຸດຂອງພຣະອົງນັ້ນ ພຣະອົງຊົງເປັນພະຍານຝ່າຍເຮົາວ່າ ເມື່ອເຮົາພາວັນນາອະທິຖານນັ້ນ ເຮົາກໍລະນຶກເຖິງພວກເຈົ້າສະເໝີບໍ່ໄດ້ຂາດ.
45001010	ທຸກຄັ້ງທີ່ເຮົາພາວັນນາອະທິຖານ ເຮົາຂໍກັບພຣະເຈົ້າວ່າ ຖ້າເປັນຕາມນໍ້າພຣະໄທຂອງພຣະອົງແລ້ວ ໃນໂອກາດສຸດທ້າຍນີ້ ໃຫ້ເຮົາໄດ້ມາຢ້ຽມຢາມພວກເຈົ້າດ້ວຍວິທີໃດວິທີໜຶ່ງ.
45001011	ດ້ວຍວ່າ, ເຮົາປາຖະໜາຢາກເຫັນພວກເຈົ້າຫລາຍ ເພື່ອຈະໄດ້ນຳເອົາຂອງປະທານຝ່າຍຈິດວິນຍານບາງຢ່າງ ມາໃຫ້ພວກເຈົ້າເພື່ອເສີມກຳລັງໃຈພວກເຈົ້າ.
45001012	ຄືວ່າດ້ວຍຄວາມເຊື່ອຂອງພວກເຮົາທັງສອງຝ່າຍນັ້ນ ຈະໄດ້ໜູນໃຈຊຶ່ງກັນແລະກັນ.
45001013	ພີ່ນ້ອງທັງຫລາຍເອີຍ ເຮົາຢາກໃຫ້ພວກເຈົ້າຮູ້ວ່າ ເຮົາໄດ້ຕັ້ງໃຈຫລາຍເທື່ອແລ້ວວ່າຈະມາຢາມພວກເຈົ້າ ເພື່ອຈະໄດ້ຮັບຜົນບາງຢ່າງໃນທ່າມກາງພວກເຈົ້າ ເໝືອນດັ່ງໄດ້ຮັບຜົນໃນທ່າມກາງຊາວຕ່າງປະເທດແລ້ວ ແຕ່ຈົນເຖິງບັດນີ້ກໍຍັງມີເຫດຂັດຂວາງຢູ່.
45001014	ເຮົາເປັນໜີ້ທັງຄົນສີວິໄລ ແລະຄົນຕໍ່າຊ້າ, ເປັນໜີ້ທັງພວກນັກປາດ ແລະພວກຄົນໂງ່ດ້ວຍ.
45001015	ດ້ວຍເຫດນັ້ນ ເຮົາຈຶ່ງຮີບຮ້ອນປະກາດຂ່າວປະເສີດແກ່ພວກເຈົ້າ ທີ່ຢູ່ໃນນະຄອນໂຣມນີ້ເໝືອນກັນ.
45001016	ເພາະວ່າ ເຮົາບໍ່ມີຄວາມລະອາຍໃນຂ່າວປະເສີດ. ດ້ວຍວ່າ, ຂ່າວປະເສີດນັ້ນເປັນຣິດເດດອຳນາດຂອງພຣະເຈົ້າ ເພື່ອໃຫ້ທຸກຄົນທີ່ເຊື່ອໄດ້ຮັບຄວາມພົ້ນ ພວກຢິວກ່ອນ ແລະຄົນຕ່າງຊາດດ້ວຍ.
45001017	ເພາະໃນຂ່າວປະເສີດນັ້ນ ມີຄວາມຊອບທຳຂອງພຣະເຈົ້າໂດຍເລີ່ມຕົ້ນດ້ວຍຄວາມເຊື່ອ ແລະສຸດທ້າຍກໍດ້ວຍຄວາມເຊື່ອຢ່າງດຽວ ດັ່ງທີ່ມີຄຳຂຽນໄວ້ໃນພຣະຄຳພີວ່າ, “ຜູ້ທີ່ຊົງຖືວ່າ ເປັນຄົນຊອບທຳເພາະດ້ວຍຄວາມເຊື່ອ ຜູ້ນັ້ນແຫລະ ຈະໄດ້ຊີວິດ.”
45001018	ດ້ວຍວ່າ, ຄວາມໂກດຮ້າຍຂອງພຣະເຈົ້າ ກໍຊົງປາກົດໃຫ້ເຫັນຈາກຟ້າສະຫວັນ ຕໍ່ສູ້ການບໍ່ນັບຖືພຣະເຈົ້າ ແລະຄວາມຄິດຮ້າຍທຸກຢ່າງຂອງມະນຸດ ຄືຄົນເຫລົ່ານັ້ນທີ່ເອົາຄວາມຊົ່ວຮ້າຍມາຂັດຂວາງຄວາມຈິງ.
45001019	ເຫດວ່າ ທີ່ຈະຮູ້ຈັກພຣະເຈົ້າໄດ້ເທົ່າໃດນັ້ນ ກໍໄດ້ປາກົດແຈ້ງໃນໃຈຂອງພວກເຂົາ ດ້ວຍວ່າພຣະເຈົ້າໂຜດສຳແດງໃຫ້ພວກເຂົາຮູ້ແລ້ວ.
45001020	ຕັ້ງແຕ່ເລີ່ມສ້າງໂລກມາ ສະພາບທີ່ບໍ່ປາກົດຂອງພຣະເຈົ້າ ຄືຣິດທານຸພາບອັນຖາວອນ ແລະຄວາມເປັນພຣະເຈົ້າຂອງພຣະອົງ ກໍໄດ້ປາກົດແຈ້ງໃນສັບພະສິ່ງທີ່ພຣະອົງຊົງສ້າງ. ສະນັ້ນ ພວກເຂົາຈຶ່ງບໍ່ມີຂໍ້ແກ້ຕົວໄດ້,
45001021	ເພາະພວກເຂົາໄດ້ຮູ້ຈັກພຣະເຈົ້າແລ້ວ, ແຕ່ພວກເຂົາບໍ່ໄດ້ຖວາຍກຽດແກ່ພຣະອົງ ສົມກັບການຊົງເປັນພຣະເຈົ້າ ທັງບໍ່ໄດ້ໂມທະນາພຣະຄຸນຂອງພຣະອົງ ກົງກັນຂ້າມ ຄວາມຄິດຂອງພວກເຂົາຊໍ້າກາຍເປັນສິ່ງໄຮ້ປະໂຫຍດ ແລະໃຈໂງ່ຂອງພວກເຂົາກໍມືດມົວໄປ.
45001022	ພວກເຂົາອ້າງຕົນວ່າ ເປັນຄົນສະຫລາດ ພວກເຂົາຈຶ່ງກາຍເປັນຄົນໂງ່ໄປ,
45001023	ພວກເຂົາໄດ້ເອົາຮູບມະນຸດທີ່ຕາຍເປັນ ຫລືຮູບນົກ ຮູບສັດສີ່ຕີນ ແລະຮູບສັດເລືອຄານ ມາປ່ຽນແທນສະຫງ່າຣາສີຂອງພຣະເຈົ້າອົງຕາຍບໍ່ເປັນ.
45001024	ດ້ວຍເຫດນັ້ນ ພຣະເຈົ້າຈຶ່ງປ່ອຍມະນຸດໃຫ້ເຮັດການຊົ່ວຊ້າ ຕາມຣາຄະຕັນຫາໃນໃຈຂອງພວກເຂົາ ແລະພວກເຂົາຈຶ່ງເຮັດໃນສິ່ງທີ່ໜ້າອັບອາຍທາງຮ່າງກາຍຕໍ່ກັນ.
45001025	ເພາະພວກເຂົາເອົາຄວາມຈິງເລື່ອງພຣະເຈົ້າ ມາປ່ຽນເປັນຄວາມບໍ່ຈິງ, ພວກເຂົາຂາບໄຫວ້ ແລະຮັບໃຊ້ສິ່ງທີ່ພຣະເຈົ້າໄດ້ສ້າງມາ ແທນພຣະອົງຜູ້ຊົງສ້າງ ຄືຜູ້ທີ່ສົມຄວນຈະໄດ້ຮັບຄຳຍ້ອງຍໍສັນລະເສີນເປັນນິດ ອາແມນ.
45001026	ເພາະດ້ວຍເຫດນັ້ນ ພຣະເຈົ້າຈຶ່ງໄດ້ປ່ອຍພວກເຂົາໃຫ້ຢູ່ໃຕ້ກິເລດຕັນຫາຢ່າງໜ້າອັບອາຍ ແມ່ຍິງປ່ຽນຄວາມສຳພັນທາງເພດຕາມທຳມະຊາດ ໃຫ້ຜິດທຳມະຊາດໄປ.
45001027	ແລະໃນທຳນອງດຽວກັນ ພວກຜູ້ຊາຍກໍເລີກຄວາມສຳພັນທາງເພດຕາມທຳມະຊາດກັບແມ່ຍິງ ແລະເຕັມດ້ວຍໄຟແຫ່ງກິເລດຕັນຫາຕໍ່ກັນແລະກັນ ພວກຜູ້ຊາຍເຮັດສິ່ງໜ້າອັບອາຍຕໍ່ກັນແລະກັນ ສິ່ງທີ່ຕາມມາ ຄືພວກເຂົາໄດ້ຮັບຜົນກຳຊົ່ວ ສົມກັບການກະທຳຂອງຕົນ.
45001028	ຍ້ອນຄົນເຫລົ່ານີ້ບໍ່ຮັບຮູ້ພຣະເຈົ້າ ພຣະອົງຈຶ່ງປ່ອຍໃຫ້ພວກເຂົາຈົມຢູ່ໃນຄວາມຄິດຊົ່ວ ເພື່ອພວກເຂົາຈະເຮັດໃນສິ່ງທີ່ບໍ່ສົມຄວນເຮັດ.
45001029	ພວກເຂົາເຕັມໄປດ້ວຍຄວາມຊົ່ວຊ້າທຸກປະການ, ຄວາມຮ້າຍກາດ, ຄວາມໂລບມາກ ແລະການປອງຮ້າຍ, ພວກເຂົາເຕັມໄປດ້ວຍຄວາມອິດສາ, ການຂ້າຟັນ, ການສູ້ຮົບຕົບຕີ, ການຫລອກລວງ, ການຜູກພະຍາບາດ, ພວກເຂົາເວົ້າຂວັນນິນທາກັນ
45001030	ແລະເວົ້າໃສ່ຮ້າຍປ້າຍສີກັນ, ການກຽດຊັງພຣະເຈົ້າ, ຂີ້ອົ່ງໝິ່ນປະໝາດ, ຈອງຫອງ, ອວດຕົວ, ປະດິດຄິດແຕ່ງການຊົ່ວຊ້າຂຶ້ນ, ບໍ່ຟັງຄວາມພໍ່ແມ່,
45001031	ໃຈບໍ່ສັງເກດການດີແລະຊົ່ວ, ບໍ່ຖືຄຳໝັ້ນສັນຍາ ແລະຂາດຄວາມຮັກຕໍ່ກັນ ບໍ່ມີຄວາມເມດຕາເອັນດູແກ່ຜູ້ອື່ນ.
45001032	ເຖິງແມ່ນພວກເຂົາຮູ້ຈັກກົດບັນຍັດຂອງພຣະເຈົ້າທີ່ກ່າວວ່າ ຄົນທີ່ກະທຳຢ່າງນັ້ນ ກໍສົມຄວນຕ້ອງຕາຍ, ເຖິງປານນັ້ນ ພວກເຂົາກໍຍັງເຮັດຢູ່ ແລະທັງເຫັນພ້ອມກັບຄົນທີ່ເຮັດຢ່າງນັ້ນອີກດ້ວຍ.
45002001	ເຫດສະນັ້ນ ມະນຸດເອີຍ ບໍ່ວ່າເຈົ້າຈະເປັນຜູ້ໃດກໍຕາມ ເມື່ອເຈົ້າກ່າວໂທດໃສ່ຜູ້ອື່ນ, ເຈົ້າບໍ່ມີຂໍ້ທີ່ຈະແກ້ຕົວໄດ້. ດ້ວຍວ່າ, ເມື່ອເຈົ້າກ່າວໂທດໃສ່ຜູ້ອື່ນ ແລະຍັງເຮັດຢ່າງດຽວກັບພວກເຂົາ ເຈົ້າກໍກ່າວໂທດໃສ່ຕົນເອງ.
45002002	ພວກເຮົາຮູ້ຢູ່ວ່າ ການທີ່ພຣະເຈົ້າຊົງພິພາກສາລົງໂທດຄົນທັງຫລາຍທີ່ກະທຳຢ່າງນັ້ນ ກໍຖືກຕ້ອງຢູ່ແລ້ວ.
45002003	ແຕ່ມະນຸດເອີຍ ໃນເມື່ອເຈົ້າຍັງເຮັດສິ່ງນັ້ນຢູ່ ແລະກ່າວໂທດໃສ່ຜູ້ອື່ນ ເຈົ້າຄິດວ່າເຈົ້າຈະໜີພົ້ນຈາກການພິພາກສາຂອງພຣະເຈົ້າໄດ້ຊັ້ນບໍ?
45002004	ຫລືວ່າ ເຈົ້າໝິ່ນປະໝາດພຣະກະລຸນາຄຸນອັນບໍຣິບູນ ແລະຄວາມອົດກັ້ນພຣະໄທກັບຄວາມອົດທົນຂອງພຣະອົງ, ເຈົ້າບໍ່ຮູ້ຫລືວ່າ ພຣະກະລຸນາຄຸນຂອງພຣະເຈົ້ານັ້ນ ກໍເພື່ອນຳເຈົ້າໃຫ້ກັບໃຈເສຍໃໝ່.
45002005	ແຕ່ດ້ວຍໃຈຂອງເຈົ້າແຂງກະດ້າງ ແລະບໍ່ຍອມທີ່ຈະກັບຕົວ ເຈົ້າຈຶ່ງກຳລັງສະສົມຄວາມໂກດຮ້າຍໄວ້ໃຫ້ຕົນເອງ ໃນວັນຂອງຄວາມຮ້າຍກາດນັ້ນ, ຄືວັນທີ່ພຣະເຈົ້າຈະຊົງພິພາກສາລົງໂທດ ຢ່າງຍຸດຕິທຳໃຫ້ປາກົດແຈ້ງນັ້ນ.
45002006	ເພາະພຣະອົງຈະຊົງໂຜດຕອບແທນຕາມການກະທຳຂອງພວກເຂົາທຸກຄົນ.
45002007	ສຳລັບຄົນທີ່ມີຄວາມພຽນພະຍາຍາມກະທຳດີ, ສະແຫວງຫາສະຫງ່າຣາສີ ກຽດຕິຍົດ ແລະຊີວິດທີ່ຕາຍບໍ່ເປັນນັ້ນ ພຣະອົງຈະຊົງປະທານຊີວິດນິຣັນດອນໃຫ້ແກ່ພວກເຂົາ.
45002008	ແຕ່ພຣະອົງຈະຊົງສຳແດງຄວາມໂກດຮ້າຍອັນເຜັດຮ້ອນແກ່ຄົນທັງຫລາຍທີ່ຄິດໃຫຍ່ໃຝ່ສູງ ແລະແກ່ຜູ້ທີ່ບໍ່ເຊື່ອວາງໃຈໃນຄວາມຈິງ ແຕ່ຍອມເຮັດຕາມຄວາມຊົ່ວ.
45002009	ຄວາມທຸກເວດທະນາ ແລະຄວາມເຈັບປວດຈະເກີດມີແກ່ມະນຸດທຸກຄົນທີ່ເຮັດການຊົ່ວ ຄືແກ່ຄົນຢິວກ່ອນ ແລະແກ່ຄົນຕ່າງຊາດດ້ວຍ.
45002010	ແຕ່ສະຫງ່າຣາສີ ແລະກຽດຕິຍົດກັບສັນຕິສຸກຈະເກີດມີແກ່ທຸກຄົນທີ່ເຮັດຄວາມດີ ຄືແກ່ຄົນຢິວກ່ອນ ແລະແກ່ຄົນຕ່າງຊາດດ້ວຍ.
45002011	ເພາະວ່າພຣະເຈົ້າບໍ່ໄດ້ເຫັນແກ່ໜ້າຜູ້ໃດເລີຍ.
45002012	ຄົນບາບທັງຫລາຍທີ່ບໍ່ມີກົດບັນຍັດ ແລະເຮັດຜິດບາບ ຈະຕ້ອງຈິບຫາຍໄປໂດຍບໍ່ອ້າງກົດບັນຍັດ, ແຕ່ຄົນບາບທັງຫລາຍທີ່ມີກົດບັນຍັດ ແລະເຮັດຜິດບາບ ກໍຈະຖືກໂທດຕາມກົດບັນຍັດນັ້ນ.
45002013	ດ້ວຍວ່າ, ບໍ່ແມ່ນພວກຄົນທີ່ຟັງກົດບັນຍັດຈະເປັນຜູ້ຊອບທຳຕໍ່ພຣະພັກພຣະເຈົ້າ, ແຕ່ແມ່ນຜູ້ທີ່ໄດ້ເຮັດຕາມກົດບັນຍັດເທົ່ານັ້ນ ທີ່ຈະໄດ້ຊົງຖືວ່າເປັນຄົນຊອບທຳ.
45002014	ຄົນຕ່າງຊາດທີ່ບໍ່ມີກົດບັນຍັດ, ແຕ່ເມື່ອພວກເຂົາປະຕິບັດຕາມກົດບັນຍັດ ໂດຍນິໄສປົກກະຕິແລ້ວ ເຖິງແມ່ນພວກເຂົາບໍ່ມີກົດບັນຍັດນັ້ນກໍຕາມ, ແຕ່ກໍຍັງເປັນກົດບັນຍັດໃນຕົວພວກເຂົາເອງ.
45002015	ການປະພຶດຂອງພວກເຂົາ ໄດ້ຊີ້ໃຫ້ເຫັນວ່າ ສິ່ງທີ່ກົດບັນຍັດສັ່ງນັ້ນ ກໍຈາລຶກໄວ້ໃນຫົວໃຈຂອງພວກເຂົາແລ້ວ, ຈິດສຳນຶກຜິດແລະຊອບຂອງພວກເຂົາ ກໍເປັນພະຍານເໝືອນກັນ ແມ່ນຄວາມຄິດຂອງພວກເຂົານັ້ນແຫລະ ທີ່ກ່າວໂທດພວກເຂົາເອງ ຫລືອາດຈະແກ້ຕົວໃຫ້ພວກເຂົາ.
45002016	ໃນວັນທີ່ພຣະເຈົ້າຈະຊົງໃຫ້ພຣະເຢຊູຄຣິດເຈົ້າ ພິພາກສາຄວາມເລິກລັບໃນໃຈຂອງມະນຸດທັງຫລາຍ ຕາມຂ່າວປະເສີດທີ່ເຮົາໄດ້ປະກາດແລ້ວນັ້ນ.
45002017	ແຕ່ຖ້າເຈົ້າໄດ້ຊື່ວ່າເປັນຢິວ ເຈົ້າເພິ່ງອາໄສກົດບັນຍັດ ແລະອວດວ່າມີພຣະເຈົ້າ,
45002018	ແລະເຈົ້າຮູ້ຈັກນໍ້າພຣະໄທຂອງພຣະອົງ, ທັງເຫັນຊອບໃນສິ່ງປະເສີດ ເພາະເຈົ້າໄດ້ຮຽນຮູ້ໃນກົດບັນຍັດ,
45002019	ແລະຖ້າເຈົ້າໝັ້ນໃຈວ່າ ເຈົ້າເປັນຜູ້ນຳທາງຄົນຕາບອດ, ເປັນຄວາມສະຫວ່າງໃຫ້ແກ່ຄົນເຫລົ່ານັ້ນ ທີ່ຢູ່ໃນຄວາມມືດ,
45002020	ເປັນຜູ້ສຶກສາອົບຮົມແກ່ຄົນໂງ່ຈ້າ ແລະເປັນຄູສອນເດັກນ້ອຍ ເປັນຜູ້ມີແບບແຜນອັນສົມບູນຂອງຄວາມຮູ້ ແລະຄວາມຈິງໃນກົດບັນຍັດ.
45002021	ເມື່ອເຈົ້າສອນຄົນອື່ນ ເປັນຫຍັງເຈົ້າຈຶ່ງບໍ່ສອນຕົນເອງກ່ອນ? ເຈົ້າເທດສະໜາວ່າ, “ຢ່າລັກ” ແຕ່ເຈົ້າຍັງລັກຢູ່ຊັ້ນບໍ?
45002022	ເຈົ້າບອກວ່າ, “ຢ່າຫລິ້ນຊູ້” ແຕ່ເຈົ້າຍັງຫລິ້ນຊູ້ຢູ່ຫລືບໍ່? ເຈົ້າກຽດຊັງຮູບເຄົາຣົບ ແຕ່ເຈົ້າຍັງປຸ້ນວິຫານຢູ່ຫລືບໍ່?
45002023	ເຈົ້າກ່າວອ້າງເຖິງກົດບັນຍັດຂອງພຣະເຈົ້າ ແຕ່ເຈົ້າເຮັດໃຫ້ພຣະເຈົ້າເສຍກຽດ ໂດຍຝ່າຝືນກົດບັນຍັດຂອງພຣະອົງຢູ່ຊັ້ນບໍ?
45002024	ເພາະມີຄຳຂຽນໄວ້ໃນພຣະຄຳພີວ່າ, “ພຣະນາມຂອງພຣະເຈົ້າຖືກໝິ່ນປະໝາດໃນທ່າມກາງຄົນຕ່າງຊາດ ກໍເພາະເຈົ້າທັງຫລາຍ.”
45002025	ຖ້າເຈົ້າເຮັດຕາມກົດບັນຍັດ ພິທີຕັດນັ້ນກໍເປັນປະໂຫຍດແທ້, ແຕ່ຖ້າເຈົ້າລ່ວງລະເມີດກົດບັນຍັດ ການທີ່ເຈົ້າຮັບພິທີຕັດນັ້ນກໍບໍ່ມີປະໂຫຍດຫຍັງເລີຍ.
45002026	ດັ່ງນັ້ນ ຖ້າຜູ້ທີ່ບໍ່ໄດ້ຮັບພິທີຕັດ ແຕ່ໄດ້ປະຕິບັດຕາມກົດບັນຍັດ ແລະການທີ່ພວກເຂົາບໍ່ໄດ້ຮັບພິທີຕັດນັ້ນ ຈະຖືເໝືອນວ່າຜູ້ນັ້ນໄດ້ຮັບພິທີຕັດແລ້ວບໍ່ແມ່ນບໍ?
45002027	ເຖິງແມ່ນວ່າ ເຈົ້າທັງຫລາຍມີກົດບັນຍັດທີ່ຈາລຶກໄວ້ ແລະໄດ້ຮັບພິທີຕັດແລ້ວ ກໍຍັງລ່ວງລະເມີດຕໍ່ກົດບັນຍັດນັ້ນ ຝ່າຍຄົນທຳມະດາສາມັນທີ່ບໍ່ໄດ້ຮັບພິທີຕັດ, ພວກເຂົາກໍຍັງຖືຮັກສາກົດບັນຍັດຢູ່ ພວກເຂົານັ້ນແຫລະ ຈະກ່າວໂທດໃສ່ເຈົ້າ.
45002028	ເພາະວ່າຄົນຢິວແທ້ ບໍ່ແມ່ນເປັນຢິວແຕ່ພາຍນອກ ບໍ່ແມ່ນຮັບພິທີຕັດພຽງພາຍນອກ ແລະຝ່າຍເນື້ອກາຍເທົ່ານັ້ນ.
45002029	ຄົນຢິວແທ້ຄືເປັນຢິວພາຍໃນ ແລະການຮັບພິທີຕັດແທ້ນັ້ນ ຄືການຮັບທາງຈິດໃຈ ຊຶ່ງເປັນຜົນແຫ່ງພຣະວິນຍານຂອງພຣະເຈົ້າ ບໍ່ແມ່ນເປັນໄປຕາມຕົວອັກສອນໃນກົດບັນຍັດ, ຄົນຢ່າງນັ້ນ ໄດ້ຮັບຄຳສັນລະເສີນຈາກພຣະເຈົ້າ ບໍ່ແມ່ນຈາກມະນຸດ.
45003001	ຖ້າຢ່າງນັ້ນ ຄົນຢິວຈະໄດ້ປຽບກວ່າຄົນຕ່າງຊາດຢ່າງໃດ? ຫລືການຮັບພິທີຕັດມີປະໂຫຍດອັນໃດ?
45003002	ກໍມີປະໂຫຍດຫລາຍໃນທຸກສິ່ງ ເປັນຕົ້ນວ່າພຣະເຈົ້າໄດ້ມອບພຣະຄຳໂອວາດຂອງພຣະອົງໃຫ້ຊາວຢິວຖືຮັກສາ.
45003003	ເຖິງແມ່ນມີບາງຄົນບໍ່ສັດຊື່ ຄວາມບໍ່ສັດຊື່ຂອງພວກເຂົານັ້ນ ຈະເຮັດໃຫ້ຄວາມສັດຊື່ຂອງພຣະເຈົ້າເສຍປະໂຫຍດຫລື?
45003004	ບໍ່ເປັນຢ່າງນັ້ນດອກ ພຣະເຈົ້າກ່າວແຕ່ຄວາມຈິງ ເຖິງແມ່ນວ່າມະນຸດທຸກຄົນເວົ້າຕົວະກໍຕາມ, ດັ່ງທີ່ມີຄຳຂຽນໄວ້ໃນພຣະຄຳພີວ່າ, “ເພື່ອພຣະອົງຈະໄດ້ປາກົດວ່າ ຊົງເປັນຜູ້ທ່ຽງທຳ ໃນຖ້ອຍຄຳທັງຫລາຍຂອງພຣະອົງ ແລະຊົງມີໄຊເມື່ອພວກເຂົາກ່າວໂທດໃສ່ພຣະອົງ.”
45003005	ແຕ່ຖ້າວ່າຄວາມຊົ່ວຂອງພວກເຮົາ ເປັນເຫດຊີ້ໃຫ້ເຫັນຄວາມຍຸດຕິທຳຂອງພຣະເຈົ້າແລ້ວ ພວກເຮົາຈະວ່າຢ່າງໃດ? ຈະວ່າພຣະເຈົ້າລົງໂທດບໍ່ຍຸດຕິທຳຢ່າງນັ້ນບໍ່? (ເຮົາເວົ້າຢ່າງມະນຸດ).
45003006	ບໍ່ແມ່ນຢ່າງນັ້ນດອກ, ຖ້າເປັນເຊັ່ນນັ້ນແລ້ວ ພຣະເຈົ້າຈະຊົງພິພາກສາໂລກໄດ້ຢ່າງໃດ?
45003007	ແຕ່ຖ້າວ່າຄວາມຕົວະຂອງເຮົາ ເປັນເຫດໃຫ້ເຫັນຄວາມທ່ຽງທຳຂອງພຣະເຈົ້າໄດ້ປາກົດແຈ້ງຄັກ ແລະເປັນທີ່ໃຫ້ເກີດກຽດຕິຍົດແກ່ພຣະອົງ ເປັນຫຍັງເຮົາຈຶ່ງຖືກຊົງລົງໂທດເໝືອນຄົນຜິດບາບຜູ້ໜຶ່ງ?
45003008	ຖ້າດັ່ງນັ້ນ ເປັນຫຍັງເຮົາຈຶ່ງບໍ່ເຮັດຊົ່ວ ເພື່ອຄວາມດີຈະເກີດຂຶ້ນຈາກຄວາມຊົ່ວນັ້ນ ຕາມທີ່ມີບາງຄົນໄດ້ໝິ່ນປະໝາດ ແລະກ່າວຫາວ່າເຮົາໃນທຳນອງນີ້ແລ້ວ ການລົງໂທດຄົນຢ່າງນັ້ນກໍຍຸດຕິທຳແລ້ວ.
45003009	ຖ້າເປັນດັ່ງນັ້ນແລ້ວ ພວກເຮົາຄົນຢິວໄດ້ປຽບກວ່າຄົນຕ່າງຊາດຊັ້ນບໍ? ບໍ່ເປັນຢ່າງນັ້ນດອກ ເພາະເຮົາກໍໄດ້ຊີ້ໃຫ້ເຫັນແລ້ວວ່າ ມະນຸດທຸກຄົນທັງຄົນຢິວແລະຄົນຕ່າງຊາດ ກໍຢູ່ໃຕ້ອຳນາດຂອງຄວາມຜິດບາບເໝືອນກັນທຸກຄົນ.
45003010	ຕາມທີ່ມີຄຳຂຽນໄວ້ໃນພຣະຄຳພີວ່າ, “ບໍ່ມີຄົນຊອບທຳ ຈັກຄົນໜຶ່ງຄົນດຽວ.
45003011	ບໍ່ມີຄົນທີ່ເຂົ້າໃຈ ບໍ່ມີຄົນທີ່ສະແຫວງຫາພຣະເຈົ້າ.
45003012	ແຕ່ທຸກຄົນໄດ້ຫັນໜີຈາກພຣະເຈົ້າ ພາກັນເປັນຄົນຊົ່ວໄປໝົດ ຜູ້ເຮັດການດີບໍ່ມີຈັກຄົນດຽວ”
45003013	“ລຳຄໍຂອງພວກເຂົານັ້ນ ເປັນດັ່ງຂຸມຝັງສົບທີ່ໄຂຢູ່ ພວກເຂົາໃຊ້ລີ້ນຂອງພວກເຂົາ ໃນການລໍ້ລວງ” “ມີພິດງູຮ້າຍຢູ່ໃຕ້ຮີມປາກຂອງພວກເຂົາ”
45003014	“ປາກຂອງພວກເຂົາເຕັມໄປດ້ວຍ ຄຳປ້ອຍດ່າ ແລະ ຄຳຂົມຂື່ນ”
45003015	“ຕີນຂອງພວກເຂົາວ່ອງໄວ ໃນການເຮັດໃຫ້ນອງເລືອດ,
45003016	ໃນທາງທີ່ພວກເຂົາເດີນໄປ ມີແຕ່ຄວາມຈິບຫາຍ ແລະຄວາມທຸກໂສກ.
45003017	ແລະພວກເຂົາບໍ່ຮູ້ຈັກ ທາງແຫ່ງສັນຕິສຸກນັ້ນ”
45003018	“ພວກເຂົາບໍ່ເຄີຍຄິດທີ່ຈະຢຳເກງພຣະເຈົ້າ.”
45003019	ແຕ່ເຮົາທັງຫລາຍຮູ້ຢູ່ວ່າ ກົດບັນຍັດທຸກຂໍ້ທີ່ໄດ້ກ່າວນັ້ນກໍກ່າວແກ່ຄົນເຫລົ່ານັ້ນ ທີ່ຢູ່ໃຕ້ກົດບັນຍັດເພື່ອອັດປາກທຸກຄົນ ແລະເພື່ອໃຫ້ມະນຸດທຸກຄົນໃນໂລກ ຢູ່ໃຕ້ການພິພາກສາຂອງພຣະເຈົ້າ.
45003020	ເພາະວ່າ ໃນສາຍຕາຂອງພຣະເຈົ້າແລ້ວ ບໍ່ມີມະນຸດຄົນໃດຈະຊົງຖືວ່າເປັນຄົນຊອບທຳດ້ວຍການເຮັດຕາມກົດບັນຍັດ, ເພາະວ່າ ກົດບັນຍັດໄດ້ເຮັດໃຫ້ສັງເກດຮູ້ຈັກຄວາມບາບ.
45003021	ແຕ່ບັດນີ້ ພຣະເຈົ້າໄດ້ຊົງຊີ້ໃຫ້ເຫັນວ່າ ມະນຸດເປັນຄົນຊອບທຳຕໍ່ໜ້າພຣະອົງໄດ້ ໂດຍບໍ່ອີງໃສ່ກົດບັນຍັດ, ກົດບັນຍັດ ແລະຜູ້ທຳນວາຍກໍເປັນພະຍານເຖິງເລື່ອງນີ້.
45003022	ຄືຄວາມຊອບທຳທີ່ມາຈາກພຣະເຈົ້າ ຊຶ່ງຊົງປະທານແກ່ຜູ້ທີ່ເຊື່ອທຸກຄົນ ດ້ວຍອາໄສຄວາມເຊື່ອໃນພຣະເຢຊູຄຣິດເຈົ້າ ເພາະວ່າ ຄົນທັງຫລາຍສະເໝີກັນທຸກຄົນ.
45003023	ດ້ວຍວ່າ, ທຸກຄົນໄດ້ເຮັດຜິດບາບ ແລະຂາດຈາກພຣະຣັດສະໝີຂອງພຣະເຈົ້າ;
45003024	ແຕ່ດ້ວຍພຣະຄຸນອັນບໍ່ຄິດຄ່າຂອງພຣະເຈົ້າ ພວກເຂົາຈຶ່ງເປັນຄົນຊອບທຳຕໍ່ໜ້າພຣະອົງ ໂດຍທາງພຣະເຢຊູຄຣິດເຈົ້າ ຜູ້ທີ່ປົດປ່ອຍພວກເຂົາໃຫ້ເປັນອິດສະຫລະ.
45003025	ທີ່ພຣະເຈົ້າໄດ້ຊົງໃຫ້ປາກົດນັ້ນ ເພື່ອໃຫ້ເປັນຜູ້ໄຖ່ໂທດແທນບາບກຳ ໂດຍຄວາມເຊື່ອໃນພຣະໂລຫິດຂອງພຣະອົງ ອັນນີ້ກໍເພື່ອສະແດງໃຫ້ເຫັນຄວາມຍຸດຕິທຳຂອງພຣະເຈົ້າ ໃນການທີ່ພຣະອົງໄດ້ຊົງອົດກັ້ນພຣະໄທໄວ້ ແລະບໍ່ໄດ້ຊົງລົງໂທດມະນຸດທີ່ໄດ້ເຮັດຜິດໄປແລ້ວນັ້ນ
45003026	ແລະເພື່ອຈະຊົງສຳແດງໃນປະຈຸບັນວ່າ ພຣະອົງຊົງເປັນຜູ້ຍຸດຕິທຳ ແລະຊົງໂຜດຜູ້ທີ່ເຊື່ອໃນພຣະເຢຊູເຈົ້າເປັນຜູ້ຊອບທຳດ້ວຍ.
45003027	ເມື່ອເປັນຢ່າງນັ້ນແລ້ວ ເຮົາຈະເອົາອັນໃດມາອວດກໍໝົດຫົນທາງ ຈະອ້າງຫລັກອັນໃດວ່າໝົດຫົນທາງ ຈະອ້າງຫລັກການປະຕິບັດຕາມກົດບັນຍັດຫລື? ບໍ່ແມ່ນດອກ ແຕ່ຕ້ອງອ້າງເອົາຫລັກຂອງຄວາມເຊື່ອ.
45003028	ໂດຍພວກເຮົາເຫັນວ່າ ຄົນໜຶ່ງຄົນໃດຈະຖືວ່າຊອບທຳໄດ້ ກໍຕ້ອງອາໄສຄວາມເຊື່ອ ນອກຈາກການປະຕິບັດຕາມກົດບັນຍັດ.
45003029	ຫລືວ່າ ພຣະເຈົ້ານັ້ນເປັນພຣະເຈົ້າຂອງຄົນຢິວເທົ່ານັ້ນບໍ? ພຣະອົງບໍ່ໄດ້ເປັນພຣະເຈົ້າຂອງຄົນຕ່າງຊາດດ້ວຍບໍ? ແມ່ນແລ້ວ ພຣະອົງເປັນພຣະເຈົ້າຂອງຄົນຕ່າງຊາດດ້ວຍ.
45003030	ດ້ວຍວ່າ, ມີພຣະເຈົ້າພຽງແຕ່ອົງດຽວ ພຣະອົງຈະໃຫ້ຄົນຢິວເປັນຄົນຊອບທຳໂດຍຄວາມເຊື່ອຂອງພວກເຂົາ ແລະໃຫ້ຄົນຕ່າງຊາດເປັນຄົນຊອບທຳ ໂດຍຄວາມເຊື່ອຂອງພວກເຂົາເໝືອນກັນ.
45003031	ຖ້າຢ່າງນັ້ນ ພວກເຮົາຈະລຶບລ້າງກົດບັນຍັດດ້ວຍຄວາມເຊື່ອຫລື? ບໍ່ແມ່ນຢ່າງນັ້ນດອກ ແຕ່ພວກເຮົາຍັງເປັນຜູ້ສະໜັບສະໜູນກົດບັນຍັດອີກ.
45004001	ຖ້າຢ່າງນັ້ນ ພວກເຮົາຈະວ່າຢ່າງໃດ ເຖິງເລື່ອງອັບຣາຮາມບັນພະບຸລຸດຂອງພວກເຮົາຕາມສາຍເລືອດ?
45004002	ຖ້າພຣະເຈົ້າຊົງໃຫ້ເພິ່ນເປັນຄົນຊອບທຳຕໍ່ໜ້າພຣະອົງຍ້ອນສິ່ງທີ່ເພິ່ນເຮັດ ເພິ່ນກໍຄົງມີສິ່ງທີ່ອວດອ້າງໄດ້, ແຕ່ຕໍ່ໜ້າພຣະເຈົ້າແລ້ວອັບຣາຮາມບໍ່ສາມາດອວດອ້າງໄດ້.
45004003	ຕາມທີ່ມີຄຳຂຽນໄວ້ໃນພຣະຄຳພີວ່າ, “ອັບຣາຮາມໄດ້ເຊື່ອພຣະເຈົ້າ ແລະ ຍ້ອນຄວາມເຊື່ອນັ້ນ ພຣະເຈົ້າຈຶ່ງຖືວ່າ ເພິ່ນເປັນຄົນຊອບທຳ.”
45004004	ສ່ວນຄົນທີ່ເຮັດການ ກໍບໍ່ຖືວ່າຄ່າຈ້າງທີ່ຕົນໄດ້ຮັບນັ້ນເປັນບຳເໜັດ ແຕ່ຖືວ່າເປັນຄ່າແຮງງານທີ່ຕົນໄດ້ເຮັດ.
45004005	ສ່ວນຄົນທີ່ບໍ່ໄດ້ອາໄສການປະຕິບັດ ແຕ່ໄດ້ໄວ້ວາງໃຈໃນພຣະອົງ ຜູ້ຊົງໂຜດຄົນບາບໃຫ້ເປັນຄົນຊອບທຳ ຄວາມເຊື່ອຂອງຄົນນັ້ນ ກໍຖືໄດ້ວ່າເປັນຄົນຊອບທຳ.
45004006	ກະສັດດາວິດໄດ້ເວົ້າເຖິງຄວາມສຸກຂອງຜູ້ທີ່ພຣະເຈົ້າຮັບວ່າ ເປັນຄົນຊອບທຳໂດຍບໍ່ໄດ້ອາໄສການປະຕິບັດວ່າ,
45004007	“ຜູ້ຊຶ່ງໄດ້ຮັບການອະໄພແກ່ການລ່ວງລະເມີດຂອງຕົນ ແລະການຜິດບາບຂອງຕົນໄດ້ຊົງໂຜດປົກບັງໄວ້ແລ້ວ ຜູ້ນັ້ນແຫລະ ກໍເປັນສຸກ
45004008	ບຸກຄົນທີ່ອົງພຣະຜູ້ເປັນເຈົ້າ ບໍ່ໄດ້ຊົງຖືໂທດ ກໍເປັນສຸກ.”
45004009	ຖ້າເປັນດັ່ງນັ້ນ, ຄວາມສຸກມີແກ່ຄົນທີ່ໄດ້ຮັບພິທີຕັດແຕ່ພວກດຽວຫລື ຫລືວ່າມີແກ່ຄົນທີ່ບໍ່ໄດ້ຮັບພິທີຕັດດ້ວຍ ເພາະເຮົາກ່າວວ່າ, “ອັບຣາຮາມໄດ້ເຊື່ອພຣະເຈົ້າ ແລະເພາະຄວາມເຊື່ອນັ້ນ ພຣະເຈົ້າຈຶ່ງຊົງຖືວ່າ ເພິ່ນເປັນຄົນຊອບທຳ.”
45004010	ເລື່ອງນີ້ເກີດຂຶ້ນໃນເວລາໃດ? ກ່ອນຫລືຫລັງທີ່ອັບຣາຮາມໄດ້ຮັບພິທີຕັດ? ເກີດຂຶ້ນກ່ອນ ບໍ່ແມ່ນຫລັງຈາກທີ່ເພິ່ນໄດ້ຮັບພິທີຕັດ.
45004011	ແລະເພິ່ນໄດ້ຮັບພິທີຕັດນັ້ນ ເປັນເຄື່ອງໝາຍສຳຄັນ ຄືເປັນກາປະທັບຂອງຄວາມຊອບທຳ ຊຶ່ງເກີດດ້ວຍຄວາມເຊື່ອທີ່ເພິ່ນໄດ້ມີຢູ່ ເມື່ອເພິ່ນຍັງບໍ່ທັນໄດ້ຮັບພິທີຕັດເທື່ອນັ້ນ ເພື່ອເພິ່ນຈະໄດ້ເປັນບິດາຂອງຄົນທັງປວງທີ່ເຊື່ອ ຊຶ່ງພຣະເຈົ້າຊົງຖືວ່າເປັນຄົນຊອບທຳ ເຖິງແມ່ນວ່າຍັງບໍ່ໄດ້ຮັບພິທີຕັດກໍຕາມ.
45004012	ແລະເພື່ອເພິ່ນຈະເປັນບິດາຂອງຄົນທັງປວງທີ່ຮັບພິທີຕັດ ແລະບໍ່ພຽງແຕ່ຮັບພິທີຕັດເທົ່ານັ້ນ ແຕ່ມີຄວາມເຊື່ອຕາມແບບຂອງອັບຣາຮາມ ບິດາຂອງເຮົາທັງຫລາຍ ຊຶ່ງເພິ່ນມີຄວາມເຊື່ອເມື່ອຍັງບໍ່ທັນໄດ້ຮັບພິທີຕັດນັ້ນ.
45004013	ພຣະເຈົ້າໄດ້ສັນຍາກັບອັບຣາຮາມ ແລະເຊື້ອສາຍຂອງເພິ່ນວ່າ ໂລກນີ້ຈະເປັນຂອງເພິ່ນ ພຣະເຈົ້າໃຫ້ຄຳສັນຍານີ້ ບໍ່ແມ່ນຍ້ອນອັບຣາຮາມຖືຮັກສາກົດບັນຍັດ ແຕ່ຍ້ອນເພິ່ນໄດ້ເຊື່ອ ແລະພຣະເຈົ້າຖືວ່າເພິ່ນເປັນຄົນຊອບທຳ.
45004014	ຖ້າວ່າຄົນທີ່ຖືຕາມກົດບັນຍັດນັ້ນ ຈະເປັນເຈົ້າຂອງມໍຣະດົກ ແລ້ວຄວາມເຊື່ອກໍບໍ່ມີປະໂຫຍດຫຍັງໝົດ ແລະພຣະສັນຍາກໍບໍ່ມີຄຸນຄ່າເລີຍ.
45004015	ກົດບັນຍັດເປັນເຫດໃຫ້ພຣະເຈົ້າໂກດຮ້າຍ, ແຕ່ບ່ອນໃດທີ່ບໍ່ມີກົດບັນຍັດ ບ່ອນນັ້ນກໍບໍ່ມີການລ່ວງລະເມີດກົດບັນຍັດ.
45004016	ດ້ວຍເຫດນີ້ເອງ, ການທີ່ໄດ້ຮັບມໍຣະດົກນັ້ນ ຈຶ່ງຂຶ້ນຢູ່ກັບຄວາມເຊື່ອ ເພື່ອຈະໄດ້ເປັນຕາມພຣະຄຸນ ເພື່ອພຣະສັນຍານັ້ນຈະເປັນທີ່ວາງໃຈແກ່ຜູ້ສືບເຊື້ອສາຍຂອງເພິ່ນທຸກຄົນ ແລະບໍ່ແມ່ນຜູ້ສືບເຊື້ອສາຍທີ່ຖືກົດບັນຍັດພວກດຽວ, ແຕ່ແກ່ບັນດາຄົນທີ່ມີຄວາມເຊື່ອຢ່າງດຽວກັນກັບອັບຣາຮາມ ຜູ້ເປັນບິດາຂອງພວກເຮົາທັງໝົດ.
45004017	ຕາມທີ່ມີຄຳຂຽນໄວ້ໃນພຣະຄຳພີແລ້ວວ່າ, “ເຮົາໄດ້ຕັ້ງເຈົ້າໃຫ້ເປັນບິດາຂອງຫລາຍຊົນຊາດ” ຕັ້ງໄວ້ຈຳເພາະພຣະພັກພຣະເຈົ້າທີ່ເພິ່ນໄດ້ເຊື່ອນັ້ນ ຄືພຣະເຈົ້າຜູ້ຊົງບັນດານໃຫ້ຄົນທີ່ຕາຍແລ້ວ ມີຊີວິດຄືນມາ ແລະຊົງເອີ້ນສິ່ງຂອງທີ່ບໍ່ມີ ໃຫ້ເກີດມີຂຶ້ນມາ.
45004018	ຝ່າຍອັບຣາຮາມນັ້ນ ເມື່ອບໍ່ມີຄວາມຫວັງທີ່ໜ້າໄວ້ວາງໃຈແລ້ວ ກໍຍັງເຊື່ອໄວ້ວາງໃຈ ມີຄວາມຫວັງວ່າຈະເປັນ “ບິດາຂອງມວນປະຊາຊາດ” ຕາມທີ່ມີຄຳຂຽນໄວ້ໃນພຣະຄຳພີວ່າ, “ເຊື້ອສາຍຂອງເຈົ້າຈະມີຢ່າງຫລວງຫລາຍດັ່ງດວງດາວໃນທ້ອງຟ້າ.”
45004019	ເຖິງແມ່ນວ່າ ອັບຣາຮາມມີອາຍຸສັງຂານປະມານຮ້ອຍປີແລ້ວ, ແຕ່ຄວາມເຊື່ອຂອງເພິ່ນບໍ່ໄດ້ລົດນ້ອຍຖອຍລົງເລີຍ ເມື່ອຄິດເຖິງຮ່າງກາຍຂອງຕົນ ທີ່ປຽບເໝືອນຄືຕາຍແລ້ວ ແລະຄິດເຖິງຊາຣາເມຍຂອງເພິ່ນທີ່ເປັນໝັນ.
45004020	ເພິ່ນບໍ່ໄດ້ເສຍຄວາມເຊື່ອ ແລະບໍ່ໄດ້ສົງໄສໃນຄຳສັນຍາຂອງພຣະເຈົ້າ, ແຕ່ຄວາມເຊື່ອຂອງເພິ່ນເຂັ້ມແຂງຂຶ້ນ, ເພິ່ນຈຶ່ງໄດ້ຖວາຍກຽດຕິຍົດແກ່ພຣະເຈົ້າ.
45004021	ເພິ່ນເຊື່ອໝັ້ນວ່າ ພຣະເຈົ້າຊົງຣິດອຳນາດຈະເຮັດໃຫ້ສຳເລັດຕາມພຣະສັນຍາທີ່ມີໄວ້ກັບຕົນ.
45004022	ດ້ວຍເຫດນີ້ແຫລະ ໂດຍຄວາມເຊື່ອຂອງອັບຣາຮາມ ພຣະເຈົ້າຈຶ່ງ “ຊົງຖືວ່າເພິ່ນເປັນຄົນຊອບທຳ.”
45004023	ແຕ່ຄຳວ່າ, “ຊົງຖືວ່າເປັນຄົນຊອບທຳ” ບໍ່ໄດ້ຂຽນໄວ້ສຳລັບເພິ່ນຜູ້ດຽວ.
45004024	ຄຳເຫລົ່ານີ້ໄດ້ຂຽນໄວ້ສຳລັບເຮົາທັງຫລາຍອີກດ້ວຍ ຊຶ່ງເປັນພວກທີ່ພຣະເຈົ້າຊົງຖືວ່າເປັນຄົນຊອບທຳ ຄືພວກເຮົາທີ່ເຊື່ອໃນພຣະອົງ ອົງທີ່ບັນດານໃຫ້ພຣະເຢຊູເຈົ້າ ອົງພຣະຜູ້ເປັນເຈົ້າຂອງພວກເຮົາເປັນຄືນມາຈາກຕາຍ.
45004025	ພຣະອົງຜູ້ຊົງຖືກມອບໄວ້ໃຫ້ເຖິງແກ່ຄວາມຕາຍແລ້ວ ເພາະບາບກຳຂອງພວກເຮົາ ແລະພຣະເຈົ້າໄດ້ຊົງບັນດານໃຫ້ພຣະອົງເປັນຄືນຂຶ້ນມາຈາກຄວາມຕາຍ ເພື່ອໃຫ້ພວກເຮົາໄດ້ຊົງຖືວ່າ ເປັນຄົນຊອບທຳຕໍ່ໜ້າພຣະອົງ.
45005001	ດ້ວຍເຫດນີ້ ເມື່ອພວກເຮົາໄດ້ຊົງຖືວ່າເປັນຄົນຊອບທຳ ເພາະດ້ວຍຄວາມເຊື່ອແລ້ວພວກເຮົາຈຶ່ງມີ ສັນຕິສຸກກັບພຣະເຈົ້າໂດຍທາງອົງພຣະເຢຊູຄຣິດເຈົ້າຂອງພວກເຮົາ.
45005002	ໂດຍທາງພຣະອົງ ເຮົາຈຶ່ງໄດ້ເຂົ້າໄປໃນຮົ່ມພຣະຄຸນ ຊຶ່ງບັດນີ້ພວກເຮົາຕັ້ງໝັ້ນຢູ່ດ້ວຍຄວາມເຊື່ອ ແລະພວກເຮົາຊື່ນຊົມຍິນດີ ໃນຄວາມຫວັງວ່າຈະໄດ້ມີສ່ວນໃນສະຫງ່າຣາສີຂອງພຣະເຈົ້າ
45005003	ຫລາຍກວ່ານັ້ນອີກ ພວກເຮົາກໍມີຄວາມຊົມຊື່ນຍິນດີໃນຄວາມຍາກລຳບາກດ້ວຍ ເພາະຮູ້ແລ້ວວ່າຄວາມຍາກລຳບາກນັ້ນ ເຮັດໃຫ້ເກີດມີຄວາມອົດທົນ
45005004	ແລະຄວາມອົດທົນນັ້ນ ເຮັດໃຫ້ເຮົາເປັນຄົນທີ່ພຣະເຈົ້າຊົງເຫັນຊອບ ແລະການທີ່ຊົງເຫັນຊອບນັ້ນເຮັດໃຫ້ມີຄວາມໄວ້ວາງໃຈ.
45005005	ແລະຄວາມໄວ້ວາງໃຈ ບໍ່ຫ່ອນເຮັດໃຫ້ມີຄວາມເສຍໃຈ ເພາະຜິດຫວັງ ເພາະເຫັນວ່າພຣະເຈົ້າຊົງເປັ່ງຄວາມຮັກຂອງພຣະອົງເຂົ້າໃນໃຈຂອງພວກເຮົາໂດຍທາງພຣະວິນຍານບໍຣິສຸດເຈົ້າ ຊຶ່ງພຣະອົງໄດ້ຊົງປະທານໃຫ້ແກ່ເຮົາທັງຫລາຍແລ້ວ.
45005006	ຂະນະທີ່ພວກເຮົາຍັງຂາດກຳລັງຢູ່ນັ້ນ ພຣະຄຣິດໄດ້ຕາຍເພື່ອຊ່ວຍຄົນບາບຕາມເວລາທີ່ເໝາະສົມ.
45005007	ດ້ວຍວ່າ, ບໍ່ຄ່ອຍຈະມີຜູ້ໃດຍອມຕາຍແທນຄົນຊອບທຳ, ແຕ່ບາງທີອາດມີຄົນກ້າຕາຍແທນຄົນດີກໍໄດ້.
45005008	ແຕ່ພຣະເຈົ້າໄດ້ຊົງສຳແດງໃຫ້ພວກເຮົາເຫັນວ່າ ພຣະອົງຊົງຮັກພວກເຮົາຫລາຍເທົ່າໃດ ຄືຂະນະທີ່ພວກເຮົາຍັງເປັນຄົນບາບຢູ່ນັ້ນ ພຣະຄຣິດໄດ້ຊົງຍອມຕາຍແທນເຮົາທັງຫລາຍ.
45005009	ດ້ວຍເຫດນັ້ນ ເມື່ອພວກເຮົາໄດ້ຊົງຖືວ່າເປັນຄົນຊອບທຳແລ້ວ ດ້ວຍເລືອດຂອງພຣະອົງ ຫລາຍກວ່ານັ້ນອີກ ພວກເຮົາຈະໄດ້ພົ້ນຈາກຄວາມໂກດຮ້າຍຂອງພຣະເຈົ້າໂດຍພຣະອົງ.
45005010	ພວກເຮົາເຄີຍເປັນສັດຕູຂອງພຣະເຈົ້າ ແຕ່ພຣະເຈົ້າໄດ້ເຮັດໃຫ້ພວກເຮົາຄືນດີກັບພຣະອົງ ຜ່ານທາງຄວາມຕາຍແຫ່ງພຣະບຸດຂອງພຣະອົງ ເມື່ອເຮົາທັງຫລາຍໄດ້ຄືນດີກັບພຣະເຈົ້າແລ້ວ ຫລາຍກວ່ານັ້ນອີກ ພຣະອົງຈະຊົງໂຜດໃຫ້ພວກເຮົາໄດ້ພົ້ນໂດຍການຄືນພຣະຊົນຂອງພຣະອົງ
45005011	ບໍ່ພຽງແຕ່ເທົ່ານັ້ນ ພວກເຮົາຍັງຊື່ນຊົມຍິນດີໃນພຣະເຈົ້າໂດຍທາງອົງພຣະເຢຊູຄຣິດເຈົ້າຂອງພວກເຮົາ ຜູ້ຊົງເປັນເຫດໃຫ້ເຮົາທັງຫລາຍໄດ້ຄືນດີກັບພຣະເຈົ້າ.
45005012	ດ້ວຍເຫດນັ້ນ ຄວາມບາບໄດ້ເຂົ້າມາໃນໂລກ ເພາະດ້ວຍມະນຸດຄົນດຽວ ແລະຄວາມຕາຍກໍໄດ້ເກີດມາຍ້ອນຄວາມຜິດບາບນັ້ນ. ຢ່າງນັ້ນແຫລະ ຄວາມຕາຍຈຶ່ງໄດ້ລາມໄປເຖິງມະນຸດທຸກຄົນ ເພາະວ່າທຸກຄົນໄດ້ເຮັດບາບແລ້ວ.
45005013	ແທ້ຈິງແລ້ວ ຄວາມຜິດບາບມີຢູ່ໃນໂລກນີ້ກ່ອນມີກົດບັນຍັດ, ແຕ່ວ່າເມື່ອບໍ່ມີກົດບັນຍັດ ກໍບໍ່ຖືວ່າມີຜິດ.
45005014	ເຖິງຢ່າງໃດກໍຕາມ ຄວາມຕາຍໄດ້ຄອບງຳຕະຫລອດມາ ຕັ້ງແຕ່ອາດາມຈົນເຖິງໂມເຊ ແມ່ນວ່າຄົນທີ່ບໍ່ໄດ້ເຮັດບາບຢ່າງດຽວກັບການລະເມີດຂອງອາດາມຜູ້ຊຶ່ງເປັນແບບ ໝາຍເຖິງພຣະຜູ້ທີ່ຈະມາພາຍຫລັງນັ້ນ.
45005015	ແຕ່ວ່າຂອງປະທານທີ່ມາດ້ວຍພຣະຄຸນນັ້ນບໍ່ເໝືອນກັບການລະເມີດ ເພາະຖ້າຄົນຈຳນວນຫລວງຫລາຍຕ້ອງຕາຍ ເພາະການລະເມີດຂອງມະນຸດຄົນດຽວ ຫລາຍກວ່ານັ້ນອີກ ພຣະຄຸນຂອງພຣະເຈົ້າ ແລະຂອງປະທານທີ່ມາດ້ວຍພຣະຄຸນຂອງພຣະອົງຜູ້ດຽວ ຄືພຣະເຢຊູຄຣິດເຈົ້າກໍມີບໍຣິບູນແກ່ຄົນຈຳນວນຫລາຍດ້ວຍ.
45005016	ແລະຂອງປະທານນັ້ນ ກໍບໍ່ເໝືອນກັບຜົນທີ່ເກີດຈາກບາບກຳຂອງມະນຸດຜູ້ດຽວ ເພາະວ່າການຊົງພິພາກສາ ທີ່ຈະເກີດຂຶ້ນເນື່ອງຈາກການລະເມີດພຽງເທື່ອດຽວ ໄດ້ນຳໄປສູ່ການລົງໂທດ ແຕ່ຂອງປະທານຈາກພຣະເຈົ້າ ພາຍຫລັງການລະເມີດຫລາຍຄັ້ງນັ້ນ ກໍນຳໄປສູ່ຄວາມຊອບທຳ
45005017	ຖ້າຫາກວ່າໂດຍການລະເມີດຂອງມະນຸດຄົນດຽວ ເປັນເຫດໃຫ້ຄວາມຕາຍໄດ້ຄອບງຳເພາະຄົນຜູ້ດຽວນັ້ນ ຫລາຍກວ່ານັ້ນອີກ ຄົນຈຳນວນຫລາຍທີ່ຮັບພຣະຄຸນອັນບໍລິບູນ ແລະຮັບຂອງປະທານຄືຄວາມຊອບທຳ ກໍຈະດຳລົງຊີວິດແລະຄອບຄອງໂດຍພຣະອົງຜູ້ດຽວ ຄືພຣະເຢຊູຄຣິດເຈົ້າ.
45005018	ເພາະສະນັ້ນ ການພິພາກສາລົງໂທດໄດ້ມາເຖິງຄົນທັງປວງ ເພາະການລະເມີດພຽງເທື່ອດຽວສັນໃດ ການກະທຳອັນຊອບທຳເທື່ອດຽວ ກໍນຳຄວາມຊອບທຳທີ່ໃຫ້ມີຊີວິດ ມາເຖິງທຸກຄົນສັນນັ້ນ.
45005019	ດ້ວຍວ່າ, ມະນຸດທຸກຄົນຕົກເປັນຄົນມີບາບກຳ ເພາະມະນຸດຄົນດຽວທີ່ບໍ່ເຊື່ອຟັງສັນໃດ, ຄົນຈຳນວນຫລາຍ ກໍຈະໄດ້ຊົງຖືວ່າເປັນຄົນຊອບທຳ ເພາະພຣະອົງຜູ້ດຽວທີ່ໄດ້ຊົງເຊື່ອຟັງສັນນັ້ນ.
45005020	ກົດບັນຍັດຖືກນຳເຂົ້າມາສູ່ໂລກ ກໍເພື່ອໃຫ້ການເຮັດຜິດຈະປາກົດຫລາຍຂຶ້ນ, ແຕ່ບ່ອນໃດມີບາບຫລາຍຂຶ້ນ ບ່ອນນັ້ນກໍມີພຣະຄຸນຂອງພຣະເຈົ້າຫລາຍເພີ່ມຂຶ້ນ.
45005021	ເພື່ອວ່າບາບກຳໄດ້ຄອບງຳໃຫ້ເຖິງຊຶ່ງຄວາມຕາຍສັນໃດ ພຣະຄຸນຂອງພຣະເຈົ້າກໍຄອບງຳໃຫ້ເຖິງຊຶ່ງຄວາມຊອບທຳ ທັງນຳພວກເຮົາໄປສູ່ຊີວິດນິຣັນດອນ ໂດຍທາງພຣະເຢຊູຄຣິດເຈົ້າ ອົງພຣະຜູ້ເປັນເຈົ້າຂອງພວກເຮົາສັນນັ້ນ.
45006001	ຖ້າເປັນເຊັ່ນນັ້ນແລ້ວ ພວກເຮົາຈະວ່າຢ່າງໃດ? ພວກເຮົາຄວນສືບຕໍ່ເຮັດບາບ ເພື່ອໃຫ້ພຣະຄຸນຂອງພຣະເຈົ້າມີຫລາຍຂຶ້ນຕື່ມຊັ້ນບໍ?
45006002	ບໍ່ເປັນຢ່າງນັ້ນດອກ ພວກເຮົາຜູ້ຕາຍຕໍ່ບາບກຳນັ້ນແລ້ວ ຈະສືບຕໍ່ດຳເນີນຊີວິດແບບນັ້ນໄດ້ຢ່າງໃດ?
45006003	ພວກເຈົ້າບໍ່ຮູ້ບໍວ່າ ເມື່ອພວກເຮົາທຸກຄົນໄດ້ຮັບບັບຕິສະມາຮ່ວມເຂົ້າໃນພຣະເຢຊູຄຣິດເຈົ້ານັ້ນ ພວກເຮົາກໍໄດ້ຮັບບັບຕິສະມາຮ່ວມເຂົ້າໃນຄວາມຕາຍຂອງພຣະອົງດ້ວຍ.
45006004	ເຫດສະນັ້ນ ພວກເຮົາຈຶ່ງໄດ້ຖືກຝັງໄວ້ກັບພຣະອົງ ດ້ວຍການຮັບບັບຕິສະມາແລ້ວ ເພື່ອໃຫ້ເຮົາເຂົ້າໃນຄວາມຕາຍຂອງພຣະອົງ ເໝືອນດັ່ງພຣະຄຣິດໄດ້ຖືກຊົງບັນດານໃຫ້ຟື້ນຄືນມາຈາກຕາຍ ໂດຍສະຫງ່າຣາສີຂອງພຣະບິດາເຈົ້າແລ້ວສັນໃດ ພວກເຮົາກໍຈະໄດ້ດຳເນີນຕາມຊີວິດໃໝ່ເໝືອນກັນສັນນັ້ນ.
45006005	ເພາະວ່າ ຖ້າພວກເຮົາເຂົ້າເປັນອັນໜຶ່ງອັນດຽວກັບພຣະອົງແລ້ວ ໃນຄວາມຕາຍຢ່າງພຣະອົງສັນໃດ ພວກເຮົາກໍຈະເຂົ້າເປັນອັນໜຶ່ງອັນດຽວກັບພຣະອົງ ໃນການຟື້ນຄືນມາຈາກຕາຍຢ່າງພຣະອົງສັນນັ້ນ.
45006006	ພວກເຮົາຮູ້ສິ່ງນີ້ແລ້ວວ່າ ຊີວິດເກົ່າຂອງພວກເຮົານັ້ນ ໄດ້ຖືກຄຶງໄວ້ກັບພຣະອົງແລ້ວ ແລະຊີວິດເກົ່າຊຶ່ງເປັນທີ່ຢູ່ຂອງບາບກຳນັ້ນ ຈະຖືກທຳລາຍເສຍ ແລະພວກເຮົາກໍຈະບໍ່ໄດ້ເປັນທາດຂອງຄວາມບາບອີກຕໍ່ໄປ.
45006007	ດ້ວຍວ່າ, ຜູ້ທີ່ຕາຍໄປແລ້ວ ກໍພົ້ນຈາກອຳນາດຂອງຄວາມບາບ.
45006008	ແຕ່ຖ້າຜູ້ໃດ ໄດ້ຕາຍກັບພຣະຄຣິດແລ້ວ ພວກເຮົາກໍເຊື່ອວ່າຜູ້ນັ້ນຈະມີຊີວິດຢູ່ດ້ວຍກັນກັບພຣະອົງ.
45006009	ເພາະພວກເຮົາຮູ້ວ່າ ພຣະຄຣິດຜູ້ທີ່ຖືກຊົງບັນດານໃຫ້ເປັນຄືນມາຈາກຕາຍນັ້ນ ຈະບໍ່ຕາຍອີກຈັກເທື່ອ ຄືຄວາມຕາຍບໍ່ມີອຳນາດເໜືອພຣະອົງອີກຕໍ່ໄປ.
45006010	ໃນຄວາມຕາຍນັ້ນ ພຣະອົງໄດ້ຕາຍຕໍ່ບາບກຳຄັ້ງດຽວເປັນການສິ້ນສຸດ, ແຕ່ໃນການທີ່ພຣະອົງມີຊີວິດຢູ່ໃນເວລານີ້ນັ້ນ ພຣະອົງກໍມີຊີວິດຢູ່ເພື່ອພຣະເຈົ້າ.
45006011	ຢ່າງດຽວກັນນັ້ນແຫລະ ພວກເຈົ້າຈົ່ງຖືວ່າພວກເຈົ້າໄດ້ຕາຍຕໍ່ຄວາມບາບແລ້ວ ແຕ່ມີຊີວິດຢູ່ເພື່ອພຣະເຈົ້າໃນພຣະເຢຊູຄຣິດເຈົ້າ.
45006012	ເຫດສະນັ້ນ ຢ່າໃຫ້ຄວາມຜິດບາບໄດ້ປົກຄອງຮ່າງກາຍທີ່ຕ້ອງຕາຍຂອງພວກເຈົ້າອີກຕໍ່ໄປ ຊຶ່ງເຮັດໃຫ້ຕ້ອງເຊື່ອຟັງຕາມຕັນຫາຂອງກາຍນັ້ນ.
45006013	ຢ່າມອບອະໄວຍະວະຂອງພວກເຈົ້າໃຫ້ແກ່ການບາບອີກຕໍ່ໄປ ເພື່ອໃຫ້ເປັນເຄື່ອງມືຮັບໃຊ້ໃນການຊົ່ວຮ້າຍ, ແຕ່ຈົ່ງມອບຕົວຂອງພວກເຈົ້າຖວາຍແກ່ພຣະເຈົ້າເປັນການສິ້ນສຸດ ເໝືອນກັບບຸກຄົນທີ່ຖືກບັນດານໃຫ້ເປັນຄືນມາຈາກຕາຍແລ້ວ ແລະຈົ່ງມອບອະໄວຍະວະທຸກພາກສ່ວນຂອງພວກເຈົ້າຖວາຍແກ່ພຣະເຈົ້າເປັນການສິ້ນສຸດ ເພື່ອເປັນເຄື່ອງໃຊ້ໃນການຊອບທຳຕໍ່ໄປ.
45006014	ດ້ວຍວ່າ, ການບາບຈະບໍ່ຄອບງຳພວກເຈົ້າອີກຕໍ່ໄປ ເພາະວ່າພວກເຈົ້າບໍ່ໄດ້ຢູ່ໃຕ້ກົດບັນຍັດ, ແຕ່ຢູ່ໃຕ້ພຣະຄຸນຂອງພຣະເຈົ້າ.
45006015	ຖ້າເປັນເຊັ່ນນັ້ນແລ້ວ ພວກເຮົາຈະວ່າຢ່າງໃດ? ພວກເຮົາຈະເຮັດບາບ ເພາະບໍ່ໄດ້ຢູ່ໃຕ້ກົດບັນຍັດ ແຕ່ຢູ່ໃຕ້ພຣະຄຸນຂອງພຣະເຈົ້າຊັ້ນບໍ? ບໍ່ເປັນຢ່າງນັ້ນດອກ
45006016	ແນ່ນອນພວກເຈົ້າກໍຮູ້ດີວ່າ ເມື່ອພວກເຈົ້າຍອມເປັນທາດເຊື່ອຟັງຜູ້ໃດ ພວກເຈົ້າກໍເປັນທາດຂອງນາຍທີ່ພວກເຈົ້າເຊື່ອຟັງນັ້ນ ຄືເປັນທາດຂອງບາບກຳທີ່ນຳໄປສູ່ຄວາມຕາຍ ຫລືເປັນທາດຂອງຄວາມເຊື່ອຟັງ ຊຶ່ງນຳໄປສູ່ການເປັນຄົນຊອບທຳ.
45006017	ແຕ່ຈົ່ງໂມທະນາຂອບພຣະຄຸນພຣະເຈົ້າ ເພາະເມື່ອກ່ອນພວກເຈົ້າໄດ້ເປັນທາດຂອງຄວາມບາບ, ແຕ່ບັດນີ້ພວກເຈົ້າໄດ້ເຊື່ອຟັງຫລັກຄຳສອນນັ້ນ ຊຶ່ງຊົງໃຫ້ຄອບຄອງພວກເຈົ້າ.
45006018	ເມື່ອພວກເຈົ້າໄດ້ຖືກຊົງໂຜດໃຫ້ພົ້ນຈາກຄວາມບາບແລ້ວ ພວກເຈົ້າໄດ້ກາຍມາເປັນຂ້າທາດຂອງຄວາມຊອບທຳ.
45006019	ເຮົາຍົກເອົາຕົວຢ່າງຂອງມະນຸດມາກ່າວ ເພາະເຫດຄວາມຈຳກັດຢ່າງມະນຸດທຳມະດາຂອງເຈົ້າ. ເມື່ອກ່ອນພວກເຈົ້າໄດ້ເຄີຍມອບອະໄວຍະວະຂອງພວກເຈົ້າໝົດທັງສິ້ນ ໃຫ້ເປັນທາດຂອງຄວາມຊົ່ວມົວໝອງແລະຄວາມອະທຳ ເພື່ອເຮັດການອະທຳອັນຊົ່ວຮ້າຍສັນໃດ. ບັດນີ້ ພວກເຈົ້າຈົ່ງມອບອະໄວຍະວະໃຫ້ເປັນທາດຂອງຄວາມຊອບທຳເປັນການສິ້ນສຸດ ເພື່ອໃຫ້ເຖິງການຊຳລະໃຫ້ບໍຣິສຸດສັນນັ້ນ.
45006020	ເມື່ອພວກເຈົ້າເປັນທາດຂອງຄວາມບາບຢູ່ນັ້ນ ຄວາມຊອບທຳກໍບໍ່ໄດ້ຄຸ້ມຄອງພວກເຈົ້າ.
45006021	ດັ່ງນັ້ນ ພວກເຈົ້າໄດ້ຮັບປະໂຫຍດຫຍັງ ຈາກການກະທຳອັນອັບອາຍທີ່ພວກເຈົ້າເຮັດຢູ່ໃນເວລານີ້? ເພາະຜົນຂອງການເຮັດຢ່າງນັ້ນ ກໍຄືຄວາມຕາຍ.
45006022	ແຕ່ບັດນີ້ ພວກເຈົ້າໄດ້ເປັນອິດສະຫລະຈາກຄວາມບາບແລ້ວ ແລະໄດ້ກັບມາເປັນທາດຂອງພຣະເຈົ້າແລ້ວ ຜົນຕອບແທນຂອງພວກເຈົ້າ ຄືການຖືກຊຳລະໃຫ້ບໍຣິສຸດ ແລະຜົນສຸດທ້າຍກໍຄືຊີວິດນິຣັນດອນ.
45006023	ດ້ວຍວ່າ, ຄ່າຈ້າງຂອງຄວາມຜິດບາບກໍຄືຄວາມຕາຍ ແຕ່ຂອງພຣະຣາຊທານອັນໂຜດມາແຕ່ພຣະເຈົ້າ ກໍຄືຊີວິດນິຣັນດອນໃນພຣະເຢຊູຄຣິດເຈົ້າ ອົງພຣະຜູ້ເປັນເຈົ້າຂອງພວກເຮົາ.
45007001	ພວກພີ່ນ້ອງທັງຫລາຍເອີຍ ພວກເຈົ້າບໍ່ຮູ້ຫລື (ເຮົາກຳລັງເວົ້າກັບຄົນທີ່ຮູ້ຈັກກົດລະບຽບແລ້ວ) ວ່າກົດໝາຍອັນໃດມີອຳນາດເໜືອມະນຸດ ກໍໃນຂະນະທີ່ເຂົາຍັງມີຊີວິດຢູ່ເທົ່ານັ້ນ.
45007002	ຍົກຕົວຢ່າງ ຍິງທີ່ແຕ່ງງານແລ້ວ ຕາບໃດທີ່ຜົວຂອງນາງຍັງມີຊີວິດຢູ່ ນາງຕ້ອງຜູກພັນຢູ່ກັບຜົວຕາມກົດໝາຍ, ແຕ່ຖ້າຜົວຂອງນາງຕາຍໄປ ນາງກໍພົ້ນຈາກກົດໝາຍນັ້ນ.
45007003	ສະນັ້ນ ຖ້ານາງຢູ່ກິນກັບຊາຍອື່ນ ເມື່ອຜົວຍັງມີຊີວິດຢູ່ ນາງກໍຈະໄດ້ຊື່ວ່າ ເປັນຍິງຫລິ້ນຊູ້, ແຕ່ຖ້າຜົວຂອງນາງຕາຍໄປ ນາງກໍເປັນອິດສະຫລະຕາມກົດໝາຍ, ຖ້ານາງແຕ່ງງານກັບຊາຍອື່ນ ນາງບໍ່ຜິດໃນຖານຫລິ້ນຊູ້.
45007004	ດັ່ງນັ້ນແຫລະ ພີ່ນ້ອງທັງຫລາຍຂອງເຮົາເອີຍ ພວກເຈົ້າໄດ້ຕາຍຈາກກົດບັນຍັດ ໂດຍພຣະກາຍຂອງພຣະຄຣິດ, ເພື່ອພວກເຈົ້າຈະຕົກເປັນຂອງຜູ້ອື່ນ ຄືຂອງພຣະອົງ ຜູ້ຊົງຟື້ນຄືນມາຈາກຕາຍແລ້ວ ເພື່ອພວກເຮົາຈະເກີດຜົນຖວາຍແດ່ພຣະເຈົ້າ.
45007005	ດ້ວຍວ່າ, ເມື່ອພວກເຮົາດຳເນີນຊີວິດຕາມເນື້ອໜັງ ຊຶ່ງກົດບັນຍັດຍົວະເຍົ້າໃຫ້ເກີດຂຶ້ນນັ້ນ ໄດ້ເຮັດໃຫ້ອະໄວຍະວະຂອງເຮົາເກີດຜົນ ຊຶ່ງນຳໄປສູ່ຄວາມຕາຍ.
45007006	ແຕ່ບັດນີ້ ພວກເຮົາໄດ້ພົ້ນຈາກກົດບັນຍັດແລ້ວ ເພາະພວກເຮົາໄດ້ຕາຍຕໍ່ສິ່ງທີ່ເຄີຍຜູກມັດໃຫ້ເປັນຊະເລີຍໃນເມື່ອກ່ອນນັ້ນ, ເພື່ອພວກເຮົາຈະບໍ່ໄດ້ບົວລະບັດຮັບໃຊ້ໃນທາງເກົ່າ ຄືຕາມຕົວອັກສອນທີ່ບັນຍັດມີຂຽນໄວ້ ແຕ່ໄດ້ບົວລະບັດຮັບໃຊ້ໃນທາງໃໝ່ ຄືຕາມລັກສະນະຂອງພຣະວິນຍານ.
45007007	ຖ້າເປັນເຊັ່ນນັ້ນແລ້ວ ພວກເຮົາຈະວ່າຢ່າງໃດ? ກົດບັນຍັດຄືບາບຊັ້ນບໍ? ບໍ່ແມ່ນຢ່າງນັ້ນດອກ ແຕ່ແມ່ນກົດບັນຍັດທີ່ໄດ້ເຮັດໃຫ້ເຮົາຮູ້ວ່າອັນໃດຄືບາບ, ຖ້າກົດບັນຍັດບໍ່ໄດ້ຫ້າມວ່າ, “ຢ່າໂລບ” ເຮົາກໍບໍ່ຮູ້ວ່າຄວາມໂລບນັ້ນຄືອັນໃດ.
45007008	ແຕ່ວ່າຄວາມຜິດບາບ ໄດ້ຖືເອົາຂໍ້ກົດບັນຍັດເປັນຊ່ອງທາງຍົວະເຍົ້າ ຕັນຫາຊົ່ວທຸກຢ່າງໃຫ້ເກີດຂຶ້ນໃນຕົວເຮົາ ແຕ່ຖ້າບໍ່ມີກົດບັນຍັດ ຄວາມບາບນັ້ນກໍຕາຍເສຍແລ້ວ.
45007009	ຄັ້ງໜຶ່ງ ເຮົາເອງເຄີຍມີຊີວິດຢູ່ໂດຍບໍ່ມີກົດບັນຍັດ, ແຕ່ເມື່ອມີກົດບັນຍັດແລ້ວ ຄວາມບາບກໍເກີດຂຶ້ນມາ ແລະເຮົາກໍຕາຍ
45007010	ຝ່າຍກົດບັນຍັດ ຊຶ່ງມີຂຶ້ນເພື່ອໃຫ້ມີຊີວິດນັ້ນ ກໍປາກົດວ່າເປັນເຫດໃຫ້ເຮົາຕ້ອງຕາຍ.
45007011	ເພາະວ່າ ຄວາມບາບໄດ້ຖືເອົາກົດບັນຍັດ ເພື່ອເປັນຊ່ອງທາງຫລອກລວງເຮົາ ແລະໄດ້ຂ້າເຮົາໃຫ້ຕາຍດ້ວຍກົດບັນຍັດນັ້ນ.
45007012	ດ້ວຍເຫດນັ້ນ ກົດບັນຍັດຈຶ່ງເປັນສິ່ງສັກສິດໃນຕົວ ແລະຂໍ້ບັນຍັດກໍສັກສິດ, ຍຸດຕິທຳ ແລະດີງາມ.
45007013	ແຕ່ເລື່ອງນີ້ໝາຍຄວາມວ່າ ສິ່ງທີ່ດີນຳຄວາມຕາຍມາສູ່ເຮົາຊັ້ນບໍ? ບໍ່ເປັນຢ່າງນັ້ນດອກ ແມ່ນຄວາມຜິດບາບນັ້ນແຫລະ ຄືບາບທີ່ອາໄສສິ່ງດີນຳຄວາມຕາຍມາສູ່ເຮົາ ເພື່ອໃຫ້ສັນດານແທ້ຂອງຄວາມບາບຖືກເປີດເຜີຍ. ສະນັ້ນແຫລະ ໂດຍທາງກົດບັນຍັດຄວາມຜິດບາບຈຶ່ງຖືກສະແດງໃຫ້ເຫັນວ່າ ມັນຊົ່ວຮ້າຍຫລາຍທີ່ສຸດ.
45007014	ພວກເຮົາຮູ້ແລ້ວວ່າ ກົດບັນຍັດເປັນມາໂດຍຝ່າຍພຣະວິນຍານ, ແຕ່ສ່ວນເຮົາເປັນຝ່າຍມະນຸດທຳມະດາທີ່ຕາຍເປັນ ຊຶ່ງໄດ້ຖືກຂາຍໃຫ້ເປັນທາດຂອງຄວາມບາບ.
45007015	ເຮົາບໍ່ເຂົ້າໃຈສິ່ງທີ່ເຮົາເຮັດຢູ່ ເພາະເຮົາບໍ່ໄດ້ເຮັດສິ່ງທີ່ເຮົາຕ້ອງການ, ແຕ່ເຮົາກັບໄປເຮັດສິ່ງທີ່ເຮົາກຽດຊັງ.
45007016	ໃນເມື່ອສິ່ງທີ່ເຮົາເຮັດນັ້ນ ແມ່ນສິ່ງທີ່ເຮົາບໍ່ຢາກເຮັດ ກໍສະແດງວ່າເຮົາເຫັນພ້ອມວ່າ ກົດບັນຍັດນັ້ນຖືກຕ້ອງ.
45007017	ສະນັ້ນ ຈຶ່ງບໍ່ແມ່ນເຮົາເອງທີ່ເປັນຜູ້ເຮັດສິ່ງນັ້ນ, ແຕ່ແມ່ນຄວາມບາບທີ່ອາໄສຢູ່ໃນຕົວເຮົາເປັນຜູ້ເຮັດ.
45007018	ເພາະເຮົາຮູ້ວ່າໃນຕົວເຮົາ ຄືໃນສັນດານມະນຸດນັ້ນ ບໍ່ມີການດີຈັກຢ່າງຢູ່ນຳ. ເຖິງແມ່ນວ່າ ການຢາກເຮັດດີມີຢູ່ໃນຕົວເຮົາ, ແຕ່ເຮົາກໍບໍ່ສາມາດເຮັດດີໄດ້.
45007019	ເຮົາບໍ່ໄດ້ເຮັດການດີທີ່ເຮົາຢາກເຮັດ, ແຕ່ເຮົາຊໍ້າພັດເຮັດການຊົ່ວທີ່ເຮົາບໍ່ຢາກເຮັດ.
45007020	ຖ້າເຮົາເຮັດສິ່ງທີ່ເຮົາບໍ່ຢາກເຮັດ ກໍບໍ່ແມ່ນຕົວເຮົາເອງເປັນຜູ້ເຮັດ, ແຕ່ແມ່ນຄວາມບາບທີ່ຢູ່ໃນຕົວເຮົາເປັນຜູ້ເຮັດ.
45007021	ດັ່ງນັ້ນ ເຮົາຈຶ່ງຄົ້ນພົບກົດຢ່າງໜຶ່ງ ຄືເມື່ອເຮົາຢາກເຮັດໃນສິ່ງທີ່ດີ ສິ່ງທີ່ຊົ່ວກໍມາຕັນເຮົາໄວ້.
45007022	ສ່ວນເລິກໃນຈິດໃຈຂອງເຮົາແລ້ວ ເຮົາກໍພໍໃຈປິຕິຍິນດີກັບກົດບັນຍັດຂອງພຣະເຈົ້າ.
45007023	ແຕ່ເຮົາເຫັນກົດອີກຢ່າງໜຶ່ງ ຢູ່ໃນຮ່າງກາຍຂອງເຮົາ ຊຶ່ງຕໍ່ສູ້ກັບກົດແຫ່ງຈິດໃຈຂອງເຮົາ ຊຶ່ງເຮັດໃຫ້ເຮົາຕົກເປັນຊະເລີຍຕໍ່ກົດຂອງຄວາມບາບທີ່ມີຢູ່ໃນອະໄວຍະວະຂອງເຮົາ.
45007024	ເຮົາຊ່າງເປັນຄົນທຸກເຂັນໃຈແທ້ໜໍ ຜູ້ໃດເດ ຈະຊ່ວຍເຮົາໃຫ້ພົ້ນຈາກຮ່າງກາຍທີ່ຕາຍເປັນນີ້ໄດ້.
45007025	ເຮົາໂມທະນາຂອບພຣະຄຸນພຣະເຈົ້າ ອົງທີ່ດຳເນີນການນີ້ໂດຍທາງພຣະເຢຊູຄຣິດເຈົ້າ ອົງພຣະຜູ້ເປັນເຈົ້າຂອງພວກເຮົາ ເຫດສະນັ້ນ ທາງດ້ານຈິດໃຈຂອງເຮົາ ເຮົາກໍເປັນທາດກົດບັນຍັດຂອງພຣະເຈົ້າ ແຕ່ດ້ານຮ່າງກາຍເຮົາກໍເປັນທາດຂອງກົດແຫ່ງຄວາມຜິດບາບ.
45008001	ບັດນີ້ ການລົງໂທດຈຶ່ງບໍ່ມີແກ່ຄົນທັງຫລາຍ ທີ່ຢູ່ໃນພຣະເຢຊູຄຣິດເຈົ້າ.
45008002	ເພາະວ່າກົດຂອງພຣະວິນຍານທີ່ນຳພວກເຮົາໃຫ້ມີຊີວິດໃນພຣະເຢຊູຄຣິດເຈົ້ານັ້ນໄດ້ເຮັດໃຫ້ເຮົາ ເປັນອິດສະຫລະຈາກກົດຂອງຄວາມບາບແລະຄວາມຕາຍ.
45008003	ດ້ວຍວ່າ, ສິ່ງທີ່ກົດບັນຍັດເຮັດບໍ່ໄດ້ ເພາະເນື້ອກາຍ ເຮັດໃຫ້ອ່ອນກຳລັງເສຍ ພຣະເຈົ້າກໍໄດ້ຊົງເຮັດແລ້ວ ໂດຍໄດ້ຊົງໃຊ້ພຣະບຸດຂອງພຣະອົງມາໃນສະພາບເໝືອນເນື້ອກາຍທີ່ຜິດບາບ ແລະເພື່ອຊົງໄຖ່ຄວາມຜິດບາບ ພຣະອົງຈຶ່ງໄດ້ຊົງລົງໂທດຄວາມບາບໃນເນື້ອກາຍ ນັ້ນ.
45008004	ພຣະເຈົ້າໄດ້ເຮັດຢ່າງນີ້ ເພື່ອໃຫ້ຂໍ້ຄຳສັ່ງອັນຍຸດຕິທຳຂອງກົດບັນຍັດນັ້ນສຳເລັດຢ່າງບໍຣິບູນໃນພວກເຮົາ ຜູ້ທີ່ບໍ່ດຳເນີນຕາມເນື້ອໜັງ ແຕ່ຕາມພຣະວິນຍານ.
45008005	ຄົນທີ່ດຳເນີນຊີວິດຝ່າຍເນື້ອໜັງ ກໍໃສ່ໃຈໃນສິ່ງທີ່ເປັນຝ່າຍເນື້ອໜັງ ຄົນທີ່ດຳເນີນຊີວິດຕາມພຣະວິນຍານ ກໍໃສ່ໃຈໃນສິ່ງທີ່ເປັນຝ່າຍພຣະວິນຍານ.
45008006	ດ້ວຍວ່າ, ການເອົາໃຈໃສ່ຢູ່ກັບຝ່າຍເນື້ອໜັງ ກໍຄືຄວາມຕາຍ ແລະການໃສ່ໃຈກັບຝ່າຍວິນຍານນັ້ນ ກໍຄືຊີວິດແລະສັນຕິສຸກ.
45008007	ເຫດວ່າ, ການທີ່ເອົາໃຈໃສ່ຝ່າຍເນື້ອໜັງ ນັ້ນ ກໍເປັນສັດຕູຕໍ່ພຣະເຈົ້າ ເພາະບໍ່ຍອມຢູ່ໃຕ້ກົດບັນຍັດຂອງພຣະເຈົ້າ, ແທ້ຈິງແລ້ວຈະຢູ່ໃຕ້ກົດບັນຍັດຂອງພຣະເຈົ້ານັ້ນກໍບໍ່ໄດ້
45008008	ແລະຄົນທັງຫລາຍທີ່ຢູ່ຝ່າຍເນື້ອໜັງ ຈະເປັນທີ່ພໍພຣະໄທຂອງພຣະເຈົ້າກໍບໍ່ໄດ້.
45008009	ແຕ່ຖ້າແມ່ນພຣະວິນຍານຂອງພຣະເຈົ້າ ຊົງສະຖິດຢູ່ໃນເຈົ້າທັງຫລາຍຢ່າງແທ້ຈິງແລ້ວ ພວກເຈົ້າກໍບໍ່ຢູ່ຝ່າຍເນື້ອໜັງ ແຕ່ຢູ່ຝ່າຍພຣະວິນຍານ ແລະຖ້າຜູ້ໃດບໍ່ມີພຣະວິນຍານຂອງພຣະຄຣິດແລ້ວ ຜູ້ນັ້ນກໍບໍ່ເປັນຂອງພຣະອົງ.
45008010	ແຕ່ຖ້າພຣະຄຣິດຊົງຢູ່ໃນເຈົ້າທັງຫລາຍແລ້ວ, ເຖິງແມ່ນວ່າເນື້ອຕົວຂອງພວກເຈົ້າຕາຍແລ້ວ ເພາະຄວາມຜິດບາບ ແຕ່ວິນຍານຈິດຂອງພວກເຈົ້າ ກໍມີຊີວິດຢູ່ເພາະຄວາມຊອບທຳ.
45008011	ຖ້າພຣະວິນຍານຂອງພຣະອົງ ຜູ້ຊົງບັນດານໃຫ້ພຣະເຢຊູເຈົ້າຊົງຄືນພຣະຊົນນັ້ນ ຊົງສະຖິດຢູ່ໃນພວກເຈົ້າ ພຣະອົງຜູ້ຊົງບັນດານໃຫ້ພຣະຄຣິດຊົງຄືນພຣະຊົນແລ້ວນັ້ນ ກໍຈະຊົງບັນດານໃຫ້ກາຍທີ່ຕ້ອງຕາຍຂອງພວກເຈົ້າຄືນມີຊີວິດໃໝ່ ດ້ວຍຣິດແຫ່ງພຣະວິນຍານຂອງພຣະອົງ ທີ່ຊົງສະຖິດຢູ່ໃນພວກເຈົ້າ.
45008012	ດ້ວຍເຫດນັ້ນ ພີ່ນ້ອງທັງຫລາຍຂອງເຮົາເອີຍ ພວກເຮົາໄດ້ເປັນໜີ້, ແຕ່ບໍ່ແມ່ນເປັນໜີ້ໃນທາງເນື້ອກາຍ ຊຶ່ງຈະດຳເນີນຊີວິດຕາມຢ່າງເນື້ອໜັງນັ້ນ.
45008013	ເພາະຖ້າເຈົ້າທັງຫລາຍດຳເນີນຊີວິດຕາມຢ່າງເນື້ອໜັງແລ້ວ ພວກເຈົ້າກໍຄົງຈະຕາຍ, ແຕ່ຖ້າໂດຍຝ່າຍພຣະວິນຍານ ພວກເຈົ້າໄດ້ທຳລາຍການຂອງຝ່າຍເນື້ອໜັງນັ້ນເສຍ ເຈົ້າກໍຄົງຈະມີຊີວິດຢູ່.
45008014	ເພາະພຣະວິນຍານຂອງພຣະເຈົ້າຊົງນຳພາຜູ້ໃດ ຜູ້ນັ້ນແຫລະເປັນບຸດຂອງພຣະເຈົ້າ.
45008015	ດ້ວຍວ່າ, ພຣະວິນຍານທີ່ພຣະເຈົ້າໄດ້ໂຜດໃຫ້ພວກເຈົ້ານັ້ນ ຈະບໍ່ເຮັດໃຫ້ພວກເຈົ້າເປັນທາດ ຊຶ່ງກໍ່ໃຫ້ເກີດຄວາມຢ້ານກົວ, ແຕ່ພຣະວິນຍານເຮັດໃຫ້ພວກເຈົ້າເປັນລູກຂອງພຣະເຈົ້າ ໂດຍຣິດອຳນາດແຫ່ງພຣະວິນຍານບໍຣິສຸດເຈົ້ານັ້ນ ພວກເຮົາຈຶ່ງເອີ້ນພຣະເຈົ້າວ່າ, ‘ອັບບາ’ ຄືພຣະບິດາເຈົ້າ.
45008016	ພຣະວິນຍານຂອງພຣະເຈົ້າຮ່ວມເປັນພະຍານກັບວິນຍານຂອງພວກເຮົາປະກາດວ່າ ພວກເຮົາເປັນລູກຂອງພຣະເຈົ້າ.
45008017	ແລະຖ້າເຮົາທັງຫລາຍເປັນບຸດແລ້ວ ເຮົາກໍເປັນຜູ້ຮັບມໍຣະດົກດ້ວຍ ຄືເປັນຜູ້ຮັບມໍຣະດົກຈາກພຣະເຈົ້າ ແລະເປັນຜູ້ຮ່ວມຮັບມໍຣະດົກກັບພຣະຄຣິດ ຖ້າແມ່ນເຮົາທັງຫລາຍໄດ້ທົນທຸກທໍລະມານດ້ວຍກັນກັບພຣະອົງນັ້ນ ພວກເຮົາກໍຈະໄດ້ຮັບສະຫງ່າຣາສີກັບພຣະອົງເໝືອນກັນ.
45008018	ເຮົາເຫັນວ່າຄວາມທຸກລຳບາກຂອງພວກເຮົາໃນເວລາປະຈຸບັນນີ້ ບໍ່ອາດທຽບໃສ່ກັບສະຫງ່າຣາສີ ທີ່ຈະຖືກເປີດເຜີຍແກ່ພວກເຮົາໃນພາຍໜ້າໄດ້.
45008019	ດ້ວຍວ່າ, ສັບພະສິ່ງທີ່ຊົງສ້າງແລ້ວ ມີຄວາມພຽນຄອຍຖ້າປາຖະໜາໃຫ້ບຸດທັງຫລາຍຂອງພຣະເຈົ້າປາກົດ.
45008020	ເພາະວ່າສັບພະສິ່ງເຫລົ່ານັ້ນ ໄດ້ຕົກຢູ່ໃຕ້ອຳນາດຂອງອະນິຈັງ ບໍ່ແມ່ນຕາມໃຈມັກຂອງມັນເອງ, ແຕ່ແມ່ນຕາມທີ່ພຣະເຈົ້າໃຫ້ມັນຕົກຢູ່ນັ້ນ, ໂດຍມີຄວາມຫວັງໃຈວ່າ
45008021	ໃນມື້ໜຶ່ງ ສັບພະສິ່ງທີ່ຊົງສ້າງນັ້ນ ຈະຖືກປົດປ່ອຍໃຫ້ເປັນອິດສະຫລະຈາກອຳນາດຂອງຄວາມເສື່ອມສູນ ແລະຈະໄດ້ມີສ່ວນໃນອິດສະຫລະພາບອັນຮຸ່ງເຮືອງແຫ່ງບັນດາລູກຂອງພຣະເຈົ້າ.
45008022	ເພາະພວກເຮົາຮູ້ຢູ່ວ່າ ທຸກສິ່ງທີ່ພຣະອົງໄດ້ເນຣະມິດສ້າງນັ້ນ ກໍໂອ່ຍຄາງດ້ວຍຄວາມເຈັບປວດຈົນເທົ່າທຸກວັນນີ້.
45008023	ແລະບໍ່ພຽງແຕ່ການເນຣະມິດສ້າງເທົ່ານັ້ນທີ່ໂອ່ຍຄາງ, ແຕ່ພວກເຮົາຜູ້ທີ່ໄດ້ຮັບພຣະວິນຍານເປັນຜົນທຳອິດ ຕົວເຮົາເອງກໍເໝືອນກັນຍັງໂອ່ຍຄາງຄອງຄອຍຖ້າໃນການທີ່ພຣະເຈົ້າຊົງຮັບເປັນບຸດ ຄືທີ່ຈະຊົງໃຫ້ເນື້ອກາຍຂອງພວກເຮົາພົ້ນຈາກຕາຍ.
45008024	ເຫດວ່າ ເຮົາທັງຫລາຍໄດ້ພົ້ນນັ້ນ ກໍເພາະດ້ວຍຄວາມຫວັງນີ້, ແຕ່ຄວາມຫວັງໃນສິ່ງທີ່ຕາເຫັນຢູ່ ສິ່ງນັ້ນກໍບໍ່ເປັນຄວາມຫວັງອັນແທ້ຈິງ. ດ້ວຍວ່າ, ຜູ້ໃດແດ່ຍັງຈະຫວັງໃນສິ່ງທີ່ຕົນເຫັນຢູ່ແລ້ວ.
45008025	ແຕ່ຖ້າພວກເຮົາຫວັງໃນສິ່ງທີ່ພວກເຮົາບໍ່ເຫັນ ພວກເຮົາກໍຄອງຄອຍຖ້າສິ່ງນັ້ນດ້ວຍໃຈອົດທົນ.
45008026	ທຳນອງດຽວກັນນັ້ນແຫລະ ພຣະວິນຍານກໍຊ່ວຍຊູເມື່ອພວກເຮົາອ່ອນກຳລັງ, ເພາະພວກເຮົາບໍ່ຮູ້ວ່າ ພວກເຮົາຄວນຈະພາວັນນາອະທິຖານຂໍຢ່າງໃດ, ແຕ່ອົງພຣະວິນຍານນັ້ນເອງ ວິງວອນຂໍກັບພຣະເຈົ້າແທນພວກເຮົາ ດ້ວຍຄຳໂອ່ຍຄາງທີ່ຫາຄຳອະທິບາຍບໍ່ໄດ້.
45008027	ຝ່າຍພຣະເຈົ້າຜູ້ທີ່ສອດສ່ອງຮູ້ເຫັນຈິດໃຈຂອງພວກເຮົາ ກໍຮູ້ຄວາມນຶກຄິດຂອງພຣະວິນຍານ, ເພາະພຣະວິນຍານຊົງວິງວອນຂໍກັບພຣະເຈົ້າ ສຳລັບໄພ່ພົນບໍຣິສຸດຂອງພຣະອົງ ຕາມນໍ້າພຣະໄທພຣະອົງ.
45008028	ພວກເຮົາຮູ້ແລ້ວວ່າ ພຣະເຈົ້າຊົງຮ່ວມກັບຄົນທັງຫລາຍທີ່ຮັກພຣະອົງ ເພື່ອໃຫ້ເກີດຜົນດີໃນທຸກສິ່ງ ຄືຄົນທັງປວງທີ່ພຣະອົງໄດ້ຊົງເອີ້ນໄວ້ຕາມພຣະປະສົງຂອງພຣະອົງ.
45008029	ດ້ວຍວ່າ, ຄົນທັງຫລາຍທີ່ພຣະອົງໄດ້ຊົງສັງເກດຮູ້ລ່ວງໜ້າແລ້ວນັ້ນ ພຣະອົງກໍໄດ້ຊົງກຳນົດໄວ້ກ່ອນ ເພື່ອໃຫ້ເປັນຕາມແບບລັກສະນະແຫ່ງພຣະບຸດຂອງພຣະອົງ ເພື່ອພຣະບຸດນັ້ນຈະໄດ້ເປັນບຸດກົກໃນທ່າມກາງພວກນ້ອງຫລາຍຄົນ.
45008030	ແລະບັນດາຜູ້ທີ່ພຣະອົງໄດ້ຊົງກຳນົດລ່ວງໜ້າໄວ້ແລ້ວນັ້ນ ພຣະອົງກໍຊົງເອີ້ນມາດ້ວຍ ແລະພວກທີ່ພຣະອົງຊົງເອີ້ນມານັ້ນ ພຣະອົງກໍຊົງຖືວ່າເປັນຄົນຊອບທຳ ແລະພວກທີ່ພຣະອົງຊົງຖືວ່າເປັນຄົນຊອບທຳ ພຣະອົງກໍຊົງໂຜດໃຫ້ພວກເຂົາໄດ້ຮັບສະຫງ່າຣາສີຮ່ວມກັບພຣະອົງ.
45008031	ຖ້າເປັນຢ່າງນັ້ນ ເຮົາທັງຫລາຍຈະວ່າຢ່າງໃດ? ຖ້າພຣະເຈົ້າຢູ່ຝ່າຍພວກເຮົາ ຜູ້ໃດຈະຕໍ່ສູ້ພວກເຮົາໄດ້?
45008032	ພຣະອົງຜູ້ບໍ່ໄດ້ຊົງຫວງພຣະບຸດຂອງພຣະອົງເອງ ແຕ່ໄດ້ຊົງປະທານພຣະບຸດນັ້ນ ໄວ້ເພື່ອປະໂຫຍດແກ່ເຮົາທັງຫລາຍ ຖ້າເປັນດັ່ງນັ້ນ ພຣະອົງຈະບໍ່ຊົງໂຜດປະທານສິ່ງສາລະພັດໃຫ້ພວກເຮົາດ້ວຍກັນກັບພຣະບຸດນັ້ນຫລື?
45008033	ຜູ້ໃດຈະຟ້ອງຄົນທັງຫລາຍທີ່ພຣະເຈົ້າໄດ້ເລືອກໄວ້ແລ້ວ? ພຣະເຈົ້າເອງໄດ້ປະກາດວ່າ ພວກເຂົາບໍ່ມີຄວາມຜິດ
45008034	ຜູ້ໃດຈະເປັນຜູ້ລົງໂທດພວກເຂົາອີກ? ເພາະພຣະເຢຊູຄຣິດເຈົ້າແມ່ນຜູ້ທີ່ໄດ້ຕາຍ ແລະຍິ່ງກວ່ານັ້ນອີກ ພຣະອົງໄດ້ເປັນຄືນມາຈາກຕາຍແລ້ວ ແລະນັ່ງຢູ່ກໍ້າຂວາພຣະຫັດຂອງພຣະເຈົ້າ, ພຣະອົງນັ້ນແຫລະ ອະທິຖານວິງວອນຂໍເພື່ອພວກເຮົາ
45008035	ຜູ້ໃດຈະແຍກພວກເຮົາຈາກຄວາມຮັກຂອງພຣະຄຣິດໄດ້? ຄວາມທຸກລຳບາກ ຫລືຄວາມທໍລະມານຈິດໃຈ ຫລືການຂົ່ມເຫັງ ຫລືການອຶດຢາກ ຫລືການເປືອຍກາຍ ຫລືການອັນຕະລາຍ ຫລືການຖືກຄົມດາບ
45008036	ຕາມທີ່ມີຂຽນໄວ້ໃນພຣະຄຳພີວ່າ, ‘ເພາະເຫັນແກ່ພຣະອົງພວກຂ້ານ້ອຍ ຈຶ່ງຖືກຂ້າໝົດມື້ຈົນຄໍ່າ ແລະຖືວ່າເປັນດັ່ງໂຕແກະ ສຳລັບເອົາໄວ້ຂ້າ.’
45008037	ແຕ່ໃນເຫດການທັງປວງເຫລົ່ານີ້ ພວກເຮົາກໍມີໄຊຊະນະຢ່າງເຫລືອລົ້ນ ໂດຍທາງພຣະອົງຜູ້ຊົງຮັກພວກເຮົາທັງຫລາຍນັ້ນ.
45008038	ເພາະເຮົາເຊື່ອແນ່ວ່າ ບໍ່ມີສິ່ງໃດແຍກພວກເຮົາຈາກຄວາມຮັກຂອງພຣະອົງໄດ້ ຄວາມຕາຍຫລືຊີວິດກໍດີ, ເທວະດາຫລືຜູ້ປົກຄອງກໍດີ ຫລືບັນດາອຳນາດຢູ່ເທິງສະຫວັນຊັ້ນຟ້າກໍດີ ສິ່ງທີ່ມີຢູ່ໃນປະຈຸບັນຫລືສິ່ງທີ່ຈະມີມາໃນອະນາຄົດກໍດີ ຫລືຣິດເດດທັງຫລາຍ,
45008039	ຄວາມສູງຫລືຄວາມເລິກກໍດີ ຫລືສິ່ງອື່ນໃດຊົງສ້າງແລ້ວນັ້ນກໍດີ ຈະບໍ່ສາມາດແຍກພວກເຮົາອອກຈາກຄວາມຮັກຂອງພຣະເຈົ້າ ຊຶ່ງມີຢູ່ໃນພຣະເຢຊູຄຣິດເຈົ້າ ອົງພຣະຜູ້ເປັນເຈົ້າຂອງພວກເຮົາ.
45009001	ເຮົາຢູ່ໃນພຣະຄຣິດ ເຮົາເວົ້າຄວາມຈິງ ເຮົາບໍ່ໄດ້ເວົ້າຕົວະໃຈສຳນຶກຜິດແລະຊອບຂອງເຮົາ ກໍເປັນພະຍານຝ່າຍເຮົາດ້ວຍພຣະວິນຍານບໍຣິສຸດເຈົ້າ
45009002	ວ່າ, ຈິດໃຈຂອງເຮົາເຕັມໄປດ້ວຍຄວາມເສົ້າໂສກໜັກ ແລະມີຄວາມເຈັບປວດໃນຫົວໃຈຢ່າງບໍ່ສິ້ນສຸດ
45009003	ຖ້າເປັນປະໂຫຍດ ເຮົາປາຖະໜາຢາກໃຫ້ເຮົາເອງຖືກສາບແຊ່ງ ແລະຖືກຕັດຂາດຈາກພຣະຄຣິດ ເພາະເຫັນແກ່ພີ່ນ້ອງຂອງເຮົາ ຄືຍາດຕິພີ່ນ້ອງຂອງເຮົາຕາມເຊື້ອສາຍ.
45009004	ພວກເຂົາເປັນຊົນຊາດອິດສະຣາເອນ ໄດ້ຮັບການຊົງໃຫ້ເປັນລູກຂອງພຣະເຈົ້າ ໃຫ້ພວກເຂົາຮັບພຣະສະຫງ່າຣາສີ ຮັບບັນດາພັນທະສັນຍາ ກັບພວກເຂົາ ແລະມອບກົດບັນຍັດ, ພິທີນະມັດສະການ ແລະບັນດາຄຳສັນຍາໃຫ້ແກ່ພວກເຂົາ.
45009005	ພວກເຂົາໄດ້ສືບເຊື້ອສາຍມາຈາກພວກບັນພະບຸລຸດຄົນສຳຄັນ ແລະພຣະຄຣິດກໍໄດ້ເກີດເປັນມະນຸດໃນເຊື້ອຊາດຂອງພວກເຂົາ ຂໍໃຫ້ພຣະເຈົ້າຜູ້ປົກຄອງເໜືອສິ່ງສາລະພັດ ຈົ່ງໄດ້ຮັບຄຳຍ້ອງຍໍສັນລະເສີນເປັນນິດເທີ້ນ ອາແມນ
45009006	ແຕ່ບໍ່ແມ່ນພຣະຄຳຂອງພຣະເຈົ້າໄດ້ຫລົ້ມເຫລວໄປ ເພາະວ່າເຂົາທັງຫລາຍທີ່ເກີດມາຈາກອິດສະຣາເອນນັ້ນ ກໍບໍ່ແມ່ນວ່າເປັນອິດສະຣາເອນແທ້ທຸກຄົນ.
45009007	ແລະບໍ່ແມ່ນທຸກຄົນທີ່ເກີດຈາກເຊື້ອສາຍຂອງອັບຣາຮາມ ເປັນເຊື້ອສາຍແທ້ຂອງພຣະເຈົ້າ, ແຕ່ພຣະເຈົ້າໄດ້ກ່າວແກ່ອັບຣາຮາມວ່າ, “ແມ່ນໂດຍທາງອີຊາກ ທີ່ເຈົ້າຈະມີເຊື້ອສາຍຕາມທີ່ເຮົາໄດ້ສັນຍາ.”
45009008	ນີ້ໝາຍຄວາມວ່າ ລູກທີ່ເກີດຕາມທຳມະຊາດ ບໍ່ເປັນລູກຂອງພຣະເຈົ້າ, ແຕ່ແມ່ນລູກທີ່ເກີດຕາມພຣະສັນຍາຂອງພຣະເຈົ້າ ຈຶ່ງຖືວ່າເປັນເຊື້ອສາຍແທ້.
45009009	ເພາະພຣະເຈົ້າຊົງສັນຍາໄວ້ ດັ່ງນີ້ວ່າ, “ເມື່ອເຖິງເວລາກຳນົດ ເຮົາຈະກັບຄືນມາ ແລະນາງຊາຣາກໍຈະມີລູກຊາຍ.”
45009010	ບໍ່ແມ່ນແຕ່ເທົ່ານັ້ນ, ດ້ວຍວ່າລູກຊາຍສອງຄົນໃນທ້ອງຂອງນາງເຣເບກາ ກໍມີພໍ່ຄົນດຽວກັນ ຄືອີຊາກບັນພະບຸລຸດຂອງພວກເຮົາ.
45009011	ແລະ ເພື່ອພຣະປະສົງໃນການຊົງເລືອກຜູ້ໜຶ່ງໄວ້ນັ້ນຈະຕັ້ງໝັ້ນຢູ່ ພຣະອົງຈຶ່ງຊົງກ່າວແກ່ນາງວ່າ, “ອ້າຍຈະຮັບໃຊ້ນ້ອງ” ພຣະອົງຊົງກ່າວໄວ້ດັ່ງນັ້ນ ເມື່ອລູກທັງສອງນັ້ນຍັງບໍ່ທັນເກີດມາ ທັງບໍ່ໄດ້ເຮັດການດີ ຫລືຊົ່ວ,
45009012	ເພື່ອການຊົງເລືອກນັ້ນ ບໍ່ໄດ້ເປັນໄປຕາມການປະຕິບັດ, ແຕ່ເປັນໄປຕາມທີ່ພຣະອົງຊົງເອີ້ນ.
45009013	ຕາມທີ່ຄຳມີຂຽນໄວ້ໃນພຣະຄຳພີວ່າ, “ເຮົາໄດ້ຮັກຢາໂຄບ ແຕ່ເຮົາກຽດຊັງເອຊາວ.”
45009014	ແລ້ວພວກເຮົາເດ ຈະວ່າພຣະເຈົ້າບໍ່ຍຸດຕິທຳຊັ້ນບໍ? ບໍ່ເປັນຢ່າງນັ້ນດອກ
45009015	ເພາະພຣະອົງກ່າວແກ່ໂມເຊວ່າ ເຮົາຢາກຈະກະລຸນາຜູ້ໃດ ເຮົາກໍກະລຸນາຜູ້ນັ້ນ ເຮົາຢາກຈະເມດຕາຜູ້ໃດ ເຮົາກໍເມດຕາຜູ້ນັ້ນ.
45009016	ເຫດສະນັ້ນ ຈຶ່ງຈະບໍ່ຂຶ້ນຢູ່ກັບຄວາມຕັ້ງໃຈຂອງຄົນເຮົາ ຫລືການກະທຳ, ແຕ່ຂຶ້ນຢູ່ກັບພຣະເມດຕາກະລຸນາຂອງພຣະເຈົ້າເທົ່ານັ້ນ.
45009017	ເພາະພຣະຄຳພີກ່າວແກ່ກະສັດແຫ່ງເອຢິບວ່າ, “ເຮົາໄດ້ແຕ່ງຕັ້ງເຈົ້າເປັນກະສັດ ເພື່ອໃຊ້ເຈົ້າໃຫ້ສະແດງຣິດອຳນາດຂອງເຮົາ ແລະເພື່ອນາມຂອງເຮົາຈະປະກາດແຜ່ອອກໄປທົ່ວໂລກ.”
45009018	ດ້ວຍເຫດນັ້ນ ຖ້າພຣະເຈົ້າຊົງກະລຸນາຜູ້ໃດ ກໍຈະຊົງກະລຸນາແກ່ຜູ້ນັ້ນ ແລະພຣະອົງຢາກໃຫ້ຜູ້ໃດມີໃຈແຂງກະດ້າງ ກໍຈະຊົງໃຫ້ຜູ້ນັ້ນມີໃຈແຂງກະດ້າງ.
45009019	ແລ້ວເຈົ້າຈະກ່າວຕໍ່ເຮົາວ່າ, “ຖ້າເປັນດັ່ງນັ້ນ ເປັນຫຍັງພຣະເຈົ້າຈຶ່ງຍັງຊົງຕິຕຽນຢູ່? ຜູ້ໃດຈະຂັດຂືນນໍ້າພຣະໄທຂອງພຣະເຈົ້າໄດ້?”
45009020	ແຕ່ມະນຸດເອີຍ, ເຈົ້າເປັນຜູ້ໃດ ຈຶ່ງກ້າກ່າວໂຕ້ຕອບພຣະເຈົ້າໄດ້? ສິ່ງທີ່ຖືກປັ້ນຈະກ່າວແກ່ຜູ້ປັ້ນວ່າ, “ເປັນຫຍັງເຈົ້າຈຶ່ງປັ້ນຂ້ອຍມາແບບນີ້?”
45009021	ຕາມທີ່ຈິງແລ້ວ ຊ່າງປັ້ນໝໍ້ມີສິດໃຊ້ດິນໜຽວຈາກກ້ອນດຽວກັນມາປັ້ນເປັນເຄື່ອງໃຊ້ ອັນໜຶ່ງສຳລັບໃຊ້ໃນງານພິເສດ ແລະອີກອັນໜຶ່ງສຳລັບໃຊ້ໃນງານທຳມະດາ.
45009022	ດັ່ງນັ້ນ ພຣະອົງຢາກສຳແດງຄວາມໂກດຮ້າຍຂອງພຣະອົງ ແລະເຮັດໃຫ້ຣິດເດດອຳນາດຂອງພຣະອົງເປັນທີ່ປາກົດ, ພຣະອົງຈຶ່ງຊົງອົດກັ້ນໄວ້ດົນນານຕໍ່ພວກເຫລົ່ານັ້ນ ທີ່ເປັນພາຊະນະອັນສົມຄວນແກ່ຄວາມໂກດຮ້າຍ ຄືຜູ້ທີ່ຈັດຕຽມໄວ້ສຳລັບຄວາມຈິບຫາຍ.
45009023	ແລະເພື່ອສຳແດງສະຫງ່າຣາສີອັນອຸດົມສົມບູນຂອງພຣະອົງ ແກ່ບັນດາຜູ້ທີ່ເປັນພາຊະນະແຫ່ງຄວາມເມດຕາ ຄືຄົນເຫລົ່ານັ້ນ ທີ່ພຣະອົງໄດ້ຈັດຕຽມໄວ້ກ່ອນ ເພື່ອຮັບສະຫງ່າຣາສີນັ້ນ.
45009024	ລວມທັງພວກເຮົາທີ່ເປັນໄພ່ພົນ ທີ່ພຣະອົງຊົງເອີ້ນເອົານັ້ນ ບໍ່ແມ່ນຈາກຄົນຢິວເທົ່ານັ້ນ ແຕ່ຈາກຄົນຕ່າງຊາດດ້ວຍ.
45009025	ດັ່ງທີ່ພຣະອົງໄດ້ກ່າວໄວ້ໃນພຣະທຳໂຮເສອາວ່າ, “ເຮົາຈະເອີ້ນເຂົາເຫລົ່ານັ້ນວ່າ ‘ເປັນພົນລະເມືອງຂອງເຮົາ.’ ຊຶ່ງເມື່ອກ່ອນບໍ່ໄດ້ເປັນ ພົນລະເມືອງຂອງເຮົາ ແລະເຮົາຈະເອີ້ນວ່າ, ‘ພວກທີ່ຮັກຂອງເຮົາ’ ຊຶ່ງເມື່ອກ່ອນບໍ່ໄດ້ເປັນທີ່ຮັກ.”
45009026	ແລະ “ໃນບ່ອນທີ່ຊົງກ່າວວ່າ ‘ເຈົ້າທັງຫລາຍບໍ່ແມ່ນ ພົນລະເມືອງຂອງເຮົາ’ ແລະໃນບ່ອນນັ້ນແຫລະ ພວກເຂົາຈະໄດ້ຊື່ວ່າ, ‘ເປັນລູກຂອງພຣະເຈົ້າອົງຊົງຊີວິດຢູ່.’”
45009027	ເອຊາຢາປະກາດກ່ຽວກັບຊາດອິດສະຣາເອນວ່າ, “ເຖິງແມ່ນລູກຂອງຊາວອິດສະຣາເອນຈະມີຫລາຍດັ່ງເມັດຊາຍທີ່ແຄມທະເລ ແຕ່ມີໜ້ອຍຄົນຈະໄດ້ພົ້ນ,
45009028	ດ້ວຍວ່າ, ອົງພຣະຜູ້ເປັນເຈົ້າຈະຊົງດຳເນີນການເທິງແຜ່ນດິນໂລກນີ້ ຕາມການຕັດສິນຂອງພຣະອົງ ໂດຍໄວແລະຢ່າງຄົບຖ້ວນ.
45009029	ຕາມທີ່ເອຊາຢາໄດ້ທຳນວາຍໄວ້ລ່ວງໜ້າວ່າ, “ຖ້າອົງພຣະຜູ້ເປັນເຈົ້າ ອົງຊົງເປັນຈອມພົນ ບໍ່ໄດ້ຊົງໂຜດໃຫ້ພວກເຮົາມີເຊື້ອສາຍເຫລືອຢູ່ ພວກເຮົາກໍຕ້ອງໄດ້ກາຍເປັນດັ່ງເມືອງໂຊໂດມ ແລະ ໂກໂມຣາ.”
45009030	ຖ້າເປັນດັ່ງນັ້ນແລ້ວ ພວກເຮົາຈະວ່າຢ່າງໃດ? ຈະວ່າຄົນຕ່າງຊາດຜູ້ທີ່ບໍ່ດິ້ນລົນຫາຄວາມຊອບທຳໃຫ້ຕົນເອງ ກໍຍັງເປັນຄົນຊອບທຳຕໍ່ໜ້າພຣະເຈົ້າ ຄືຄວາມຊອບທຳໂດຍທາງຄວາມເຊື່ອ,
45009031	ແຕ່ພວກອິດສະຣາເອນທີ່ໄດ້ດິ້ນລົນຫາຄວາມຊອບທຳຕາມກົດບັນຍັດ ກໍບໍ່ໄດ້ບັນລຸເປົ້າໝາຍຂອງຕົນຕາມກົດບັນຍັດນັ້ນ.
45009032	ເປັນເພາະເຫດໃດ? ເພາະຍ້ອນວ່າ ພວກເຂົາບໍ່ໄດ້ດິ້ນລົນດ້ວຍຄວາມເຊື່ອ, ແຕ່ໄດ້ຊອກຫາດ້ວຍການປະຕິບັດ. ດັ່ງນັ້ນແຫລະ ພວກເຂົາຈຶ່ງໄດ້ຕຳສະດຸດກ້ອນຫີນ ທີ່ໃຫ້ສະດຸດນັ້ນ
45009033	ຕາມທີ່ມີຄຳຂຽນໄວ້ໃນພຣະຄຳພີວ່າ, “ນີ້ແຫລະ ເຮົາໄດ້ວາງຫີນກ້ອນໜຶ່ງໄວ້ໃນເມືອງຊີໂອນ ເປັນຫີນກ້ອນທີ່ໃຫ້ຄົນຕຳສະດຸດ ຄືກ້ອນຫີນທີ່ໃຫ້ຄົນລົ້ມລົງ ແຕ່ຜູ້ທີ່ເຊື່ອໃນພຣະອົງຈະບໍ່ໄດ້ຮັບຄວາມອັບອາຍຈັກເທື່ອ.”
45010001	ພີ່ນ້ອງທັງຫລາຍຂອງເຮົາເອີຍ ຄວາມປາຖະໜາໃນຈິດໃຈຂອງເຮົາ ແລະຄຳພາວັນນາອະທິຖານຕໍ່ພຣະເຈົ້າສຳລັບຊາວອິດສະຣາເອນ ແມ່ນຂໍໃຫ້ພວກເຂົາໄດ້ພົ້ນ.
45010002	ເຮົາເປັນພະຍານໄດ້ວ່າ ພວກເຂົາມີໃຈຮ້ອນຮົນປະຕິບັດພຣະເຈົ້າ, ແຕ່ບໍ່ໄດ້ເປັນໄປຕາມຄວາມຮູ້ ແລະສະຕິປັນຍາ.
45010003	ເພາະພວກເຂົາບໍ່ໄດ້ຮູ້ຈັກຄວາມຊອບທຳ ຊຶ່ງພຣະເຈົ້າປະທານໃຫ້ ແຕ່ພວກເຂົາໄດ້ພະຍາຍາມຕັ້ງຄວາມຊອບທຳຂອງພວກເຂົາເອງແທນ, ພວກເຂົາຈຶ່ງບໍ່ຍອມຢູ່ໃຕ້ຄວາມຊອບທຳທີ່ມາຈາກພຣະເຈົ້າ.
45010004	ດ້ວຍວ່າ, ພຣະຄຣິດໄດ້ເຮັດໃຫ້ກົດບັນຍັດຖືກຍົກເລີກ ເພື່ອວ່າຜູ້ທີ່ວາງໃຈເຊື່ອທຸກຄົນ ຈະໄດ້ເປັນຄົນຊອບທຳ.
45010005	ໂມເຊໄດ້ຂຽນເຖິງຄວາມຊອບທຳຕາມຫລັກກົດບັນຍັດວ່າ, “ຜູ້ໃດທີ່ປະຕິບັດຕາມຫລັກກົດບັນຍັດ ກໍຈະໄດ້ຊີວິດຕາມນັ້ນ.”
45010006	ແຕ່ຄວາມຊອບທຳ ຊຶ່ງມີຄວາມເຊື່ອເປັນຫລັກ ກໍກ່າວໄວ້ດັ່ງນີ້ວ່າ, “ຢ່າຄິດໃນໃຈວ່າ, ‘ຜູ້ໃດຈະຂຶ້ນໄປເທິງສະຫວັນ?’” (ຄືນຳເອົາພຣະຄຣິດລົງມາ).
45010007	“ຫລື ‘ຜູ້ໃດຈະລົງໄປໃນເຫວເລິກ?’” (ຄືນຳເອົາພຣະຄຣິດໃຫ້ເປັນຄືນມາຈາກຕາຍ).
45010008	ແຕ່ຄວາມຊອບທຳນັ້ນໄດ້ກ່າວໄວ້ຢ່າງໃດ ໄດ້ກ່າວວ່າ, “ຖ້ອຍຄຳຂອງພຣະເຈົ້າຢູ່ໃກ້ເຈົ້າ ຢູ່ທີ່ສົບປາກ ແລະຢູ່ໃນໃຈຂອງເຈົ້າ” (ໝາຍເຖິງຖ້ອຍຄຳແຫ່ງຄວາມເຊື່ອ ທີ່ພວກເຮົາປະກາດຢູ່ນັ້ນ).
45010009	ຖ້າເຈົ້າຮັບດ້ວຍປາກວ່າ, “ພຣະເຢຊູເຈົ້າຊົງເປັນອົງພຣະຜູ້ເປັນເຈົ້າ” ແລະເຊື່ອໃນໃຈວ່າ, “ພຣະເຈົ້າໄດ້ຊົງບັນດານໃຫ້ພຣະອົງເປັນຄືນມາຈາກຕາຍແລ້ວ” ເຈົ້າກໍຈະໄດ້ພົ້ນ.
45010010	ດ້ວຍວ່າ, ມະນຸດເຊື່ອ ກໍເຊື່ອໃນໃຈຂອງຕົນເອງ ຈຶ່ງໄດ້ຊົງຖືວ່າເປັນຄົນຊອບທຳ ແລະທີ່ຍອມຮັບ ກໍຍອມຮັບດ້ວຍປາກ ຈຶ່ງຊົງຖືກໂຜດໃຫ້ພົ້ນ.
45010011	ຕາມທີ່ມີຂຽນໄວ້ໃນພຣະຄຳພີວ່າ, “ບຸກຄົນໃດທີ່ວາງໃຈເຊື່ອໃນພຣະອົງ ຈະບໍ່ໄດ້ຮັບຄວາມອັບອາຍ.”
45010012	ເພາະພຣະເຈົ້າບໍ່ໄດ້ຖືວ່າແຕກຕ່າງກັນ ລະຫວ່າງຄົນຢິວແລະຄົນຕ່າງຊາດ, ອົງພຣະຜູ້ເປັນເຈົ້າ ເປັນອົງພຣະຜູ້ເປັນເຈົ້າອົງດຽວຂອງຄົນທັງປວງ ແລະອວຍພອນຢ່າງບໍຣິບູນແກ່ທຸກຄົນທີ່ຮ້ອງຫາພຣະອົງ.
45010013	ເພາະວ່າ, “ທຸກຄົນທີ່ຮ້ອງອອກພຣະນາມຂອງອົງພຣະຜູ້ເປັນເຈົ້າ ກໍຈະໄດ້ພົ້ນ.”
45010014	ແຕ່ຜູ້ທີ່ຍັງບໍ່ທັນໄດ້ເຊື່ອໃນພຣະອົງນັ້ນ ພວກເຂົາຈະທູນຂໍຕໍ່ພຣະອົງໄດ້ຢ່າງໃດ? ແລະຜູ້ທີ່ຍັງບໍ່ໄດ້ຍິນເຖິງເລື່ອງພຣະອົງນັ້ນ ຈະເຊື່ອໃນພຣະອົງໄດ້ຢ່າງໃດ? ແລະເມື່ອບໍ່ມີຜູ້ໃດປະກາດໃຫ້ພວກເຂົາຟັງ ພວກເຂົາຈະໄດ້ຍິນເຖິງເລື່ອງພຣະອົງໄດ້ຢ່າງໃດ?
45010015	ແລະຖ້າບໍ່ມີຜູ້ໃດໃຊ້ພວກເຂົາໄປ ພວກເຂົາຈະໄປປະກາດໄດ້ຢ່າງໃດ? ດັ່ງມີຄຳຂຽນໄວ້ໃນພຣະຄຳພີວ່າ, “ຕີນຂອງຜູ້ທີ່ນຳຂ່າວປະເສີດມາ ກໍງົດງາມປານໃດໜໍ”
45010016	ແຕ່ບໍ່ແມ່ນທຸກຄົນທີ່ຍອມຟັງຂ່າວປະເສີດນັ້ນ ເພາະເອຊາຢາໄດ້ກ່າວໄວ້ວ່າ, “ພຣະອົງເຈົ້າເອີຍ, ມີຜູ້ໃດແດ່ທີ່ໄດ້ເຊື່ອຟັງໃນຖ້ອຍຄຳ ຕາມທີ່ພວກເຂົາໄດ້ຍິນຈາກພວກຂ້ານ້ອຍນັ້ນ?”
45010017	ດັ່ງນັ້ນແຫລະ ຄວາມເຊື່ອເກີດຂຶ້ນໄດ້ກໍເພາະການໄດ້ຍິນ ແລະການໄດ້ຍິນເກີດຂຶ້ນໄດ້ ກໍເພາະການປະກາດເລື່ອງພຣະຄຣິດ.
45010018	ແຕ່ເຮົາຖາມວ່າ, “ພວກເຂົາບໍ່ໄດ້ຍິນບໍ?” ແນ່ນອນ ແທ້ຈິງພວກເຂົາໄດ້ຍິນແລ້ວ ຕາມທີ່ມີຄຳຂຽນໄວ້ໃນພຣະຄຳພີວ່າ, “ສຽງຂອງພວກເຂົາດັງກ້ອງ ແຜ່ໄປທົ່ວແຜ່ນດິນໂລກ ແລະ ຖ້ອຍຄຳຂອງພວກເຂົາ ກໍເຖິງທີ່ສຸດແຜ່ນດິນໂລກ.”
45010019	ເຮົາຖາມອີກວ່າ, “ພວກອິດສະຣາເອນບໍ່ຮູ້ຈັກບໍ?” ໂມເຊເອງເປັນຄົນທຳອິດທີ່ຕອບວ່າ, “ເຮົາຈະເຮັດໃຫ້ເຈົ້າ ເກີດຄວາມອິດສາຊົນຊາດ ທີ່ຍັງບໍ່ເປັນປະເທດ, ເຮົາຈະຍົວະໃຫ້ເຈົ້າທັງຫລາຍ ເຄືອງແຄ້ນປະເທດທີ່ເປັນຊົນຊາດທີ່ໂງ່.”
45010020	ຝ່າຍເອຊາຢາກ້າກ່າວວ່າ, “ຄົນເຫລົ່ານັ້ນບໍ່ໄດ້ສະແຫວງຫາເຮົາ ກໍພົບເຮົາ ແລະເຮົາກໍໄດ້ປາກົດແກ່ ຜູ້ທີ່ບໍ່ໄດ້ຖາມຫາເຮົາ.”
45010021	ແຕ່ເພິ່ນກ່າວເຖິງພວກອິດສະຣາເອນນັ້ນວ່າ, “ເຮົາໄດ້ຍື່ນມືຂອງເຮົາອອກຕະຫລອດວັນ ເພື່ອຄອຍຮັບໄພ່ພົນຈຳພວກໜຶ່ງ ທີ່ດື້ດ້ານແລະບໍ່ເຊື່ອຟັງ.”
45011001	ເມື່ອເປັນດັ່ງນັ້ນ ເຮົາຈຶ່ງຖາມວ່າ, “ພຣະເຈົ້າໄດ້ປະຖິ້ມໄພ່ພົນຂອງພຣະອົງແລ້ວບໍ?” ບໍ່ແມ່ນຢ່າງນັ້ນດອກ ເພາະເຮົາເອງກໍເປັນຄົນອິດສະຣາເອນ, ເປັນເຊື້ອສາຍຂອງອັບຣາຮາມ ແລະເປັນຄົນໃນເຜົ່າເບັນຢາມິນ.
45011002	ພຣະເຈົ້າບໍ່ໄດ້ປະຖິ້ມໄພ່ພົນຂອງພຣະອົງ ທີ່ພຣະອົງໄດ້ຊົງຮັບຮູ້ເລືອກໄວ້ຕັ້ງແຕ່ກ່ອນແລ້ວ ເຈົ້າທັງຫຼາຍບໍ່ຮູ້ຈັກເລື່ອງທີ່ມີຄຳຂຽນໄວ້ໃນພຣະຄຳພີ ທີ່ກ່າວເຖິງເອລີຢານັ້ນບໍ? ເມື່ອເພິ່ນໄດ້ກາບທູນກ່າວຟ້ອງພວກອິດສະຣາເອນຕໍ່ພຣະເຈົ້າວ່າ,
45011003	“ພຣະອົງເຈົ້າເອີຍ, ພວກເຂົາໄດ້ຂ້າພວກຜູ້ທຳນວາຍຂອງພຣະອົງ ແລະທັງໄດ້ທຸບທຳລາຍແທ່ນບູຊາຂອງພຣະອົງດ້ວຍ, ມີແຕ່ຂ້ານ້ອຍຜູ້ດຽວທີ່ເຫລືອຢູ່ ແລະພວກເຂົາກໍກຳລັງຊອກຊ່ອງທາງສັງຫານຂ້ານ້ອຍເໝືອນກັນ.”
45011004	ແລ້ວພຣະເຈົ້າໄດ້ຕອບເພິ່ນວ່າຢ່າງໃດ? ກໍຕອບວ່າຢ່າງນີ້, “ເຮົາຍັງມີຄົນເຫລືອຢູ່ສຳລັບເຮົາເຈັດພັນຄົນ ຜູ້ທີ່ບໍ່ໄດ້ຄຸເຂົ່າລົງຂາບໄຫວ້ຮູບບາອານ.”
45011005	ດ້ວຍເຫດນັ້ນແຫລະ, ໃນປະຈຸບັນນີ້ກໍເຊັ່ນດຽວກັນຍັງມີພວກທີ່ເຫລືອຢູ່ ຕາມທີ່ພຣະເຈົ້າຊົງເລືອກໄວ້ດ້ວຍພຣະຄຸນຂອງພຣະອົງ.
45011006	ແຕ່ຖ້າເປັນທາງພຣະຄຸນ ກໍບໍ່ແມ່ນທາງການປະຕິບັດ ຫລືຖ້າເປັນທາງການປະຕິບັດແລ້ວ ພຣະຄຸນນັ້ນກໍບໍ່ແມ່ນພຣະຄຸນອີກຕໍ່ໄປ.
45011007	ຖ້າດັ່ງນັ້ນແລ້ວຈະວ່າຢ່າງໃດ? ປະຊາຊົນອິດສະຣາເອນບໍ່ໄດ້ພົບສິ່ງທີ່ພວກເຂົາຊອກຫານັ້ນ, ແຕ່ແມ່ນຄົນທີ່ພຣະເຈົ້າໄດ້ເລືອກໄວ້ເທົ່ານັ້ນ ທີ່ເປັນຄົນໄດ້ພົບ, ສ່ວນຄົນອື່ນນັ້ນແມ່ນຄົນທີ່ຊົງໃຫ້ເກີດມີໃຈແຂງກະດ້າງໄປ,
45011008	ຕາມທີ່ມີຄຳຂຽນໄວ້ໃນພຣະຄຳພີວ່າ, “ພຣະເຈົ້າໄດ້ເຮັດໃຫ້ຄວາມຄິດ ແລະຈິດໃຈຂອງພວກເຂົາປຶກຕັນ ແລະຈົນເຖິງທຸກວັນນີ້ຕາຂອງພວກເຂົາກໍເບິ່ງບໍ່ເຫັນ ແລະຫູກໍບໍ່ໄດ້ຍິນ.”
45011009	ຝ່າຍກະສັດດາວິດກໍກ່າວໄວ້ວ່າ, “ຂໍຊົງໃຫ້ໂຕະອາຫານຂອງພວກເຂົາ ເກີດເປັນບ້ວງແຮ້ວ ແລະເປັນຕາໜ່າງຈັບພວກເຂົາເອງ, ເປັນສິ່ງທີ່ເຮັດໃຫ້ພວກເຂົາສະດຸດໃຈ ແລະເປັນສິ່ງທີ່ນຳຈ່ອງເວນແກ່ພວກເຂົາ
45011010	ຂໍຊົງໃຫ້ຕາຂອງພວກເຂົາມືດມົວໄປ ເພື່ອຈະເບິ່ງບໍ່ເຫັນ ແລະໃຫ້ຫລັງຂອງພວກເຂົາກ່ອມລົງ ຢູ່ຕະຫລອດໄປ.”
45011011	ດັ່ງນັ້ນແຫລະ ເຮົາຈຶ່ງຖາມວ່າ, ເມື່ອພວກອິດສະຣາເອນຕຳສະດຸດນັ້ນ ພວກເຂົາໄດ້ລົ້ມລົງສູນເສຍໄປຊັ້ນບໍ? ບໍ່ເປັນຢ່າງນັ້ນດອກ ແຕ່ຍ້ອນພວກເຂົາໄດ້ສະດຸດລົ້ມລົງແລ້ວ ຄວາມພົ້ນຈຶ່ງມາເຖິງຄົນຕ່າງຊາດ, ເພື່ອຈະເຮັດໃຫ້ພວກເຂົາເກີດມີໃຈຫຶງຫວງຂຶ້ນ.
45011012	ແຕ່ຖ້າການສະດຸດລົ້ມລົງຂອງຄົນອິດສະຣາເອນ ໄດ້ນຳເອົາພຣະພອນອັນໃຫຍ່ມາສູ່ຊາວໂລກ ແລະຖ້າຄວາມພ່າຍແພ້ຂອງພວກເຂົາ ເປັນເຫດໃຫ້ເກີດຄວາມສົມບູນຂຶ້ນ ຫາກໄດ້ພວກເຂົາເຂົ້າມາເພີ່ມດ້ວຍ ກໍຈະມີພຣະພອນດີກວ່ານັ້ນຈັກພຽງໃດໜໍ.
45011013	ບັດນີ້ ເຮົາຂໍກ່າວແກ່ຄົນຕ່າງຊາດວ່າ, ຕາບໃດທີ່ເຮົາຍັງເປັນອັກຄະສາວົກໄປຫາຄົນຕ່າງຊາດ ເຮົາກໍພາກພູມໃຈໃຫ້ກຽດພັນທະກິດຂອງເຮົາ.
45011014	ເພື່ອເຮົາຈະໄດ້ຊັກຊວນເພື່ອນຮ່ວມຊາດຂອງເຮົາ ໃຫ້ເກີດມີໃຈຫຶງຫວງ ເພື່ອຈະຊ່ວຍພວກເຂົາບາງຄົນໃຫ້ພົ້ນ.
45011015	ດ້ວຍວ່າ, ຖ້າຊົນຊາດພວກເຮົາຖືກປະຖິ້ມ ອັນເປັນເຫດໃຫ້ມະນຸດທັງໂລກ ກັບຄືນມາເປັນມິດກັບພຣະເຈົ້າ ການທີ່ພຣະເຈົ້າຮັບເອົາພວກຢິວກັບຄືນມາຫາພຣະອົງນັ້ນ ກໍເໝືອນກັບວ່າພວກເຂົາໄດ້ຕາຍໄປແລ້ວ ກັບຄືນມາໃໝ່.
45011016	ຖ້າເຂົ້າຈີ່ກ້ອນທຳອິດ ຖືກຖວາຍເປັນຜົນແລກແກ່ພຣະເຈົ້ານັ້ນ ເປັນຂອງສັກສິດ ແປ້ງທີ່ນວດແລ້ວທັງອ່າງ ກໍເປັນຂອງສັກສິດແລ້ວເໝືອນກັນ ຖ້າຮາກຕົ້ນໄມ້ຖືກຖວາຍນັ້ນ ເປັນບໍຣິສຸດແລ້ວ ກິ່ງກ້ານທັງໝົດກໍເປັນອັນບໍຣິສຸດຂອງພຣະອົງດ້ວຍເໝືອນກັນ.
45011017	ແຕ່ຖ້າພຣະເຈົ້າຊົງຫັກກິ່ງກ້ານບາງສ່ວນຂອງຕົ້ນໝາກກອກເທດບ້ານອອກເສຍ ແລ້ວໄດ້ຊົງໂຜດນຳເຈົ້າ ຜູ້ເປັນກິ່ງຕົ້ນໝາກກອກເທດປ່າ ມາແທນກິ່ງເຫລົ່ານັ້ນ ແລະໃຫ້ເຂົ້າຮ່ວມຮັບນໍ້າຫລໍ່ລ້ຽງອັນບໍຣິບູນຈາກຮາກຕົ້ນກອກເທດນັ້ນ.
45011018	ສະນັ້ນແຫລະ ເຈົ້າກໍຢ່າໂອ້ອວດໃສ່ກິ່ງກ້ານທີ່ຖືກຫັກອອກນັ້ນ, ເຈົ້າຈະພູມໃຈໄດ້ຢ່າງໃດ? ຖ້າເຈົ້າໂອ້ອວດໃສ່ກ້ານເຫລົ່ານັ້ນ ຈົ່ງຈື່ຈຳໄວ້ວ່າ ບໍ່ແມ່ນເຈົ້າທີ່ໄດ້ລ້ຽງຮາກ, ແຕ່ແມ່ນຮາກທີ່ລ້ຽງເຈົ້າ.
45011019	ແຕ່ເຈົ້າຈະເວົ້າວ່າ ຖືກແລ້ວ ກິ່ງກ້ານເຫລົ່ານັ້ນຖືກຫັກອອກ ກໍເພື່ອຈະເອົາຂ້ອຍຕໍ່ໃສ່.
45011020	ຖືກຕ້ອງແລ້ວ ຍ້ອນວ່າພວກເຂົາບໍ່ເຊື່ອ ຈຶ່ງຖືກຫັກອອກ, ແຕ່ທີ່ເຈົ້າຢູ່ໄດ້ນັ້ນ ກໍຍ້ອນຄວາມເຊື່ອຂອງເຈົ້າເທົ່ານັ້ນ. ດັ່ງນັ້ນ ເຈົ້າຢ່າສູ່ເປັນຜູ້ຈອງຫອງ, ແຕ່ຈົ່ງເປັນຜູ້ທີ່ຢຳເກງ.
45011021	ເພາະວ່າ ຖ້າພຣະເຈົ້າບໍ່ໄດ້ຍົກເວັ້ນຄົນຢິວ ຜູ້ທີ່ເປັນດັ່ງກິ່ງກ້ານເດີມນັ້ນ, ບາງທີພຣະອົງກໍຈະບໍ່ຍົກເວັ້ນເຈົ້າເໝືອນກັນ.
45011022	ຈົ່ງພິຈາລະນາເບິ່ງພຣະເມດຕາ ແລະຄວາມເຄັ່ງຄັດຂອງພຣະເຈົ້າ ຄືພຣະອົງສຳແດງຄວາມເຄັ່ງຄັດຕໍ່ພວກທີ່ຫລົງຜິດໄປ ແຕ່ພຣະອົງເມດຕາເຈົ້າ ຖ້າເຈົ້າຕັ້ງໝັ້ນຢູ່ໃນພຣະເມດຕານັ້ນຕໍ່ໄປ, ຖ້າບໍ່ດັ່ງນັ້ນ ເຈົ້າກໍຈະຖືກຫັກອອກເໝືອນກັນ.
45011023	ແລະຖ້າຄົນຢິວບໍ່ສືບຕໍ່ດື້ດ້ານຢູ່ໃນຄວາມບໍ່ເຊື່ອຟັງຂອງພວກເຂົາ, ພວກເຂົາກໍຈະຖືກຕໍ່ເຂົ້າຄືນໃສ່ໃນບ່ອນທີ່ພວກເຂົາເຄີຍເປັນຢູ່ນັ້ນ ເພາະພຣະເຈົ້າຜູ້ມີຣິດເດດສາມາດເຮັດເຊັ່ນນີ້ໄດ້.
45011024	ດ້ວຍວ່າ, ຖ້າພຣະເຈົ້າຊົງຕັດເຈົ້າອອກຈາກຕົ້ນກອກປ່າ ທີ່ເປັນໄມ້ປ່າຕາມທຳມະຊາດ ແລະຊົງນຳມາຕໍ່ເຂົ້າກັບຕົ້ນກອກພັນດີ ຊຶ່ງຜິດທຳມະຊາດຂອງມັນແລ້ວ ການທີ່ຈະເອົາກິ່ງເຫລົ່ານັ້ນທີ່ເປັນກິ່ງເດີມ ມາຕໍ່ເຂົ້າກັບຕົ້ນມັນເອງ ກໍຈະງ່າຍກວ່ານັ້ນຫລາຍເທົ່າໃດໜໍ.
45011025	ພີ່ນ້ອງທັງຫລາຍເອີຍ ນີ້ຄືຄວາມຈິງອັນລັບເລິກ ຊຶ່ງເຮົາຢາກໃຫ້ພວກເຈົ້າຮູ້ ເພື່ອບໍ່ໃຫ້ພວກເຈົ້າຄິດຖືຕົນວ່າ ເປັນຄົນສະຫລາດ, ຄືວ່າຄວາມດື້ດຶງຂອງຊົນຊາດອິດສະຣາເອນນັ້ນມີພຽງຊົ່ວຄາວ, ຈົນກວ່າຄົນຕ່າງຊາດຈະມາຄົບຈຳນວນໃນການກັບຄືນມາຫາພຣະເຈົ້າ.
45011026	ແລ້ວພວກອິດສະຣາເອນທັງໝົດ ກໍຈະຖືກຊ່ວຍໃຫ້ພົ້ນ ຕາມທີ່ມີຄຳຂຽນໄວ້ໃນພຣະຄຳພີວ່າ, “ພຣະຜູ້ໂຜດຊ່ວຍໃຫ້ພົ້ນ ຈະມາຈາກພູເຂົາຊີໂອນ ແລະກຳຈັດຄວາມຊົ່ວຊ້າອະທຳອອກຈາກເຊື້ອສາຍຂອງຢາໂຄບ.”
45011027	“ແລະເຮົາຈະເຮັດຄຳໝັ້ນສັນຍານີ້ ກັບພວກເຂົາ ເມື່ອເຮົາອະໄພບາບກຳ ຂອງພວກເຂົາແລ້ວ.”
45011028	ຍ້ອນພວກຢິວບໍ່ຍອມຮັບເອົາຂ່າວປະເສີດ ພວກເຂົາຈຶ່ງເປັນສັດຕູຕໍ່ພຣະເຈົ້າ ເພື່ອປະໂຫຍດຂອງພວກເຈົ້າ(ຄົນຕ່າງຊາດ) ແຕ່ຍ້ອນການຊົງເລືອກຂອງພຣະເຈົ້າ ພວກເຂົາຈຶ່ງເປັນຜູ້ທີ່ພຣະເຈົ້າຊົງຮັກ ເພາະເຫັນແກ່ບັນພະບຸລຸດຂອງພວກເຂົາ.
45011029	ເພາະພຣະເຈົ້າບໍ່ປ່ຽນໃຈກ່ຽວກັບການຊົງເລືອກ ແລະການໃຫ້ຂອງປະທານ.
45011030	ເຈົ້າທັງຫລາຍກໍເໝືອນກັນ ເມື່ອກ່ອນບໍ່ໄດ້ເຊື່ອຟັງພຣະເຈົ້າ, ແຕ່ມາບັດນີ້ ພວກເຈົ້າໄດ້ຮັບພຣະເມດຕາ ຍ້ອນພວກຢິວບໍ່ເຊື່ອຟັງພຣະອົງສັນໃດ.
45011031	ບັດນີ້ ເຂົາເຫລົ່ານັ້ນກໍບໍ່ໄດ້ເຊື່ອຟັງ ເພື່ອວ່າພວກເຂົາຈະໄດ້ຮັບພຣະກະລຸນາດ້ວຍພຣະຄຸນ ທີ່ໄດ້ຊົງໂຜດແກ່ເຈົ້າທັງຫລາຍສັນນັ້ນ.
45011032	ດ້ວຍວ່າ, ພຣະເຈົ້າໄດ້ຊົງເຮັດໃຫ້ມະນຸດທຸກຄົນ ເປັນຊະເລີຍແຫ່ງຄວາມບໍ່ເຊື່ອຟັງ ເພື່ອວ່າພຣະເມດຕາຈະໄດ້ເປັນທີ່ສຳແດງແກ່ເຂົາທຸກຄົນ.
45011033	ຄວາມຮັ່ງມີຂອງພຣະເຈົ້າກໍມີຢ່າງລົ້ນເຫລືອ ແລະພຣະສະຕິປັນຍາ ທັງຄວາມຮອບຮູ້ຂອງພຣະອົງກໍແສນເລີດລໍ້າ ການຕັດສິນຂອງພຣະອົງ ກໍເຫລືອທີ່ຈະເຂົ້າໃຈໄດ້ ແລະວິທີທາງຂອງພຣະອົງ ກໍເຫລືອວິໄສທີ່ຈະຄົ້ນຄວ້າໄດ້.
45011034	ຕາມທີ່ມີຄຳຂຽນໄວ້ໃນພຣະຄຳພີວ່າ, “ຜູ້ໃດໜໍ ທີ່ຮູ້ຄວາມນຶກຄິດ ຂອງພຣະເຈົ້າໄດ້? ຜູ້ໃດໜໍ ທີ່ສາມາດເປັນທີ່ປຶກສາ ຂອງພຣະອົງໄດ້”
45011035	“ຫລືຜູ້ໃດໜໍ ທີ່ໄດ້ຖວາຍສິ່ງໃດສິ່ງໜຶ່ງ ແກ່ພຣະອົງກ່ອນ ເພື່ອວ່າພຣະອົງຈະໄດ້ໃຫ້ບາງສິ່ງ ຕອບແທນແກ່ຕົນ”
45011036	ດ້ວຍວ່າ, ສິ່ງສາລະພັດເປັນມາຈາກພຣະອົງ ມີມາດ້ວຍພຣະອົງ ແລະເພື່ອພຣະອົງ ຂໍໃຫ້ພຣະສະຫງ່າຣາສີ ຈົ່ງເປັນຂອງພຣະອົງຕະຫລອດໄປເປັນນິດເທີ້ນ ອາແມນ.
45012001	ເຫດສະນັ້ນ ພີ່ນ້ອງທັງຫລາຍເອີຍ, ໂດຍເຫັນແກ່ພຣະເມດຕາກະລຸນາຂອງພຣະເຈົ້າ ເຮົາຈຶ່ງຮຽກຮ້ອງພວກເຈົ້າໃຫ້ຖວາຍຕົວແກ່ພຣະເຈົ້າ ເປັນເຄື່ອງບູຊາອັນມີຊີວິດ ເປັນອັນບໍຣິສຸດ ແລະເປັນທີ່ພໍພຣະໄທພຣະເຈົ້າ ຊຶ່ງເປັນການນະມັດສະການໃຫ້ສົມກັບຝ່າຍວິນຍານຂອງເຈົ້າທັງຫລາຍ.
45012002	ຢ່າດຳເນີນຊີວິດເໝືອນຢ່າງຊາວໂລກນີ້ ແຕ່ຈົ່ງຮັບການຊົງປ່ຽນແປງຈິດໃຈຂອງພວກເຈົ້າໃໝ່ ແລ້ວອຸປະນິໄສຂອງພວກເຈົ້າຈຶ່ງຈະປ່ຽນໃໝ່ ເພື່ອພວກເຈົ້າຈະໄດ້ຮູ້ນໍ້າພຣະໄທຂອງພຣະເຈົ້າ ຄືຈະຮູ້ວ່າອັນໃດດີ ອັນໃດເປັນທີ່ພໍພຣະໄທ ແລະອັນໃດດີທີ່ສຸດ.
45012003	ເນື່ອງຈາກວ່າ ພຣະເຈົ້າໄດ້ໂຜດໃຫ້ພຣະຄຸນແກ່ເຮົາ, ເຮົາຈຶ່ງຂໍບອກພວກເຈົ້າທຸກຄົນວ່າ ຢ່າຄິດຖືຕົວເກີນທີ່ຕົນເປັນຢູ່ ແຕ່ໃຫ້ຄິດສົມເຫດສົມຜົນ ໃຫ້ຄິດສົມກັບຂະໜາດແຫ່ງຄວາມເຊື່ອ ທີ່ພຣະເຈົ້າໄດ້ໂຜດໃຫ້ແຕ່ລະຄົນນັ້ນ.
45012004	ເພາະວ່າພວກເຮົາມີອະໄວຍະວະຫລາຍຢ່າງຢູ່ໃນຮ່າງກາຍອັນດຽວ ແລະແຕ່ລະອະໄວຍະວະກໍມີໜ້າທີ່ແຕກຕ່າງກັນສັນໃດ,
45012005	ພວກເຮົາທີ່ມີຫລາຍຄົນກໍຮ່ວມເຂົ້າເປັນຮ່າງກາຍດຽວກັນໃນພຣະຄຣິດ ແລະພວກເຮົາກໍເປັນອະໄວຍະວະແກ່ກັນແລະກັນສັນນັ້ນ.
45012006	ແລະພວກເຮົາໄດ້ຮັບຂອງປະທານຕ່າງກັນ ຕາມພຣະຄຸນທີ່ພຣະເຈົ້າໄດ້ຊົງໂຜດໃຫ້ແກ່ພວກເຮົານັ້ນ ຄືຖ້າເປັນການປະກາດພຣະທຳ ກໍຈົ່ງປະກາດຕາມຂະໜາດຂອງຄວາມເຊື່ອທີ່ຕົນມີຢູ່.
45012007	ຖ້າເປັນການຮັບໃຊ້ ກໍໃຫ້ຮັບໃຊ້ ຖ້າເປັນການສັ່ງສອນ ກໍຈົ່ງສັ່ງສອນ
45012008	ຖ້າເປັນການໜູນໃຈ ກໍຈົ່ງໜູນໃຈ ຖ້າເປັນການບໍລິຈາກ ກໍຈົ່ງເຮັດດ້ວຍໃຈສັດທາເພື່ອແຜ່ ຜູ້ມີສິດອຳນາດ ກໍຈົ່ງເຮັດດ້ວຍຄວາມເອົາໃຈໃສ່ ຜູ້ສະແດງຄວາມເມດຕາຕໍ່ຄົນອື່ນ ກໍຈົ່ງເຮັດດ້ວຍໃຈຍິນດີ.
45012009	ຈົ່ງຮັກດ້ວຍໃຈຈິງ ຈົ່ງກຽດຊັງສິ່ງທີ່ຊົ່ວຮ້າຍ ຈົ່ງຍຶດໝັ້ນໃນສິ່ງທີ່ດີ
45012010	ຈົ່ງຮັກຊຶ່ງກັນແລະກັນເໝືອນສັນພີ່ນ້ອງ ສ່ວນການໃຫ້ກຽດຊຶ່ງກັນແລະກັນນັ້ນ ຈົ່ງຖືວ່າຜູ້ອື່ນດີກວ່າຕົນ.
45012011	ຈົ່ງເຮັດວຽກຢ່າງເຕັມກຳລັງ ແລະຢ່າກຽດຄ້ານ ຈົ່ງຮັບໃຊ້ອົງພຣະຜູ້ເປັນເຈົ້າ ຈົ່ງມີຈິດໃຈຮ້ອນຮົນດ້ວຍພຣະວິນຍານ.
45012012	ຈົ່ງຊົມຊື່ນຍິນດີໃນຄວາມຫວັງ ຈົ່ງອົດທົນໃນຄວາມຍາກລຳບາກ ຈົ່ງພາວັນນາອະທິຖານຢູ່ບໍ່ຂາດ.
45012013	ຈົ່ງຊ່ວຍເຫລືອໄພ່ພົນຂອງພຣະເຈົ້າ ເມື່ອພວກເຂົາຂັດສົນ ຈົ່ງຍິນດີຕ້ອນຮັບແຂກດ້ວຍໃຈເຫຼື້ອມໃສ.
45012014	ຈົ່ງອວຍພອນແກ່ຄົນທີ່ຂົ່ມເຫັງເຈົ້າ ຈົ່ງອວຍພອນຢ່າປ້ອຍດ່າ.
45012015	ຈົ່ງຊົມຊື່ນຍິນດີ ກັບຜູ້ທີ່ຊົມຊື່ນຍິນດີ ຈົ່ງຮ້ອງໄຫ້ກັບຜູ້ທີ່ຮ້ອງໄຫ້.
45012016	ຈົ່ງເປັນນໍ້າໜຶ່ງໃຈດຽວກັນ ຢ່າຄິດອວດໃຫຍ່ໃຝ່ສູງ ຈົ່ງຮັບຮູ້ຄົນສາມັນຕໍ່າຕ້ອຍ. ແລະຢ່າຖືວ່າຕົນເປັນຄົນສະຫລາດ.
45012017	ຢ່າເຮັດຊົ່ວຕອບແທນການຊົ່ວແກ່ຜູ້ໃດຜູ້ໜຶ່ງ ຈົ່ງພະຍາຍາມເຮັດໃນສິ່ງທີ່ຄົນທັງຫລາຍເຫັນວ່າດີ.
45012018	ຖ້າເປັນໄປໄດ້ ໃນເລື່ອງທີ່ຂຶ້ນຢູ່ກັບພວກເຈົ້ານັ້ນ ຈົ່ງຢູ່ຢ່າງສະຫງົບສຸກກັບທຸກໆຄົນ.
45012019	ພວກທີ່ຮັກຂອງເຮົາເອີຍ ຢ່າແກ້ແຄ້ນເລີຍ, ແຕ່ຈົ່ງມອບການນັ້ນໃຫ້ພຣະເຈົ້າ ເປັນຜູ້ພິພາກສາລົງໂທດແທນ, ເພາະມີຄຳຂຽນໄວ້ໃນພຣະຄຳພີຂອງອົງພຣະຜູ້ເປັນເຈົ້າວ່າ, “ການແກ້ແຄ້ນເປັນທຸລະຂອງເຮົາ ເຮົາເອງຈະເປັນຜູ້ຕອບແທນ”
45012020	ແຕ່ “ຖ້າສັດຕູຂອງເຈົ້າຢາກເຂົ້າ ຈົ່ງເອົາໃຫ້ເຂົາກິນ ຖ້າເຂົາຫິວນໍ້າ ຈົ່ງເອົາໃຫ້ເຂົາດື່ມ ເພາະການທີ່ເຈົ້າເຮັດຢ່າງນັ້ນ ເປັນການກອງຖ່ານໄຟແດງໃສ່ໄວ້ເທິງຫົວຂອງເຂົາ.”
45012021	ຢ່າໃຫ້ຄວາມຊົ່ວໄດ້ຊະນະເຈົ້າ ແຕ່ຈົ່ງຊະນະຄວາມຊົ່ວດ້ວຍຄວາມດີ.
45013001	ທຸກຄົນຕ້ອງຍອມຢູ່ໃຕ້ອຳນາດການປົກຄອງ ເພາະວ່າບໍ່ມີອຳນາດໃດ ທີ່ບໍ່ໄດ້ມາຈາກພຣະເຈົ້າ ແລະຜູ້ທີ່ມີອຳນາດນັ້ນ ກໍແມ່ນພຣະເຈົ້າເທົ່ານັ້ນທີ່ຊົງແຕ່ງຕັ້ງຂຶ້ນ.
45013002	ເຫດສະນັ້ນ ຜູ້ໃດທີ່ຕໍ່ຕ້ານອຳນາດການປົກຄອງ ກໍຕໍ່ຕ້ານຜູ້ທີ່ພຣະເຈົ້າໄດ້ແຕ່ງຕັ້ງຂຶ້ນ ແລະຜູ້ໃດທີ່ກະທຳເຊັ່ນນັ້ນ ຈະຖືກພິພາກສາລົງໂທດ.
45013003	ດ້ວຍວ່າ, ພວກຜູ້ປົກຄອງນັ້ນ ບໍ່ເປັນໜ້າຢ້ານສຳລັບຄົນທີ່ເຮັດການດີ, ແຕ່ເປັນໜ້າຢ້ານສຳລັບຄົນທີ່ເຮັດການຊົ່ວ, ເຈົ້າບໍ່ຢາກຢ້ານຜູ້ມີສິດອຳນາດບໍ? ຖ້າດັ່ງນັ້ນ ໃຫ້ເຈົ້າເຮັດແຕ່ການດີ ແລະເຈົ້າກໍຈະໄດ້ຮັບຄຳຊົມເຊີຍຈາກເພິ່ນ.
45013004	ເພາະຜູ້ປົກຄອງນັ້ນ ເປັນຜູ້ຮັບໃຊ້ຂອງພຣະເຈົ້າ ເພື່ອໃຫ້ເກີດຜົນປະໂຫຍດສຳລັບເຈົ້າ, ແຕ່ຖ້າເຈົ້າເຮັດການຊົ່ວ ເຈົ້າຈົ່ງຢ້ານເພິ່ນ ເພາະຜູ້ປົກຄອງນັ້ນ ບໍ່ໄດ້ຖືດາບໄວ້ລ້າໆ, ແຕ່ເພິ່ນເປັນຜູ້ຮັບໃຊ້ຂອງພຣະເຈົ້າ ເພື່ອດຳເນີນການຕັດສິນລົງໂທດແກ່ທຸກຄົນທີ່ເຮັດການຊົ່ວ.
45013005	ດ້ວຍເຫດນີ້ ເຈົ້າຕ້ອງຍອມຢູ່ໃຕ້ອຳນາດການປົກຄອງ ບໍ່ພຽງແຕ່ເພາະເຫັນແກ່ຄວາມຢ້ານການຕັດສິນລົງໂທດຂອງພຣະເຈົ້າແຕ່ສິ່ງດຽວ ແຕ່ເພາະເຫັນແກ່ດ້ວຍໃຈສຳນຶກຜິດແລະຊອບດ້ວຍ.
45013006	ຍ້ອນເຫດຜົນຢ່າງດຽວກັນນີ້ແຫລະ ພວກເຈົ້າຈົ່ງເສຍພາສີ ເພາະຜູ້ມີອຳນາດນັ້ນ ເປັນຜູ້ຮັບໃຊ້ຂອງພຣະເຈົ້າ ເພິ່ນກຳລັງເຮັດໜ້າທີ່ນີ້ຢູ່.
45013007	ຈົ່ງໃຫ້ແກ່ທຸກຄົນ ຕາມທີ່ພວກເຂົາຄວນໄດ້ຮັບ ສ່ວຍສາອາກອນຄວນໃຫ້ຜູ້ໃດ ຈົ່ງໃຫ້ແກ່ຜູ້ນັ້ນ ພາສີຄວນໃຫ້ຜູ້ໃດ ຈົ່ງໃຫ້ແກ່ຜູ້ນັ້ນ ຄວາມຢຳເກງຄວນມີແກ່ຜູ້ໃດ ຈົ່ງໃຫ້ແກ່ຜູ້ນັ້ນ ກຽດຕິຍົດຄວນໃຫ້ແກ່ຜູ້ໃດ ຈົ່ງໃຫ້ແກ່ຜູ້ນັ້ນ.
45013008	ຢ່າເປັນໜີ້ຜູ້ໃດ ເວັ້ນໄວ້ແຕ່ຄວາມຮັກທີ່ມີຕໍ່ກັນແລະກັນ, ເພາະຜູ້ທີ່ຮັກຄົນອື່ນ ກໍປະຕິບັດຕາມກົດບັນຍັດຢ່າງຄົບຖ້ວນແລ້ວ.
45013009	ຂໍ້ກົດບັນຍັດທີ່ວ່າ, “ຢ່າຫລິ້ນຊູ້, ຢ່າຂ້າຄົນ, ຢ່າລັກຊັບ, ຢ່າໂລບ,” ທັງຂໍ້ກົດບັນຍັດອື່ນໆ ກໍຮ່ວມຢູ່ໃນຂໍ້ດຽວກັນນີ້ຄື “ຈົ່ງຮັກເພື່ອນບ້ານເໝືອນຮັກຕົນເອງ.”
45013010	ຄວາມຮັກບໍ່ເຮັດອັນຕະລາຍຕໍ່ເພື່ອນບ້ານ. ສະນັ້ນ ຄວາມຮັກຈຶ່ງເປັນການປະຕິບັດຕາມກົດບັນຍັດຢ່າງຄົບຖ້ວນ.
45013011	ນອກນີ້ພວກເຈົ້າຮູ້ວ່າ, ບັດນີ້ເຖິງເວລາແລ້ວ ທີ່ພວກເຈົ້າຄວນຈະຕື່ນຈາກຫລັບ. ດ້ວຍວ່າ, ເວລາທີ່ພວກເຮົາຈະພົ້ນນັ້ນ ກໍໃກ້ກວ່າເວລາທີ່ພວກເຮົາໄດ້ເຊື່ອໃນຕອນທຳອິດນັ້ນ.
45013012	ກາງຄືນກໍລ່ວງໄປຫລາຍແລ້ວ ແລະກາງເວັນກໍໃກ້ເຂົ້າມາແລ້ວ, ໃຫ້ພວກເຮົາເລີກເຮັດການຝ່າຍຄວາມມືດ ແລະຈົ່ງປະກອບຕົວດ້ວຍອາວຸດແຫ່ງຄວາມສະຫວ່າງ.
45013013	ຈົ່ງໃຫ້ພວກເຮົາປະຕິບັດຕົວ ສົມກັບຄົນທີ່ດຳເນີນຊີວິດຢູ່ໃນຄວາມສະຫວ່າງ ບໍ່ແມ່ນໃນການກິນລ້ຽງຢ່າງເຖິງໃຈ ຫລືການດື່ມເຫລົ້າເມົາຢາ ບໍ່ແມ່ນໃນການຜິດສິນທຳທາງເພດ ຫລືເຮັດເສື່ອມເສຍສິນທຳ ບໍ່ແມ່ນໃນການວິວາດຜິດຖຽງກັນ ຫລືອິດສາກັນ.
45013014	ແຕ່ຈົ່ງປະດັບຕົວດ້ວຍອົງພຣະເຢຊູຄຣິດເຈົ້າ ແລະຢ່າຈັດຫາອັນໃດເພື່ອສະໜອງຕັນຫາຂອງເນື້ອກາຍ.
45014001	ສ່ວນຜູ້ທີ່ອ່ອນໃນຄວາມເຊື່ອນັ້ນ ຈົ່ງຮັບລາວໄວ້ ຢ່າຖົກຖຽງກັບລາວໃນເລື່ອງຄວາມເຊື່ອທີ່ແຕກຕ່າງກັນ.
45014002	ຄົນໜຶ່ງເຊື່ອວ່າກິນຫຍັງກໍໄດ້ໝົດ ແຕ່ຄົນທີ່ມີຄວາມເຊື່ອອ່ອນ ກໍກິນແຕ່ບາງຢ່າງເທົ່ານັ້ນ.
45014003	ຢ່າໃຫ້ຄົນທີ່ກິນ ໝິ່ນປະໝາດຄົນທີ່ບໍ່ກິນ ແລະຢ່າໃຫ້ຜູ້ທີ່ກິນແຕ່ບາງ ຢ່າງກ່າວໂທດຜູ້ທີ່ກິນໄດ້ທຸກຢ່າງ ເພາະພຣະເຈົ້າໄດ້ຊົງຮັບເອົາຜູ້ນັ້ນແລ້ວ.
45014004	ເຈົ້າແມ່ນຜູ້ໃດຈຶ່ງຕັດສິນຄົນຮັບໃຊ້ຂອງຜູ້ອື່ນ? ຄົນຮັບໃຊ້ນັ້ນຈະສຳເລັດ ຫລືຫລົ້ມເຫລວ ກໍຂຶ້ນຢູ່ກັບນາຍຂອງລາວ, ລາວຈະຕັ້ງໝັ້ນຢູ່ໄດ້ ເພາະອົງພຣະຜູ້ເປັນເຈົ້າຈະເຮັດໃຫ້ລາວຕັ້ງໝັ້ນຢູ່ໄດ້ແນ່ນອນ.
45014005	ຄົນໜຶ່ງຄິດວ່າ ວັນໜຶ່ງດີກວ່າວັນໜຶ່ງອີກ ແຕ່ອີກຄົນໜຶ່ງຄິດວ່າທຸກວັນດີເໝືອນກັນໝົດ ຄວນໃຫ້ທຸກຄົນມີຄວາມແນ່ໃຈໃນຄວາມຄິດຂອງຕົນເອງ.
45014006	ຜູ້ທີ່ຖືວັນ ກໍຖືເພື່ອຖວາຍກຽດແດ່ອົງພຣະຜູ້ເປັນເຈົ້າເໝືອນກັນ ຜູ້ທີ່ກິນ ກໍກິນເພື່ອຖວາຍກຽດແດ່ອົງພຣະຜູ້ເປັນເຈົ້າ. ດ້ວຍວ່າ, ເພິ່ນໄດ້ໂມທະນາຂອບພຣະຄຸນພຣະເຈົ້າສຳລັບອາຫານນັ້ນ ສ່ວນຜູ້ທີ່ບໍ່ຍອມກິນບາງຢ່າງ ກໍບໍ່ຍອມກິນເພື່ອຖວາຍກຽດແດ່ອົງພຣະຜູ້ເປັນເຈົ້າ ແລະເພິ່ນກໍຍັງໂມທະນາຂອບພຣະຄຸນພຣະເຈົ້າ.
45014007	ບໍ່ມີຜູ້ໃດໃນພວກເຮົາທີ່ມີຊີວິດຢູ່ເພື່ອຕົນເອງ ຫລືຕາຍເພື່ອຕົນເອງ.
45014008	ແຕ່ຖ້າພວກເຮົາມີຊີວິດຢູ່ ກໍມີຊີວິດຢູ່ເພື່ອອົງພຣະຜູ້ເປັນເຈົ້າ ແລະຖ້າພວກເຮົາຕາຍ ກໍຕາຍເພື່ອອົງພຣະຜູ້ເປັນເຈົ້າ. ສະນັ້ນ ຖ້າພວກເຮົາມີຊີວິດຢູ່ ຫລືຕາຍກໍດີ ພວກເຮົາກໍເປັນຂອງອົງພຣະຜູ້ເປັນເຈົ້າ.
45014009	ເພາະເຫດນີ້ແຫລະ ພຣະຄຣິດໄດ້ຕາຍ ແລະໄດ້ເປັນຄືນມາຈາກຕາຍ ກໍເພື່ອຈະໄດ້ຊົງເປັນອົງພຣະຜູ້ເປັນເຈົ້າຂອງຄົນເປັນແລະຄົນຕາຍ.
45014010	ແລ້ວເປັນຫຍັງ ເຈົ້າຈຶ່ງກ່າວໂທດໃສ່ພີ່ນ້ອງຂອງຕົນ? ເປັນຫຍັງເຈົ້າຈຶ່ງໝິ່ນປະໝາດພີ່ນ້ອງຂອງຕົນ? ເພາະວ່າ ພວກເຮົາທຸກຄົນຈະຕ້ອງຢືນຢູ່ຕໍ່ໜ້າບັນລັງພິພາກສາຂອງພຣະເຈົ້າ.
45014011	ຕາມທີ່ມີຄຳຂຽນໄວ້ໃນພຣະຄຳພີແລ້ວວ່າ, “ອົງພຣະຜູ້ເປັນເຈົ້າກ່າວວ່າ, ‘ເຮົາມີຊີວິດຢູ່ຢ່າງແນ່ນອນສັນໃດ ທຸກຄົນຈະຄຸເຂົ່າລົງຂາບໄຫວ້ເຮົາສັນນັ້ນ ແລະທຸກສິ່ງກໍຈະ ຍ້ອງຍໍສັນລະເສີນພຣະເຈົ້າ.’”
45014012	ດັ່ງນັ້ນ ພວກເຮົາແຕ່ລະຄົນ ຈຶ່ງຈະຕ້ອງລາຍງານເລື່ອງລາວຂອງຕົນເອງຕໍ່ພຣະເຈົ້າ.
45014013	ເຫດສະນັ້ນ ພວກເຮົາຢ່າກ່າວໂທດໃສ່ກັນແລະກັນອີກຕໍ່ໄປ, ແຕ່ຈົ່ງຕັດສິນໃຈເຮັດດັ່ງນີ້ກໍດີກວ່າ ຄືຢ່າເອົາສິ່ງໃດສິ່ງໜຶ່ງທີ່ເຮັດໃຫ້ພີ່ນ້ອງຊູນສະດຸດ ຫລືລົ້ມລົງໃນບາບ ມາຂວາງທາງພີ່ນ້ອງ.
45014014	ໝັ້ນໃຈໃນອົງພຣະເຢຊູເຈົ້າວ່າ ບໍ່ມີອັນໃດທີ່ເປັນຂອງຕ້ອງຫ້າມໃນຕົວມັນເອງ; ແຕ່ຖ້າຄົນໃດຄິດວ່າມັນເປັນຂອງຕ້ອງຫ້າມ ສິ່ງນັ້ນກໍເປັນຂອງຕ້ອງຫ້າມສຳລັບລາວ.
45014015	ຖ້າພີ່ນ້ອງຂອງເຈົ້າເປັນທຸກໃຈ ເພາະອາຫານທີ່ເຈົ້າກິນ, ເຈົ້າກໍບໍ່ໄດ້ເຮັດດ້ວຍຄວາມຮັກເສຍແລ້ວ ຢ່າໃຫ້ອາຫານທີ່ເຈົ້າກິນນັ້ນ ເປັນເຫດເຮັດໃຫ້ຄົນທີ່ພຣະຄຣິດໄດ້ສິ້ນພຣະຊົນແທນແລ້ວ ຕ້ອງຈິບຫາຍໄປ.
45014016	ດັ່ງນັ້ນ ຢ່າເຮັດໃຫ້ສິ່ງທີ່ເຈົ້າຖືວ່າດີນັ້ນ ເປັນສິ່ງທີ່ຄົນອື່ນຕຳໜິໄດ້.
45014017	ດ້ວຍວ່າ, ອານາຈັກຂອງພຣະເຈົ້າ ບໍ່ແມ່ນເລື່ອງການກິນແລະການດື່ມ, ແຕ່ແມ່ນເລື່ອງຄວາມຊອບທຳ, ສັນຕິສຸກ ແລະຄວາມຊົມຊື່ນຍິນດີ ທີ່ມາຈາກພຣະວິນຍານບໍຣິສຸດເຈົ້າ.
45014018	ເມື່ອຜູ້ໃດບົວລະບັດຮັບໃຊ້ພຣະຄຣິດໃນທຳນອງນີ້ ກໍເຮັດໃຫ້ພຣະເຈົ້າຊົງພໍພຣະໄທ ແລະເຮັດໃຫ້ມະນຸດເຫັນດີດ້ວຍ.
45014019	ເຫດສະນັ້ນ ພວກເຮົາຈົ່ງສະແຫວງຫາສິ່ງທັງຫລາຍທີ່ເຮັດໃຫ້ເກີດຄວາມສະຫງົບສຸກ ແລະເຮັດໃຫ້ເກີດຄວາມຈະເລີນແກ່ກັນແລະກັນ.
45014020	ຢ່າທຳລາຍກິດຈະການຂອງພຣະເຈົ້າ ຍ້ອນເລື່ອງອາຫານການກິນ ອາຫານທຸກຢ່າງບໍ່ເປັນຂອງຕ້ອງຫ້າມກໍຈິງ, ແຕ່ວ່າຄົນໃດທີ່ກິນອາຫານ ຊຶ່ງເປັນເຫດໃຫ້ຄົນອື່ນຊູນສະດຸດໃຈ ກໍມີຄວາມຜິດ.
45014021	ການທີ່ຈະບໍ່ກິນຊີ້ນ ຫລືດື່ມເຫລົ້າ ຫລືເຮັດສິ່ງໃດໆ ຊຶ່ງເປັນເຫດໃຫ້ພີ່ນ້ອງຊູນສະດຸດໃຈ ກໍເປັນການຖືກຕ້ອງຢູ່ແລ້ວ.
45014022	ຈົ່ງຍຶດຖືໄວ້ໃຫ້ໝັ້ນ ໃນຄວາມເຊື່ອທີ່ເຈົ້າມີຢູ່ນັ້ນ ລະຫວ່າງເຈົ້າເອງກັບພຣະເຈົ້າ ຜູ້ໃດບໍ່ມີເຫດຜົນ ທີ່ຈະຕຳໜິຕົນເອງໃນສິ່ງທີ່ຕົນເອງເຫັນວ່າດີ ແລ້ວກໍເປັນສຸກ
45014023	ແຕ່ຜູ້ທີ່ສົງໄສໃນສິ່ງທີ່ຕົນເອງກິນ ຖ້າຍັງຂືນກິນ ກໍຖືວ່າຜິດ ເພາະລາວບໍ່ໄດ້ກິນຕາມທີ່ຕົນເຊື່ອ ເພາະວ່າສິ່ງໃດທີ່ເຮັດໄປໂດຍບໍ່ເກີດຈາກຄວາມເຊື່ອໝັ້ນ ກໍເປັນບາບທັງສິ້ນ.
45015001	ດ້ວຍເຫດນີ້, ພວກເຮົາຜູ້ທີ່ມີຄວາມເຊື່ອເຂັ້ມແຂງແລ້ວ ຄວນອົດທົນຕໍ່ຜູ້ທີ່ຍັງອ່ອນໃນຄວາມເຊື່ອ ເພື່ອແບກພາລະຂອງພວກເຂົາ, ພວກເຮົາບໍ່ຄວນເຮັດຕາມຄວາມພໍໃຈຂອງຕົນເອງ.
45015002	ແຕ່ພວກເຮົາທຸກຄົນຄວນເຮັດໃຫ້ເປັນທີ່ພໍໃຈຂອງບັນດາພີ່ນ້ອງ ເພື່ອນຳປະໂຫຍດມາສູ່ພວກເຂົາ ແລະເພື່ອເສີມສ້າງພວກເຂົາຂຶ້ນໃນຄວາມເຊື່ອ.
45015003	ດ້ວຍວ່າ, ພຣະຄຣິດບໍ່ໄດ້ເຮັດໃຫ້ເປັນທີ່ພໍໃຈພຣະອົງເອງ ຕາມທີ່ມີຄຳຂຽນໄວ້ໃນພຣະຄຳພີວ່າ, “ຄຳໝິ່ນປະໝາດນິນທາພຣະອົງນັ້ນ ກໍໄດ້ຕົກໃສ່ຂ້ານ້ອຍ.”
45015004	ທຸກສິ່ງທີ່ມີຄຳຂຽນໄວ້ໃນພຣະຄຳພີ ກໍມີໄວ້ເພື່ອສັ່ງສອນພວກເຮົາ ເພື່ອວ່າພວກເຮົາຈະມີຄວາມຫວັງດ້ວຍຄວາມອົດທົນ ແລະມີຄວາມຊູໃຈ ດ້ວຍພຣະຄຳພີທີ່ໄດ້ກ່າວໄວ້ນັ້ນ.
45015005	ຂໍພຣະເຈົ້າແຫ່ງຄວາມອົດທົນ ແລະຄວາມຊູໃຈໂຜດເຮັດໃຫ້ພວກເຈົ້າເປັນນໍ້າໜຶ່ງໃຈດຽວກັນ ຕາມຢ່າງພຣະເຢຊູຄຣິດເຈົ້າ,
45015006	ເພື່ອວ່າພວກເຈົ້າທຸກຄົນຈະພ້ອມໃຈກັນສັນລະເສີນພຣະເຈົ້າ ຜູ້ຊົງເປັນພຣະບິດາເຈົ້າຂອງອົງພຣະເຢຊູຄຣິດເຈົ້າຂອງພວກເຮົາ.
45015007	ເຫດສະນັ້ນ ຈົ່ງຕ້ອນຮັບຊຶ່ງກັນແລະກັນເໝືອນດັ່ງທີ່ພຣະຄຣິດໄດ້ຕ້ອນຮັບພວກເຈົ້າ ເພື່ອເປັນການຖວາຍກຽດຕິຍົດແກ່ພຣະເຈົ້າ.
45015008	ດ້ວຍວ່າ, ເຮົາຂໍບອກພວກເຈົ້າວ່າ ພຣະຄຣິດໄດ້ເກີດເປັນຜູ້ຮັບໃຊ້ຊາວຢິວ ເພື່ອເຮັດໃຫ້ພຣະສັນຍາທີ່ມີໄວ້ກັບບັນພະບຸລຸດນັ້ນກາຍເປັນຈິງ ເພື່ອສະແດງຄວາມສັດຊື່ຂອງພຣະເຈົ້າ
45015009	ແລະເພື່ອໃຫ້ຄົນຕ່າງຊາດໄດ້ສັນລະເສີນພຣະເຈົ້າ ເພາະຄວາມເມດຕາຂອງພຣະອົງ ຕາມທີ່ມີຄຳຂຽນໄວ້ໃນພຣະຄຳພີວ່າ, “ເພາະດ້ວຍເຫດນີ້ ຂ້ານ້ອຍ ຈຶ່ງຈະສັນລະເສີນພຣະອົງ ໃນທ່າມກາງຄົນຕ່າງຊາດທັງຫລາຍ. ຂ້ານ້ອຍຈະຂັບຮ້ອງບົດເພງຍ້ອງຍໍ ສັນລະເສີນ ຖວາຍແກ່ພຣະນາມຂອງພຣະອົງ.”
45015010	ແລະຕາມທີ່ມີຄຳຂຽນໄວ້ໃນພຣະຄຳພີອີກວ່າ, “ປະຊາຊາດທັງປວງເອີຍ ຈົ່ງຊົມຊື່ນຍິນດີດ້ວຍກັນ ກັບໄພ່ພົນຂອງພຣະອົງ.”
45015011	ແລະຍັງມີຄຳຂຽນໄວ້ອີກວ່າ, “ປະຊາຊາດທັງປວງເອີຍ ຈົ່ງຍ້ອງຍໍສັນລະເສີນອົງພຣະຜູ້ເປັນເຈົ້າ ຄົນທຸກຊາດທຸກພາສາເອີຍ ຈົ່ງເຂົ້າມາ ແລະນະມັດສະການພຣະອົງເທີ້ນ.”
45015012	ແລະເອຊາຢາກໍກ່າວອີກວ່າ, “ຈະມີໜໍ່ແນວອອກມາຈາກເຢຊີ ຄືຜູ້ຈະຊົງບັງເກີດມາ ຄຸ້ມຄອງປະຊາຊາດທັງຫລາຍ ປະຊາຊາດທັງຫລາຍ ຈະໄວ້ວາງໃຈໃນພຣະອົງ.”
45015013	ຂໍພຣະເຈົ້າແຫ່ງຄວາມຫວັງ ໂຜດໃຫ້ພວກເຈົ້າເຕັມໄປດ້ວຍຄວາມຊົມຊື່ນຍິນດີ ແລະສັນຕິສຸກທຸກປະການ ໂດຍທາງຄວາມເຊື່ອວາງໃຈໃນພຣະອົງ ເພື່ອວ່າຄວາມຫວັງຂອງພວກເຈົ້າຈະໄດ້ຈະເລີນຂຶ້ນ ໂດຍຣິດອຳນາດຂອງພຣະວິນຍານບໍຣິສຸດເຈົ້າ.
45015014	ພີ່ນ້ອງທັງຫລາຍຂອງເຮົາເອີຍ ເຮົາເອງແນ່ໃຈວ່າ, ພວກເຈົ້າເຕັມບໍຣິບູນໄປດ້ວຍຄຸນງາມຄວາມດີ ແລະມີຄວາມຮູ້ທຸກຢ່າງ ແລະທັງສາມາດຈະເຕືອນສະຕິຊຶ່ງກັນແລະກັນໄດ້.
45015015	ແຕ່ການທີ່ເຮົາກ້າຂຽນຈົດໝາຍມາຫາພວກເຈົ້ານີ້ ກໍເພື່ອຢາກເຕືອນຄວາມຈື່ຈຳຂອງພວກເຈົ້າ ດ້ວຍເຫດພຣະຄຸນທີ່ພຣະເຈົ້າໄດ້ມອບໃຫ້ແກ່ເຮົາ
45015016	ເພື່ອໃຫ້ເປັນຜູ້ຮັບໃຊ້ຂອງພຣະເຢຊູຄຣິດເຈົ້າ ໄປຍັງຄົນຕ່າງຊາດ ແລະເຮັດໜ້າທີ່ປະໂຣຫິດປະກາດຂ່າວປະເສີດເລື່ອງພຣະເຈົ້າ ເພື່ອວ່າຄົນຕ່າງຊາດຈະເປັນເຄື່ອງບູຊາທີ່ພຣະເຈົ້າພໍພຣະໄທ ຄືຊຳລະໄວ້ແລ້ວ ດ້ວຍພຣະວິນຍານບໍຣິສຸດເຈົ້າ.
45015017	ເຫດສະນັ້ນ ໃນພຣະເຢຊູຄຣິດເຈົ້າ ເຮົາຈຶ່ງອວດອ້າງໄດ້ ເຖິງສິ່ງທີ່ເຮົາເຮັດໃນການຮັບໃຊ້ພຣະເຈົ້າ.
45015018	ດ້ວຍວ່າ, ເຮົາບໍ່ອາດຈະອ້າງສິ່ງໃດ ນອກຈາກສິ່ງຊຶ່ງພຣະຄຣິດໄດ້ຊົງກະທຳ ໂດຍຊົງໃຊ້ເຮົາທາງຄຳສອນ ແລະກິດຈະການເພື່ອຈະໃຫ້ຄົນຕ່າງຊາດເຊື່ອຟັງ
45015019	ຄືດ້ວຍຣິດອຳນາດແຫ່ງການອັດສະຈັນ ແລະໝາຍສຳຄັນຕ່າງໆ ແລະຣິດອຳນາດຂອງພຣະວິນຍານຂອງພຣະເຈົ້າ ຈົນເຮົາໄດ້ປະກາດຂ່າວປະເສີດເລື່ອງພຣະຄຣິດຢ່າງຄົບຖ້ວນ ຕັ້ງແຕ່ນະຄອນເຢຣູຊາເລັມ ອ້ອມໄປຮອດແຂວງອີລີຣິກົນ.
45015020	ເຮົາຕັ້ງເປົ້າໝາຍໄວ້ວ່າ ເຮົາຈະປະກາດຂ່າວປະເສີດນີ້ເລື້ອຍໄປ ໃນບ່ອນທີ່ບໍ່ມີຜູ້ໃດເຄີຍອອກນາມຊື່ຂອງພຣະຄຣິດ ເພື່ອວ່າເຮົາຈະບໍ່ໄດ້ກໍ່ຂຶ້ນເທິງຮາກຖານທີ່ຄົນອື່ນວາງໄວ້ກ່ອນແລ້ວ.
45015021	ຕາມທີ່ມີຄຳຂຽນໄວ້ໃນພຣະຄຳພີວ່າ, “ຄົນທີ່ບໍ່ເຄີຍໄດ້ຮັບຄຳບອກກ່າວເຖິງເລື່ອງຂອງພຣະອົງ ກໍຈະໄດ້ເຫັນ ແລະຄົນທີ່ບໍ່ເຄີຍໄດ້ຍິນນັ້ນ ກໍຈະໄດ້ເຂົ້າໃຈ.”
45015022	ນີ້ແມ່ນເຫດທີ່ໄດ້ຂັດຂວາງເຮົາຕັ້ງຫລາຍເທື່ອ ເພື່ອບໍ່ໃຫ້ເຮົາມາຫາພວກເຈົ້າ.
45015023	ແຕ່ດຽວນີ້ເຮົາໄດ້ສຳເລັດພາລະກິດຂອງເຮົາໃນເຂດເຫລົ່ານີ້ແລ້ວ ແລະເຮົາປາຖະໜາຫລາຍປີແລ້ວ ທີ່ຈະມາຫາພວກເຈົ້າ,
45015024	ເຮົາຈຶ່ງຫວັງທີ່ຈະໄດ້ມາຢ້ຽມຢາມພວກເຈົ້າ ໃນຂະນະທີ່ເຮົາເດີນທາງໄປຍັງປະເທດສະເປນນັ້ນ ຫລັງຈາກຢູ່ຢ້ຽມຢາມຖາມຂ່າວພວກເຈົ້າຢ່າງສົດຊື່ນເບີກບານໃຈຊົ່ວຄາວແລ້ວ ຢາກໃຫ້ພວກເຈົ້າຊ່ວຍສົ່ງເຮົາໃນການເດີນທາງຕໍ່ໄປ.
45015025	ແຕ່ໃນຂະນະນີ້ ເຮົາກຳລັງໄປຍັງນະຄອນເຢຣູຊາເລັມ ເພື່ອຊ່ວຍສົງເຄາະພວກໄພ່ພົນຂອງພຣະເຈົ້າຢູ່ທີ່ນັ້ນ.
45015026	ດ້ວຍວ່າ, ພວກພີ່ນ້ອງໃນຄຣິສຕະຈັກແຂວງມາເກໂດເນຍ ແລະ ແຂວງອະຂາຢານັ້ນ ໄດ້ຕັ້ງໃຈຖວາຍຊັບ ຈັດຝາກໄປຊ່ວຍເຫລືອໄພ່ພົນຂອງພຣະເຈົ້າ ທີ່ທຸກຍາກໃນນະຄອນເຢຣູຊາເລັມ.
45015027	ພວກສິດເຫລົ່ານັ້ນ ກໍພໍໃຈທີ່ຈະເຮັດຢ່າງນັ້ນ ແລະທີ່ຈິງພວກເຂົາກໍເປັນໜີ້ພວກໄພ່ພົນເຫລົ່ານັ້ນດ້ວຍ ເພາະວ່າຖ້າພວກເຂົາໄດ້ຮັບຄົນຕ່າງຊາດເຂົ້າສ່ວນໃນການຝ່າຍວິນຍານຈິດ ກໍເປັນການສົມຄວນທີ່ພວກຕ່າງຊາດນັ້ນ ຈະໄດ້ຊ່ວຍອຸປະຖຳສິດເຫລົ່ານັ້ນ ດ້ວຍສິ່ງຂອງຝ່າຍເນື້ອກາຍ.
45015028	ເຫດສະນັ້ນ ເມື່ອເຮົາສຳເລັດການມອບຜົນທານນີ້ໃຫ້ແກ່ພວກເຂົາແລ້ວ ເຮົາກໍຈະໄປປະເທດສະເປນ ໂດຍຜ່ານເຂດທີ່ພວກເຈົ້າຢູ່ນັ້ນ.
45015029	ເຮົາຮູ້ແນ່ວ່າ ເມື່ອເຮົາມາຫາພວກເຈົ້ານັ້ນ ເຮົາຈະມາພ້ອມດ້ວຍພຣະພອນອັນບໍຣິບູນຂອງພຣະຄຣິດ.
45015030	ພີ່ນ້ອງທັງຫລາຍຂອງເຮົາເອີຍ ໂດຍເຫັນແກ່ອົງພຣະເຢຊູຄຣິດເຈົ້າຂອງພວກເຮົາ ແລະໂດຍເຫັນແກ່ຄວາມຮັກ ຊຶ່ງພຣະວິນຍານປະທານໃຫ້ ເຮົາຂໍຮຽກຮ້ອງພວກເຈົ້າໃຫ້ຮ່ວມກັບເຮົາພາວັນນາອະທິຖານຕໍ່ພຣະເຈົ້າ ດ້ວຍໃຈຮ້ອນຮົນເພື່ອເຮົາດ້ວຍ.
45015031	ຈົ່ງພາວັນນາອະທິຖານ ເພື່ອໃຫ້ເຮົາພົ້ນຈາກຄົນທີ່ບໍ່ເຊື່ອໃນແຂວງຢູດາຍ ແລະເພື່ອການບົວລະບັດຮັບໃຊ້ຂອງເຮົາ ຢູ່ໃນນະຄອນເຢຣູຊາເລັມ ຈະເປັນທີ່ພໍໃຈໄພ່ພົນຂອງພຣະເຈົ້າໃນທີ່ນັ້ນ.
45015032	ເພື່ອເຮົາຈະໄດ້ມາຫາພວກເຈົ້າ ຕາມນໍ້າພຣະໄທຂອງພຣະເຈົ້າດ້ວຍຄວາມຊົມຊື່ນຍິນດີຢ່າງເຕັມລົ້ນ ແລະດ້ວຍຄວາມສົດຊື່ນເບີກບານໃຈ ເມື່ອໄດ້ພົບພວກເຈົ້າ.
45015033	ຂໍໃຫ້ພຣະເຈົ້າແຫ່ງສັນຕິສຸກ ຈົ່ງສະຖິດຢູ່ກັບພວກເຈົ້າທຸກຄົນເທີ້ນ ອາແມນ.
45016001	ເຮົາຂໍຝາກນ້ອງສາວຂອງເຮົາ ຄືນາງຟອຍເບໄວ້ກັບພວກເຈົ້າ ນາງເປັນຜູ້ບົວລະບັດຮັບໃຊ້ໃນຄຣິສຕະຈັກທີ່ເມືອງເກັນເຂໄອ.
45016002	ກະລຸນາຮັບນາງໄວ້ໃນນາມຂອງອົງພຣະຜູ້ເປັນເຈົ້າ ເໝືອນດັ່ງທີ່ຄົນຂອງພຣະເຈົ້າຄວນປະຕິບັດແກ່ກັນແລະກັນ ແລະຊ່ວຍເຫລືອນາງໃນທຸກສິ່ງທີ່ນາງຕ້ອງການ ເພາະວ່ານາງເອງໄດ້ຊ່ວຍສົງເຄາະຫລາຍຄົນລວມທັງເຮົາເອງດ້ວຍ.
45016003	ເຮົາຂໍຝາກຄວາມຄິດເຖິງ ມາຍັງນາງປີຊະກີລາ ແລະ ທ່ານອາກີລາ ເພື່ອນຮ່ວມງານກັບເຮົາໃນພາລະກິດຂອງພຣະເຢຊູຄຣິດເຈົ້າ,
45016004	ຊຶ່ງໄດ້ສ່ຽງຊີວິດຂອງພວກເພິ່ນປ້ອງກັນຊີວິດຂອງເຮົາ, ບໍ່ແມ່ນແຕ່ເຮົາພຽງຄົນດຽວທີ່ສະແດງຄວາມຂອບໃຈຕໍ່ທ່ານທັງສອງນີ້ ແຕ່ລວມທັງຄຣິສຕະຈັກທຸກແຫ່ງຂອງຄົນຕ່າງຊາດດ້ວຍ.
45016005	ຂໍຝາກຄວາມຄິດເຖິງ ມາຍັງຄຣິສຕະຈັກທີ່ນະມັດສະການຢູ່ໃນເຮືອນຂອງພວກເພິ່ນເໝືອນກັນ. ເຮົາຂໍຝາກຄວາມຄິດເຖິງ ມາຍັງທ່ານເອປາຍເນດ ເພື່ອນທີ່ຮັກຂອງເຮົາ ເພິ່ນເປັນຄົນທຳອິດໃນແຂວງເອເຊຍທີ່ເຊື່ອໃນພຣະຄຣິດ.
45016006	ຂໍຝາກຄວາມຄິດເຖິງ ມາຍັງນາງມາຣີ ຜູ້ທີ່ໄດ້ເຮັດວຽກງານຢ່າງໜັກໜ່ວງສຳລັບພວກທ່ານ.
45016007	ຂໍຝາກຄວາມຄິດເຖິງ ມາຍັງທ່ານອັນດາໂລນິໂກກັບນາງຢູເນຍ ພີ່ນ້ອງຮ່ວມຊາດທີ່ໄດ້ຖືກຂັງຄຸກນຳກັນກັບເຮົາ ທ່ານທັງສອງເປັນຄົນທີ່ມີຊື່ສຽງດີໃນທ່າມກາງພວກອັກຄະສາວົກ ທັງໄດ້ຢູ່ໃນພຣະຄຣິດກ່ອນເຮົາດ້ວຍ.
45016008	ເຮົາຂໍຝາກຄວາມຄິດເຖິງ ມາຍັງທ່ານອຳເປຍ ເພື່ອນທີ່ຮັກຂອງເຮົາໃນອົງພຣະຜູ້ເປັນເຈົ້າ.
45016009	ຂໍຝາກຄວາມຄິດເຖິງ ມາຍັງທ່ານອູຣະບານ ຜູ້ຮ່ວມງານໃນພາລະກິດຂອງພຣະຄຣິດກັບພວກເຮົາ ແລະພ້ອມທັງທ່ານຊະຕາຂີ ເພື່ອນທີ່ຮັກຂອງເຮົາ.
45016010	ຂໍຝາກຄວາມຄິດເຖິງ ມາຍັງທ່ານອະເປເລ ຜູ້ທີ່ຈົງຮັກພັກດີຕໍ່ພຣະຄຣິດ ຂໍຝາກຄວາມຄິດເຖິງ ມາຍັງທຸກຄົນຢູ່ໃນຄອບຄົວຂອງທ່ານອາຣິສະໂຕບູໂລດ້ວຍ.
45016011	ຂໍຝາກຄວາມຄິດເຖິງ ມາຍັງທ່ານເຮໂຣດີໂອນ ເພື່ອນຮ່ວມຊາດຂອງເຮົາ ແລະພີ່ນ້ອງທີ່ຢູ່ໃນອົງພຣະຜູ້ເປັນເຈົ້າ ຜູ້ທີ່ຢູ່ໃນຄອບຄົວຂອງທ່ານນາຣະກິດ.
45016012	ເຮົາຂໍຝາກຄວາມຄິດເຖິງ ມາຍັງນາງຕີຝາຍນາ ແລະ ນາງທີໂຟຊາ ທີ່ເຮັດວຽກງານໜັກໃນພາລະກິດຂອງອົງພຣະຜູ້ເປັນເຈົ້າ ແລະຂໍຝາກຄວາມຄິດເຖິງ ມາຍັງນາງເປຊີດາ ເພື່ອນທີ່ຮັກຂອງເຮົາ ຜູ້ໄດ້ເຮັດພາລະກິດອັນໜັກໜ່ວງຫລາຍໃນອົງພຣະຜູ້ເປັນເຈົ້າ.
45016013	ເຮົາຂໍຝາກຄວາມຄິດເຖິງ ມາຍັງຣູໂຟ ຜູ້ທີ່ເຮັດພາລະກິດຂອງອົງພຣະຜູ້ເປັນເຈົ້າຢ່າງດີເລີດ ພ້ອມທັງແມ່ຂອງເພິ່ນ ຜູ້ເປັນເໝືອນແມ່ຂອງເຮົາເອງດ້ວຍ.
45016014	ເຮົາຂໍຝາກຄວາມຄິດເຖິງ ມາຍັງທ່ານອາຊິນກຣິດ ຟະເລໂກນ ເຮຣະມີ ປະໂຕບາ ເຮຣະມາ ພ້ອມທັງພີ່ນ້ອງທີ່ເຊື່ອທຸກຄົນທີ່ຢູ່ກັບພວກເພິ່ນ.
45016015	ຂໍຝາກຄວາມຄິດເຖິງ ມາຍັງທ່ານຟີໂລໂລກ ແລະ ນາງຢູລີອາ ເນເຣ ແລະນ້ອງສາວຂອງເພິ່ນ ພ້ອມທັງທ່ານໂອລິມປາ ແລະໄພ່ພົນບໍຣິສຸດທຸກຄົນທີ່ຢູ່ນຳພວກເພິ່ນ.
45016016	ຈົ່ງຄຳນັບກັນແລະກັນດ້ວຍທຳນຽມຈູບອັນບໍຣິສຸດ. ບັນດາຄຣິສຕະຈັກຂອງພຣະຄຣິດ ກໍຝາກຄວາມຄິດເຖິງ ມາຍັງເຈົ້າທັງຫລາຍດ້ວຍ.
45016017	ບັດນີ້ ພີ່ນ້ອງທັງຫລາຍຂອງເຮົາເອີຍ ເຮົາຂໍຮຽກຮ້ອງພວກເຈົ້າໃຫ້ຄອຍລະວັງສັງເກດເບິ່ງ ພວກທີ່ສ້າງຄວາມແຕກແຍກ ແລະເຮັດໃຫ້ຄົນອື່ນຫລົງໄປ ຈາກຄຳສອນທີ່ພວກເຈົ້າໄດ້ຮຽນມາແລ້ວ.
45016018	ດ້ວຍວ່າ, ຄົນທີ່ເຮັດດັ່ງນັ້ນ ພວກເຂົາບໍ່ໄດ້ບົວລະບັດຮັບໃຊ້ອົງພຣະຄຣິດເຈົ້າຂອງພວກເຮົາ, ແຕ່ພວກເຂົາເຫັນແກ່ປາກແກ່ທ້ອງຂອງຕົນເອງ, ພວກເຂົາໄດ້ລໍ້ລວງຄົນຊື່ໃຫ້ຫລົງ ດ້ວຍຄຳເວົ້າອັນອ່ອນຫວານ ແລະຄຳຫລອກລວງ.
45016019	ເຫດວ່າ ການເຊື່ອຟັງຂອງພວກເຈົ້າໄດ້ຊ່າລືໄປໃນທົ່ວຄົນທັງປວງແລ້ວ ເຮົາຈຶ່ງມີຄວາມຊົມຊື່ນຍິນດີນຳພວກເຈົ້າ ເຮົາຢາກໃຫ້ພວກເຈົ້າສະຫລາດໃນການດີ ແລະໃຫ້ເປັນຄົນໂງ່ໃນການຊົ່ວ.
45016020	ແລະຍັງອີກບໍ່ດົນພຣະເຈົ້າແຫ່ງສັນຕິສຸກຂອງພວກເຮົາ ຈະປາບມານຊາຕານໃຫ້ໝຸ່ນທະລາຍຢູ່ໃຕ້ພື້ນຕີນຂອງພວກເຈົ້າ. ຂໍໃຫ້ພຣະຄຸນຂອງອົງພຣະເຢຊູຄຣິດເຈົ້າຂອງເຮົາທັງຫລາຍ ຈົ່ງສະຖິດຢູ່ກັບພວກເຈົ້າເທີ້ນ.
45016021	ຕີໂມທຽວ ເພື່ອນຮ່ວມງານຂອງເຮົາ ພ້ອມທັງທ່ານລູກີໂອ ຢາໂຊນ ແລະ ໂຊຊີປາໂທ ເພື່ອນຮ່ວມຊາດຂອງເຮົາ ກໍຝາກຄວາມຄິດເຖິງ ມາຍັງພວກເຈົ້າດ້ວຍ.
45016022	ເຮົາຄື ເຕຣະຕຽວ ຜູ້ຂຽນຈົດໝາຍສະບັບນີ້ ຂໍຝາກຄວາມຄິດເຖິງ ມາຍັງພວກເຈົ້າ ໃນອົງພຣະຜູ້ເປັນເຈົ້າ.
45016023	ທ່ານຄາໂຢ ເຈົ້າຂອງເຮືອນ ບ່ອນທີ່ຮັບລ້ຽງເຮົາ ແລະເປັນຜູ້ບຳລຸງຄຣິສຕະຈັກໜ່ວຍນີ້ ກໍຂໍຝາກຄວາມຄິດເຖິງ ມາຍັງພວກເຈົ້າທຸກຄົນ ທ່ານເອຣາຊະໂຕ ນາຍຄັງປະຈຳເມືອງ ພ້ອມທັງກູອາໂຕ ພີ່ນ້ອງຂອງພວກເຮົາ ກໍຝາກຄວາມຄິດເຖິງມາຍັງພວກເຈົ້າດ້ວຍ. [
45016024	ຂໍໃຫ້ພຣະຄຸນແຫ່ງອົງພຣະເຢຊູຄຣິດເຈົ້າຂອງພວກເຮົາ ຈົ່ງສະຖິດຢູ່ກັບພວກເຈົ້າທຸກຄົນເທີ້ນ ອາແມນ ]
45016025	ຈົ່ງຖວາຍພຣະກຽດແກ່ພຣະເຈົ້າ ຜູ້ຊົງຣິດເດດທີ່ເຮັດໃຫ້ເຈົ້າທັງຫລາຍຕັ້ງໝັ້ນຄົງຢູ່ ຕາມຂ່າວປະເສີດເລື່ອງພຣະເຢຊູຄຣິດເຈົ້າທີ່ເຮົາປະກາດນັ້ນ ແລະຕາມການເປີດເຜີຍໃຫ້ເຫັນເຖິງຄວາມຈິງອັນເລິກລັບ ຊຶ່ງໄດ້ຖືກປົກບັງໄວ້ມາຕັ້ງແຕ່ບູຮານນະການພຸ້ນ.
45016026	ແຕ່ດຽວນີ້ ກໍໄດ້ເປີດເຜີຍໃຫ້ເຫັນແລ້ວ ຕາມທີ່ຜູ້ທຳນວາຍໄດ້ຂຽນໄວ້ ແລະໂດຍຄຳສັ່ງຂອງພຣະເຈົ້າ ອົງດຳລົງຢູ່ຖາວອນກໍໄດ້ເປີດເຜີຍໃຫ້ປະຊາຊາດທັງປວງເຫັນແຈ້ງ ເພື່ອວ່າ ເຂົາທຸກຄົນຈະໄດ້ເຊື່ອຟັງແລະປະຕິບັດຕາມ.
45016027	ໂດຍພຣະເຢຊູຄຣິດເຈົ້າ ຂໍໃຫ້ສະຫງ່າຣາສີ ຈົ່ງມີແກ່ພຣະເຈົ້າ ຜູ້ຊົງພຣະປັນຍາແຕ່ອົງດຽວຕະຫລອດໄປເປັນນິດເທີ້ນ ອາແມນ.
46001001	ຈາກໂປໂລ ຜູ້ທີ່ພຣະເຈົ້າໄດ້ເອີ້ນເອົາຕາມນໍ້າພຣະໄທ ໃຫ້ເປັນອັກຄະສາວົກຂອງພຣະເຢຊູຄຣິດເຈົ້າ ແລະຈາກໂຊຊະເຖນ ນ້ອງຊາຍຂອງພວກເຮົາ
46001002	ເຖິງ ຄຣິສຕະຈັກຂອງພຣະເຈົ້າທີ່ຢູ່ເມືອງໂກຣິນໂທ ຜູ້ເປັນໄພ່ພົນຜູ້ບໍຣິສຸດຂອງພຣະເຈົ້າທຸກຄົນ ຜູ້ທີ່ຖືກເອີ້ນໃຫ້ເປັນໄພ່ພົນດ້ວຍກັນໃນພຣະເຢຊູຄຣິດເຈົ້າ ກັບຄົນທັງຫລາຍໃນທຸກແຫ່ງຫົນ ທີ່ຮ້ອງອອກພຣະນາມອົງພຣະເຢຊູຄຣິດເຈົ້າຂອງພວກເຮົາ ຄືອົງພຣະຜູ້ເປັນເຈົ້າຂອງພວກເຂົາ ແລະຂອງພວກເຮົາດ້ວຍ.
46001003	ຂໍໃຫ້ພຣະເຈົ້າ ພຣະບິດາເຈົ້າຂອງພວກເຮົາ ກັບອົງພຣະເຢຊູຄຣິດເຈົ້າ ໂຜດໃຫ້ພຣະຄຸນແລະສັນຕິສຸກແກ່ພວກເຈົ້າດ້ວຍເທີ້ນ.
46001004	ເຮົາໂມທະນາຂອບພຣະຄຸນພຣະເຈົ້າຢູ່ສະເໝີ ສຳລັບພຣະຄຸນທີ່ພຣະອົງໄດ້ມອບໃຫ້ພວກເຈົ້າ ໂດຍທາງພຣະເຢຊູຄຣິດເຈົ້າ.
46001005	ດ້ວຍວ່າ, ໃນພຣະອົງນັ້ນ ພວກເຈົ້າຈຶ່ງກາຍເປັນຜູ້ຄົບບໍຣິບູນໃນທຸກສິ່ງ ທັງວາຈາແລະຄວາມຮູ້ທຸກຢ່າງ.
46001006	ດ້ວຍຄຳພະຍານເລື່ອງພຣະຄຣິດ ໄດ້ເປັນທີ່ຍອມຮັບຢ່າງໝັ້ນຄົງໃນທ່າມກາງພວກເຈົ້າແລ້ວ
46001007	ຈົນພວກເຈົ້າບໍ່ໄດ້ຂາດເຂີນຂອງພຣະຣາຊທານຈັກຢ່າງ ຂະນະທີ່ພວກເຈົ້າຄອງຄອຍຖ້າດ້ວຍຄວາມຫວັງ ໃນການສະເດັດມາປາກົດຂອງອົງພຣະເຢຊູຄຣິດເຈົ້າຂອງພວກເຮົາ.
46001008	ແມ່ນພຣະອົງນັ້ນແຫລະ ທີ່ຈະໂຜດຊ່ວຍພວກເຈົ້າໃຫ້ຕັ້ງໝັ້ນຄົງຈົນເຖິງທີ່ສຸດ ເພື່ອວ່າໃນວັນຂອງອົງພຣະເຢຊູຄຣິດເຈົ້າຂອງພວກເຮົານັ້ນ ພວກເຈົ້າຈະບໍ່ຖືກຕຳໜິ.
46001009	ພຣະເຈົ້າສັດຊື່ ພຣະອົງໄດ້ຊົງເອີ້ນພວກເຈົ້າໃຫ້ສຳພັນສະໜິດກັບພຣະບຸດຂອງພຣະອົງ ຄືພຣະເຢຊູຄຣິດເຈົ້າ ອົງພຣະຜູ້ເປັນເຈົ້າຂອງພວກເຮົາ.
46001010	ພີ່ນ້ອງທັງຫລາຍເອີຍ, ໂດຍສິດອຳນາດຂອງພຣະນາມອົງພຣະເຢຊູຄຣິດເຈົ້າຂອງພວກເຮົາ ເຮົາຂໍຮ້ອງພວກເຈົ້າທຸກຄົນໃຫ້ຖືກຕ້ອງປອງດອງກັນ ຢ່າຖືພັກຖືພວກ ຈົ່ງຮ່ວມເຂົ້າກັນເປັນນໍ້າໜຶ່ງໃຈດຽວ ແລະມີຈຸດປະສົງຢ່າງດຽວກັນ.
46001011	ພີ່ນ້ອງທັງຫລາຍເອີຍ, ເພາະມີບາງຄົນ ຈາກກຸ່ມຂອງນາງຂະໂລເອ ໄດ້ເລົ່າໃຫ້ເຮົາຟັງວ່າ, ໄດ້ເກີດມີການຜິດຂ້ອງຕ້ອງຖຽງກັນໃນທ່າມກາງພວກເຈົ້າ.
46001012	ເຮົາໝາຍຄວາມວ່າຢ່າງນີ້: ແຕ່ລະຄົນໃນພວກເຈົ້າເວົ້າບໍ່ຖືກຕ້ອງປອງດອງກັນ ຜູ້ໜຶ່ງເວົ້າວ່າ, “ຂ້ອຍຕິດຕາມໂປໂລ” ຜູ້ໜຶ່ງອີກເວົ້າວ່າ, “ຂ້ອຍຕິດຕາມອາໂປໂລ” ຜູ້ໜຶ່ງອີກເວົ້າວ່າ, “ຂ້ອຍຕິດຕາມເປໂຕ” ແລະຜູ້ອື່ນອີກເວົ້າວ່າ, “ຂ້ອຍຕິດຕາມພຣະຄຣິດ.”
46001013	ພຣະຄຣິດແບ່ງເປັນຫລາຍອົງແລ້ວບໍ? ໂປໂລຖືກຄຶງທີ່ໄມ້ກາງແຂນເພື່ອພວກເຈົ້າຊັ້ນບໍ? ພວກເຈົ້າຮັບບັບຕິສະມາໃນນາມຂອງໂປໂລຊັ້ນບໍ?
46001014	ເຮົາໂມທະນາຂອບພຣະຄຸນພຣະເຈົ້າ ທີ່ເຮົາບໍ່ໄດ້ໃຫ້ຜູ້ໃດໃນພວກເຈົ້າຮັບບັບຕິສະມາ ນອກຈາກທ່ານກີສະໂປ ແລະ ທ່ານຄາໂຢ.
46001015	ດັ່ງນັ້ນ ຈຶ່ງບໍ່ມີຜູ້ໃດເວົ້າໄດ້ວ່າ ພວກເຈົ້າໄດ້ຮັບບັບຕິສະມາໃນນາມຂອງເຮົາ. (
46001016	ແມ່ນແທ້ ເຮົາໄດ້ໃຫ້ສະເຕຟານາ ແລະຄອບຄົວຂອງລາວຮັບບັບຕິສະມາດ້ວຍ, ແຕ່ນອກຈາກຄົນເຫລົ່ານັ້ນແລ້ວ ເຮົາກໍບໍ່ຮູ້ວ່າ ເຮົາໄດ້ໃຫ້ຜູ້ໃດອີກແດ່ຮັບບັບຕິສະມາ).
46001017	ພຣະຄຣິດບໍ່ໄດ້ໃຊ້ເຮົາໄປ ເພື່ອໃຫ້ເຮັດພິທີຮັບບັບຕິສະມາ, ແຕ່ພຣະອົງໃຊ້ເຮົາໄປເພື່ອໃຫ້ປະກາດຂ່າວປະເສີດ ແລະບໍ່ແມ່ນໃຊ້ຄຳເວົ້າແຫ່ງສະຕິປັນຍາມະນຸດ ເພື່ອວ່າໄມ້ກາງແຂນພຣະຄຣິດນັ້ນຈະບໍ່ເສຍປະໂຫຍດ.
46001018	ເລື່ອງຄວາມຕາຍຂອງພຣະຄຣິດທີ່ໄມ້ກາງແຂນນັ້ນ ເປັນເລື່ອງໂງ່ສຳລັບພວກທີ່ກຳລັງຈິບຫາຍໄປ, ແຕ່ສຳລັບພວກເຮົາທີ່ກຳລັງຮັບຄວາມພົ້ນນັ້ນ ຖືວ່າເປັນຣິດອຳນາດຂອງພຣະເຈົ້າ.
46001019	ເພາະມີຄຳຂຽນໄວ້ໃນພຣະຄຳພີວ່າ, “ເຮົາຈະທຳລາຍປັນຍາ ຂອງຄົນມີປັນຍາ ເຮົາຈະໃຫ້ຄວາມສະຫລາດ ຂອງຄົນສະຫລາດສູນເສຍໄປ.”
46001020	ຄົນມີປັນຍາຢູ່ໃສ? ຫລືຄົນສະຫລາດຢູ່ໃສ? ຫລືນັກໂຕ້ຕອບບັນຫາຂອງໂລກນີ້ຢູ່ໃສ? ພຣະເຈົ້າກະທຳໃຫ້ເຫັນວ່າ ປັນຍາຂອງຝ່າຍໂລກນີ້ເປັນຄວາມໂງ່
46001021	ເພາະຕາມພຣະສະຕິປັນຍາຂອງພຣະເຈົ້າ ເຫັນວ່າ ມະນຸດບໍ່ສາມາດຮູ້ຈັກພຣະອົງໄດ້ດ້ວຍປັນຍາຂອງເຂົາເອງ ແຕ່ພຣະອົງພໍໃຈໃຊ້ຂ່າວເລື່ອງທີ່ເຂົາຖືວ່າໂງ່ ຊຶ່ງພວກເຮົາປະກາດຢູ່ນັ້ນ ເພື່ອຊ່ວຍຜູ້ທີ່ເຊື່ອໃຫ້ພົ້ນ.
46001022	ຝ່າຍພວກຢິວກໍຕ້ອງການເຫັນໝາຍສຳຄັນ ແລະພວກຕ່າງຊາດກໍຊອກສະແຫວງຫາປັນຍາ.
46001023	ແຕ່ສຳລັບພວກເຮົາແລ້ວ ພວກເຮົາປະກາດເລື່ອງພຣະຄຣິດ ຜູ້ຖືກຄຶງໄວ້ທີ່ໄມ້ກາງແຂນນັ້ນ ອັນເປັນເລື່ອງທີ່ພວກຢິວຊຸນສະດຸດ ແລະເປັນເລື່ອງທີ່ພວກຕ່າງຊາດຖືວ່າໂງ່,
46001024	ແຕ່ສຳລັບພວກທີ່ພຣະເຈົ້າເອີ້ນໄວ້ແລ້ວນັ້ນ ບໍ່ວ່າຄົນຢິວ ຫລືຄົນຕ່າງຊາດກໍຕາມ ເຂົາຖືວ່າພຣະຄຣິດເປັນຣິດອຳນາດ ແລະເປັນສະຕິປັນຍາຂອງພຣະເຈົ້າ.
46001025	ເພາະສິ່ງທີ່ເບິ່ງຄືວ່າ ເປັນຄວາມໂງ່ຂອງພຣະເຈົ້າ ກໍຍັງສະຫລາດກວ່າປັນຍາຂອງມະນຸດ ແລະສິ່ງທີ່ເບິ່ງຄືວ່າ ເປັນຄວາມອ່ອນແຮງຂອງພຣະເຈົ້າ ກໍຍັງແຂງແຮງກວ່າກຳລັງຂອງມະນຸດ.
46001026	ພີ່ນ້ອງທັງຫລາຍເອີຍ, ຈົ່ງພິຈາລະນາເບິ່ງວ່າ ພວກເຈົ້າທີ່ພຣະເຈົ້າໄດ້ຊົງໂຜດເອີ້ນມານັ້ນ ເປັນຄົນຢ່າງໃດ? ຄືຄົນທີ່ມະນຸດຖືວ່າສະຫລາດກໍມີໜ້ອຍຄົນ, ຄົນທີ່ມີອຳນາດກໍມີໜ້ອຍຄົນ ຄົນທີ່ມີຖານະສູງກໍມີໜ້ອຍຄົນ.
46001027	ແຕ່ພຣະເຈົ້າໄດ້ຊົງເລືອກເອົາສິ່ງທີ່ມະນຸດຖືວ່າໂງ່ ເພື່ອໃຫ້ຄົນສະຫລາດຖືກອັບອາຍ ແລະພຣະອົງໄດ້ຊົງເລືອກເອົາສິ່ງທີ່ມະນຸດຖືວ່າອ່ອນກຳລັງ ເພື່ອໃຫ້ຄົນທີ່ມີກຳລັງຖືກອັບອາຍ.
46001028	ພຣະອົງໄດ້ເລືອກເອົາສິ່ງທີ່ມະນຸດຖືວ່າຕໍ່າຕ້ອຍ ແລະໜ້າດູໝິ່ນ ແລະບໍ່ສຳຄັນຫຍັງ ເພື່ອທຳລາຍສິ່ງທີ່ໂລກເຫັນວ່າສຳຄັນ.
46001029	ເພື່ອວ່າ ບໍ່ໃຫ້ມະນຸດຄົນໃດອວດຕົວໄດ້ຊ້ອງໜ້າພຣະເຈົ້າ.
46001030	ໂດຍພຣະອົງນັ້ນ, ເຈົ້າທັງຫລາຍຈຶ່ງຢູ່ໃນພຣະເຢຊູຄຣິດເຈົ້າ, ຜູ້ຊົງເປັນປັນຍາຈາກພຣະເຈົ້າ ແລະຊົງເປັນຜູ້ເຮັດໃຫ້ເຮົາຊອບທຳ ແລະຊົງຊຳລະເຮົາໃຫ້ເປັນໄພ່ພົນຜູ້ບໍຣິສຸດຂອງພຣະເຈົ້າ ແລະຊົງໄຖ່ເຮົາໃຫ້ພົ້ນ.
46001031	ເພື່ອໃຫ້ເປັນໄປຕາມທີ່ມີຄຳຂຽນໄວ້ໃນພຣະຄຳພີວ່າ, “ຜູ້ຢາກອວດອ້າງນັ້ນ ຈົ່ງເອົາອົງພຣະຜູ້ເປັນເຈົ້າມາອວດອ້າງ.”
46002001	ພີ່ນ້ອງທັງຫລາຍເອີຍ, ເມື່ອເຮົາໄດ້ມາຫາພວກເຈົ້າ ເພື່ອປະກາດຄວາມຈິງອັນເລິກລັບຂອງພຣະເຈົ້າ ເຮົາບໍ່ໄດ້ໃຊ້ຖ້ອຍຄຳຍາກ ຫລືຄວາມຮູ້ອັນໜ້າຟັງ.
46002002	ດ້ວຍວ່າ, ຂະນະທີ່ເຮົາໄດ້ຢູ່ນຳພວກເຈົ້ານັ້ນ ເຮົາຕັ້ງໃຈໄວ້ແລ້ວວ່າ ຈະບໍ່ສັ່ງສອນເລື່ອງໃດເລີຍ ເວັ້ນໄວ້ແຕ່ເລື່ອງພຣະເຢຊູຄຣິດເຈົ້າ ແລະໂດຍສະເພາະຄວາມຕາຍຂອງພຣະອົງທີ່ໄມ້ກາງແຂນ.
46002003	ເພາະສະນັ້ນ ເມື່ອເຮົາໄດ້ມາຫາພວກເຈົ້າ ເຮົາກໍອ່ອນກຳລັງ ແລະຢ້ານກົວຈົນຕົວສັ່ນ
46002004	ຄຳສັ່ງສອນ ແລະຄຳເທດສະໜາຂອງເຮົາ ກໍບໍ່ແມ່ນຄຳສະຫລາດສະຫລຽວ ອັນກ້ຽວກ່ອມໃຈດ້ວຍປັນຍາຂອງມະນຸດ, ແຕ່ແມ່ນຄຳຊຶ່ງໄດ້ສຳແດງພຣະວິນຍານ ແລະຣິດອຳນາດຂອງພຣະເຈົ້າ.
46002005	ເພື່ອຄວາມເຊື່ອຂອງພວກເຈົ້າຈະບໍ່ໄດ້ຂຶ້ນຢູ່ກັບປັນຍາຂອງມະນຸດ, ແຕ່ອາໄສຣິດອຳນາດຂອງພຣະເຈົ້າ.
46002006	ເຖິງປານນັ້ນກໍດີ, ເຮົາເຄີຍປະກາດຖ້ອຍຄຳແຫ່ງປັນຍາ ໃຫ້ແກ່ຄົນທີ່ໃຫຍ່ແລ້ວຝ່າຍຄວາມເຊື່ອກໍຈິງ, ແຕ່ບໍ່ແມ່ນປັນຍາທີ່ເປັນຂອງໂລກນີ້ ຫລືປັນຍາຂອງອຳນາດທີ່ປົກຄອງໂລກນີ້ ຊຶ່ງກຳລັງເສື່ອມສູນໄປ.
46002007	ປັນຍາທີ່ເຮົາປະກາດນັ້ນ ແມ່ນຄວາມເລິກລັບແຫ່ງປັນຍາຂອງພຣະເຈົ້າ ທີ່ຖືກເຊື່ອງໄວ້ຈາກມະນຸດກ່ອນສ້າງໂລກ ຊຶ່ງພຣະເຈົ້າຊົງກຳນົດໄວ້ແລ້ວ ເພື່ອເປັນສະຫງ່າຣາສີແກ່ພວກເຮົາ.
46002008	ບໍ່ມີຜູ້ປົກຄອງຄົນໃດໃນໂລກນີ້ ໄດ້ຮູ້ຈັກປັນຍານີ້, ຖ້າເຂົາຮູ້ຈັກ ເຂົາຄົງບໍ່ເອົາອົງພຣະຜູ້ເປັນເຈົ້າ ຜູ້ຊົງສະຫງ່າຣາສີຄຶງໄວ້ທີ່ໄມ້ກາງແຂນ.
46002009	ເໝືອນດັ່ງທີ່ມີຄຳຂຽນໄວ້ໃນພຣະຄຳພີວ່າ, “ສິ່ງທີ່ຕາບໍ່ເຫັນ ຫູບໍ່ໄດ້ຍິນ ແລະສິ່ງທີ່ມະນຸດຄິດບໍ່ອອກ ແມ່ນສິ່ງນັ້ນແຫຼະ ທີ່ພຣະເຈົ້າໄດ້ຊົງຈັດຕຽມໄວ້ ໃຫ້ແກ່ຄົນທັງຫລາຍທີ່ຮັກພຣະອົງ.”
46002010	ແຕ່ວ່າ ພຣະເຈົ້າໄດ້ເປີດເຜີຍຄວາມເລິກລັບຂອງພຣະອົງ ແກ່ພວກເຮົາໂດຍທາງພຣະວິນຍານ. ແທ້ຈິງແລ້ວ, ພຣະວິນຍານຢັ່ງຮູ້ທຸກສິ່ງ ເຖິງແມ່ນເປັນຄວາມເລິກລັບຂອງພຣະເຈົ້າ.
46002011	ດ້ວຍວ່າ, ຜູ້ໃດໜໍ ອາດຮູ້ຄວາມຄິດຂອງມະນຸດໄດ້ ເວັ້ນໄວ້ແຕ່ຈິດວິນຍານທີ່ຢູ່ພາຍໃນມະນຸດຜູ້ນັ້ນ, ໃນທຳນອງດຽວກັນ ບໍ່ມີຜູ້ໃດຮູ້ພຣະໄທພຣະເຈົ້າ ແຕ່ແມ່ນພຣະວິນຍານຂອງພຣະເຈົ້າເທົ່ານັ້ນ ທີ່ຮູ້ທຸກສິ່ງກ່ຽວກັບພຣະເຈົ້າ.
46002012	ພວກເຮົາບໍ່ໄດ້ຮັບວິນຍານຂອງໂລກນີ້, ແຕ່ພວກເຮົາໄດ້ຮັບພຣະວິນຍານທີ່ມາຈາກພຣະເຈົ້າ ເພື່ອວ່າພວກເຮົາຈະຮູ້ທຸກສິ່ງ ທີ່ພຣະເຈົ້າໄດ້ຊົງໂຜດປະທານໃຫ້ແກ່ພວກເຮົານັ້ນ.
46002013	ດ້ວຍເຫດນັ້ນ ພວກເຮົາຈຶ່ງບໍ່ກ່າວດ້ວຍຖ້ອຍຄຳ ຊຶ່ງປັນຍາຂອງມະນຸດໄດ້ສອນໄວ້, ແຕ່ດ້ວຍຖ້ອຍຄຳ ຊຶ່ງພຣະວິນຍານໄດ້ຊົງສັ່ງສອນ ຄືພວກເຮົາໄດ້ອະທິບາຍຄວາມຈິງຝ່າຍຈິດວິນຍານ ໃຫ້ແກ່ຄົນທີ່ມີພຣະວິນຍານຟັງ.
46002014	ແຕ່ມະນຸດທີ່ມີຈິດໃຈທຳມະດາຈະຮັບສິ່ງເຫລົ່ານັ້ນ ຊຶ່ງເປັນຂອງພຣະວິນຍານຂອງພຣະເຈົ້າກໍບໍ່ໄດ້, ເພາະພວກເຂົາເຫັນວ່າ ສິ່ງເຫລົ່ານີ້ເປັນເລື່ອງໂງ່ສຳລັບຕົນ ແລະບໍ່ສາມາດເຂົ້າໃຈ ເພາະວ່າ ທີ່ຈະເຂົ້າໃຈສິ່ງເຫລົ່ານັ້ນໄດ້ ກໍຕ້ອງອາໄສພຣະວິນຍານ.
46002015	ຝ່າຍຄົນທີ່ມີພຣະວິນຍານຂອງພຣະເຈົ້າ ກໍສາມາດສັງເກດຮູ້ສິ່ງສາລະພັດໄດ້, ແຕ່ບໍ່ມີຜູ້ໃດສາມາດສັງເກດຮູ້ໃຈຜູ້ນັ້ນໄດ້.
46002016	ດັ່ງທີ່ມີຄຳຂຽນໄວ້ໃນພຣະຄຳພີວ່າ, “ຜູ້ໃດໜໍ ຮູ້ຄວາມຄິດ ຂອງອົງພຣະຜູ້ເປັນເຈົ້າໄດ້ ຈຶ່ງສາມາດໃຫ້ຄຳແນະນຳ ແກ່ພຣະອົງໄດ້?” ແຕ່ພວກເຮົາມີຄວາມຄິດຂອງພຣະຄຣິດ.
46003001	ພີ່ນ້ອງທັງຫລາຍເອີຍ, ຕາມຄວາມເປັນຈິງແລ້ວ ຝ່າຍເຮົາຈະເວົ້າກັບພວກເຈົ້າເໝືອນເວົ້າກັບຄົນທີ່ຢູ່ຝ່າຍພຣະວິນຍານກໍບໍ່ໄດ້, ເຮົາຈຳເປັນຕ້ອງເວົ້າກັບພວກເຈົ້າ ເໝືອນເວົ້າກັບຄົນທີ່ຢູ່ຝ່າຍມະນຸດທຳມະດາ ເໝືອນດັ່ງພວກເຈົ້າເປັນເດັກນ້ອຍຝ່າຍຄວາມເຊື່ອໃນພຣະຄຣິດ.
46003002	ເຮົາໄດ້ລ້ຽງພວກເຈົ້າດ້ວຍນໍ້ານົມ ບໍ່ແມ່ນດ້ວຍອາຫານແຂງ ເພາະວ່າເມື່ອກ່ອນນັ້ນ ພວກເຈົ້າຍັງບໍ່ສາມາດຮັບໄດ້ເທື່ອ, ຈົນມາບັດນີ້ ພວກເຈົ້າກໍຍັງບໍ່ທັນສາມາດຮັບໄດ້ອີກ,
46003003	ເພາະວ່າ ພວກເຈົ້າຍັງຢູ່ຝ່າຍມະນຸດທຳມະດາ, ພວກເຈົ້າຍັງອິດສາກັນ ແລະຜິດຂ້ອງຕ້ອງຖຽງກັນຢູ່ ພວກເຈົ້າຢູ່ຝ່າຍມະນຸດທຳມະດາ ແລະບໍ່ດຳເນີນຊີວິດຕາມມະນຸດທຳມະດາບໍ?
46003004	ເພາະເມື່ອຜູ້ໜຶ່ງໃນພວກເຈົ້າເວົ້າວ່າ, “ຂ້າພະເຈົ້າຢູ່ຝ່າຍໂປໂລ” ຜູ້ໜຶ່ງອີກເວົ້າວ່າ, “ຂ້າພະເຈົ້າຢູ່ຝ່າຍອາໂປໂລ” ພວກເຈົ້າບໍ່ໄດ້ເປັນພຽງແຕ່ມະນຸດທຳມະດາບໍ?
46003005	ຖ້າດັ່ງນັ້ນ ອາໂປໂລແມ່ນຜູ້ໃດ? ແລະ ໂປໂລແມ່ນຜູ້ໃດ? ກໍເປັນພຽງແຕ່ຜູ້ຮັບໃຊ້ຂອງພຣະເຈົ້າ ທີ່ໄດ້ນຳພວກເຈົ້າໃຫ້ເຊື່ອເທົ່ານັ້ນ, ພວກເຮົາແຕ່ລະຄົນ ຮັບໃຊ້ຕາມທີ່ອົງພຣະຜູ້ເປັນເຈົ້າໄດ້ມອບໝາຍໃຫ້.
46003006	ເຮົາເປັນຜູ້ປູກ, ອາໂປໂລເປັນຜູ້ຫົດນໍ້າ, ແຕ່ແມ່ນພຣະເຈົ້າທີ່ເປັນຜູ້ເຮັດໃຫ້ໃຫຍ່ຂຶ້ນ.
46003007	ຜູ້ປູກກັບຜູ້ຫົດນໍ້າກໍບໍ່ສຳຄັນຢ່າງໃດ, ແມ່ນພຣະເຈົ້າເທົ່ານັ້ນທີ່ເປັນຜູ້ສຳຄັນ ເພາະພຣະອົງເປັນຜູ້ເຮັດໃຫ້ໃຫຍ່ຂຶ້ນ.
46003008	ຜູ້ປູກກັບຜູ້ຫົດນໍ້າກໍບໍ່ແຕກຕ່າງກັນຫຍັງເລີຍ, ແຕ່ລະຄົນຈະໄດ້ຮັບລາງວັນຕາມການງານທີ່ຕົນໄດ້ເຮັດນັ້ນ.
46003009	ດ້ວຍວ່າ, ພວກເຮົາເປັນຜູ້ຮ່ວມກັນທຳງານຂອງພຣະເຈົ້າ ແລະພວກເຈົ້າເປັນໄຮ່ນາຂອງພຣະເຈົ້າ. ພວກເຈົ້າກໍເປັນຕຶກຂອງພຣະເຈົ້າເໝືອນກັນ.
46003010	ໂດຍພຣະຄຸນທີ່ພຣະເຈົ້າໄດ້ຊົງໂຜດປະທານໃຫ້ແກ່ເຮົານັ້ນ, ເຮົາໄດ້ວາງຮາກລົງເໝືອນນາຍຊ່າງຜູ້ຊຳນານ ແລະຄົນອື່ນກໍມາກໍ່ຂຶ້ນເທິງຮາກຖານນັ້ນ, ແຕ່ທຸກຄົນ ຈົ່ງລະວັງໃຫ້ດີວ່າຈະກໍ່ຂຶ້ນຢ່າງໃດ.
46003011	ດ້ວຍວ່າ, ຜູ້ໃດຈະວາງຮາກອື່ນອີກບໍ່ໄດ້ ນອກຈາກຮາກທີ່ວາງໄວ້ແລ້ວນັ້ນ ຄືພຣະເຢຊູຄຣິດເຈົ້າ.
46003012	ຖ້າຜູ້ໃດຈະເອົາຄຳ ຫລືເງິນ ຫລືເພັດພອຍ ຫລືໄມ້ ຫລືຫຍ້າແຫ້ງ ຫລືເຟືອງກໍດີ ມາກໍ່ຂຶ້ນເທິງຮາກຖານນັ້ນ.
46003013	ການງານຂອງແຕ່ລະຄົນ ກໍຈະປາກົດໃຫ້ເຫັນແຈ່ມແຈ້ງໃນວັນນັ້ນ. ດ້ວຍວ່າ, ໃນວັນນັ້ນ ໄຟຈະເປີດເຜີຍການງານຂອງທຸກຄົນ ໄຟນັ້ນຈະທົດລອງເບິ່ງວ່າ ການງານຂອງທຸກຄົນເປັນຢ່າງໃດ.
46003014	ຖ້າການງານຂອງຜູ້ໃດ ກໍ່ຂຶ້ນເທິງຮາກຖານນັ້ນທົນຢູ່ໄດ້ ຜູ້ນັ້ນກໍຈະໄດ້ຮັບບຳເໜັດ.
46003015	ແຕ່ຖ້າການງານຂອງຜູ້ໃດ ຖືກເຜົາໄໝ້ເສຍ ຜູ້ນັ້ນກໍຈະຂາດບຳເໜັດ, ແຕ່ຕົນເອງກໍຈະໄດ້ພົ້ນ ແຕ່ເໝືອນຜ່ານພົ້ນໄຟ.
46003016	ພວກເຈົ້າບໍ່ຮູ້ບໍວ່າ, ພວກເຈົ້າເປັນວິຫານຂອງພຣະເຈົ້າ ແລະພຣະວິນຍານຂອງພຣະເຈົ້າ ກໍສະຖິດຢູ່ໃນພວກເຈົ້າ.
46003017	ຖ້າຜູ້ໃດທຳລາຍວິຫານຂອງພຣະເຈົ້າ ພຣະອົງກໍຈະທຳລາຍຜູ້ນັ້ນ. ດ້ວຍວ່າ, ວິຫານຂອງພຣະເຈົ້າເປັນທີ່ບໍຣິສຸດສັກສິດ ແລະພວກເຈົ້ານັ້ນແຫລະ ເປັນວິຫານຂອງພຣະອົງ.
46003018	ຢ່າມົວແຕ່ຫລອກລວງຕົນເອງຢູ່ເລີຍ, ຖ້າຜູ້ໃດໃນທ່າມກາງຂອງພວກເຈົ້າ ຄິດວ່າຕົນມີປັນຍາໃນສະໄໝນີ້ ຈົ່ງໃຫ້ຜູ້ນັ້ນຍອມເປັນຄົນໂງ່ ເພື່ອຈະໄດ້ເປັນຜູ້ມີປັນຍາຢ່າງແທ້ຈິງ.
46003019	ດ້ວຍວ່າ, ປັນຍາຂອງໂລກນີ້ ກໍເປັນຄວາມໂງ່ຕໍ່ສາຍຕາຂອງພຣະເຈົ້າ ດັ່ງທີ່ມີຄຳຂຽນໄວ້ໃນພຣະຄຳພີວ່າ, “ພຣະເຈົ້າຈັບຄົນມີປັນຍາດ້ວຍອຸບາຍຂອງເຂົາເອງ.”
46003020	ແລະຍັງມີຄຳຂຽນໄວ້ໃນພຣະຄຳພີອີກວ່າ, “ອົງພຣະຜູ້ເປັນເຈົ້າຮູ້ຄວາມຄິດຂອງຄົນມີປັນຍານັ້ນວ່າ ເປັນຂອງໄຮ້ປະໂຫຍດ.”
46003021	ດັ່ງນັ້ນແຫລະ, ຢ່າໃຫ້ຜູ້ໃດຍົກມະນຸດຂຶ້ນມາອວດ. ດ້ວຍວ່າ, ສິ່ງສາລະພັດກໍເປັນຂອງພວກເຈົ້າແລ້ວ,
46003022	ເຖິງວ່າໂປໂລ ຫລືອາໂປໂລ ຫລືເປໂຕ ຫລືໂລກ ຫລືຊີວິດ ຫລືຄວາມຕາຍ ຫລືປະຈຸບັນ ຫລືອະນາຄົດກໍດີ ສິ່ງສາລະພັດເຫລົ່ານັ້ນ ກໍເປັນຂອງພວກເຈົ້າ,
46003023	ແລະພວກເຈົ້າເປັນຂອງພຣະຄຣິດ ແລະພຣະຄຣິດຊົງເປັນຂອງພຣະເຈົ້າ.
46004001	ໃຫ້ທຸກຄົນຖືວ່າ ພວກເຮົາເປັນຜູ້ຮັບໃຊ້ຂອງພຣະຄຣິດ ທັງເປັນຜູ້ປ້ອງກັນຮັກສາຄວາມຈິງອັນເລິກລັບຂອງພຣະເຈົ້າ.
46004002	ຜູ້ຮັບຜິດຊອບປ້ອງກັນຮັກສາຕ້ອງເປັນຄົນສັດຊື່.
46004003	ສຳລັບເຮົາແລ້ວ ການທີ່ພວກເຈົ້າ ຫລືມະນຸດຄົນໃດ ຈະຕັດສິນເຮົານັ້ນ ຖືວ່າເປັນເລື່ອງເລັກນ້ອຍ, ເຖິງແມ່ນວ່າ ເຮົາເອງກໍບໍ່ໄດ້ຕັດສິນຕົວເຮົາ.
46004004	ເພາະເຮົາບໍ່ຮູ້ວ່າ ເຮົາເຮັດຜິດອັນໃດ ເຖິງປານນັ້ນກໍບໍ່ພົ້ນຈາກການພິພາກສາຕັດສິນ ຜູ້ທີ່ຈະພິພາກສາຕົວເຮົານັ້ນ ແມ່ນອົງພຣະຜູ້ເປັນເຈົ້າ.
46004005	ເພາະສະນັ້ນ ພວກເຈົ້າຈຶ່ງບໍ່ຄວນຕັດສິນຄົນໃດຄົນໜຶ່ງ ກ່ອນເຖິງເວລາທີ່ໄດ້ກຳນົດໄວ້ ຈົນກວ່າອົງພຣະຜູ້ເປັນເຈົ້າສະເດັດມາປາກົດ ພຣະອົງຈະຊົງເປີດເຜີຍຄວາມລັບທີ່ເຊື່ອງໄວ້ໃນຄວາມມືດນັ້ນໃຫ້ແຈ່ມແຈ້ງ ແລະພຣະອົງຈະເປີດເຜີຍຄວາມນຶກຄິດອັນເລິກລັບໃນໃຈມະນຸດ, ເມື່ອນັ້ນແຫລະ ແຕ່ລະຄົນຈະໄດ້ຮັບການຍ້ອງຍໍຈາກພຣະເຈົ້າ ຕາມທີ່ຕົນສົມຄວນໄດ້ຮັບ.
46004006	ພີ່ນ້ອງທັງຫລາຍເອີຍ, ທີ່ເຮົາໄດ້ນຳເອົາເລື່ອງອາໂປໂລ ແລະເຮົາເອງມາກ່າວເປັນຕົວຢ່າງ ກໍເພື່ອຜົນປະໂຫຍດຂອງພວກເຈົ້າ ທີ່ຈະຮຽນຮູ້ເອົາຕາມແບບຢ່າງຂອງພວກເຮົາ ຄືຢ່າອອກນອກຂອບເຂດພຣະຄຳພີ, ຢ່າໃຫ້ຜູ້ໃດຜູ້ໜຶ່ງໃນພວກເຈົ້າມີໃຈຈອງຫອງ ໂດຍຍົກຜູ້ໜຶ່ງຂຶ້ນ ແລະຂົ່ມຜູ້ໜຶ່ງລົງ.
46004007	ຜູ້ໃດເຮັດໃຫ້ເຈົ້າຕ່າງຈາກຄົນອື່ນໆ ຫລືມີສິ່ງໃດທີ່ເຈົ້າບໍ່ໄດ້ຮັບ, ຖ້າເຈົ້າໄດ້ຮັບແລ້ວ ເປັນຫຍັງເຈົ້າຈຶ່ງອວດເໝືອນກັບວ່າເຈົ້າບໍ່ໄດ້ຮັບເລີຍ?
46004008	ພວກເຈົ້າມີທຸກສິ່ງທີ່ພວກເຈົ້າຕ້ອງການແລ້ວໜໍ ພວກເຈົ້າຮັ່ງມີບໍຣິບູນແລ້ວໜໍ ພວກເຈົ້າຂຶ້ນເປັນກະສັດແລ້ວ, ທັງໆທີ່ພວກເຮົາຍັງບໍ່ໄດ້ເປັນ ເຮົາກໍຢາກໃຫ້ພວກເຈົ້າເປັນກະສັດແທ້ໆ ເພື່ອວ່າພວກເຮົາຈະໄດ້ເປັນກະສັດຮ່ວມກັນກັບພວກເຈົ້າ.
46004009	ເພາະເຮົາຄິດເຫັນວ່າ, ພຣະເຈົ້າໄດ້ວາງພວກເຮົາຜູ້ເປັນອັກຄະສາວົກໃຫ້ຢູ່ຫລ້າສຸດ, ໃຫ້ເປັນດັ່ງຄົນທີ່ຖືກລົງໂທດເຖິງຕາຍຕໍ່ໜ້າສາທາລະນະຊົນ ແລະເປັນຕົວລະຄອນໃຫ້ຈັກກະວານ, ໃຫ້ຝູງເທວະດາ ແລະໃຫ້ມະນຸດເບິ່ງ.
46004010	ພວກເຮົາເປັນຄົນໂງ່ ເພາະເຫັນແກ່ພຣະຄຣິດ, ແຕ່ພວກເຈົ້າເປັນຄົນມີປັນຍາໃນພຣະຄຣິດ ພວກເຮົາເປັນຜູ້ອ່ອນແຮງ, ແຕ່ພວກເຈົ້າເປັນຜູ້ແຂງແຮງ ພວກເຈົ້າມີກຽດ, ແຕ່ເຮົາບໍ່ມີກຽດ.
46004011	ຈົນເຖິງປະຈຸບັນນີ້ ພວກເຮົາກໍຍັງອຶດເຂົ້າ, ຢາກນໍ້າ, ຂາດເຄື່ອງນຸ່ງຫົ່ມ, ຖືກຕົບຕີ ແລະບໍ່ມີບ່ອນພັກພາອາໄສເປັນຫລັກແຫລ່ງ,
46004012	ພວກເຮົາຍັງອົດສາຫາລ້ຽງຊີບຕົນເອງ ໂດຍເຮັດວຽກຢ່າງໜັກໜ່ວງ. ເມື່ອຖືກປ້ອຍດ່າ ພວກເຮົາກໍອວຍພອນ ເມື່ອຖືກຂົ່ມເຫັງ ພວກເຮົາກໍອົດທົນເອົາ,
46004013	ເມື່ອຖືກນິນທາປະໝາດ ພວກເຮົາກໍຊອກຫາທາງປອງດອງ ພວກເຮົາເປັນເໝືອນຂີ້ເຫຍື້ອຂອງໂລກ ພວກເຮົາເປັນເໝືອນຂອງເສດເຫລືອຈາກສິ່ງສາລະພັດທີ່ໂລກເລືອກຖິ້ມຈົນເຖິງບັດນີ້.
46004014	ເຮົາບໍ່ໄດ້ຂຽນຂໍ້ຄວາມເຫລົ່ານີ້ເຖິງພວກເຈົ້າ ເພື່ອໃຫ້ພວກເຈົ້າອັບອາຍ, ແຕ່ເພື່ອເຕືອນສະຕິພວກເຈົ້າ ໃນຖານະເປັນລູກທີ່ຮັກຂອງເຮົາ.
46004015	ເຖິງແມ່ນວ່າ ຊີວິດໃນພຣະຄຣິດ ພວກເຈົ້າມີຜູ້ຄວບຄຸມດູແລເປັນສິບພັນຄົນກໍຕາມ, ແຕ່ພວກເຈົ້າກໍມີພໍ່ຄົນດຽວເທົ່ານັ້ນ ເພາະຊີວິດໃນພຣະເຢຊູຄຣິດເຈົ້ານັ້ນ, ເຮົາໄດ້ໃຫ້ກຳເນີດພວກເຈົ້າໂດຍຂ່າວປະເສີດ.
46004016	ດັ່ງນັ້ນ ເຮົາຈຶ່ງຂໍຮ້ອງພວກເຈົ້າໃຫ້ປະຕິບັດຕາມແບບຢ່າງຂອງເຮົາ.
46004017	ເພາະດ້ວຍເຫດນີ້ແຫລະ ເຮົາຈຶ່ງໄດ້ໃຊ້ຕີໂມທຽວ ລູກທີ່ຮັກຂອງເຮົາ ຜູ້ເປັນຄົນສັດຊື່ໃນອົງພຣະຜູ້ເປັນເຈົ້າໃຫ້ມາຫາພວກເຈົ້າ. ລາວຈະຊ່ວຍເຕືອນພວກເຈົ້າ ເຖິງຫລັກການດຳເນີນຊີວິດໃນພຣະເຢຊູຄຣິດເຈົ້າ ຕາມທີ່ເຮົາເຄີຍສັ່ງສອນໃນຄຣິສຕະຈັກຕ່າງໆ.
46004018	ມີບາງຄົນໃນພວກເຈົ້າອວດຕົວຂຶ້ນເໝືອນກັບວ່າ ເຮົາຈະບໍ່ມາຫາພວກເຈົ້າ.
46004019	ແຕ່ຖ້າອົງພຣະຜູ້ເປັນເຈົ້າຊົງພໍພຣະໄທ ເຮົາຈະມາຫາພວກເຈົ້າໃນບໍ່ຊ້ານີ້ ແລະເຮົາຈະໄດ້ຢັ່ງຮູ້ ບໍ່ແມ່ນຄຳເວົ້າຂອງຄົນອວດຕົວຂຶ້ນເທົ່ານັ້ນ, ແຕ່ທັງຣິດອຳນາດຂອງເຂົາດ້ວຍ.
46004020	ເພາະວ່າອານາຈັກຂອງພຣະເຈົ້າ ບໍ່ແມ່ນເລື່ອງຄຳເວົ້າ, ແຕ່ແມ່ນເລື່ອງຣິດອຳນາດ.
46004021	ພວກເຈົ້າຕ້ອງການອັນໃດ? ຈະຕ້ອງໃຫ້ເຮົາຖືໄມ້ແສ້ມາຫາພວກເຈົ້າ ຫລືຈະໃຫ້ເຮົາມາດ້ວຍຄວາມຮັກ ແລະດ້ວຍໃຈອ່ອນສຸພາບ?
46005001	ບັດນີ້ ມີຂ່າວເລົ່າລືກັນທົ່ວໄປວ່າ ໃນທ່າມກາງພວກເຈົ້ານັ້ນ, ມີການຜິດຊາຍຍິງອັນໜັກໜ່ວງຫລາຍ ແມ່ນແຕ່ໃນພວກຕ່າງຊາດ ກໍບໍ່ເຄີຍມີເລີຍ ຄືມີຊາຍຄົນໜຶ່ງໄດ້ເອົາແມ່ນ້າຂອງຕົນມາເປັນເມຍ
46005002	ແຕ່ເຖິງປານນັ້ນ ພວກເຈົ້າກໍຍັງອວດຕົວຂຶ້ນ ແທນທີ່ຈະເປັນທຸກຮ້ອນໃຈ ແລະຄົນຢ່າງນັ້ນຄວນຖືກຂັບໄລ່ອອກຈາກພວກເຈົ້າໄປເສຍ.
46005003	ເຖິງແມ່ນວ່າ ເຮົາບໍ່ໄດ້ຢູ່ກັບພວກເຈົ້າທາງກາຍ, ແຕ່ທາງໃຈຂອງເຮົາກໍຢູ່ກັບພວກເຈົ້າ ເຮົາໄດ້ຕັດສິນລົງໂທດຜູ້ທີ່ປະພຶດຜິດຢ່າງນັ້ນ ເໝືອນດັ່ງເຮົາຢູ່ທ່າມກາງພວກເຈົ້າ.
46005004	ເມື່ອພວກເຈົ້າມາປະຊຸມກັນ ໃນພຣະນາມອົງພຣະເຢຊູເຈົ້າ ແລະໃຈຂອງເຮົາກໍຮ່ວມຢູ່ດ້ວຍ ພ້ອມທັງຣິດອຳນາດຂອງອົງພຣະເຢຊູເຈົ້າຂອງພວກເຮົາ.
46005005	ພວກເຈົ້າຈົ່ງມອບຊາຍຄົນນີ້ໄວ້ໃຫ້ມານຊາຕານທຳລາຍເນື້ອກາຍ ເພື່ອໃຫ້ຈິດວິນຍານຂອງລາວໄດ້ພົ້ນ ໃນວັນຂອງອົງພຣະຜູ້ເປັນເຈົ້າ.
46005006	ການທີ່ພວກເຈົ້າອວດອ້າງນັ້ນ ບໍ່ເປັນການດີເລີຍ ພວກເຈົ້າກໍຮູ້ວ່າ ເຊື້ອແປ້ງແຕ່ໜ້ອຍດຽວ ກໍເຮັດໃຫ້ແປ້ງນວດຟູຂຶ້ນທັງກ້ອນໄດ້.
46005007	ດ້ວຍເຫດນັ້ນ ຈົ່ງຊຳລະບາບກຳອັນເປັນເຊື້ອເກົ່າອອກໄປເສຍ ແລ້ວພວກເຈົ້າກໍຈະເປັນເໝືອນແປ້ງນວດກ້ອນໃໝ່ ໂດຍບໍ່ມີເຊື້ອແປ້ງແລ້ວ. ດ້ວຍວ່າ, ພຣະຄຣິດຜູ້ຊົງເປັນລູກແກະປັດສະຄາຂອງພວກເຮົານັ້ນໄດ້ຖືກຂ້າບູຊາແລ້ວ.
46005008	ດ້ວຍເຫດນັ້ນ ເຮົາທັງຫລາຍຈຶ່ງຖືປັດສະຄານັ້ນ, ບໍ່ແມ່ນດ້ວຍເຊື້ອເກົ່າ ຫລືເຊື້ອຂອງຄວາມຊົ່ວຮ້າຍ, ແຕ່ດ້ວຍເຂົ້າຈີ່ບໍ່ມີເຊື້ອແປ້ງ ຄືຄວາມສັດຊື່ແລະຄວາມຈິງ.
46005009	ເຮົາໄດ້ຂຽນຈົດໝາຍບອກເຈົ້າທັງຫລາຍແລ້ວວ່າ, ຢ່າຄົບຫາກັບຄົນຫລິ້ນຊູ້,
46005010	ແຕ່ເຮົາບໍ່ໄດ້ຫ້າມຄົບຫາກັບທຸກຄົນໃນໂລກທີ່ຫລິ້ນຊູ້ ຫລືຄົນໂລບ, ຄົນຂົ່ມຂູ່ ຫລືຄົນຂາບໄຫວ້ຮູບເຄົາຣົບ. ເພາະວ່າ ຖ້າຫ້າມຢ່າງນັ້ນແລ້ວ ພວກເຈົ້າຈະຕ້ອງໄດ້ອອກໄປເສຍຈາກໂລກນີ້.
46005011	ແຕ່ເຮົາໄດ້ຂຽນມາບອກພວກເຈົ້າວ່າ ຖ້າຜູ້ໃດໄດ້ຊື່ວ່າເປັນພີ່ນ້ອງແລ້ວ, ແຕ່ຍັງເປັນຄົນຫລິ້ນຊູ້ ຄົນໂລບ ຄົນຂາບໄຫວ້ຮູບເຄົາຣົບ ຄົນເວົ້າຫຍາບຊ້າ ຄົນຂີ້ເຫລົ້າ ຄົນຂົ່ມຂູ່ກໍດີ ຢ່າຄົບຫາກັບຄົນຢ່າງນັ້ນ, ແມ່ນແຕ່ກິນເຂົ້າຮ່ວມພາ ກໍຢ່າຊູ່ກິນ.
46005012	ບໍ່ແມ່ນໜ້າທີ່ຂອງເຮົາ ທີ່ຈະຕັດສິນລົງໂທດຄົນພາຍນອກ, ແຕ່ແມ່ນໜ້າທີ່ຂອງພວກເຈົ້າ ທີ່ຕັດສິນລົງໂທດຄົນພາຍໃນບໍ່ແມ່ນບໍ?
46005013	ສ່ວນຄົນພາຍນອກນັ້ນ ແມ່ນພຣະເຈົ້າຈະຊົງຕັດສິນລົງໂທດ ດັ່ງທີ່ມີຄຳຂຽນໄວ້ໃນພຣະຄຳພີວ່າ, “ຈົ່ງກຳຈັດຄົນຊົ່ວຊ້ານີ້ໃຫ້ອອກໄປຈາກພວກເຈົ້າເສຍ.”
46006001	ຖ້າຜູ້ໃດໃນພວກເຈົ້າເປັນຄວາມກັນ ຈະກ້າໄປສູ້ຄວາມກັນຕໍ່ໜ້າຄົນທີ່ບໍ່ເຊື່ອພຣະເຈົ້າ ແລະບໍ່ແມ່ນຕໍ່ໜ້າໄພ່ພົນຂອງພຣະເຈົ້າບໍ?
46006002	ພວກເຈົ້າບໍ່ຮູ້ບໍວ່າ ໄພ່ພົນຂອງພຣະເຈົ້າຈະຕັດສິນໂລກ? ຖ້າພວກເຈົ້າຈະຕັດສິນໂລກ ພວກເຈົ້າຈະບໍ່ສາມາດຕັດສິນເລື່ອງເລັກນ້ອຍເຊັ່ນນີ້ບໍ?
46006003	ພວກເຈົ້າບໍ່ຮູ້ບໍວ່າ ພວກເຮົາຈະຕັດສິນບັນດາເທວະດາ? ຫລາຍກວ່ານັ້ນອີກເທົ່າໃດ ເຮົາສົມຄວນທີ່ຈະຕັດສິນເລື່ອງໃນຊີວິດນີ້.
46006004	ເມື່ອພວກເຈົ້າເປັນຄວາມກັນໃນເລື່ອງຊີວິດນີ້, ເປັນຫຍັງພວກເຈົ້າຈຶ່ງເອົາຄົນທີ່ຄຣິສຕະຈັກບໍ່ນັບຖືມາຕັ້ງໄວ້ໃຫ້ເປັນຜູ້ຕັດສິນ?
46006005	ເຮົາກ່າວດັ່ງນີ້ ກໍເພື່ອໃຫ້ພວກເຈົ້າເກີດຄວາມລະອາຍໃຈ ໃນພວກເຈົ້າບໍ່ມີຈັກຄົນໜຶ່ງບໍ ທີ່ມີປັນຍາພໍທີ່ຈະສາມາດຕັດສິນຄວາມລະຫວ່າງພີ່ນ້ອງ?
46006006	ແຕ່ພີ່ນ້ອງກັບພີ່ນ້ອງດ້ວຍກັນ ຕ້ອງໄປສູ້ຄວາມກັນ ໃຫ້ຄົນທີ່ບໍ່ເຊື່ອຕັດສິນຊັ້ນບໍ?
46006007	ທີ່ເຈົ້າທັງຫລາຍມີຄະດີກ່ຽວຂ້ອງກັນແລະກັນນັ້ນ ກໍເປັນການຂາດສິນທຳແທ້. ເປັນຫຍັງພວກເຈົ້າຈຶ່ງບໍ່ທົນເອົາ ເມື່ອພວກເຂົາເຮັດຮ້າຍແກ່ຕົນ ເປັນຫຍັງຈຶ່ງບໍ່ຍອມໃຫ້ພວກເຂົາໂກງຕົນເອງກໍດີກວ່າ?
46006008	ແຕ່ພວກເຈົ້າຍັງເຮັດຮ້າຍຕໍ່ກັນແລະກັນ ແລະສໍ້ໂກງກັນ ໃນລະຫວ່າງພວກພີ່ນ້ອງຂອງຕົນ.
46006009	ພວກເຈົ້າບໍ່ຮູ້ບໍວ່າ ຄົນຊົ່ວຊ້າອະທຳຈະບໍ່ມີສ່ວນໃນຣາຊອານາຈັກຂອງພຣະເຈົ້າ, ຢ່າເຂົ້າໃຈຜິດວ່າ ຄົນຜິດຊາຍຍິງ ຄົນຂາບໄຫວ້ຮູບເຄົາຣົບ ຄົນຫລິ້ນຊູ້ສູ່ຜົວເມຍ ໂສເພນີຊາຍແລະຍິງ ພວກຮັກຮ່ວມເພດ,
46006010	ຄົນຂີ້ລັກ ຄົນຂີ້ໂລບ ຄົນຂີ້ເຫລົ້າ ຄົນເວົ້າໃສ່ຮ້າຍປ້າຍສີ ຫລືຄົນສໍ້ໂກງກໍດີ ຄົນເຫລົ່ານັ້ນ ຈະບໍ່ມີສ່ວນໃນຣາຊອານາຈັກຂອງພຣະເຈົ້າ.
46006011	ແຕ່ກ່ອນ ມີບາງຄົນໃນພວກເຈົ້າໄດ້ເປັນຢ່າງນັ້ນ, ແຕ່ພວກເຈົ້າໄດ້ຖືກຊຳລະຈາກບາບກຳແລ້ວ, ພວກເຈົ້າໄດ້ຖືກຊຳລະໃຫ້ບໍຣິສຸດແລ້ວ, ພວກເຈົ້າໄດ້ເປັນຄົນຊອບທຳແລ້ວ ໂດຍພຣະນາມຂອງອົງພຣະເຢຊູຄຣິດເຈົ້າ ແລະໂດຍພຣະວິນຍານແຫ່ງພຣະເຈົ້າຂອງພວກເຮົາ.
46006012	“ເຮົາເຮັດທຸກສິ່ງໄດ້ບໍ່ມີຜູ້ໃດຫ້າມ,” ແຕ່ບໍ່ແມ່ນທຸກສິ່ງທີ່ເຮົາເຮັດນັ້ນຈະໃຫ້ປະໂຫຍດ, “ເຮົາເຮັດທຸກສິ່ງໄດ້ບໍ່ມີຜູ້ໃດຫ້າມ” ແຕ່ເຮົາຈະບໍ່ຍອມຢູ່ໃຕ້ອຳນາດສິ່ງໃດໝົດ.
46006013	ອາຫານມີໄວ້ສຳລັບທ້ອງ ແລະທ້ອງກໍມີໄວ້ສຳລັບອາຫານ, ແຕ່ພຣະເຈົ້າຈະໃຫ້ທັງສອງ ຄືທ້ອງແລະອາຫານສູນສິ້ນໄປ ຮ່າງກາຍບໍ່ໄດ້ມີໄວ້ສຳລັບການຫລິ້ນຊູ້, ແຕ່ມີໄວ້ສຳລັບອົງພຣະຜູ້ເປັນເຈົ້າ ແລະອົງພຣະຜູ້ເປັນເຈົ້າມີໄວ້ສຳລັບຮ່າງກາຍ.
46006014	ພຣະເຈົ້າໄດ້ບັນດານໃຫ້ອົງພຣະຜູ້ເປັນເຈົ້າ ເປັນຄືນມາຈາກຕາຍຢ່າງໃດ ພຣະອົງກໍຈະບັນດານໃຫ້ພວກເຮົາເປັນຄືນມາຢ່າງນັ້ນ ໂດຍຣິດອຳນາດຂອງພຣະອົງ.
46006015	ພວກເຈົ້າບໍ່ຮູ້ບໍວ່າ ຮ່າງກາຍຂອງພວກເຈົ້ານັ້ນເປັນອະໄວຍະວະຂອງພຣະຄຣິດ. ຖ້າເປັນດັ່ງນັ້ນ ເຮົາຈະເອົາອະໄວຍະວະຂອງພຣະຄຣິດ ໄປເຂົ້າສ່ວນໃນອະໄວຍະວະຂອງຍິງແມ່ຈ້າງບໍ? ຢ່າໃຫ້ເປັນຢ່າງນັ້ນເລີຍ.
46006016	ພວກເຈົ້າບໍ່ຮູ້ບໍວ່າ ຄົນທີ່ຜູກພັນກັບຍິງແມ່ຈ້າງ ກໍເປັນຮ່າງກາຍດຽວກັບນາງ? ເພາະພຣະເຈົ້າຊົງກ່າວວ່າ, “ເຂົາທັງສອງຈະເປັນກາຍອັນດຽວ.”
46006017	ແຕ່ຜູ້ທີ່ຕິດພັນເຂົ້າກັບອົງພຣະຜູ້ເປັນເຈົ້າ ກໍເປັນຈິດໜຶ່ງໃຈດຽວກັບພຣະອົງ.
46006018	ຈົ່ງຫລີກເວັ້ນເສຍຈາກການຫລິ້ນຊູ້ ຜິດບາບທຸກຢ່າງທີ່ມະນຸດເຮັດນັ້ນ ເປັນບາບນອກກາຍ, ແຕ່ຄົນທີ່ຫລິ້ນຊູ້ນັ້ນ ກໍເຮັດຜິດບາບຕໍ່ຮ່າງກາຍຂອງຕົນເອງ.
46006019	ພວກເຈົ້າບໍ່ຮູ້ບໍວ່າ ຮ່າງກາຍຂອງພວກເຈົ້າເປັນວິຫານຂອງພຣະວິນຍານບໍຣິສຸດເຈົ້າ ອົງຊົງສະຖິດຢູ່ໃນພວກເຈົ້າ ຊຶ່ງພວກເຈົ້າໄດ້ຮັບຈາກພຣະເຈົ້າ ເຈົ້າທັງຫລາຍບໍ່ໄດ້ເປັນເຈົ້າຂອງຕົວເຈົ້າເອງ.
46006020	ພຣະເຈົ້າໄດ້ຊົງຊື້ພວກເຈົ້າມາດ້ວຍລາຄາສູງ. ສະນັ້ນ ຈົ່ງຖວາຍພຣະກຽດແກ່ພຣະເຈົ້າດ້ວຍຮ່າງກາຍຂອງຕົນ.
46007001	ເລື່ອງທີ່ພວກເຈົ້າໄດ້ຂຽນຈົດໝາຍມານັ້ນ ຂໍຕອບວ່າ, ການທີ່ຜູ້ຊາຍບໍ່ແຕະຕ້ອງກັບແມ່ຍິງນັ້ນ ກໍເປັນການດີ.
46007002	ແຕ່ເພື່ອປ້ອງກັນການຫລິ້ນຊູ້ ຊາຍທຸກຄົນຄວນມີເມຍຂອງຕົນ ແລະຍິງທຸກຄົນກໍຄວນມີຜົວຂອງຕົນ.
46007003	ຜົວຕ້ອງຢູ່ຮ່ວມກັບເມຍຕາມສົມຄວນ ແລະເມຍກໍຄວນຢູ່ຮ່ວມກັບຜົວເໝືອນກັນ.
46007004	ເມຍບໍ່ມີອຳນາດເໜືອຮ່າງກາຍຂອງຕົນເອງ ແຕ່ອຳນາດນັ້ນຢູ່ນຳຜົວ ໃນທຳນອງດຽວກັນ ຜົວບໍ່ມີອຳນາດເໜືອຮ່າງກາຍຂອງຕົນ ແຕ່ອຳນາດນັ້ນຢູ່ນຳເມຍ.
46007005	ຢ່າປະຕິເສດການຢູ່ຮ່ວມກັນ ນອກຈາກໄດ້ຕົກລົງກັນກ່ອນເປັນການຊົ່ວຄາວ ເພື່ອອຸທິດຕົນໃນການພາວັນນາອະທິຖານ ແຕ່ຫລັງຈາກນັ້ນແລ້ວ ຈົ່ງມາຢູ່ຮ່ວມກັນອີກ. ເພື່ອພວກເຈົ້າຈະຮັກສາຕົວໄວ້ ບໍ່ໃຫ້ມານຊາຕານຊັກຈູງໃຫ້ຫລົງເຮັດຜິດ ເພາະຄວບຄຸມຕົນເອງບໍ່ໄດ້.
46007006	ເຮົາບອກຢ່າງນີ້ເປັນການອະນຸຍາດ ບໍ່ແມ່ນເປັນຄຳສັ່ງ.
46007007	ເຮົາປາຖະໜາໃຫ້ທຸກຄົນເປັນເໝືອນຕົວເຮົາ ແຕ່ທຸກຄົນກໍໄດ້ຮັບຂອງປະທານຈາກພຣະເຈົ້າອັນເໝາະສົມກັບຕົນ ຜູ້ໜຶ່ງໄດ້ຮັບຢ່າງນັ້ນ ແລະອີກຜູ້ໜຶ່ງໄດ້ຮັບຢ່າງນີ້.
46007008	ເຮົາຂໍກ່າວແກ່ຄົນທີ່ຍັງເປັນໂສດ ແລະບັນດາຍິງໝ້າຍວ່າ ຖ້າພວກເຂົາຈະຢູ່ເໝືອນຢ່າງເຮົາກໍດີແລ້ວ.
46007009	ແຕ່ຖ້າພວກເຂົາຄວບຄຸມຕົນເອງບໍ່ໄດ້ ກໍຈົ່ງໃຫ້ພວກເຂົາແຕ່ງງານເສຍ ເພາະວ່າການທີ່ແຕ່ງງານນັ້ນ ກໍດີກວ່າມີຕັນຫາເຜົາໄໝ້ຢູ່ໃນໃຈ.
46007010	ສຳລັບຄົນທີ່ແຕ່ງງານແລ້ວນັ້ນ ເຮົາຂໍສັ່ງ ຊຶ່ງບໍ່ແມ່ນເຮົາສັ່ງເອງ ແຕ່ແມ່ນອົງພຣະຜູ້ເປັນເຈົ້າເປັນຜູ້ສັ່ງ ຢ່າໃຫ້ເມຍປະຜົວຂອງຕົນ.
46007011	ແຕ່ຖ້ານາງປະຜົວຂອງຕົນໄປ ນາງຕ້ອງຢູ່ເປັນໂສດ ຫລືບໍ່ດັ່ງນັ້ນ ໃຫ້ນາງຄືນດີກັບຜົວອີກ ແລະຜົວກໍຢ່າປະຮ້າງເມຍຂອງຕົນ.
46007012	ສຳລັບພວກອື່ນນັ້ນ ເຮົາກ່າວດັ່ງນີ້ວ່າ, (ບໍ່ແມ່ນອົງພຣະຜູ້ເປັນເຈົ້າກ່າວ) “ຖ້າພີ່ນ້ອງຄົນໃດທີ່ມີເມຍເປັນຄົນທີ່ບໍ່ເຊື່ອ ແລະນາງພໍໃຈທີ່ຈະຢູ່ກັບຜົວນັ້ນຕໍ່ໄປ ຜົວກໍບໍ່ຄວນປະຮ້າງເມຍ,”
46007013	ໃນທຳນອງດຽວກັນ “ຖ້າຍິງໃດ ທີ່ມີຜົວເປັນຄົນທີ່ບໍ່ເຊື່ອ ແລະລາວພໍໃຈທີ່ຈະຢູ່ກັບເມຍນັ້ນຕໍ່ໄປ ເມຍກໍບໍ່ຄວນປະຮ້າງຜົວນັ້ນ.”
46007014	ເພາະວ່າ ຜົວທີ່ບໍ່ເຊື່ອ ກໍໄດ້ຮັບການຊຳລະຍ້ອນເມຍຂອງຕົນ ແລະເມຍທີ່ບໍ່ເຊື່ອກໍໄດ້ຮັບການຊຳລະຍ້ອນຜົວຂອງຕົນ ຖ້າບໍ່ດັ່ງນັ້ນ ລູກຂອງພວກເຂົາ ກໍຄົງຈະເປັນດັ່ງລູກຂອງຄົນທີ່ບໍ່ບໍຣິສຸດ ແຕ່ບັດນີ້ ລູກນັ້ນບໍຣິສຸດແລ້ວ.
46007015	ແຕ່ຖ້າຜູ້ທີ່ບໍ່ເຊື່ອນັ້ນ ຈະແຍກຕົວອອກໄປ ກໍຈົ່ງໃຫ້ຜູ້ກ່ຽວແຍກຕົວໄປໄດ້ ເລື່ອງຢ່າງນີ້ ບໍ່ຈຳເປັນທີ່ພີ່ນ້ອງຊາຍຍິງຈະຜູກມັດຈຳໃຈໃຫ້ຢູ່ນຳກັນ ເພາະວ່າ ພຣະເຈົ້າຊົງເອີ້ນເອົາພວກເຈົ້າໃຫ້ໃຊ້ຊີວິດຢູ່ຢ່າງສະຫງົບສຸກ.
46007016	ຝ່າຍເຈົ້າຜູ້ເປັນເມຍ ເຈົ້າຮູ້ໄດ້ຢ່າງໃດວ່າ ເຈົ້າຈະຊ່ວຍຜົວຂອງຕົນໃຫ້ພົ້ນໄດ້ຫລືບໍ່? ຫລືຝ່າຍເຈົ້າຜູ້ເປັນຜົວ ເຈົ້າຮູ້ໄດ້ຢ່າງໃດວ່າ ເຈົ້າຈະຊ່ວຍເມຍຂອງຕົນໃຫ້ພົ້ນໄດ້ຫລືບໍ່?
46007017	ແຕ່ຂໍໃຫ້ທຸກຄົນຈົ່ງດຳເນີນຊີວິດຕາມທີ່ອົງພຣະຜູ້ເປັນເຈົ້າຊົງໂຜດປະທານໃຫ້ແກ່ຕົນ ແລະຕາມທີ່ຕົນເປັນຢູ່ ເມື່ອພຣະເຈົ້າຊົງເອີ້ນເອົານັ້ນ ນີ້ແຫລະ ຄືລະບຽບທີ່ເຮົາວາງໄວ້ໃຫ້ຄຣິສຕະຈັກທຸກແຫ່ງ,
46007018	ຖ້າມີຜູ້ໃດ ທີ່ພຣະເຈົ້າຊົງເອີ້ນເອົາ ເມື່ອຮັບພິທີຕັດແລ້ວ ກໍຢ່າໃຫ້ຄົນນັ້ນພະຍາຍາມລົ້ມເລີກຈາກຖານະນັ້ນເສຍ ຖ້າຜູ້ໃດຖືກຊົງເອີ້ນເອົາ ໂດຍຍັງບໍ່ໄດ້ຮັບພິທີຕັດ ກໍຢ່າໃຫ້ຄົນນັ້ນຮັບ.
46007019	ການທີ່ຮັບພິທີຕັດ ຫລືບໍ່ຮັບ ກໍບໍ່ເປັນສິ່ງສຳຄັນຫຍັງ ສິ່ງສຳຄັນ ຄືການປະຕິບັດຕາມຂໍ້ຄຳສັ່ງຂອງພຣະເຈົ້າ.
46007020	ໃຫ້ທຸກຄົນຢູ່ຕາມຖານະທີ່ຕົນເປັນຢູ່ ເມື່ອພຣະເຈົ້າຊົງເອີ້ນເອົານັ້ນ.
46007021	ເຈົ້າຖືກພຣະເຈົ້າຊົງເອີ້ນເອົາເມື່ອຍັງເປັນທາດຢູ່ບໍ? ຢ່າກະວົນກະວາຍ, ແຕ່ຖ້າເຈົ້າມີໂອກາດທີ່ຈະໄຖ່ຕົນໄດ້ ກໍຈົ່ງໃຫ້ໂອກາດນັ້ນ.
46007022	ດ້ວຍວ່າ, ຜູ້ທີ່ພຣະເຈົ້າຊົງເອີ້ນເອົາ ເມື່ອຍັງເປັນທາດຮັບໃຊ້ຢູ່ກໍເປັນອິດສະຫລະໃນອົງພຣະຜູ້ເປັນເຈົ້າ ໃນທຳນອງດຽວກັນ ຜູ້ທີ່ພຣະເຈົ້າຊົງເອີ້ນເອົາ ເມື່ອເປັນອິດສະຫລະ ກໍເປັນທາດຮັບໃຊ້ຂອງພຣະຄຣິດ.
46007023	ພຣະເຈົ້າໄດ້ຊື້ພວກເຈົ້າດ້ວຍລາຄາສູງ. ດັ່ງນັ້ນ ຢ່າກັບໄປເປັນທາດຮັບໃຊ້ຂອງມະນຸດອີກ.
46007024	ພີ່ນ້ອງທັງຫລາຍເອີຍ, ເຈົ້າທຸກຄົນຢູ່ໃນຖານະໃດ ເມື່ອພຣະເຈົ້າຊົງເອີ້ນ ກໍໃຫ້ຕັ້ງຢູ່ກັບພຣະອົງໃນຖານະນັ້ນ.
46007025	ເລື່ອງຄົນໂສດນັ້ນ ເຮົາບໍ່ໄດ້ຮັບຄຳສັ່ງຈາກອົງພຣະຜູ້ເປັນເຈົ້າ, ແຕ່ເຮົາຂໍໃຫ້ຄວາມຄິດເຫັນໃນຖານະທີ່ສົມກັບເປັນຜູ້ໄດ້ຮັບພຣະຄຸນຂອງອົງພຣະຜູ້ເປັນເຈົ້າ ໃຫ້ເປັນຜູ້ທີ່ໄວ້ໃຈໄດ້.
46007026	ໂດຍພິຈາລະນາເຖິງຄວາມລຳບາກທີ່ມີຢູ່ດຽວນີ້ ເຮົາຈຶ່ງເຫັນວ່າ ເປັນການດີກວ່າທີ່ທຸກຄົນຈະຢູ່ຕາມຖານະທີ່ຕົນເປັນຢູ່.
46007027	ຖ້າເຈົ້າມີເມຍແລ້ວ ຢ່າສູ່ຊອກຫາທາງແຍກຈາກນາງ ຖ້າເຈົ້າແຍກຈາກເມຍແລ້ວ ຢ່າສູ່ຊອກຫາແຕ່ງງານໃໝ່.
46007028	ແຕ່ຖ້າເຈົ້າແຕ່ງງານ ເຈົ້າກໍບໍ່ໄດ້ເຮັດຜິດ ຖ້າຍິງໂສດແຕ່ງງານ ນາງກໍບໍ່ໄດ້ເຮັດຜິດ, ແຕ່ຄົນທີ່ແຕ່ງງານ ກໍຈະໄດ້ຮັບຄວາມຫຍຸ້ງຍາກລຳບາກໃຈໃນຊີວິດປະຈຳວັນຂອງເຂົາ ແລະເຮົາປາຖະໜາຢາກໃຫ້ພວກເຈົ້າພົ້ນຈາກຄວາມຫຍຸ້ງຍາກນັ້ນ.
46007029	ພີ່ນ້ອງທັງຫລາຍເອີຍ, ເຮົາກ່າວດັ່ງນີ້ ກໍເພາະເວລາທີ່ເຫລືອຢູ່ກໍສັ້ນເຂົ້າມາແລ້ວ ຕັ້ງແຕ່ນີ້ໄປໃຫ້ຜູ້ແຕ່ງງານແລ້ວ ດຳເນີນຊີວິດເປັນເໝືອນຍັງບໍ່ໄດ້ແຕ່ງງານ,
46007030	ໃຫ້ຜູ້ທີ່ຮ້ອງໄຫ້ເປັນເໝືອນບໍ່ຮ້ອງໄຫ້ ໃຫ້ຜູ້ທີ່ຊົມຊື່ນຍິນດີ ເປັນເໝືອນບໍ່ຊົມຊື່ນຍິນດີ ໃຫ້ຜູ້ທີ່ຊື້ ເປັນເໝືອນບໍ່ໄດ້ສິ່ງໃດເລີຍ;
46007031	ໃຫ້ຜູ້ທີ່ໃຊ້ຊັບສິ່ງຂອງໃນໂລກ ເໝືອນກັບວ່າບໍ່ໄດ້ໃຊ້ເຕັມສ່ວນ. ດ້ວຍວ່າ, ລະບົບໂລກນີ້ກຳລັງລ່ວງພົ້ນໄປ.
46007032	ເຮົາຢາກໃຫ້ພວກເຈົ້າຫລຸດພົ້ນຈາກຄວາມກະວົນກະວາຍໃຈ ຊາຍທີ່ບໍ່ແຕ່ງງານ ກໍຮ້ອນຮົນໃຈຢູ່ນຳພາລະກິດຂອງອົງພຣະຜູ້ເປັນເຈົ້າ ເພື່ອຈະເຮັດໃຫ້ພໍພຣະໄທອົງພຣະຜູ້ເປັນເຈົ້າ.
46007033	ແຕ່ຊາຍທີ່ແຕ່ງງານແລ້ວ ກໍຮ້ອນຮົນໃຈຢູ່ນຳເລື່ອງຂອງໂລກນີ້ ເພື່ອຈະເຮັດໃຫ້ເມຍພໍໃຈ.
46007034	ຈຶ່ງມີຄວາມສົນໃຈຢູ່ນຳສອງກໍ້າສອງຝ່າຍ ຝ່າຍຍິງທີ່ບໍ່ມີຜົວແລະສາວໂສດ ກໍຮ້ອນຮົນໃຈຢູ່ນຳພາລະກິດຂອງອົງພຣະຜູ້ເປັນເຈົ້າ, ເພື່ອຈະໄດ້ເປັນຜູ້ບໍຣິສຸດທັງຮ່າງກາຍແລະຈິດວິນຍານ. ສ່ວນຍິງທີ່ມີຜົວແລ້ວ ກໍຮ້ອນຮົນໃຈຢູ່ນຳເລື່ອງຂອງໂລກນີ້ ເພາະນາງຕ້ອງເຮັດໃຫ້ຜົວຂອງຕົນພໍໃຈ.
46007035	ເຮົາກ່າວດັ່ງນີ້ ເພື່ອຜົນປະໂຫຍດຂອງພວກເຈົ້າເອງ ແລະບໍ່ແມ່ນເຮົາວາງຂໍ້ຜູກມັດໃດໆໃຫ້ແກ່ພວກເຈົ້າ, ແຕ່ເຮົາຢາກໃຫ້ພວກເຈົ້າປະພຶດໃນສິ່ງທີ່ຖືກຕ້ອງແລະເໝາະສົມ ໃນການບົວລະບັດຮັບໃຊ້ອົງພຣະຜູ້ເປັນເຈົ້າ ໂດຍບໍ່ມີໃຈເປັນສອງກໍ້າສອງຝ່າຍ.
46007036	ຖ້າຊາຍໃດ ມີຄູ່ໝັ້ນເປັນສາວປອດ ແລະຮູ້ສຶກວ່າຕົນຈະປະຕິບັດຕໍ່ຄູ່ໝັ້ນຢ່າງສົມຄວນບໍ່ໄດ້ແລ້ວ ຖ້າມີຄວາມຮັກຮ້ອນແຮງ ຈຶ່ງຕ້ອງເຮັດຢ່າງໃດຢ່າງໜຶ່ງ ກໍໃຫ້ພວກເຂົາເຮັດຕາມຄວາມປາຖະໜາ ຄືໃຫ້ພວກເຂົາແຕ່ງງານເສຍ ບໍ່ມີຄວາມຜິດອັນໃດ.
46007037	ແຕ່ຖ້າຊາຍຄົນໃດຕັ້ງໃຈຄັກແນ່ ແລະເຫັນວ່າບໍ່ມີຄວາມຈຳເປັນ ແຕ່ອາດບັງຄັບໃຈຕົນເອງໄດ້ດ້ວຍຕັ້ງໃຈວ່າ ຈະໃຫ້ຍິງນັ້ນເປັນຄູ່ໝັ້ນຂອງຕົນ ກໍເຮັດດີຢູ່.
46007038	ເຫດສະນັ້ນ ຜູ້ໃດທີ່ແຕ່ງງານກັບຄູ່ໝັ້ນຂອງຕົນ ກໍເຮັດດີຢູ່ ແຕ່ຜູ້ທີ່ບໍ່ແຕ່ງງານນັ້ນກໍເຮັດດີກວ່າ.
46007039	ຕາບໃດທີ່ຜົວຍັງມີຊີວິດຢູ່ ເມຍຕ້ອງຢູ່ກັບຜົວ ແຕ່ຖ້າຜົວຕາຍໄປແລ້ວ ນາງກໍເປັນອິດສະຫລະ ຈະແຕ່ງງານກັບຊາຍຄົນໃດກໍໄດ້ຕາມໃຈ ແຕ່ໃຫ້ນາງແຕ່ງງານກັບຜູ້ທີ່ເຊື່ອໃນອົງພຣະຜູ້ເປັນເຈົ້າ.
46007040	ແຕ່ຕາມຄວາມເຫັນຂອງເຮົາວ່າ, ຖ້ານາງຢູ່ຜູ້ດຽວ ກໍຈະເປັນສຸກກວ່າ ແລະເຮົາຄິດວ່າ ພຣະວິນຍານຂອງພຣະເຈົ້າຊົງສະຖິດຢູ່ນຳເຮົາດ້ວຍ.
46008001	ເລື່ອງອາຫານທີ່ມາຈາກການຖວາຍບູຊາແກ່ພະທຽມນັ້ນ, ເຮົາທັງຫລາຍຮູ້ຢູ່ວ່າ, “ພວກເຮົາທຸກຄົນຕ່າງກໍມີຄວາມຮູ້.” ຄວາມຮູ້ເຮັດໃຫ້ເຮົາອວດຕົວ ແຕ່ຄວາມຮັກເຮັດໃຫ້ຈະເລີນຂຶ້ນ.
46008002	ຖ້າຜູ້ໃດ ຖືວ່າຕົນຮູ້ສິ່ງໃດແລ້ວ ຜູ້ນັ້ນຍັງບໍ່ຮູ້ຕາມທີ່ຕົນຄວນຈະຮູ້.
46008003	ແຕ່ຖ້າຜູ້ໃດຮັກພຣະເຈົ້າ ພຣະເຈົ້າກໍຊົງຮູ້ຈັກຜູ້ນັ້ນ.
46008004	ເລື່ອງການກິນອາຫານ ທີ່ເຂົາເອົາບູຊາແກ່ພະທຽມນັ້ນ, ເຮົາທັງຫລາຍຮູ້ຢູ່ວ່າ, “ພະທຽມນັ້ນ ບໍ່ເປັນຂອງແທ້” ແລະ “ມີພຣະເຈົ້າແທ້ແຕ່ອົງດຽວ.”
46008005	ເຖິງແມ່ນວ່າມີພະຫລາຍໃນສະຫວັນ ແລະເທິງແຜ່ນດິນໂລກກໍດີ ທີ່ເຂົາເອີ້ນວ່າ, “ພຣະເຈົ້າ” (ພະກໍມີຫລາຍ ເຈົ້າກໍມີຫລາຍແທ້).
46008006	ແຕ່ສຳລັບພວກເຮົານັ້ນ ມີພຣະເຈົ້າອົງດຽວ ຄືພຣະບິດາເຈົ້າ ແລະສິ່ງສາລະພັດທັງປວງເກີດມາຈາກພຣະອົງ ແລະພວກເຮົາເປັນມາເພື່ອພຣະອົງ ແລະມີອົງພຣະຜູ້ເປັນເຈົ້າອົງດຽວ ຄືພຣະເຢຊູຄຣິດເຈົ້າ ແລະ ສິ່ງສາລະພັດກໍເກີດຂຶ້ນໂດຍພຣະອົງ ແລະເຮົາກໍເປັນມາໂດຍພຣະອົງ.
46008007	ແຕ່ບໍ່ແມ່ນທຸກຄົນທີ່ຮູ້ຄວາມຢ່າງນີ້ ມີບາງຄົນເຄີຍນັບຖືຮູບເຄົາຣົບແຕ່ໃດໆມາຈົນເຖິງບັດນີ້ ເມື່ອກິນອາຫານຢ່າງນັ້ນ ເຂົາກໍຍັງຖືວ່າເປັນຂອງຖວາຍບູຊາແກ່ພະທຽມນັ້ນ ໃຈສຳນຶກຜິດແລະຊອບຂອງເຂົາຍັງອ່ອນ ແລະເຂົາກໍຮູ້ສຶກເປັນມົນທິນຍ້ອນອາຫານນັ້ນ.
46008008	ອາຫານບໍ່ແມ່ນສິ່ງທີ່ຊ່ວຍເຮົາ ໃຫ້ມີຄວາມສຳພັນກັບພຣະເຈົ້າດີຂຶ້ນ ຖ້າເຮົາບໍ່ກິນ ເຮົາກໍບໍ່ໄດ້ຊົ່ວລົງ ຖ້າເຮົາກິນ ເຮົາກໍບໍ່ໄດ້ດີຂຶ້ນ.
46008009	ແຕ່ຈົ່ງລະວັງໃຫ້ດີ ຢ່າໃຫ້ການໃຊ້ເສລີພາບຂອງພວກເຈົ້າ ເປັນເຫດໃຫ້ຄົນທີ່ມີຄວາມເຊື່ອອ່ອນສະດຸດໃຈ.
46008010	ຖ້າມີຄົນໜຶ່ງ ທີ່ມີໃຈສຳນຶກຜິດແລະຊອບຍັງອ່ອນໃນເລື່ອງນີ້, ເຫັນເຈົ້າຜູ້ທີ່ມີຄວາມຮູ້ ກຳລັງນັ່ງກິນຢູ່ໃນວິຫານຂອງພະທຽມ ເລື່ອງນີ້ຈະບໍ່ເປັນການຊຸກຍູ້ລາວ ໃຫ້ກິນອາຫານທີ່ຖວາຍບູຊາແກ່ພະທຽມນັ້ນບໍ?
46008011	ດັ່ງນັ້ນ ຄວາມຮູ້ຂອງເຈົ້າຈະເຮັດໃຫ້ພີ່ນ້ອງຜູ້ທີ່ມີຄວາມເຊື່ອອ່ອນ ຊຶ່ງພຣະຄຣິດໄດ້ຊົງສິ້ນພຣະຊົນເພື່ອນັ້ນຕ້ອງຈິບຫາຍໄປ.
46008012	ດັ່ງນັ້ນ ເມື່ອເຈົ້າເຮັດຜິດຕໍ່ພີ່ນ້ອງ ຄືທຳຮ້າຍແກ່ໃຈສຳນຶກຜິດແລະຊອບອັນອ່ອນຂອງເຂົາ ເຈົ້າກໍເຮັດຜິດຕໍ່ພຣະຄຣິດດ້ວຍ.
46008013	ເພາະສະນັ້ນແຫລະ ຖ້າອາຫານເປັນເຫດເຮັດໃຫ້ພີ່ນ້ອງຂອງເຮົາສະດຸດໃຈ ເຮົາກໍຈະບໍ່ກິນຊີ້ນຕະຫລອດໄປ ເພື່ອວ່າຈະບໍ່ໄດ້ເຮັດໃຫ້ພີ່ນ້ອງຂອງເຮົາສະດຸດໃຈ.
46009001	ເຮົາບໍ່ມີເສລີພາບບໍ? ເຮົາບໍ່ໄດ້ເປັນອັກຄະສາວົກບໍ? ເຮົາບໍ່ໄດ້ເຫັນພຣະເຢຊູເຈົ້າ ອົງພຣະຜູ້ເປັນເຈົ້າຂອງພວກເຮົາບໍ? ແລະພວກເຈົ້າບໍ່ແມ່ນຜົນງານຂອງເຮົາໃນອົງພຣະຜູ້ເປັນເຈົ້າບໍ?
46009002	ຖ້າເຮົາບໍ່ໄດ້ເປັນອັກຄະສາວົກໃນສາຍຕາຂອງຄົນອື່ນ ຢ່າງໜ້ອຍ ເຮົາກໍເປັນອັກຄະສາວົກໃນສາຍຕາຂອງເຈົ້າທັງຫລາຍ ເພາະວ່າເຈົ້າທັງຫລາຍ ຄືກາປະຈຳຕຳແໜ່ງອັກຄະສາວົກຂອງເຮົາ ໃນອົງພຣະຜູ້ເປັນເຈົ້າ.
46009003	ຖ້າຜູ້ໃດສອບສວນເຮົາ ເຮົາກໍກ່າວປ້ອງກັນຕົວດັ່ງນີ້ວ່າ:
46009004	ເຮົາບໍ່ມີສິດທີ່ຈະກິນແລະດື່ມບໍ?
46009005	ເຮົາບໍ່ມີສິດທີ່ຈະພາເມຍທີ່ເປັນຄຣິສຕຽນເດີນທາງໄປມາດ້ວຍກັນ ເໝືອນດັ່ງອັກຄະສາວົກຄົນອື່ນໆ ແລະເໝືອນດັ່ງນ້ອງຊາຍຂອງອົງພຣະຜູ້ເປັນເຈົ້າ ແລະເໝືອນດັ່ງເປໂຕນັ້ນບໍ?
46009006	ຫລືວ່າມີແຕ່ບາຣະນາບາກັບເຮົາເທົ່ານັ້ນບໍ? ທີ່ຕ້ອງເຮັດວຽກເພື່ອລ້ຽງຊີບ.
46009007	ມີທະຫານຄົນໃດແດ່ ທີ່ຮັບໃຊ້ໃນກອງທັບແລ້ວ ຕ້ອງເສຍຄ່າໃຊ້ຈ່າຍຂອງຕົນເອງ? ມີຄົນໃດແດ່ ທີ່ເຮັດສວນອະງຸ່ນແລ້ວ ບໍ່ໄດ້ກິນໝາກອະງຸ່ນຈາກສວນນັ້ນ? ມີຄົນໃດແດ່ ທີ່ລ້ຽງແກະແລ້ວ ບໍ່ໄດ້ກິນນໍ້ານົມຈາກຝູງແກະນັ້ນ?
46009008	ເຮົາກ່າວເຊັ່ນນີ້ ຕາມຄວາມເຫັນຢ່າງມະນຸດເທົ່ານັ້ນບໍ? ກົດບັນຍັດບໍ່ໄດ້ກ່າວຢ່າງນີ້ເໝືອນກັນບໍ?
46009009	ພວກເຮົາໄດ້ອ່ານໃນກົດບັນຍັດຂອງໂມເຊວ່າ, “ຢ່າເອົາກະສອບໃສ່ປາກງົວ ເມື່ອມັນຢຽບເຂົ້າ.” ພຣະເຈົ້າຫ່ວງໃຍນຳງົວຊັ້ນບໍ?
46009010	ພຣະອົງບໍ່ໄດ້ຊົງກ່າວຢ່າງຈະແຈ້ງ ເພື່ອປະໂຫຍດສຳລັບພວກເຮົາບໍ? ແນ່ນອນຂໍ້ຄວາມເຫລົ່ານັ້ນ ໄດ້ຂຽນໄວ້ເພື່ອປະໂຫຍດສຳລັບພວກເຮົາ ຄົນທີ່ໄຖນາກັບຄົນທີ່ຟາດເຂົ້າ ເຮັດວຽກຂອງເຂົາໂດຍຫວັງວ່າ ເຂົາຈະໄດ້ຮັບສ່ວນແບ່ງແຫ່ງຜົນລະປູກຂອງຕົນ.
46009011	ຖ້າພວກເຮົາໄດ້ຫວ່ານແນວປູກຝ່າຍຈິດວິນຍານໃຫ້ພວກເຈົ້າແລ້ວ ພວກເຮົາຈະເກັບກ່ຽວຝ່າຍເນື້ອກາຍຈາກພວກເຈົ້າ ເປັນການໜັກໜາເກີນໄປບໍ?
46009012	ຖ້າຄົນອື່ນມີສິດທີ່ຈະໄດ້ຮັບປະໂຫຍດຈາກພວກເຈົ້າ ພວກເຮົາກໍມີສິດຕັ້ງຫລາຍເທົ່າບໍ່ແມ່ນບໍ? ເຖິງປານນັ້ນ ພວກເຮົາກໍບໍ່ໄດ້ໃຊ້ສິດນັ້ນ ແຕ່ພວກເຮົາກັບຍອມທົນຕໍ່ທຸກສິ່ງ ເພື່ອຈະບໍ່ເປັນເຫດຂັດຂວາງການປະກາດຂ່າວປະເສີດ.
46009013	ແນ່ນອນພວກເຈົ້າກໍຮູ້ວ່າ ຜູ້ທີ່ເຮັດວຽກໃນພຣະວິຫານ ກໍໄດ້ອາຫານຈາກພຣະວິຫານ ແລະຜູ້ທີ່ຖວາຍເຄື່ອງເທິງແທ່ນບູຊາ ກໍໄດ້ຮັບສ່ວນແບ່ງຂອງເຄື່ອງຖວາຍນັ້ນ.
46009014	ໃນທຳນອງດຽວກັນ ອົງພຣະຜູ້ເປັນເຈົ້າໄດ້ສັ່ງວ່າ, ຜູ້ທີ່ປະກາດຂ່າວປະເສີດ ກໍຄວນໄດ້ຮັບການລ້ຽງດູ ຈາກການປະກາດຂ່າວປະເສີດນັ້ນ.
46009015	ແຕ່ເຮົາບໍ່ໄດ້ໃຊ້ສິດເຫລົ່ານັ້ນຈັກຢ່າງ ທີ່ເຮົາຂຽນເຖິງເລື່ອງນີ້ ບໍ່ແມ່ນເພື່ອຈະໃຫ້ເຂົາເຮັດຢ່າງນັ້ນແກ່ເຮົາ. ດ້ວຍວ່າ, ເຮົາຍອມຕາຍເສຍກໍດີກວ່າ ທີ່ຈະເຮັດຢ່າງນັ້ນ ຢ່າໃຫ້ຜູ້ໃດທຳລາຍເຫດແຫ່ງການອວດອ້າງຂອງເຮົາ.
46009016	ເພາະການທີ່ເຮົາປະກາດຂ່າວປະເສີດນັ້ນ ເຮົາບໍ່ມີເຫດທີ່ຈະອວດອ້າງໄດ້ ເພາະຄວາມຈຳເປັນໄດ້ຕົກໃສ່ເຮົາ ວິບັດຈະເກີດມີແກ່ເຮົາ ຖ້າເຮົາບໍ່ປະກາດຂ່າວປະເສີດ.
46009017	ຖ້າເຮົາເຮັດການນັ້ນດ້ວຍໃຈສະໝັກ ເຮົາກໍຈະໄດ້ບຳເໜັດ, ແຕ່ຖ້າເຮົາບໍ່ສະໝັກໃຈ ກໍຍັງເປັນການທີ່ມອບໄວ້ໃຫ້ເຮົາເຮັດຢູ່.
46009018	ແລ້ວບຳເໜັດຂອງເຮົານັ້ນຄືອັນໃດ? ຄື ເມື່ອເຮົາປະກາດຂ່າວປະເສີດນັ້ນ ເຮົາບໍ່ໄດ້ຄິດຄ່າ ແລະບໍ່ໄດ້ໃຊ້ສິດຂອງເຮົາໃນຂ່າວປະເສີດນັ້ນຢ່າງຄົບຖ້ວນ.
46009019	ເຖິງແມ່ນວ່າ, ເຮົາບໍ່ໄດ້ຢູ່ໃຕ້ບັງຄັບຂອງຜູ້ໃດ ເຮົາກໍຍັງຍອມຕົວເປັນຜູ້ຮັບໃຊ້ຂອງຄົນທັງປວງ ເພື່ອຈະໄດ້ນຳຄົນຈຳນວນຫລວງຫລາຍມາເປັນສິດ.
46009020	ເມື່ອເຮັດກັບຄົນຢິວເຮົາກໍໃຊ້ຊີວິດດັ່ງຄົນຢິວ ເພື່ອຈະໄດ້ໃຈຄົນຢິວ ເຖິງແມ່ນເຮົາເອງບໍ່ຢູ່ໃຕ້ກົດບັນຍັດກໍຕາມ ເຮົາກໍໃຊ້ຊີວິດດັ່ງຄົນທີ່ຢູ່ໃຕ້ກົດບັນຍັດ ເພື່ອຈະໄດ້ໃຈຄົນເຫລົ່ານີ້.
46009021	ຕໍ່ຄົນທີ່ຢູ່ນອກກົດບັນຍັດ ເຮົາກໍເຮັດເໝືອນຄົນທີ່ຢູ່ນອກກົດບັນຍັດ (ເຖິງແມ່ນເຮົາບໍ່ຢູ່ນອກກົດບັນຍັດຂອງພຣະເຈົ້າກໍດີ ແຕ່ເຮົາຢູ່ໃຕ້ກົດບັນຍັດຂອງພຣະຄຣິດ) ເພື່ອຈະໄດ້ໃຈຄົນທັງຫລາຍທີ່ຢູ່ນອກກົດບັນຍັດນັ້ນ.
46009022	ຕໍ່ຄົນທີ່ອ່ອນໃນຄວາມເຊື່ອ ເຮົາກໍເຮັດເໝືອນຄົນອ່ອນແອ ດັ່ງຜູ້ໜຶ່ງໃນພວກເຂົາ ເພື່ອຈະໄດ້ໃຈຄົນອ່ອນແອ ດັ່ງນັ້ນ ເຮົາຈຶ່ງຍອມເປັນຄົນທຸກຊະນິດ ເພື່ອຈະໄດ້ຊ່ວຍບາງຄົນໃຫ້ພົ້ນ ດ້ວຍທຸກວິທີທາງທີ່ເຮົາອາດເຮັດໄດ້.
46009023	ເຮົາເຮັດສິ່ງທັງໝົດທີ່ໄດ້ກ່າວມານັ້ນ ເພາະເຫັນແກ່ຂ່າວປະເສີດ ເພື່ອເຮົາຈະໄດ້ຮັບສ່ວນໃນຂ່າວປະເສີດນັ້ນ.
46009024	ເຈົ້າທັງຫລາຍບໍ່ຮູ້ບໍວ່າ, ໃນການແລ່ນແຂ່ງຂັນກັນນັ້ນ ກໍແລ່ນດ້ວຍກັນທຸກຄົນ, ແຕ່ມີຄົນດຽວເທົ່ານັ້ນ ທີ່ໄດ້ຮັບລາງວັນ. ດັ່ງນັ້ນ ຈົ່ງແລ່ນເພື່ອຊີງເອົາລາງວັນໃຫ້ໄດ້.
46009025	ຝ່າຍນັກກິລາທຸກຄົນທີ່ຝຶກຊ້ອມ ຕ່າງກໍຢູ່ໃນລະບຽບວິໄນຢ່າງເຄັ່ງຄັດ ເພື່ອພວກເຂົາຈະໄດ້ມົງກຸດທີ່ຫ່ຽວແຫ້ງໄປ ແຕ່ພວກເຮົາເຮັດການນັ້ນ ເພື່ອຈະໄດ້ມົງກຸດທີ່ບໍ່ມີວັນຫ່ຽວແຫ້ງ.
46009026	ດ້ວຍເຫດນັ້ນ ເຮົາຈຶ່ງແລ່ນແຂ່ງຂັນກັນໂດຍມີເປົ້າໝາຍ, ເຮົາບໍ່ໄດ້ຕໍ່ສູ້ເໝືອນດັ່ງນັກມວຍທີ່ຊົກລົມ.
46009027	ແຕ່ເຮົາທຸບຕີຮ່າງກາຍຂອງເຮົາໃຫ້ມັນແຂງຢູ່ຄາມື ເພາະຢ້ານວ່າເມື່ອເຮົາໄດ້ປະກາດແກ່ຄົນອື່ນແລ້ວ ເຮົາເອງຈະຖືກຂ້າຊື່ອອກຈາກການແຂ່ງຂັນນັ້ນ.
46010001	ພີ່ນ້ອງທັງຫລາຍເອີຍ, ເຮົາຢາກໃຫ້ພວກເຈົ້າລະນຶກເຖິງ ສິ່ງທີ່ໄດ້ເກີດຂຶ້ນກັບບັນພະບຸລຸດຂອງພວກເຮົາ ເພິ່ນໄດ້ຢູ່ໃຕ້ການຄຸ້ມຄອງຂອງເສົາເມກ ແລະຕ່າງກໍໄດ້ຜ່ານທະເລແດງໄປທຸກຄົນ.
46010002	ພວກເພິ່ນໄດ້ຮັບບັບຕິສະມາໃນເມກ ແລະໃນທະເລຮ່ວມກັບໂມເຊທຸກຄົນ.
46010003	ທຸກຄົນຕ່າງກໍໄດ້ກິນອາຫານທິບຢ່າງດຽວກັນ
46010004	ແລະໄດ້ດື່ມນໍ້າທິບຢ່າງດຽວກັນ. ດ້ວຍວ່າ, ພວກເພິ່ນໄດ້ດື່ມນໍ້າທີ່ໄຫລອອກມາຈາກສີລາສັກສິດທີ່ຕາມພວກເພິ່ນໄປ ສີລາສັກສິດນັ້ນ ກໍຄືພຣະຄຣິດນັ້ນເອງ.
46010005	ແຕ່ເຖິງປານນັ້ນກໍດີ ພຣະເຈົ້າກໍບໍ່ຊົງພໍພຣະໄທກັບຄົນສ່ວນຫລາຍໃນພວກເພິ່ນ ເຮົາຮູ້ໄດ້ ກໍເພາະພວກເພິ່ນລົ້ມຕາຍກະຈັດກະຈາຍໃນຖິ່ນແຫ້ງແລ້ງກັນດານ.
46010006	ເຫດການທັງໝົດເຫລົ່ານີ້ ເປັນຕົວຢ່າງສຳລັບພວກເຮົາ ເພື່ອເຕືອນພວກເຮົາບໍ່ໃຫ້ມີໃຈປາຖະໜາຊົ່ວເໝືອນດັ່ງຄົນພວກນັ້ນ.
46010007	ຢ່າກາຍເປັນຄົນຂາບໄຫວ້ຮູບເຄົາຣົບ ເໝືອນບາງຄົນໃນພວກນັ້ນໄດ້ຂາບໄຫວ້ ຕາມທີ່ມີຄຳຂຽນໄວ້ໃນພຣະຄຳພີວ່າ, “ປະຊາຊົນໄດ້ນັ່ງລົງກິນແລະດື່ມ ແລ້ວກໍລຸກຂຶ້ນເຕັ້ນລຳ.”
46010008	ຢ່າໃຫ້ເຮົາທັງຫລາຍປະພຶດຜິດສິນທຳທາງເພດ ດັ່ງທີ່ບາງຄົນໃນພວກນັ້ນໄດ້ປະພຶດ ແລະພວກເຂົາກໍລົ້ມຕາຍໃນມື້ດຽວສອງໝື່ນສາມພັນຄົນ.
46010009	ຢ່າໃຫ້ພວກເຮົາທົດລອງອົງພຣະຜູ້ເປັນເຈົ້າ ດັ່ງທີ່ບາງຄົນໃນພວກນັ້ນໄດ້ທົດລອງ ແລະພວກເຂົາກໍຖືກຂ້າຕາຍດ້ວຍງູພິດຕອດ.
46010010	ພວກເຈົ້າຢ່າຈົ່ມ ດັ່ງທີ່ບາງຄົນໃນພວກນັ້ນໄດ້ຈົ່ມ ແລະພວກເຂົາກໍຖືກທຳລາຍດ້ວຍເພັດຊະຄາດ.
46010011	ເຫດການທັງໝົດເຫລົ່ານີ້ ໄດ້ເກີດຂຶ້ນແກ່ບັນພະບຸລຸດຂອງພວກເຮົາ ກໍເພື່ອເປັນຕົວຢ່າງໃຫ້ແກ່ຜູ້ອື່ນ ແລະໄດ້ບັນທຶກເຫດການທັງໝົດນີ້ໄວ້ ເພື່ອເຕືອນສະຕິພວກເຮົາ ຊຶ່ງຢູ່ໃນຍຸກສຸດທ້າຍທີ່ກຳລັງຈະມາເຖິງ.
46010012	ເຫດສະນັ້ນ ຄົນທີ່ຄິດວ່າ ຕົນຕັ້ງໝັ້ນຄົງດີແລ້ວ ຈົ່ງລະວັງຕົວໃຫ້ດີ ຢ້ານວ່າຈະລົ້ມລົງ.
46010013	ບໍ່ມີການທົດລອງອັນໃດເກີດຂຶ້ນກັບເຈົ້າທັງຫລາຍ ນອກຈາກການທົດລອງທີ່ເຄີຍເກີດຂຶ້ນກັບມະນຸດທົ່ວໄປ ພຣະເຈົ້າຊົງທ່ຽງທຳ ພຣະອົງຈະບໍ່ຊົງຍອມໃຫ້ພວກເຈົ້າຖືກທົດລອງ ເກີນກວ່າທີ່ເຈົ້າຈະທົນໄດ້ ແລະເມື່ອຊົງທົດລອງເຈົ້ານັ້ນ ພຣະອົງຈະຊົງໂຜດໃຫ້ເຈົ້າມີທາງຫລີກໜີໄປໄດ້ດ້ວຍ ເພື່ອເຈົ້າທັງຫລາຍຈະສາມາດທົນໄດ້.
46010014	ດ້ວຍເຫດນັ້ນ ພີ່ນ້ອງທີ່ຮັກທັງຫລາຍເອີຍ, ຈົ່ງເວັ້ນຈາກການຂາບໄຫວ້ຮູບເຄົາຣົບທັງສິ້ນ.
46010015	ເຮົາກ່າວແກ່ພວກເຈົ້າເໝືອນດັ່ງກ່າວກັບຄົນທີ່ມີປັນຍາ ຈົ່ງພິຈາລະນາເບິ່ງຖ້ອຍຄຳທີ່ເຮົາກ່າວນັ້ນເຖີດ.
46010016	ຈອກແຫ່ງພຣະພອນ ຊຶ່ງເຮົາຂໍພຣະພອນນັ້ນ ເປັນສິ່ງທີ່ເຮັດໃຫ້ພວກເຮົາມີສ່ວນຮ່ວມໃນພຣະໂລຫິດຂອງພຣະຄຣິດບໍ່ແມ່ນບໍ? ເຂົ້າຈີ່ຊຶ່ງເຮົາຫັກນັ້ນ ເປັນສິ່ງທີ່ເຮັດໃຫ້ພວກເຮົາມີສ່ວນຮ່ວມໃນພຣະກາຍຂອງພຣະຄຣິດບໍ່ແມ່ນບໍ?
46010017	ເຖິງແມ່ນວ່າ ພວກເຮົາມີຫລາຍຄົນ ເນື່ອງຈາກມີເຂົ້າຈີ່ກ້ອນດຽວ ພວກເຮົາກໍເປັນຮ່າງກາຍດຽວ ເພາະວ່າພວກເຮົາທຸກຄົນກິນເຂົ້າຈີ່ກ້ອນດຽວກັນ.
46010018	ຈົ່ງພິຈາລະນາເບິ່ງການປະຕິບັດຂອງຊົນຊາດອິດສະຣາເອນ ພວກທີ່ກິນເຄື່ອງຖວາຍແລ້ວນັ້ນ ກໍມີສ່ວນໃນແທ່ນບູຊານັ້ນບໍ່ແມ່ນບໍ?
46010019	ຖ້າເປັນເຊັ່ນນັ້ນ ເຮົາໝາຍຄວາມວ່າຢ່າງໃດ? ເຄື່ອງບູຊາທີ່ຖວາຍແກ່ຮູບເຄົາຣົບນັ້ນເປັນຂອງສັກສິດບໍ ຫລືຮູບເຄົາຣົບນັ້ນສັກສິດ?
46010020	ບໍ່ແມ່ນດອກ ເຮົາໝາຍຄວາມວ່າເຄື່ອງບູຊາ ຊຶ່ງຄົນບໍ່ນັບຖືພຣະເຈົ້າຖວາຍນັ້ນ ເຂົາຖວາຍແກ່ພວກຜີມານຮ້າຍ ບໍ່ແມ່ນຖວາຍແກ່ພຣະເຈົ້າ ເຮົາບໍ່ຢາກໃຫ້ພວກເຈົ້າມີສ່ວນຮ່ວມກັບພວກຜີມານຮ້າຍເຫລົ່ານັ້ນ.
46010021	ພວກເຈົ້າດື່ມຈາກຈອກຂອງອົງພຣະຜູ້ເປັນເຈົ້າແດ່ ແລະດື່ມຈາກຈອກຂອງຜີມານຮ້າຍແດ່ ກໍບໍ່ຫ່ອນໄດ້ ພວກເຈົ້າກິນທີ່ໂຕະຂອງອົງພຣະຜູ້ເປັນເຈົ້າແດ່ ແລະກິນທີ່ໂຕະຂອງຜີມານຮ້າຍແດ່ ກໍບໍ່ໄດ້ເຊັ່ນກັນ.
46010022	ພວກເຮົາຈະຍຸຍົງໃຫ້ອົງພຣະຜູ້ເປັນເຈົ້າອິດສາຊັ້ນບໍ? ພວກເຮົາຄິດວ່າພວກເຮົາມີຣິດເດດຫລາຍກວ່າພຣະອົງບໍ?
46010023	“ເຮົາເຮັດສິ່ງສາລະພັດໄດ້ບໍ່ມີຜູ້ໃດຫ້າມ”, ແຕ່ບໍ່ແມ່ນທຸກສິ່ງທີ່ເຮັດໄດ້ນັ້ນເປັນປະໂຫຍດ “ເຮົາເຮັດສິ່ງສາລະພັດໄດ້ບໍ່ມີຜູ້ໃດຫ້າມ”, ແຕ່ບໍ່ແມ່ນທຸກສິ່ງທີ່ເຮັດໄດ້ນັ້ນຈະໃຫ້ຈະເລີນຂຶ້ນ.
46010024	ຢ່າໃຫ້ຜູ້ໃດໃນພວກເຈົ້າ ຫາຜົນປະໂຫຍດໃສ່ຕົນເອງ, ແຕ່ຈົ່ງເຫັນແກ່ປະໂຫຍດຂອງຄົນອື່ນດ້ວຍ.
46010025	ຊີ້ນທຸກຢ່າງທີ່ເຂົາຂາຍຕາມຕະຫລາດນັ້ນ ກິນໄດ້ໂດຍບໍ່ຕ້ອງຖາມສິ່ງໃດ ເພາະເຫັນແກ່ໃຈສຳນຶກຜິດແລະຊອບ.
46010026	ເພາະມີຄຳຂຽນໄວ້ໃນພຣະຄຳພີວ່າ, “ແຜ່ນດິນໂລກກັບສັບພະທຸກສິ່ງໃນນັ້ນ ກໍເປັນຂອງອົງພຣະຜູ້ເປັນເຈົ້າ.”
46010027	ຖ້າຄົນທີ່ບໍ່ເຊື່ອຜູ້ໜຶ່ງ ເຊີນພວກເຈົ້າໄປຮ່ວມຮັບປະທານອາຫານ ແລະພວກເຈົ້າກໍເຕັມໃຈໄປ ຈົ່ງກິນອາຫານ ຊຶ່ງເຂົາຈັດໃຫ້ມາ ແລະວາງຕໍ່ໜ້າພວກເຈົ້າ ໂດຍບໍ່ຕ້ອງຖາມສິ່ງໃດ ເພາະເຫັນແກ່ໃຈສຳນຶກຜິດແລະຊອບຂອງພວກເຈົ້າ.
46010028	ແຕ່ຖ້າມີຜູ້ບອກພວກເຈົ້າວ່າ, “ອາຫານນີ້ເຂົາໄດ້ຖວາຍແກ່ຮູບເຄົາຣົບແລ້ວ” ກໍຢ່າສູ່ກິນອາຫານນັ້ນ ເພາະເຫັນແກ່ຜູ້ທີ່ບອກພວກເຈົ້າ ແລະເພາະເຫັນແກ່ໃຈສຳນຶກຜິດແລະຊອບ, (
46010029	ບໍ່ແມ່ນເພາະເຫັນແກ່ໃຈສຳນຶກຜິດແລະຊອບຂອງພວກເຈົ້າເອງ ແຕ່ແມ່ນໃຈສຳນຶກຜິດແລະຊອບຂອງຄົນທີ່ບອກນັ້ນ). ບາງຄົນຖາມວ່າ, ເປັນຫຍັງເສລີພາບຂອງເຮົາຕ້ອງຖືກຂັດຂວາງ ໂດຍໃຈສຳນຶກຜິດແລະຊອບຂອງຄົນອື່ນ?
46010030	ຖ້າເຮົາໂມທະນາຂອບພຣະຄຸນພຣະເຈົ້າສຳລັບອາຫານ ເປັນຫຍັງຄົນອື່ນຈຶ່ງຕ້ອງຕິຕຽນເຮົາກ່ຽວກັບອາຫານ ຊຶ່ງເຮົາໄດ້ຂອບພຣະຄຸນແລ້ວ?
46010031	ເຫດສະນັ້ນ ເມື່ອເຈົ້າທັງຫລາຍຈະກິນ ຈະດື່ມ ຫລືຈະເຮັດສິ່ງໃດກໍດີ ຈົ່ງເຮັດທຸກສິ່ງເພື່ອຖວາຍພຣະກຽດແດ່ພຣະເຈົ້າ.
46010032	ຢ່າເປັນຕົ້ນເຫດ ທີ່ເຮັດໃຫ້ພວກຢິວ ພວກຕ່າງຊາດ ຫລືຄຣິສຕະຈັກຂອງພຣະເຈົ້າສະດຸດໃຈ.
46010033	ເໝືອນດັ່ງເຮົາເອງເຄີຍເຮັດທຸກຢ່າງ ໃຫ້ເປັນທີ່ພໍໃຈຄົນທັງປວງ ໂດຍບໍ່ເຫັນແກ່ປະໂຫຍດສ່ວນຕົວ ແຕ່ເຫັນແກ່ປະໂຫຍດຂອງຄົນທັງຫລາຍ ເພື່ອພວກເຂົາຈະໄດ້ພົ້ນ.
46011001	ເຈົ້າທັງຫລາຍຈົ່ງປະຕິບັດຕາມແບບຢ່າງຂອງເຮົາ ເໝືອນເຮົາປະຕິບັດຕາມແບບຢ່າງຂອງພຣະຄຣິດ.
46011002	ເຮົາຊົມເຊີຍເຈົ້າທັງຫລາຍ ເພາະພວກເຈົ້າລະນຶກເຖິງເຮົາໃນທຸກສິ່ງ ແລະຖືຮັກສາຂໍ້ຄວາມທີ່ສືບມານັ້ນ ຊຶ່ງເຮົາມອບໄວ້ແກ່ເຈົ້າທັງຫລາຍແລ້ວ.
46011003	ແຕ່ເຮົາຢາກໃຫ້ພວກເຈົ້າເຂົ້າໃຈວ່າ, ພຣະຄຣິດຊົງເປັນປະມຸກຂອງຜູ້ຊາຍທຸກຄົນ ຜົວເປັນປະມຸກເມຍຂອງຕົນ ແລະປະມຸກຂອງພຣະຄຣິດ ຄືພຣະເຈົ້າ.
46011004	ດັ່ງນັ້ນ ຊາຍຄົນໃດທີ່ກຳລັງພາວັນນາອະທິຖານ ຫລືປະກາດພຣະທຳໃນທີ່ຊຸມຊົນ ໂດຍມີຜ້າປົກຫົວຂອງຕົນ ກໍເຮັດໃຫ້ເສຍກຽດແກ່ປະມຸກຂອງຕົນ.
46011005	ແລະຍິງຄົນໃດທີ່ພາວັນນາອະທິຖານ ຫລືປະກາດພຣະທຳໃນທີ່ຊຸມຊົນໂດຍບໍ່ມີຜ້າປົກຫົວຂອງຕົນ ກໍເຮັດໃຫ້ຜົວຂອງຕົນເສຍກຽດ ການທີ່ນາງກະທຳເຊັ່ນນັ້ນ ກໍບໍ່ຕ່າງຫຍັງກັບແມ່ຍິງທີ່ແຖຫົວ.
46011006	ຖ້າແມ່ຍິງບໍ່ປົກຫົວຂອງຕົນ ນາງກໍຄວນຕັດຜົມຂອງຕົນເສຍ ແຕ່ຖ້າແມ່ຍິງແຖຫົວ ຫລືຕັດຜົມຂອງນາງ ເປັນການເສຍກຽດແກ່ຕົນ ນາງກໍຄວນປົກຫົວຂອງຕົນ ຈົ່ງໃຫ້ນາງເອົາຜ້າປົກຫົວເສຍ.
46011007	ຜູ້ຊາຍບໍ່ຈຳເປັນຕ້ອງປົກຫົວຂອງຕົນ ເພາະຜູ້ຊາຍເປັນແບບລັກສະນະ ແລະພຣະກຽດຕິຍົດຂອງພຣະເຈົ້າ ແຕ່ແມ່ຍິງນັ້ນເປັນກຽດຕິຍົດຂອງຜູ້ຊາຍ.
46011008	ດ້ວຍວ່າ, ພຣະເຈົ້າບໍ່ໄດ້ສ້າງຜູ້ຊາຍມາຈາກແມ່ຍິງ ແຕ່ພຣະອົງໄດ້ສ້າງແມ່ຍິງມາຈາກຜູ້ຊາຍ.
46011009	ແລະພຣະອົງກໍບໍ່ໄດ້ສ້າງຜູ້ຊາຍໄວ້ສຳລັບແມ່ຍິງ ແຕ່ໄດ້ສ້າງແມ່ຍິງໄວ້ສຳລັບຜູ້ຊາຍ.
46011010	ສະນັ້ນແຫລະ ເພື່ອເຫັນແກ່ພວກເທວະດາ ແມ່ຍິງຈຶ່ງຄວນມີຜ້າປົກຫົວຂອງຕົນ ເພື່ອສະແດງວ່າ ນາງຢູ່ໃຕ້ສິດອຳນາດຜົວຂອງຕົນ.
46011011	ເຖິງຢ່າງໃດກໍຕາມ ສຳລັບຊີວິດຂອງພວກເຮົາຢູ່ໃນອົງພຣະຜູ້ເປັນເຈົ້າແລ້ວ ແມ່ຍິງຕ້ອງເພິ່ງຜູ້ຊາຍ ແລະຜູ້ຊາຍກໍຕ້ອງເພິ່ງແມ່ຍິງ.
46011012	ດ້ວຍວ່າ, ແມ່ຍິງນັ້ນພຣະເຈົ້າໄດ້ສ້າງມາຈາກຜູ້ຊາຍສັນໃດ ຕໍ່ມາ ຜູ້ຊາຍກໍເກີດມາຈາກແມ່ຍິງສັນນັ້ນ ແຕ່ທຸກໆສິ່ງທີ່ມີຢູ່ ກໍມາຈາກພຣະເຈົ້າ.
46011013	ຝ່າຍພວກເຈົ້າ ຈົ່ງພິຈາລະນາເອົາເອງວ່າ ການທີ່ແມ່ຍິງພາວັນນາອະທິຖານຕໍ່ພຣະເຈົ້າ ໃນທີ່ຊຸມຊົນໂດຍບໍ່ມີຜ້າປົກຫົວນັ້ນ ເປັນການສົມຄວນຫລືບໍ່?
46011014	ທຳມະຊາດເອງກໍສອນພວກເຮົາວ່າ ການທີ່ຜູ້ຊາຍໄວ້ຜົມຍາວນັ້ນກໍເປັນທີ່ອັບອາຍ,
46011015	ແຕ່ການທີ່ແມ່ຍິງໄວ້ຜົມຍາວນັ້ນ ກໍເປັນສິ່ງຈົບງາມແກ່ຕົນ. ດ້ວຍວ່າ, ພຣະເຈົ້າໄດ້ໃຫ້ນາງມີຜົມຍາວທີ່ໃຊ້ເປັນຜ້າປົກຫົວແລ້ວ.
46011016	ແຕ່ຖ້າຜູ້ໃດຢາກຖົກຖຽງກ່ຽວກັບເລື່ອງນີ້ ກໍຂໍໃຫ້ຜູ້ນັ້ນເຂົ້າໃຈວ່າ ພວກເຮົາແລະຄຣິສຕະຈັກຂອງພຣະເຈົ້າ ບໍ່ຮັບເອົາທຳນຽມຖຽງກັນຢ່າງນັ້ນ.
46011017	ຢ່າງໃດກໍຕາມ ໃນຄຳແນະນຳດັ່ງຕໍ່ໄປນີ້ ເຮົາບໍ່ໄດ້ຊົມເຊີຍພວກເຈົ້າດອກ ເພາະການປະຊຸມນະມັດສະການຂອງພວກເຈົ້ານັ້ນ ເຮັດໃຫ້ພວກເຈົ້າບໍ່ຈະເລີນຂຶ້ນ ແຕ່ເຮັດໃຫ້ພວກເຈົ້າໄດ້ຮັບຜົນຮ້າຍ.
46011018	ເປັນຕົ້ນເຮົາໄດ້ຍິນວ່າ ເມື່ອຄຣິສຕະຈັກມາປະຊຸມກັນ ກໍມີການແຕກເປັນພັກເປັນພວກໃນທ່າມກາງພວກເຈົ້າ ເລື່ອງນີ້ ເຮົາກໍເຊື່ອວ່າຄົງມີຄວາມຈິງຢູ່ແດ່.
46011019	ເພາະຈຳເປັນຕ້ອງມີການຂັດແຍ້ງກັນຢູ່ແດ່ ໃນທ່າມກາງພວກເຈົ້າ ເພື່ອພວກຝ່າຍຖືກໃນພວກເຈົ້ານັ້ນຈະໄດ້ປາກົດແຈ້ງຂຶ້ນ.
46011020	ເມື່ອເຈົ້າທັງຫລາຍປະຊຸມພ້ອມກັນນັ້ນ ຈຶ່ງບໍ່ແມ່ນການຮ່ວມໂຕະຂອງອົງພຣະຜູ້ເປັນເຈົ້າ.
46011021	ດ້ວຍວ່າ, ເມື່ອພວກເຈົ້າຮັບປະທານນັ້ນ ຕ່າງຄົນກໍຟ້າວຮັບກິນອາຫານຂອງຕົນກ່ອນ ບາງຄົນກໍບໍ່ອີ່ມ ບາງຄົນກໍເມົາ.
46011022	ພວກເຈົ້າບໍ່ມີເຮືອນຂອງພວກເຈົ້າເອງ ເພື່ອໃຊ້ເປັນບ່ອນກິນແລະດື່ມບໍ? ຫລືພວກເຈົ້າຢາກດູໝິ່ນຄຣິສຕະຈັກຂອງພຣະເຈົ້າ ແລະດູຖູກຄົນທີ່ຂັດສົນຊັ້ນບໍ? ກ່ຽວກັບເລື່ອງນີ້ ຢາກໃຫ້ເຮົາເວົ້າຕໍ່ພວກເຈົ້າຢ່າງໃດ? ໃນການນີ້ ເຮົາບໍ່ຊົມເຊີຍພວກເຈົ້າດອກ.
46011023	ດ້ວຍວ່ານີ້ແຫລະ ແມ່ນສິ່ງທີ່ເຮົາໄດ້ຮັບຈາກອົງພຣະຜູ້ເປັນເຈົ້າ ແລະເຮົາກໍສົ່ງຕໍ່ສິ່ງນັ້ນໃຫ້ແກ່ພວກເຈົ້າ ຄືໃນຄືນທີ່ຢູດາໄດ້ມອບອົງພຣະເຢຊູເຈົ້າໄວ້ນັ້ນ ພຣະອົງໄດ້ຈັບເອົາເຂົ້າຈີ່ມາ.
46011024	ເມື່ອໂມທະນາຂອບພຣະຄຸນ ແລ້ວກໍຫັກເຂົ້າຈີ່ນັ້ນ ແລະກ່າວວ່າ, “ນີ້ແຫລະ ແມ່ນກາຍຂອງເຮົາ ຊຶ່ງໃຫ້ສຳລັບພວກເຈົ້າ ຈົ່ງເຮັດຢ່າງນີ້ໃຫ້ເປັນທີ່ລະນຶກເຖິງເຮົາ.”
46011025	ເມື່ອຮັບປະທານເຂົ້າແລງແລ້ວ ພຣະອົງໄດ້ຊົງຈັບເອົາຈອກດ້ວຍອາການຢ່າງດຽວກັນ ໂດຍຊົງກ່າວວ່າ, “ຈອກນີ້ ຄືພັນທະສັນຍາໃໝ່ໂດຍເລືອດຂອງເຮົາ ເມື່ອເຈົ້າດື່ມຈາກຈອກນີ້ເວລາໃດ ຈົ່ງດື່ມເປັນທີ່ລະນຶກເຖິງເຮົາ.”
46011026	ດ້ວຍວ່າ, ທຸກເທື່ອທີ່ພວກເຈົ້າກິນເຂົ້າຈີ່ນີ້ ແລະດື່ມຈາກຈອກນີ້ເວລາໃດ ພວກເຈົ້າກໍປະກາດການວາຍພຣະຊົນຂອງອົງພຣະຜູ້ເປັນເຈົ້າ ຈົນກວ່າພຣະອົງຈະສະເດັດມາ.
46011027	ເຫດສະນັ້ນ ຖ້າຜູ້ໃດກິນເຂົ້າຈີ່ ຫລືດື່ມຈາກຈອກຂອງອົງພຣະຜູ້ເປັນເຈົ້າຢ່າງບໍ່ສົມຄວນ ຜູ້ນັ້ນກໍຜິດຕໍ່ພຣະກາຍ ແລະຕໍ່ພຣະໂລຫິດຂອງອົງພຣະຜູ້ເປັນເຈົ້າ.
46011028	ດັ່ງນັ້ນ ທຸກຄົນຈຶ່ງຄວນພິຈາລະນາເບິ່ງໃຈຂອງຕົນເອງກ່ອນ ແລ້ວຈຶ່ງກິນເຂົ້າຈີ່ແລະດື່ມຈາກຈອກນີ້.
46011029	ດ້ວຍວ່າ, ຜູ້ກິນແລະດື່ມ ໂດຍບໍ່ໄດ້ສັງເກດເຖິງພຣະກາຍ ກໍກິນແລະດື່ມເປັນເຫດໃຫ້ຕົນຖືກພິພາກສາລົງໂທດ.
46011030	ດ້ວຍເຫດນີ້, ຈຶ່ງມີຫລາຍຄົນໃນພວກເຈົ້າອ່ອນແຮງແລະເຈັບປ່ວຍ ແລະບາງຄົນກໍໄດ້ຕາຍໄປ.
46011031	ຖ້າພວກເຮົາພິຈາລະນາເບິ່ງໃຈຂອງພວກເຮົາເອງກ່ອນ ແລ້ວພວກເຮົາກໍຈະບໍ່ຖືກພິພາກສາລົງໂທດ.
46011032	ເມື່ອເຮົາທັງຫລາຍຖືກທຳໂທດ ໂດຍອົງພຣະຜູ້ເປັນເຈົ້ານັ້ນ ພວກເຮົາກໍຖືກພຣະອົງຊົງຕີສອນ ເພື່ອບໍ່ໃຫ້ເຮົາຖືກຊົງພິພາກສາລົງໂທດດ້ວຍກັນກັບໂລກ.
46011033	ດັ່ງນັ້ນແຫລະ ພີ່ນ້ອງທັງຫລາຍເອີຍ ເມື່ອເຈົ້າທັງຫລາຍມາຮ່ວມປະຊຸມກັນຮັບປະທານອາຫານນັ້ນ ຈົ່ງຄອຍຖ້າຊຶ່ງກັນແລະກັນ.
46011034	ຖ້າມີຜູ້ໃດຫິວ ກໍໃຫ້ຜູ້ນັ້ນກິນທີ່ເຮືອນຂອງຕົນເສຍ ເພື່ອເວລາມາປະຊຸມກັນ ເຈົ້າທັງຫລາຍຈະບໍ່ຖືກການຊົງພິພາກສາລົງໂທດ. ສ່ວນເລື່ອງອື່ນໆນັ້ນ ເມື່ອເຮົາມາ ເຮົາຈະແນະນຳໃຫ້.
46012001	ພີ່ນ້ອງທັງຫລາຍເອີຍ, ເຮົາຢາກໃຫ້ພວກເຈົ້າເຂົ້າໃຈເລື່ອງຂອງປະທານ ຊຶ່ງມາຈາກພຣະວິນຍານນັ້ນ.
46012002	ເຈົ້າທັງຫລາຍກໍຮູ້ຢູ່ວ່າແຕ່ກ່ອນ ເມື່ອພວກເຈົ້າຍັງເປັນຄົນທີ່ບໍ່ເຊື່ອນັ້ນ ພວກເຈົ້າໄດ້ຖືກຊັກນຳໃຫ້ຫລົງໄປຫາຮູບເຄົາຣົບທີ່ປາກບໍ່ເປັນ ຕາມທີ່ມີຜູ້ຊັກນຳໄປນັ້ນ.
46012003	ເຫດສະນັ້ນ ເຮົາຢາກໃຫ້ພວກເຈົ້າຮູ້ວ່າ ບໍ່ມີຜູ້ໃດດອກ ທີ່ມີພຣະວິນຍານຂອງພຣະເຈົ້າ ຈະກ່າວວ່າ, “ຂໍໃຫ້ພຣະເຢຊູເຈົ້າຖືກດ່າ” ແລະບໍ່ມີຜູ້ໃດດອກອາດເວົ້າໄດ້ວ່າ, “ພຣະເຢຊູເຈົ້າຊົງເປັນອົງພຣະຜູ້ເປັນເຈົ້າ” ເວັ້ນໄວ້ແຕ່ຜູ້ທີ່ກ່າວໂດຍພຣະວິນຍານບໍຣິສຸດເຈົ້າ.
46012004	ຂອງປະທານຈາກພຣະວິນຍານນັ້ນ ມີຢູ່ຫລາຍຢ່າງດ້ວຍກັນ, ແຕ່ແມ່ນພຣະວິນຍານອົງດຽວກັນ.
46012005	ງານຮັບໃຊ້ມີຫລາຍຢ່າງຕ່າງກັນ ແຕ່ມີອົງພຣະຜູ້ເປັນເຈົ້າອົງດຽວກັນ.
46012006	ຄວາມສາມາດໃນການດຳເນີນງານມີຫລາຍຢ່າງຕ່າງກັນ, ແຕ່ແມ່ນພຣະເຈົ້າອົງດຽວກັນ ທີ່ໃຫ້ຄວາມສາມາດແກ່ທຸກຄົນ ສຳລັບງານທີ່ເຂົາຮັບໃຊ້ນັ້ນ.
46012007	ການສຳແດງຂອງພຣະວິນຍານມີຢູ່ໃນແຕ່ລະຄົນ ເພື່ອປະໂຫຍດຮ່ວມກັນ.
46012008	ພຣະເຈົ້າຊົງປະທານໂດຍທາງພຣະວິນຍານ ໃຫ້ຄົນໜຶ່ງມີຖ້ອຍຄຳທີ່ປະກອບດ້ວຍສະຕິປັນຍາ ແລະໂຜດໃຫ້ຄົນໜຶ່ງອີກ ມີຖ້ອຍຄຳທີ່ປະກອບດ້ວຍວິຊາຄວາມຮູ້, ແຕ່ແມ່ນພຣະວິນຍານອົງດຽວກັນ.
46012009	ແລະໃຫ້ຄົນໜຶ່ງມີຄວາມເຊື່ອ ແຕ່ແມ່ນພຣະວິນຍານອົງດຽວກັນ ແລະໂຜດໃຫ້ຄົນໜຶ່ງອີກ ມີຣິດອຳນາດໃຫ້ຄົນດີພະຍາດ ແຕ່ແມ່ນພຣະວິນຍານອົງດຽວ.
46012010	ແລະໃຫ້ຄົນໜຶ່ງມີຣິດອຳນາດເຮັດການອັດສະຈັນ ແລະໃຫ້ຄົນໜຶ່ງມີຂອງປະທານໃນການປະກາດພຣະທຳ ແລະໂຜດໃຫ້ຄົນໜຶ່ງອີກຮູ້ສັງເກດວິນຍານຕ່າງໆ ແລະໃຫ້ຄົນໜຶ່ງມີຄວາມສາມາດເວົ້າພາສາແປກໆ ແລະໂຜດໃຫ້ຄົນໜຶ່ງອີກມີຄວາມສາມາດແປພາສາແປກໆ.
46012011	ສິ່ງສາລະພັດເຫລົ່ານີ້ ແມ່ນພຣະວິນຍານອົງດຽວກັນຊົງບັນດານ ແລະປະທານແກ່ທຸກຄົນຕາມນໍ້າພຣະໄທຂອງພຣະອົງ.
46012012	ເຖິງວ່າຮ່າງກາຍເປັນອັນດຽວ ກໍຍັງມີອະໄວຍະວະຫລາຍສ່ວນ ແລະອະໄວຍະວະເຫລົ່ານັ້ນ ແມ່ນຈະມີຫລາຍສ່ວນ ກໍຍັງເປັນກາຍດຽວກັນສັນໃດ ພຣະຄຣິດກໍຊົງເປັນສັນນັ້ນ.
46012013	ເພາະວ່າ ເຖິງແມ່ນພວກເຮົາຈະເປັນຊາດຢິວ ຫລືຄົນຕ່າງຊາດກໍດີ ເປັນຂ້ອຍຂ້າ ຫລືເປັນອິດສະຫລະກໍດີ, ເຮົາທັງຫລາຍໄດ້ຮັບບັບຕິສະມາ ໂດຍພຣະວິນຍານອົງດຽວ ຈຶ່ງເຂົ້າເປັນກາຍອັນດຽວກັນ ແລະພຣະວິນຍານອົງດຽວ ເປັນເໝືອນນໍ້າທີ່ປະທານໃຫ້ເຮົາທຸກຄົນໄດ້ດື່ມ.
46012014	ດ້ວຍວ່າ, ຮ່າງກາຍບໍ່ໄດ້ປະກອບດ້ວຍອະໄວຍະວະອັນດຽວ ແຕ່ໄດ້ປະກອບດ້ວຍອະໄວຍະວະຫລາຍອັນ.
46012015	ຖ້າຕີນຈະກ່າວວ່າ, “ເພາະຂ້ອຍບໍ່ໄດ້ເປັນມື ຂ້ອຍຈຶ່ງບໍ່ໄດ້ເປັນສ່ວນໃດໃນອະໄວຍະວະຂອງຮ່າງກາຍນັ້ນ.” ແລ້ວຕີນຈະບໍ່ເປັນສ່ວນໃດໃນອະໄວຍະວະຂອງຮ່າງກາຍ ເພາະເຫດທີ່ເວົ້າຢ່າງນັ້ນກໍບໍ່ໄດ້.
46012016	ຖ້າຫູຈະກ່າວວ່າ, “ເພາະຂ້ອຍບໍ່ແມ່ນຕາ ຂ້ອຍຈຶ່ງບໍ່ໄດ້ເປັນສ່ວນໃດໃນອະໄວຍະວະຂອງຮ່າງກາຍນັ້ນ.” ຫູຈະບໍ່ໄດ້ເປັນສ່ວນໃດໃນອະໄວຍະວະຂອງຮ່າງກາຍ ເພາະເຫດເວົ້າຢ່າງນັ້ນກໍບໍ່ໄດ້.
46012017	ຖ້າອະໄວຍະວະທັງໝົດໃນຮ່າງກາຍເປັນຕາ ການໄດ້ຍິນຈະຢູ່ໃສ? ຖ້າຮ່າງກາຍທັງໝົດເປັນຫູ ການດົມກິ່ນຈະຢູ່ໃສ?
46012018	ທີ່ຈິງແລ້ວ ພຣະເຈົ້າໄດ້ຕັ້ງອະໄວຍະວະແຕ່ລະພາກສ່ວນໄວ້ຢູ່ໃນຮ່າງກາຍ ຕາມທີ່ພຣະອົງຊົງພໍພຣະໄທ.
46012019	ຖ້າອະໄວຍະວະທຸກສ່ວນໃນຮ່າງກາຍເປັນອັນດຽວກັນ ຮ່າງກາຍຈະມີຢູ່ໃສ?
46012020	ທີ່ຈິງ ມີອະໄວຍະວະຫລາຍພາກສ່ວນ ແຕ່ຍັງເປັນຮ່າງກາຍອັນດຽວກັນ.
46012021	ຕາຈະເວົ້າແກ່ມືວ່າ, “ຂ້ອຍບໍ່ຕ້ອງການເຈົ້າ” ກໍບໍ່ໄດ້ ຫລືຫົວຈະເວົ້າແກ່ຕີນວ່າ, “ຂ້ອຍບໍ່ຕ້ອງການເຈົ້າ.” ກໍບໍ່ໄດ້.
46012022	ທີ່ຈິງ ອະໄວຍະວະສ່ວນທີ່ເຮົາເຫັນວ່າອ່ອນແອ ເຮົາກໍຂາດເສຍບໍ່ໄດ້.
46012023	ແລະອະໄວຍະວະສ່ວນທີ່ເຮົາຖືວ່າມີກຽດນ້ອຍ ເຮົາກໍຍັງເຮັດໃຫ້ມີກຽດຫລາຍຂຶ້ນ ແລະອະໄວຍະວະສ່ວນທີ່ບໍ່ໜ້າເບິ່ງນັ້ນ ເຮົາກໍເຮັດໃຫ້ເປັນໜ້າເບິ່ງຫລາຍຂຶ້ນ.
46012024	ແລະອະໄວຍະວະສ່ວນທີ່ໜ້າຊົມຢູ່ແລ້ວ ກໍບໍ່ຈຳເປັນຕ້ອງຕົບແຕ່ງອະໄວຍະວະສ່ວນນັ້ນອີກ ພຣະເຈົ້າເອງເປັນຜູ້ຈັດວາງຮ່າງກາຍເຂົ້າກັນຢ່າງນັ້ນ ຊົງໃຫ້ອະໄວຍະວະທີ່ຕໍ່າຕ້ອຍ ໄດ້ຮັບຄວາມນັບຖືຫລາຍຂຶ້ນ.
46012025	ເພື່ອບໍ່ໃຫ້ມີການຍາດແຍ່ງກັນໃນຮ່າງກາຍ ແຕ່ໃຫ້ທຸກພາກສ່ວນຫ່ວງໃຍຊຶ່ງກັນແລະກັນ.
46012026	ຖ້າອະໄວຍະວະອັນໜຶ່ງເຈັບ ອະໄວຍະວະທັງໝົດກໍເຈັບດ້ວຍກັນ ຖ້າອະໄວຍະວະອັນໜຶ່ງໄດ້ຮັບກຽດ ອະໄວຍະວະທັງໝົດກໍຊົມຊື່ນຍິນດີດ້ວຍກັນ.
46012027	ຝ່າຍເຈົ້າທັງຫລາຍເປັນພຣະກາຍຂອງພຣະຄຣິດ ແລະທຸກຄົນເປັນອະໄວຍະວະສ່ວນໜຶ່ງຂອງພຣະກາຍນັ້ນ.
46012028	ແລະພຣະເຈົ້າໄດ້ຊົງຕັ້ງບາງຄົນໄວ້ໃນຄຣິສຕະຈັກຄື: ໜຶ່ງແມ່ນອັກຄະສາວົກ ສອງແມ່ນຜູ້ປະກາດພຣະທຳ ສາມແມ່ນອາຈານ ແລ້ວຕໍ່ຈາກນັ້ນກໍມີຜູ້ເຮັດການອິດທິຣິດຕ່າງໆ ຜູ້ມີອຳນາດໃຫ້ດີພະຍາດໂຣຄາ ຜູ້ອຸປະຖຳ ຜູ້ປົກຄອງ ແລະຜູ້ເວົ້າພາສາແປກໆ.
46012029	ບໍ່ແມ່ນທຸກຄົນທີ່ເປັນອັກຄະສາວົກ ຫລືເປັນຜູ້ປະກາດພຣະທຳ ຫລືເປັນຄູ ອາຈານ ບໍ່ແມ່ນທຸກຄົນທີ່ມີຣິດອຳນາດເຮັດການອັດສະຈັນໄດ້
46012030	ຫລືເຮັດໃຫ້ດີພະຍາດໄດ້ ຫລືເວົ້າພາສາແປກໆໄດ້ ຫລືແປພາສານັ້ນໄດ້.
46012031	ແຕ່ເຈົ້າທັງຫລາຍ ຈົ່ງຮ້ອນໃຈສະແຫວງຫາຂອງພຣະຣາຊທານອັນສຳຄັນກວ່ານັ້ນ. ແລະເຮົາຈະສຳແດງທາງອັນດີຫລາຍກວ່ານັ້ນອີກ ແກ່ພວກເຈົ້າ.
46013001	ເຖິງແມ່ນເຮົາເວົ້າພາສາແປກໆໄດ້ ຈະເປັນພາສາມະນຸດ ຫລືພາສາຂອງເທວະດາກໍຕາມ, ແຕ່ບໍ່ມີຄວາມຮັກ ການເວົ້າຂອງເຮົາ ກໍເປັນເໝືອນສຽງຄ້ອງແລະສຽງແຊ່ງທີ່ດັງອຶກກະທຶກ.
46013002	ເຖິງແມ່ນເຮົາຈະປະກາດພຣະທຳໄດ້ ແລະເຂົ້າໃຈໃນຂໍ້ລັບເລິກທັງປວງ ແລະມີຄວາມຮູ້ທັງສິ້ນ ແລະມີຄວາມເຊື່ອຢ່າງຄົບຖ້ວນ ພໍຈະບອກໃຫ້ພູເຄື່ອນທີ່ໄປໄດ້, ແຕ່ບໍ່ມີຄວາມຮັກ ເຮົາກໍບໍ່ມີຄ່າອັນໃດ.
46013003	ເຖິງແມ່ນເຮົາບໍລິຈາກສິ່ງຂອງທັງໝົດທີ່ເຮົາມີຢູ່ ແລະສະຫລະແມ່ນແຕ່ຕົວເຮົາເອງໃຫ້ເຂົາເຜົາໄຟ ແຕ່ຖ້າເຮົາບໍ່ມີຄວາມຮັກ ການກະທຳຢ່າງນັ້ນກໍບໍ່ໄດ້ປະໂຫຍດຫຍັງໝົດ.
46013004	ຄວາມຮັກກໍອົດທົນດົນນານ, ຄວາມຮັກຄືຄວາມເມດຕາກະຣຸນາ, ຄວາມຮັກບໍ່ເຫິງສາ ບໍ່ອວດອ້າງ ບໍ່ຈອງຫອງ
46013005	ບໍ່ເຮັດການອັນບໍ່ສຸພາບ ບໍ່ຄິດເຫັນປະໂຫຍດສ່ວນຕົວແຕ່ຝ່າຍດຽວ ບໍ່ມີໃຈຮ້າຍງ່າຍ ບໍ່ມັກຈົດຈຳຄວາມຜິດ
46013006	ບໍ່ຍິນດີໃນການອະທຳ, ແຕ່ຍິນດີໃນການສັດຈິງ.
46013007	ຄວາມຮັກສູ້ທົນທຸກສິ່ງ ເຊື່ອທຸກສິ່ງ ໄວ້ວາງໃຈໃນທຸກສິ່ງ ແລະພຽນທົນເອົາທຸກສິ່ງ.
46013008	ເຖິງແມ່ນການປະກາດພຣະທຳກໍຈະຖືກຍົກເລີກ ຫລືການເວົ້າພາສາແປກໆກໍຈະເຊົາ ແລະວິຊາຄວາມຮູ້ກໍຈະຖືກຍົກເລີກເສຍ, ແຕ່ຄວາມຮັກຍັງຈະຕັ້ງໝັ້ນຄົງຢູ່ຕະຫລອດໄປ.
46013009	ເພາະວ່າຄວາມຮູ້ຂອງເຮົານັ້ນບໍ່ສົມບູນ ແລະການປະກາດພຣະທຳກໍບໍ່ສົມບູນ,
46013010	ແຕ່ເມື່ອຄວາມສົມບູນມາເຖິງແລ້ວ ຄວາມບົກພ່ອງນັ້ນກໍຈະຖືກຍົກເລີກເສຍ.
46013011	ເມື່ອເຮົາຍັງເປັນເດັກນ້ອຍຢູ່ນັ້ນ ການເວົ້າຈາ ຄວາມຮູ້ສຶກ ແລະຄວາມນຶກຄິດຂອງເຮົາກໍເປັນຢ່າງເດັກນ້ອຍ, ແຕ່ເມື່ອເຮົາກາຍເປັນຜູ້ໃຫຍ່ແລ້ວ ເຮົາກໍເລີກຄວາມປະພຶດຢ່າງເດັກນ້ອຍນັ້ນເສຍ.
46013012	ເພາະວ່າດຽວນີ້ເຮົາທັງຫລາຍເຫັນພໍມົວໆ ເໝືອນເບິ່ງໃນແວ່ນ, ແຕ່ວ່າເວລານັ້ນຈະໄດ້ເຫັນພຣະພັກຢ່າງຄັກ. ດຽວນີ້ຄວາມຮູ້ຂອງເຮົາບໍ່ສົມບູນ, ແຕ່ເວລານັ້ນ ເຮົາຈະຮູ້ຢ່າງສົມບູນເໝືອນພຣະເຈົ້າຊົງຮູ້ຈັກເຮົາແລ້ວ.
46013013	ບັດນີ້ ຍັງຕັ້ງຢູ່ສາມສິ່ງຄື: ຄວາມເຊື່ອ ຄວາມຫວັງໃຈ ແລະຄວາມຮັກ ແຕ່ສິ່ງທີ່ໃຫຍ່ກວ່າແມ່ນຄວາມຮັກ.
46014001	ຈົ່ງຕັ້ງຈຸດມຸ່ງໝາຍຫາຄວາມຮັກ ຈົ່ງຮ້ອນໃຈສະແຫວງຫາຂອງປະທານຝ່າຍພຣະວິນຍານ ໂດຍສະເພາະແມ່ນຂອງປະທານໃນການປະກາດພຣະທຳ.
46014002	ເພາະວ່າຜູ້ເວົ້າພາສາແປກໆ ກໍບໍ່ໄດ້ເວົ້າຕໍ່ມະນຸດ, ແຕ່ທູນຕໍ່ກັບພຣະເຈົ້າ ແລະບໍ່ມີຜູ້ໃດເຂົ້າໃຈໄດ້, ແຕ່ຜູ້ນັ້ນກຳລັງກ່າວຂໍ້ລັບເລິກໂດຍພຣະວິນຍານ.
46014003	ແຕ່ພວກທີ່ປະກາດພຣະທຳກໍເວົ້າກັບມະນຸດ ເພື່ອໃຫ້ພວກເຂົາຈະເລີນຂຶ້ນ ເປັນການເຕືອນສະຕິ ແລະ ເລົ້າໂລມໃຈພວກເຂົາ.
46014004	ພວກທີ່ເວົ້າພາສາແປກໆ ກໍເສີມສ້າງຕົນເອງເທົ່ານັ້ນ ແຕ່ຝ່າຍຜູ້ທີ່ປະກາດພຣະທຳນັ້ນ ກໍເຮັດໃຫ້ຄຣິສຕະຈັກຈະເລີນຂຶ້ນ.
46014005	ເຮົາຢາກໃຫ້ທຸກຄົນໃນພວກເຈົ້າເວົ້າພາສາແປກໆໄດ້ ແຕ່ຫລາຍກວ່ານັ້ນອີກ ເຮົາຢາກໃຫ້ພວກເຈົ້າປະກາດພຣະທຳໄດ້. ດ້ວຍວ່າ, ຄົນທີ່ປະກາດ ກໍມີຄຸນຄ່າຫລາຍກວ່າຄົນທີ່ເວົ້າພາສາແປກໆ ເວັ້ນໄວ້ແຕ່ມີຜູ້ໃດຜູ້ໜຶ່ງໃນທີ່ນັ້ນແປພາສາແປກໆໄດ້ ເພື່ອວ່າ ຄຣິສຕະຈັກຈະໄດ້ຮັບການເສີມສ້າງໃຫ້ຈະເລີນຂຶ້ນ.
46014006	ແຕ່ບັດນີ້ ພີ່ນ້ອງທັງຫລາຍເອີຍ, ຖ້າເຮົາຈະມາຫາເຈົ້າທັງຫລາຍ ແລະປາກພາສາແປກໆ ພວກເຈົ້າຈະໄດ້ປະໂຫຍດອັນໃດຈາກເຮົາ ເວັ້ນເສຍແຕ່ເຮົາຈະກ່າວຖ້ອຍຄຳທີ່ຊົງສຳແດງຈາກພຣະເຈົ້າ ຫລືຖ້ອຍຄຳແຫ່ງວິຊາຄວາມຮູ້ ຫລືຖ້ອຍຄຳແຫ່ງຄຳທຳນວາຍ ຫລືຖ້ອຍຄຳແຫ່ງການສັ່ງສອນໃຫ້ແກ່ເຈົ້າທັງຫລາຍ.
46014007	ດັ່ງນັ້ນ ເຄື່ອງດົນຕຼີທີ່ບໍ່ມີຊີວິດຄື: ປີ່ ຫລືພິນກໍດີ ຖ້າມັນບໍ່ອອກສຽງຄັກ ຜູ້ໃດຈະຮູ້ໄດ້ຢ່າງໃດວ່າເຂົາເປົ່າ ຫລືດີດຈັງຫວະໃດ?
46014008	ຖ້າຄົນເປົ່າແກ ຫາກເປົ່າອອກສຽງບໍ່ຄັກ ຜູ້ໃດຈະຕຽມຕົວເຂົ້າສູ່ສະໜາມລົບໄດ້ຢ່າງໃດ?
46014009	ຝ່າຍເຈົ້າທັງຫລາຍກໍເປັນຢ່າງນັ້ນ ຖ້າພວກເຈົ້າເວົ້າພາສາແປກໆ, ແຕ່ເວົ້າຄວາມທີ່ບໍ່ເຂົ້າໃຈ ຜູ້ຟັງຈະເຂົ້າໃຈເລື່ອງທີ່ເຈົ້າເວົ້າໄດ້ຢ່າງໃດ? ເພາະພວກເຈົ້າເວົ້າໄປຕາມລົມຕາມແລ້ງຊື່ໆ.
46014010	ໃນໂລກນີ້ ມີຫລາຍພາສາຕ່າງກັນ ແຕ່ບໍ່ມີພາສາໃດທີ່ຂາດຄວາມໝາຍ.
46014011	ແຕ່ຖ້າເຮົາບໍ່ຮູ້ພາສາທີ່ຄົນກ່າວນັ້ນ ຄົນທີ່ກ່າວພາສານັ້ນ ກໍເປັນຄົນຕ່າງດ້າວສຳລັບເຮົາ ແລະເຮົາກໍເປັນຄົນຕ່າງດ້າວສຳລັບເຂົາ.
46014012	ໃນເມື່ອພວກເຈົ້າຮ້ອນໃຈຢາກໄດ້ຂອງປະທານຝ່າຍພຣະວິນຍານ ຈົ່ງສະແຫວງຫາຫລາຍກວ່າເກົ່າ ເພື່ອເສີມສ້າງຄຣິສຕະຈັກໃຫ້ຈະເລີນຂຶ້ນ.
46014013	ເພາະສະນັ້ນ ຄົນທີ່ເວົ້າພາສາແປກໆໄດ້ນັ້ນ ຄວນພາວັນນາອະທິຖານ ຂໍໃຫ້ຕົນເອງແປພາສາທີ່ຕົນເວົ້ານັ້ນດ້ວຍ.
46014014	ດ້ວຍວ່າ, ຖ້າເຮົາພາວັນນາອະທິຖານເປັນພາສາແປກໆ ຈິດວິນຍານຂອງເຮົາພາວັນນາອະທິຖານຢູ່ກໍຈິງ ແຕ່ຄວາມຄິດຂອງເຮົາກໍບໍ່ເຂົ້າສ່ວນໃນຄຳພາວັນນາອະທິຖານນັ້ນ.
46014015	ຖ້າເປັນດັ່ງນັ້ນແລ້ວ ເຮົາຄວນຈະເຮັດຢ່າງໃດ? ເຮົາຈະພາວັນນາອະທິຖານດ້ວຍຈິດວິນຍານກໍຈິງ, ແຕ່ເຮົາກໍຈະພາວັນນາອະທິຖານດ້ວຍຄວາມຄິດເໝືອນກັນ ເຮົາຈະຮ້ອງເພງດ້ວຍຈິດວິນຍານກໍຈິງ, ແຕ່ເຮົາກໍຈະຮ້ອງເພງດ້ວຍຄວາມຄິດເໝືອນກັນ.
46014016	ຖ້າເຈົ້າກ່າວໂມທະນາພຣະຄຸນພຣະເຈົ້າດ້ວຍຈິດວິນຍານເທົ່ານັ້ນ, ຄົນຂ້າງນອກທີ່ຮ່ວມຢູ່ໃນທີ່ນັ້ນຈະກ່າວຄຳວ່າ, “ອາແມນ” ຕໍ່ຄຳໂມທະນາພຣະຄຸນຂອງພວກເຈົ້າໄດ້ຢ່າງໃດ? ເພາະຄຳທີ່ພວກເຈົ້າກ່າວນັ້ນພວກເຂົາບໍ່ເຂົ້າໃຈ.
46014017	ເຖິງແມ່ນວ່າຄຳໂມທະນາພຣະຄຸນພຣະເຈົ້າຂອງພວກເຈົ້າຄັກດີກໍຕາມ, ແຕ່ບໍ່ເກີດປະໂຫຍດແກ່ຄົນອື່ນຈັກຢ່າງ.
46014018	ເຮົາໂມທະນາຂອບພຣະຄຸນພຣະເຈົ້າ ທີ່ເຮົາເວົ້າພາສາແປກໆໄດ້ຫລາຍກວ່າພວກເຈົ້າທຸກຄົນ.
46014019	ແຕ່ໃນການນະມັດສະການທີ່ຄຣິສຕະຈັກແລ້ວ ເຮົາພໍໃຈທີ່ຈະເວົ້າຫ້າຄຳ ຊຶ່ງຄົນເຂົ້າໃຈໄດ້ ເພື່ອເປັນຄະຕິສັ່ງສອນຄົນອື່ນ ຫລາຍກວ່າເວົ້າໝື່ນຄຳທີ່ເປັນພາສາແປກໆ.
46014020	ພີ່ນ້ອງທັງຫລາຍເອີຍ, ຢ່າໃຫ້ຄວາມນຶກຄິດຂອງເຈົ້າເປັນຢາງເດັກນ້ອຍ ຝ່າຍຄວາມຊົ່ວ ຈົ່ງເປັນເໝືອນເດັກນ້ອຍອ່ອນ, ແຕ່ຝ່າຍຄວາມນຶກຄິດ ຈົ່ງເປັນຢ່າງຜູ້ແກ່.
46014021	ດັ່ງທີ່ມີຄຳຂຽນໄວ້ໃນກົດບັນຍັດວ່າ, “ອົງພຣະຜູ້ເປັນເຈົ້າຊົງກ່າວວ່າ, ‘ເຮົາຈະເວົ້າກັບພົນລະເມືອງນີ້ ດ້ວຍຄົນຕ່າງພາສາ ດ້ວຍຮີມສົບຂອງຄົນຕ່າງດ້າວ. ເຖິງປານນັ້ນ ພວກເຂົາກໍຈະບໍ່ຟັງເຮົາ.’”
46014022	ດັ່ງນັ້ນແຫລະ ການເວົ້າພາສາແປກໆ ຈຶ່ງບໍ່ເປັນເຄື່ອງໝາຍສຳຄັນແກ່ຄົນທີ່ເຊື່ອ, ແຕ່ສຳຄັນແກ່ຄົນທີ່ບໍ່ເຊື່ອ ສ່ວນການປະກາດພຣະທຳ ບໍ່ສຳຄັນສຳລັບຄົນທີ່ບໍ່ເຊື່ອ, ແຕ່ສຳຄັນສຳລັບຄົນທີ່ເຊື່ອແລ້ວ.
46014023	ສະນັ້ນ ຖ້າຫາກວ່າ ຄຣິສຕະຈັກທັງໝົດມາເຕົ້າໂຮມກັນ ແລະທຸກຄົນຕ່າງກໍເວົ້າພາສາແປກໆ ແລະຖ້າວ່າຄົນຂ້າງນອກ ຫລືຄົນທີ່ບໍ່ເຊື່ອເຂົ້າມາໃນທີ່ນັ້ນ ພວກເຂົາຈະບໍ່ເວົ້າວ່າ ເຈົ້າທັງຫລາຍເປັນບ້າບໍ?
46014024	ແຕ່ຖ້າທຸກຄົນປະກາດພຣະທຳແລ້ວ ມີຄົນທີ່ບໍ່ເຊື່ອ ຫລືຄົນທຳມະດາເຂົ້າມາ ທຸກຄົນຈະເປັນເຫດໃຫ້ພວກເຂົາຮູ້ເມື່ອຕົວ ແລະເປັນເຫດໃຫ້ພວກເຂົາເກີດຄວາມສັງເກດໃນຈິດໃຈຂອງພວກເຂົາ.
46014025	ຄວາມລັບທີ່ເຊື່ອງໄວ້ໃນໃຈຂອງພວກເຂົາຈະປາກົດແຈ້ງ ພວກເຂົາກໍຈະໝູບໜ້າລົງຂາບໄຫວ້ນະມັດສະການພຣະເຈົ້າ ໂດຍຍອມຮັບວ່າ, “ພຣະເຈົ້າຊົງສະຖິດຢູ່ທ່າມກາງພວກເຈົ້າແທ້.”
46014026	ພີ່ນ້ອງທັງຫລາຍເອີຍ ກ່ຽວກັບເລື່ອງນີ້ ເຮົາຈະລົງຄວາມເຫັນວ່າຢ່າງໃດ? ເມື່ອພວກເຈົ້າມາເຕົ້າໂຮມກັນເພື່ອນະມັດສະການ, ຄົນໜຶ່ງໃນພວກເຈົ້າຮ້ອງເພງສັນລະເສີນ, ບາງຄົນສັ່ງສອນ ບາງຄົນກໍມີບົດຄວາມທີ່ຊົງສຳແດງມາຈາກພຣະເຈົ້າ ມີບາງຄົນກໍເວົ້າພາສາແປກໆ ແລະບາງຄົນແປພາສາແປກໆ, ເຈົ້າຈົ່ງເຮັດສິ່ງທັງໝົດນີ້ ເພື່ອເສີມສ້າງຄຣິສຕະຈັກໃຫ້ຈະເລີນຂຶ້ນ.
46014027	ຖ້າຜູ້ໃດຈະປາກພາສາແປກໆ ຈົ່ງໃຫ້ປາກພຽງສອງຄົນ ຫລືຢ່າງຫລາຍສາມຄົນ ແລະໃຫ້ປາກເທື່ອລະຄົນ ແລ້ວໃຫ້ມີຜູ້ແປຜູ້ໜຶ່ງ.
46014028	ແຕ່ຖ້າບໍ່ມີຜູ້ໃດແປໄດ້ ກໍໃຫ້ຄົນເຫລົ່ານັ້ນມິດຢູ່ໃນຄຣິສຕະຈັກ ໃຫ້ເຂົາເວົ້າກັບຕົນເອງ ແລະທູນຕໍ່ພຣະເຈົ້າ.
46014029	ຝ່າຍພວກຜູ້ປະກາດພຣະທຳນັ້ນ ໃຫ້ກ່າວແຕ່ສອງຫລືສາມຄົນ ແລະໃຫ້ພວກຄົນອື່ນຮັບພິຈາລະນາເອົາຂໍ້ຄວາມທີ່ເຂົາກ່າວນັ້ນ.
46014030	ແລະຖ້າມີສິ່ງໃດຊົງສຳແດງແກ່ຄົນອື່ນ ທີ່ນັ່ງຢູ່ດ້ວຍກັນນັ້ນ ກໍໃຫ້ຜູ້ກ່າວກ່ອນນັ້ນມິດຢູ່.
46014031	ທຸກຄົນໃນພວກເຈົ້າ ສາມາດປະກາດພຣະທຳໄດ້ ແຕ່ໃຫ້ກ່າວເທື່ອລະຄົນ ເພື່ອວ່າທຸກຄົນຈະໄດ້ຮັບຄວາມຮູ້ ແລະຄວາມໜູນໃຈດ້ວຍກັນ.
46014032	ວິນຍານຂອງຜູ້ປະກາດພຣະທຳນັ້ນ ຍ່ອມຢູ່ໃຕ້ການບັງຄັບຂອງຕົນ,
46014033	ເພາະວ່າພຣະເຈົ້າບໍ່ໄດ້ເປັນຜູ້ກໍ່ເຫດຄວາມວຸ້ນວາຍ, ແຕ່ຊົງໃຫ້ເກີດຄວາມສະຫງົບສຸກ.
46014034	ຕາມລະບຽບທີ່ໄດ້ປະຕິບັດກັນ ໃນບັນດາຄຣິສຕະຈັກແຫ່ງໄພ່ພົນຂອງພຣະເຈົ້ານັ້ນ, ຈົ່ງໃຫ້ພວກແມ່ຍິງມິດງຽບຢູ່ໃນທີ່ປະຊຸມຄຣິສຕະຈັກ ເພາະເຂົາບໍ່ໄດ້ຮັບອະນຸຍາດໃຫ້ເວົ້າ, ແຕ່ເຂົາຕ້ອງຍອມຢູ່ໃຕ້ບັງຄັບບັນຊາ ດັ່ງກົດບັນຍັດໄດ້ສັ່ງໄວ້ນັ້ນ,
46014035	ຖ້າພວກນາງຕ້ອງການຢາກຮຽນຮູ້ສິ່ງໃດ ກໍໃຫ້ຖາມຜົວຢູ່ທີ່ເຮືອນ. ດ້ວຍວ່າ, ການທີ່ແມ່ຍິງກ່າວໃນທີ່ປະຊຸມຂອງຄຣິສຕະຈັກ ກໍເປັນການອັບອາຍ.
46014036	ຖ້ອຍຄຳຂອງພຣະເຈົ້າເກີດມາຈາກພວກເຈົ້າບໍ? ຖ້ອຍຄຳນັ້ນໄດ້ມາເຖິງພວກເຈົ້າ ພວກດຽວເທົ່ານັ້ນບໍ?
46014037	ຖ້າຜູ້ໃດອ້າງວ່າຕົນເປັນຜູ້ປະກາດພຣະທຳ ຫລືຕົນມີຂອງປະທານຝ່າຍພຣະວິນຍານ ກໍໃຫ້ຜູ້ນັ້ນຮັບຮູ້ວ່າ ຂໍ້ຄວາມຊຶ່ງເຮົາຂຽນເຖິງພວກເຈົ້ານັ້ນ ເປັນກົດບັນຍັດຂອງອົງພຣະຜູ້ເປັນເຈົ້າ.
46014038	ແຕ່ຖ້າຜູ້ໃດບໍ່ຍອມຮັບຮູ້ຂໍ້ຄວາມນີ້ ກໍບໍ່ຕ້ອງຮັບຮູ້ຜູ້ນັ້ນເໝືອນກັນ.
46014039	ດັ່ງນັ້ນແຫລະ ພີ່ນ້ອງທັງຫລາຍເອີຍ, ຈົ່ງຮ້ອນໃຈສະແຫວງຫາໃນການປະກາດພຣະທຳ ສ່ວນການເວົ້າພາສາແປກໆກໍຢ່າສູ່ຫ້າມ.
46014040	ຈົ່ງເຮັດທຸກສິ່ງໃຫ້ຖືກຕ້ອງແລະມີລະບຽບ.
46015001	ບັດນີ້ພີ່ນ້ອງທັງຫລາຍເອີຍ, ເຮົາຂໍໃຫ້ພວກເຈົ້າຄຳນຶງເຖິງຂ່າວປະເສີດທີ່ເຮົາໄດ້ປະກາດແກ່ພວກເຈົ້າ ຊຶ່ງພວກເຈົ້າໄດ້ຮັບເອົາໄວ້ ແລະຕັ້ງຢູ່ໃນຂ່າວປະເສີດນັ້ນ.
46015002	ແລະຊຶ່ງເປັນເຫດທີ່ກຳລັງເຮັດໃຫ້ເຈົ້າທັງຫລາຍໄດ້ພົ້ນ ຖ້າພວກເຈົ້າຍັງຢຶດຖືຂໍ້ຄວາມທີ່ເຮົາໄດ້ປະກາດເປັນຂ່າວປະເສີດໃຫ້ແກ່ພວກເຈົ້ານັ້ນ, ເວັ້ນເສຍແຕ່ພວກເຈົ້າຫາກເຊື່ອຢ່າງບໍ່ຈິງໃຈ.
46015003	ເລື່ອງທີ່ເຮົາໄດ້ຮັບໄວ້ແລ້ວນັ້ນ ເຮົາໄດ້ມອບໄວ້ແກ່ເຈົ້າທັງຫລາຍເປັນເລື່ອງສຳຄັນທີ່ສຸດຄືວ່າ, ພຣະຄຣິດຊົງສິ້ນພຣະຊົນແທນຄວາມຜິດບາບຂອງເຮົາທັງຫລາຍ ຕາມທີ່ມີຂຽນໄວ້ໃນພຣະຄຳພີ,
46015004	ແລະພຣະອົງໄດ້ຖືກຝັງໄວ້ ແລະໃນວັນຖ້ວນສາມ ໄດ້ຖືກຊົງບັນດານໃຫ້ເປັນຄືນມາສູ່ຊີວິດ ຕາມທີ່ມີຄຳຂຽນໄວ້ໃນພຣະຄຳພີ;
46015005	ພຣະອົງໄດ້ປາກົດແກ່ເປໂຕ ແລະໄດ້ປາກົດແກ່ອັກຄະສາວົກສິບສອງຄົນດ້ວຍ.
46015006	ຕໍ່ມາ ພຣະອົງກໍໄດ້ປາກົດແກ່ພີ່ນ້ອງຫລາຍກວ່າຫ້າຮ້ອຍຄົນໃນຄັ້ງດຽວ ຊຶ່ງສ່ວນຫລາຍຍັງມີຊີວິດຢູ່, ແຕ່ບາງຄົນໄດ້ຕາຍໄປແລ້ວ.
46015007	ຕໍ່ມາອີກ ພຣະອົງໄດ້ປາກົດແກ່ຢາໂກໂບ ແລະຫລັງຈາກນັ້ນ ກໍໄດ້ປາກົດແກ່ພວກອັກຄະສາວົກທຸກຄົນ.
46015008	ໃນທີ່ສຸດ ພຣະອົງໄດ້ປາກົດແກ່ເຮົາ ຜູ້ເປັນເໝືອນລູກທີ່ເກີດຜິດຍາມ.
46015009	ດ້ວຍວ່າ, ເຮົາເປັນຜູ້ນ້ອຍທີ່ສຸດ ໃນບັນດາອັກຄະສາວົກທຸກຄົນ ເຮົາຈຶ່ງບໍ່ສົມຄວນໃຫ້ຄົນເອີ້ນເຮົາວ່າ, ອັກຄະສາວົກ ເພາະເຮົາໄດ້ຂົ່ມເຫັງຄຣິສຕະຈັກຂອງພຣະເຈົ້າ.
46015010	ແຕ່ໂດຍພຣະຄຸນຂອງພຣະເຈົ້າ ເຮົາຈຶ່ງເປັນຢູ່ຢ່າງນີ້ ແລະພຣະຄຸນທີ່ພຣະອົງໄດ້ໂຜດໃຫ້ແກ່ເຮົານັ້ນ ກໍບໍ່ໄດ້ໄຮ້ປະໂຫຍດ, ກົງກັນຂ້າມ ເຮົາໄດ້ເຮັດການຢ່າງໜັກກວ່າບັນດາອັກຄະສາວົກຄົນອື່ນໆ ຕາມທີ່ຈິງແລ້ວບໍ່ແມ່ນເຮົາເອງເຮັດ ແຕ່ແມ່ນພຣະຄຸນຂອງພຣະເຈົ້າທີ່ສະຖິດຢູ່ກັບເຮົາທີ່ເຮັດ.
46015011	ເຫດສະນັ້ນແຫລະ ບໍ່ວ່າສິ່ງນັ້ນມາຈາກເຮົາ ຫລືມາຈາກພວກເຂົາກໍດີ ພວກເຮົາທຸກຄົນຕ່າງກໍປະກາດຢ່າງນັ້ນ ແລະພວກເຈົ້າກໍເຊື່ອຢ່າງນັ້ນ.
46015012	ບັດນີ້ ໃນເມື່ອມີການປະກາດທົ່ວໄປວ່າ, ພຣະຄຣິດຊົງເປັນຄືນມາຈາກຕາຍແລ້ວ, ດ້ວຍເຫດໃດບາງຄົນໃນພວກເຈົ້າຈຶ່ງເວົ້າວ່າ, ບໍ່ມີການເປັນຄືນມາຈາກຕາຍ?
46015013	ຖ້າບໍ່ມີການເປັນຄືນມາຈາກຕາຍ ພຣະຄຣິດກໍບໍ່ໄດ້ຖືກຊົງບັນດານໃຫ້ຄືນຂຶ້ນມາ
46015014	ຖ້າພຣະຄຣິດບໍ່ໄດ້ຊົງຄືນພຣະຊົນແລ້ວ ການປະກາດຂອງພວກເຮົາກໍບໍ່ມີປະໂຫຍດ ແລະຄວາມເຊື່ອຂອງພວກເຈົ້າ ກໍບໍ່ມີປະໂຫຍດເໝືອນກັນ.
46015015	ນອກຈາກນັ້ນກໍສະແດງວ່າ, ພວກເຮົາເວົ້າຕົວະໃນເລື່ອງພຣະເຈົ້າ ເພາະພວກເຮົາໄດ້ກ່າວວ່າ, ພຣະເຈົ້າໄດ້ຊົງບັນດານໃຫ້ພຣະຄຣິດເປັນຄືນມາຈາກຕາຍ ແຕ່ຖ້າຄົນຕາຍບໍ່ຖືກບັນດານໃຫ້ເປັນຄືນມາແລ້ວ ພຣະເຈົ້າກໍບໍ່ໄດ້ບັນດານໃຫ້ພຣະຄຣິດເປັນຄືນມາເໝືອນກັນ.
46015016	ດ້ວຍວ່າ, ຖ້າຄົນຕາຍບໍ່ເປັນຄືນມາ ພຣະຄຣິດກໍບໍ່ໄດ້ເປັນຄືນມາ.
46015017	ແລະຖ້າພຣະຄຣິດບໍ່ໄດ້ເປັນຄືນມາ ຄວາມເຊື່ອຂອງພວກເຈົ້າກໍໄຮ້ປະໂຫຍດ ແລະພວກເຈົ້າກໍຍັງຈົມຢູ່ໃນການບາບຂອງພວກຕົນ.
46015018	ຊໍ້າກວ່ານັ້ນອີກ ພວກຄົນທີ່ເຊື່ອໃນພຣະຄຣິດທີ່ຕາຍໄປແລ້ວນັ້ນ ກໍຈິບຫາຍໄປດ້ວຍ.
46015019	ຖ້າຄວາມຫວັງຂອງພວກເຮົາໃນພຣະຄຣິດ ມີຄຸນຄ່າພຽງແຕ່ສຳລັບຊີວິດນີ້ເທົ່ານັ້ນ ພວກເຮົາກໍເປັນຄົນທີ່ໜ້າສັງເວດທີ່ສຸດໃນບັນດາຄົນທັງປວງ.
46015020	ແຕ່ທີ່ຈິງ ພຣະຄຣິດໄດ້ຊົງຖືກບັນດານໃຫ້ຄືນພຣະຊົນແລ້ວ ແລະຊົງເປັນຜົນແລກໃນພວກຄົນທີ່ລ່ວງລັບໄປແລ້ວນັ້ນ.
46015021	ເພາະວ່າຄວາມຕາຍໄດ້ມີມາທາງມະນຸດສັນໃດ ການຄືນມາຈາກຕາຍກໍມີມາທາງມະນຸດສັນນັ້ນ.
46015022	ດ້ວຍວ່າ, ຄົນທັງປວງໄດ້ຕາຍເພາະກ່ຽວເນື່ອງກັບອາດາມສັນໃດ ຄົນທັງປວງກໍຈະຖືກຊົງບັນດານໃຫ້ມີຊີວິດ ເພາະກ່ຽວເນື່ອງກັບພຣະຄຣິດສັນນັ້ນ.
46015023	ແຕ່ຈະເປັນໄປຕາມລຳດັບຂອງແຕ່ລະຄົນ ຄືພຣະຄຣິດເປັນຜົນແລກ ຕໍ່ໄປແມ່ນພວກທີ່ເປັນຂອງພຣະຄຣິດ ໃນເວລາທີ່ພຣະອົງສະເດັດມາປາກົດ.
46015024	ແລ້ວກໍຈະເປັນຄາວສຸດທ້າຍ ຄືເມື່ອພຣະຄຣິດຈະຊົງມີໄຊເໜືອວິນຍານທຸກດວງທີ່ປົກຄອງໂລກ ເໜືອສິດອຳນາດ ແລະອານຸພາບທັງສິ້ນ ແລະຈະມອບອານາຈັກຖວາຍແກ່ພຣະບິດາເຈົ້າ.
46015025	ດ້ວຍວ່າ, ຈຳເປັນທີ່ພຣະຄຣິດຕ້ອງຂຶ້ນປົກຄອງໃນອານາຈັກຂອງພຣະອົງ ຈົນກວ່າພຣະເຈົ້າຊົງປາບສັດຕູທັງປວງ ໃຫ້ຢູ່ໃຕ້ພື້ນຕີນຂອງພຣະອົງ.
46015026	ສັດຕູໂຕສຸດທ້າຍທີ່ພຣະເຈົ້າຈະດັບສູນແມ່ນຄວາມຕາຍ.
46015027	ເພາະມີຄຳຂຽນໄວ້ໃນພຣະຄຳພີວ່າ, “ພຣະເຈົ້າຊົງປາບສິ່ງສາລະພັດລົງໃຕ້ພຣະບາດຂອງພຣະອົງແລ້ວ.” ເປັນທີ່ຈະແຈ້ງຢ່າງຄັກແນ່ແລ້ວ ຄຳວ່າ, “ສິ່ງສາລະພັດ” ບໍ່ລວມເອົາພຣະເຈົ້າເຂົ້ານຳ ຄືອົງທີ່ຊົງປາບທຸກສິ່ງໃຫ້ຢູ່ໃຕ້ພຣະບາດຂອງພຣະຄຣິດ.
46015028	ແລະເມື່ອສິ່ງສາລະພັດໄດ້ຖືກຊົງປາບລົງຢູ່ໃຕ້ພຣະອົງແລ້ວ ເມື່ອນັ້ນອົງພຣະບຸດຈະຊົງຍອມລົງຢູ່ໃຕ້ພຣະເຈົ້າ ຜູ້ຊົງປາບສິ່ງສາລະພັດຢູ່ໃຕ້ພຣະອົງນັ້ນ ເພື່ອພຣະເຈົ້າຈະໄດ້ຊົງເປັນເອກ ເປັນໃຫຍ່ໃນສິ່ງສາລະພັດທັງປວງ.
46015029	ຖ້າບໍ່ເປັນຢ່າງນັ້ນ ຄົນທັງຫລາຍທີ່ຮັບບັບຕິສະມາເພື່ອຄົນຕາຍນັ້ນ ຈະໝາຍຄວາມວ່າຢ່າງໃດ? ຖ້າພຣະເຈົ້າບໍ່ຊົງບັນດານໃຫ້ຄົນຕາຍຄືນຂຶ້ນມາແທ້ ດ້ວຍເຫດໃດຈຶ່ງມີຄົນຮັບບັບຕິສະມາເພື່ອຄົນຕາຍ?
46015030	ສ່ວນພວກເຮົານັ້ນ, ດ້ວຍເຫດໃດຈຶ່ງສ່ຽງຕໍ່ໄພອັນຕະລາຍຢູ່ທຸກເວລາ?
46015031	ພີ່ນ້ອງທັງຫລາຍເອີຍ, ເຮົາປະເຊີນໜ້າກັບຄວາມຕາຍທຸກວັນ ຄວາມພູມໃຈທີ່ເຮົາມີໃນພວກເຈົ້າ ຄືຊີວິດທີ່ມີຢູ່ໃນພຣະຄຣິດເຈົ້າເຢຊູ ອົງພຣະຜູ້ເປັນເຈົ້າຂອງພວກເຮົາ.
46015032	ຖ້າເຮົາໄດ້ຕໍ່ສູ້ກັບສັດຮ້າຍທີ່ເມືອງເອເຟໂຊ (ຕາມຄວາມເຫັນຂອງມະນຸດ) ຈະເປັນປະໂຫຍດອັນໃດແກ່ເຮົາ ຖ້າພຣະເຈົ້າບໍ່ຊົງບັນດານໃຫ້ຄົນຕາຍເປັນຄືນມາອີກ “ກໍໃຫ້ພວກເຮົາພາກັນກິນແລະດື່ມເທີ້ນ ເພາະວ່າມື້ອື່ນພວກເຮົາກໍຈະຕາຍ.”
46015033	ຢ່າສູ່ໃຫ້ພວກເຈົ້າຫລົງຜິດໄປ “ການຄົບກັບຄົນຊົ່ວຍ່ອມເຮັດໃຫ້ເສຍນິໄສ.”
46015034	ຈົ່ງກັບຄືນມາສູ່ນິໄສອັນຖືກຕ້ອງ ແລະເຊົາເຮັດບາບສາ, ການທີ່ເຮົາເວົ້າດັ່ງນີ້ ກໍເພື່ອພວກເຈົ້າຈະລະອາຍໃຈ ເພາະມີບາງຄົນໃນພວກເຈົ້າຍັງບໍ່ຮູ້ພຣະເຈົ້າ.
46015035	ບາງຄົນອາດຈະຖາມວ່າ, “ຄົນທີ່ຕາຍໄປ ຈະເປັນຄືນມາໄດ້ຢ່າງໃດ? ເມື່ອເຂົາຄືນມາຈະມີຮ່າງກາຍຊະນິດໃດ?”
46015036	ໂອ ຄົນທີ່ໄຮ້ຄວາມຄິດເອີຍ, ເມື່ອເຈົ້າຫວ່ານເມັດພືດລົງໃນດິນນັ້ນ ຖ້າມັນບໍ່ຕາຍເສຍກ່ອນ ຈະງອກຂຶ້ນມາໃໝ່ໄດ້ຢ່າງໃດ.
46015037	ສິ່ງທີ່ເຈົ້າຫວ່ານລົງໃນດິນນັ້ນ ເປັນພຽງແຕ່ເມັດພືດລ້າໆ ອາດເປັນເມັດເຂົ້າ ຫລືເມັດອື່ນໆກໍໄດ້ ເຈົ້າບໍ່ໄດ້ຫວ່ານຕົ້ນພືດທີ່ຈະໃຫຍ່ຂຶ້ນນັ້ນ.
46015038	ພຣະເຈົ້າປະທານຮູບຮ່າງຂອງຕົ້ນພືດໃຫ້ເມັດພືດນັ້ນ ຕາມທີ່ພຣະອົງຕ້ອງການ ພຣະອົງໃຫ້ເມັດພືດແຕ່ລະຊະນິດມີຮູບຮ່າງຂອງຕົ້ນພືດຕາມແບບສະເພາະຂອງມັນເອງ.
46015039	ເນື້ອຂອງສິ່ງທີ່ມີຊີວິດຢູ່ທັງສິ້ນ ກໍບໍ່ແມ່ນເນື້ອຊະນິດດຽວກັນ ເນື້ອຂອງມະນຸດກໍຢ່າງໜຶ່ງ, ເນື້ອຂອງສັດກໍຢ່າງໜຶ່ງ ເນື້ອຂອງນົກກໍຢ່າງໜຶ່ງ ແລະເນື້ອຂອງປາກໍຢ່າງໜຶ່ງ.
46015040	ຮ່າງກາຍສຳລັບສະຫວັນກໍມີ ແລະຮ່າງກາຍສຳລັບແຜ່ນດິນໂລກກໍມີ, ແຕ່ວ່າສະຫງ່າຣາສີຂອງຮ່າງກາຍສຳລັບສະຫວັນກໍຢ່າງໜຶ່ງ ແລະສະຫງ່າຣາສີຂອງຮ່າງກາຍສຳລັບໂລກກໍຢ່າງໜຶ່ງ.
46015041	ສະຫງ່າຣາສີຂອງດວງອາທິດກໍຢ່າງໜຶ່ງ ສະຫງ່າຣາສີຂອງດວງຈັນກໍຢ່າງໜຶ່ງ ສະຫງ່າຣາສີຂອງດວງດາວກໍຢ່າງໜຶ່ງ ແລະດວງດາວແຕ່ລະດວງກໍຍັງມີສະຫງ່າຣາສີແຕກຕ່າງກັນ.
46015042	ເມື່ອຄົນຕາຍເປັນຄືນມາສູ່ຊີວິດກໍຈະເປັນດັ່ງນັ້ນແຫລະ, ເມື່ອຮ່າງກາຍໄດ້ຖືກຫວ່ານລົງ ກໍເປື່ອຍເນົ່າໄປ ເມື່ອເປັນຄືນມາ ຮ່າງກາຍນັ້ນ ກໍບໍ່ເປື່ອຍເນົ່າອີກ.
46015043	ເມື່ອຫວ່ານລົງນັ້ນບໍ່ມີຍົດ ເມື່ອຄືນຂຶ້ນມາກໍມີສະຫງ່າຣາສີ ເມື່ອຫວ່ານລົງກໍອ່ອນກຳລັງ ເມື່ອຄືນຂຶ້ນມາກໍມີຣິດອຳນາດ.
46015044	ເມື່ອຫວ່ານລົງກໍເປັນກາຍທຳມະດາ ເມື່ອຄືນຂຶ້ນມາກໍເປັນກາຍຝ່າຍວິນຍານ, ຖ້າມີກາຍທຳມະດາ ກໍຄົງມີກາຍຝ່າຍວິນຍານດ້ວຍ.
46015045	ມີຄຳຂຽນໄວ້ໃນພຣະຄຳພີວ່າ, “ພຣະເຈົ້າໄດ້ສ້າງມະນຸດຜູ້ທຳອິດ ຄືອາດາມໃຫ້ເປັນຜູ້ທີ່ມີຊີວິດ, ແຕ່ອາດາມຄົນສຸດທ້າຍເປັນພຣະວິນຍານ ຜູ້ທີ່ປະທານຊີວິດ.”
46015046	ແຕ່ກາຍທີ່ເກີດມາກ່ອນນັ້ນ ບໍ່ແມ່ນເປັນກາຍຝ່າຍວິນຍານ, ແຕ່ເປັນກາຍທຳມະດາ ແລະຕໍ່ມາຈຶ່ງເກີດມີກາຍຝ່າຍວິນຍານ.
46015047	ມະນຸດຜູ້ທຳອິດເກີດມາຈາກດິນ ຈຶ່ງກາຍເປັນຂີ້ຝຸ່ນດິນ, ມະນຸດຖ້ວນສອງມາຈາກສະຫວັນ.
46015048	ຜູ້ທີ່ເກີດມາຈາກດິນເປັນຢ່າງໃດ ຄົນທັງຫລາຍທີ່ເກີດມາຈາກດິນກໍເປັນຢ່າງນັ້ນ ແລະຜູ້ທີ່ສະເດັດມາຈາກສະຫວັນເປັນຢ່າງໃດ ຄົນທັງຫລາຍທີ່ເປັນຝ່າຍສະຫວັນກໍເປັນຢ່າງນັ້ນ.
46015049	ພວກເຮົາມີລັກສະນະເໝືອນກັບມະນຸດທີ່ຖືກສ້າງມາຈາກດິນສັນໃດ ພວກເຮົາກໍຄົງຈະມີລັກສະນະເໝືອນກັບຜູ້ທີ່ໄດ້ສະເດັດມາຈາກສະຫວັນສັນນັ້ນ.
46015050	ພີ່ນ້ອງທັງຫລາຍເອີຍ ສິ່ງທີ່ເຮົາໄດ້ກ່າວມານັ້ນ ໝາຍຄວາມວ່າສິ່ງທີ່ເປັນເນື້ອໜັງແລະເລືອດ ຈະມີສ່ວນໃນອານາຈັກຂອງພຣະເຈົ້າບໍ່ໄດ້ ແລະກາຍທີ່ເປື່ອຍເນົ່າຈະມີສ່ວນໃນກາຍທີ່ບໍ່ເປື່ອຍເນົ່າກໍບໍ່ໄດ້.
46015051	ນີ້ແຫລະ ເຮົາມີຂໍ້ລັບເລິກບອກພວກເຈົ້າວ່າ, ເຮົາທັງຫລາຍຈະບໍ່ລ່ວງລັບໄປໝົດທຸກຄົນ, ແຕ່ເຮົາທັງຫລາຍຈະຖືກຊົງປ່ຽນແປງໃໝ່ໝົດທຸກຄົນ,
46015052	ໃນຊົ່ວຂະນະດຽວ ໃນຊົ່ວພັບຕາດຽວ ເມື່ອເປົ່າແກຄັ້ງສຸດທ້າຍນັ້ນ. ດ້ວຍວ່າ, ຈະມີສຽງແກ ແລະຄົນທີ່ຕາຍແລ້ວຈະຖືກຊົງບັນດານໃຫ້ເປັນຄືນຂຶ້ນມາໂດຍບໍ່ເປື່ອຍເນົ່າ ແລະຝ່າຍພວກເຮົາກໍຈະຖືກຊົງປ່ຽນແປງໃໝ່.
46015053	ດ້ວຍວ່າ, ສະພາບ ຊຶ່ງຕ້ອງເປື່ອຍເນົ່າຂອງພວກເຮົານີ້ ຕ້ອງຖືກປ່ຽນແປງສູ່ສະພາບທີ່ບໍ່ເປື່ອຍເນົ່າຈັກເທື່ອ ສິ່ງທີ່ຕາຍເປັນ ຕ້ອງຖືກປ່ຽນແປງສູ່ສິ່ງທີ່ຕາຍບໍ່ເປັນ.
46015054	ດັ່ງນັ້ນ ເມື່ອໃດສະພາບທີ່ເປື່ອຍເນົ່າໄດ້ສວມສະພາບທີ່ບໍ່ເປື່ອຍເນົ່າ ແລະກາຍທີ່ຕາຍເປັນໄດ້ສວມກາຍທີ່ຕາຍບໍ່ເປັນ ເມື່ອນັ້ນແຫລະ ຂໍ້ຄວາມທີ່ມີຄຳຂຽນໄວ້ໃນພຣະຄຳພີກໍຈະສຳເລັດ ຄືຄວາມຕາຍໄດ້ຖືກທຳລາຍສາແລ້ວ ແລະຄວາມມີໄຊກໍຄົບຖ້ວນສາແລ້ວ
46015055	ໂອ ຄວາມຕາຍເອີຍ ໄຊຊະນະຂອງມຶງຢູ່ໃສ? ໂອ ຄວາມຕາຍເອີຍ ໄລພິດຂອງມຶງຢູ່ໃສ?
46015056	ໄລພິດຂອງຄວາມຕາຍຄືຄວາມບາບ ແລະຣິດອຳນາດຂອງຄວາມບາບແມ່ນກົດບັນຍັດ.
46015057	ແຕ່ຈົ່ງໂມທະນາຂອບພຣະຄຸນພຣະເຈົ້າ ຜູ້ຊົງປະທານໄຊຊະນະໃຫ້ແກ່ເຮົາທັງຫລາຍ ໂດຍທາງອົງພຣະເຢຊູຄຣິດເຈົ້າຂອງພວກເຮົາ.
46015058	ດັ່ງນີ້ແຫລະ ພີ່ນ້ອງທີ່ຮັກຂອງເຮົາເອີຍ, ເຈົ້າທັງຫລາຍຈົ່ງຕັ້ງໝັ້ນຢູ່ ຢ່າຫວັ່ນໄຫວ ຈົ່ງປະຕິບັດງານຂອງອົງພຣະຜູ້ເປັນເຈົ້າໃຫ້ຄົບບໍຣິບູນທຸກເວລາ ດ້ວຍຮູ້ວ່າ ໃນອົງພຣະຜູ້ເປັນເຈົ້າ ການຂອງພວກເຈົ້ານັ້ນຈະບໍ່ໄຮ້ປະໂຫຍດ.
46016001	ບັດນີ້ ກ່ຽວກັບຊັບ ຊຶ່ງມີການແຜ່ ເພື່ອສົງເຄາະແກ່ໄພ່ພົນຂອງພຣະເຈົ້ານັ້ນ ພວກເຈົ້າຕ້ອງປະຕິບັດຕາມທີ່ເຮົາໄດ້ສັ່ງໃຫ້ບັນດາຄຣິສຕະຈັກໃນແຂວງຄາລາເຕຍປະຕິບັດ.
46016002	ທຸກໆວັນຕົ້ນອາທິດໃດ ໃຫ້ແຕ່ລະຄົນໃນພວກເຈົ້າຈັດຊັບໄວ້ຕ່າງຫາກ ຕາມຊັດສ່ວນທີ່ພວກເຈົ້າຫາມາໄດ້ ແລະສະສົມໄວ້ນັ້ນ ເພື່ອວ່າ ເມື່ອເຮົາມາເຖິງຈະບໍ່ຕ້ອງມີການແຜ່ເກັບເອົາ.
46016003	ເມື່ອເຮົາມາເຖິງ ເຮົາຈະມອບຈົດໝາຍແນະນຳຕົວໃຫ້ແກ່ບັນດາຜູ້ທີ່ພວກເຈົ້າເຫັນຊອບ ແລະໃຊ້ພວກເຂົານຳຊັບຊຶ່ງພີ່ນ້ອງຖວາຍນັ້ນ ໄປຍັງນະຄອນເຢຣູຊາເລັມ.
46016004	ຖ້າເຫັນສົມຄວນໃຫ້ເຮົາເອງໄປ ຄົນເຫລົ່ານັ້ນກໍຈະໄປກັບເຮົາ.
46016005	ເຮົາຈະມາຫາພວກເຈົ້າ ເມື່ອເຮົາໄດ້ຜ່ານແຂວງມາເກໂດເນຍ ເພາະວ່າເຮົາຈຳເປັນຕ້ອງໄດ້ຜ່ານແຂວງນັ້ນ.
46016006	ເຮົາອາດຈະພັກຢູ່ກັບພວກເຈົ້າເຫິງເຕີບກໍເປັນໄດ້ ບາງທີຈົນໝົດລະດູໜາວ ແລ້ວເຮົາຈະໄປທາງໃດ ພວກເຈົ້າກໍຈັດສົ່ງເຮົາໄປທາງນັ້ນ.
46016007	ເຮົາຢາກພົບພວກເຈົ້າ ບໍ່ແມ່ນພຽງແຕ່ເມື່ອຜ່ານໄປເທົ່ານັ້ນ ຖ້າອົງພຣະຜູ້ເປັນເຈົ້າເຫັນຊອບ ເຮົາຫວັງທີ່ຈະພັກຢູ່ກັບພວກເຈົ້າເປັນເວລາເຫິງສົມຄວນ.
46016008	ແຕ່ເຮົາຈະພັກຢູ່ທີ່ເມືອງເອເຟໂຊ ຈົນເຖິງເທດສະການເພັນເຕຄໍສະເຕ.
46016009	ຢູ່ໃນເມືອງນີ້ ເຮົາມີໂອກາດອັນດີທີ່ສຸດສຳລັບດຳເນີນພາລະກິດອັນຍິ່ງໃຫຍ່, ເຖິງແມ່ນວ່າ ມີຜູ້ຕໍ່ຕ້ານຈຳນວນຫລວງຫລາຍກໍຕາມ.
46016010	ຖ້າຕີໂມທຽວມາຫາພວກເຈົ້າ ກໍໃຫ້ພວກເຈົ້າຕ້ອນຮັບລາວໄວ້ນຳພວກເຈົ້າຢ່າງເປັນກັນເອງ ເພາະລາວກໍດຳເນີນພາລະກິດຂອງອົງພຣະຜູ້ເປັນເຈົ້າເໝືອນກັນກັບເຮົາ.
46016011	ຢ່າໃຫ້ຜູ້ໃດໝິ່ນປະໝາດລາວ, ແຕ່ໃຫ້ພວກເຈົ້າຊ່ວຍລາວເດີນທາງໄປຕໍ່ຢ່າງສັນຕິສຸກ ເພື່ອວ່າລາວຈະກັບມາຮອດເຮົາ ເພາະເຮົາກຳລັງລໍຖ້າລາວຢູ່ພ້ອມກັບພວກພີ່ນ້ອງ.
46016012	ບັດນີ້ ກ່ຽວກັບອາໂປໂລ ຜູ້ເປັນພີ່ນ້ອງນັ້ນ ເຮົາໄດ້ຊູໃຈລາວຢູ່ສະເໝີ ໃຫ້ມາຢ້ຽມຢາມພວກເຈົ້າກັບພີ່ນ້ອງຄົນອື່ນໆ, ແຕ່ລາວຍັງບໍ່ໃຫ້ຄຳໝັ້ນໃຈຢ່າງຄັກແນ່ ວ່າຈະໄປໃນເວລານີ້, ເມື່ອລາວມີໂອກາດແລ້ວຈຶ່ງຈະໄປ.
46016013	ຈົ່ງເຝົ້າລະວັງໃຫ້ດີ ຈົ່ງຢືນຢັດຢູ່ຢ່າງໝັ້ນຄົງໃນຄວາມເຊື່ອ ຈົ່ງກ້າຫານ ແລະຈົ່ງເຂັ້ມແຂງ.
46016014	ຈົ່ງເຮັດທຸກສິ່ງທຸກຢ່າງດ້ວຍຄວາມຮັກ.
46016015	ພວກເຈົ້າກໍຮູ້ສະເຕຟານາກັບຄອບຄົວຂອງລາວ ພວກເຂົາເປັນຊາວຄຣິສຕຽນພວກທຳອິດຢູ່ໃນແຂວງອະຂາຢາ ແລະໄດ້ອຸທິດຕົວພວກເຂົາເອງໃນການບົວລະບັດຮັບໃຊ້ໄພ່ພົນຂອງພຣະເຈົ້າ,
46016016	ພີ່ນ້ອງທັງຫລາຍເອີຍ ເຮົາຂໍຕັກເຕືອນພວກເຈົ້າ ໃຫ້ຢູ່ໃຕ້ການນຳພາຂອງຄົນເຫລົ່ານີ້ ແລະຂອງທຸກຄົນທີ່ຮ່ວມງານ ແລະບົວລະບັດຮັບໃຊ້ດ້ວຍຄວາມລຳບາກຮ່ວມກັບພວກເຂົາ.
46016017	ເຮົາດີໃຈທີ່ສະເຕຟານາ ຟອກຕູນາໂຕ ແລະ ອະຂາອີໂກໄດ້ມາຍັງທີ່ນີ້ ພວກເຂົາໄດ້ເຮັດແທນໃຫ້ພວກເຈົ້າໃນສິ່ງທີ່ພວກເຈົ້າຂາດຢູ່.
46016018	ແລະພວກເຂົາໄດ້ຊູໃຈເຮົາເໝືອນດັ່ງທີ່ພວກເຂົາໄດ້ຊູໃຈພວກເຈົ້ານັ້ນ ພວກເຈົ້າຕ້ອງຮັບຮູ້ຄຸນຄ່າຂອງຄົນເຫລົ່ານັ້ນ.
46016019	ຄຣິສຕະຈັກຕ່າງໆໃນແຂວງເອເຊຍ ສົ່ງຄວາມຄິດເຖິງຂອງພວກເຂົາມາຍັງພວກເຈົ້າ, ອາກີລາກັບປີຊະກີລາພ້ອມດ້ວຍຄຣິສຕະຈັກ ທີ່ປະຊຸມກັນຢູ່ໃນເຮືອນຂອງພວກເຂົາ ກໍສົ່ງຄວາມຄິດເຖິງອັນອົບອຸ່ນໃນອົງພຣະຜູ້ເປັນເຈົ້າ ມາເຖິງພວກເຈົ້າດ້ວຍ.
46016020	ພີ່ນ້ອງທຸກຄົນໃນທີ່ນີ້ ກໍຝາກຄວາມຄິດເຖິງມາຍັງພວກເຈົ້າ. ຈົ່ງທັກທາຍປາໄສກັນ ດ້ວຍທຳນຽມຈູບອັນບໍຣິສຸດ.
46016021	ເຮົາຂຽນຂໍ້ຄວາມຕໍ່ໄປນີ້ດ້ວຍມືຂອງເຮົາເອງ ດ້ວຍຄວາມຄິດເຖິງ ຈາກໂປໂລ.
46016022	ຜູ້ໃດກໍຕາມ ທີ່ບໍ່ຮັກອົງພຣະຜູ້ເປັນເຈົ້າ ຂໍໃຫ້ຖືກສາບແຊ່ງ ມາຣານາທາ ມີຄວາມໝາຍວ່າ, ຂໍໃຫ້ອົງພຣະຜູ້ເປັນເຈົ້າຂອງພວກເຮົາ ຈົ່ງສະເດັດມາເທີ້ນ.
46016023	ຂໍໃຫ້ພຣະຄຸນຂອງອົງພຣະເຢຊູເຈົ້າ ຈົ່ງສະຖິດຢູ່ກັບພວກເຈົ້າເທີ້ນ.
46016024	ຂໍໃຫ້ຄວາມຮັກຂອງເຮົາ ຈົ່ງດຳລົງຢູ່ໃນພວກເຈົ້າທຸກຄົນໃນພຣະຄຣິດເຈົ້າເຢຊູ.
47001001	ຈາກໂປໂລ ຜູ້ທີ່ພຣະເຈົ້າໄດ້ຊົງເອີ້ນເອົາຕາມນໍ້າພຣະໄທ ໃຫ້ເປັນອັກຄະສາວົກຂອງພຣະຄຣິດເຈົ້າເຢຊູ ແລະຈາກຕີໂມທຽວພີ່ນ້ອງຂອງພວກເຮົາ. ເຖິງ ຄຣິສຕະຈັກຂອງພຣະເຈົ້າໃນເມືອງໂກຣິນໂທ ແລະເຖິງໄພ່ພົນທັງປວງຂອງພຣະເຈົ້າໃນທົ່ວແຂວງອະຂາຢາ
47001002	ຂໍໃຫ້ພຣະເຈົ້າ ພຣະບິດາເຈົ້າຂອງພວກເຮົາແລະອົງພຣະເຢຊູຄຣິດເຈົ້າ ໂຜດໃຫ້ພຣະຄຸນແລະສັນຕິສຸກແກ່ພວກເຈົ້າດ້ວຍເທີ້ນ.
47001003	ຈົ່ງໃຫ້ພວກເຮົາຍ້ອງຍໍສັນລະເສີນພຣະເຈົ້າ ພຣະບິດາເຈົ້າຂອງອົງພຣະເຢຊູຄຣິດເຈົ້າຂອງພວກເຮົາ ພຣະບິດາເຈົ້າອົງຊົງເມດຕາ ຄືພຣະເຈົ້າອົງທີ່ໃຫ້ຄວາມເລົ້າໂລມໃຈທຸກຢ່າງ,
47001004	ພຣະອົງຜູ້ເລົ້າໂລມໃຈພວກເຮົາໃນຄວາມທຸກລຳບາກທຸກຢ່າງ ຊຶ່ງພວກເຮົາໄດ້ຮັບນັ້ນກໍເພື່ອວ່າ, ພວກເຮົາຈະສາມາດເລົ້າໂລມໃຈຄົນອື່ນທີ່ໄດ້ຮັບຄວາມທຸກລຳບາກທຸກຢ່າງໄດ້ ໂດຍຄວາມເລົ້າໂລມໃຈຢ່າງດຽວກັນ ຊຶ່ງພວກເຮົາເອງໄດ້ຮັບຈາກພຣະເຈົ້ານັ້ນ.
47001005	ພວກເຮົາມີສ່ວນໃນຄວາມທົນທຸກກັບພຣະຄຣິດຫລາຍເຫລືອລົ້ນຢ່າງໃດ ໂດຍທາງພຣະຄຣິດ ພວກເຮົາກໍໄດ້ຮັບຄວາມເລົ້າໂລມໃຈຫລາຍເຫລືອລົ້ນຢ່າງນັ້ນ.
47001006	ທີ່ພວກເຮົາທົນທຸກນັ້ນ ກໍແມ່ນເພື່ອພວກເຈົ້າຈະໄດ້ຮັບຄວາມເລົ້າໂລມໃຈແລະຄວາມພົ້ນ ແລະທີ່ພວກເຮົາໄດ້ຮັບຄວາມເລົ້າໂລມໃຈ ກໍແມ່ນເພື່ອພວກເຈົ້າຈະໄດ້ຮັບຄວາມເລົ້າໂລມໃຈເໝືອນກັນ ແມ່ນຄວາມເລົ້າໂລມໃຈທີ່ຈະໃຫ້ເຈົ້າທັງຫລາຍສູ້ທົນຕໍ່ຄວາມທຸກລຳບາກ ເໝືອນຢ່າງພວກເຮົາໄດ້ສູ້ທົນຢູ່ນັ້ນເໝືອນກັນ.
47001007	ດັ່ງນັ້ນ ເຮົາຈຶ່ງມີຄວາມຫວັງແນ່ນອນໃນພວກເຈົ້າ ເພາະພວກເຮົາຮູ້ວ່າ ເມື່ອພວກເຈົ້າມີສ່ວນທົນທຸກກັບພວກເຮົາຢ່າງໃດ ພວກເຈົ້າກໍມີສ່ວນໃນຄວາມເລົ້າໂລມໃຈທີ່ພວກເຮົາຮັບຢ່າງນັ້ນ.
47001008	ພີ່ນ້ອງທັງຫລາຍເອີຍ ເຮົາຢາກໃຫ້ພວກເຈົ້າຮູ້ເຖິງຄວາມທຸກລຳບາກ ທີ່ພວກເຮົາໄດ້ຮັບໃນແຂວງເອເຊຍ ເປັນຄວາມທຸກລຳບາກໜັກເຫລືອກຳລັງ ຈົນພວກເຮົາສິ້ນຄວາມຫວັງໝົດ ແທບຈະເອົາຊີວິດບໍ່ລອດ.
47001009	ຕາມທີ່ຈິງ ພວກເຮົາຄິດວ່າ ໂທດເຖິງຕາຍໄດ້ຕົກຖືກພວກເຮົາແລ້ວ ເຖິງປານນັ້ນກໍຕາມ ເຫດການນີ້ໄດ້ເກີດຂຶ້ນ ເພື່ອບໍ່ໃຫ້ພວກເຮົາເຊື່ອໝັ້ນໃນຕົວເອງ ແຕ່ໃຫ້ພວກເຮົາເຊື່ອໝັ້ນໃນພຣະເຈົ້າ ອົງທີ່ບັນດານໃຫ້ຄົນຕາຍເປັນຄືນມາສູ່ຊີວິດ.
47001010	ພຣະອົງນັ້ນໄດ້ຊົງໂຜດໃຫ້ເຮົາພົ້ນຈາກມໍລະນະໄພ ແລະຈະຊົງໂຜດເຮົາອີກ ເຮົາໄວ້ໃຈໃນພຣະອົງວ່າ ຍັງຈະຊົງໂຜດໃຫ້ເຮົາພົ້ນອີກຕໍ່ໄປ.
47001011	ຂໍໃຫ້ພວກເຈົ້າຮ່ວມກັນຊ່ວຍໃນການພາວັນນາອະທິຖານສຳລັບເຮົາດ້ວຍ ເພື່ອວ່າຄົນຈຳນວນຫລາຍຈະໄດ້ໂມທະນາຂອບພຣະຄຸນພຣະເຈົ້າເພາະເຮົາ. ເນື່ອງຈາກພຣະພອນທີ່ຊົງໂຜດປະທານແກ່ພວກເຮົາ ອັນເປັນການຕອບສະໜອງຄົນຈຳນວນຫລາຍທີ່ໄດ້ພາວັນນາອະທິຖານເພື່ອພວກເຮົາ.
47001012	ນີ້ແຫລະ ແມ່ນສິ່ງທີ່ພວກເຮົາເອກອ້າງໄດ້ຄື: ໃຈສຳນຶກຜິດແລະຊອບຂອງພວກເຮົາກໍເປັນພະຍານວ່າ, ການດຳເນີນຊີວິດຂອງພວກເຮົາຢູ່ໃນໂລກນີ້ ດ້ວຍຄວາມບໍຣິສຸດໃຈແລະດ້ວຍຄວາມຈິງໃຈທີ່ມາຈາກພຣະເຈົ້າ ບໍ່ແມ່ນໂດຍປັນຍາຂອງມະນຸດ ແຕ່ເປັນມາໂດຍພຣະຄຸນຂອງພຣະເຈົ້າ.
47001013	ພວກເຮົາບໍ່ໄດ້ຂຽນຫາພວກເຈົ້າເຖິງເລື່ອງອື່ນ ນອກຈາກເລື່ອງທີ່ພວກເຈົ້າສາມາດອ່ານແລະເຂົ້າໃຈໄດ້ ເຮົາຫວັງວ່າພວກເຈົ້າຄົງຈະເຂົ້າໃຈຢ່າງຖ້ວນຖີ່.
47001014	ຊຶ່ງໃນເວລານີ້ ພວກເຈົ້າກໍເຂົ້າໃຈບາງສ່ວນແລ້ວ ເພື່ອວ່າໃນວັນຂອງອົງພຣະເຢຊູເຈົ້ານັ້ນ ພວກເຈົ້າຈະມີຄວາມພາກພູມໃຈໃນພວກເຮົາ ເໝືອນດັ່ງທີ່ພວກເຮົາຈະມີຄວາມເອກອ້າງທະນົງໃຈໃນພວກເຈົ້າເໝືອນກັນ.
47001015	ເຮົາມີຄວາມໝັ້ນໃຈຢ່າງຄັກແນ່ໃນເລື່ອງນີ້ ຈົນເຮົາໄດ້ວາງແຜນໄວ້ແຕ່ທຳອິດ ທີ່ຈະໄປຢ້ຽມຢາມພວກເຈົ້າ ເພື່ອວ່າພວກເຈົ້າຈະໄດ້ຮັບພຣະພອນສອງເທົ່າ.
47001016	ດ້ວຍວ່າ, ເຮົາໄດ້ຕັ້ງໃຈທີ່ຈະແວ່ຢ້ຽມຢາມພວກເຈົ້າ ໃນຂະນະທີ່ເຮົາເດີນທາງໄປຍັງແຂວງມາເກໂດເນຍ ແລະເມື່ອເຮົາເດີນທາງກັບມາຈາກແຂວງມາເກໂດເນຍ ກໍຈະແວ່ຢ້ຽມຢາມພວກເຈົ້າອີກ ເພື່ອພວກເຈົ້າຈະຊ່ວຍຈັດສົ່ງເຮົາໃຫ້ເດີນທາງໄປຍັງແຂວງຢູດາຍ.
47001017	ເມື່ອເຮົາຕັ້ງໃຈເຊັ່ນນີ້ ເຮົາໄດ້ປິ້ນຄວາມບໍ? ຫລືແຜນການຂອງເຮົານັ້ນ ເຮັດຕາມແບບຢ່າງຊາວໂລກເຮັດບໍ? ໂດຍກ່າວຄຳວ່າ, “ເຈົ້າໆ” ແລະ ຄຳວ່າ, “ບໍ່ໆ” ໃນເວລາດຽວກັນ.
47001018	ພຣະເຈົ້າສັດຊື່ສັນໃດ ຄຳເວົ້າຂອງເຮົາທີ່ໃຫ້ແກ່ພວກເຈົ້າ ຈຶ່ງບໍ່ເປັນຄຳວ່າ, “ເຈົ້າໆ” ແລະ “ບໍ່ໆ” ສັນນັ້ນ.
47001019	ດ້ວຍວ່າ, ພຣະເຢຊູຄຣິດເຈົ້າ ອົງເປັນພຣະບຸດຂອງພຣະເຈົ້າ ຄືອົງທີ່ຊີລາວານ, ຕີໂມທຽວ ແລະເຮົາເອງ ໄດ້ປະກາດໃນທ່າມກາງພວກເຈົ້ານັ້ນ ພຣະອົງບໍ່ໄດ້ເປັນຜູ້ “ຈິງ” ແລະ “ບໍ່ຈິງ” ໃນພຣະອົງນັ້ນມີແຕ່ຄຳວ່າ, “ຈິງ” ສະເໝີ;
47001020	ດ້ວຍວ່າ, ພຣະສັນຍາທຸກຢ່າງຂອງພຣະເຈົ້າລ້ວນແຕ່ເປັນຈິງ ໂດຍພຣະເຢຊູເຈົ້າ. ດ້ວຍເຫດນີ້ແຫລະ ເຮົາຈຶ່ງກ່າວຄຳວ່າ, “ອາແມນ” ໂດຍພຣະອົງ ເພື່ອເປັນການຖວາຍກຽດແດ່ພຣະເຈົ້າ.
47001021	ແຕ່ຜູ້ຊຶ່ງໃຫ້ພວກເຮົາກັບເຈົ້າທັງຫລາຍຕັ້ງໝັ້ນໃນພຣະຄຣິດ ແລະໄດ້ຊົງຫົດສົງພວກເຮົາໄວ້ນັ້ນຄືພຣະເຈົ້າ.
47001022	ພຣະອົງໄດ້ຊົງປະທັບຕາໃສ່ພວກເຮົາ ແລະຊົງປະທານພຣະວິນຍານຂອງພຣະອົງໄວ້ໃນຈິດໃຈຂອງພວກເຮົາເພື່ອເປັນເຄື່ອງມັດຈຳ.
47001023	ແຕ່ເຮົາຂໍໃຫ້ພຣະເຈົ້າເປັນພະຍານແກ່ເຮົາ ທີ່ເຮົາຍັງບໍ່ໄດ້ໄປເມືອງໂກຣິນໂທນັ້ນ ກໍເພື່ອງົດໂທດຂອງພວກເຈົ້າໄວ້ກ່ອນ.
47001024	ບໍ່ແມ່ນວ່າເຮົາເປັນນາຍບັງຄັບຄວາມເຊື່ອຂອງພວກເຈົ້າ ເພາະວ່າພວກເຈົ້າຢືນໝັ້ນຢູ່ໃນຄວາມເຊື່ອແລ້ວ, ແຕ່ວ່າເຮົາເປັນຜູ້ຮ່ວມງານ ເພື່ອເຈົ້າຈະຮັບຄວາມຊົມຊື່ນຍິນດີ.
47002001	ດັ່ງນັ້ນ ເຮົາຈຶ່ງໄດ້ຕັ້ງໃຈທີ່ຈະບໍ່ມາຫາພວກເຈົ້າອີກ ເມື່ອມີຄວາມທຸກໂສກຢູ່.
47002002	ເພາະວ່າ ຖ້າເຮົາເຮັດໃຫ້ພວກເຈົ້າທຸກໂສກແລ້ວ ແມ່ນຜູ້ໃດຈະເຮັດໃຫ້ເຮົາຊົມຊື່ນຍິນດີ? ກໍແມ່ນຜູ້ທີ່ເຮົາໄດ້ເຮັດໃຫ້ທຸກໂສກນັ້ນແຫລະ.
47002003	ແລະເຮົາໄດ້ຂຽນຂໍ້ຄວາມນັ້ນເພື່ອວ່າເມື່ອເຮົາມາ ເຮົາຈະບໍ່ໄດ້ຄວາມທຸກໂສກຈາກຄົນເຫລົ່ານັ້ນທີ່ຄວນຈະເຮັດໃຫ້ເຮົາມີຄວາມຊົມຊື່ນຍິນດີ. ເຮົາໄວ້ໃຈພວກເຈົ້າວ່າ, ຄວາມຍິນດີຂອງເຮົາກໍເປັນຄວາມຍິນດີຂອງເຈົ້າທັງຫລາຍດ້ວຍ.
47002004	ເຮົາໄດ້ຂຽນມາເຖິງພວກເຈົ້າ ດ້ວຍຄວາມລຳບາກຍິ່ງ ແລະຄວາມເສົ້າໂສກຢ່າງໜັກ ແລະດ້ວຍນໍ້າຕາຫລັ່ງໄຫລ, ຈຸດປະສົງຂອງເຮົາບໍ່ແມ່ນເພື່ອຈະເຮັດໃຫ້ພວກເຈົ້າເສົ້າໂສກ, ແຕ່ເພື່ອເຮັດໃຫ້ພວກເຈົ້າຮູ້ຈັກວ່າ ເຮົາຮັກພວກເຈົ້າທຸກຄົນຫລາຍເທົ່າໃດ.
47002005	ຖ້າຜູ້ໃດເປັນຕົ້ນເຫດເຮັດໃຫ້ເກີດຄວາມເສົ້າໂສກ ຜູ້ນັ້ນກໍບໍ່ໄດ້ເຮັດໃຫ້ເຮົາຄົນດຽວ ແຕ່ໄດ້ເຮັດໃຫ້ບາງຄົນໃນພວກເຈົ້າເສົ້າໂສກດ້ວຍ. (ການທີ່ເຮົາກ່າວວ່າບາງຄົນນັ້ນ ກໍເພາະວ່າເຮົາບໍ່ຢາກເວົ້າໃສ່ຄົນນັ້ນໜັກຈົນເກີນໄປ).
47002006	ການທີ່ຄົນຢ່າງນັ້ນຖືກລົງໂທດໂດຍຄົນສ່ວນຫລາຍ ກໍເປັນການພຽງພໍແລ້ວ.
47002007	ສະນັ້ນແຫລະ ພວກເຈົ້າຄວນຍົກໂທດໃຫ້ລາວແລະໜູນໃຈລາວ ເພື່ອບໍ່ໃຫ້ລາວຈົມລົງໃນຄວາມເສົ້າໂສກອັນເຫລືອລົ້ນ.
47002008	ເພາະສະນັ້ນ ເຮົາຈຶ່ງຂໍຮ້ອງພວກເຈົ້າໃຫ້ສະແດງຄວາມຮັກຕໍ່ລາວຢ່າງແທ້ຈິງ.
47002009	ນີ້ແຫລະ ແມ່ນເຫດຜົນທີ່ເຮົາໄດ້ຂຽນມາເຖິງພວກເຈົ້າ ເພື່ອຢາກຈະລອງເບິ່ງວ່າ ພວກເຈົ້າຈະຍອມເຊື່ອຟັງຂໍ້ແນະນຳຂອງເຮົາທຸກປະການຫລືບໍ່.
47002010	ເມື່ອພວກເຈົ້າຍົກໂທດໃຫ້ຜູ້ໃດ ເຮົາກໍຈະຍົກໂທດໃຫ້ຜູ້ນັ້ນເໝືອນກັນ. ດ້ວຍວ່າ, ເມື່ອເຮົາຍົກໂທດໃຫ້ຜູ້ໃດແລ້ວ ເຮົາກໍຍົກໂທດໃຫ້ຜູ້ນັ້ນ. ເພາະເຫັນແກ່ເຈົ້າທັງຫລາຍຕໍ່ໜ້າພຣະຄຣິດ
47002011	ເພື່ອບໍ່ໃຫ້ມານຊາຕານມີໄຊເໜືອພວກເຮົາ ເພາະວ່າພວກເຮົາຮູ້ແຜນການຂອງມັນແລ້ວ.
47002012	ເມື່ອເຮົາໄປເຖິງເມືອງໂທອາດ ເພື່ອປະກາດຂ່າວປະເສີດເລື່ອງພຣະຄຣິດນັ້ນ ອົງພຣະຜູ້ເປັນເຈົ້າໄດ້ໄຂຊ່ອງທາງໃຫ້ແກ່ເຮົາ.
47002013	ແຕ່ເຖິງປານນັ້ນ ເຮົາກໍບໍ່ສະບາຍໃຈ ເພາະເຮົາບໍ່ໄດ້ພົບຕີໂຕພີ່ນ້ອງຂອງພວກເຮົາ ເຮົາຈຶ່ງອຳລາຄົນຢູ່ໃນທີ່ນັ້ນ ແລະເດີນທາງໄປຍັງແຂວງມາເກໂດເນຍ.
47002014	ແຕ່ຈົ່ງໂມທະນາຂອບພຣະຄຸນພຣະເຈົ້າ ຜູ້ຊົງໂຜດນຳເຮົາທຸກເວລາຕໍ່ໄປ ຕາມຂະບວນຝ່າຍຄວາມໄຊຊະນະໂດຍພຣະຄຣິດ ແລະຊົງໂຜດປະທານກິ່ນຫອມຂອງຄວາມຮູ້ຈັກພຣະອົງ ໃຫ້ປາກົດດ້ວຍເຮົາໃນທຸກບ່ອນ.
47002015	ດ້ວຍວ່າ, ພວກເຮົາເປັນດັ່ງກິ່ນຫອມຫວານທີ່ພຣະຄຣິດຖວາຍແກ່ພຣະເຈົ້າ ໃນທ່າມກາງພວກທີ່ຖືກຊົງໂຜດຊ່ວຍໃຫ້ພົ້ນ ແລະໃນທ່າມກາງພວກທີ່ກຳລັງຈິບຫາຍໄປ.
47002016	ສຳລັບພວກທີ່ກຳລັງຈິບຫາຍໄປນັ້ນ ແມ່ນກິ່ນເໝັນແຫ່ງຄວາມຕາຍທີ່ນຳໄປສູ່ຄວາມຕາຍ ສຳລັບພວກທີ່ຖືກໂຜດຊ່ວຍໃຫ້ພົ້ນນັ້ນ ແມ່ນກິ່ນຫອມຫວານແຫ່ງຊີວິດທີ່ນຳໄປສູ່ຊີວິດ. ຜູ້ໃດໜໍ ຈະເປັນຜູ້ທີ່ຄູ່ຄວນກັບພາລະກິດເຊັ່ນນີ້?
47002017	ພວກເຮົາບໍ່ຄືຫລາຍຄົນ ທີ່ເຮັດກັບຖ້ອຍຄຳຂອງພຣະເຈົ້າ ເປັນເໝືອນສິນຄ້າຊື້ຂາຍລາຄາຖືກໆ ແຕ່ເພາະພຣະເຈົ້າໄດ້ໃຊ້ພວກເຮົາມາ ພວກເຮົາຈຶ່ງກ່າວດ້ວຍຄວາມຈິງໃຈຊ້ອງໜ້າພຣະອົງ ເໝືອນຢ່າງຜູ້ຮັບໃຊ້ຂອງພຣະຄຣິດ.
47003001	ພວກເຮົາກຳລັງຍ້ອງຍໍພວກເຮົາເອງອີກບໍ? ຫລືວ່າພວກເຮົາຕ້ອງການໜັງສືແນະນຳຕົວມາໃຫ້ພວກເຈົ້າເໝືອນຢ່າງບາງຄົນບໍ? ຫລືເຮົາຕ້ອງການໜັງສືແນະນຳຕົວຈາກພວກເຈົ້າບໍ?
47003002	ແມ່ນພວກເຈົ້າເອງທີ່ເປັນໜັງສືແນະນຳຕົວສຳລັບພວກເຮົາ ຊຶ່ງຈາລຶກໄວ້ໃສ່ຫົວໃຈຂອງພວກເຮົາໃຫ້ທຸກຄົນໄດ້ຮູ້ແລະໄດ້ອ່ານ
47003003	ແລະເປັນທີ່ຈະແຈ້ງແລ້ວວ່າ ພວກເຈົ້າເປັນຕົວໜັງສືທີ່ມາຈາກພຣະຄຣິດ ທີ່ພວກເຮົາເປັນຜູ້ຂຽນ ຊຶ່ງບໍ່ໄດ້ຂຽນດ້ວຍນໍ້າມຶກ ແຕ່ຂຽນດ້ວຍພຣະວິນຍານຂອງພຣະເຈົ້າອົງຊົງຊີວິດຢູ່ ແລະບໍ່ໄດ້ຂຽນໃສ່ແຜ່ນຫີນ ແຕ່ຂຽນໃສ່ຫົວໃຈຂອງມະນຸດ.
47003004	ພວກເຮົາກ່າວເຊັ່ນນີ້ກໍເພາະວ່າ ພວກເຮົາມີຄວາມໝັ້ນໃຈໃນພຣະເຈົ້າໂດຍທາງພຣະຄຣິດ.
47003005	ທີ່ຈິງແລ້ວ ພວກເຮົາບໍ່ໄດ້ຖືສິ່ງໃດວ່າ ເກີດມາຈາກຄວາມສາມາດຂອງພວກເຮົາເອງ, ແຕ່ຄວາມສາມາດທີ່ພວກເຮົາມີນັ້ນ ແມ່ນມາຈາກພຣະເຈົ້າ.
47003006	ເພາະແມ່ນພຣະອົງທີ່ໄດ້ເຮັດໃຫ້ພວກເຮົາສາມາດເປັນຜູ້ຮັບໃຊ້ພັນທະສັນຍາໃໝ່ ຊຶ່ງບໍ່ແມ່ນປະກອບດ້ວຍຕົວໜັງສື ແຕ່ດ້ວຍພຣະວິນຍານ. ດ້ວຍວ່າ, ຕົວໜັງສືປະຫານໃຫ້ຕາຍ ແຕ່ພຣະວິນຍານນັ້ນ ຊົງປະທານໃຫ້ມີຊີວິດ.
47003007	ແຕ່ຖ້າການປະຕິບັດທີ່ນຳໄປເຖິງຄວາມຕາຍ ຄືການປະຕິບັດຕາມຕົວອັກສອນ ຊຶ່ງຊົງຈາລຶກໄວ້ທີ່ແຜ່ນຫີນນັ້ນຍັງມາດ້ວຍຣັດສະໝີ ເຖິງແມ່ນວ່າເປັນຣັດສະໝີທີ່ຈາງຫາຍໄປ ກໍຍັງເຮັດໃຫ້ພວກອິດສະຣາເອນເບິ່ງໜ້າຂອງໂມເຊບໍ່ໄດ້.
47003008	ການປະຕິບັດຕາມພຣະວິນຍານ ກໍມີສະຫງ່າຣາສີອັນຍິ່ງໃຫຍ່ກວ່ານັ້ນອີກຈັກເທົ່າໃດໜໍ
47003009	ຖ້າການປະຕິບັດທີ່ນຳການຕັດສິນລົງໂທດ ຍັງມີສະຫງ່າຣາສີ ການປະຕິບັດທີ່ນຳສູ່ຄວາມຊອບທຳ ກໍຍິ່ງມີສະຫງ່າຣາສີລື່ນກວ່ານັ້ນອີກຈັກເທົ່າໃດໜໍ
47003010	ຄວາມຈິງແລ້ວ ສະຫງ່າຣາສີທີ່ໄດ້ເຄີຍສ່ອງແສງເຫຼື້ອມໃສໃນອະດີດນັ້ນ ໄດ້ຈາງຫາຍໄປແລ້ວ ເພາະມີສະຫງ່າຣາສີທີ່ຍິ່ງໃຫຍ່ກວ່າ.
47003011	ດ້ວຍວ່າ, ຖ້າສິ່ງທີ່ຈາງຫາຍໄປ ຍັງມີສະຫງ່າຣາສີເຖິງພຽງນັ້ນ ສິ່ງທີ່ເປັນຢູ່ຕະຫລອດໄປ ກໍຍິ່ງມີສະຫງ່າຣາສີລື່ນກວ່ານັ້ນອີກຈັກເທົ່າໃດໜໍ
47003012	ເຫດສະນັ້ນ ໃນເມື່ອພວກເຮົາມີຄວາມຫວັງຢ່າງນີ້ ພວກເຮົາກໍມີໃຈກ້າຫລາຍຂຶ້ນ.
47003013	ພວກເຮົາບໍ່ເປັນເໝືອນໂມເຊ ທີ່ຕ້ອງເອົາຜ້າປົກໜ້າຂອງຕົນເອງໄວ້ ເພື່ອຊາວອິດສະຣາເອນຈະບໍ່ໄດ້ເຫັນແສງອັນສະຫງ່າຣາສີທີ່ກຳລັງຈາງລົງ ແລະສູນຫາຍໄປນັ້ນ.
47003014	ແຕ່ຈິດໃຈຂອງພວກເຂົາປຶກຕັນແທ້ຈິງຈົນເຖິງທຸກວັນນີ້ ເມື່ອພວກເຂົາອ່ານໜັງສືແຫ່ງພັນທະສັນຍາເດີມ ຈິດໃຈຂອງພວກເຂົາກໍຍັງຖືກປົກຄຸມຢູ່ດ້ວຍຜ້າປົກໜ້າຢ່າງດຽວກັນ ເພາະຜ້າປົກໜ້ານັ້ນຖືກເປີດອອກໂດຍພຣະຄຣິດເທົ່ານັ້ນ.
47003015	ແມ່ນວ່າໃນປະຈຸບັນນີ້ ເມື່ອໃດທີ່ພວກເຂົາອ່ານກົດບັນຍັດຂອງໂມເຊ ຜ້າປົກໜ້ານັ້ນ ກໍຍັງປົກຄຸມຈິດໃຈຂອງພວກເຂົາຢູ່.
47003016	ແຕ່ວ່າ ເມື່ອໃດເພິ່ນຫລົບເຂົ້າໄປເຝົ້າອົງພຣະຜູ້ເປັນເຈົ້າ ຜ້າປົກນັ້ນຈຶ່ງເປີດອອກເສຍ.
47003017	ບັດນີ້ຄຳວ່າ, “ອົງພຣະຜູ້ເປັນເຈົ້າ” ນັ້ນແມ່ນພຣະວິນຍານ ແລະທີ່ໃດມີພຣະວິນຍານຂອງອົງພຣະຜູ້ເປັນເຈົ້າຢູ່ນຳ ທີ່ນັ້ນກໍມີເສລີພາບ.
47003018	ແຕ່ເຮົາທັງຫລາຍບໍ່ມີຜ້າປົກໜ້າແລ້ວ ຕົວພວກເຮົາຈຶ່ງສະທ້ອນແສງແຫ່ງພຣະສະຫງ່າຣາສີຂອງອົງພຣະຜູ້ເປັນເຈົ້າ ແລະພຣະສະຫງ່າຣາສີທີ່ມາຈາກອົງພຣະຜູ້ເປັນເຈົ້າ ຊຶ່ງເປັນພຣະວິນຍານນັ້ນ ກໍຊົງເຮັດໃຫ້ເຮົາທັງຫລາຍປ່ຽນມີລັກສະນະເໝືອນພຣະອົງ ໂດຍມີສະຫງ່າຣາສີເປັນລຳດັບຂຶ້ນໄປ.
47004001	ເພາະດ້ວຍພຣະກະຣຸນາຂອງພຣະເຈົ້າ ພວກເຮົາຈຶ່ງໄດ້ຮັບໃຊ້ພັນທະກິດ ດັ່ງນັ້ນແຫລະ ພວກເຮົາຈຶ່ງບໍ່ທໍ້ຖອຍ.
47004002	ພວກເຮົາໄດ້ປະຖິ້ມສິ່ງທີ່ໜ້າອັບອາຍທຸກຢ່າງທີ່ເຮັດໃນທີ່ລັບລີ້ ພວກເຮົາບໍ່ໄດ້ເຮັດໂດຍໃຊ້ກົນອຸບາຍ ທັງບໍ່ໄດ້ປອມແປງຖ້ອຍຄຳຂອງພຣະເຈົ້າດ້ວຍ, ແຕ່ໄດ້ສະແດງໃຫ້ຮູ້ຄວາມຈິງຢ່າງຈະແຈ້ງ ພວກເຮົາພະຍາຍາມເຮັດໃຫ້ຕົນເອງເປັນທີ່ຊອບແກ່ໃຈສຳນຶກຜິດແລະຊອບຂອງທຸກຄົນ ຊ້ອງໜ້າພຣະເຈົ້າ.
47004003	ແຕ່ຖ້າຂ່າວປະເສີດທີ່ພວກເຮົາປະກາດນັ້ນ, ຖືກປົກບັງໄວ້ກໍຖືກປົກບັງໄວ້ສຳລັບພວກທີ່ກຳລັງຈິບຫາຍໄປ.
47004004	ສຳລັບຄົນທີ່ບໍ່ເຊື່ອນັ້ນ ພະຂອງໂລກນີ້ໄດ້ເຮັດໃຫ້ຈິດໃຈຂອງພວກເຂົາມືດມົວໄປ ເພື່ອບໍ່ໃຫ້ພວກເຂົາເຫັນແສງສະຫວ່າງຂອງຂ່າວປະເສີດ ເລື່ອງພຣະສະຫງ່າຣາສີຂອງພຣະຄຣິດ ຜູ້ຊົງມີລັກສະນະຂອງພຣະເຈົ້າ.
47004005	ດ້ວຍວ່າ, ພວກເຮົາບໍ່ໄດ້ປະກາດຕົວເອງ ແຕ່ປະກາດພຣະເຢຊູຄຣິດເຈົ້າວ່າ ເປັນອົງພຣະຜູ້ເປັນເຈົ້າ ແລະປະກາດພວກເຮົາເອງວ່າ ເປັນທາດຮັບໃຊ້ຂອງພວກເຈົ້າ ເພື່ອເຫັນແກ່ພຣະເຢຊູເຈົ້າ.
47004006	ເພາະພຣະເຈົ້າອົງທີ່ໄດ້ກ່າວວ່າ, “ໃຫ້ແສງແຈ້ງສ່ອງອອກຈາກຄວາມມືດ” ເປັນພຣະເຈົ້າອົງທີ່ສ່ອງແສງສະຫວ່າງເຂົ້າມາໃນຈິດໃຈຂອງພວກເຮົາ ເພື່ອໃຫ້ພວກເຮົາຮູ້ຈັກເຖິງສະຫງ່າຣາສີຂອງພຣະເຈົ້າ ຊຶ່ງສ່ອງແສງສະຫວ່າງໃນໃບໜ້າຂອງພຣະເຢຊູຄຣິດເຈົ້າ.
47004007	ແຕ່ພວກເຮົາມີຊັບສົມບັດນີ້ ຢູ່ໃນພາຊະນະດິນ ເພື່ອໃຫ້ເຫັນວ່າ, ຣິດອຳນາດອັນຍິ່ງໃຫຍ່ນັ້ນເປັນຂອງພຣະເຈົ້າ ບໍ່ໄດ້ມາຈາກພວກເຮົາເອງ.
47004008	ພວກເຮົາຖືກຄວາມທຸກລຳບາກຮອບດ້ານ, ແຕ່ຍັງບໍ່ເຖິງຂັ້ນຂັດສົນ; ຈົນປັນຍາ, ແຕ່ຍັງບໍ່ໝົດທາງອອກ;
47004009	ຖືກຂົ່ມເຫັງ, ແຕ່ບໍ່ຖືກປະຖິ້ມ; ຖືກຕີລົ້ມລົງ, ແຕ່ກໍຍັງບໍ່ເຖິງຂັ້ນເສຍຊີວິດ.
47004010	ຕົວຂອງພວກເຮົາຍອມຮັບຄວາມຕາຍຂອງພຣະເຢຊູເຈົ້າຢູ່ສະເໝີ ເພື່ອໃຫ້ຊີວິດຂອງພຣະເຢຊູເຈົ້າສາມາດປາກົດຢູ່ໃນຕົວຂອງພວກເຮົາ.
47004011	ເພາະວ່າ ຂະນະທີ່ເຮົາມີຊີວິດຢູ່ນັ້ນ ພວກເຮົາໄດ້ຖືກມອບໄວ້ແກ່ຄວາມຕາຍຢູ່ສະເໝີ ເພາະເຫັນແກ່ພຣະເຢຊູເຈົ້າ ເພື່ອຊີວິດຂອງພຣະອົງຈະໄດ້ປາກົດໃນເນື້ອກາຍອັນຕາຍເປັນຂອງເຮົາເໝືອນກັນ.
47004012	ດັ່ງນັ້ນ, ຄວາມຕາຍກຳລັງທຳງານຢູ່ໃນພວກເຮົາ, ແຕ່ຊີວິດກຳລັງທຳງານຢູ່ໃນພວກເຈົ້າ.
47004013	ແຕ່ເຮົາມີວິນຍານແຫ່ງຄວາມເຊື່ອຢ່າງດຽວກັນກັບຂໍ້ພຣະຄຳພີທີ່ຂຽນໄວ້ແລ້ວວ່າ, “ຂ້າພະເຈົ້າໄດ້ເຊື່ອ ເພາະສະນັ້ນ ຂ້າພະເຈົ້າຈຶ່ງໄດ້ກ່າວໄວ້.” ພວກເຮົາກໍເຊື່ອເໝືອນກັນ ເພາະສະນັ້ນພວກເຮົາຈຶ່ງກ່າວໄວ້.
47004014	ເພາະພວກເຮົາຮູ້ວ່າ ພຣະອົງຜູ້ໄດ້ຊົງບັນດານໃຫ້ອົງພຣະເຢຊູເຈົ້າເປັນຄືນມາຈາກຄວາມຕາຍນັ້ນ ຈະບັນດານໃຫ້ພວກເຮົາເປັນຄືນມາກັບພຣະເຢຊູເຈົ້າເໝືອນກັນ ແລະຈະນຳພວກເຮົາພ້ອມກັບພວກເຈົ້າ ເຂົ້າໄປຢູ່ຊ້ອງພຣະພັກພຣະອົງ.
47004015	ເພາະວ່າສິ່ງສາລະພັດນັ້ນ ເປັນໄປເພື່ອປະໂຫຍດຂອງເຈົ້າທັງຫລາຍ ເພື່ອວ່າ ເມື່ອພຣະຄຸນມາເຖິງຄົນເປັນຈຳນວນຫລວງຫລາຍ ກໍຈະມີການໂມທະນາຂອບພຣະຄຸນຫລາຍຂຶ້ນເໝືອນກັນ ຈຶ່ງເປັນການຖວາຍພຣະກຽດຕິຍົດແກ່ພຣະເຈົ້າ.
47004016	ເຫດສະນັ້ນ, ພວກເຮົາຈຶ່ງບໍ່ທໍ້ຖອຍ ເຖິງແມ່ນວ່າກາຍພາຍນອກຂອງພວກເຮົາກຳລັງຊຸດໂຊມລົງກໍຕາມ, ແຕ່ໃຈພາຍໃນຂອງພວກເຮົານັ້ນ ກໍຍັງຈະເລີນຂຶ້ນໃໝ່ທຸກໆວັນ.
47004017	ຝ່າຍຄວາມທຸກລຳບາກອັນເບົາບາງແລະຊົ່ວຄາວນີ້ ກໍກຳລັງຈັດຕຽມພວກເຮົາໃຫ້ມີສະຫງ່າຣາສີອັນຍິ່ງໃຫຍ່ຖາວອນຕະຫລອດໄປ ຈົນຫາທີ່ປຽບບໍ່ໄດ້.
47004018	ເພາະວ່າ ພວກເຮົາບໍ່ໄດ້ປັກໃຈໃສ່ໃນສິ່ງທີ່ຕາເຫັນຢູ່, ແຕ່ໃນສິ່ງທີ່ຕາບໍ່ເຫັນ. ດ້ວຍວ່າ, ສິ່ງທີ່ຕາເຫັນຢູ່ນັ້ນກໍເປັນຂອງຊົ່ວຄາວ, ແຕ່ສິ່ງທີ່ຕາບໍ່ເຫັນນັ້ນ ກໍດຳລົງຢູ່ຖາວອນຕະຫລອດໄປ.
47005001	ເພາະເຮົາຮູ້ແລ້ວວ່າ, ຖ້າວ່າເຮືອນຂອງເຮົາໃນໂລກນີ້ ຄືຮ່າງກາຍນັ້ນໄດ້ຖືກມ້າງລົງເສຍ ເຮົາກໍຍັງມີບ່ອນຢູ່ອາໄສ ຊຶ່ງພຣະເຈົ້າຊົງໂຜດປະທານໃຫ້ເປັນບ່ອນຢູ່ທີ່ບໍ່ໄດ້ສ້າງດ້ວຍມືມະນຸດ ແລະຊົງຕັ້ງຢູ່ຖາວອນເປັນນິດໃນສະຫວັນ.
47005002	ເພາະວ່າທີ່ຈິງໃນຮ່າງກາຍນີ້ ເຮົາຍັງໂອ່ຍອາໄລຢູ່ ປາຖະໜາຫາຢ່າງຮ້ອນຮົນ ຢາກຫົ່ມເອົາທີ່ຢູ່ຂອງເຮົາອັນມາແຕ່ສະຫວັນ,
47005003	ເພື່ອວ່າເມື່ອພວກເຮົາຫົ່ມຮ່າງກາຍໃໝ່ແລ້ວ ພວກເຮົາກໍບໍ່ຕ້ອງຢູ່ໃນສະພາບທີ່ປະເປືອຍ.
47005004	ຂະນະທີ່ພວກເຮົາອາໄສຢູ່ໃນຮ່າງກາຍນີ້ ພວກເຮົາກໍໂອ່ຍຄາງເປັນທຸກຢູ່ຢ່າງໜັກໜ່ວງ ອັນນີ້ບໍ່ແມ່ນວ່າພວກເຮົາຢາກໜີໃຫ້ພົ້ນຈາກຮ່າງກາຍຂອງພວກເຮົາ, ແຕ່ພວກເຮົາປາຖະໜາຢາກຫົ່ມກາຍໃໝ່ນັ້ນ ເພື່ອວ່າຮ່າງກາຍທີ່ຕາຍເປັນນີ້ຈະຖືກຖ້ວມລົ້ນດ້ວຍຊີວິດ.
47005005	ແມ່ນພຣະເຈົ້າເອງທີ່ໄດ້ເປັນຜູ້ຈັດຕຽມພວກເຮົາສຳລັບການປ່ຽນແປງນີ້ ຜູ້ຊົງໂຜດປະທານພຣະວິນຍານເພື່ອເປັນເຄື່ອງມັດຈຳໄວ້ກັບພວກເຮົາ.
47005006	ດັ່ງນັ້ນ ພວກເຮົາຈຶ່ງມີໃຈກ້າຢ່າງເຕັມປ່ຽມຢູ່ສະເໝີ ພວກເຮົາຮູ້ວ່າ ຕາບໃດທີ່ພວກເຮົາອາໄສຢູ່ໃນເຮືອນ ຄືຮ່າງກາຍນີ້ ພວກເຮົາກໍໄກຈາກອົງພຣະຜູ້ເປັນເຈົ້າ.
47005007	ດ້ວຍວ່າ, ພວກເຮົາດຳເນີນຊີວິດຕາມຄວາມເຊື່ອ ບໍ່ແມ່ນຕາມທີ່ຕາເຫັນ.
47005008	ພວກເຮົາມີໃຈກ້າຢ່າງເຕັມປ່ຽມ ແລະພໍໃຈຢາກຈະອອກຈາກເຮືອນ ຄືຮ່າງກາຍນີ້ ໄປຢູ່ເຮືອນກັບອົງພຣະຜູ້ເປັນເຈົ້າກໍດີກວ່າ.
47005009	ດັ່ງນັ້ນ ບໍ່ວ່າພວກເຮົາຈະຢູ່ໃນເຮືອນ ຄືຮ່າງກາຍນີ້ ຫລືບໍ່ຢູ່ກໍຕາມ ພວກເຮົາໄດ້ຕັ້ງເປົ້າໝາຍເພື່ອເຮັດໃຫ້ເປັນທີ່ພໍພຣະໄທພຣະອົງ.
47005010	ດ້ວຍວ່າ, ຈຳເປັນທີ່ພວກເຮົາທຸກຄົນ ຈະຕ້ອງປາກົດຕົວຕໍ່ໜ້າບັນລັງພິພາກສາຂອງພຣະຄຣິດ ເພື່ອແຕ່ລະຄົນຈະໄດ້ຮັບ ສົມກັບການທີ່ຕົນໄດ້ເຮັດໃນຮ່າງກາຍນີ້ ແລ້ວແຕ່ຈະດີ ຫລືຊົ່ວ.
47005011	ເພາະເຫດທີ່ພວກເຮົາຮູ້ຈັກຢຳເກງອົງພຣະຜູ້ເປັນເຈົ້າ ພວກເຮົາຈຶ່ງຊັກຊວນຄົນທັງຫລາຍໃຫ້ເຮັດຕາມດ້ວຍ ພວກເຮົາເປັນຢ່າງໃດ ພຣະເຈົ້າກໍຊົງຮູ້ດີຢູ່ແລ້ວ ແລະພວກເຮົາກໍຫວັງວ່າ ໃຈສຳນຶກຜິດແລະຊອບຂອງພວກເຈົ້າ ກໍຄົງຮູ້ຈັກພວກເຮົາດີເໝືອນກັນ.
47005012	ທີ່ເວົ້າຢ່າງນີ້ ບໍ່ແມ່ນພວກເຮົາຍ້ອງຍໍຕົວເຮົາເອງຕໍ່ເຈົ້າທັງຫລາຍ, ແຕ່ເພື່ອໃຫ້ເຈົ້າທັງຫລາຍໄດ້ມີໂອກາດສະແດງຄວາມອວດອ້າງກ່ຽວກັບພວກເຮົາ ເພື່ອໃຫ້ເຈົ້າທັງຫລາຍສາມາດມີຂໍ້ໂຕ້ຕອບແກ່ຄົນທັງຫລາຍທີ່ມັກອວດໃນສິ່ງພາຍນອກ ບໍ່ແມ່ນສິ່ງທີ່ຢູ່ພາຍໃນຈິດໃຈ.
47005013	ເພາະວ່າ ຖ້າພວກເຮົາໄດ້ເຮັດຢ່າງຄົນເສຍຈິດ ເຮົາກໍເຮັດເພາະເຫັນແກ່ພຣະເຈົ້າ ຫລືຖ້າເຮົາເຮັດຢ່າງຄົນປົກກະຕິ ກໍເພາະເຫັນແກ່ເຈົ້າທັງຫລາຍ.
47005014	ເພາະວ່າ, ຄວາມຮັກຂອງພຣະຄຣິດຊົງບັງຄັບພວກເຮົາຢູ່ ຍ້ອນພວກເຮົາແນ່ໃຈວ່າ, ມີຜູ້ໜຶ່ງໄດ້ຕາຍແທນຄົນທັງປວງ. ດັ່ງນັ້ນ ຄົນທັງປວງຈຶ່ງໄດ້ເຂົ້າສ່ວນໃນຄວາມຕາຍນັ້ນ.
47005015	ແລະພຣະອົງໄດ້ຕາຍແທນຄົນທັງປວງ ເພື່ອວ່າພວກທີ່ມີຊີວິດຢູ່ນັ້ນ ຈະບໍ່ໃຊ້ຊີວິດຢູ່ເພື່ອຕົນເອງອີກຕໍ່ໄປ, ແຕ່ເພື່ອພຣະອົງຜູ້ທີ່ໄດ້ຕາຍ ແລະໄດ້ເປັນຄືນມາຈາກຕາຍ ເພາະເຫັນແກ່ເຂົາທັງຫລາຍ.
47005016	ເຫດສະນັ້ນ, ແຕ່ນີ້ຕໍ່ໄປ ພວກເຮົາຈຶ່ງບໍ່ພິຈາລະນາເບິ່ງຜູ້ໃດຕາມມາດຕະຖານຂອງມະນຸດອີກ ເຖິງແມ່ນວ່າ ເມື່ອກ່ອນນັ້ນພວກເຮົາໄດ້ສັງເກດຮູ້ພຣະຄຣິດຕາມມາດຕະຖານຂອງມະນຸດກໍຕາມ ມາບັດນີ້ ພວກເຮົາກໍບໍ່ສັງເກດຮູ້ພຣະອົງຕາມແບບນັ້ນອີກຕໍ່ໄປ.
47005017	ເຫດສະນັ້ນ, ຖ້າຜູ້ໃດຢູ່ໃນພຣະຄຣິດ ຜູ້ນັ້ນກໍເປັນຄົນທີ່ຖືກຊົງສ້າງຂຶ້ນໃໝ່ແລ້ວ ຖານະເກົ່າເຫລົ່ານັ້ນກໍລ່ວງໄປແລ້ວ ເບິ່ງແມ! ກາຍເປັນສິ່ງໃໝ່ທັງນັ້ນ.
47005018	ສິ່ງທັງໝົດນີ້ ແມ່ນເກີດມາຈາກພຣະເຈົ້າ ຜູ້ຊົງໂຜດໃຫ້ພວກເຮົາຄືນດີກັບພຣະອົງໂດຍທາງພຣະຄຣິດ ແລະພຣະອົງກໍໄດ້ມອບໝາຍພາລະກິດນີ້ແກ່ພວກເຮົາ ເພື່ອເຮັດໃຫ້ຄົນອື່ນຄືນດີກັບພຣະອົງເໝືອນກັນ.
47005019	ເພາະໂດຍທາງພຣະຄຣິດ ພຣະເຈົ້າໄດ້ເຮັດໃຫ້ຄົນທຸກຊາດຄືນດີກັບພຣະອົງ ພຣະເຈົ້າບໍ່ໄດ້ຖືໂທດຕໍ່ການບາບຂອງພວກເຂົາ ແລະພຣະອົງໄດ້ຊົງມອບຂ່າວເລື່ອງການຄືນດີໄວ້ຢູ່ໃນຄວາມຮັບຜິດຊອບຂອງພວກເຮົາ.
47005020	ດັ່ງນັ້ນ ພວກເຮົາຈຶ່ງເປັນທູດຂອງພຣະຄຣິດ ເພາະວ່າ ພຣະເຈົ້າຊົງຮຽກຮ້ອງພວກເຈົ້າໂດຍຜ່ານທາງພວກເຮົາ ພວກເຮົາຈຶ່ງຂໍຮ້ອງພວກເຈົ້າໃນນາມຂອງພຣະຄຣິດວ່າ, “ຈົ່ງຍອມໃຫ້ພຣະເຈົ້າ ເຮັດໃຫ້ພວກເຈົ້າຄືນດີກັນກັບພຣະອົງເທີ້ນ.”
47005021	ເພາະວ່າ ພຣະເຈົ້າໄດ້ຊົງກະທຳໃຫ້ພຣະຄຣິດ ຜູ້ຊົງບໍ່ມີຄວາມຜິດບາບນັ້ນ ໄດ້ເຂົ້າສ່ວນກັບຄວາມຜິດບາບຂອງພວກເຮົາ ເພື່ອພວກເຮົາຈະໄດ້ເຂົ້າສ່ວນໃນຄວາມຊອບທຳຂອງພຣະເຈົ້າໂດຍທາງພຣະອົງ.
47006001	ຍ້ອນວ່າ ພວກເຮົາເປັນຜູ້ທີ່ຮ່ວມງານກັບພຣະອົງ ພວກເຮົາຈຶ່ງຂໍຮ້ອງພວກເຈົ້າເໝືອນກັນວ່າ ຢ່າໃຫ້ພຣະຄຸນຊຶ່ງພວກເຈົ້າໄດ້ຮັບຈາກພຣະອົງນັ້ນ ເປັນສິ່ງໄຮ້ປະໂຫຍດ.
47006002	ເພາະພຣະອົງຊົງກ່າວວ່າ, “ໃນຄາວແຫ່ງຄວາມກະຣຸນາ ເຮົາໄດ້ຟັງເຈົ້າ ໃນວັນແຫ່ງຄວາມພົ້ນ ເຮົາໄດ້ຊ່ວຍເຫລືອເຈົ້າໄວ້.” ເບິ່ງແມ! ເວລານີ້ ແມ່ນຄາວແຫ່ງຄວາມກະຣຸນາ ເບິ່ງແມ! ເວລານີ້ເປັນວັນແຫ່ງຄວາມພົ້ນ.
47006003	ພວກເຮົາບໍ່ໄດ້ເຮັດໃຫ້ຜູ້ໃດຊຸນສະດຸດໃຈຈັກຢ່າງ ເພື່ອບໍ່ໃຫ້ການທີ່ພວກເຮົາຮັບໃຊ້ປະຕິບັດນັ້ນ ເປັນທີ່ຕິຕຽນໄດ້.
47006004	ແຕ່ພວກເຮົາເປັນຜູ້ຮັບໃຊ້ຂອງພຣະເຈົ້າ ພວກເຮົາໄດ້ເຮັດຕາມຄຳບັນຊາທຸກສິ່ງ ໂດຍຄວາມພຽນສູ້ທົນຢ່າງຫລວງຫລາຍ ໃນຄວາມເດືອດຮ້ອນ ຄວາມຂັດສົນ ແລະໃນໄພພິບັດ.
47006005	ໃນການຖືກຂ້ຽນຕີ ຖືກຄຸມຂັງ ໃນການວຸ້ນວາຍ ເຮັດວຽກອັນໜັກໜ່ວງໃນການອົດຫລັບອົດນອນ ແລະໃນການອຶດຫິວ.
47006006	ໂດຍຄວາມບໍຣິສຸດ ໂດຍຄວາມຮູ້ ໂດຍຄວາມອົດທົນ ໂດຍຄວາມເມດຕາກະຣຸນາ ໂດຍຄວາມບໍຣິສຸດຂອງຈິດວິນຍານ ໂດຍຄວາມຮັກຈາກໃຈຈິງ,
47006007	ໂດຍຖ້ອຍຄຳອັນສັດຈິງ ໂດຍຣິດອຳນາດຂອງພຣະເຈົ້າ ດ້ວຍອາວຸດຂອງຄວາມຊອບທຳ (ຊຶ່ງໃຊ້ສຳລັບມືຂວາແລະມືຊ້າຍ ໄວ້ໂຈມຕີແລະປ້ອງກັນຕົວດ້ວຍ).
47006008	ທັງເວລາທີ່ໄດ້ຮັບກຽດ ແລະທັງເວລາຖືກລົດກຽດ, ທັງເວລາຖືກໝິ່ນປະໝາດ ແລະເວລາຮັບຄຳຊົມເຊີຍ. ພວກເຮົາຖືກກ່າວຫາວ່າເປັນຄົນຫລອກລວງ, ແຕ່ຍັງເປັນຄົນສັດຊື່ຢູ່;
47006009	ເປັນຄົນທີ່ບໍ່ມີຜູ້ໃດຮູ້ຈັກ, ແຕ່ຍັງເປັນທີ່ຮູ້ຈັກດີ; ພວກເຮົາເປັນຄົນທີ່ກຳລັງຈະຕາຍ, ແຕ່ເບິ່ງແມ! ພວກເຮົາກໍຍັງມີຊີວິດຢູ່ ພວກເຮົາຖືກລົງໂທດ, ແຕ່ກໍຍັງບໍ່ເຖິງຂັ້ນຖືກປະຫານ,
47006010	ເຖິງແມ່ນໄດ້ຮັບຄວາມເສົ້າໂສກ, ແຕ່ກໍຍັງຊົມຊື່ນຍິນດີຢູ່ສະເໝີ; ເປັນຄົນຍາກຈົນ, ແຕ່ກໍເຮັດໃຫ້ຫລາຍຄົນຮັ່ງມີ; ເປັນຄົນບໍ່ມີຫຍັງ, ແຕ່ກໍຍັງມີທຸກສິ່ງ.
47006011	ຊາວເມືອງໂກຣິນໂທເອີຍ ພວກເຮົາກ່າວກັບພວກເຈົ້າດ້ວຍຄວາມຈິງໃຈ ຢ່າງບໍ່ບິດເບືອນສິ່ງໃດເລີຍ ພວກເຮົາເປີດໃຈກວ້າງຕໍ່ພວກເຈົ້າ.
47006012	ພວກເຮົາບໍ່ໄດ້ອຳຫຍັງໄວ້ໃນໃຈ ຕໍ່ພວກເຈົ້າເລີຍ, ແຕ່ແມ່ນພວກເຈົ້າຕ່າງຫາກທີ່ອຳເລື່ອງໃນໃຈໄວ້ ຕໍ່ພວກເຮົາ.
47006013	ເພື່ອເປັນການຕອບສະໜອງ ເຮົາຈຶ່ງເວົ້າກັບພວກເຈົ້າໃນຖານະທີ່ພວກເຈົ້າເປັນລູກຂອງເຮົາວ່າ, ຈົ່ງເຮັດກັບພວກເຮົາ ເໝືອນດັ່ງທີ່ພວກເຮົາເຮັດກັບພວກເຈົ້າ ຄືຈົ່ງເປີດໃຈຂອງພວກເຈົ້າອອກໃຫ້ກວ້າງເຖີດ.
47006014	ຢ່າຜູກພັນກັບຄົນທີ່ບໍ່ເຊື່ອໃນຖານະທີ່ບໍ່ສະເໝີກັນ ເພາະວ່າ ຄວາມຊອບທຳຈະມີຫຸ້ນສ່ວນອັນໃດກັບຄວາມອະທຳ? ແລະຄວາມສະຫວ່າງຈະເຂົ້າສະໜິດກັບຄວາມມືດໄດ້ຢ່າງໃດ?
47006015	ພຣະຄຣິດກັບເບລີອາຈະລົງລອຍກັນໄດ້ຢ່າງໃດ? ຄົນທີ່ເຊື່ອຈະມີສ່ວນອັນໃດກັບຄົນທີ່ບໍ່ເຊື່ອ?
47006016	ວິຫານຂອງພຣະເຈົ້າຈະຕົກລົງກັບຮູບເຄົາຣົບໄດ້ຢ່າງໃດ? ດ້ວຍວ່າ, ພວກເຮົາເປັນວິຫານຂອງພຣະເຈົ້າອົງຊົງຊີວິດຢູ່ ດັ່ງທີ່ພຣະເຈົ້າໄດ້ກ່າວໄວ້ວ່າ, “ເຮົາຈະສະຖິດຢູ່ໃນພວກເຂົາ ແລະຈະດຳເນີນຢູ່ໃນທ່າມກາງພວກເຂົາ, ເຮົາຈະເປັນພຣະເຈົ້າຂອງພວກເຂົາ ແລະພວກເຂົາຈະເປັນໄພ່ພົນຂອງເຮົາ.”
47006017	ດ້ວຍເຫດນັ້ນ ອົງພຣະຜູ້ເປັນເຈົ້າຈຶ່ງກ່າວວ່າ, “ຈົ່ງແຍກຕົວອອກຈາກທ່າມກາງພວກເຂົາ ແລະຈົ່ງຕັ້ງຢູ່ຕ່າງຫາກ ຢ່າແຕະຕ້ອງສິ່ງທີ່ເປັນມົນທິນ ແລະເຮົາຈຶ່ງຈະຮັບເອົາພວກເຈົ້າໄວ້.
47006018	ເຮົາຈະເປັນບິດາຂອງພວກເຈົ້າ ແລ້ວພວກເຈົ້າຈະເປັນບຸດຊາຍ ບຸດຍິງຂອງເຮົາ.” ອົງພຣະຜູ້ເປັນເຈົ້າ ອົງຊົງຣິດອຳນາດຍິ່ງໃຫຍ່ ໄດ້ຊົງກ່າວໄວ້ດັ່ງນັ້ນ.
47007001	ບັນດາເພື່ອນທີ່ຮັກຂອງເຮົາເອີຍ, ເມື່ອພວກເຮົາມີພຣະສັນຍາໃໝ່ດັ່ງນີ້ແລ້ວ ຈົ່ງໃຫ້ພວກເຮົາຊຳລະຕົວຈາກທຸກສິ່ງ ທີ່ເຮັດໃຫ້ຮ່າງກາຍແລະຈິດວິນຍານເປັນມົນທິນ ແລະຈົ່ງເຮັດໃຫ້ມີຄວາມບໍຣິສຸດຢ່າງຄົບຖ້ວນ ໂດຍຄວາມຢຳເກງພຣະເຈົ້າ.
47007002	ຈົ່ງເປີດໃຈຂອງພວກເຈົ້າອອກໃຫ້ກວ້າງ ໄວ້ຕ້ອນຮັບພວກເຮົາເຖີດ ພວກເຮົາບໍ່ໄດ້ເຮັດຜິດຄິດຮ້າຍຕໍ່ຜູ້ໃດ ພວກເຮົາບໍ່ໄດ້ທຳລາຍຜູ້ໃດ ທັງບໍ່ໄດ້ຊອກເອົາລັດເອົາປຽບຜູ້ໃດຈັກເທື່ອ.
47007003	ເຮົາກ່າວຢ່າງນີ້ ກໍບໍ່ແມ່ນເພື່ອຈະໃສ່ໂທດພວກເຈົ້າ ເພາະເຮົາໄດ້ບອກແລ້ວວ່າ, ເຈົ້າທັງຫລາຍຢູ່ໃນໃຈຂອງເຮົາ ຄືຈະຕາຍ ຫລືຈະເປັນກໍຢູ່ດ້ວຍກັນ.
47007004	ເຮົາມີຄວາມໄວ້ໃຈ ແລະພາກພູມໃຈໃນພວກເຈົ້າຢ່າງຫລວງຫລາຍ ເຮົາໄດ້ຮັບຄວາມຊູໃຈຢ່າງບໍລິບູນ ແລະໃນຄວາມທຸກລຳບາກຂອງເຮົາທຸກຢ່າງ ເຮົາກໍຍັງມີຄວາມຊົມຊື່ນຍິນດີຢ່າງລົ້ນເຫລືອ.
47007005	ເພາະເຖິງແມ່ນວ່າ ພວກເຮົາໄດ້ມາເຖິງແຂວງມາເກໂດເນຍແລ້ວກໍຕາມ ຮ່າງກາຍຂອງພວກເຮົາກໍບໍ່ໄດ້ພັກຜ່ອນ ເພາະມີຄວາມທຸກລຳບາກຢູ່ອ້ອມຂ້າງ, ພາຍນອກມີການຕໍ່ສູ້ ແລະພາຍໃນກໍມີຄວາມຢ້ານກົວ.
47007006	ແຕ່ພຣະເຈົ້າ ອົງຊົງໜູນໃຈຜູ້ທີ່ໂສກເສົ້າ ຊົງໂຜດໜູນໃຈພວກເຮົາດ້ວຍການທີ່ໃຫ້ຕີໂຕມາເຖິງພວກເຮົາ.
47007007	ແລະບໍ່ພຽງແຕ່ການມາຂອງຕີໂຕເທົ່ານັ້ນ, ແຕ່ດ້ວຍການທີ່ພວກເຈົ້າໄດ້ຊູໃຈຂອງຕີໂຕອີກດ້ວຍ ຕາມທີ່ຕີໂຕໄດ້ມາເລົ່າໃຫ້ຟັງເຖິງຄວາມອາໄລ ແລະຄວາມໂສກເສົ້າຂອງເຈົ້າທັງຫລາຍ ກັບທັງໃຈຮ້ອນຮົນຂອງພວກເຈົ້າທີ່ມີຕໍ່ເຮົາ ຈຶ່ງເຮັດໃຫ້ເຮົາມີຄວາມຊົມຊື່ນຍິນດີທະວີຂຶ້ນ.
47007008	ເພາະເຖິງແມ່ນຈົດໝາຍຂອງເຮົາສະບັບນັ້ນ ໄດ້ເຮັດໃຫ້ເຈົ້າທັງຫລາຍທຸກໃຈກໍຕາມ ເຮົາກໍບໍ່ກິນແໜງ ເຖິງແມ່ນວ່າເຮົາໄດ້ກິນແໜງແດ່ແລ້ວກໍຕາມ ເພາະເຮົາເຫັນວ່າ ຈົດໝາຍສະບັບນັ້ນໄດ້ເຮັດໃຫ້ເຈົ້າທັງຫລາຍທຸກໃຈກໍພຽງແຕ່ຊົ່ວຄາວເທົ່ານັ້ນ.
47007009	ບັດນີ້ ເຮົາມີຄວາມຊົມຊື່ນຍິນດີ ບໍ່ແມ່ນເພາະຄວາມທຸກໃຈຂອງເຈົ້າທັງຫລາຍ, ແຕ່ເພາະຄວາມທຸກໃຈນັ້ນ ເປັນເຫດໃຫ້ພວກເຈົ້າກັບໃຈເສຍໃໝ່ ເພາະວ່າພວກເຈົ້າໄດ້ຮັບຄວາມທຸກໃຈຢ່າງທີ່ຊອບພຣະໄທພຣະເຈົ້າ ຈຶ່ງບໍ່ໄດ້ຮັບຜົນຮ້າຍຈາກເຮົາຈັກຢ່າງ.
47007010	ດ້ວຍວ່າ, ຄວາມທຸກໃຈຕາມຢ່າງຊອບພຣະໄທພຣະເຈົ້ານັ້ນ ຍ່ອມເຮັດໃຫ້ກັບໃຈເສຍໃໝ່ ຊຶ່ງນຳໄປສູ່ຄວາມພົ້ນໂດຍບໍ່ຄວນກິນແໜງ, ແຕ່ຄວາມທຸກໃຈຕາມຢ່າງໂລກນັ້ນ ຍ່ອມນຳໄປເຖິງຄວາມຕາຍ.
47007011	ຈົ່ງພິຈາລະນາເບິ່ງວ່າ ການທີ່ເຈົ້າທັງຫລາຍໄດ້ທຸກໃຈ ຕາມຢ່າງຊອບພຣະໄທພຣະເຈົ້ານັ້ນ ໄດ້ເຮັດໃຫ້ພວກເຈົ້າເກີດມີຄວາມຂະຫຍັນຂັນແຂງຫລາຍເທົ່າໃດ ເອົາໃຈໃສ່ທີ່ຈະແກ້ຕົວຫລາຍເທົ່າໃດ ຄວາມເຄືອງໃຈ ຄວາມຕື່ນຕົວ ຄວາມອາໄລ ຄວາມຮ້ອນຮົນ ແລະການລົງໂທດຕອບແທນຫລາຍເທົ່າໃດ ໃນທຸກສິ່ງເຫລົ່ານີ້ ເຈົ້າທັງຫລາຍໄດ້ສະແດງຕົວວ່າ ເປັນຄົນບໍ່ມີຜິດໃນການນັ້ນແລ້ວ.
47007012	ເຫດສະນັ້ນ ແມ່ນວ່າເຮົາໄດ້ຂຽນມາເຖິງເຈົ້າທັງຫລາຍ ກໍບໍ່ແມ່ນຍ້ອນຜູ້ທີ່ໄດ້ເຮັດຜິດ ຫລືຍ້ອນຜູ້ທີ່ຖືກຜິດນັ້ນ ແຕ່ເພື່ອຄວາມຂະຫຍັນຂັນແຂງ ທີ່ພວກເຈົ້າມີຕໍ່ເຮົານັ້ນ ຈະໄດ້ປາກົດແກ່ເຈົ້າທັງຫລາຍຊ້ອງພຣະພັກພຣະເຈົ້າ.
47007013	ໂດຍເຫດນັ້ນແຫລະ ເຮົາຈຶ່ງມີຄວາມຊູໃຈ. ນອກຈາກຄວາມຊູໃຈຂອງເຮົານັ້ນ ເຮົາມີຄວາມຊົມຊື່ນຍິນດີຢ່າງເຫລືອລົ້ນ ເພາະຍ້ອນຄວາມຍິນດີຂອງຕີໂຕ ໃນການທີ່ພວກເຈົ້າໄດ້ເຮັດໃຫ້ຈິດໃຈຂອງຕີໂຕສະຫງົບລົງ.
47007014	ເຮົາໄດ້ເວົ້າອວດເຖິງເລື່ອງຂອງພວກເຈົ້າສູ່ຕີໂຕ ແລະພວກເຈົ້າກໍບໍ່ໄດ້ເຮັດໃຫ້ເຮົາຜິດຫວັງ ພວກເຮົາໄດ້ກ່າວຄວາມຈິງແກ່ພວກເຈົ້າຢູ່ສະເໝີສັນໃດ ການທີ່ພວກເຮົາເວົ້າອວດເຖິງເລື່ອງການເຊື່ອຟັງຂອງພວກເຈົ້າສູ່ຕີໂຕ ກໍກາຍເປັນຄວາມຈິງສັນນັ້ນ.
47007015	ດັ່ງນັ້ນແຫລະ ຄວາມຮັກຂອງຕີໂຕ ທີ່ມີຕໍ່ພວກເຈົ້າຈຶ່ງຫລາຍຍິ່ງຂຶ້ນ ເມື່ອເພິ່ນລະນຶກເຖິງການເຊື່ອຟັງຂອງພວກເຈົ້າທຸກຄົນ ແລະການທີ່ພວກເຈົ້າໄດ້ຮັບຕ້ອນເພິ່ນດ້ວຍຄວາມຢຳເກງຈົນຕົວສັ່ນ.
47007016	ເຮົາມີຄວາມຊື່ນຊົມຍິນດີຢ່າງເຫລືອລົ້ນ ເພາະເຮົາເຊື່ອໝັ້ນໃນພວກເຈົ້າໄດ້ທຸກຢ່າງ.
47008001	ພີ່ນ້ອງທັງຫລາຍເອີຍ, ເຮົາປາຖະໜາໃຫ້ພວກເຈົ້າຮູ້ເຖິງ ພຣະຄຸນຂອງພຣະເຈົ້າ ທີ່ຊົງໂຜດປະທານແກ່ຄຣິສຕະຈັກຕ່າງໆໃນແຂວງມາເກໂດເນຍ.
47008002	ເພາະວ່າ ເມື່ອຄາວທີ່ພວກເຂົາຖືກທົດລອງຢ່າງໜັກ ໂດຍໄດ້ຮັບຄວາມທຸກລຳບາກ ຄວາມຍິນດີອັນເຫລືອລົ້ນ ແລະຄວາມຍາກຈົນອັນເຫລືອປະມານຂອງພວກເຂົານັ້ນ ກໍໄດ້ປາກົດລົ້ນອອກມາເປັນໃຈສັດທາອັນກວ້າງຂວາງ.
47008003	ເພາະເຮົາເປັນພະຍານໄດ້ວ່າ ພວກເຂົາສັດທາຖວາຍໂດຍສຸດຄວາມສາມາດຂອງພວກເຂົາ ແລະເຫລືອຄວາມສາມາດຂອງພວກເຂົາເສຍອີກ,
47008004	ແລ້ວຕາມລຳພັງໃຈຂອງພວກເຂົາເອງ ພວກເຂົາກໍຍັງໄດ້ວອນຂໍຢ່າງຫລວງຫລາຍ ຂໍໃຫ້ເຮົາກະຣຸນາພວກເຂົາໄດ້ມີສ່ວນໃນການຊ່ວຍເຫລືອພວກໄພ່ພົນຂອງພຣະເຈົ້າ.
47008005	ບໍ່ເໝືອນດັ່ງເຮົາໄດ້ຄາດໝາຍໄວ້, ແຕ່ຂໍ້ສຳຄັນທີ່ສຸດ ແມ່ນພວກເຂົາໄດ້ຖວາຍຕົວເອງແກ່ອົງພຣະຜູ້ເປັນເຈົ້າກ່ອນ ແລ້ວໄດ້ມອບຕົວໃຫ້ເຮົາຕາມນໍ້າພຣະໄທຂອງພຣະເຈົ້າ.
47008006	ຈົນວ່າເຮົາໄດ້ເຕືອນຕີໂຕ ໃຫ້ຊ່ວຍພວກເຈົ້າເຮັດການກຸສົນນັ້ນໃຫ້ສຳເລັດ ຕາມທີ່ຕົນໄດ້ລົງມືເຮັດໄວ້ກ່ອນແລ້ວນັ້ນ.
47008007	ເຫດສະນັ້ນ ເມື່ອເຈົ້າທັງຫລາຍມີບໍຣິບູນໃນທຸກສິ່ງ ຄືຄວາມເຊື່ອ, ຖ້ອຍຄຳ, ວິຊາຄວາມຮູ້, ຄວາມກະຕືລືລົ້ນ ແລະຄວາມຮັກຕໍ່ເຮົາ, ເຈົ້າທັງຫລາຍກໍຈົ່ງປະກອບການກຸສົນນີ້ຢ່າງບໍຣິບູນເໝືອນກັນ.
47008008	ເຮົາກ່າວດັ່ງນີ້ບໍ່ແມ່ນຄຳບັນຊາ, ແຕ່ໄດ້ນຳເລື່ອງຄວາມກະຕືລືລົ້ນຂອງຄົນອື່ນ ມາທຽບທົດລອງກັບຄວາມຮັກຂອງເຈົ້າທັງຫລາຍນັ້ນ ເບິ່ງວ່າເປັນຂອງແທ້ຫລືບໍ່.
47008009	ເພາະວ່າ ເຈົ້າທັງຫລາຍຮູ້ຈັກພຣະຄຸນຂອງອົງພຣະເຢຊູຄຣິດເຈົ້າຂອງພວກເຮົາແລ້ວວ່າ ເຖິງແມ່ນວ່າ ພຣະອົງຊົງຮັ່ງມີ ພຣະອົງກໍຍັງຊົງຍອມກາຍເປັນຄົນຍາກຈົນ ເພາະເຫັນແກ່ເຈົ້າທັງຫລາຍ ເພື່ອເຈົ້າທັງຫລາຍຈະໄດ້ກາຍເປັນຄົນຮັ່ງມີ ເນື່ອງຈາກຄວາມຍາກຈົນຂອງພຣະອົງ.
47008010	ແລະເຮົາຈະອອກຄວາມເຫັນໃນເລື່ອງນີ້ວ່າ, ເລື່ອງທີ່ພວກເຈົ້າໄດ້ຕັ້ງຕົ້ນກ່ອນພວກເຂົາເມື່ອປີກາຍນີ້ ແລະບໍ່ແມ່ນພວກເຈົ້າໄດ້ຕັ້ງຕົ້ນຈະເຮັດເທົ່ານັ້ນ, ແຕ່ຍັງເຕັມໃຈໃນການເຮັດນັ້ນດ້ວຍ.
47008011	ບັດນີ້ກໍຄວນແລ້ວ ທີ່ເຈົ້າທັງຫລາຍຈະເຮັດການນັ້ນ ໃຫ້ສຳເລັດເສຍ ເພື່ອວ່າເມື່ອພວກເຈົ້າມີໃຈພ້ອມຢູ່ແລ້ວ ເຈົ້າກໍຈະເຮັດໃຫ້ສຳເລັດຕາມຄວາມສາມາດຂອງຕົນ.
47008012	ເພາະວ່າ ຖ້າມີນໍ້າໃຈພ້ອມຢູ່ແລ້ວ ພຣະເຈົ້າກໍຊົງພໍພຣະໄທທີ່ຈະຊົງຮັບຕາມທີ່ທຸກຄົນມີຢູ່ ບໍ່ແມ່ນຕາມທີ່ພວກເຂົາບໍ່ມີ.
47008013	ເຮົາບໍ່ໄດ້ມຸ່ງໝາຍວ່າ ຈະໃຫ້ການງານຂອງຄົນອື່ນເບົາລົງ ແລະໃຫ້ການງານຂອງພວກເຈົ້າໜັກຂຶ້ນ, ແຕ່ເພື່ອໃຫ້ເປັນການສະເໝີກັນ.
47008014	ສະນັ້ນ ໃນຍາມທີ່ເຈົ້າທັງຫລາຍມີບໍຣິບູນຢ່າງເວລານີ້ ພວກເຈົ້າກໍຄວນຈະຊ່ວຍຄົນເຫລົ່ານັ້ນທີ່ຂາດເຂີນ ແລະໃນຍາມທີ່ພວກເຂົາມີບໍຣິບູນ ພວກເຂົາກໍຈະຊ່ວຍພວກເຈົ້າ ເມື່ອຂາດເຂີນເໝືອນກັນ ເພື່ອຈະໃຫ້ສະເໝີກັນໄປ.
47008015	ດັ່ງທີ່ມີຄຳຂຽນໄວ້ໃນພຣະຄຳພີວ່າ, “ຜູ້ທີ່ໄດ້ຫລາຍກໍບໍ່ເຫລືອ ແລະຜູ້ທີ່ໄດ້ໜ້ອຍກໍບໍ່ຂາດເຂີນ.”
47008016	ແຕ່ຈົ່ງໂມທະນາຂອບພຣະຄຸນພຣະເຈົ້າ ທີ່ຊົງບັນດານໃຫ້ຕີໂຕມີໃຈກະຕືລືລົ້ນສຳລັບພວກເຈົ້າດັ່ງທີ່ເຮົາເອງມີຢູ່.
47008017	ເພິ່ນບໍ່ພຽງແຕ່ໄດ້ຮັບເອົາຄຳຂໍຮ້ອງຂອງພວກເຮົາ ນອກນີ້ອີກ ເພິ່ນຍັງມີໃຈກະຕືລືລົ້ນໃນການຊ່ວຍເຫລືອ, ຈຶ່ງອາສາສະໝັກໄປຫາພວກເຈົ້າ.
47008018	ພວກເຮົາໄດ້ໃຊ້ພີ່ນ້ອງຄົນນັ້ນ ຜູ້ທີ່ຄຣິສຕະຈັກທັງໝົດໃຫ້ຄວາມໄວ້ວາງໃຈ ໃຫ້ໄປກັບຕີໂຕໃນພາລະກິດແຫ່ງການປະກາດຂ່າວປະເສີດ.
47008019	ແລະບໍ່ພຽງແຕ່ເທົ່ານັ້ນ ແຕ່ຄຣິສຕະຈັກໄດ້ເລືອກຕັ້ງຜູ້ນັ້ນ ໃຫ້ເປັນເພື່ອນເດີນທາງດ້ວຍກັນກັບເຮົາໃນການກຸສົນ ຊຶ່ງເຮົາໄດ້ຮັບເປັນທຸລະ ເພື່ອໃຫ້ເປັນທີ່ຖວາຍພຣະກຽດແກ່ອົງພຣະຜູ້ເປັນເຈົ້າ ແລະເປັນທີ່ສະແດງນໍ້າໃຈອັນພ້ອມແລ້ວຂອງເຮົາ.
47008020	ພວກເຮົາຕັ້ງໃຈຈະບໍ່ໃຫ້ຜູ້ໃດຕຳໜິ ໃນເລື່ອງຂອງບໍລິຈາກອັນຫລວງຫລາຍ ທີ່ພວກເຮົາກຳລັງຮັບມາແຈກນັ້ນ.
47008021	ພວກເຮົາມີຈຸດປະສົງເຮັດທຸກສິ່ງໃຫ້ຖືກຕ້ອງ ບໍ່ແມ່ນແຕ່ຕໍ່ສາຍຕາຂອງອົງພຣະຜູ້ເປັນເຈົ້າເທົ່ານັ້ນ, ແຕ່ຕໍ່ສາຍຕາຂອງມະນຸດດ້ວຍ.
47008022	ເຮົາໄດ້ໃຊ້ພີ່ນ້ອງຂອງເຮົານັ້ນໄປນຳພວກເຂົາ ຄືຜູ້ທີ່ເຮົາໄດ້ທົດລອງເບິ່ງຫລາຍເທື່ອ ຈຶ່ງເຫັນວ່າເປັນຄົນມີໃຈກະຕືລືລົ້ນໃນຫລາຍສິ່ງຫລາຍຢ່າງມາແລ້ວ ແລະບັດນີ້ໄດ້ມີຄວາມກະຕືລືລົ້ນຫລາຍກວ່າເກົ່າ ຍ້ອນວ່າເພິ່ນມີຄວາມໄວ້ໃຈຫລາຍໃນພວກເຈົ້າ.
47008023	ສ່ວນຕີໂຕນັ້ນ ເປັນຜູ້ເຂົ້າສ່ວນກັບເຮົາ ແລະເປັນຜູ້ຮ່ວມງານໃນການຮັບໃຊ້ເຈົ້າທັງຫລາຍ ສ່ວນພວກພີ່ນ້ອງຂອງເຮົານັ້ນ ກໍເປັນທູດຮັບໃຊ້ຂອງຄຣິສຕະຈັກທັງຫລາຍ ແລະເປັນພຣະກຽດຕິຍົດຂອງພຣະຄຣິດ.
47008024	ເຫດສະນັ້ນ ຈົ່ງສະແດງໃຫ້ພວກເຂົາເຫັນ ເຖິງຄວາມຮັກອັນແທ້ຈິງຂອງພວກເຈົ້າ ເພື່ອວ່າການທີ່ພວກເຮົາເວົ້າອວດເຖິງພວກເຈົ້ານັ້ນ ຈະເປັນທີ່ປາກົດແຈ້ງໃນທ່າມກາງເຂົາເຫຼົ່ານັ້ນ ຕໍ່ໜ້າຄຣິສຕະຈັກທຸກແຫ່ງ.
47009001	ເຮົາບໍ່ຈຳເປັນຂຽນຫາພວກເຈົ້າເຖິງການສົງເຄາະ ທີ່ສົ່ງໄປຊ່ວຍເຫລືອໄພ່ພົນຂອງພຣະເຈົ້າ.
47009002	ເຮົາຮູ້ວ່າ ພວກເຈົ້າມີໃຈພ້ອມແລ້ວທີ່ຢາກຊ່ວຍເຫລືອ ແລະເຮົາໄດ້ເວົ້າອວດອ້າງເລື່ອງຂອງພວກເຈົ້າສູ່ຊາວມາເກໂດເນຍ ວ່າ, ພວກພີ່ນ້ອງໃນແຂວງອະຂາຢາ ພ້ອມທີ່ຈະຊ່ວຍເຫລືອແຕ່ປີກາຍແລ້ວ ຄວາມກະຕືລືລົ້ນຂອງພວກເຈົ້າໄດ້ຊຸກຍູ້ຈິດໃຈພວກເຂົາຫລາຍທີ່ສຸດ.
47009003	ບັດນີ້ ເຮົາໃຊ້ພີ່ນ້ອງເຫລົ່ານີ້ໄປ ເພື່ອວ່າຄຳເວົ້າອວດອ້າງຂອງເຮົາເຖິງເລື່ອງພວກເຈົ້ານັ້ນ ຈະບໍ່ກາຍເປັນຄຳເປົ່າໆ, ແຕ່ຕາມທີ່ເຮົາໄດ້ເວົ້າມານັ້ນ ພວກເຈົ້າຄົງຈະໄດ້ຈັດຕຽມເຄື່ອງສົງເຄາະໄວ້ພ້ອມແລ້ວ.
47009004	ບໍ່ດັ່ງນັ້ນ ຖ້າຊາວມາເກໂດເນຍບາງຄົນມາກັບເຮົາ ແລະເຫັນວ່າເຈົ້າທັງຫລາຍບໍ່ໄດ້ຈັດແຈງໄວ້ພ້ອມ ຕາມທີ່ເຮົາໄດ້ຕາຍໃຈເຊື່ອນັ້ນ ຢ່າວ່າແຕ່ພວກເຈົ້າຈະຖືກອັບອາຍຂາຍໜ້າ, ແຕ່ເຮົາເອງກໍຈະຖືກອັບອາຍຂາຍໜ້າເໝືອນກັນ.
47009005	ດັ່ງນັ້ນ ເຮົາຈຶ່ງເຫັນວ່າ ຈຳເປັນຕ້ອງວອນຂໍພີ່ນ້ອງເຫລົ່ານັ້ນ ໃຫ້ໄປຫາພວກເຈົ້າກ່ອນເຮົາ ເພື່ອຕຽມເຄື່ອງບໍລິຈາກໄວ້ຕາມທີ່ພວກເຈົ້າໄດ້ສັນຍາ ແລ້ວສິ່ງນັ້ນກໍຄົງຈະໄດ້ມີໄວ້ພ້ອມ ເມື່ອເຮົາໄປເຖິງ ອັນຈະເປັນການສະແດງໃຫ້ເຫັນວ່າ ພວກເຈົ້າມີນໍ້າໃຈຢາກຖວາຍບໍ່ແມ່ນດ້ວຍຄວາມຂືນໃຈ.
47009006	ດັ່ງນີ້ແຫລະ ຄົນທີ່ຫວ່ານພຽງເລັກນ້ອຍ ກໍເກັບກ່ຽວໄດ້ພຽງເລັກນ້ອຍ ແລະຄົນທີ່ຫວ່ານຫລາຍກໍເກັບກ່ຽວໄດ້ຫລາຍ.
47009007	ທຸກຄົນຈົ່ງໃຫ້ຕາມທີ່ຕົນໄດ້ຄິດໝາຍໄວ້ໃນໃຈ ບໍ່ແມ່ນໃຫ້ດ້ວຍຄິດເສຍດາຍ ຫລືດ້ວຍຂືນໃຈໃຫ້ ເຫດວ່າພຣະເຈົ້າຊົງຮັກຄົນນັ້ນ ທີ່ໃຫ້ດ້ວຍຊື່ນໃຈຍິນດີ.
47009008	ແລະພຣະເຈົ້າຊົງຣິດສາມາດປະທານພຣະຄຸນອັນອຸດົມທຸກຢ່າງແກ່ເຈົ້າທັງຫລາຍ ເພື່ອໃຫ້ພວກເຈົ້າມີທຸກສິ່ງທຸກຢ່າງພຽງພໍສຳລັບຕົວຢູ່ສະເໝີ ທັງຈະມີສິ່ງຂອງບໍຣິບູນສຳລັບການງານດີທຸກຢ່າງດ້ວຍ.
47009009	ດັ່ງທີ່ມີຄຳຂຽນໄວ້ໃນພຣະຄຳພີວ່າ, “ເພິ່ນບໍລິຈາກໃຫ້ແກ່ຜູ້ຂັດສົນ ດ້ວຍໃຈກວ້າງຂວາງ ຄວາມຊອບທຳຂອງເພິ່ນ ກໍຕັ້ງຢູ່ເປັນນິດ.”
47009010	ຝ່າຍພຣະອົງ ຜູ້ຊົງປະທານແນວປູກໃຫ້ແກ່ຜູ້ຫວ່ານ ກັບທັງອາຫານສຳລັບກິນ ຈະຊົງປະທານແນວປູກໃຫ້ແກ່ເຈົ້າທັງຫລາຍ ທັງຈະຊົງບັນດານໃຫ້ແນວປູກນັ້ນທະວີຫລາຍຂຶ້ນ ຊໍ້າຈະຊົງບັນດານໃຫ້ຜົນແຫ່ງຄຸນຄວາມດີຂອງພວກເຈົ້ານັ້ນຈະເລີນຂຶ້ນ
47009011	ໂດຍຊົງໂຜດໃຫ້ເຈົ້າທັງຫລາຍຮັ່ງມີ ດ້ວຍສິ່ງຂອງຢ່າງບໍລິບູນ ເພື່ອໃຫ້ພວກເຈົ້າມີຂອງແຈກຢາຍຢ່າງກວ້າງຂວາງ ຊຶ່ງເຮົາໄດ້ນຳໄປແຈກຢາຍ ຈຶ່ງເປັນເຫດໃຫ້ເກີດການໂມທະນາຂອບພຣະຄຸນຕໍ່ພຣະເຈົ້າ.
47009012	ເພາະວ່າ ການຮັບໃຊ້ໃນການບົວລະບັດ ບໍ່ແມ່ນເປັນການຊ່ວຍພວກໄພ່ພົນຂອງພຣະອົງ ທີ່ຂາດເຂີນເທົ່ານັ້ນ, ແຕ່ຍັງເປັນເຫດໃຫ້ມີການໂມທະນາຂອບພຣະຄຸນພຣະເຈົ້າຫລວງຫລາຍອີກດ້ວຍ.
47009013	ແລະເນື່ອງຈາກຜົນແຫ່ງການບົວລະບັດນັ້ນ ພວກເຂົາຈຶ່ງສັນລະເສີນພຣະເຈົ້າ ໂດຍເຫດທີ່ເຈົ້າທັງຫລາຍຍອມຟັງ ແລະຕັ້ງໃຈຢູ່ໃນອຳນາດຂ່າວປະເສີດເລື່ອງພຣະຄຣິດ ແລະເພາະເຫດພວກເຈົ້າໄດ້ແຈກຈ່າຍແກ່ພວກເຂົາ ແລະແກ່ຄົນທັງປວງດ້ວຍໃຈກວ້າງຂວາງ.
47009014	ຝ່າຍພວກເຂົາກໍຈະຮັກແພງ ແລະພາວັນນາອະທິຖານເພື່ອເຈົ້າທັງຫລາຍ ເພາະເຫດພຣະຄຸນຂອງພຣະເຈົ້າ ທີ່ສະຖິດຢູ່ໃນພວກເຈົ້າຢ່າງລົ້ນເຫລືອ.
47009015	ຈົ່ງໂມທະນາຂອບພຣະຄຸນພຣະເຈົ້າ ເພາະຂອງພຣະຣາຊທານ ອັນເຫລືອທີ່ຈະພັນລະນາໃຫ້ສິ້ນສຸດໄດ້.
47010001	ເຮົາຄືໂປໂລ ຂໍອ້ອນວອນເຈົ້າທັງຫລາຍເປັນສ່ວນຕົວ ໂດຍເຫັນແກ່ຄວາມອ່ອນສຸພາບ ແລະໃຈກະຣຸນາຂອງພຣະຄຣິດ ເຮົາຜູ້ທີ່ພວກເຈົ້າເວົ້າວ່າ ເປັນຄົນສຸພາບຖ່ອມຕົວເມື່ອຢູ່ຕໍ່ໜ້າ, ແຕ່ເມື່ອຢູ່ໄກກໍເປັນຄົນໃຈກ້າ,
47010002	ຄືເຮົາຂໍຮ້ອງພວກເຈົ້າວ່າ ເມື່ອເຮົາມາຢູ່ນຳພວກເຈົ້າ ຢ່າໃຫ້ເຮົາສະແດງຄວາມກ້າຫານດ້ວຍຄວາມແນ່ໃຈ ເໝືອນເຮົາຄິດບັງອາດຈະເຮັດຕໍ່ບາງຄົນທີ່ນຶກເຫັນວ່າ ເຮົາຍັງເຮັດຕາມທຳມະດາມະນຸດ.
47010003	ເພາະເຖິງແມ່ນວ່າ ເຮົາຢູ່ກິນໃນໂລກນີ້ກໍຈິງ ເຮົາກໍບໍ່ໄດ້ສູ້ຮົບຕາມທຳມະດາມະນຸດ.
47010004	ເພາະວ່າເຄື່ອງອາວຸດຂອງເຮົາບໍ່ເປັນຂອງຝ່າຍໂລກ, ແຕ່ມີຣິດອຳນາດຈາກພຣະເຈົ້າທີ່ທຳລາຍຄ້າຍອັນເຂັ້ມແຂງໄດ້ ຄືທຳລາຍຄວາມຄິດທີ່ມີເຫດຜົນອັນບໍ່ຈິງ
47010005	ແລະຄວາມດື້ດຶງທຸກປະການ ທີ່ຕັ້ງຕົວຂຶ້ນຂັດຂວາງຄວາມຮູ້ຈັກພຣະເຈົ້າ ແລະປາບຄວາມຄິດທຸກປະການລົງໃຫ້ຢູ່ໃຕ້ບັງຄັບ ຈົນເຖິງນ້ອມຟັງພຣະຄຣິດ.
47010006	ແລະເມື່ອການນ້ອມຟັງຂອງເຈົ້າທັງຫລາຍສຳເລັດຄົບຖ້ວນແລ້ວ ເຮົາພ້ອມທີ່ຈະລົງໂທດແກ່ການບໍ່ນ້ອມຟັງທຸກປະການ.
47010007	ພວກເຈົ້າຈົ່ງພິຈາລະນາເບິ່ງສິ່ງທີ່ປາກົດພາຍນອກ ຖ້າຜູ້ໃດຕາຍໃຈເຊື່ອວ່າຕົນເປັນຄົນຂອງພຣະຄຣິດ ກໍໃຫ້ຜູ້ນັ້ນຄຳນຶງວ່າ ເໝືອນດັ່ງຕົນເປັນຄົນຂອງພຣະຄຣິດ ເຮົາກໍເປັນຄົນຂອງພຣະຄຣິດເໝືອນກັນ.
47010008	ດ້ວຍວ່າ, ເຮົາບໍ່ຮູ້ສຶກມີຄວາມອັບອາຍໃດໆ ເຖິງແມ່ນວ່າ ເຮົາໄດ້ເວົ້າອວດອ້າງຫລາຍໄປແດ່ແລ້ວກໍຕາມ ເຖິງສິດອຳນາດ ຊຶ່ງອົງພຣະຜູ້ເປັນເຈົ້າໄດ້ໂຜດປະທານໃຫ້ແກ່ພວກເຮົາ ຄືສິດອຳນາດເພື່ອເສີມສ້າງພວກເຈົ້າຂຶ້ນ ແລະບໍ່ແມ່ນເພື່ອທຳລາຍພວກເຈົ້າລົງ.
47010009	ເຮົາບໍ່ຢາກໃຫ້ພວກເຈົ້າຄິດວ່າ, ເຮົາຂຽນຈົດໝາຍມາຂົ່ມຂູ່ພວກເຈົ້າໃຫ້ຢ້ານກົວ.
47010010	ເພາະມີບາງຄົນເວົ້າວ່າ, “ຈົດໝາຍຂອງໂປໂລມີນໍ້າໜັກ, ແຕ່ຕົວລາວເບິ່ງຄືເປັນຄົນອ່ອນແອ ແລະຄຳເວົ້າຂອງລາວກໍໃຊ້ການບໍ່ໄດ້.”
47010011	ຈົ່ງໃຫ້ຄົນເຫລົ່ານັ້ນເຂົ້າໃຈດັ່ງນີ້ວ່າ, ເມື່ອເຮົາບໍ່ຢູ່ ເຮົາເວົ້າໄວ້ໃນຈົດໝາຍຂອງເຮົາຢ່າງໃດ ເມື່ອເຮົາມາແລ້ວ ເຮົາກໍຈະເຮັດຢ່າງນັ້ນ.
47010012	ເພາະວ່າ ເຮົາບໍ່ກ້ານັບຕົວເຮົາເຂົ້າ ຫລືປຽບໃສ່ກັບບາງຄົນທີ່ຖືຕົວວ່າ ເປັນຄົນສຳຄັນ ພວກເຂົາໂງ່ສໍ່າໃດໜໍ ພວກເຂົາວາງຫລັກເກນຂອງຕົນຂຶ້ນເພື່ອວັດແທກຕົນເອງ ແລະວັດແທກຕົນເອງຕາມຫລັກເກນທີ່ພວກເຂົາຕັ້ງຂຶ້ນນັ້ນ.
47010013	ແຕ່ຝ່າຍພວກເຮົາແລ້ວ ພວກເຮົາຈະບໍ່ອວດຈົນເກີນຂອບເຂດ ການອວດຂອງພວກເຮົາຈະຢູ່ໃນຂອບເຂດຂອງພາລະກິດ ຊຶ່ງພຣະເຈົ້າໄດ້ມອບໝາຍໃຫ້ແກ່ພວກເຮົາ ລວມທັງພາລະກິດຂອງພວກເຮົາໃນທ່າມກາງພວກເຈົ້າດ້ວຍ.
47010014	ການທີ່ເຮົາມາເຖິງເຈົ້າທັງຫລາຍນັ້ນ ບໍ່ແມ່ນເປັນການລ່ວງເກີນຂອບເຂດອັນຄວນ. ເພາະເຮົາເປັນຜູ້ນຳຂ່າວປະເສີດເລື່ອງພຣະຄຣິດມາປະກາດເຖິງພວກເຈົ້າກ່ອນໝູ່.
47010015	ດັ່ງນັ້ນ ເຮົາຈຶ່ງບໍ່ເວົ້າອວດເຖິງພາລະກິດຂອງຄົນອື່ນໄດ້ເຮັດ, ແຕ່ກົງກັນຂ້າມ ເຮົາຫວັງວ່າຄວາມເຊື່ອຂອງພວກເຈົ້າຄົງໃຫຍ່ຂຶ້ນ ແລະເຮົາຍັງຫວັງວ່າ ພາລະກິດຂອງເຮົາຈະຂະຫຍາຍເຕີບໃຫຍ່ຂຶ້ນຫລາຍກວ່າເກົ່າ ໃນທ່າມກາງພວກເຈົ້າໃນຂອບເຂດຂອງພວກເຮົາ.
47010016	ເພື່ອເຮົາຈະປະກາດຂ່າວປະເສີດໃນເຂດທີ່ຢູ່ນອກທ້ອງຖິ່ນຂອງພວກເຈົ້າໄດ້ ໂດຍບໍ່ຕ້ອງອວດເຖິງພາລະກິດທີ່ຄົນອື່ນໄດ້ເຮັດໄວ້ແລ້ວນັ້ນ.
47010017	“ຖ້າຜູ້ໃດຈະອວດ ກໍຈົ່ງເອົາອົງພຣະຜູ້ເປັນເຈົ້າມາອວດເທີ້ນ.”
47010018	ເພາະຄົນທີ່ຍົກຍ້ອງຕົນເອງ ບໍ່ເປັນທີ່ນັບຖືແກ່ຜູ້ໃດ, ແຕ່ຄົນທີ່ໜ້ານັບຖືນັ້ນ ຄືຜູ້ທີ່ອົງພຣະຜູ້ເປັນເຈົ້າຊົງຍົກຍ້ອງ.
47011001	ເຮົາປະສົງຢາກໃຫ້ພວກເຈົ້າອົດທົນຟັງຕໍ່ຄວາມໂງ່ຂອງເຮົາຈັກໜ້ອຍໜຶ່ງ ຈົ່ງອົດທົນເອົາເດີ
47011002	ເຮົາຫວງແຫນພວກເຈົ້າ ຕາມຢ່າງທີ່ພຣະເຈົ້າຫວງແຫນ ເພາະພວກເຈົ້າເປັນດັ່ງເຈົ້າສາວບໍຣິສຸດ ທີ່ເຮົາສັນຍາໝັ້ນໝາຍໄວ້ໃຫ້ແຕ່ງງານກັບຊາຍຄົນດຽວເທົ່ານັ້ນ ຄືແກ່ພຣະຄຣິດ.
47011003	ແຕ່ເຮົາຢ້ານວ່າ, ຄວາມຄິດຂອງພວກເຈົ້າຈະຖືກລໍ້ລວງໃຫ້ຫລົງຜິດໄປ ຈະປະຖິ້ມຄວາມຜູກພັນອັນສັດຊື່ແລະບໍຣິສຸດທີ່ມີຕໍ່ພຣະຄຣິດ ໃນທຳນອງດຽວກັບນາງເອວາທີ່ຖືກຫລອກລວງດ້ວຍກົນອຸບາຍອັນເລິກແລບຂອງງູ.
47011004	ດ້ວຍວ່າ, ຖ້າຜູ້ໃດທີ່ມາປະກາດເລື່ອງພຣະເຢຊູເຈົ້າອົງອື່ນ ທີ່ແຕກຕ່າງໄປຈາກອົງທີ່ພວກເຮົາໄດ້ປະກາດແກ່ພວກເຈົ້ານັ້ນ ຫລືຮັບເອົາວິນຍານແລະຂ່າວປະເສີດຢ່າງອື່ນ ທີ່ແຕກຕ່າງໄປຈາກພຣະວິນຍານ ແລະຂ່າວປະເສີດ ທີ່ພວກເຈົ້າໄດ້ຮັບຈາກພວກເຮົານັ້ນ ກໍເທົ່າກັບວ່າພວກເຈົ້າໄດ້ຍອມເຊື່ອຟັງຕໍ່ພວກເຂົາງ່າຍເຕັມທີ.
47011005	ເພາະເຮົາຄິດວ່າ, ເຮົາບໍ່ໄດ້ເປັນຜູ້ຕໍ່າຕ້ອຍກວ່າພວກອັກຄະສາວົກຊັ້ນຜູ້ໃຫຍ່ເຫລົ່ານັ້ນ ແມ່ນແຕ່ໜ້ອຍດຽວ.
47011006	ເຖິງເຮົາບໍ່ເກັ່ງທາງດ້ານການເວົ້າຈາ ແຕ່ເຮົາກໍຍັງມີຄວາມຮູ້ ທີ່ຈິງເຮົາໄດ້ສະແດງເລື່ອງນີ້ ໃຫ້ປາກົດແຈ້ງແກ່ພວກເຈົ້າໃນກິດຈະການທຸກສິ່ງແລ້ວ.
47011007	ເມື່ອເຮົາປະກາດຂ່າວປະເສີດຂອງພຣະເຈົ້າແກ່ພວກເຈົ້ານັ້ນ ເຮົາບໍ່ໄດ້ຄິດໄລ່ເອົາຫຍັງນຳພວກເຈົ້າ ການທີ່ເຮົາຖ່ອມໃຈລົງ ເພື່ອຍົກຊູພວກເຈົ້າຂຶ້ນນັ້ນ ເຮົາໄດ້ເຮັດຜິດຊັ້ນບໍ?
47011008	ເຮົາໄດ້ຍາດຊິງຄຣິສຕະຈັກໜ່ວຍອື່ນດ້ວຍການຮັບເງິນບຳລຸງຈາກພວກເຂົາ ເພື່ອມາບົວລະບັດພວກເຈົ້າ.
47011009	ແລະເມື່ອເຮົາຢູ່ນຳເຈົ້າທັງຫລາຍ ແລະກຳລັງຂາດເຂີນ ເຮົາກໍບໍ່ໄດ້ໃຫ້ເປັນພາລະອັນໜັກແກ່ຜູ້ໃດ ເພາະວ່າພວກພີ່ນ້ອງທີ່ມາຈາກແຂວງມາເກໂດເນຍ ໄດ້ຊ່ວຍໃຫ້ມີພໍກັບຄວາມຕ້ອງການຂອງເຮົາ. ເຮົາໄດ້ລະວັງຕົວບໍ່ໃຫ້ເປັນພາລະອັນໜັກແກ່ເຈົ້າທັງຫລາຍໃນສິ່ງໃດ ແລະຈະລະວັງຢ່າງນັ້ນຕໍ່ໄປ.
47011010	ຄວາມຈິງຂອງພຣະຄຣິດຢູ່ໃນເຮົາສະເໝີສັນໃດ ຄົງບໍ່ມີຜູ້ໃດໃນແຂວງອະຂາຢານີ້ ຈະຫ້າມເຮົາບໍ່ໃຫ້ອວດອ້າງສິ່ງນີ້ສັນນັ້ນ.
47011011	ການທີ່ເຮົາອວດອ້າງໃນເລື່ອງນີ້ ຄິດວ່າເຮົາບໍ່ຮັກພວກເຈົ້າຊັ້ນບໍ? ພຣະເຈົ້າຊົງຮູ້ວ່າເຮົາຮັກພວກເຈົ້າຫລາຍເທົ່າໃດ?
47011012	ສິ່ງໃດທີ່ເຮົາເຮັດຢູ່ນັ້ນເຮົາກໍຈະເຮັດຕໍ່ໄປ ເພື່ອບໍ່ໃຫ້ຄົນພວກນັ້ນມີເຫດອວດອ້າງໄດ້ວ່າ ການງານທີ່ພວກເຂົາເຮັດນັ້ນແມ່ນຢ່າງດຽວກັບທີ່ເຮົາດຳເນີນຢູ່.
47011013	ເພາະຄົນເຫລົ່ານັ້ນ ເປັນພຽງແຕ່ຄູສອນປອມ ເປັນຄົນງານທີ່ຫລອກລວງ ແລະປອມຕົວເປັນອັກຄະສາວົກຂອງພຣະຄຣິດ.
47011014	ການເຮັດຢ່າງນີ້ ບໍ່ເປັນການແປກປະຫລາດຫຍັງດອກ ແມ່ນແຕ່ມານຊາຕານກໍຍັງປອມຕົວເປັນເທວະດາແຫ່ງຄວາມສະຫວ່າງໄດ້.
47011015	ດັ່ງນັ້ນ ຈຶ່ງບໍ່ເປັນເລື່ອງແປກເລີຍ ທີ່ຜູ້ຮັບໃຊ້ຂອງມັນ ປອມຕົວເປັນຜູ້ຮັບໃຊ້ຂອງຄວາມຊອບທຳ ບັ້ນສຸດທ້າຍຄົນເຫລົ່ານັ້ນຈະໄດ້ຮັບຜົນຕາມການກະທຳຂອງພວກເຂົາ.
47011016	ເຮົາຂໍກ່າວຢໍ້າອີກວ່າ, ຢ່າໃຫ້ຜູ້ໃດຖືວ່າເຮົາເປັນຄົນໂງ່ ແຕ່ຖ້າເປັນດັ່ງນັ້ນ, ກໍຈົ່ງອົດຮັບຟັງເອົາເໝືອນຟັງຄົນໂງ່ຜູ້ໜຶ່ງສາ ເພື່ອວ່າເຮົາຈະໄດ້ອວດອ້າງຈັກໜ້ອຍໜຶ່ງ.
47011017	ການທີ່ເຮົາກ່າວຢ່າງນັ້ນ ເຮົາບໍ່ໄດ້ກ່າວຕາມຫລັກຂອງອົງພຣະຜູ້ເປັນເຈົ້າ ແຕ່ກ່າວເໝືອນຄົນໂງ່ ທີ່ມີຄວາມໄວ້ໃຈໃນການອວດຂອງຕົນ.
47011018	ເພາະວ່າມີຫລາຍຄົນອວດຕົວຕາມແບບຢ່າງມະນຸດ ເຮົາກໍຈະອວດເໝືອນກັນ.
47011019	ພວກເຈົ້າຜູ້ເປັນຄົນສະຫລາດແທ້ໆ ກໍຍັງອົດທົນຟັງຄົນໂງ່ເວົ້າໜໍ
47011020	ພວກເຈົ້າຍອມກົ້ມໜ້າໃຫ້ພວກເຂົາສັ່ງພວກເຈົ້າດັ່ງທາດ ຫລືຍອມໃຫ້ພວກເຂົາສວຍໃຊ້ພວກເຈົ້າເພື່ອຜົນປະໂຫຍດຂອງພວກເຂົາ ຫລືຍອມໃຫ້ພວກເຂົາຫລອກລວງພວກເຈົ້າ ຫລືຍອມໃຫ້ພວກເຂົາຍົກຍໍພວກເຈົ້າໃຫ້ເປັນໃຫຍ່ ຫລືຍອມໃຫ້ພວກເຂົາຕົບໜ້າພວກເຈົ້າ.
47011021	ເຮົາລະອາຍທີ່ຈະຍອມຮັບວ່າ ພວກເຮົາເປັນຄົນອ່ອນແອເກີນໄປທີ່ຈະປະພຶດຢ່າງນັ້ນ. ແຕ່ຖ້າຜູ້ໃດກ້າອວດໃນເລື່ອງໃດເລື່ອງໜຶ່ງ (ເຮົາເວົ້າເໝືອນກັບວ່າເຮົາເປັນຄົນໂງ່) ເຮົາກໍກ້າອວດເໝືອນກັນ.
47011022	ພວກເຂົາເປັນຊາວເຮັບເຣີບໍ? ເຮົາກໍເປັນເໝືອນກັນ ພວກເຂົາເປັນຊົນຊາດອິດສະຣາເອນບໍ? ເຮົາກໍເປັນເໝືອນກັນ ພວກເຂົາເປັນເຊື້ອສາຍຂອງອັບຣາຮາມບໍ? ເຮົາກໍເປັນເໝືອນກັນ.
47011023	ພວກເຂົາເປັນຜູ້ຮັບໃຊ້ຂອງພຣະຄຣິດບໍ? ເຮົາຂໍເວົ້າດັ່ງຄົນເສຍສະຕິວ່າ, ເຮົາກໍເປັນລື່ນພວກເຂົາອີກ ເຮົາໄດ້ດຳເນີນພາລະກິດໜັກກວ່າພວກເຂົາ ເຮົາໄດ້ຖືກຄຸກຫລາຍກວ່າພວກເຂົາ ເຮົາໄດ້ຖືກຂ້ຽນຖືກຕີຫລາຍກວ່າພວກເຂົາ ແລະໃນການປະເຊີນໄພ ເຮົາເກືອບຕາຍຫລາຍເທື່ອແລ້ວ.
47011024	ເຮົາໄດ້ຖືກພວກຢິວຂ້ຽນຫ້າເທື່ອ ເທື່ອລະສາມສິບເກົ້າບາດ
47011025	ເຮົາໄດ້ຖືກຂ້ຽນຕີດ້ວຍແສ້ຫວາຍສາມເທື່ອ ແລະເຮົາໄດ້ຖືກພວກເຂົາແກວ່ງກ້ອນຫີນໃສ່ໜຶ່ງເທື່ອ ເຮົາປະເຊີນກັບເຮືອຫລົ້ມເຖິງສາມເທື່ອ ແລະເຮົາໄດ້ແຊ່ຢູ່ໃນນໍ້າທະເລໜຶ່ງວັນໜຶ່ງຄືນເທື່ອໜຶ່ງ.
47011026	ໃນການເດີນທາງຫລາຍເທື່ອຂອງເຮົາ ເຮົາໄດ້ຕົກຢູ່ໃນໄພອັນຕະລາຍຈາກນໍ້າຖ້ວມແລະຈາກພວກໂຈນ, ໃນອັນຕະລາຍຈາກພວກຢິວເພື່ອນຮ່ວມຊາດຂອງຕົນເອງແລະຈາກພວກຕ່າງຊາດ, ເຮົາຍັງປະເຊີນຕໍ່ອັນຕະລາຍໃນເມືອງ, ຕໍ່ອັນຕະລາຍໃນຖິ່ນແຫ້ງແລ້ງກັນດານ, ຕໍ່ອັນຕະລາຍໃນທະເລ ແລະຕໍ່ອັນຕະລາຍຈາກພີ່ນ້ອງທີ່ໜ້າໄຫວ້ຫລັງຫລອກ.
47011027	ເຮົາໄດ້ບາກບັ່ນດຳເນີນພາລະກິດ ອັນໜັກໜ່ວງແລະຍາກລຳບາກ ອົດຫລັບອົດນອນເປັນປະຈຳ ອຶດເຂົ້າຢາກນໍ້າ ແລະຫລາຍເທື່ອເຮົາຂາດອາຫານການກິນ ຂາດບ່ອນພັກເຊົາ ຂາດເຄື່ອງນຸ່ງຫົ່ມ.
47011028	ນອກຈາກທີ່ກ່າວມາທັງໝົດນັ້ນແລ້ວ ເຮົາກໍຍັງມີພາລະປະຈຳວັນຂອງເຮົາ ຄືຄວາມຫ່ວງໃຍທີ່ມີຕໍ່ຄຣິສຕະຈັກໃນທຸກແຫ່ງ.
47011029	ເມື່ອມີຜູ້ໃດຜູ້ໜຶ່ງອ່ອນແຮງ ເຮົາກໍອ່ອນແຮງເໝືອນກັນ ເມື່ອມີຜູ້ໃດຜູ້ໜຶ່ງຖືກສະດຸດໃຈ ເຮົາກໍເປັນທຸກໃຈຢ່າງເຕັມທີ.
47011030	ຖ້າເຮົາຕ້ອງອວດ ເຮົາກໍຈະອວດເຖິງສິ່ງທີ່ສະແດງວ່າເຮົາອ່ອນແອຢ່າງໃດ.
47011031	ພຣະເຈົ້າອົງເປັນພຣະບິດາເຈົ້າຂອງອົງພຣະເຢຊູເຈົ້າຮູ້ວ່າ, ເຮົາບໍ່ໄດ້ເວົ້າຕົວະ, ຂໍໃຫ້ພຣະນາມຂອງພຣະອົງ ຈົ່ງເປັນທີ່ຍົກຍ້ອງສັນລະເສີນຕະຫລອດໄປເປັນນິດເທີ້ນ.
47011032	ເມື່ອເຮົາຢູ່ໃນນະຄອນດາມັສກັດ ຜູ້ວ່າຣາຊການເມືອງຂອງກະສັດອາເຣຕາ ໄດ້ໃຫ້ທະຫານເຝົ້າຍາມເມືອງໄວ້, ເພື່ອຈະຈັບຕົວເຮົາ.
47011033	ແຕ່ພີ່ນ້ອງຊາວຄຣິສຕຽນໄດ້ເອົາເຮົາໃສ່ກວຍໃຫຍ່ ຢ່ອນລົງທາງປ່ອງຢ້ຽມຕາມກຳແພງເມືອງ. ດັ່ງນັ້ນ ເຮົາຈຶ່ງພົ້ນຈາກເງື້ອມມືຂອງເພິ່ນ.
47012001	ເຮົາຈຳເປັນຕ້ອງອວດ, ເຖິງແມ່ນວ່າການອວດນັ້ນ ບໍ່ເປັນຜົນດີຫຍັງກໍຕາມ, ແຕ່ບັດນີ້ ເຮົາຈະເວົ້າເຖິງນິມິດ ແລະການຊົງສຳແດງ ຊຶ່ງເຮົາໄດ້ຮັບຈາກອົງພຣະຜູ້ເປັນເຈົ້າ.
47012002	ແຕ່ສິບສີ່ປີມາແລ້ວ ເຮົາຮູ້ຈັກຄຣິສຕຽນຜູ້ໜຶ່ງ ຜູ້ນັ້ນໄດ້ຖືກຮັບຂຶ້ນໄປເຖິງສະຫວັນຊັ້ນທີສາມ (ແຕ່ຈະໄປທັງກາຍຫລືນອກກາຍເຮົາກໍບໍ່ຮູ້ ພຣະເຈົ້າເທົ່ານັ້ນເປັນຜູ້ຊົງຮູ້)
47012003	ເຮົາຮູ້ຈັກວ່າ ຄົນນັ້ນໄດ້ຮັບຂຶ້ນໄປເຖິງທີ່ສຸກຂະເສີມ (ແຕ່ຈະໄປທັງກາຍຫລືນອກກາຍເຮົາກໍບໍ່ຮູ້ ພຣະເຈົ້າເທົ່ານັ້ນເປັນຜູ້ຊົງຮູ້)
47012004	ຄົນນັ້ນໄດ້ຍິນສຽງທີ່ຈະກ່າວອອກເປັນຄຳບໍ່ໄດ້ ແລະເປັນສິ່ງທີ່ຫ້າມມະນຸດບໍ່ໃຫ້ເປີດເຜີຍ.
47012005	ສຳລັບຄົນຜູ້ນັ້ນແຫລະ ເຮົາອວດໄດ້, ແຕ່ສຳລັບເຮົາເອງຈະບໍ່ອວດຕົວ ເວັ້ນແຕ່ຈະອວດໃນຄວາມອ່ອນແຮງຂອງເຮົາ.
47012006	ເພາະເຖິງແມ່ນວ່າ, ເຮົາຢາກອວດຕົວ ເຮົາກໍບໍ່ເປັນຄົນໂງ່ ເພາະເຮົາກ່າວຕາມຄວາມຈິງ, ແຕ່ເຮົາອົດກັ້ນໄວ້ ກໍເພາະຢ້ານວ່າຈະມີບາງຄົນຍົກຍ້ອງເຮົາ ເກີນກວ່າທີ່ເຂົາໄດ້ຮູ້ຈາກການເຫັນແລະຟັງເຮົານັ້ນ.
47012007	ແລະເພື່ອບໍ່ໃຫ້ເຮົາຍົກຍ້ອງຕົວຈົນເກີນໄປ ເນື່ອງຈາກການຊົງສຳແດງອັນຫລວງຫລາຍ ຊຶ່ງມາຈາກພຣະເຈົ້າ. ພຣະເຈົ້າໄດ້ຊົງບັນດານໃຫ້ມີສ້ຽນໜາມໃນເນື້ອກາຍຂອງເຮົາ ເປັນບໍລິວານຂອງມານຊາຕານທີ່ທຸບຕີເຮົາ ເພື່ອບໍ່ໃຫ້ເຮົາຍົກຍ້ອງຕົວຈົນເກີນໄປ.
47012008	ເຮົາໄດ້ພາວັນນາອະທິຖານຕໍ່ອົງພຣະຜູ້ເປັນເຈົ້າເຖິງສາມເທື່ອ ກ່ຽວກັບເລື່ອງນີ້ ເພື່ອຂໍໃຫ້ພຣະອົງເອົາໜີໄປ.
47012009	ແຕ່ຄຳຕອບຂອງພຣະອົງເປັນດັ່ງນີ້: “ພຣະຄຸນຂອງເຮົາ ກໍມີພໍແລ້ວສຳລັບເຈົ້າ. ດ້ວຍວ່າ, ເມື່ອໃດທີ່ເຈົ້າອ່ອນແຮງ ເມື່ອນັ້ນຣິດອຳນາດຂອງເຮົາກໍສຳແດງອອກຢ່າງລົ້ນເຫລືອ.” ດັ່ງນັ້ນແຫລະ, ເຮົາຈຶ່ງມີຄວາມພາກພູມໃຈໃນບັນດາຄວາມອ່ອນແຮງຂອງເຮົາກໍດີກວ່າ ເພື່ອວ່າຣິດອຳນາດຂອງພຣະຄຣິດຈະຄຸ້ມຄອງປ້ອງກັນເຮົາໄວ້.
47012010	ດ້ວຍເຫດນີ້ ເຮົາຈຶ່ງຊື່ນໃຈ ໃນຄວາມອ່ອນແຮງ ໃນການຖືກໝິ່ນປະໝາດໃນຄວາມຍາກລຳບາກ ໃນການຖືກຂົ່ມເຫັງ ແລະໃນຄວາມຍາກຈົນ ເພື່ອເຫັນແກ່ພຣະຄຣິດ. ດ້ວຍວ່າ, ເຮົາອ່ອນແຮງເມື່ອໃດ ເຮົາກໍເຂັ້ມແຂງຂຶ້ນເມື່ອນັ້ນ.
47012011	ເຮົາກາຍເປັນຄົນໂງ່ແລ້ວ ເຈົ້າທັງຫລາຍໄດ້ບັງຄັບເຮົາໃຫ້ເປັນເຊັ່ນນັ້ນ ເພາະວ່າສົມຄວນແລ້ວທີ່ພວກເຈົ້າຈະຍ້ອງຍໍເຮົາ. ເຖິງວ່າເຮົາບໍ່ເປັນຜູ້ດີວິເສດກໍຈິງ ເຮົາກໍບໍ່ໄດ້ຕໍ່າຕ້ອຍກວ່າອັກຄະສາວົກຊັ້ນຜູ້ໃຫຍ່ເຫລົ່ານັ້ນໃນປະການໜຶ່ງປະການໃດ.
47012012	ແທ້ຈິງ, ລັກສະນະຂອງອັກຄະສາວົກ ໄດ້ປາກົດຢ່າງແຈ່ມແຈ້ງໃນທ່າມກາງພວກເຈົ້າ ໂດຍຄວາມພຽນ, ໂດຍໝາຍສຳຄັນ ໂດຍການອັດສະຈັນ ແລະໂດຍການອິດທິຣິດ.
47012013	ເພາະວ່າ, ເຈົ້າທັງຫລາຍເສຍປຽບຕໍ່ຄຣິສຕະຈັກອື່ນໆໃນຂໍ້ໃດແດ່? ເວັ້ນໄວ້ແຕ່ໃນຂໍ້ນີ້ ຄືເຮົາບໍ່ໄດ້ເປັນພາລະອັນໜັກແກ່ພວກເຈົ້າ ການຜິດນັ້ນຂໍໃຫ້ອະໄພໂທດແກ່ເຮົາແດ່ທ້ອນ.
47012014	ນີ້ແຫລະ ເປັນເທື່ອທີສາມທີ່ເຮົາຕຽມພ້ອມທີ່ເຮົາຈະມາຫາເຈົ້າທັງຫລາຍ ແລະເຮົາຈະບໍ່ເປັນພາລະອັນໜັກແກ່ພວກເຈົ້າ ເພາະວ່າເຮົາບໍ່ຕ້ອງການສິ່ງໃດຈາກພວກເຈົ້າ, ແຕ່ວ່າຕ້ອງການຕົວພວກເຈົ້າ. ເຫດວ່າ, ທີ່ລູກຈະທ້ອນໂຮມຊັບໄວ້ສຳລັບພໍ່ແມ່ ກໍບໍ່ສົມຄວນ, ແຕ່ວ່າແມ່ນພໍ່ແມ່ເປັນຜູ້ທ້ອນໂຮມຊັບໄວ້ສຳລັບລູກ.
47012015	ເຮົາຍິນດີທີ່ຈະສະຫລະຊັບ ແລະເຫື່ອແຮງທັງໝົດເພື່ອຊ່ວຍເຫລືອພວກເຈົ້າ ເມື່ອເຮົາຮັກພວກເຈົ້າຫລາຍຂຶ້ນເຖິງພຽງນີ້ ພວກເຈົ້າຈະກັບຮັກເຮົາໜ້ອຍລົງຊັ້ນບໍ?
47012016	ບາງທີເຈົ້າທັງຫລາຍຈະຍອມຮັບວ່າ, ເຮົາບໍ່ໄດ້ເປັນພາລະອັນໜັກແກ່ພວກເຈົ້າ, ແຕ່ພວກເຈົ້າຄົງກ່າວວ່າ ເຮົາໃຊ້ເລ້ຫລ່ຽມຄອຍຖ້າເອົາຄວາມຜິດພວກເຈົ້າດ້ວຍກົນອຸບາຍ.
47012017	ເປັນໄປໄດ້ບໍ? ເຮົາໄດ້ເອົາປຽບອັນໃດແດ່ຈາກພວກເຈົ້າ ໃນການທີ່ເຮົາໄດ້ໃຊ້ຄົນເຫລົ່ານັ້ນໄປຫາພວກເຈົ້າ?
47012018	ເຮົາໄດ້ວອນຂໍໃຫ້ຕີໂຕໄປ ແລະໃຊ້ພີ່ນ້ອງນັ້ນໃຫ້ໄປດ້ວຍ. ຕີໂຕໄດ້ໂກງເອົາປະໂຫຍດອັນໃດຈາກພວກເຈົ້າແດ່? ເຮົາທັງສອງບໍ່ໄດ້ດຳເນີນການດ້ວຍນໍ້າໃຈອັນດຽວກັນຊັ້ນບໍ? ເຮົາບໍ່ໄດ້ທຽວໃນຮ່ອງຮອຍອັນດຽວກັນບໍ?
47012019	ເຈົ້າທັງຫລາຍຄົງຄິດຢູ່ຕະຫລອດມາວ່າ, ເຮົາກ່າວແກ້ຕົວຕໍ່ພວກເຈົ້າ ທີ່ຈິງເຮົາກ່າວໃນພຣະຄຣິດ ເໝືອນເຮົາຢູ່ຊ້ອງໜ້າພຣະເຈົ້າ. ພີ່ນ້ອງທີ່ຮັກຂອງເຮົາເອີຍ, ສິ່ງສາລະພັດທີ່ເຮົາໄດ້ເຮັດນັ້ນ ເຮົາເຮັດເພື່ອໃຫ້ເຈົ້າທັງຫລາຍຈະເລີນຂຶ້ນ.
47012020	ເພາະເຮົາຄິດຢ້ານວ່າເມື່ອເຮົາມາເຖິງແລ້ວ ເຮົາອາດຈະບໍ່ເຫັນພວກເຈົ້າ ເໝືອນຢ່າງທີ່ເຮົາຢາກເຫັນ ແລະພວກເຈົ້າຈະບໍ່ເຫັນເຮົາ ເໝືອນຢ່າງທີ່ພວກເຈົ້າຢາກເຫັນ ຄືຢ້ານວ່າ ບໍ່ເຫດໃດກໍເຫດໜຶ່ງ ຈະມີການຜິດຖຽງກັນ ການອິດສາກັນ ການຄຽດກັນ ການຄິດໃຫຍ່ໃຝ່ສູງຕໍ່ກັນ ການນິນທາກັນ ການຊຸບຊີບສຽດສີກັນ ການຂີ້ອວດຈອງຫອງ ແລະການເກະກະວຸ້ນວາຍກັນ.
47012021	ເຮົາຢ້ານວ່າເມື່ອເຮົາກັບມາອີກ ພຣະເຈົ້າຂອງເຮົາຈະຊົງໃຫ້ເຮົາຖ່ອມຕົວລົງ ລະອາຍໃຈຕໍ່ໜ້າເຈົ້າທັງຫລາຍ ແລະເຮົາຈະທຸກໂສກ ເພາະເຫດທີ່ຫລາຍຄົນໄດ້ເຮັດຜິດບາບມາແຕ່ກ່ອນແລ້ວ ແລະບໍ່ໄດ້ກັບໃຈຈາກການຊົ່ວຮ້າຍ ການຫລິ້ນຊູ້ ແລະການໂລພາຕັນຫາທີ່ພວກເຂົາໄດ້ເຮັດນັ້ນ.
47013001	ນີ້ກໍເປັນເທື່ອທີສາມ ທີ່ເຮົາກຳລັງຈະມາຫາພວກເຈົ້າ ດັ່ງທີ່ມີຄຳຂຽນໄວ້ໃນພຣະຄຳພີວ່າ, “ຂໍ້ກ່າວຫາໃດໆ ຕ້ອງມີພະຍານສອງ ຫລືສາມປາກຈຶ່ງເປັນທີ່ເຊື່ອຖືໄດ້.”
47013002	ເຮົາໄດ້ເຕືອນເຈົ້າທັງຫລາຍທີ່ໄດ້ເຮັດຜິດບາບມາແຕ່ກ່ອນ ແລະບັນດາຄົນອື່ນໆນັ້ນດ້ວຍ ແລະບັດນີ້ເມື່ອເຮົາບໍ່ຢູ່ ເຮົາກໍເຕືອນພວກເຈົ້າອີກ ເໝືອນເມື່ອເຮົາໄດ້ຢູ່ກັບເຈົ້າເທື່ອທີສອງນັ້ນວ່າ, ຖ້າເຮົາມາອີກຈະບໍ່ຜ່ອນໂທດໃຫ້ຄົນເຫລົ່ານັ້ນ.
47013003	ເພາະວ່າເຈົ້າທັງຫລາຍຕ້ອງການຈະເຫັນຫລັກຖານວ່າ, ພຣະຄຣິດຊົງກ່າວທາງເຮົາ ພຣະອົງບໍ່ໄດ້ຊົງອ່ອນແອຕໍ່ພວກເຈົ້າ, ແຕ່ຊົງມີຣິດອຳນາດໃນທ່າມກາງພວກເຈົ້າ.
47013004	ເພາະເຖິງແມ່ນວ່າ ພຣະອົງຊົງຖືກຄຶງໄວ້ເນື່ອງຈາກຄວາມອ່ອນແອກໍຈິງ ພຣະອົງກໍຍັງຊົງພຣະຊົນຢູ່ເພາະຣິດອຳນາດຂອງພຣະເຈົ້າ ເພາະວ່າເຮົາກໍອ່ອນແອດ້ວຍກັນກັບພຣະອົງ, ແຕ່ເພື່ອພວກເຈົ້າ ເຮົາກໍມີຊີວິດເປັນຢູ່ດ້ວຍກັນກັບພຣະອົງ ເພາະຣິດອຳນາດຂອງພຣະເຈົ້າ.
47013005	ຈົ່ງພິຈາລະນາເບິ່ງຕົນເອງວ່າ, ພວກເຈົ້າຕັ້ງຢູ່ໃນຄວາມເຊື່ອຫລືບໍ? ຈົ່ງພິສູດຕົວເອງສາ ເຈົ້າທັງຫລາຍບໍ່ຮູ້ຫລືວ່າ ພຣະເຢຊູຄຣິດເຈົ້າຊົງສະຖິດຢູ່ໃນພວກເຈົ້າ ເວັ້ນເສຍແຕ່ພວກເຈົ້າຈະຜ່ານການພິສູດນັ້ນບໍ່ໄດ້.
47013006	ແຕ່ເຮົາຫວັງໃຈວ່າ ເຈົ້າທັງຫລາຍຄົງຮູ້ວ່າ ເຮົາບໍ່ໄດ້ເປັນຜູ້ຜ່ານການພິສູດບໍ່ໄດ້.
47013007	ບັດນີ້ ພວກເຮົາພາວັນນາອະທິຖານພຣະເຈົ້າ ເພື່ອບໍ່ໃຫ້ພວກເຈົ້າເຮັດຜິດໃດໆ ອັນນີ້ບໍ່ແມ່ນເພື່ອສະແດງໃຫ້ເຫັນວ່າ ພວກເຮົາເຖິງທີ່ສຳເລັດແລ້ວ ແຕ່ເພື່ອໃຫ້ພວກເຈົ້າເຮັດໃນສິ່ງທີ່ຖືກຕ້ອງ, ເຖິງແມ່ນວ່າ ເບິ່ງເຮົາຄືເປັນຜູ້ຫລົ້ມເຫລວກໍຕາມ.
47013008	ດ້ວຍວ່າ, ພວກເຮົາເຮັດສິ່ງທີ່ຂັດກັບຄວາມຈິງບໍ່ໄດ້ ເຮັດໄດ້ແຕ່ສິ່ງທີ່ຖືກຕ້ອງຕາມຄວາມຈິງເທົ່ານັ້ນ.
47013009	ເພາະວ່າ ເມື່ອພວກເຮົາອ່ອນແອ ແລະພວກເຈົ້າເຂັ້ມແຂງນັ້ນ ເຮົາກໍຊົມຊື່ນຍິນດີ, ດັ່ງນັ້ນແຫລະ ເຮົາຈຶ່ງພາວັນນາອະທິຖານ ເພື່ອໃຫ້ພວກເຈົ້າຈະເລີນຂຶ້ນຢ່າງຄົບບໍລິບູນ.
47013010	ເຮົາຈຶ່ງຂຽນຂໍ້ຄວາມທັງຫລາຍນີ້ເມື່ອເຮົາບໍ່ຢູ່ນຳ ກໍເພື່ອເວລາເຮົາຢູ່ນຳແລ້ວ ເຮົາຈະບໍ່ໄດ້ກ່າວຄຳເຄັ່ງຄັດໃນການໃຊ້ອຳນາດ ທີ່ອົງພຣະຜູ້ເປັນເຈົ້າໄດ້ຊົງມອບໃຫ້ແກ່ເຮົາ ເພື່ອສ້າງພວກເຈົ້າຂຶ້ນ ບໍ່ແມ່ນເພື່ອມ້າງເພລົງ.
47013011	ໃນສຸດທ້າຍນີ້ ພີ່ນ້ອງທັງຫລາຍເອີຍ ເຮົາຂໍລາພວກເຈົ້າກ່ອນ ຈົ່ງປັບປຸງໃຫ້ຕົວຈະເລີນຂຶ້ນ ຈົ່ງຟັງຄຳຮ້ອງຂໍຂອງເຮົາ ຈົ່ງເປັນນໍ້າໜຶ່ງໃຈດຽວກັນ ຈົ່ງຢູ່ຮ່ວມກັນດ້ວຍຄວາມສະຫງົບສຸກ ແລະພຣະເຈົ້າຜູ້ຊົງຮັກ ແລະຊົງປະທານສັນຕິສຸກ ຈະຊົງສະຖິດຢູ່ນຳເຈົ້າທັງຫລາຍ.
47013012	ຈົ່ງທັກທາຍປາໄສກັນດ້ວຍທຳນຽມຈູບອັນບໍຣິສຸດ.
47013013	ໄພ່ພົນທັງປວງຂອງພຣະເຈົ້າທຸກຄົນ ກໍຝາກຄວາມຄິດເຖິງມາຍັງພວກເຈົ້າເໝືອນກັນ.
47013014	ຂໍໃຫ້ພຣະຄຸນຂອງອົງພຣະເຢຊູຄຣິດເຈົ້າ ຄວາມຮັກຂອງພຣະເຈົ້າ ແລະຄວາມສາມັກຄີທຳກັບພຣະວິນຍານບໍຣິສຸດເຈົ້າ ຈົ່ງສະຖິດຢູ່ກັບພວກເຈົ້າທຸກຄົນເທີ້ນ.
48001001	ໂປໂລຜູ້ເປັນອັກຄະສາວົກ (ບໍ່ແມ່ນມະນຸດແຕ່ງຕັ້ງ ຫລືມະນຸດເປັນຕົວແທນແຕ່ງຕັ້ງ ແຕ່ວ່າພຣະເຢຊູຄຣິດເຈົ້າ ແລະພຣະບິດາເຈົ້າ ຜູ້ຊົງບັນດານໃຫ້ພຣະອົງຄືນພຣະຊົນໄດ້ຊົງແຕ່ງຕັ້ງ)
48001002	ກັບບັນດາພີ່ນ້ອງທີ່ຢູ່ນຳເຮົາ ເຖິງຄຣິສຕະຈັກທັງຫລາຍຢູ່ໃນແຄ້ວນຄາລາເຕຍ:
48001003	ຂໍໃຫ້ພຣະຄຸນແລະສັນຕິສຸກ ຊຶ່ງມາຈາກພຣະເຈົ້າ ພຣະບິດາເຈົ້າຂອງເຮົາທັງຫລາຍ ແລະອົງພຣະເຢຊູຄຣິດເຈົ້າ ຈົ່ງສະຖິດຢູ່ນຳເຈົ້າທັງຫລາຍເທີ້ນ.
48001004	ເພື່ອໂຜດພວກເຮົາໃຫ້ພົ້ນຈາກຍຸກອັນຊົ່ວຊ້າໃນປະຈຸບັນນີ້ ພຣະຄຣິດໄດ້ສະຫລະພຣະອົງເອງ ແທນການບາບຂອງພວກເຮົາ ຕາມນໍ້າພຣະໄທຂອງພຣະເຈົ້າ ຄືພຣະບິດາເຈົ້າຂອງພວກເຮົາ.
48001005	ຈົ່ງຖວາຍກຽດຕິຍົດແກ່ພຣະອົງນັ້ນ ສືບໆໄປເປັນນິດ ອາແມນ.
48001006	ເຮົາຮູ້ສຶກປະຫລາດໃຈ ທີ່ເຈົ້າທັງຫລາຍພາກັນປະຖິ້ມພຣະອົງຢ່າງຮີບດ່ວນ ພຣະອົງຊົງເອີ້ນພວກເຈົ້າມາດ້ວຍພຣະຄຸນຂອງພຣະຄຣິດ ແຕ່ພວກເຈົ້າຕ່າວຄືນໄປຫາຂ່າວປະເສີດອັນແຕກຕ່າງເສຍ.
48001007	ຕາມທີ່ຈິງແລ້ວ “ຂ່າວປະເສີດຢ່າງອື່ນ” ບໍ່ມີ ແຕ່ທີ່ເຮົາກ່າວຢ່າງນີ້ ກໍເພາະວ່າມີບາງຄົນໄດ້ເຮັດໃຫ້ພວກເຈົ້າວຸ້ນວາຍໃຈ ແລະຫາທາງປ່ຽນແປງຂ່າວປະເສີດເລື່ອງພຣະຄຣິດ.
48001008	ແຕ່ເຖິງແມ່ນວ່າພວກເຮົາ ຫລືເທວະດາຈາກສະຫວັນກໍຕາມ ຈະປະກາດຂ່າວປະເສີດ ທີ່ແຕກຕ່າງໄປຈາກທີ່ພວກເຮົາໄດ້ປະກາດແກ່ພວກເຈົ້າແລ້ວນັ້ນ ກໍໃຫ້ຜູ້ນັ້ນຖືກສາບແຊ່ງ
48001009	ເໝືອນດັ່ງພວກເຮົາໄດ້ກ່າວກ່ອນແລ້ວ ແລະບັດນີ້ ເຮົາຂໍກ່າວຢໍ້າອີກວ່າ, ຖ້າຜູ້ໃດປະກາດຂ່າວປະເສີດແກ່ພວກເຈົ້າ ທີ່ແຕກຕ່າງໄປຈາກທີ່ພວກເຈົ້າໄດ້ຮັບໄວ້ແລ້ວນັ້ນ ກໍໃຫ້ຜູ້ນັ້ນຖືກສາບແຊ່ງ.
48001010	ບັດນີ້ ເຮົາພະຍາຍາມເອົາໃຈມະນຸດຊັ້ນບໍ? ບໍ່ ເຮົາຢາກໃຫ້ພຣະເຈົ້າພໍໃຈຕ່າງຫາກ ເຮົາພະຍາຍາມເຮັດໃຫ້ຖືກໃຈມະນຸດຊັ້ນບໍ? ຖ້າເຮົາເຮັດເຊັ່ນນີ້ ເຮົາກໍບໍ່ເປັນຜູ້ຮັບໃຊ້ຂອງພຣະຄຣິດ.
48001011	ພີ່ນ້ອງທັງຫລາຍເອີຍ ເຮົາຢາກບອກໃຫ້ພວກເຈົ້າຮູ້ວ່າ ຂ່າວປະເສີດທີ່ເຮົາໄດ້ປະກາດແກ່ເຈົ້າທັງຫລາຍນັ້ນ ບໍ່ແມ່ນຂອງມະນຸດ.
48001012	ດ້ວຍວ່າ, ເຮົາບໍ່ໄດ້ຮັບຂ່າວປະເສີດນັ້ນຈາກມະນຸດ ຫລືບໍ່ມີມະນຸດຄົນໃດສອນເຮົາ ແຕ່ເຮົາໄດ້ຮັບຂ່າວປະເສີດນັ້ນໂດຍພຣະເຢຊູຄຣິດເຈົ້າຊົງສຳແດງແກ່ເຮົາ.
48001013	ເພາະວ່າ ເຈົ້າທັງຫລາຍໄດ້ຍິນເຖິງຊີວິດເບື້ອງຫລັງຂອງເຮົາ ເມື່ອເຮົາຍັງຢູ່ໃນລັດທິຢິວນັ້ນວ່າ ເຮົາໄດ້ຂົ່ມເຫັງຄຣິສຕະຈັກຂອງພຣະເຈົ້າຢ່າງຮ້າຍແຮງເຫລືອເກີນ ແລະທຳຮ້າຍຕໍ່ຄຣິສຕະຈັກນັ້ນ.
48001014	ເຮົາເປັນຜູ້ກ້າວໜ້າເກີນກວ່າເພື່ອນຮ່ວມຊາດຊາວຢິວ ທີ່ມີອາຍຸລຸ້ນລາວຄາວດຽວກັນ ແລະເຮົາກໍກະຕືລືລົ້ນຫລາຍກວ່າພວກເຂົາ ໃນການປະຕິບັດຕາມສາສະໜາຢິວ ທີ່ສືບມາຈາກບັນພະບຸລຸດຂອງພວກເຮົາ.
48001015	ແຕ່ດ້ວຍພຣະຄຸນຂອງພຣະເຈົ້າ ພຣະອົງໄດ້ຊົງເລືອກເຮົາໄວ້ຕັ້ງແຕ່ຢູ່ໃນທ້ອງແມ່ ແລະໄດ້ເອີ້ນເຮົາໃຫ້ບົວລະບັດຮັບໃຊ້ພຣະອົງ ເມື່ອພຣະອົງຊົງພໍພຣະໄທ
48001016	ທີ່ຈະໂຜດສຳແດງພຣະບຸດຂອງພຣະອົງໃຫ້ປາກົດແກ່ເຮົາ ເພື່ອໃຫ້ເຮົາໄດ້ປະກາດຂ່າວປະເສີດເລື່ອງພຣະບຸດນັ້ນ ໃນທ່າມກາງພວກຕ່າງຊາດ ເຮົາບໍ່ໄດ້ປຶກສາກັນກັບມະນຸດຄົນໃດ,
48001017	ແມ່ນແຕ່ພວກທີ່ເປັນອັກຄະສາວົກກ່ອນເຮົາໃນນະຄອນເຢຣູຊາເລັມ ເຮົາກໍຍັງບໍ່ໄດ້ໄປຫາ ແຕ່ເຮົາໄດ້ໄປຍັງອາຣາເບຍໃນທັນທີ ແລ້ວຈຶ່ງກັບມາຍັງເມືອງດາມັສກັດ.
48001018	ຫລັງຈາກນັ້ນສາມປີ ເຮົາໄດ້ຂຶ້ນໄປຍັງນະຄອນເຢຣູຊາເລັມ ເພື່ອທຳຄວາມລື້ງເຄີຍກັບເປໂຕ ແລະໄດ້ພັກຢູ່ກັບເພິ່ນເປັນເວລາສອງອາທິດ.
48001019	ເຮົາບໍ່ໄດ້ພົບກັບອັກຄະສາວົກຄົນອື່ນເລີຍ ນອກຈາກຢາໂກໂບ ຜູ້ທີ່ເປັນນ້ອງຊາຍຂອງອົງພຣະຜູ້ເປັນເຈົ້າ.
48001020	ເລື່ອງທີ່ເຮົາຂຽນມານີ້ເປັນຄວາມຈິງ ພຣະເຈົ້າຊົງເປັນພະຍານໄດ້ວ່າ ເຮົາບໍ່ໄດ້ເວົ້າຕົວະ
48001021	ຫລັງຈາກນັ້ນ ເຮົາໄດ້ໄປຍັງເຂດແດນຊີເຣຍ ແລະ ກີລີເກຍ.
48001022	ສ່ວນສະມາຊິກໃນຄຣິສຕະຈັກທັງຫລາຍທີ່ແຂວງຢູດາຍນັ້ນ ຍັງບໍ່ໄດ້ຮູ້ຈັກໜ້າຂອງເຮົາ
48001023	ພວກເຂົາພຽງແຕ່ໄດ້ຍິນວ່າ, “ຜູ້ທີ່ແຕ່ກ່ອນເຄີຍໄດ້ກົດຂີ່ຂົ່ມເຫັງພວກເຮົາ ມາບັດນີ້ໄດ້ປະກາດຂ່າວປະເສີດເລື່ອງຄວາມເຊື່ອ ຊຶ່ງຕົນໄດ້ເຄີຍທຳຮ້າຍແລ້ວນັ້ນ”
48001024	ແລະເຂົາທັງຫລາຍຈຶ່ງຖວາຍກຽດສັນລະເສີນພຣະເຈົ້າ ເພາະດ້ວຍເລື່ອງຂອງເຮົາ.
48002001	ຫລັງຈາກນັ້ນມາສິບສີ່ປີ ເຮົາໄດ້ກັບຄືນໄປຍັງນະຄອນເຢຣູຊາເລັມກັບບາຣະນາບາ ແລະເຮົາກໍໄດ້ເອົາຕີໂຕໄປດ້ວຍ.
48002002	ເຮົາໄປຕາມທີ່ພຣະເຈົ້າໄດ້ຊົງສຳແດງແກ່ເຮົາ ເຮົາໄດ້ອະທິບາຍເລື່ອງຂ່າວປະເສີດແກ່ພວກເຂົາ ຊຶ່ງເຮົາໄດ້ເຄີຍປະກາດແກ່ຄົນຕ່າງຊາດ (ແຕ່ຍັງໄດ້ເລົ່າໃຫ້ຄົນສຳຄັນຟັງເປັນການສ່ວນຕົວ) ເພາະຢ້ານວ່າເຮົາກຳລັງແລ່ນແຂ່ງກັນ ຫລືວ່າໄດ້ແລ່ນແຂ່ງແລ້ວໂດຍບໍ່ມີປະໂຫຍດ.
48002003	ເພື່ອນຮ່ວມເດີນທາງກັບເຮົາຄືຕີໂຕ ເຖິງແມ່ນວ່າລາວເປັນຄົນກຣີກກໍຕາມ ລາວກໍບໍ່ໄດ້ຖືກບັງຄັບໃຫ້ຮັບພິທີຕັດ,
48002004	ແຕ່ມີພີ່ນ້ອງທີ່ແປກປອມໄດ້ລັກລອບເຂົ້າມາ ເພື່ອຈະສອດແນມເບິ່ງເສລີພາບຂອງພວກເຮົາ ທີ່ມີຢູ່ເພາະພຣະເຢຊູຄຣິດເຈົ້າ ພວກເຂົາຫວັງຈະບັງຄັບພວກເຮົາ ໃຫ້ກັບໄປເປັນຂ້ອຍຂ້າຂອງກົດບັນຍັດອີກ
48002005	ແຕ່ພວກເຮົາບໍ່ໄດ້ອ່ອນຍອມຕໍ່ພວກເຂົາແມ່ນແຕ່ນາທີດຽວ ເພື່ອຈະໄດ້ຮັກສາຄວາມສັດຈິງຂອງຂ່າວປະເສີດນັ້ນ ໄວ້ສຳລັບເຈົ້າທັງຫລາຍ.
48002006	ສ່ວນຄົນເຫລົ່ານັ້ນ ທີ່ພວກເຂົາຖືວ່າເປັນຄົນສຳຄັນ ພວກເຂົາຈະເຄີຍເປັນຄົນຢ່າງໃດມາກ່ອນແລ້ວກໍຕາມ ກໍບໍ່ສຳຄັນຢ່າງໃດສຳລັບເຮົາ ພຣະເຈົ້າບໍ່ຊົງເຫັນແກ່ໜ້າຄົນໃດ ຄົນເຫລົ່ານັ້ນທີ່ພວກເຂົາຖືວ່າເປັນຄົນສຳຄັນ ກໍບໍ່ໄດ້ເພີ່ມເຕີມສິ່ງໜຶ່ງສິ່ງໃດແກ່ເຮົາ.
48002007	ກົງກັນຂ້າມ ເມື່ອພວກເຂົາເຫັນວ່າພຣະເຈົ້າໄດ້ມອບພາລະກິດໃຫ້ເຮົາ ເພື່ອປະກາດຂ່າວປະເສີດແກ່ຄົນຕ່າງຊາດ ເໝືອນດັ່ງທີ່ພຣະອົງໄດ້ມອບພາລະກິດໃຫ້ເປໂຕເພື່ອປະກາດຂ່າວປະເສີດແກ່ຄົນຢິວ.
48002008	ດ້ວຍວ່າ, ພຣະເຈົ້າໄດ້ໃຫ້ເປໂຕເປັນອັກຄະສາວົກແກ່ຄົນຢິວຢ່າງໃດ ພຣະອົງກໍໄດ້ໃຫ້ເຮົາເປັນອັກຄະສາວົກແກ່ຄົນຕ່າງຊາດຢ່າງນັ້ນ.
48002009	ເມື່ອຢາໂກໂບກັບເປໂຕ ແລະ ໂຢຮັນ ຜູ້ທີ່ພວກເຂົາຖືວ່າເປັນຫລັກໄດ້ສັງເກດເຫັນພຣະຄຸນທີ່ໄດ້ຊົງປະທານແກ່ເຮົາ ທ່ານທັງສາມກໍໄດ້ຍື່ນມືຂວາໃຫ້ເຮົາກັບບາຣະນາບາຈັບ ເພື່ອສະແດງວ່າເຮົາເປັນເພື່ອນຮ່ວມງານກັນ ເພື່ອໃຫ້ພວກເຮົາໄປຫາພວກຕ່າງຊາດ ແລະທ່ານເຫລົ່ານັ້ນຈະໄປຫາພວກທີ່ຖືພິທີຕັດ.
48002010	ແຕ່ທ່ານເຫລົ່ານັ້ນ ຂໍພຽງແຕ່ບໍ່ໃຫ້ເຮົາລືມຄິດເຖິງຄົນຍາກຈົນ ຊຶ່ງເປັນສິ່ງທີ່ເຮົາເອົາໃຈໃສ່ທີ່ຈະເຮັດຢູ່ແລ້ວ.
48002011	ເມື່ອເປໂຕໄດ້ມາເຖິງເມືອງອັນຕີໂອເຂຍ ເຮົາກໍຕໍ່ວ່າເພິ່ນຢ່າງເປີດເຜີຍ ເພາະເພິ່ນເຮັດຜິດພາດຢ່າງປະຈັກຕາ.
48002012	ດ້ວຍວ່າ, ກ່ອນທີ່ຄົນຂອງຢາໂກໂບໄດ້ມາເຖິງ ເປໂຕໄດ້ກິນຢູ່ຮ່ວມກັບຄົນຕ່າງຊາດ ແຕ່ພໍພວກເຫລົ່ານັ້ນມາເຖິງແລ້ວ ເພິ່ນກໍຖອຍອອກມາ ແລະບໍ່ກິນຢູ່ຮ່ວມກັບຄົນຕ່າງຊາດອີກ ເພາະເພິ່ນຢ້ານພວກທີ່ຖືພິທີຕັດ.
48002013	ສ່ວນພີ່ນ້ອງຊາວຢິວຄົນອື່ນໆ ກໍເຮັດເໝືອນດັ່ງເປໂຕ ແມ່ນແຕ່ບາຣະນາບາກໍປະພຶດຕາມແບບນັ້ນເໝືອນກັນ.
48002014	ເມື່ອເຮົາເຫັນວ່າ ພວກເພິ່ນບໍ່ໄດ້ດຳເນີນໄປຕາມຄວາມຈິງແຫ່ງຂ່າວປະເສີດ ເຮົາຈຶ່ງເວົ້າໃຫ້ເປໂຕຕໍ່ໜ້າຄົນທັງໝົດນັ້ນວ່າ, “ເຈົ້າຜູ້ເປັນຄົນຢິວ ແຕ່ເຈົ້າໄດ້ດຳເນີນຊີວິດເໝືອນຄົນຕ່າງຊາດແລະບໍ່ເໝືອນຄົນຢິວ. ຖ້າດັ່ງນັ້ນ ເປັນຫຍັງເຈົ້າຈຶ່ງບັງຄັບຄົນຕ່າງຊາດໃຫ້ດຳເນີນຊີວິດເໝືອນຄົນຢິວ?”
48002015	ແມ່ນຢູ່ ພວກເຮົາເປັນຢິວໂດຍກຳເນີດ ແລະບໍ່ແມ່ນ “ພວກຕ່າງຊາດທີ່ເປັນຄົນບາບ”
48002016	ແຕ່ພວກເຮົາກໍຮູ້ຢູ່ວ່າ ບໍ່ມີຜູ້ໃດຖືກຊົງຖືວ່າເປັນຄົນຊອບທຳ ໂດຍການປະຕິບັດຕາມກົດບັນຍັດ ແຕ່ໂດຍທາງຄວາມເຊື່ອໃນພຣະເຢຊູຄຣິດເຈົ້າເທົ່ານັ້ນ ເຖິງແມ່ນພວກເຮົາກໍຍັງເຊື່ອວາງໃຈໃນພຣະເຢຊູຄຣິດເຈົ້າ ເພື່ອຈະໄດ້ຊົງຖືວ່າເປັນຄົນຊອບທຳໂດຍຄວາມເຊື່ອໃນພຣະຄຣິດ ບໍ່ແມ່ນໂດຍການປະຕິບັດຕາມກົດບັນຍັດ ເພາະວ່າໂດຍການປະຕິບັດຕາມກົດບັນຍັດນັ້ນ “ບໍ່ມີມະນຸດຄົນໃດຈະຊົງຖືວ່າເປັນຄົນຊອບທຳໄດ້.”
48002017	ແຕ່ຖ້າພວກເຮົາພະຍາຍາມເພື່ອຈະໄດ້ຊົງຖືວ່າ ເປັນຄົນຊອບທຳໂດຍພຣະຄຣິດ ພວກເຮົາເອງກໍຍັງປາກົດເປັນຄົນບາບຢູ່. ສະນັ້ນ ພຣະຄຣິດຈະຊົງເປັນຜູ້ສົ່ງເສີມຄວາມບາບບໍ? ບໍ່ເປັນຢ່າງນັ້ນດອກ
48002018	ເພາະວ່າ ຖ້າເຮົາກໍ່ສິ່ງທີ່ເຮົາທຳລາຍລົງແລ້ວນັ້ນຂຶ້ນອີກ ເຮົາກໍສະແດງຕົວເອງວ່າເປັນຜູ້ລ່ວງລະເມີດ.
48002019	ເຫດວ່າໂດຍທາງກົດບັນຍັດນັ້ນ ເຮົາໄດ້ຕາຍຈາກກົດບັນຍັດແລ້ວ ເພື່ອເຮົາຈະໄດ້ມີຊີວິດຢູ່ສຳລັບພຣະເຈົ້າ ເຮົາໄດ້ຖືກຄຶງໄວ້ກັບພຣະຄຣິດແລ້ວ.
48002020	ເຮົາຈຶ່ງບໍ່ມີຊີວິດຢູ່ ແຕ່ແມ່ນພຣະຄຣິດທີ່ຊົງມີຊີວິດຢູ່ໃນເຮົາ ຊີວິດທີ່ເຮົາມີໃນຮ່າງກາຍເວລານີ້ ເຮົາມີຢູ່ໂດຍຄວາມເຊື່ອໃນພຣະບຸດຂອງພຣະເຈົ້າ ຜູ້ທີ່ໄດ້ຮັກເຮົາ ແລະໄດ້ສະຫລະຊີວິດເພື່ອເຮົາ.
48002021	ເຮົາບໍ່ໄດ້ເຮັດໃຫ້ພຣະຄຸນຂອງພຣະເຈົ້າເສຍໄປລ້າໆ ເພາະວ່າ ຖ້າຄວາມຊອບທຳໄດ້ມາໂດຍທາງກົດບັນຍັດແລ້ວ ພຣະຄຣິດກໍຊົງສິ້ນພຣະຊົນໂດຍບໍ່ມີປະໂຫຍດ.
48003001	ໂອ ຊາວຄາລາເຕຍຜູ້ບໍ່ມີຄວາມຄິດເອີຍ, ແມ່ນຜູ້ໃດໜໍ ທີ່ໄດ້ສະກົດຈິດໃຈຂອງພວກເຈົ້າໃຫ້ຫລົງເຊື່ອໄປ ການທີ່ພຣະເຢຊູຄຣິດເຈົ້າຖືກຄຶງທີ່ໄມ້ກາງແຂນນັ້ນ ກໍໄດ້ປາກົດແຈ້ງແກ່ຕາພວກເຈົ້າຢ່າງຄັກແນ່ແລ້ວ
48003002	ເຮົາຢາກຮູ້ຂໍ້ດຽວຈາກພວກເຈົ້າວ່າ ເຈົ້າທັງຫລາຍໄດ້ຮັບພຣະວິນຍານນັ້ນ ໂດຍການປະຕິບັດຕາມກົດບັນຍັດຫລື? ຫລືວ່າໄດ້ຮັບໂດຍການເຊື່ອຟັງຂໍ້ຄວາມທີ່ໄດ້ຍິນນັ້ນ?
48003003	ເຈົ້າທັງຫລາຍຍັງໂງ່ເຖິງພຽງນັ້ນບໍ? ພວກເຈົ້າໄດ້ຕັ້ງຕົ້ນໂດຍທາງພຣະວິນຍານແລ້ວ ບັດນີ້ ພວກເຈົ້າຈະສຳເລັດລົງໂດຍທາງມະນຸດທຳມະດາບໍ?
48003004	ການທີ່ເຈົ້າທັງຫລາຍໄດ້ອົດທົນມາຫລາຍແລ້ວນັ້ນ ເປັນການເສຍປະໂຫຍດບໍ? ຖ້າເປັນການເສຍປະໂຫຍດແທ້.
48003005	ພຣະອົງຜູ້ຊົງປະທານພຣະວິນຍານແກ່ເຈົ້າທັງຫລາຍ ແລະຊົງສຳແດງອິດທິຣິດທ່າມກາງພວກເຈົ້າ ຊົງກະທຳການເຫລົ່ານັ້ນ ເພາະດ້ວຍການປະຕິບັດຕາມກົດບັນຍັດບໍ? ຫລືວ່າເພາະດ້ວຍການເຊື່ອຟັງຂໍ້ຄວາມທີ່ໄດ້ຍິນນັ້ນ
48003006	ຈົ່ງພິຈາລະນາເບິ່ງອັບຣາຮາມວ່າ, “ເພິ່ນໄດ້ເຊື່ອພຣະເຈົ້າ ແລະເພາະຄວາມເຊື່ອນັ້ນ ພຣະເຈົ້າຈຶ່ງຊົງຮັບວ່າເພິ່ນເປັນຄົນຊອບທຳ.”
48003007	ສະນັ້ນ ພວກເຈົ້າຈົ່ງຮັບຮູ້ໄວ້ວ່າ ແມ່ນຜູ້ທີ່ມີຄວາມເຊື່ອນັ້ນແຫລະ ເປັນເຊື້ອສາຍແທ້ຂອງອັບຣາຮາມ.
48003008	ພຣະຄຳພີໄດ້ບອກໃຫ້ຮູ້ລ່ວງໜ້າວ່າ, ພຣະເຈົ້າຈະເຮັດໃຫ້ຄົນຕ່າງຊາດເປັນຜູ້ຊອບທຳ ຕໍ່ໜ້າພຣະອົງໂດຍທາງຄວາມເຊື່ອ. ສະນັ້ນແຫລະ ພຣະຄຳພີຈຶ່ງໄດ້ແຈ້ງຂ່າວປະເສີດແກ່ອັບຣາຮາມກ່ອນວ່າ, “ໂດຍທາງເຈົ້າ ພຣະເຈົ້າຈະອວຍພອນຊົນຊາດທັງຫລາຍ.”
48003009	ອັບຣາຮາມໄດ້ເຊື່ອ ແລະໄດ້ຮັບພຣະພອນ. ດັ່ງນັ້ນ ທຸກຄົນທີ່ວາງໃຈເຊື່ອຈຶ່ງໄດ້ຮັບພຣະພອນເໝືອນກັນກັບເພິ່ນ.
48003010	ດ້ວຍວ່າ, ທຸກຄົນທີ່ອາໄສການປະຕິບັດຕາມກົດບັນຍັດ ກໍຢູ່ໃຕ້ຄຳສາບແຊ່ງ ຕາມທີ່ມີຄຳຂຽນໄວ້ໃນພຣະຄຳພີວ່າ, “ຜູ້ໃດກໍຕາມທີ່ບໍ່ໄດ້ປະຕິບັດຕາມທຸກຂໍ້ ທີ່ຂຽນໄວ້ໃນກົດບັນຍັດ ກໍຢູ່ໃຕ້ຄຳສາບແຊ່ງ”
48003011	ເປັນທີ່ຮູ້ແຈ້ງແລ້ວວ່າ ບໍ່ມີມະນຸດຄົນໃດ ທີ່ຊົງຖືວ່າເປັນຄົນຊອບທຳຕໍ່ໜ້າພຣະເຈົ້າ ໂດຍການປະຕິບັດຕາມກົດບັນຍັດ ເພາະມີຂຽນໄວ້ໃນພຣະຄຳພີວ່າ, “ຜູ້ທີ່ຊົງຖືວ່າເປັນຄົນຊອບທຳ ເພາະດ້ວຍຄວາມເຊື່ອເທົ່ານັ້ນຈະມີຊີວິດ.”
48003012	ແຕ່ກົດບັນຍັດນັ້ນບໍ່ໄດ້ອາໄສຄວາມເຊື່ອ ເພາະ “ຜູ້ໃດກໍຕາມທີ່ເຮັດທຸກສິ່ງຕາມກົດບັນຍັດ ກໍຈະດຳລົງຊີວິດຢູ່ຕາມກົດນັ້ນ.”
48003013	ພຣະຄຣິດໄດ້ຊົງໄຖ່ພວກເຮົາ ໃຫ້ພົ້ນຈາກການສາບແຊ່ງຂອງກົດບັນຍັດ ໂດຍການທີ່ພຣະອົງຊົງຍອມຖືກສາບແຊ່ງແທນພວກເຮົາ (ເພາະພຣະຄຳພີຂຽນໄວ້ວ່າ, “ທຸກຄົນທີ່ຖືກແຂວນໄວ້ທີ່ຕົ້ນໄມ້ ກໍຖືກສາບແຊ່ງແລ້ວ.”)
48003014	ເພື່ອພຣະພອນທາງອັບຣາຮາມຈະໄດ້ມາເຖິງບັນດາຄົນຕ່າງຊາດໂດຍທາງພຣະຄຣິດເຈົ້າເຢຊູ, ເພື່ອພວກເຮົາຈະໄດ້ຮັບພຣະວິນຍານຕາມພຣະສັນຍາໂດຍທາງຄວາມເຊື່ອ.
48003015	ພີ່ນ້ອງທັງຫລາຍຂອງເຮົາເອີຍ, ເຮົາຂໍຍົກເອົາເລື່ອງເຫດການທຳມະດາມາເປັນຕົວຢ່າງ ເມື່ອສອງຄົນຕົກລົງກັນໃນເລື່ອງໃດເລື່ອງໜຶ່ງ ແລະເຊັນສັນຍາລົງໄປແລ້ວ ບໍ່ມີຜູ້ໃດຈະລົ້ມເລີກ ຫລືເພີ່ມເຕີມໄດ້ອີກ.
48003016	ບັນດາພຣະສັນຍາທີ່ພຣະເຈົ້າກ່າວແກ່ອັບຣາຮາມ ແລະເຊື້ອສາຍຂອງເພິ່ນນັ້ນ ບໍ່ໄດ້ກ່າວວ່າ, “ແກ່ເຊື້ອສາຍທັງຫລາຍ,” ແຕ່ຊົງກ່າວວ່າ, “ແກ່ເຊື້ອສາຍຂອງທ່ານ.” ໝາຍເຖິງຄົນດຽວ ຄືພຣະຄຣິດ.
48003017	ເຮົາຈຶ່ງເວົ້າຢ່າງນີ້ວ່າ ກົດບັນຍັດທີ່ມາພາຍຫລັງເຖິງສີ່ຮ້ອຍສາມສິບປີ ຈະທຳລາຍພັນທະສັນຍາ ຊຶ່ງພຣະເຈົ້າໄດ້ຊົງແຕ່ງຕັ້ງໄວ້ກ່ອນນັ້ນ ຈະຖືກລຶບລ້າງບໍ່ໄດ້.
48003018	ເພາະວ່າ ຖ້າການຮັບມໍຣະດົກມີມາໂດຍທາງກົດບັນຍັດ ກໍບໍ່ແມ່ນໂດຍທາງພຣະສັນຍາອີກຕໍ່ໄປ ແຕ່ພຣະເຈົ້າໄດ້ຊົງໂຜດປະທານມໍຣະດົກນັ້ນ ໃຫ້ແກ່ອັບຣາຮາມໂດຍທາງພຣະສັນຍາ.
48003019	ຖ້າດັ່ງນັ້ນແລ້ວ ມີກົດບັນຍັດໄວ້ເພື່ອຫຍັງ? ທີ່ເພີ່ມກົດບັນຍັດໄວ້ ກໍເພື່ອຄວາມຜິດບາບຈະໄດ້ປາກົດເປັນການລ່ວງລະເມີດ ຈົນກວ່າເຊື້ອສາຍທີ່ໄດ້ຮັບພຣະສັນຍານັ້ນຈະມາເຖິງ ພວກເທວະດາໄດ້ແຕ່ງຕັ້ງກົດບັນຍັດນັ້ນໄວ້ໂດຍມືຂອງຄົນກາງ.
48003020	ເມື່ອມີຝ່າຍດຽວ ກໍບໍ່ຕ້ອງການຄົນກາງ ແລະພຣະເຈົ້າຊົງເປັນຝ່າຍດຽວນັ້ນ.
48003021	ຖ້າດັ່ງນັ້ນ ກົດບັນຍັດຂັດແຍ້ງກັບພຣະສັນຍາຂອງພຣະເຈົ້າບໍ? ບໍ່ແມ່ນຢ່າງນັ້ນດອກ ເພາະວ່າ ຖ້າຊົງປະທານກົດບັນຍັດ ອັນອາດໃຫ້ມີຊີວິດຢູ່ໄດ້ ການຊົງຖືວ່າເປັນຄົນຊອບທຳຄົງຈະໄດ້ມີຢູ່ໂດຍກົດບັນຍັດນັ້ນແທ້.
48003022	ແຕ່ພຣະຄຳພີໄດ້ຮວບຮວມສິ່ງທັງໝົດ ໃຫ້ເຂົ້າຢູ່ພາຍໃຕ້ອຳນາດຄວາມຜິດບາບ ເພື່ອວ່າທຸກຄົນທີ່ເຊື່ອຈະໄດ້ຮັບຂອງປະທານຕາມທີ່ຊົງສັນຍາໄວ້ ຊຶ່ງໄດ້ຊົງໂຜດປະທານ ໂດຍອາໄສຄວາມເຊື່ອໃນພຣະເຢຊູຄຣິດເຈົ້າເປັນຫລັກ.
48003023	ເມື່ອຄວາມເຊື່ອຍັງບໍ່ທັນມານັ້ນ ພວກເຮົາໄດ້ຕົກຢູ່ໃນຂອບເຂດອຳນາດຂອງກົດບັນຍັດ ຖືກຄວບຄຸມໄວ້ຈົນເຖິງຄວາມເຊື່ອຈະໄດ້ມາປາກົດ.
48003024	ສະນັ້ນແຫລະ, ກົດບັນຍັດຈຶ່ງເປັນຜູ້ດູແລພວກເຮົາ ຈົນກວ່າພຣະຄຣິດສະເດັດມາ ເພື່ອວ່າພວກເຮົາຈະໄດ້ເປັນຄົນຊອບທຳ ໂດຍທາງຄວາມເຊື່ອ.
48003025	ບັດນີ້ ເວລາແຫ່ງຄວາມເຊື່ອກໍມາເຖິງແລ້ວ ກົດບັນຍັດບໍ່ໄດ້ເປັນຜູ້ດູແລພວກເຮົາອີກຕໍ່ໄປ.
48003026	ເພາະວ່າເຈົ້າທັງຫລາຍກໍເປັນບຸດຂອງພຣະເຈົ້າ ຮ່ວມໃນພຣະຄຣິດເຈົ້າເຢຊູໂດຍທາງຄວາມເຊື່ອ.
48003027	ເພາະວ່າ ຄົນໃດໃນພວກເຈົ້າໄດ້ຮັບບັບຕິສະມາໃນພຣະຄຣິດແລ້ວ ຄົນນັ້ນກໍໄດ້ສວມຊີວິດຂອງພຣະອົງ.
48003028	ດັ່ງນັ້ນ ຈຶ່ງບໍ່ມີຄວາມແຕກຕ່າງອັນໃດ ລະຫວ່າງຄົນຢິວແລະຄົນຕ່າງຊາດ ລະຫວ່າງທາດແລະອິດສະຫລະ ລະຫວ່າງຊາຍແລະຍິງ ເພາະພວກເຈົ້າທຸກຄົນເປັນອັນໜຶ່ງອັນດຽວກັນໃນພຣະເຢຊູຄຣິດເຈົ້າ.
48003029	ຖ້າພວກເຈົ້າເປັນຄົນຂອງພຣະຄຣິດແລ້ວ ພວກເຈົ້າກໍເປັນເຊື້ອສາຍຂອງອັບຣາຮາມ ຄືເປັນຜູ້ໄດ້ຮັບມໍຣະດົກຕາມພຣະສັນຍາ.
48004001	ເຮົາຂໍກ່າວດັ່ງນີ້ວ່າ, ຕາບໃດທີ່ເຈົ້າຂອງມໍຣະດົກຍັງເປັນເດັກນ້ອຍຢູ່ ກໍບໍ່ແຕກຕ່າງຫຍັງກັບຂ້ອຍຂ້າ ເຖິງແມ່ນວ່າເປັນເຈົ້າຂອງຊັບສິນທັງໝົດກໍຕາມ.
48004002	ເພາະກໍຍັງຢູ່ໃຕ້ບັງຄັບຂອງຜູ້ປົກຄອງ ແລະຜູ້ດູແລຊັບສິນ ຈົນເຖິງເວລາທີ່ພໍ່ຂອງລາວໄດ້ກຳນົດໄວ້ໃຫ້ຮັບມໍຣະດົກ.
48004003	ພວກເຮົາກໍເໝືອນກັນ ເມື່ອຍັງເປັນເດັກນ້ອຍ ພວກເຮົາກໍຍັງຕົກເປັນທາດຮັບໃຊ້ ຢູ່ໃຕ້ອຳນາດຂອງສິ່ງສັກສິດທຳມະດາ ແຫ່ງສາກົນຈັກກະວານ.
48004004	ແຕ່ເມື່ອຄົບກຳນົດເວລາແລ້ວ ພຣະເຈົ້າໄດ້ຊົງໃຊ້ພຣະບຸດຂອງພຣະອົງມາ ພຣະອົງໄດ້ມາເກີດນຳຍິງຄົນໜຶ່ງ ແລະຊົງມີຊີວິດຢູ່ພາຍໃຕ້ກົດບັນຍັດ,
48004005	ເພື່ອຈະຊົງໄຖ່ເອົາຄົນເຫລົ່ານັ້ນ ທີ່ຢູ່ໃຕ້ກົດບັນຍັດ ເພື່ອໃຫ້ພວກເຮົາໄດ້ຖານະເປັນບຸດ.
48004006	ແລະເພາະເຈົ້າທັງຫລາຍເປັນບຸດຂອງພຣະເຈົ້າແລ້ວ ພຣະອົງຈຶ່ງຊົງໃຊ້ພຣະວິນຍານແຫ່ງພຣະບຸດຂອງພຣະອົງເຂົ້າມາໃນໃຈຂອງພວກເຮົາ ແລ້ວຮ້ອງວ່າ, “ອັບບາ” ຄື “ພຣະບິດາເຈົ້າ.”
48004007	ເຫດສະນັ້ນ ເພາະໂດຍພຣະເຈົ້າ ພວກເຈົ້າຈຶ່ງບໍ່ເປັນຂ້ອຍຂ້າຕໍ່ໄປ ແຕ່ເປັນບຸດ ແລະຖ້າເປັນບຸດແລ້ວ ກໍເປັນເຈົ້າຂອງມໍຣະດົກ.
48004008	ໃນເມື່ອກ່ອນນີ້ ເຈົ້າທັງຫລາຍຍັງບໍ່ຮູ້ຈັກພຣະເຈົ້າ ພວກເຈົ້າກໍເປັນທາດຮັບໃຊ້ຂອງສິ່ງຕ່າງໆ ຊຶ່ງຕາມທຳມະດາແລ້ວ ມັນບໍ່ແມ່ນພຣະແທ້.
48004009	ແຕ່ບັດນີ້ເຈົ້າທັງຫລາຍຮູ້ຈັກພຣະເຈົ້າແລ້ວ (ຫລືຈະເວົ້າໃຫ້ຖືກກວ່າ ກໍວ່າພຣະເຈົ້າຊົງຮູ້ຈັກເຈົ້າທັງຫລາຍແລ້ວ) ດ້ວຍເຫດໃດພວກເຈົ້າຈຶ່ງຈະກັບໄປຫາອຳນາດສິ່ງສັກສິດທຳມະດາ ອັນອ່ອນແອແລະບໍ່ມີປະໂຫຍດ? ພວກເຈົ້າຢາກຕົກເປັນຂ້ອຍຂ້າຂອງມັນອີກບໍ?
48004010	ພວກເຈົ້າຖືວັນ ຖືເດືອນ ຖືລະດູ ແລະຖືປີ.
48004011	ເຮົາວິຕົກນຳເຈົ້າທັງຫລາຍ ຢ້ານວ່າການໜັກໜ່ວງທີ່ເຮົາໄດ້ເຮັດສຳລັບພວກເຈົ້ານັ້ນ ຈະບໍ່ເປັນປະໂຫຍດ.
48004012	ພີ່ນ້ອງທັງຫລາຍຂອງເຮົາເອີຍ, ເຮົາຮ້ອງຂໍພວກເຈົ້າໃຫ້ເປັນເໝືອນດັ່ງເຮົາ ຕາມທີ່ຈິງແລ້ວ ເຮົາກໍເຄີຍເປັນດັ່ງພວກເຈົ້າເໝືອນກັນ ພວກເຈົ້າບໍ່ໄດ້ທຳຮ້າຍຫຍັງຕໍ່ເຮົາ.
48004013	ເຈົ້າທັງຫລາຍຮູ້ຢູ່ວ່າ ໃນຕອນຕົ້ນທີ່ເຮົາໄດ້ປະກາດເລື່ອງຂ່າວປະເສີດແກ່ພວກເຈົ້າ ກໍເປັນເພາະການເຈັບປ່ວຍທາງຮ່າງກາຍ.
48004014	ເຖິງແມ່ນວ່າສຸຂະພາບຂອງເຮົາ ຈະເປັນການທົດລອງໃຈເຈົ້າທັງຫລາຍກໍຕາມ ພວກເຈົ້າກໍບໍ່ໄດ້ໝິ່ນປະໝາດ ຫລືເບື່ອໜ່າຍເຮົາ ແຕ່ໄດ້ຕ້ອນຮັບເຮົາ ເໝືອນກັບເປັນທູດຂອງພຣະເຈົ້າ ຫລືເໝືອນກັບພຣະຄຣິດເຈົ້າເຢຊູ.
48004015	ພວກເຈົ້າລືມຄວາມຍິນດີຂອງພວກເຈົ້າແລ້ວບໍ? ເຮົາເອງກ້າເວົ້າໄດ້ວ່າ ຖ້າເປັນໄປໄດ້ພວກເຈົ້າຄົງຈະຄວັດໜ່ວຍຕາຂອງພວກເຈົ້າໃຫ້ແກ່ເຮົາ.
48004016	ເວລານີ້ ເຮົາໄດ້ກາຍເປັນສັດຕູຂອງພວກເຈົ້າ ຍ້ອນເຮົາບອກຄວາມຈິງແກ່ພວກເຈົ້າຊັ້ນບໍ?
48004017	ຄົນເຫລົ່ານັ້ນສົນໃຈພວກເຈົ້າ ບໍ່ແມ່ນດ້ວຍຄວາມຫວັງດີ ພວກເຂົາພຽງແຕ່ຢາກແຍກພວກເຈົ້າອອກຈາກເຮົາເທົ່ານັ້ນ ເພື່ອວ່າພວກເຈົ້າຈະໄດ້ສົນໃຈພວກເຂົາ ດັ່ງທີ່ພວກເຂົາໄດ້ສົນໃຈພວກເຈົ້າ.
48004018	ການເອົາອົກເອົາໃຈດ້ວຍຄວາມຫວັງດີ ກໍເປັນການດີຢູ່ທຸກເວລາ ແລະບໍ່ແມ່ນແຕ່ເມື່ອເວລາເຮົາຢູ່ນຳພວກເຈົ້າເທົ່ານັ້ນ.
48004019	ລູກນ້ອຍທີ່ຮັກຂອງເຮົາເອີຍ, ເຮົາຕ້ອງເຈັບປວດເພາະພວກເຈົ້າອີກ ເໝືອນຢ່າງແມ່ທີ່ເຈັບທ້ອງເກີດລູກ ຈົນກວ່າພຣະຄຣິດຈະໄດ້ເປັນທີ່ສ້າງຂຶ້ນຢູ່ໃນພວກເຈົ້າ.
48004020	ເຮົາປາຖະໜາຢາກຢູ່ກັບພວກເຈົ້າໃນເວລານີ້ ແລະຢາກປ່ຽນວິທີເວົ້າຈາກັບພວກເຈົ້າ ເພາະເຮົາວິຕົກກັງວົນໃຈນຳພວກເຈົ້າຫລາຍ
48004021	ເຮົາຂໍຖາມພວກທີ່ຢູ່ໃຕ້ກົດບັນຍັດວ່າ, ພວກເຈົ້າບໍ່ໄດ້ຍິນສິ່ງທີ່ກົດບັນຍັດກ່າວບໍ?
48004022	ຕາມທີ່ມີຂຽນໄວ້ວ່າ, ອັບຣາຮາມມີລູກຊາຍສອງຄົນ, ຄົນໜຶ່ງເກີດຈາກຍິງຂ້ອຍຂ້າ ແລະອີກຄົນໜຶ່ງເກີດຈາກຍິງທີ່ບໍ່ເປັນຂ້ອຍຂ້າ.
48004023	ລູກຊາຍຂອງເພິ່ນຜູ້ທີ່ໄດ້ຈາກຍິງຂ້ອຍຂ້ານັ້ນ ເກີດຕາມທຳມະດາ ແຕ່ລູກຊາຍຂອງເພິ່ນ ຜູ້ທີ່ໄດ້ຈາກຍິງທີ່ບໍ່ເປັນຂ້ອຍຂ້ານັ້ນ ແມ່ນເກີດຕາມພຣະສັນຍາ.
48004024	ເລື່ອງນັ້ນຖືເປັນການປຽບທຽບດັ່ງນີ້: ຍິງທັງສອງນັ້ນ ໄດ້ແກ່ພັນທະສັນຍາສອງຢ່າງ, ຜູ້ໜຶ່ງຊື່ວ່າຮາກາ ນາງເກີດລູກທີ່ເປັນຂ້ອຍຂ້າ ຈຶ່ງໄດ້ຮັບພັນທະສັນຍາມາຈາກພູເຂົາຊີນາຍ.
48004025	ນາງຮາການັ້ນ ໄດ້ແກ່ພູເຂົາຊີນາຍໃນປະເທດອາຣາເບຍປຽບເຖິງ ນະຄອນເຢຣູຊາເລັມໃນປະຈຸບັນ ຕົກເປັນຂ້ອຍຂ້າພ້ອມທັງຊາວເມືອງທຸກຄົນດ້ວຍ.
48004026	ແຕ່ນະຄອນເຢຣູຊາເລັມທີ່ຢູ່ເບື້ອງເທິງນັ້ນ ເປັນອິດສະຫລະ ແລະນາງກໍເປັນແມ່ຂອງພວກເຮົາ.
48004027	ເພາະມີຄຳຂຽນໄວ້ໃນພຣະຄຳພີວ່າ, “ໂອ ຍິງໝັນຜູ້ບໍ່ເຄີຍເກີດລູກເອີຍ ຈົ່ງຊົມຊື່ນຍິນດີເທີ້ນ ເຈົ້າຜູ້ທີ່ບໍ່ເຄີຍເຈັບທ້ອງ ເກີດລູກຈັກເທື່ອເອີຍ ຈົ່ງໂຮ່ຮ້ອງຂຶ້ນດ້ວຍຄວາມ ຊົມຊື່ນຍິນດີສາ ດ້ວຍວ່າ, ຍິງທີ່ຖືກປະຮ້າງກໍມີລູກ ຫລາຍກວ່າຍິງທີ່ມີຜົວ.”
48004028	ບັດນີ້ ພີ່ນ້ອງທັງຫລາຍຂອງເຮົາເອີຍ, ພວກເຈົ້າກໍເປັນລູກໆຂອງພຣະເຈົ້າ ຕາມພຣະສັນຍາ ເໝືອນດັ່ງອີຊາກ.
48004029	ໃນຄາວນັ້ນ ລູກທີ່ເກີດຕາມທຳມະດາ ໄດ້ຂົ່ມເຫັງຜູ້ທີ່ເກີດຕາມພຣະວິນຍານສັນໃດ ແລະປະຈຸບັນນີ້ ກໍຍັງເປັນເໝືອນກັນສັນນັ້ນ.
48004030	ແຕ່ພຣະຄຳພີກ່າວວ່າຢ່າງໃດ ກໍກ່າວວ່າ, “ຈົ່ງໄລ່ຍິງຂ້ອຍຂ້າ ແລະລູກຂອງນາງໜີໄປເສຍ. ດ້ວຍວ່າ, ລູກຂອງຍິງຂ້ອຍຂ້າຈະບໍ່ໄດ້ມີສ່ວນຮັບມໍຣະດົກ ຮ່ວມກັບລູກຂອງຍິງທີ່ບໍ່ເປັນຂ້ອຍຂ້າ.”
48004031	ເຫດສະນັ້ນ ພີ່ນ້ອງທັງຫລາຍເອີຍ, ພວກເຮົາບໍ່ເປັນລູກຂອງຍິງຂ້ອຍຂ້າ ແຕ່ເປັນລູກຂອງຍິງທີ່ບໍ່ເປັນຂ້ອຍຂ້າ.
48005001	ເພື່ອເສລີພາບນັ້ນແຫລະ ພຣະຄຣິດຈຶ່ງໄດ້ປົດປ່ອຍພວກເຮົາໃຫ້ເປັນອິດສະຫລະ. ສະນັ້ນ ຈົ່ງຕັ້ງໝັ້ນຢູ່ ແລະຢ່າຍອມປ່ອຍຕົວເອງໃຫ້ຕົກເປັນຂ້ອຍຂ້າອີກ.
48005002	ຈົ່ງຟັງໃຫ້ດີ ເຮົາຄືໂປໂລ ຂໍບອກພວກເຈົ້າວ່າ ຖ້າພວກເຈົ້າຍອມຮັບພິທີຕັດກໍໝາຍຄວາມວ່າ ພຣະຄຣິດບໍ່ເປັນປະໂຫຍດຫຍັງສຳລັບພວກເຈົ້າ.
48005003	ເຮົາຂໍຢັ້ງຢືນອີກເທື່ອໜຶ່ງວ່າ ຜູ້ທີ່ຍອມຮັບພິທີຕັດ ຜູ້ນັ້ນກໍຖືກຜູກມັດໃຫ້ປະຕິບັດຕາມກົດບັນຍັດທັງໝົດ.
48005004	ຄົນໃດໃນພວກເຈົ້າທີ່ພະຍາຍາມເປັນຜູ້ຊອບທຳ ໂດຍປະຕິບັດຕາມກົດບັນຍັດ ຄົນນັ້ນກໍຕັດຕົນເອງອອກຈາກພຣະຄຣິດ ໄດ້ຫລຸດຕົກຈາກພຣະຄຸນເສຍແລ້ວ.
48005005	ໂດຍພຣະວິນຍານ ພວກເຮົາມີຄວາມຫວັງວ່າ ພຣະເຈົ້າຈະຊົງໃຫ້ພວກເຮົາເປັນຜູ້ຊອບທຳຕໍ່ໜ້າພຣະອົງ ແລະແມ່ນສິ່ງທີ່ພວກເຮົາຄອງຄອຍຖ້າຢູ່ໂດຍຄວາມເຊື່ອ.
48005006	ດ້ວຍວ່າ, ໃນພຣະຄຣິດເຈົ້າເຢຊູ ການຮັບພິທີຕັດຫລືບໍ່ຮັບ ກໍບໍ່ມີຜົນຫຍັງ, ແຕ່ສິ່ງສຳຄັນແມ່ນຄວາມເຊື່ອທີ່ສະແດງອອກໂດຍທາງຄວາມຮັກ.
48005007	ພວກເຈົ້າແລ່ນແຂ່ງຂັນດີຢູ່ແລ້ວ ແມ່ນຜູ້ໃດຂັດຂວາງພວກເຈົ້າບໍ່ໃຫ້ເຊື່ອຟັງຄວາມຈິງ?
48005008	ສິ່ງທີ່ເຂົາໄດ້ຊັກຊວນພວກເຈົ້ານັ້ນ ບໍ່ໄດ້ມາຈາກພຣະເຈົ້າ ອົງທີ່ໄດ້ຊົງເອີ້ນເອົາພວກເຈົ້າ.
48005009	“ເຊື້ອແປ້ງພຽງແຕ່ນ້ອຍດຽວກໍເຮັດໃຫ້ແປ້ງນວດທັງກ້ອນຟູຂຶ້ນ.”
48005010	ເຮົາໄວ້ໃຈໃນອົງພຣະຜູ້ເປັນເຈົ້າວ່າ ເຈົ້າທັງຫລາຍຈະບໍ່ມີຄວາມຄິດຢ່າງອື່ນ ແຕ່ຝ່າຍຜູ້ທີ່ມາກໍ່ກວນພວກເຈົ້ານັ້ນ ຈະເປັນຜູ້ໃດກໍຕາມ ເຂົາຄົງຈະໄດ້ຮັບໂທດ.
48005011	ພີ່ນ້ອງທັງຫລາຍເອີຍ, ຖ້າເຮົາຍັງເທດສະໜາຊັກຊວນໃຫ້ຮັບພິທີຕັດ ດ້ວຍເຫດໃດເຮົາຈຶ່ງຍັງຖືກຂົ່ມເຫັງຢູ່? ຖ້າເປັນດັ່ງນັ້ນ ການທີ່ໄມ້ກາງແຂນເປັນເຫດເຮັດໃຫ້ເກີດສະດຸດໃຈ ກໍຄົງຖືກຍົກເລີກເສຍແລ້ວ.
48005012	ສ່ວນຄົນເຫລົ່ານັ້ນ ທີ່ກໍ່ກວນຄວາມວຸ້ນວາຍຕໍ່ພວກເຈົ້າ ໃຫ້ເຂົາຕອນຕົວເອງເສຍ.
48005013	ພີ່ນ້ອງທັງຫລາຍຂອງເຮົາເອີຍ ພວກເຈົ້າໄດ້ຖືກເອີ້ນໃຫ້ມີເສລີພາບ, ແຕ່ຢ່າໃຊ້ເສລີພາບນັ້ນເປັນຊ່ອງທາງປ່ອຍຕົວໄປຕາມຕັນຫາຂອງຮ່າງກາຍ ແຕ່ຈົ່ງຮັບໃຊ້ຊຶ່ງກັນແລະກັນດ້ວຍຄວາມຮັກເທີ້ນ.
48005014	ດ້ວຍວ່າ, ກົດບັນຍັດທັງໝົດກໍລວມເຂົ້າໃນຂໍ້ດຽວນີ້ຄື: “ຈົ່ງຮັກເພື່ອນບ້ານເໝືອນຮັກຕົນເອງ.”
48005015	ແຕ່ຖ້າພວກເຈົ້າເຮັດເໝືອນດັ່ງສັດປ່າ ຄືກັດກັນແລະກິນເນື້ອກັນ ຈົ່ງລະວັງ ຢ້ານວ່າພວກເຈົ້າຈະພາກັນຈິບຫາຍໄປໝົດ.
48005016	ເຮົາບອກວ່າ, ຈົ່ງຍອມໃຫ້ພຣະວິນຍານນຳພາຊີວິດ ແລະພວກເຈົ້າຈະບໍ່ໄດ້ເຮັດຕາມສັນດານຕັນຫາມະນຸດ.
48005017	ດ້ວຍວ່າ, ສັນດານຕັນຫາມະນຸດກໍຕໍ່ສູ້ກັບພຣະວິນຍານ ແລະພຣະວິນຍານກໍຕໍ່ສູ້ກັບສັນດານຕັນຫາມະນຸດ ທັງສອງຝ່າຍເປັນສັດຕູກັນ. ດັ່ງນັ້ນ ສິ່ງທີ່ພວກເຈົ້າຢາກເຮັດຈຶ່ງເຮັດບໍ່ໄດ້.
48005018	ສະນັ້ນ ຖ້າພຣະວິນຍານນຳພາພວກເຈົ້າ ພວກເຈົ້າກໍບໍ່ຢູ່ໃຕ້ກົດບັນຍັດ.
48005019	ກິດຈະການແຫ່ງສັນດານມະນຸດກໍປາກົດແຈ້ງດັ່ງນີ້: ຄືການຫລິ້ນຊູ້, ຄວາມບໍ່ສະອາດ, ຄວາມປະພຶດຊົ່ວຮ້າຍ,
48005020	ການຂາບໄຫວ້ຮູບເຄົາຣົບ, ການເຊື່ອເວດມົນຄາຖາ, ການເປັນສັດຕູກັນ, ການວິວາດຜິດຖຽງກັນ, ການເຫິງສາກັນ, ການຄຽດແຄ້ນກັນ ແລະ ການມັກໃຫຍ່ໃຝ່ສູງຕໍ່ກັນ, ການແຕກແຍກກັນ, ການຖືພັກຖືພວກ,
48005021	ການອິດສາກັນ, ການເສບສຸຣາຢາເມົາ, ການກິນລ້ຽງແບບຊົ່ວຊ້າ ແລະ ການອື່ນໆອີກ ໃນທຳນອງດຽວກັນນີ້ ເຮົາຂໍເຕືອນພວກເຈົ້າດັ່ງທີ່ເຄີຍເຕືອນມາແລ້ວວ່າ, ຄົນທີ່ເຮັດສິ່ງເຫລົ່ານີ້ ຈະບໍ່ມີສ່ວນໃນຣາຊອານາຈັກຂອງພຣະເຈົ້າ.
48005022	ແຕ່ຜົນຂອງພຣະວິນຍານນັ້ນຄື: ຄວາມຮັກ, ຄວາມຊົມຊື່ນຍິນດີ, ສັນຕິສຸກ, ຄວາມອົດທົນດົນນານ, ຄວາມເມດຕາປານີ, ຄວາມດີ, ຄວາມສັດຊື່,
48005023	ຄວາມສຸພາບອ່ອນຫວານ, ການຮູ້ຈັກບັງຄັບຕົນ, ກົດໝາຍທີ່ຫ້າມສິ່ງເຫລົ່ານີ້ກໍບໍ່ມີ.
48005024	ສ່ວນພວກທີ່ຢູ່ໃນພຣະເຢຊູຄຣິດເຈົ້ານັ້ນ ກໍໄດ້ເອົາຄວາມປາຖະໜາກັບກິເລດຕັນຫາຂອງສັນດານມະນຸດຄຶງໄວ້ທີ່ໄມ້ກາງແຂນແລ້ວ.
48005025	ຖ້າພວກເຮົາມີຊີວິດຢູ່ໂດຍພຣະວິນຍານ ກໍຈົ່ງດຳເນີນຊີວິດໄປຕາມພຣະວິນຍານນັ້ນ.
48005026	ພວກເຮົາບໍ່ຕ້ອງເປັນຄົນອວດຕົວ ຫລືກຸກກວນໃຈກັນ ຫລືອິດສາກັນແລະກັນ.
48006001	ພີ່ນ້ອງທັງຫລາຍເອີຍ, ຖ້າພວກເຮົາຫາກພົບຄົນທີ່ຫລົງເຮັດຜິດປະການໃດປະການໜຶ່ງ ພວກເຈົ້າທີ່ຢູ່ຝ່າຍພຣະວິນຍານ ຄວນຊ່ວຍສ້າງຜູ້ນັ້ນດ້ວຍຄວາມສຸພາບອ່ອນຫວານໃຫ້ກັບຄືນດີໃໝ່ ຈົ່ງຄອຍລະວັງຕົວເອົາໄວ້ ເພື່ອວ່າຕົນເອງຈະບໍ່ໄດ້ຖືກທົດລອງໃຫ້ເຮັດຜິດເໝືອນກັນ.
48006002	ຈົ່ງຊ່ວຍຮັບພາລະໜັກຂອງກັນແລະກັນ ຖ້າເຮັດດັ່ງນີ້ ພວກເຈົ້າກໍປະຕິບັດຕາມ ກົດບັນຍັດຂອງພຣະຄຣິດ.
48006003	ຖ້າຜູ້ໃດຄິດວ່າຕົນເປັນຄົນສຳຄັນ ທັງໆທີ່ຕົນບໍ່ສຳຄັນຫຍັງ ຜູ້ນັ້ນກໍຫລອກລວງຕົນເອງ.
48006004	ແຕ່ລະຄົນຄວນສຳຫລວດເບິ່ງການງານຂອງຕົນເອງ ຖ້າການງານດີ ກໍຈົ່ງພູມໃຈໃນການງານນັ້ນ ໂດຍບໍ່ຕ້ອງປຽບທຽບໃສ່ກັບການງານຂອງຄົນອື່ນ.
48006005	ດ້ວຍວ່າ, ທຸກຄົນຕ້ອງຮັບຜິດຊອບຕໍ່ພາລະຂອງຕົນເອງ.
48006006	ຄົນທີ່ຮັບພຣະທຳຄຳສອນແລ້ວ ຈົ່ງແບ່ງສິ່ງທີ່ດີທຸກຢ່າງໃຫ້ແກ່ຜູ້ທີ່ສັ່ງສອນຕົນ.
48006007	ຢ່າເຂົ້າໃຈຜິດ ພວກເຈົ້າຈະຫລອກລວງພຣະເຈົ້າບໍ່ໄດ້ ເພາະວ່າຜູ້ໃດຫວ່ານສິ່ງໃດລົງ ກໍຈະເກັບກ່ຽວສິ່ງນັ້ນ.
48006008	ຜູ້ທີ່ຫວ່ານຕາມຕັນຫາຂອງສັນດານມະນຸດ ກໍຈະໄດ້ເກັບກ່ຽວຄວາມເປື່ອຍເນົ່າຕາມຕັນຫານັ້ນ, ແຕ່ຜູ້ທີ່ຫວ່ານຕາມພຣະວິນຍານ ກໍຈະໄດ້ເກັບກ່ຽວຜົນແຫ່ງຊີວິດນິຣັນດອນ.
48006009	ສະນັ້ນ ຢ່າໃຫ້ພວກເຮົາອິດເມື່ອຍໃນການເຮັດດີ ເພາະຖ້າໃຈພວກເຮົາບໍ່ທໍ້ຖອຍ ພວກເຮົາກໍຈະໄດ້ເກັບກ່ຽວຜົນດີຕາມເວລາອັນສົມຄວນ.
48006010	ສະນັ້ນແຫລະ, ເມື່ອພວກເຮົາມີໂອກາດ ຈົ່ງເຮັດດີຕໍ່ທຸກຄົນ ເປັນຕົ້ນຕໍ່ຄອບຄົວທີ່ຮ່ວມຢູ່ໃນຄວາມເຊື່ອ.
48006011	ຈົ່ງສັງເກດເບິ່ງໂຕໜັງສືທີ່ເຮົາໄດ້ຂຽນມາຫາພວກເຈົ້າດ້ວຍມືຂອງເຮົາເອງວ່າ ໂຕໃຫຍ່ເທົ່າໃດ
48006012	ຄົນທີ່ຂົ່ມເຫັງ ບັງຄັບພວກເຈົ້າໃຫ້ຮັບພິທີຕັດ ເປັນພວກທີ່ຢາກໄດ້ໜ້າ ຊື່ສຽງ ແລະອວດອ້າງເຖິງເລື່ອງພາຍນອກ ທີ່ພວກເຂົາເຮັດໄປ ເພື່ອວ່າພວກເຂົາຈະບໍ່ໄດ້ຖືກຂົ່ມເຫັງຍ້ອນເລື່ອງໄມ້ກາງແຂນຂອງພຣະຄຣິດເທົ່ານັ້ນ.
48006013	ແມ່ນແຕ່ພວກທີ່ໃຫ້ຮັບພິທີຕັດ ກໍບໍ່ປະຕິບັດຕາມກົດບັນຍັດ ພວກເຂົາຢາກໃຫ້ພວກເຈົ້າຮັບພິທີຕັດ ເພື່ອພວກເຂົາຈະເອົາເລື່ອງເນື້ອກາຍຂອງພວກເຈົ້າໄປອວດອ້າງ.
48006014	ສຳລັບເຮົາແລ້ວ, ເຮົາຂໍອວດອ້າງແຕ່ເລື່ອງໄມ້ກາງແຂນຂອງອົງພຣະເຢຊູຄຣິດເຈົ້າເທົ່ານັ້ນ ຍ້ອນເລື່ອງໄມ້ກາງແຂນຂອງພຣະອົງນີ້ແຫລະ ໂລກຈຶ່ງຕາຍແລ້ວສຳລັບເຮົາ ແລະເຮົາກໍຕາຍແລ້ວສຳລັບໂລກ.
48006015	ການຮັບພິທີຕັດ ຫລືບໍ່ຮັບກໍບໍ່ແມ່ນສິ່ງສຳຄັນ, ແຕ່ສິ່ງສຳຄັນແມ່ນການໄດ້ຖືກສ້າງຂຶ້ນໃໝ່.
48006016	ຂໍໃຫ້ສັນຕິສຸກແລະພຣະກະຣຸນາຄຸນ ຈົ່ງມີແກ່ຜູ້ທີ່ປະຕິບັດຕາມກົດຢ່າງນີ້ ຕະຫລອດທັງໄພ່ພົນຂອງພຣະເຈົ້າທຸກຖ້ວນໜ້າເທີ້ນ.
48006017	ແຕ່ນີ້ໄປ ຢ່າໃຫ້ຜູ້ໃດລົບກວນເຮົາອີກ ເພາະຮອຍບາດແຜທີ່ມີຢູ່ໃນຕົວເຮົາເປັນຕາປະທັບຊີ້ໃຫ້ເຫັນວ່າ, ເຮົາເປັນຂ້ອຍຂ້າຂອງພຣະເຢຊູເຈົ້າ.
48006018	ພີ່ນ້ອງທັງຫລາຍເອີຍ, ຂໍໃຫ້ພຣະຄຸນຂອງອົງພຣະເຢຊູຄຣິດເຈົ້າຂອງພວກເຮົາ ຈົ່ງສະຖິດຢູ່ກັບຈິດວິນຍານພວກເຈົ້າທຸກຄົນເທີ້ນ ອາແມນ.
49001001	ໂປໂລ ຜູ້ເປັນອັກຄະສາວົກຂອງພຣະຄຣິດເຈົ້າເຢຊູ ຕາມນໍ້າພຣະໄທຂອງພຣະເຈົ້າ ເຖິງພວກໄພ່ພົນຂອງພຣະເຈົ້າ ຜູ້ທີ່ເຫຼື້ອມໃສສັດທາໃນພຣະຄຣິດເຈົ້າເຢຊູ.
49001002	ຂໍໃຫ້ພຣະຄຸນແລະສັນຕິສຸກ ຊຶ່ງມາຈາກພຣະເຈົ້າ ພຣະບິດາເຈົ້າຂອງເຮົາທັງຫລາຍ ແລະຈາກອົງພຣະເຢຊູຄຣິດເຈົ້າ ຈົ່ງສະຖິດຢູ່ກັບເຈົ້າທັງຫລາຍເທີ້ນ.
49001003	ສາທຸການແດ່ພຣະເຈົ້າ ຄືພຣະບິດາຂອງອົງພຣະເຢຊູຄຣິດເຈົ້າຂອງເຮົາທັງຫລາຍ ຜູ້ໄດ້ຊົງໂຜດປະທານພຣະພອນທຸກປະການຝ່າຍວິນຍານ ໃຫ້ແກ່ເຮົາທັງຫລາຍໃນສະຫວັນສະຖານໂດຍພຣະຄຣິດ.
49001004	ໃນພຣະຄຣິດນັ້ນ ພຣະອົງໄດ້ຊົງເລືອກພວກເຮົາໄວ້ ຕັ້ງແຕ່ກ່ອນທີ່ຈະຊົງວາງຮາກສ້າງໂລກ ເພື່ອເຮົາທັງຫລາຍຈະບໍຣິສຸດໂດຍບໍ່ມີຂໍ້ຕິຕຽນໄດ້ຕໍ່ພຣະພັກພຣະອົງ.
49001005	ພຣະອົງໄດ້ຊົງຄາດໝາຍພວກເຮົາໄວ້ກ່ອນ ດ້ວຍຄວາມຮັກ ໃຫ້ເປັນບຸດຂອງພຣະອົງ ໂດຍພຣະເຢຊູຄຣິດເຈົ້າຕາມທີ່ຊອບພຣະໄທພຣະອົງ.
49001006	ເພື່ອຈະໃຫ້ເປັນທີ່ສັນລະເສີນພຣະຄຸນອັນຮຸ່ງເຮືອງຂອງພຣະອົງ ຊຶ່ງຊົງໂຜດປະທານແກ່ພວກເຮົາໃນພຣະເຢຊູເຈົ້າ ຜູ້ຊົງເປັນທີ່ຮັກຂອງພຣະເຈົ້າ.
49001007	ໃນພຣະອົງນັ້ນ ພວກເຮົາໄດ້ຮັບການໄຖ່ໃຫ້ພົ້ນດ້ວຍພຣະໂລຫິດຂອງພຣະອົງ ຄືໄດ້ຮັບການອະໄພການຫລົງຜິດຂອງເຮົາ ໂດຍພຣະກະຣຸນາອັນອຸດົມຂອງພຣະອົງ ຊຶ່ງໄດ້ຊົງປະທານແກ່ພວກເຮົາຢ່າງລົ້ນເຫລືອ.
49001008	ເປັນພຣະຄຸນຊຶ່ງພວກເຮົາໄດ້ຮັບຢ່າງລົ້ນເຫລືອຫາທີ່ປຽບບໍ່ໄດ້. ໃນພຣະປັນຍາແລະຄວາມຮູ້ແຈ້ງເຫັນຈິງທຸກຢ່າງຂອງພຣະອົງນັ້ນ.
49001009	ພຣະເຈົ້າໄດ້ຕັ້ງໃຈໄວ້ກ່ອນແລ້ວ ໃນການເຮັດໃຫ້ພວກເຮົາຮູ້ຈັກແຜນການອັນເລິກລັບ ໃນນໍ້າພຣະໄທຂອງພຣະອົງ ເພື່ອໃຫ້ສຳເລັດໂດຍທາງພຣະອົງ.
49001010	ປະສົງວ່າ ເມື່ອເວລາກຳນົດຄົບບໍຣິບູນແລ້ວ ພຣະອົງຈະຊົງຮວບຮວມສິ່ງສາລະພັດ ທັງມີຢູ່ໃນຟ້າສະຫວັນແລະແຜ່ນດິນໂລກໄວ້ໃນພຣະຄຣິດ ຜູ້ຊົງເປັນພຣະປະມຸກ.
49001011	ໃນພຣະອົງນັ້ນ ພວກເຮົາໄດ້ຕົກເປັນສ່ວນຂອງພຣະເຈົ້າ ຕາມການຊົງຕັ້ງພຣະໄທໄວ້ກ່ອນຂອງພຣະອົງ ຜູ້ຊົງກະທຳໃຫ້ສິ່ງສາລະພັດດຳເນີນໄປ ໃຫ້ສົມກັບນໍ້າພຣະໄທຂອງພຣະອົງ.
49001012	ພວກເຮົາເປັນຄົນຜູ້ທຳອິດ ທີ່ມີຄວາມຫວັງໃນພຣະຄຣິດ ໄດ້ຮັບການກຳນົດແລະແຕ່ງຕັ້ງ ໃຫ້ຖວາຍສັນລະເສີນຄວາມຍິ່ງໃຫຍ່ຂອງພຣະອົງ.
49001013	ພວກເຈົ້າກໍເໝືອນກັນ ເມື່ອໄດ້ຟັງຂ່າວຄວາມຈິງ ຄືຂ່າວປະເສີດເລື່ອງຄວາມພົ້ນຂອງພວກເຈົ້ານັ້ນ ແລະວາງໃຈເຊື່ອໃນພຣະອົງ. ດັ່ງນັ້ນ ພຣະອົງຈຶ່ງໄດ້ປະທັບຕາໝາຍພວກເຈົ້າໄວ້ ໂດຍພຣະວິນຍານບໍຣິສຸດເຈົ້າ ຕາມທີ່ພຣະອົງໄດ້ຊົງສັນຍາໄວ້.
49001014	ເປັນເຄື່ອງມັດຈຳຂອງການຮັບມໍຣະດົກຂອງພວກເຮົາ ຈົນກວ່າເຮົາຈະໄດ້ຮັບເປັນກຳມະສິດ ເປັນທີ່ຖວາຍສັນລະເສີນແດ່ພຣະກຽດຕິຍົດຂອງພຣະອົງ.
49001015	ເຫດສະນັ້ນ ເມື່ອເຮົາໄດ້ຍິນວ່າ ພວກເຈົ້າວາງໃຈເຊື່ອໃນອົງພຣະເຢຊູເຈົ້າ ແລະຮັກໄພ່ພົນຂອງພຣະເຈົ້າທຸກຄົນ,
49001016	ເຮົາຈຶ່ງໂມທະນາຂອບພຣະຄຸນພຣະເຈົ້າຢູ່ບໍ່ຂາດສຳລັບພວກເຈົ້າ ແລະລະນຶກເຖິງພວກເຈົ້າເມື່ອເຮົາພາວັນນາອະທິຖານ.
49001017	ເຮົາພາວັນນາອະທິຖານ ຂໍພຣະເຈົ້າຂອງອົງພຣະເຢຊູຄຣິດເຈົ້າຂອງເຮົາທັງຫລາຍ ຄືພຣະບິດາເຈົ້າຜູ້ຊົງພຣະສະຫງ່າຣາສີ ຊົງໂຜດປະທານໃຫ້ເຈົ້າທັງຫລາຍມີວິນຍານແຫ່ງສະຕິປັນຍາ ແລະຄວາມຮູ້ແຈ້ງເຫັນຈິງເຖິງເລື່ອງພຣະອົງ.
49001018	ແລະຂໍຊົງໂຜດໃຫ້ຕາພາຍໃນຂອງເຈົ້າທັງຫລາຍສະຫວ່າງຂຶ້ນ ເພື່ອພວກເຈົ້າຈະໄດ້ຮູ້ວ່າ ໃນການທີ່ພຣະອົງຊົງເອີ້ນພວກເຈົ້ານັ້ນ ພຣະອົງໄດ້ຊົງປະທານຄວາມຫວັງອັນໃດແກ່ພວກເຈົ້າ ແລະຮູ້ວ່າມໍຣະດົກຂອງພຣະອົງສຳລັບພວກໄພ່ພົນຂອງພຣະອົງນັ້ນ ມີສະຫງ່າຣາສີອັນອຸດົມສົມບູນພຽງໃດ.
49001019	ແລະຮູ້ວ່າຣິດອຳນາດອັນໃຫຍ່ເຫລືອປະມານຂອງພຣະອົງ ມີຫລາຍພຽງໃດສຳລັບພວກເຮົາຜູ້ທີ່ເຊື່ອ ຕາມອຳນາດພຣະກຳລັງ ແລະຣິດທານຸພາບອັນໃຫຍ່ຫລວງຂອງພຣະອົງ
49001020	ຊຶ່ງພຣະອົງໄດ້ຊົງກະທຳໃນພຣະຄຣິດ ເມື່ອຊົງບັນດານໃຫ້ພຣະອົງຄືນພຣະຊົນ ແລະຊົງໃຫ້ປະທັບເບື້ອງຂວາພຣະຫັດຂອງພຣະເຈົ້າໃນສະຫວັນສະຖານ.
49001021	ສູງກວ່າບັນດາວິນຍານທີ່ຄອບຄອງ, ຜູ້ມີອຳນາດ, ຜູ້ມີຣິດເດດ, ຜູ້ມີອານຸພາບ ແລະເໜືອກວ່ານາມຊື່ທັງປວງທີ່ເຂົາເອີ່ຍຂຶ້ນ ບໍ່ແມ່ນໃນສະໄໝນີ້ເທົ່ານັ້ນ ແຕ່ວ່າໃນສະໄໝທີ່ຈະມາເຖິງດ້ວຍ.
49001022	ແລະໄດ້ຊົງປາບສິ່ງສາລະພັດທັງປວງລົງໃຕ້ພຣະບາດຂອງພຣະອົງ ແລະໄດ້ຊົງຕັ້ງພຣະອົງໄວ້ໃຫ້ເປັນພຣະປະມຸກ ເໜືອສິ່ງສາລະພັດແກ່ຄຣິສຕະຈັກ.
49001023	ຊຶ່ງເປັນພຣະກາຍຂອງພຣະອົງ ຊຶ່ງເຕັມບໍຣິບູນດ້ວຍພຣະອົງ ຜູ້ຊົງເຕັມໃນທຸກຫົນທຸກແຫ່ງທົ່ວສັບພະທຸກສິ່ງ.
49002001	ໃນອະດີດຜ່ານມາ ພວກເຈົ້າໄດ້ຕາຍແລ້ວຝ່າຍຈິດວິນຍານ ຍ້ອນພວກເຈົ້າບໍ່ເຊື່ອຟັງ ແລະເຮັດບາບນາໆປະການ.
49002002	ໃນເວລານັ້ນ ພວກເຈົ້າໄດ້ປະຕິບັດຕາມທາງອັນຊົ່ວຊ້າແຫ່ງໂລກນີ້ ຄືພວກເຈົ້າເຊື່ອຟັງຕາມຜູ້ທີ່ມີຣິດອຳນາດປົກຄອງຢູ່ໃນຍ່ານອາກາດ ຄືວິນຍານຊຶ່ງຄອບງຳຢູ່ໃນທ່າມກາງຜູ້ທີ່ບໍ່ເຊື່ອຟັງພຣະເຈົ້າ.
49002003	ແທ້ຈິງແລ້ວ, ພວກເຮົາທຸກຄົນເຄີຍດຳເນີນຊີວິດເໝືອນດັ່ງຄົນເຫລົ່ານັ້ນ ຄືໄດ້ດຳເນີນຊີວິດຕາມກິເລດຕັນຫາທີ່ເຮົາຕ້ອງການ ຄືປະຕິບັດຕາມສິ່ງທີ່ຮ່າງກາຍແລະຈິດໃຈຂອງຕົນເອງປາຖະໜາຕາມສັນດານ ພວກເຮົາສົມຄວນຖືກພຣະເຈົ້າລົງໂທດເໝືອນດັ່ງຄົນອື່ນ.
49002004	ແຕ່ດ້ວຍພຣະກະຣຸນາປານີຂອງພຣະເຈົ້າທີ່ອຸດົມສົມບູນຫລາຍ ແລະດ້ວຍຄວາມຮັກຂອງພຣະອົງ ທີ່ມີຕໍ່ພວກເຮົາກໍໃຫຍ່ຫລວງ,
49002005	ເຖິງແມ່ນວ່າ ເມື່ອພວກເຮົາໄດ້ຕາຍແລ້ວຝ່າຍຈິດວິນຍານ ຍ້ອນພວກເຮົາບໍ່ເຊື່ອຟັງ ພຣະອົງກໍຍັງໄດ້ບັນດານໃຫ້ພວກເຮົາເປັນຄືນມາສູ່ຊີວິດກັບພຣະຄຣິດ ການທີ່ພວກເຮົາໄດ້ຮັບຄວາມລອດພົ້ນນັ້ນ ແມ່ນໂດຍພຣະຄຸນຂອງພຣະເຈົ້າ.
49002006	ແລະໄດ້ຊົງບັນດານໃຫ້ເຮົາເປັນຄືນມາດ້ວຍກັນກັບພຣະອົງ ແລະຊົງໂຜດໃຫ້ເຮົານັ່ງໃນສະຫວັນສະຖານ ດ້ວຍກັນກັບພຣະເຢຊູຄຣິດເຈົ້າ,
49002007	ເພື່ອໃນຄາວຕໍ່ໄປ ພຣະອົງຈະໄດ້ຊົງສຳແດງພຣະຄຸນອັນອຸດົມເຫລືອລົ້ນຂອງພຣະອົງ ຊຶ່ງພຣະອົງໄດ້ຊົງເມດຕາເຮົາທັງຫລາຍໃນພຣະຄຣິດເຈົ້າເຢຊູ.
49002008	ດ້ວຍວ່າ, ຊຶ່ງເຈົ້າທັງຫລາຍໄດ້ຖືກຊົງໂຜດໃຫ້ພົ້ນນັ້ນ ກໍຍ້ອນພຣະຄຸນດ້ວຍທາງຄວາມເຊື່ອ, ສິ່ງເຫລົ່ານີ້ ບໍ່ແມ່ນພວກເຈົ້າເຮັດເອງ ແຕ່ພຣະເຈົ້າຊົງປະທານໃຫ້.
49002009	ຄວາມພົ້ນນັ້ນ ບໍ່ແມ່ນໄດ້ມາຍ້ອນການປະຕິບັດຂອງພວກເຈົ້າເອງ ເພື່ອວ່າບໍ່ໃຫ້ຜູ້ໃດຜູ້ໜຶ່ງອວດໄດ້.
49002010	ເພາະວ່າ ເຮົາທັງຫລາຍເປັນສີພຣະຫັດຂອງພຣະອົງ ທີ່ຊົງສ້າງຂຶ້ນໃນພຣະຄຣິດເຈົ້າເຢຊູ ເພື່ອໃຫ້ປະກອບການດີ ຊຶ່ງພຣະເຈົ້າໄດ້ຊົງຈັດຕຽມລ່ວງໜ້າໄວ້ກ່ອນແລ້ວ ເພື່ອໃຫ້ເຮົາທັງຫລາຍໄດ້ປະຕິບັດຕາມ.
49002011	ເຫດສະນັ້ນ ພວກເຈົ້າຜູ້ທີ່ບໍ່ເປັນຄົນຢິວແຕ່ເກີດ ຄືຜູ້ທີ່ຖືກເອີ້ນວ່າ, “ຝ່າຍບໍ່ຮັບພິທີຕັດ” ໂດຍຄົນຢິວຜູ້ທີ່ເອີ້ນຕົນເອງວ່າ, “ຝ່າຍຮັບພິທີຕັດ” ຈົ່ງຈົດຈຳໄວ້ວ່າໃນອະດີດນັ້ນ ພວກເຈົ້າໄດ້ເປັນຄົນຢ່າງໃດ.
49002012	ເມື່ອກ່ອນນັ້ນ ພວກເຈົ້າຢູ່ນອກພຣະຄຣິດ ພວກເຈົ້າເປັນຄົນຕ່າງດ້າວ ແລະບໍ່ໄດ້ເປັນໄພ່ພົນທີ່ພຣະເຈົ້າໄດ້ເລືອກໄວ້ ພວກເຈົ້າບໍ່ໄດ້ມີສ່ວນໃນບັນດາພັນທະສັນຍາ ທີ່ຊົງສັນຍາໄວ້ແກ່ໄພ່ພົນຂອງພຣະອົງ ພວກເຈົ້າອາໄສຢູ່ໃນໂລກນີ້ໂດຍບໍ່ມີຄວາມຫວັງ ແລະໂດຍບໍ່ມີພຣະເຈົ້າ.
49002013	ແຕ່ບັດນີ້, ພວກເຈົ້າຢູ່ໃນພຣະຄຣິດເຈົ້າເຢຊູ ຊຶ່ງເມື່ອກ່ອນນັ້ນພວກເຈົ້າເຄີຍຢູ່ຫ່າງໄກ, ແຕ່ໄດ້ຫຍັບເຂົ້າມາໃກ້ໂດຍພຣະໂລຫິດຂອງພຣະຄຣິດ.
49002014	ເພາະວ່າພຣະອົງຊົງເປັນອົງສັນຕິສຸກຂອງເຮົາທັງຫລາຍ ຄືເປັນຜູ້ຊົງກະທຳໃຫ້ທັງສອງຝ່າຍ ເຂົ້າເປັນພວກດຽວກັນ ພຣະອົງໄດ້ຊົງຮື້ກຳແພງທີ່ຂັ້ນ ລະຫວ່າງການເປັນສັດຕູກັນນັ້ນຖິ້ມເສຍ ດ້ວຍພຣະກາຍຂອງພຣະອົງ.
49002015	ພຣະອົງໄດ້ຊົງຍົກເລີກກົດບັນຍັດທີ່ໃຫ້ຖືສິນຕ່າງໆ ເພື່ອຈະກະທຳໃຫ້ທັງສອງຝ່າຍ ເປັນຄົນໃໝ່ຄົນດຽວໃນພຣະອົງ ຢ່າງນັ້ນແຫລະ ຈຶ່ງຊົງບັນດານໃຫ້ເກີດສັນຕິສຸກ,
49002016	ແລະເພື່ອຈະຊົງກະທຳໃຫ້ທັງສອງພວກ ຄືນດີກັນກັບພຣະເຈົ້າ ເປັນກາຍອັນດຽວກັນໂດຍໄມ້ກາງແຂນ ຊຶ່ງເປັນສິ່ງທີ່ເຮັດໃຫ້ການເປັນສັດຕູກັນນັ້ນສູນສິ້ນໄປ.
49002017	ດັ່ງນັ້ນ ພຣະອົງຈຶ່ງໄດ້ສະເດັດມາ ແລະໄດ້ປະກາດຂ່າວປະເສີດເລື່ອງສັນຕິສຸກແກ່ທຸກຄົນຄື: ແກ່ພວກເຈົ້າຄົນຕ່າງຊາດຜູ້ທີ່ຢູ່ຫ່າງໄກຈາກພຣະເຈົ້າ ແລະປະກາດສັນຕິສຸກແກ່ຄົນຜູ້ທີ່ຢູ່ໃກ້ພຣະອົງ.
49002018	ໂດຍທາງພຣະອົງນີ້ແຫລະ ທີ່ພວກເຮົາທັງສອງພວກສາມາດເຂົ້າມາເຝົ້າພຣະບິດາເຈົ້າ ໂດຍພຣະວິນຍານອົງດຽວກັນ.
49002019	ດັ່ງນັ້ນແຫລະ, ເຈົ້າທັງຫລາຍຈຶ່ງບໍ່ເປັນຄົນຕ່າງດ້າວທ້າວຕ່າງແດນອີກຕໍ່ໄປ ແຕ່ເປັນພົນລະເມືອງອັນດຽວກັນກັບພວກໄພ່ພົນຂອງພຣະເຈົ້າ ແລະເປັນຄົນໃນຄອບຄົວຂອງພຣະເຈົ້າ.
49002020	ພວກເຈົ້າໄດ້ຖືກສ້າງຂຶ້ນເທິງຮາກຖານ ຊຶ່ງພວກອັກຄະສາວົກ ແລະພວກຜູ້ປະກາດພຣະທຳໄດ້ວາງລົງແລ້ວ ພຣະເຢຊູຄຣິດເຈົ້າເອງຊົງເປັນຫີນເສົາເອກ.
49002021	ໃນພຣະອົງນັ້ນ, ທຸກສ່ວນຂອງໂຄງຮ່າງ ກໍຕິດຕໍ່ເຊື່ອມສະໜິດກັນໂດຍດີ ແລະຈະເລີນຂຶ້ນເປັນວິຫານອັນສັກສິດໃນອົງພຣະຜູ້ເປັນເຈົ້າ.
49002022	ໃນພຣະອົງນັ້ນ ພວກເຈົ້າກຳລັງຖືກກໍ່ຂຶ້ນໃຫ້ເປັນທີ່ສະຖິດຂອງພຣະເຈົ້າ ໂດຍພຣະວິນຍານເໝືອນກັນ.
49003001	ເພາະເຫດນີ້ ຂ້າພະເຈົ້າຄືໂປໂລຜູ້ຖືກຈຳຈອງຢູ່ ຍ້ອນເຫັນແກ່ພຣະຄຣິດເຈົ້າເຢຊູ ເພື່ອພວກເຈົ້າທີ່ເປັນຄົນຕ່າງຊາດ.
49003002	ແນ່ນອນພວກເຈົ້າຄົງໄດ້ຍິນແລ້ວວ່າ ໂດຍພຣະຄຸນຂອງພຣະເຈົ້ານັ້ນ ພຣະອົງໄດ້ມອບໝາຍພາລະກິດນີ້ ໃຫ້ຂ້າພະເຈົ້າຮັບໃຊ້ ເພື່ອເປັນຜົນດີແກ່ພວກເຈົ້າ.
49003003	ພຣະອົງໄດ້ເປີດເຜີຍແຜນການອັນເລິກລັບຂອງພຣະອົງໃຫ້ຂ້າພະເຈົ້າໄດ້ຮູ້ແຜນການນັ້ນ. (ຕາມທີ່ຂ້າພະເຈົ້າໄດ້ຂຽນໄວ້ແລ້ວ ຢ່າງຫຍໍ້ໆກ່ຽວກັບເລື່ອງນີ້
49003004	ແລະເມື່ອພວກເຈົ້າຈະອ່ານເບິ່ງຖ້ອຍຄຳ ຊຶ່ງຂ້າພະເຈົ້າໄດ້ຂຽນນັ້ນ ກໍຈະຮູ້ເຖິງຄວາມເຂົ້າໃຈຂອງຂ້າພະເຈົ້າໄດ້ ໃນເລື່ອງຄວາມເລິກລັບຂອງພຣະຄຣິດ.)
49003005	ຊຶ່ງໃນສະໄໝກ່ອນ ພຣະອົງບໍ່ໄດ້ໃຫ້ມະນຸດສະໂລກຮູ້ຄວາມເລິກລັບນີ້ ແຕ່ບັດນີ້ພຣະອົງໄດ້ເປີດເຜີຍເລື່ອງນັ້ນ ໃຫ້ແກ່ບັນດາອັກຄະສາວົກທີ່ບໍຣິສຸດຂອງພຣະອົງ ແລະພວກຜູ້ປະກາດພຣະທຳໂດຍທາງພຣະວິນຍານ.
49003006	ວ່າ ຄົນຕ່າງຊາດນັ້ນໄດ້ເປັນຜູ້ຮັບມໍຣະດົກຮ່ວມກັນ ເປັນອະໄວຍະວະຂອງກາຍອັນດຽວກັນ ທັງມີສ່ວນໄດ້ຮັບພຣະສັນຍາໃນພຣະຄຣິດເຈົ້າເຢຊູ ໂດຍທາງຂ່າວປະເສີດ.
49003007	ຂ້າພະເຈົ້າໄດ້ຮັບການແຕ່ງຕັ້ງ ໃຫ້ເປັນຜູ້ຮັບໃຊ້ຂ່າວປະເສີດໂດຍພຣະຄຸນ ຊຶ່ງເປັນຂອງປະທານຢ່າງພິເສດຈາກພຣະເຈົ້າ ຊຶ່ງໂຜດປະທານແກ່ຂ້າພະເຈົ້າ ໂດຍແມ່ນຣິດອຳນາດຂອງພຣະອົງຊົງກະທຳການ.
49003008	ໃນບັນດາໄພ່ພົນຂອງພຣະເຈົ້າທັງໝົດນັ້ນ ຂ້າພະເຈົ້າເປັນຜູ້ຕໍ່າຕ້ອຍທີ່ສຸດກວ່າຜູ້ທີ່ເລັກນ້ອຍທີ່ສຸດ, ເຖິງປານນັ້ນ ພຣະອົງກໍຍັງໂຜດປະທານພຣະຄຸນນີ້ແກ່ຂ້າພະເຈົ້າ ຄືໃຫ້ຂ້າພະເຈົ້າປະກາດຂ່າວປະເສີດແກ່ຄົນຕ່າງຊາດ ເຖິງຄວາມບໍຣິບູນອັນຫາທີ່ປຽບບໍ່ໄດ້ຂອງພຣະຄຣິດ,
49003009	ແລະເຮັດໃຫ້ຄົນທັງປວງ ເຫັນແຈ້ງເຖິງແຜນການອັນລັບເລິກຂອງພຣະເຈົ້າຜູ້ຊົງສ້າງສັບພະທຸກສິ່ງ ຊຶ່ງໄດ້ເຊື່ອງຊ້ອນຄວາມລັບເລິກຂອງພຣະອົງໄວ້ ຕະຫລອດທຸກຍຸກທຸກສະໄໝທີ່ຜ່ານມາ,
49003010	ເພື່ອວ່າໃນປະຈຸບັນນີ້ ຜູ້ຄອບຄອງ ແລະຜູ້ມີອຳນາດໃນສະຫວັນສະຖານ ຈະໄດ້ຮູ້ເຖິງພຣະສະຕິປັນຍາອັນສັບຊ້ອນຂອງພຣະເຈົ້າ ໂດຍທາງຄຣິສຕະຈັກ.
49003011	ພຣະເຈົ້າໄດ້ກະທຳການນີ້ ຕາມພຣະປະສົງອັນຖາວອນຂອງພຣະອົງ ຊຶ່ງພຣະອົງຊົງກະທຳໃຫ້ສຳເລັດ ໂດຍທາງພຣະຄຣິດເຈົ້າເຢຊູ ອົງພຣະຜູ້ເປັນເຈົ້າຂອງພວກເຮົາ.
49003012	ໃນພຣະອົງແລະໂດຍທາງຄວາມເຊື່ອທີ່ພວກເຮົາມີໃນພຣະອົງນັ້ນ ພວກເຮົາຈຶ່ງມີໃຈກ້າທີ່ຈະເຂົ້າເຝົ້າພຣະອົງ ດ້ວຍຄວາມໝັ້ນໃຈຢ່າງເຕັມລົ້ນ.
49003013	ເຫດສະນັ້ນ, ຂ້າພະເຈົ້າຈຶ່ງຂໍຮ້ອງພວກເຈົ້າວ່າ ຢ່າທໍ້ຖອຍໃຈຍ້ອນຂ້າພະເຈົ້າຖືກທົນທຸກລຳບາກ ເພາະເຫັນແກ່ພວກເຈົ້າ, ທັງໝົດນັ້ນກໍເພື່ອເປັນກຽດຕິຍົດແກ່ພວກເຈົ້າເອງ.
49003014	ເພາະເຫດນີ້ ຂ້າພະເຈົ້າຈຶ່ງຄຸເຂົ່າລົງຕໍ່ໜ້າພຣະບິດາເຈົ້າ,
49003015	ອົງທີ່ບັນດານໃຫ້ທຸກໆຄອບຄົວ ໃນສະຫວັນແລະທີ່ເທິງແຜ່ນດິນໂລກດຳລົງຢູ່.
49003016	ຂ້າພະເຈົ້າພາວັນນາອະທິຖານ ຂໍພຣະອົງຊົງໂຜດປະທານກຳລັງອັນເຂັ້ມແຂງຝ່າຍຈິດໃຈແກ່ພວກເຈົ້າ ໂດຍເດດພຣະວິນຍານຕາມຄວາມອຸດົມສົມບູນ ແຫ່ງພຣະສະຫງ່າຣາສີຂອງພຣະອົງ,
49003017	ເພື່ອພຣະຄຣິດຈະຊົງສະຖິດຢູ່ໃນຈິດໃຈຂອງພວກເຈົ້າໂດຍທາງຄວາມເຊື່ອ ເພື່ອວ່າເມື່ອໄດ້ວາງຮາກລົງຢ່າງໝັ້ນຄົງໃນຄວາມຮັກແລ້ວ,
49003018	ພວກເຈົ້າກໍຈະມີຄວາມສາມາດເຂົ້າໃຈ ພ້ອມກັບໄພ່ພົນທັງປວງຂອງພຣະອົງ ເຖິງຄວາມກວ້າງ, ຄວາມຍາວ, ຄວາມສູງ ແລະຄວາມເລິກ,
49003019	ທັງຈະຮູ້ຈັກຄວາມຮັກຂອງພຣະຄຣິດ ຊຶ່ງເກີນຄວາມຮູ້ ເພື່ອເຈົ້າທັງຫລາຍຈະໄດ້ຮັບຄວາມເຕັມບໍຣິບູນ ຂອງພຣະເຈົ້າທຸກປະການ.
49003020	ຂໍໃຫ້ພຣະກຽດຈົ່ງເປັນຂອງພຣະອົງ ຜູ້ຊົງຣິດສາມາດກະທຳການນອກເໜືອສາລະພັດທຸກສິ່ງ ເກີນກວ່າທີ່ພວກເຮົາຈະຂໍ ຫລືຄິດໄດ້ ຕາມຣິດອຳນາດທີ່ກະທຳການຢູ່ພາຍໃນຕົວຂອງພວກເຮົາ.
49003021	ຈົ່ງຖວາຍພຣະກຽດຕິຍົດແກ່ພຣະເຈົ້າໃນຄຣິສຕະຈັກ ແລະໃນພຣະຄຣິດເຈົ້າເຢຊູ ທຸກຍຸກທຸກສະໄໝຕະຫລອດໄປເປັນນິດເທີ້ນ ອາແມນ.
49004001	ເຫດສະນັ້ນ ຂ້າພະເຈົ້າຜູ້ຖືກຄຸກຢູ່ ເພາະຮັບໃຊ້ອົງພຣະຜູ້ເປັນເຈົ້າ ຈຶ່ງຂໍຮ້ອງພວກເຈົ້າວ່າ, ຈົ່ງດຳເນີນຊີວິດໃຫ້ສົມກັບທີ່ພວກເຈົ້າໄດ້ຖືກຊົງເອີ້ນເອົາແລ້ວນັ້ນ
49004002	ຄື: ຈົ່ງມີໃຈຖ່ອມລົງທຸກຢ່າງ ແລະໃຈອ່ອນສຸພາບ ດ້ວຍຄວາມພຽນອົດທົນ ແລະຜ່ອນໜັກຜ່ອນເບົາ ຊຶ່ງກັນແລະກັນດ້ວຍຄວາມຮັກ.
49004003	ຈົ່ງພຽນພະຍາຍາມເອົາສັນຕິສຸກຜູກມັດ ເພື່ອຮັກສາຄວາມເປັນນໍ້າໜຶ່ງໃຈດຽວກັນ ຊຶ່ງພຣະວິນຍານຊົງປະທານໃຫ້ນັ້ນ.
49004004	ມີຮ່າງກາຍດຽວ ແລະມີພຣະວິນຍານອົງດຽວ ມີຄວາມຫວັງໃຈອັນດຽວ ໃນການທີ່ພຣະເຈົ້າໄດ້ຊົງເອີ້ນເອົາພວກເຈົ້າແລ້ວນັ້ນ.
49004005	ມີອົງພຣະຜູ້ເປັນເຈົ້າອົງດຽວ ມີຄວາມເຊື່ອດຽວ ແລະ ມີບັບຕິສະມາດຽວ,
49004006	ມີພຣະເຈົ້າອົງດຽວ ຄືພຣະບິດາເຈົ້າຂອງຄົນທັງປວງ ຜູ້ຊົງສະຖິດຢູ່ເທິງຄົນທັງປວງ, ທົ່ວຄົນທັງປວງ ແລະ ໃນຄົນທັງປວງ.
49004007	ແຕ່ວ່າພຣະຄຸນນັ້ນ ຊົງໂຜດປະທານແກ່ເຮົາທຸກໆຄົນ ຕາມຂອງພຣະຣາຊທານທີ່ພຣະຄຣິດໄດ້ຊົງກຳນົດໄວ້.
49004008	ດັ່ງທີ່ມີຄຳຂຽນໄວ້ໃນພຣະຄຳພີວ່າ, “ເມື່ອພຣະອົງໄດ້ສະເດັດຂຶ້ນໄປຍັງທີ່ສູງສຸດ ໄດ້ຊົງນຳພວກຊະເລີຍໄປດ້ວຍ ແລະ ຊົງໂຜດຂອງປະທານຕ່າງໆໃຫ້ ແກ່ມວນມະນຸດສະໂລກ.”
49004009	ທີ່ກ່າວວ່າ, “ພຣະອົງໄດ້ສະເດັດຂຶ້ນເມືອ” ນັ້ນ ຈະໝາຍຄວາມຢ່າງອື່ນບໍ່ໄດ້ ນອກຈາກວ່າພຣະອົງໄດ້ສະເດັດລົງໄປສູ່ເບື້ອງຕໍ່າຂອງແຜ່ນດິນໂລກແລ້ວດ້ວຍ.
49004010	ພຣະອົງຜູ້ສະເດັດລົງໄປນັ້ນ ກໍຄືພຣະອົງຜູ້ທີ່ໄດ້ສະເດັດຂຶ້ນເມືອສູ່ທີ່ສູງ ເໜືອຟ້າສະຫວັນທັງປວງ ເພື່ອຈະໄດ້ສະຖິດຢູ່ເຕັມທົ່ວຈັກກະວານ.
49004011	ຂອງພຣະຣາຊທານຂອງພຣະອົງ ກໍຄືໃຫ້ບາງຄົນເປັນອັກຄະສາວົກ, ບາງຄົນເປັນຜູ້ປະກາດພຣະທຳ, ບາງຄົນເປັນຜູ້ປະກາດຂ່າວປະເສີດ, ບາງຄົນເປັນສິດຍາພິບານ ແລະ ອາຈານ.
49004012	ເພື່ອຈັດຕຽມໄພ່ພົນທັງຫລາຍຂອງພຣະອົງ ໃຫ້ເປັນຜູ້ຮັບໃຊ້ທີ່ເໝາະສົມ ເພື່ອເສີມສ້າງພຣະກາຍຂອງພຣະຄຣິດໃຫ້ຈະເລີນຂຶ້ນ.
49004013	ຈົນກວ່າເຮົາທຸກຄົນຈະບັນລຸເຖິງຄວາມເປັນນໍ້າໜຶ່ງໃຈດຽວກັນໃນຄວາມເຊື່ອ ແລະໃນຄວາມຮູ້ເຖິງເລື່ອງພຣະບຸດຂອງພຣະເຈົ້າ ຈົນກວ່າເຮົາຈະເປັນຄົນໃຫຍ່ເຕັມສ່ວນ ຄືເຕັມເຖິງຂະໜາດຄວາມສົມບູນຂອງພຣະຄຣິດ,
49004014	ເພື່ອພວກເຮົາຈະບໍ່ເປັນເດັກນ້ອຍອີກຕໍ່ໄປ ຖືກພັດໄປພັດມາ ແລະຫັນເຫໄປມາດ້ວຍລົມປາກແຫ່ງຄຳສັ່ງສອນທຸກຢ່າງຂອງຄົນທີ່ຫລອກລວງ ຜູ້ທີ່ນຳຄົນອື່ນໃຫ້ຫລົງຜິດໄປດ້ວຍກົນອຸບາຍອັນສະຫລາດຂອງພວກເຂົາ.
49004015	ແຕ່ໃຫ້ພວກເຮົາຢຶດເອົາຄວາມຈິງດ້ວຍໃຈຮັກ ເພື່ອພວກເຮົາຈະໄດ້ຈະເລີນຂຶ້ນທຸກດ້ານໃນພຣະຄຣິດ ຜູ້ຊົງເປັນພຣະປະມຸກ.
49004016	ເນື່ອງຈາກພຣະອົງນັ້ນ ຮ່າງກາຍທັງສິ້ນທີ່ຕິດຕໍ່ສະໜິດແລະຜູກພັນກັນ ໂດຍທຸກໆຂໍ້ຕໍ່ທີ່ຊົງປະທານ ຮ່າງກາຍຈຶ່ງໄດ້ຈະເລີນໃຫຍ່ຂຶ້ນດ້ວຍຄວາມຮັກ ເມື່ອອະໄວຍະວະທຸກສ່ວນເຮັດໜ້າທີ່ຕາມຄວາມເໝາະສົມແລ້ວ.
49004017	ເຫດສະນັ້ນ ຂ້າພະເຈົ້າຈຶ່ງຂໍຢືນຢັນ ແລະເປັນພະຍານໃນພຣະນາມຂອງອົງພຣະຜູ້ເປັນເຈົ້າວ່າ, ຕັ້ງແຕ່ນີ້ຕໍ່ໄປ ເຈົ້າທັງຫລາຍຢ່າດຳເນີນຊີວິດຕາມຢ່າງຄົນຕ່າງຊາດ ທີ່ເຂົາດຳເນີນກັນນັ້ນ ຄືດ້ວຍໃຈໂງ່ອັນຫາປະໂຫຍດບໍ່ໄດ້.
49004018	ໂດຍທີ່ຄວາມຄິດຂອງພວກເຂົາມືດມົນໄປ ແລະພວກເຂົາຢູ່ຫ່າງຈາກຊີວິດ ຊຶ່ງມາຈາກພຣະເຈົ້າ ເພາະເຫດຄວາມຮູ້ເທົ່າບໍ່ເຖິງການ ທີ່ມີຢູ່ໃນຕົວພວກເຂົາ ອັນເນື່ອງຈາກໃຈແຂງກະດ້າງຂອງພວກເຂົາ.
49004019	ພວກເຂົາບໍ່ມີຄວາມຮູ້ສຶກຢ້ານກົວຕໍ່ບາບ ຈຶ່ງໄດ້ປ່ອຍຕົວໄປໃນທາງໂລພາຕັນຫາ ເພື່ອເຮັດການຊົ່ວຮ້າຍທຸກຢ່າງໂດຍສຸດຄວາມປາຖະໜາ.
49004020	ແຕ່ວ່າເຈົ້າທັງຫລາຍບໍ່ໄດ້ຮຽນຮູ້ຈັກພຣະຄຣິດຢ່າງນັ້ນ,
49004021	ຖ້າແມ່ນວ່າພວກເຈົ້າໄດ້ຍິນເລື່ອງພຣະອົງ ແລະໄດ້ຮັບຄຳສັ່ງສອນເລື່ອງພຣະອົງຕາມຄວາມຈິງ ຊຶ່ງມີຢູ່ໃນພຣະເຢຊູເຈົ້າແລ້ວ.
49004022	ພວກເຈົ້າຈົ່ງຖອດຖິ້ມສະພາບມະນຸດເກົ່າຂອງຕົນ ຊຶ່ງຄູ່ກັບວິຖີຊີວິດເດີມນັ້ນເສຍ ທີ່ກຳລັງເສື່ອມເສຍໄປສູ່ຄວາມຕາຍ ຕາມຕັນຫາອັນເປັນທີ່ຫລອກລວງນັ້ນ.
49004023	ແລະຈົ່ງໃຫ້ວິນຍານຈິດຂອງເຈົ້າຖືກຊົງຕັ້ງຂຶ້ນໃໝ່.
49004024	ແລະໃຫ້ເຈົ້າທັງຫລາຍສວມສະພາບມະນຸດໃໝ່ ຊຶ່ງຊົງສ້າງຂຶ້ນໃໝ່ຕາມແບບພຣະລັກສະນະຂອງພຣະເຈົ້າ ໃນຄວາມຊອບທຳແລະຄວາມບໍຣິສຸດທີ່ແທ້ຈິງ.
49004025	ດັ່ງນັ້ນ, ເຈົ້າທັງຫລາຍຈົ່ງເຊົາເວົ້າຕົວະ ທຸກຄົນຈົ່ງເວົ້າແຕ່ຄວາມຈິງຕໍ່ກັນ ເພາະພວກເຮົາທຸກຄົນເປັນອະໄວຍະວະຂອງກັນແລະກັນ ຢູ່ໃນພຣະກາຍອັນດຽວກັນ.
49004026	ຈະຮ້າຍກໍຮ້າຍໄດ້ ແຕ່ຢ່າໃຫ້ຄວາມຮ້າຍເປັນເຫດໃຫ້ເກີດການຜິດບາບ ຢ່າຮ້າຍຢູ່ຈົນຕາເວັນຕົກ.
49004027	ຢ່າປ່ອຍໂອກາດໃຫ້ມານ.
49004028	ຝ່າຍຄົນທີ່ເຄີຍລັກກໍຈົ່ງເຊົາລັກຕໍ່ໄປ, ແຕ່ໃຫ້ລົງມືເຮັດວຽກເພື່ອລ້ຽງຊີບໃນທາງສັດຊື່ ເພື່ອຈະໄດ້ມີສ່ວນຊ່ວຍເຫລືອຄົນຍາກຈົນ.
49004029	ຢ່າໃຫ້ຄຳຫຍາບຊ້າອອກຈາກປາກຂອງເຈົ້າຈັກເທື່ອ, ແຕ່ໃຫ້ໃຊ້ຄຳເວົ້າອັນດີທີ່ຈະຊ່ວຍໃຫ້ຈະເລີນຂຶ້ນ ແລະໃຫ້ເໝາະສົມກັບຄວາມຕ້ອງການ ເພື່ອຖ້ອຍຄຳທີ່ພວກເຈົ້າກ່າວນັ້ນ ຈະເປັນຄຸນປະໂຫຍດແກ່ຜູ້ທີ່ໄດ້ຍິນໄດ້ຟັງ.
49004030	ແລະຢ່າເຮັດໃຫ້ພຣະວິນຍານບໍຣິສຸດຂອງພຣະເຈົ້າເສຍພຣະໄທ ເພາະໂດຍພຣະວິນຍານນັ້ນ ເຈົ້າທັງຫລາຍໄດ້ຊົງຖືກປະທັບຕາໝາຍໄວ້ເພື່ອວັນທີ່ຈະຊົງໄຖ່ໃຫ້ພົ້ນ.
49004031	ສ່ວນໃຈຂົມຂື່ນ, ໃຈໂມໂຫໂທໂສ, ໃຈຄຽດຮ້າຍນັ້ນ ຢ່າສູ່ໃຫ້ຢູ່ໃກ້ພວກເຈົ້າ ການອຶກກະທຶກຜິດຖຽງກັນ ແລະການກ່າວສຽດສີກັນກໍຢ່າໃຫ້ມີ ຈົ່ງຫລີກເວັ້ນຈາກການປອງຮ້າຍທຸກຮູບແບບ.
49004032	ແຕ່ຈົ່ງມີໃຈເມດຕາແລະເອັນດູຕໍ່ກັນ ຈົ່ງຍົກໂທດໃຫ້ກັນແລະກັນ ເໝືອນດັ່ງທີ່ພຣະເຈົ້າໄດ້ຍົກໂທດໃຫ້ພວກເຈົ້າໃນພຣະຄຣິດນັ້ນ.
49005001	ເພາະສະນັ້ນ ເຈົ້າທັງຫລາຍຈົ່ງເປັນຜູ້ດຳເນີນຊີວິດຕາມແບບຢ່າງພຣະເຈົ້າ ເໝືອນເປັນບຸດທີ່ຊົງຮັກ.
49005002	ແລະ ຈົ່ງດຳເນີນຊີວິດນັ້ນໃນຄວາມຮັກ ເໝືອນດັ່ງພຣະຄຣິດໄດ້ຊົງຮັກເຈົ້າທັງຫລາຍ ແລະສະຫລະພຣະອົງເອງເພື່ອພວກເຮົາ ໃຫ້ເປັນເຄື່ອງບູຊາແລະເຄື່ອງຖວາຍ ທີ່ມີກິ່ນຫອມຫວານແກ່ພຣະເຈົ້າ.
49005003	ເນື່ອງຈາກພວກເຈົ້າເປັນໄພ່ພົນຂອງພຣະເຈົ້າ ໃນທ່າມກາງພວກເຈົ້າຈຶ່ງບໍ່ສົມຄວນທີ່ຈະເອີ່ຍເຖິງ, ເລື່ອງການຜິດສິນທຳທາງເພດທຸກຮູບແບບ, ການຊົ່ວຮ້າຍທຸກຢ່າງ ແລະຄວາມໂລພາຕັນຫາ.
49005004	ທັງຢ່າກ່າວຄຳຫຍາບຊ້າ, ຢ່າເວົ້າຢ່າງບໍ່ມີແກ່ນສານ ຫລືເວົ້າຕະຫລົກຫລິ້ນ ຊຶ່ງເປັນການບໍ່ສົມຄວນ, ແຕ່ໃຫ້ມີການຂອບພຣະຄຸນດີກວ່າ.
49005005	ພວກເຈົ້າຄົງຮູ້ຈັກດີແລ້ວວ່າ ຜູ້ທີ່ຫຼິ້ນຊູ້, ຜູ້ທີ່ເວົ້າຫຍາບຊ້າ, ຜູ້ທີ່ໃຈໂລບ (ເໝືອນຂາບໄຫວ້ຮູບເຄົາຣົບ) ຈະບໍ່ໄດ້ມີສ່ວນໃນອານາຈັກຂອງພຣະຄຣິດ ແລະຂອງພຣະເຈົ້າຈັກເທື່ອ.
49005006	ຢ່າໃຫ້ຜູ້ໃດຫລອກລວງພວກເຈົ້າດ້ວຍຄຳເວົ້າອັນໄຮ້ປະໂຫຍດ ເພາະຄວາມຜິດໃນສິ່ງເຫລົ່ານີ້ແຫລະ ທີ່ພຣະເຈົ້າຊົງຄຽດຮ້າຍຄົນທີ່ບໍ່ເຊື່ອຟັງພຣະອົງ.
49005007	ດັ່ງນັ້ນ ພວກເຈົ້າຢ່າຄົບຫາສະມາຄົມກັບຄົນເຫລົ່ານີ້ຈັກເທື່ອ.
49005008	ເມື່ອກ່ອນພວກເຈົ້າເຄີຍຢູ່ໃນຄວາມມືດ ແຕ່ເນື່ອງຈາກວ່າພວກເຈົ້າໄດ້ກາຍເປັນໄພ່ພົນຂອງອົງພຣະຜູ້ເປັນເຈົ້າ ພວກເຈົ້າຈຶ່ງຢູ່ໃນຄວາມສະຫວ່າງ. ດັ່ງນັ້ນ ພວກເຈົ້າຈົ່ງດຳເນີນຊີວິດ ເໝືອນດັ່ງຄົນທີ່ຢູ່ຝ່າຍຄວາມສະຫວ່າງແລ້ວ.
49005009	ດ້ວຍວ່າ, ຜົນຂອງຄວາມສະຫວ່າງນັ້ນ ຄືຄຸນຄວາມດີ ຄວາມຊອບທຳ ແລະຄວາມຈິງທຸກປະການ.
49005010	ເຈົ້າທັງຫລາຍຈົ່ງພະຍາຍາມຮຽນຮູ້ຈັກວ່າ, ເຮັດອັນໃດຈຶ່ງຈະເປັນທີ່ພໍພຣະໄທອົງພຣະຜູ້ເປັນເຈົ້າ.
49005011	ຢ່າເຂົ້າໄປມີສ່ວນໃດໆກັບການກະທຳຝ່າຍຄວາມມືດ ອັນບໍ່ມີປະໂຫຍດຫຍັງ ແຕ່ຈົ່ງເປີດເຜີຍສິ່ງເຫລົ່ານັ້ນ ອອກມາສູ່ຄວາມສະຫວ່າງກໍດີກວ່າ.
49005012	ເພາະວ່າ ແມ່ນແຕ່ຈະເວົ້າເຖິງການເຫລົ່ານັ້ນ ທີ່ພວກເຂົາເຮັດໃນທີ່ລັບລີ້ ກໍຍັງເປັນການໜ້າອາຍ.
49005013	ແຕ່ເມື່ອສິ່ງສາລະພັດຖືກເປີດເຜີຍອອກໂດຍຄວາມສະຫວ່າງ ສິ່ງນັ້ນກໍປາກົດແຈ້ງ ເພາະວ່າທຸກສິ່ງທີ່ປາກົດແຈ້ງ ກໍຄືຄວາມສະຫວ່າງ.
49005014	ດ້ວຍເຫດນີ້ຈຶ່ງມີຄຳກ່າວວ່າ, “ຄົນທີ່ນອນຫລັບເອີຍ, ຈົ່ງຕື່ນຂຶ້ນເຖີດ, ຈົ່ງຟື້ນຂຶ້ນມາຈາກຄວາມຕາຍ ແລະພຣະຄຣິດຈະສ່ອງສະຫວ່າງໃສ່ເຈົ້າ.”
49005015	ດັ່ງນັ້ນ ຈົ່ງລະວັງໃນການດຳເນີນຊີວິດໃຫ້ດີ ຢ່າໃຫ້ເປັນດັ່ງຄົນໄຮ້ປັນຍາ, ແຕ່ໃຫ້ເປັນດັ່ງຄົນມີປັນຍາ.
49005016	ຈົ່ງສວຍໂອກາດ ເພາະທຸກວັນນີ້ເປັນຄາວຊົ່ວຮ້າຍ.
49005017	ສະນັ້ນ ຢ່າສູ່ເປັນຄົນໂງ່ຈ້າ ແຕ່ຈົ່ງຊອກຮູ້ວ່າ ສິ່ງໃດທີ່ອົງພຣະຜູ້ເປັນເຈົ້າຢາກໃຫ້ພວກເຈົ້າເຮັດ.
49005018	ແລະຢ່າເມົາເຫລົ້າແວງ ຊຶ່ງພາໃຫ້ເສຍຄົນ ແຕ່ຈົ່ງເຕັມລົ້ນດ້ວຍພຣະວິນຍານກໍດີກວ່າ.
49005019	ຈົ່ງສົນທະນາກັນດ້ວຍບົດເພງສັນລະເສີນ ບົດເພງນະມັດສະການ, ບົດເພງທີ່ໄດ້ຮັບການດົນໃຈຈາກພຣະວິນຍານ ຄືຈົ່ງຮ້ອງເພງນະມັດສະການ ແລະເພງຍ້ອງຍໍສັນລະເສີນ ຖວາຍແກ່ອົງພຣະຜູ້ເປັນເຈົ້າ ຈາກຈິດໃຈຂອງພວກເຈົ້າ.
49005020	ຈົ່ງໂມທະນາຂອບພຣະຄຸນພຣະເຈົ້າ ພຣະບິດາເຈົ້າສະເໝີສຳລັບທຸກໆສິ່ງ ໃນນາມຂອງອົງພຣະເຢຊູຄຣິດເຈົ້າຂອງພວກເຮົາ.
49005021	ເນື່ອງດ້ວຍພວກເຈົ້າມີຄວາມຢຳເກງພຣະຄຣິດ ຈົ່ງຍອມຟັງ ຊຶ່ງກັນແລະກັນ.
49005022	ຝ່າຍເມຍຈົ່ງຍອມອ່ອນນ້ອມຕໍ່ຜົວຂອງຕົນ ເໝືອນດັ່ງທີ່ຍອມອ່ອນນ້ອມຕໍ່ອົງພຣະຜູ້ເປັນເຈົ້າ.
49005023	ເພາະວ່າຜົວເປັນຫົວຂອງເມຍ ເໝືອນພຣະຄຣິດຊົງເປັນປະມຸກຂອງຄຣິສຕະຈັກ ຊຶ່ງເປັນພຣະກາຍຂອງພຣະອົງ ແລະພຣະອົງຊົງເປັນຜູ້ໂຜດໃຫ້ຄຣິສຕະຈັກນັ້ນພົ້ນ.
49005024	ດັ່ງນັ້ນແຫລະ, ເມຍຄວນຍອມອ່ອນນ້ອມຕໍ່ຜົວຂອງຕົນໃນທຸກສິ່ງ ເໝືອນດັ່ງທີ່ຄຣິສຕະຈັກຍອມອ່ອນນ້ອມຕໍ່ພຣະຄຣິດ.
49005025	ຝ່າຍຜົວ ຈົ່ງຮັກເມຍຂອງຕົນ ເໝືອນດັ່ງທີ່ພຣະຄຣິດຊົງຮັກຄຣິສຕະຈັກ ແລະຊົງສະຫລະຊີວິດຂອງພຣະອົງເພື່ອຄຣິສຕະຈັກ.
49005026	ເພື່ອຊົງຕັ້ງຄຣິສຕະຈັກນັ້ນໄວ້ສຳລັບພຣະເຈົ້າ ໂດຍການຊົງຊຳລະດ້ວຍນໍ້າກັບດ້ວຍຖ້ອຍຄຳ,
49005027	ເພື່ອພຣະອົງນັ້ນຈະໄດ້ຮັບຄຣິສຕະຈັກສຳລັບພຣະອົງເອງ ຄືຄຣິສຕະຈັກທີ່ມີສະຫງ່າຣາສີ ບໍ່ມີຈຸດດ່າງພອຍ ຫລືຮອຍຫ່ຽວແຫ້ງ ແລະສິ່ງອື່ນໆໃນທຳນອງນັ້ນ ເພື່ອຄຣິສຕະຈັກຈະບໍຣິສຸດບໍ່ມີຕຳໜິ.
49005028	ດັ່ງນັ້ນແຫລະ, ຜົວຄວນຮັກເມຍຂອງຕົນ ເໝືອນດັ່ງຮັກຮ່າງກາຍຂອງຕົນເອງ ຊາຍໃດທີ່ຮັກເມຍຂອງຕົນ ຊາຍນັ້ນກໍຮັກຕົນເອງ.
49005029	ບໍ່ມີຜູ້ໃດທີ່ກຽດຊັງຮ່າງກາຍຂອງຕົນເອງຈັກເທື່ອ ມີແຕ່ບຳລຸງລ້ຽງແລະຖະນຸຖະໜອມໄວ້ ດັ່ງທີ່ພຣະຄຣິດຊົງກະທຳແກ່ຄຣິສຕະຈັກ.
49005030	ດ້ວຍວ່າ, ພວກເຮົາເປັນອະໄວຍະວະໃນພຣະກາຍຂອງພຣະອົງ.
49005031	“ດ້ວຍເຫດນັ້ນ ຜູ້ຊາຍຈຶ່ງລະຈາກພໍ່ແມ່ຂອງຕົນ ໄປຜູກພັນຢູ່ກັບເມຍ ແລະເຂົາທັງສອງຈະເປັນກາຍອັນດຽວກັນ.”
49005032	ຂໍ້ເລິກລັບອັນໃຫຍ່ນີ້ ຂ້າພະເຈົ້າເຂົ້າໃຈວ່າ ໝາຍເຖິງພຣະຄຣິດກັບຄຣິສຕະຈັກ.
49005033	ເຖິງຢ່າງໃດກໍດີ ຜົວທຸກຄົນຈົ່ງຮັກເມຍຂອງຕົນ ເໝືອນດັ່ງຮັກຕົນເອງ ແລະເມຍທຸກຄົນຈົ່ງເຄົາຣົບຢຳເກງຜົວຂອງຕົນ.
49006001	ຝ່າຍບຸດທັງຫລາຍ ຈົ່ງນົບນ້ອມເຊື່ອຟັງບິດາມານດາຂອງຕົນ ເພາະເຫັນແກ່ອົງພຣະຜູ້ເປັນເຈົ້າ ເພາະເຮັດແນວນັ້ນເປັນການຖືກຕ້ອງ.
49006002	“ຈົ່ງນັບຖືບິດາມານດາຂອງຕົນ” ນີ້ເປັນຄຳສັ່ງຂໍ້ຕົ້ນທີ່ມີພຣະສັນຍາໄວ້ດ້ວຍ,
49006003	ເພື່ອເຈົ້າຈະຢູ່ເຢັນເປັນສຸກ ແລະມີອາຍຸໝັ້ນຍືນໃນດິນແດນນີ້.
49006004	ຝ່າຍພໍ່ແມ່ຢ່າເຮັດໃຫ້ລູກຂອງຕົນຂັດເຄືອງໃຈ ແຕ່ຈົ່ງອົບຮົມສັ່ງສອນພວກເຂົາຕາມລະບຽບ ແລະຫລັກຄຳສັ່ງສອນທຸກຢ່າງຂອງອົງພຣະຜູ້ເປັນເຈົ້າ.
49006005	ຜູ້ທີ່ເປັນຄົນຮັບໃຊ້ ຈົ່ງຍອມເຊື່ອຟັງນາຍຝ່າຍໂລກນີ້ ດ້ວຍຄວາມເຄົາຣົບຢຳເກງແລະດ້ວຍຄວາມຈິງໃຈ ເໝືອນເຊື່ອຟັງພຣະຄຣິດ.
49006006	ຢ່າສູ່ເຮັດພຽງແຕ່ເມື່ອຢູ່ຕໍ່ໜ້ານາຍ ເພາະຢາກໃຫ້ຖືກໃຈເພິ່ນ ແຕ່ຈົ່ງເຮັດດ້ວຍຄວາມເຕັມໃຈ ເໝືອນດັ່ງເປັນຜູ້ຮັບໃຊ້ຂອງພຣະຄຣິດ.
49006007	ຈົ່ງເຮັດໜ້າທີ່ຂອງຕົນດ້ວຍໃຈຊື່ນບານ ໃຫ້ເໝືອນກັບວ່າພວກເຈົ້າໄດ້ຮັບໃຊ້ອົງພຣະຜູ້ເປັນເຈົ້າ ແລະບໍ່ແມ່ນພຽງແຕ່ຮັບໃຊ້ມະນຸດເທົ່ານັ້ນ.
49006008	ຈົ່ງຈົດຈຳໄວ້ວ່າ ອົງພຣະຜູ້ເປັນເຈົ້າຈະໃຫ້ບຳເໜັດແກ່ທຸກຄົນ ສຳລັບຄວາມດີທີ່ເຂົາເຮັດ ບໍ່ວ່າຈະເປັນຄົນຮັບໃຊ້ ຫລືບໍ່ເປັນກໍຕາມ.
49006009	ຝ່າຍນາຍກໍຈົ່ງປະພຶດຕໍ່ຄົນຮັບໃຊ້ຂອງຕົນໃນທຳນອງດຽວກັນ ແລະຈົ່ງເຊົາຂູ່ເຂັນພວກເຂົາ ຈົ່ງຈົດຈຳໄວ້ວ່າ ພວກເຈົ້າແລະຄົນຮັບໃຊ້ຂອງພວກເຈົ້າ ກໍມີເຈົ້ານາຍຜູ້ດຽວກັນໃນສະຫວັນ ແລະພຣະອົງບໍ່ຊົງເລືອກໜ້າຜູ້ໃດ.
49006010	ສຸດທ້າຍນີ້ ຂໍພວກເຈົ້າຈົ່ງມີກຳລັງເພີ່ມຂຶ້ນໃນອົງພຣະຜູ້ເປັນເຈົ້າ ແລະໃນຣິດເດດອັນແກ່ກ້າຂອງພຣະອົງ.
49006011	ຈົ່ງສວມຍຸດທະພັນຄົບຊຸດ ຊຶ່ງພຣະເຈົ້າໂຜດປະທານໃຫ້ພວກເຈົ້າ ເພື່ອວ່າພວກເຈົ້າຈະສາມາດຢືນຕໍ່ສູ້ກັບກົນອຸບາຍຂອງມານຮ້າຍໄດ້.
49006012	ດ້ວຍວ່າ, ພວກເຮົາບໍ່ໄດ້ຕໍ່ສູ້ກັບເລືອດແລະເນື້ອໜັງ ແຕ່ຕໍ່ສູ້ກັບເຫລົ່າວິນຍານ ທີ່ມີອຳນາດຊົ່ວຮ້າຍໃນອາກາດສະຖານ ຄືຜູ້ຄອບຄອງ, ບັນດາຜູ້ມີອຳນາດ ແລະບັນດາເຫລົ່າວິນຍານຜີຊົ່ວຮ້າຍທັງຫລາຍ ທີ່ຄອບຄອງຢູ່ໃນຍຸກມືດນີ້.
49006013	ເຫດສະນັ້ນ ຈົ່ງຮັບເອົາຍຸດທະພັນຄົບຊຸດ ຊຶ່ງມາຈາກພຣະເຈົ້າ ເພື່ອເຈົ້າທັງຫລາຍຈະສາມາດຕໍ່ຕ້ານໃນວັນຊົ່ວຮ້າຍນັ້ນ ແລະເມື່ອເຮັດແລ້ວຈະຢູ່ຢ່າງໝັ້ນຄົງໄດ້.
49006014	ເຫດສະນັ້ນ ເຈົ້າທັງຫລາຍຈົ່ງຢຶດໝັ້ນເອົາຄວາມຈິງຄາດແອວໄວ້ ເອົາຄວາມຊອບທຳເປັນເຄື່ອງປ້ອງກັນເອິກໄວ້
49006015	ແລະເອົາຄວາມຕຽມພ້ອມຝ່າຍຂ່າວປະເສີດເລື່ອງສັນຕິສຸກມາສຸບໃສ່ຕີນ.
49006016	ແລະພ້ອມກັບສິ່ງທັງໝົດນີ້ ຈົ່ງຍົກເອົາຄວາມເຊື່ອເປັນເຂນ ດ້ວຍເຂນນັ້ນ ເຈົ້າທັງຫລາຍຈະສາມາດດັບລູກສອນໄຟທັງໝົດຂອງມານຊົ່ວຮ້າຍນັ້ນໃຫ້ມອດເສຍ.
49006017	ຈົ່ງເອົາຄວາມພົ້ນເປັນເຄື່ອງຄຽນປ້ອງຫົວໄວ້ ແລະຈົ່ງຖືພຣະແສງຂອງພຣະວິນຍານ ຄືພຣະທຳຂອງພຣະເຈົ້າ.
49006018	ຈົ່ງພາວັນນາອະທິຖານ ແລະໄຫວ້ວອນທຸກຢ່າງ ຈົ່ງພາວັນນາອະທິຖານໂດຍພຣະວິນຍານທຸກເວລາ ແລະຈົ່ງເຝົ້າລະວັງໃນການນັ້ນ ດ້ວຍຄວາມພຽນທຸກຢ່າງ ຈົ່ງພາວັນນາອະທິຖານເພື່ອໄພ່ພົນທັງປວງຂອງພຣະເຈົ້າ.
49006019	ແລະພາວັນນາອະທິຖານເພື່ອຂ້າພະເຈົ້າດ້ວຍ ເພື່ອຈະຊົງໂຜດໃຫ້ຂ້າພະເຈົ້າເກີດມີໃຈກ້າຫານ ອອກປາກສະແດງຂໍ້ລັບເລິກເລື່ອງຂ່າວປະເສີດ,
49006020	ຍ້ອນຂ່າວປະເສີດນີ້ແຫລະ ຂ້າພະເຈົ້າຈຶ່ງເປັນຣາຊທູດຜູ້ຕິດໂສ້ຢູ່ ເພື່ອຂ້າພະເຈົ້າຈະປະກາດຂ່າວປະເສີດນັ້ນ ດ້ວຍໃຈກ້າຫານຕາມທີ່ຂ້າພະເຈົ້າຄວນຈະກ່າວ.
49006021	ຕີຂີໂກ ພີ່ນ້ອງທີ່ຮັກແລະຜູ້ຮັບໃຊ້ທີ່ສັດຊື່ ໃນພາລະກິດຂອງອົງພຣະຜູ້ເປັນເຈົ້າ ຈະເລົ່າເລື່ອງທັງໝົດກ່ຽວກັບຂ້າພະເຈົ້າສູ່ພວກເຈົ້າຟັງ ເພື່ອພວກເຈົ້າຈະໄດ້ຮູ້ວ່າຂ້າພະເຈົ້າເປັນຢູ່ຢ່າງໃດ.
49006022	ເຫດສະນັ້ນ ຂ້າພະເຈົ້າຈຶ່ງໃຊ້ລາວມາຫາພວກເຈົ້າ ເພື່ອແຈ້ງໃຫ້ພວກເຈົ້າຮູ້ວ່າພວກເຮົາທຸກຄົນເປັນຢູ່ຢ່າງໃດ ແລະເພື່ອໃຫ້ລາວໜູນໃຈພວກເຈົ້າ.
49006023	ຂໍໃຫ້ພີ່ນ້ອງຄຣິສຕຽນທຸກຄົນໄດ້ຮັບສັນຕິສຸກ ແລະຄວາມຮັກ ພ້ອມທັງຄວາມເຊື່ອຈາກພຣະເຈົ້າ ພຣະບິດາເຈົ້າກັບອົງພຣະເຢຊູຄຣິດເຈົ້າ ດ້ວຍເທີ້ນ.
49006024	ຂໍໃຫ້ພຣະຄຸນ ຈົ່ງສະຖິດຢູ່ນຳບັນດາຄົນທັງປວງທີ່ຮັກອົງພຣະເຢຊູຄຣິດເຈົ້າຂອງພວກເຮົາ ຢ່າງບໍ່ຮູ້ເສື່ອມສູນ.
50001001	ຈາກໂປໂລ ແລະ ຕີໂມທຽວ ຜູ້ຮັບໃຊ້ຂອງພຣະເຢຊູຄຣິດເຈົ້າ ເຖິງໄພ່ພົນຂອງພຣະເຈົ້າທຸກຄົນໃນເມືອງຟີລິບປອຍ ທີ່ຢູ່ໃນພຣະເຢຊູຄຣິດເຈົ້າພ້ອມທັງພວກຜູ້ນຳ ແລະພວກຜູ້ບົວລະບັດໃນຄຣິສຕະຈັກດ້ວຍ.
50001002	ຂໍໃຫ້ພຣະເຈົ້າ ພຣະບິດາເຈົ້າຂອງພວກເຮົາ ແລະອົງພຣະເຢຊູຄຣິດເຈົ້າ ຊົງໂຜດປະທານພຣະຄຸນແລະສັນຕິສຸກແກ່ພວກເຈົ້າເທີ້ນ.
50001003	ທຸກເທື່ອທີ່ເຮົາຄິດເຖິງພວກເຈົ້າ ເຮົາກໍໂມທະນາຂອບພຣະຄຸນພຣະເຈົ້າ ເພື່ອພວກເຈົ້າຢູ່ສະເໝີ,
50001004	ທຸກຄັ້ງທີ່ເຮົາພາວັນນາອະທິຖານ ເພື່ອພວກເຈົ້າທຸກຄົນ ເຮົາກໍພາວັນນາອະທິຖານດ້ວຍຄວາມຊົມຊື່ນຍິນດີ,
50001005	ເພາະການທີ່ພວກເຈົ້າໄດ້ຊ່ວຍເຫລືອເຮົາ ໃນພາລະກິດແຫ່ງຂ່າວປະເສີດຕັ້ງແຕ່ຕົ້ນຈົນເຖິງບັດນີ້.
50001006	ເຮົາແນ່ໃຈວ່າ ພຣະອົງຜູ້ຊົງຕັ້ງຕົ້ນການດີໄວ້ໃນພວກເຈົ້າແລ້ວ ຄົງຈະຊົງກະທຳໃຫ້ສຳເລັດ ຈົນເຖິງວັນແຫ່ງພຣະເຢຊູຄຣິດເຈົ້າ.
50001007	ເພາະວ່າ ເຮົາມີໃຈຮັກພວກເຈົ້າທຸກຄົນ ເຈົ້າທັງຫລາຍໄດ້ຮັບສ່ວນຮ່ວມໃນພຣະຄຸນດ້ວຍກັນກັບເຮົາ ໃນການທີ່ເຮົາຖືກຈຳຈອງ ແລະໃນການກ່າວປ້ອງກັນໃຫ້ຂ່າວປະເສີດນັ້ນຕັ້ງໝັ້ນຄົງຢູ່.
50001008	ເພາະວ່າພຣະເຈົ້າຊົງເປັນພະຍານວ່າ ເຮົາເປັນຫ່ວງພວກເຈົ້າຫລາຍພຽງໃດ ຕາມພຣະໄທເມດຕາຂອງພຣະຄຣິດເຈົ້າເຢຊູ.
50001009	ເຮົາພາວັນນາອະທິຖານຂໍໃຫ້ຄວາມຮັກຂອງພວກເຈົ້າໃຫຍ່ຂຶ້ນຢູ່ສະເໝີ ຈົນເກີດມີຄວາມຮູ້ອັນແທ້ຈິງ ແລະຄວາມເຂົ້າໃຈອັນຄົບຖ້ວນບໍຣິບູນ,
50001010	ເພື່ອເຈົ້າທັງຫລາຍຈະສັງເກດໄດ້ວ່າ ສິ່ງໃດປະເສີດທີ່ສຸດ ແລະເພື່ອພວກເຈົ້າຈະເປັນຄົນບໍຣິສຸດ ບໍ່ມີທີ່ຕິຕຽນໄດ້ໃນວັນແຫ່ງພຣະຄຣິດ.
50001011	ຈະໄດ້ເປັນຜູ້ບໍຣິສຸດດ້ວຍຜົນຂອງຄວາມຊອບທຳ ຊຶ່ງເກີດຂຶ້ນດ້ວຍພຣະເຢຊູຄຣິດເຈົ້າ ເພື່ອຖວາຍພຣະກຽດ ແລະຄຳຍ້ອງຍໍສັນລະເສີນແກ່ພຣະເຈົ້າ.
50001012	ພີ່ນ້ອງທັງຫລາຍຂອງເຮົາເອີຍ, ເຮົາຢາກໃຫ້ພວກເຈົ້າຮູ້ວ່າ ເຫດການທີ່ເກີດຂຶ້ນກັບເຮົານັ້ນ ກໍເພື່ອໃຫ້ຂ່າວປະເສີດແຜ່ຂະຫຍາຍອອກໄປ.
50001013	ຜົນທີ່ປາກົດ ຄືທະຫານທຸກຄົນ ແລະຜູ້ຄຸມຂັງພ້ອມກັບຄົນອື່ນໆທັງໝົດ ກໍຮູ້ເລື່ອງຂອງເຮົາວ່າ ເຮົາຖືກຄຸກຢູ່ນີ້ ຍ້ອນເປັນຜູ້ຮັບໃຊ້ຂອງພຣະຄຣິດ.
50001014	ຍ້ອນການຖືກຄຸກຂອງເຮົາ ພີ່ນ້ອງຫລາຍຄົນຈຶ່ງມີຄວາມໝັ້ນໃຈຍິ່ງຂຶ້ນ ໃນອົງພຣະຜູ້ເປັນເຈົ້າ ເພື່ອໃຫ້ພວກເຂົາມີໃຈກ້າຫານກ່າວພຣະທຳຂອງພຣະເຈົ້າຢ່າງບໍ່ຢ້ານກົວ.
50001015	ຄວາມຈິງມີບາງຄົນໃນພວກເຂົາ ທີ່ປະກາດເລື່ອງພຣະຄຣິດດ້ວຍໃຈອິດສາແລະຜິດຖຽງກັນ ແຕ່ມີຄົນອື່ນທີ່ປະກາດດ້ວຍໃຈຫວັງດີ.
50001016	ຄົນເຫລົ່ານັ້ນແຫລະ ທີ່ປະກາດດ້ວຍຄວາມຮັກ ເພາະເຂົາຮູ້ວ່າພຣະເຈົ້າໄດ້ມອບພາລະກິດການປ້ອງກັນຂ່າວປະເສີດນີ້ໃຫ້ແກ່ເຮົາ.
50001017	ສ່ວນຄົນອື່ນບໍ່ໄດ້ປະກາດເລື່ອງພຣະຄຣິດຈາກໃຈຈິງ ແຕ່ຈາກໃຈມັກໃຫຍ່ໃຝ່ສູງອັນເຫັນແກ່ຕົວ ເຂົາຫວັງຈະໃຫ້ເຮົາເດືອດຮ້ອນຫລາຍຂຶ້ນ ໃນຂະນະທີ່ເຮົາຖືກຄຸກຢູ່ນີ້.
50001018	ຖ້າຢ່າງນັ້ນແລ້ວຈະເປັນປະການໃດ? ເຖິງແມ່ນວ່າ ເຂົາຈະປະກາດດ້ວຍຢ່າງໃດກໍຕາມ ຈະເປັນດ້ວຍການແກ້ງເຮັດຫລືຈິງໃຈກໍດີ ແຕ່ເຂົາກໍຍັງປະກາດເລື່ອງພຣະຄຣິດ ໃນການນີ້ເຮົາກໍມີຄວາມຍິນດີ ແລະຄົງຈະມີຄວາມຍິນດີຕໍ່ໄປ
50001019	ເພາະເຮົາຮູ້ວ່າ ຍ້ອນຄຳພາວັນນາອະທິຖານຂອງພວກເຈົ້າ ແລະຄວາມຊ່ວຍຊູທີ່ໄດ້ຮັບຈາກພຣະວິນຍານຂອງພຣະເຢຊູຄຣິດເຈົ້າ ສິ່ງເຫລົ່ານັ້ນຈະປົດປ່ອຍເຮົາໃຫ້ເປັນອິດສະຫລະ.
50001020	ເພາະເປັນຄວາມມຸ້ງມາດປາຖະໜາ ແລະຄວາມຫວັງຂອງເຮົາວ່າ ເຮົາຈະບໍ່ມີຄວາມລະອາຍໃນສິ່ງໃດເລີຍ, ແຕ່ເມື່ອກ່ອນທຸກເທື່ອມີໃຈກ້າສະເໝີສັນໃດ ບັດນີ້ ກໍຂໍໃຫ້ເປັນຢ່າງດຽວກັນສັນນັ້ນ ພຣະຄຣິດຈະຊົງຮັບພຣະກຽດຕິຍົດໃນຮ່າງກາຍຂອງເຮົາສະເໝີ ເຖິງແມ່ນເຮົາຈະມີຊີວິດຢູ່ ຫລືຕາຍກໍຕາມ.
50001021	ເພາະວ່າ ຖ້າເຮົາມີຊີວິດ ພຣະຄຣິດເປັນຊີວິດນັ້ນ ຖ້າເຮົາຕາຍກໍເປັນປະໂຫຍດແກ່ເຮົາ.
50001022	ຖ້າເຮົາຍັງມີຊີວິດຢູ່ໃນຮ່າງກາຍນີ້ ເຮົາກໍຈະດຳເນີນພາລະກິດໃຫ້ເກີດປະໂຫຍດຕື່ມ ເພາະສະນັ້ນ ເຮົາຈຶ່ງບໍ່ແນ່ໃຈວ່າ ຈະເລືອກເອົາທາງໃດດີ.
50001023	ເຮົາລັ່ງເລໃຈຢູ່ໃນລະຫວ່າງສອງຝ່າຍນີ້ ຄືວ່າເຮົາມີຄວາມປາຖະໜາທີ່ຈະຈາກໄປ ເພື່ອຢູ່ກັບພຣະຄຣິດ ຊຶ່ງປະເສີດຫລາຍກວ່າ,
50001024	ແຕ່ການທີ່ເຮົາຍັງມີຊີວິດຢູ່ໃນຮ່າງກາຍນີ້ ກໍເປັນສິ່ງຈຳເປັນສຳລັບພວກເຈົ້າຫລາຍກວ່ານັ້ນອີກ.
50001025	ເມື່ອເຮົາແນ່ໃຈຢ່າງນີ້ແລ້ວ ເຮົາກໍຮູ້ວ່າ ເຮົາຈະຍັງຢູ່ກັບເຈົ້າທັງຫລາຍ ເພື່ອໃຫ້ພວກເຈົ້າຈະເລີນຂຶ້ນ ແລະຊື່ນຊົມຍິນດີໃນຄວາມເຊື່ອ,
50001026	ເພື່ອຄວາມພາກພູມໃຈຂອງເຈົ້າທັງຫລາຍເນື່ອງດ້ວຍເຮົານັ້ນ ຈະທະວີຫລາຍຂຶ້ນໃນພຣະຄຣິດເຈົ້າເຢຊູເພາະເຫດທີ່ເຮົາຈະມາຫາພວກເຈົ້າອີກ.
50001027	ພຽງແຕ່ໃຫ້ເຈົ້າທັງຫລາຍ ດຳເນີນຊີວິດໃຫ້ສົມກັບຂ່າວປະເສີດເລື່ອງພຣະຄຣິດ ເພື່ອວ່າຖ້າເຮົາມາຫາພວກເຈົ້າ ຫລືບໍ່ມາກໍຕາມ ເຮົາກໍຈະໄດ້ຍິນຂ່າວຂອງພວກເຈົ້າວ່າ ເຈົ້າທັງຫລາຍຕັ້ງໝັ້ນຄົງຢູ່ເປັນນໍ້າໜຶ່ງໃຈດຽວກັນ ຕໍ່ສູ້ເໝືອນຢ່າງເປັນຄົນຄົນດຽວ ເພື່ອຄວາມເຊື່ອອັນເກີດຈາກຂ່າວປະເສີດນັ້ນ.
50001028	ຢ່າຍອມໃຫ້ຜູ້ຂັດຂວາງເຮັດໃຫ້ພວກເຈົ້າຢ້ານກົວ ຈົ່ງກ້າຫານຢູ່ສະເໝີ ເພື່ອພິສູດໃຫ້ເຂົາເຫັນວ່າ ເຂົາຈະເຖິງຄວາມຈິບຫາຍ ແລະພວກເຈົ້າຈະເຖິງຄວາມພົ້ນ ສິ່ງເຫຼົ່ານີ້ ແມ່ນພຣະເຈົ້າທີ່ຊົງກະທຳ.
50001029	ດ້ວຍວ່າ, ພວກເຈົ້າໄດ້ຮັບສິດພິເສດໃຫ້ບົວລະບັດຮັບໃຊ້ພຣະຄຣິດ ບໍ່ແມ່ນພຽງໃຫ້ເຊື່ອໃນພຣະອົງເທົ່ານັ້ນ, ແຕ່ຍັງໃຫ້ທົນຄວາມທຸກເພາະເຫັນແກ່ພຣະອົງດ້ວຍ.
50001030	ບັດນີ້ ພວກເຈົ້າມີສ່ວນກັບເຮົາໃນການຕໍ່ສູ້ ເປັນການຕໍ່ສູ້ຢ່າງດຽວກັບທີ່ພວກເຈົ້າໄດ້ເຫັນເຮົາຕໍ່ສູ້ມາໃນອະດີດ ແລະດັ່ງທີ່ເຮົາຍັງຕໍ່ສູ້ຢູ່ໃນເວລານີ້ ຕາມທີ່ພວກເຈົ້າຮູ້ມາແລ້ວນັ້ນ.
50002001	ເຫດສະນັ້ນ ຖ້າຊີວິດໃນພຣະຄຣິດອຳນວຍການຊູກຳລັງໃຈ, ຖ້າມີຄວາມເລົ້າໂລມປະການໃດໃນຄວາມຮັກ, ຖ້າມີສ່ວນຮ່ວມໃຈກັບພຣະວິນຍານປະການໃດ, ຖ້າມີຄວາມເມດຕາເອັນດູປະການໃດ,
50002002	ກໍຂໍໃຫ້ເຈົ້າທັງຫລາຍເຮັດໃຫ້ຄວາມຍິນດີຂອງເຮົາຄົບເຕັມ ດ້ວຍການທີ່ມີຄວາມຄິດຢ່າງດຽວກັນ ມີຄວາມຮັກຢ່າງດຽວກັນ ມີໃຈຮ່ວມສາມັກຄີເປັນນໍ້າໜຶ່ງໃຈດຽວກັນ.
50002003	ຢ່າເຮັດສິ່ງໃດໃນທາງຊີງດີຫລືຖືດີກັນ ແຕ່ຈົ່ງຖ່ອມໃຈລົງ ຖືວ່າຄົນອື່ນດີກວ່າຕົນ.
50002004	ຢ່າໃຫ້ຜູ້ໃດເຫັນແກ່ຜົນປະໂຫຍດຂອງຕົນແຕ່ຝ່າຍດຽວ, ແຕ່ຈົ່ງຄິດເຖິງຜົນປະໂຫຍດຂອງຄົນອື່ນດ້ວຍ.
50002005	ເຈົ້າທັງຫລາຍຈົ່ງມີນໍ້າໃຈຕໍ່ກັນ ເໝືອນຢ່າງທີ່ມີໃນພຣະຄຣິດເຈົ້າເຢຊູ,
50002006	ພຣະອົງຊົງສະພາບຂອງພຣະເຈົ້າ ແຕ່ບໍ່ໄດ້ຊົງຖືວ່າການເທົ່າທຽມ ກັບພຣະເຈົ້ານັ້ນ ເປັນສິ່ງທີ່ຕ້ອງຢຶດຫວງໄວ້
50002007	ແຕ່ໄດ້ກັບຊົງຍອມສະຫລະ ແລະ ຊົງຮັບສະພາບຂ້ອຍຂ້າ. ຊົງຖືກຳເນີດເປັນມະນຸດ.
50002008	ແລະເມື່ອຊົງປາກົດພຣະອົງ ໃນສະພາບມະນຸດແລ້ວ ພຣະອົງກໍຊົງຖ່ອມພຣະອົງລົງ. ຍອມເຊື່ອຟັງຈົນເຖິງຄວາມມໍຣະນາ ຄືເຖິງຄວາມມໍຣະນາທີ່ໄມ້ກາງແຂນ.
50002009	ເຫດສະນັ້ນ ພຣະເຈົ້າຈຶ່ງໄດ້ຊົງຍົກພຣະອົງ ຂຶ້ນເຖິງທີ່ສູງສຸດ ແລະ ໄດ້ຊົງປະທານພຣະນາມນັ້ນ ຊຶ່ງຢູ່ເໜືອນາມທັງປວງໃຫ້ແກ່ພຣະອົງ.
50002010	ເພື່ອເພາະພຣະນາມນັ້ນ ທຸກຫົວເຂົ່າໃນສະຫວັນ ເທິງແຜ່ນດິນໂລກ ແລະໃຕ້ພື້ນດິນກໍດີ ຈະຄຸເຂົ່າລົງ ຂາບພຣະເຢຊູເຈົ້າ.
50002011	ເພື່ອທຸກລີ້ນຈະຍອມຮັບວ່າ ພຣະເຢຊູຄຣິດເຈົ້າຊົງເປັນ ອົງພຣະຜູ້ເປັນເຈົ້າ ອັນເປັນການຖວາຍພຣະກຽດ ແກ່ພຣະເຈົ້າຄືພຣະບິດາເຈົ້າ.
50002012	ດ້ວຍເຫດນີ້ ພວກທີ່ຮັກຂອງເຮົາເອີຍ, ເໝືອນດັ່ງເຈົ້າທັງຫລາຍເຄີຍເຊື່ອຟັງທຸກເວລາສັນໃດ ພວກເຈົ້າຈົ່ງອົດສາພະຍາຍາມດ້ວຍຄວາມຢຳເກງແລະຕົວສັ່ນ ເພື່ອໃຫ້ໄດ້ຄວາມພົ້ນສັນນັ້ນ ບໍ່ແມ່ນສະເພາະແຕ່ເມື່ອເຮົາຢູ່ນຳພວກເຈົ້າເທົ່ານັ້ນ ແຕ່ຈົ່ງເຮັດຫລາຍກວ່ານັ້ນອີກໃນເມື່ອເຮົາບໍ່ຢູ່ນຳ.
50002013	ເພາະວ່າແມ່ນພຣະເຈົ້າ ເປັນຜູ້ຊົງກະທຳການຢູ່ພາຍໃນເຈົ້າທັງຫລາຍໃຫ້ມີໃຈປາຖະໜາ ແລະໃຫ້ເຮັດໄປເພື່ອເປັນທີ່ພໍພຣະໄທຂອງພຣະອົງ.
50002014	ຈົ່ງເຮັດທຸກສິ່ງໂດຍບໍ່ມີການຈົ່ມແລະການຖົກຖຽງກັນ,
50002015	ເພື່ອວ່າພວກເຈົ້າຈະບໍ່ຖືກຕິຕຽນ ແລະບໍ່ມີຄວາມຜິດ ເປັນລູກຂອງພຣະເຈົ້າຜູ້ປາສະຈາກຄວາມຜິດ ໃນການດຳເນີນຊີວິດຢູ່ໃນໂລກ ທີ່ເຕັມໄປດ້ວຍການສໍ້ໂກງແລະຊົ່ວຊ້າ. ພວກເຈົ້າຕ້ອງສ່ອງແຈ້ງຢູ່ໃນທ່າມກາງພວກເຂົາ ດັ່ງດວງດາວທີ່ສ່ອງແສງຢູ່ໃນທ້ອງຟ້າ,
50002016	ໂດຍນຳພຣະທຳທີ່ໃຫ້ຊີວິດໄປສູ່ພວກເຂົາ ຖ້າເຮັດດັ່ງນັ້ນ, ເຮົາກໍຈະມີເຫດຜົນອວດອ້າງໄດ້ໃນວັນຂອງພຣະຄຣິດວ່າ ຄວາມບາກບັ່ນແລະພາລະກິດຂອງເຮົາທັງໝົດ ບໍ່ໄດ້ໄຮ້ປະໂຫຍດ.
50002017	ບາງທີເຮົາອາດຈະຖືກປະຫານຕ້ອງຫລັ່ງເລືອດອອກຖອກລົງໃຫ້ຄົບເຄື່ອງບູຊາຄືຄວາມເຊື່ອຂອງພວກເຈົ້າແກ່ພຣະເຈົ້າ ຖ້າເປັນຢ່າງນັ້ນ ເຮົາກໍຈະດີໃຈ ແລະຊົມຊື່ນຍິນດີຮ່ວມກັບພວກເຈົ້າທຸກຄົນ.
50002018	ຊຶ່ງເຈົ້າທັງຫລາຍກໍຄວນຈະຍິນດີດ້ວຍກັນກັບເຮົາ ແລະຊື່ນຊົມດ້ວຍຢ່າງດຽວກັນ.
50002019	ຖ້າເປັນນໍ້າພຣະໄທຂອງອົງພຣະເຢຊູເຈົ້າ ເຮົາຫວັງວ່າ ຈະໃຊ້ຕີໂມທຽວມາຫາພວກເຈົ້າໃນບໍ່ຊ້ານີ້ ເພື່ອວ່າເຮົາຈະໄດ້ຮັບຄວາມໜູນໃຈ ເມື່ອໄດ້ຍິນຂ່າວກ່ຽວກັບພວກເຈົ້າ.
50002020	ເຮົາບໍ່ມີຜູ້ໃດທີ່ມີນໍ້າໃຈເໝືອນຕີໂມທຽວ ຜູ້ເປັນຄົນເອົາໃຈໃສ່ໃນຄວາມສຸກທຸກຂອງພວກເຈົ້າໂດຍແທ້.
50002021	ສ່ວນຄົນອື່ນໆ ຕ່າງກໍຫ່ວງນຳແຕ່ທຸລະສ່ວນຕົວຂອງຕົນ ບໍ່ຫ່ວງນຳພາລະກິດຂອງພຣະເຢຊູຄຣິດເຈົ້າ.
50002022	ພວກເຈົ້າເອງກໍຮູ້ດີແລ້ວວ່າ ເພິ່ນໄດ້ພິສູດຄຸນຄ່າຂອງເພິ່ນແລ້ວ ແລະເພິ່ນກັບເຮົາກໍເປັນດັ່ງລູກກັບພໍ່ ທີ່ໄດ້ດຳເນີນພາລະກິດຮ່ວມກັນ ເພື່ອເຫັນແກ່ຂ່າວປະເສີດ.
50002023	ສະນັ້ນ ເຮົາຈຶ່ງຫວັງຈະໃຊ້ເພິ່ນມາຫາພວກເຈົ້າທັນທີໂລດ ເມື່ອເຮົາຮູ້ຢ່າງຈະແຈ້ງເຖິງຊາຕາກຳຂອງເຮົາ.
50002024	ຝ່າຍເຮົາກໍວາງໃຈໃນອົງພຣະຜູ້ເປັນເຈົ້າວ່າ ເຮົາຈະມາຫາພວກເຈົ້າໃນບໍ່ຊ້ານີ້ເໝືອນກັນ.
50002025	ເຮົາຄິດເຫັນວ່າ ມີຄວາມຈຳເປັນທີ່ຈະໃຊ້ເອປາໂຟດີໂຕ ນ້ອງຊາຍຂອງເຮົາໄປຫາພວກເຈົ້າ ເພິ່ນເປັນຜູ້ຮ່ວມງານ ແລະເປັນຜູ້ສູ້ຮົບຄຽງບ່າຄຽງໄຫລ່ກັບເຮົາ ເພິ່ນເປັນຜູ້ທີ່ພວກເຈົ້າໃຊ້ມາຊ່ວຍເຫລືອເກື້ອກຸນເຮົາໃນຍາມຂັດສົນ.
50002026	ເພິ່ນມີໃຈຮ້ອນຮົນຢາກເຫັນພວກເຈົ້າທຸກຄົນ ແລະ ເປັນທຸກໃຈເນື່ອງຈາກພວກເຈົ້າໄດ້ຮັບຂ່າວວ່າເພິ່ນບໍ່ສະບາຍ.
50002027	ຕາມທີ່ຈິງແລ້ວເພິ່ນປ່ວຍເກືອບຕາຍ ແຕ່ພຣະເຈົ້າໄດ້ຊົງໂຜດເມດຕາ ພຣະອົງບໍ່ໄດ້ຊົງໂຜດເມດຕາພຽງແຕ່ເພິ່ນຜູ້ດຽວເທົ່ານັ້ນ ແຕ່ແກ່ເຮົາດ້ວຍ ເພື່ອບໍ່ໃຫ້ເຮົາມີຄວາມທຸກຊ້ອນທຸກ.
50002028	ສະນັ້ນ ເຮົາຈຶ່ງຟ້າວໃຊ້ເພິ່ນກັບຄືນມາຫາພວກເຈົ້າ ເພື່ອວ່າພວກເຈົ້າຈະດີໃຈຕື່ມອີກເມື່ອເຫັນເພິ່ນ ແລະຄວາມທຸກໃຈຂອງເຮົາກໍຈະເບົາບາງລົງ.
50002029	ເຫດສະນັ້ນ ຈົ່ງຕ້ອນຮັບເພິ່ນໄວ້ດ້ວຍຄວາມຊົມຊື່ນຍິນດີ ເໝືອນດັ່ງພີ່ນ້ອງຄົນໜຶ່ງໃນອົງພຣະຜູ້ເປັນເຈົ້າ ແລະໃຫ້ນັບຖືທຸກຄົນທີ່ເປັນແບບດຽວກັນກັບເພິ່ນ,
50002030	ເພາະເພິ່ນໄດ້ສ່ຽງຊີວິດເກືອບຕາຍ ເພື່ອພາລະກິດຂອງພຣະຄຣິດ ທັງໄດ້ສ່ຽງຊີວິດເຮັດໜ້າທີ່ບົວລະບັດຮັບໃຊ້ເຮົາຕາງພວກເຈົ້າທີ່ບໍ່ອາດເຮັດໄດ້.
50003001	ທ້າຍສຸດນີ້ ພີ່ນ້ອງທັງຫລາຍຂອງເຮົາເອີຍ, ຈົ່ງຊື່ນຊົມຍິນດີໃນອົງພຣະຜູ້ເປັນເຈົ້າເທີ້ນ. ການທີ່ເຮົາຂຽນຊໍ້າຂໍ້ຄວາມ ຊຶ່ງເຮົາໄດ້ຂຽນກ່ອນໜ້ານັ້ນ ບໍ່ເປັນສິ່ງທີ່ລຳບາກແກ່ເຮົາດອກ ແຕ່ເປັນສິ່ງທີ່ປອດໄພແກ່ພວກເຈົ້າຫລາຍຂຶ້ນ.
50003002	ຈົ່ງລະວັງພວກໝາ, ຈົ່ງລະວັງພວກທີ່ເຮັດຊົ່ວຮ້າຍ, ຈົ່ງລະວັງພວກຖືການປາດເນື້ອເຖືອໜັງ.
50003003	ເພາະວ່າເຮົາທັງຫລາຍເປັນພວກທີ່ຖືພິທີຕັດແທ້ ເປັນຜູ້ນະມັດສະການພຣະເຈົ້າດ້ວຍຈິດວິນຍານ ແລະເອົາພຣະເຢຊູຄຣິດເຈົ້າມາອວດ ແລະບໍ່ໄດ້ໄວ້ໃຈໃນຝ່າຍມະນຸດ.
50003004	ເຖິງແມ່ນວ່າເຮົາມີເຫດທີ່ຈະໄວ້ໃຈໃນຝ່າຍມະນຸດກໍຕາມ ຖ້າຄົນອື່ນນຶກວ່າຕົນມີເຫດທີ່ຈະໄວ້ໃຈໃນຝ່າຍມະນຸດນັ້ນ ເຮົາກໍມີຫລາຍກວ່າເຂົາອີກ.
50003005	ຄືເມື່ອເຮົາເກີດມາໄດ້ແປດວັນ ເຮົາກໍໄດ້ຮັບພິທີຕັດ ເຮົາເປັນຄົນອິດສະຣາເອນ ໃນຕະກຸນເບັນຢາມິນ, ເປັນຄົນເຮັບເຣີ ເກີດຈາກຊາວເຮັບເຣີ ໃນດ້ານກົດບັນຍັດ ເຮົາກໍຢູ່ໃນຄະນະຟາຣີຊາຍ.
50003006	ໃນດ້ານໃຈຮ້ອນຮົນ, ເຮົາກໍໄດ້ຂົ່ມເຫັງຄຣິສຕະຈັກ ໃນດ້ານຄວາມຊອບທຳ ຊຶ່ງມີຢູ່ໂດຍກົດບັນຍັດ ເຮົາກໍບໍ່ມີທີ່ຕິຕຽນໄດ້.
50003007	ແຕ່ວ່າສິ່ງໃດທີ່ເປັນຄຸນປະໂຫຍດແກ່ເຮົາ ເຮົາຖືສິ່ງນັ້ນວ່າເປັນອັນໄຮ້ປະໂຫຍດແກ່ເຮົາແລ້ວ ເພາະເຫັນແກ່ພຣະຄຣິດ.
50003008	ທີ່ຈິງ ເຮົາຖືວ່າສິ່ງສາລະພັດເປັນຂອງໄຮ້ປະໂຫຍດ ເພາະເຫັນແກ່ສິ່ງທີ່ມີຄຸນຄ່າຫລາຍເຫລືອລົ້ນກວ່ານັ້ນອີກ ຄືການຮູ້ເຖິງພຣະຄຣິດເຈົ້າເຢຊູ ອົງພຣະຜູ້ເປັນເຈົ້າຂອງເຮົາ ເພາະເຫດພຣະອົງນັ້ນ ເຮົາຈຶ່ງໄດ້ຍອມສະຫລະສິ່ງສາລະພັດ ແລະຖືວ່າສິ່ງເຫລົ່ານັ້ນເປັນເໝືອນຂີ້ເຫຍື້ອ ເພື່ອຈະໄດ້ອົງພຣະຄຣິດມາເປັນປະໂຫຍດແກ່ເຮົາ
50003009	ແລະຈະໄດ້ປາກົດຢູ່ໃນພຣະອົງ ໂດຍບໍ່ມີຄວາມຊອບທຳໃນເຮົາເອງ ຊຶ່ງໄດ້ມາໂດຍກົດບັນຍັດ ແຕ່ມີມາໂດຍຄວາມເຊື່ອໃນພຣະຄຣິດ ເປັນຄວາມຊອບທຳທີ່ມາຈາກພຣະເຈົ້າ ຊຶ່ງອາໄສຄວາມເຊື່ອ.
50003010	ເຮົາຕ້ອງການຈະໄດ້ຮູ້ຈັກພຣະອົງ ແລະຮູ້ຈັກຣິດອຳນາດອັນປາກົດ ໃນການທີ່ພຣະອົງຊົງຄືນພຣະຊົນ ແລະຮ່ວມທຸກກັບພຣະອົງ ຄືຍອມຮັບຄວາມຕາຍເໝືອນຢ່າງພຣະອົງ,
50003011	ເພື່ອຖ້າເປັນໄປໄດ້ ເຮົາກໍຈະໄດ້ເປັນຂຶ້ນມາຈາກຕາຍດ້ວຍ.
50003012	ບໍ່ແມ່ນວ່າເຮົາໄດ້ຮັບແລ້ວ ຫລືວ່າເຖິງທີ່ສຳເລັດແລ້ວ, ແຕ່ເຮົາກຳລັງບາກບັ່ນມຸ່ງໜ້າໄປ ເພື່ອຈະໄດ້ຮັບເອົາເປັນຂອງຕົນ ເໝືອນດັ່ງພຣະຄຣິດເຈົ້າເຢຊູໄດ້ຊົງຮັບເຮົາໄວ້ເປັນຂອງພຣະອົງແລ້ວ.
50003013	ພີ່ນ້ອງທັງຫລາຍເອີຍ ເຮົາບໍ່ຖືວ່າເຮົາໄດ້ຮັບແລ້ວ ແຕ່ເຮົາເຮັດຢ່າງໜຶ່ງ ຄືລືມສິ່ງເຫລົ່ານັ້ນທີ່ຜ່ານພົ້ນໄປແລ້ວເສຍ ແລະໂນ້ມຕົວອອກໄປຫາສິ່ງທັງຫລາຍທີ່ຢູ່ເບື້ອງໜ້າ.
50003014	ເຮົາກຳລັງບາກບັ່ນມຸ່ງໜ້າໄປສູ່ຫລັກໄຊ ເພື່ອຈະໄດ້ຮັບລາງວັນຄືຊີວິດ ຊຶ່ງພຣະເຈົ້າໄດ້ຊົງເອີ້ນເອົາໃນພຣະຄຣິດເຈົ້າເຢຊູ ໃຫ້ໄປຮັບຢູ່ເບື້ອງເທິງ.
50003015	ເຮົາທຸກຄົນທີ່ເປັນຜູ້ໃຫຍ່ແລ້ວຝ່າຍຄວາມເຊື່ອ ຄວນຄິດຢ່າງດຽວກັນນີ້ ແຕ່ຖ້າບາງຄົນໃນພວກເຈົ້າຄິດຢ່າງອື່ນ ພຣະເຈົ້າກໍຈະໃຫ້ພວກເຈົ້າເຂົ້າໃຈເລື່ອງນີ້ຢ່າງຈະແຈ້ງ.
50003016	ຖ້າພວກເຮົາເຖິງຂັ້ນໃດແລ້ວ ກໍໃຫ້ພວກເຮົາດຳເນີນຊື່ໄປຕາມນັ້ນ.
50003017	ພີ່ນ້ອງທັງຫລາຍເອີຍ ຈົ່ງປະຕິບັດຕາມແບບຢ່າງຂອງເຮົາ ແລະເບິ່ງຄົນເຫລົ່ານັ້ນທີ່ເຮັດຕາມແບບຢ່າງດຽວກັນ ເຫມືອນດັ່ງທີ່ພວກເຈົ້າເອົາໃຈໃສ່ເຮັດຕາມແບບຢ່າງເຮົາແລ້ວນັ້ນ.
50003018	ເຮົາເຄີຍບອກເລື່ອງນີ້ແກ່ພວກເຈົ້າຫລາຍເທື່ອແລ້ວ ແລະບັດນີ້ ເຮົາກໍຂໍບອກຊໍ້າອີກດ້ວຍນໍ້າຕາໄຫລວ່າ ມີຫລາຍຄົນທີ່ດຳເນີນຊີວິດເປັນສັດຕູຕໍ່ໄມ້ກາງແຂນຂອງພຣະຄຣິດ.
50003019	ປາຍທາງຂອງຄົນເຫລົ່ານັ້ນຄືຄວາມຈິບຫາຍ ເພາະພຣະຂອງພວກເຂົາແມ່ນທ້ອງຂອງພວກເຂົາເອງ ພວກເຂົາອວດອ້າງໃນສິ່ງທີ່ໜ້າອັບອາຍ ແລະພວກເຂົາສົນໃຈນຳແຕ່ສິ່ງຂອງຝ່າຍໂລກນີ້.
50003020	ແຕ່ບ້ານເມືອງຂອງເຮົາທັງຫລາຍນັ້ນຢູ່ໃນສະຫວັນ ແລະຄອງຄອຍພຣະຜູ້ໂຜດຊ່ວຍໃຫ້ພົ້ນ ຊຶ່ງຈະສະເດັດມາຈາກສະຫວັນ ຄືອົງພຣະເຢຊູຄຣິດເຈົ້າ.
50003021	ພຣະອົງຈະປ່ຽນແປງຮ່າງກາຍອັນຕໍ່າຕ້ອຍ ແລະຕາຍເປັນຂອງພວກເຮົາ ໃຫ້ເປັນເໝືອນພຣະກາຍອັນຊົງສະຫງ່າຣາສີຂອງພຣະອົງ ດ້ວຍຣິດທານຸພາບທີ່ສາມາດປາບສັບພະທຸກສິ່ງທັງປວງ ໃຫ້ລົງຢູ່ໃຕ້ການບັງຄັບຂອງພຣະອົງ.
50004001	ເຫດສະນັ້ນ ພີ່ນ້ອງທັງຫລາຍຂອງເຮົາເອີຍ ຜູ້ເປັນທີ່ປາຖະໜາ ເປັນທີ່ຍິນດີ ແລະເປັນມົງກຸດຂອງເຮົາ ພວກທີ່ຮັກຂອງເຮົາເອີຍ ຈົ່ງຕັ້ງໝັ້ນຢູ່ໃນອົງພຣະຜູ້ເປັນເຈົ້າ.
50004002	ເຮົາຂໍເຕືອນນາງຢູໂອເດຍ ແລະ ນາງຊີນຕີເຂ ເຮົາຂໍຮ້ອງພວກເຈົ້າໃຫ້ຖືກຕ້ອງປອງດອງກັນ ເໝືອນຢ່າງເອື້ອຍນ້ອງໃນອົງພຣະຜູ້ເປັນເຈົ້າ.
50004003	ເຮົາຂໍຮ້ອງພວກເຈົ້າ ຜູ້ເປັນເພື່ອນຮ່ວມງານທີ່ສັດຊື່ຂອງເຮົາແທ້ໆ ເຮົາຢາກໃຫ້ເຈົ້າຊ່ວຍເຫລືອຍິງທັງສອງຄົນນີ້ ເພາະພວກເຂົາໄດ້ເຮັດວຽກຢ່າງໜັກໜ່ວງກັບເຮົາ ໃນວຽກງານຂ່າວປະເສີດຮ່ວມກັບກະເລເມ ແລະເພື່ອນຮ່ວມງານຄົນອື່ນໆຂອງເຮົາດ້ວຍ ຊຶ່ງຊື່ຂອງເຂົາທັງຫລາຍມີຢູ່ໃນທະບຽນແຫ່ງຊີວິດແລ້ວ.
50004004	ຈົ່ງຊົມຊື່ນຍິນດີໃນອົງພຣະຜູ້ເປັນເຈົ້າທຸກເວລາ ເຮົາຂໍຢໍ້າອີກວ່າ ຈົ່ງຊົມຊື່ນຍິນດີເທີ້ນ
50004005	ຈົ່ງໃຫ້ໃຈອ່ອນສຸພາບຂອງເຈົ້າທັງຫລາຍປາກົດແກ່ຄົນທັງປວງ ອົງພຣະຜູ້ເປັນເຈົ້າຊົງຢູ່ໃກ້ແລ້ວ.
50004006	ຢ່າທຸກຮ້ອນໃຈດ້ວຍສິ່ງໃດເລີຍ ແຕ່ຈົ່ງທູນເລື່ອງຄວາມປາຖະໜາທຸກຢ່າງຂອງພວກເຈົ້າ ຕໍ່ພຣະເຈົ້າດ້ວຍການພາວັນນາອະທິຖານ ດ້ວຍການອ້ອນວອນທູນຂໍ ແລະດ້ວຍຈິດໃຈໂມທະນາຂອບພຣະຄຸນ.
50004007	ແລ້ວສັນຕິສຸກອັນມາແຕ່ພຣະເຈົ້າ ຊຶ່ງເກີນຄວາມເຂົ້າໃຈ ຈະເຝົ້າຮັກສາຈິດໃຈ ແລະຄວາມຄິດຂອງເຈົ້າທັງຫລາຍ ໄວ້ໃນພຣະຄຣິດເຈົ້າເຢຊູ.
50004008	ພີ່ນ້ອງທັງຫລາຍເອີຍ ໃນທີ່ສຸດນີ້ ສິ່ງໃດທີ່ສັດຈິງ ສິ່ງໃດທີ່ໜ້ານັບຖື ສິ່ງໃດທີ່ຍຸດຕິທຳ ສິ່ງໃດທີ່ບໍຣິສຸດ ສິ່ງໃດທີ່ໜ້າຮັກ ສິ່ງໃດທີ່ໜ້າຍິນດີ ສິ່ງໃດທີ່ລໍ້າເລີດ ແລະຖ້າມີສິ່ງໃດຄວນແກ່ການສັນລະເສີນ ຈົ່ງພິຈາລະນາເຖິງສິ່ງເຫລົ່ານັ້ນ.
50004009	ຈົ່ງເຮັດທຸກສິ່ງທີ່ພວກເຈົ້າໄດ້ຮຽນຮູ້ ໄດ້ຮັບໄວ້ ໄດ້ຍິນແລະໄດ້ເຫັນໃນເຮົາແລ້ວ ແລະພຣະເຈົ້າຜູ້ຊົງໂຜດປະທານສັນຕິສຸກ ຈະຊົງສະຖິດຢູ່ນຳເຈົ້າທັງຫລາຍ.
50004010	ໃນອົງພຣະຜູ້ເປັນເຈົ້າຂອງເຮົານັ້ນ ເຮົາຊົມຊື່ນຍິນດີຫລາຍ ເພາະໃນທີ່ສຸດ ພວກເຈົ້າກໍໄດ້ລະນຶກເຖິງເຮົາອີກ ເຮົາບໍ່ໄດ້ໝາຍຄວາມວ່າພວກເຈົ້າເຊົາເປັນຫ່ວງເຮົາແລ້ວ ແຕ່ພວກເຈົ້າຍັງບໍ່ໄດ້ມີໂອກາດສະແດງອອກເທົ່ານັ້ນ.
50004011	ເຮົາບໍ່ໄດ້ຈົ່ມເຖິງເລື່ອງການຂັດສົນ ເພາະເຮົາຈະມີຖານະຢ່າງໃດກໍຕາມ ເຮົາກໍຮຽນຮູ້ແລ້ວທີ່ຈະພໍໃຈຢູ່ຢ່າງນັ້ນ.
50004012	ເຮົາຮູ້ຈັກທີ່ຈະປະສົບກັບການຕົກຕໍ່າ ແລະຮູ້ຈັກທີ່ຈະປະສົບກັບຄວາມອຸດົມສົມບູນ ບໍ່ວ່າໃນກໍລະນີໃດໆ ເຮົາໄດ້ຮຽນຮູ້ເຖິງແງ່ຄວາມລັບ ທີ່ຈະປະສົບກັບຄວາມອີ່ມທ້ອງແລະຄວາມອຶດຢາກ ຄວາມສົມບູນພູນສຸກແລະຄວາມຂັດສົນ.
50004013	ເຮົາສາມາດສູ້ກັບທຸກສິ່ງໄດ້ໂດຍພຣະອົງຜູ້ຊົງຊູກຳລັງເຮົາ.
50004014	ເຖິງປານນັ້ນ ກໍເປັນຄວາມກະຣຸນາຂອງເຈົ້າທັງຫລາຍ ທີ່ໄດ້ຮ່ວມທຸກກັບເຮົາ.
50004015	ພວກເຈົ້າຊາວຟີລິບປອຍເອີຍ, ພວກເຈົ້າກໍຮູ້ດີຢູ່ວ່າ ການປະກາດຂ່າວປະເສີດໃນຄັ້ງທຳອິດນັ້ນ ຄືເມື່ອເຮົາໄດ້ຈາກແຂວງມາເກໂດເນຍໄປນັ້ນ ແມ່ນພວກເຈົ້າຄຣິສຕະຈັກດຽວເທົ່ານັ້ນ ທີ່ຊ່ວຍເຫລືອເຮົາ ມີແຕ່ພວກເຈົ້າເທົ່ານັ້ນ ທີ່ມີສ່ວນຮ່ວມໃນລາຍໄດ້ລາຍຈ່າຍກັບເຮົາ.
50004016	ເມື່ອເຮົາຢູ່ໃນເມືອງເທສະໂລນິກ ຂະນະທີ່ເຮົາມີຄວາມຂັດສົນ ພວກເຈົ້າກໍໄດ້ສົ່ງຂອງໄປຊ່ວຍເຮົາຫລາຍກວ່າໜຶ່ງຄັ້ງ.
50004017	ບໍ່ແມ່ນວ່າເຮົາປາຖະໜາຈະໄດ້ຮັບຂອງຖວາຍຈາກເຈົ້າທັງຫລາຍ ແຕ່ເຮົາປາຖະໜາຢາກໃຫ້ພວກເຈົ້າ ໄດ້ຜົນກຳໄລເພີ່ມຂຶ້ນໃນບັນຊີຂອງພວກເຈົ້າ.
50004018	ເຮົາໄດ້ຮັບຄົບຈຳນວນ ແລະມີບໍຣິບູນຢູ່ແລ້ວ ເຮົາກໍອີ່ມເຕັມໃຈຢູ່ ເພາະໄດ້ຮັບຂອງຈາກເອປາໂຟດີໂຕ ຊຶ່ງເຈົ້າທັງຫລາຍສົ່ງໄປໃຫ້ ເປັນຂອງຖວາຍທີ່ມີກິ່ນຫອມຫວານ ເປັນເຄື່ອງບູຊາທີ່ຊົງໂຜດຮັບ ແລະເປັນທີ່ພໍພຣະໄທພຣະເຈົ້າ.
50004019	ແລະພຣະເຈົ້າຂອງເຮົາຈະຊົງໂຜດປະທານສາລະພັດ ທີ່ພວກເຈົ້າຂາດຢູ່ນັ້ນ ຈາກຊັບອັນຮຸ່ງເຮືອງຂອງພຣະອົງໃນພຣະຄຣິດເຈົ້າເຢຊູ.
50004020	ຂໍໃຫ້ພຣະກຽດຕິຍົດ ຈົ່ງມີແກ່ພຣະເຈົ້າ ຄືພຣະບິດາເຈົ້າຂອງເຮົາທັງຫລາຍສືບໆໄປເປັນນິດ ອາແມນ.
50004021	ເຮົາຂໍຝາກຄວາມຄິດເຖິງ ມາຍັງໄພ່ພົນຂອງພຣະເຈົ້າທຸກຄົນ ໃນພຣະຄຣິດເຈົ້າເຢຊູ ພີ່ນ້ອງທັງຫລາຍທີ່ຢູ່ກັບເຮົາ ກໍສົ່ງຄວາມຄິດເຖິງມາດ້ວຍ.
50004022	ໄພ່ພົນທັງປວງຂອງພຣະເຈົ້າ ກໍຝາກຄວາມຄິດເຖິງ ມາຍັງພວກເຈົ້າດ້ວຍ ໂດຍສະເພາະແລ້ວແມ່ນພວກທີ່ເຮັດວຽກຢູ່ໃນວັງຂອງຈັກກະພັດ.
50004023	ຂໍໃຫ້ພຣະຄຸນຂອງອົງພຣະເຢຊູຄຣິດເຈົ້າ ຈົ່ງສະຖິດຢູ່ກັບຈິດວິນຍານຂອງພວກເຈົ້າທຸກຄົນເທີ້ນ ອາແມນ.
51001001	ຈາກໂປໂລ ຜູ້ທີ່ເປັນອັກຄະສາວົກຂອງພຣະຄຣິດເຈົ້າເຢຊູ ຕາມນໍ້າພຣະໄທຂອງພຣະເຈົ້າ ແລະຈາກຕີໂມທຽວນ້ອງຊາຍຂອງພວກເຮົາ.
51001002	ເຖິງໄພ່ພົນຂອງພຣະເຈົ້າໃນເມືອງໂກໂລຊາຍ ຜູ້ເຫຼື້ອມໃສສັດທາໃນພຣະຄຣິດ. ຂໍໃຫ້ພຣະຄຸນແລະສັນຕິສຸກ ຊຶ່ງມາຈາກພຣະເຈົ້າ ພຣະບິດາເຈົ້າຂອງເຮົາທັງຫລາຍ ຈົ່ງສະຖິດຢູ່ນຳເຈົ້າທັງຫລາຍເທີ້ນ.
51001003	ເມື່ອພວກເຮົາພາວັນນາອະທິຖານເພື່ອພວກເຈົ້ານັ້ນ ພວກເຮົາກໍໂມທະນາຂອບພຣະຄຸນພຣະເຈົ້າ ພຣະບິດາເຈົ້າຂອງອົງພຣະເຢຊູຄຣິດເຈົ້າຂອງພວກເຮົາຢູ່ສະເໝີ.
51001004	ດ້ວຍວ່າ, ພວກເຮົາໄດ້ຍິນເຖິງຄວາມເຊື່ອຂອງພວກເຈົ້າໃນພຣະຄຣິດເຈົ້າເຢຊູ ແລະເຖິງເລື່ອງຄວາມຮັກຂອງພວກເຈົ້າ ທີ່ມີຕໍ່ໄພ່ພົນຂອງພຣະເຈົ້າທຸກຄົນ.
51001005	ເມື່ອຖ້ອຍຄຳແຫ່ງຄວາມຈິງ ຄືຂ່າວປະເສີດມາເຖິງພວກເຈົ້າເປັນເທື່ອທຳອິດນັ້ນ ພວກເຈົ້າກໍໄດ້ຮັບຮູ້ເຖິງຄວາມຫວັງທີ່ມີໃນຂ່າວປະເສີດ. ດັ່ງນັ້ນ ຄວາມເຊື່ອກັບຄວາມຮັກຂອງພວກເຈົ້າ ຈຶ່ງຝັງຮາກຢູ່ເທິງສິ່ງທີ່ພວກເຈົ້າຫວັງ ພຣະເຈົ້າໄດ້ຊົງຮັກສາໄວ້ສຳລັບພວກເຈົ້າໃນສະຫວັນ.
51001006	ຂ່າວປະເສີດສືບຕໍ່ນຳພຣະພອນມາສູ່ມະນຸດທັງປວງ ແລະແຜ່ຂະຫຍາຍໄປທົ່ວໂລກ ດັ່ງທີ່ມີໃນທ່າມກາງພວກເຈົ້າ ຕັ້ງແຕ່ວັນທີ່ພວກເຈົ້າໄດ້ຍິນເທື່ອທຳອິດ ເຖິງພຣະຄຸນຂອງພຣະເຈົ້າ ແລະຮຽນຮູ້ຮັບເອົາຕາມຄວາມຈິງນັ້ນ.
51001007	ດັ່ງທີ່ພວກເຈົ້າໄດ້ຮຽນຮູ້ຈາກເອປາຟາ ເພື່ອນຮັບໃຊ້ທີ່ຮັກຂອງພວກເຮົາ ຜູ້ທີ່ເຮັດວຽກງານຂອງພຣະຄຣິດແທນເຮົາຢ່າງສັດຊື່.
51001008	ເພິ່ນໄດ້ເລົ່າໃຫ້ພວກເຮົາຟັງເຖິງຄວາມຮັກ ຊຶ່ງພຣະວິນຍານໄດ້ຊົງໂຜດປະທານແກ່ພວກເຈົ້າ.
51001009	ເພາະເຫດນີ້ ຕັ້ງແຕ່ວັນທີ່ພວກເຮົາໄດ້ຍິນເຖິງເລື່ອງພວກເຈົ້າ ພວກເຮົາຈຶ່ງໄດ້ພາວັນນາອະທິຖານເພື່ອພວກເຈົ້າສະເໝີ ພວກເຮົາທູນຂໍພຣະເຈົ້າໂຜດໃຫ້ພວກເຈົ້າມີຄວາມຮອບຮູ້ເຖິງນໍ້າພຣະໄທຂອງພຣະອົງ ໃນພຣະປັນຍາກັບຄວາມເຂົ້າໃຈທຸກຢ່າງ ຊຶ່ງມາຈາກພຣະວິນຍານ.
51001010	ເພື່ອພວກເຈົ້າຈະໄດ້ດຳເນີນຊີວິດຕາມທີ່ສົມຄວນໃນອົງພຣະຜູ້ເປັນເຈົ້າ ແລະເປັນທີ່ພໍພຣະໄທພຣະອົງຢ່າງແທ້ຈິງ ໃຫ້ພວກເຈົ້າເກີດຜົນໃນການດີທຸກຢ່າງ ແລະຈະເລີນຂຶ້ນໃນຄວາມຮູ້ເຖິງພຣະເຈົ້າ.
51001011	ຂໍໃຫ້ພວກເຈົ້າມີກຳລັງເຂັ້ມແຂງຂຶ້ນທຸກຢ່າງ ໂດຍຣິດອຳນາດອັນຮຸ່ງເຮືອງຂອງພຣະອົງ ເພື່ອວ່າພວກເຈົ້າຈະສາມາດອົດທົນຕໍ່ທຸກສິ່ງໄດ້ ແລະມີຄວາມໝັ່ນພຽນດ້ວຍຄວາມຍິນດີ.
51001012	ຈົ່ງໂມທະນາຂອບພຣະຄຸນພຣະບິດາເຈົ້າ ຜູ້ຊົງບັນດານໃຫ້ເຈົ້າທັງຫລາຍສົມກັບທີ່ຈະເຂົ້າສ່ວນ ໄດ້ຮັບມໍຣະດົກດ້ວຍກັນກັບພວກໄພ່ພົນໃນຄວາມສະຫວ່າງ.
51001013	ພຣະອົງໄດ້ຊ່ວຍກູ້ເອົາພວກເຮົາອອກມາຈາກອຳນາດຂອງຄວາມມືດ ແລະໄດ້ນຳພາພວກເຮົາເຂົ້າໄປຕັ້ງໄວ້ໃນອານາຈັກແຫ່ງພຣະບຸດທີ່ຮັກຂອງພຣະອົງ,
51001014	ໂດຍພຣະບຸດນັ້ນ ພວກເຮົາຈຶ່ງໄດ້ຮັບການໄຖ່ໃຫ້ພົ້ນ ແລະຊົງຍົກການບາບທັງຫລາຍຂອງພວກເຮົາ.
51001015	ພຣະອົງຊົງເປັນແບບລັກສະນະຂອງພຣະເຈົ້າຜູ້ ຊຶ່ງຕາເຫັນບໍ່ໄດ້ ຊົງເປັນບຸດກົກເໜືອສາລະພັດທີ່ຊົງເນຣະມິດສ້າງຂຶ້ນນັ້ນ.
51001016	ດ້ວຍວ່າ, ໂດຍພຣະອົງນັ້ນພຣະເຈົ້າໄດ້ຊົງສ້າງສັບພະທຸກສິ່ງ ທັງໃນທ້ອງຟ້າແລະເທິງແຜ່ນດິນໂລກ ສິ່ງທີ່ຕາເຫັນໄດ້ແລະສິ່ງທີ່ຕາເຫັນບໍ່ໄດ້ ເປັນພຣະທີ່ນັ່ງ ຫຼືອານຸພາບ ຫຼືບັນດາຜູ້ຄອບຄອງ ແລະບັນດາຜູ້ມີສິດອຳນາດທັງຫລາຍ ພຣະເຈົ້າໄດ້ສ້າງສັບພະສິ່ງທັງໝົດນີ້ໂດຍທາງພຣະອົງ ແລະສຳລັບພຣະອົງ.
51001017	ພຣະອົງຊົງເປັນຢູ່ກ່ອນສັບພະທຸກສິ່ງ ແລະສັບພະທຸກສິ່ງກໍດຳລົງເປັນລະບຽບຢູ່ໂດຍພຣະອົງ.
51001018	ພຣະອົງຊົງເປັນຫົວຂອງກາຍ ຄືຄຣິສຕະຈັກ ພຣະອົງຊົງເປັນປະຖົມ ເປັນຜູ້ທຳອິດທີ່ຖືກຊົງບັນດານໃຫ້ຄືນມາຈາກຕາຍ ເພື່ອພຣະອົງຈະຊົງເປັນເອກໃນສັບພະສິ່ງທັງປວງ.
51001019	ເພາະວ່າພຣະເຈົ້າຊົງພໍພຣະໄທ ທີ່ຈະໃຫ້ສະພາບຂອງພຣະເຈົ້າສະຖິດຢູ່ໃນພຣະບຸດຢ່າງເຕັມບໍລິບູນ.
51001020	ແລະໂດຍພຣະອົງນັ້ນ ຈະໄດ້ຊົງໃຫ້ສິ່ງສາລະພັດກັບຄືນດີກັບພຣະເຈົ້າ ບໍ່ວ່າສິ່ງນັ້ນຈະຢູ່ໃນແຜ່ນດິນໂລກ ຫລືໃນສະຫວັນ ພຣະອົງໄດ້ຊົງບັນດານໃຫ້ເກີດສັນຕິພາບດ້ວຍພຣະໂລຫິດ ຊຶ່ງໄຫລທີ່ໄມ້ກາງແຂນຂອງພຣະອົງ.
51001021	ແລະເຈົ້າທັງຫລາຍ ຊຶ່ງເມື່ອກ່ອນນັ້ນບໍ່ແມ່ນພົນລະເມືອງຂອງພຣະເຈົ້າ ແຕ່ເປັນສັດຕູທາງດ້ານຈິດໃຈດ້ວຍການຊົ່ວຮ້າຍຕ່າງໆ,
51001022	ແຕ່ບັດນີ້ ໂດຍຄວາມຕາຍທາງດ້ານຮ່າງກາຍ ຄືເນື້ອໜັງຂອງພຣະອົງ ພຣະເຈົ້າໄດ້ຊົງເຮັດໃຫ້ພວກເຈົ້າເປັນມິດກັບພຣະອົງ ເພື່ອໃຫ້ເປັນຜູ້ບໍຣິສຸດ ແລະບໍ່ມີທີ່ຕິຕຽນຢູ່ຊ້ອງໜ້າພຣະອົງ.
51001023	ແຕ່ພວກເຈົ້າຕ້ອງຕັ້ງໝັ້ນຢູ່ໃນຄວາມເຊື່ອ ເທິງຮາກຖານອັນໝັ້ນຄົງແລະຖາວອນ ຢ່າໄດ້ໜີຈາກຄວາມຫວັງທີ່ພວກເຈົ້າມີ ເມື່ອໄດ້ຍິນຂ່າວປະເສີດແລ້ວນັ້ນ ແມ່ນຂ່າວປະເສີດນັ້ນແຫລະ ທີ່ໄດ້ແຜ່ຂະຫຍາຍໄປສູ່ມວນມະນຸດທົ່ວໃຕ້ຟ້າ ຊຶ່ງເຮົາຄືໂປໂລ ໄດ້ກາຍເປັນຜູ້ຮັບໃຊ້ໃນການປະກາດຂ່າວປະເສີດນັ້ນ.
51001024	ບັດນີ້ ເຮົາມີຄວາມຍິນດີທີ່ໄດ້ທົນທຸກເພື່ອພວກເຈົ້າ ສ່ວນການທົນທຸກຂອງພຣະຄຣິດທີ່ຍັງຂາດຢູ່ນັ້ນ ເຮົາກໍຮັບທົນທຸກຈົນສຳເລັດໃນຮ່າງກາຍຂອງເຮົາ ເພື່ອເຫັນແກ່ພຣະກາຍຂອງພຣະອົງ ຄືຄຣິສຕະຈັກ.
51001025	ເຮົາໄດ້ມາເປັນຜູ້ຮັບໃຊ້ຄຣິສຕະຈັກນັ້ນ ຕາມທີ່ພຣະເຈົ້າໄດ້ຊົງມອບໝາຍໃຫ້ເຮົາ ເພື່ອເປັນຜົນດີແກ່ພວກເຈົ້າ ໃນການປະກາດເລື່ອງພຣະເຈົ້າຢ່າງຄົບຖ້ວນ,
51001026	ຊຶ່ງເປັນຂໍ້ຄວາມອັນເລິກລັບ ທີ່ພຣະອົງໄດ້ເຊື່ອງຊ້ອນໄວ້ຈາກມວນມະນຸດແຕ່ໃດໆມາ, ແຕ່ບັດນີ້ ໄດ້ເປີດເຜີຍໃຫ້ໄພ່ພົນຂອງພຣະອົງຮູ້ແລ້ວ.
51001027	ພຣະເຈົ້າຊົງມີພຣະປະສົງທີ່ຈະສຳແດງໃຫ້ໄພ່ພົນເຫລົ່ານັ້ນຮູ້ວ່າ ໃນທ່າມກາງຄົນຕ່າງຊາດ ອັນໃດເປັນຄວາມສົມບູນອັນປະກອບດ້ວຍສະຫງ່າຣາສີແຫ່ງຂໍ້ເລິກລັບ ຄືທີ່ພຣະຄຣິດຊົງສະຖິດຢູ່ໃນເຈົ້າທັງຫລາຍ ຊຶ່ງເປັນເຫດໃຫ້ຫວັງວ່າຈະໄດ້ເຖິງສະຫງ່າຣາສີນັ້ນ.
51001028	ພຣະອົງນັ້ນແຫລະ ທີ່ພວກເຮົາປະກາດໃຫ້ແກ່ທຸກຄົນໂດຍເຕືອນສະຕິ ແລະສັ່ງສອນດ້ວຍປັນຍາທຸກຢ່າງ ເພື່ອຈະໄດ້ຖວາຍທຸກຄົນຊ້ອງໜ້າພຣະເຈົ້າ ເໝືອນເປັນຄົນໃຫຍ່ຄົບຖ້ວນແລ້ວໃນພຣະຄຣິດ.
51001029	ເພື່ອການນີ້ແຫລະ, ເຮົາຈຶ່ງທົນການໜັກໜ່ວງດ້ວຍອົດສາສູ້ ຕາມພຣະກຳລັງຂອງພຣະອົງ ຜູ້ຊົງໂຜດກະທຳດ້ວຍຣິດອຳນາດໃນຕົວເຮົາຢູ່.
51002001	ເຮົາຢາກໃຫ້ພວກເຈົ້າຮູ້ວ່າ ເຮົາໄດ້ອົດສາສູ້ຫລາຍພຽງໃດ ເພື່ອພວກເຈົ້າ ເພື່ອຊາວເມືອງລາວດີເກອາ ແລະເພື່ອຄົນທັງປວງທີ່ຍັງບໍ່ໄດ້ເຫັນໜ້າເຮົາເທື່ອ.
51002002	ເພື່ອເຂົາທັງຫລາຍຈະໄດ້ຮັບຄວາມຊູໃຈ ແລະເຂົ້າຕິດສະໜິດກັນໃນຄວາມຮັກ ຈົນເຖິງຄວາມຮູ້ຄັກແນ່ອັນສົມບູນ ຊຶ່ງມາດ້ວຍຄວາມເຂົ້າໃຈ ຈຶ່ງຈະສັງເກດຮູ້ໄດ້ຂໍ້ລັບເລິກຂອງພຣະເຈົ້າ ຄືພຣະຄຣິດ
51002003	ຊຶ່ງຊັບສົມບັດແຫ່ງສະຕິປັນຍາ ແລະຄວາມຮູ້ທັງໝົດຊົງບັງຊ້ອນໄວ້ໃນພຣະອົງ.
51002004	ເຮົາກ່າວຢ່າງນີ້ ກໍເພື່ອບໍ່ໃຫ້ຜູ້ໃດຊັກຊວນເຈົ້າທັງຫລາຍດ້ວຍຄຳລໍ້ລວງອັນໜ້າຟັງ.
51002005	ເພາະເຖິງແມ່ນຕົວຂອງເຮົາບໍ່ຢູ່ນຳເຈົ້າທັງຫລາຍ ແຕ່ຈິດໃຈຂອງພວກເຮົາກໍຢູ່ນຳພວກເຈົ້າ ແລະມີຄວາມຊົມຊື່ນຍິນດີທີ່ໄດ້ເຫັນພວກເຈົ້າພາກັນຢູ່ຢ່າງຮຽບຮ້ອຍ ແລະເຫັນຄວາມເຊື່ອອັນໝັ້ນຄົງຂອງເຈົ້າທັງຫລາຍໃນພຣະຄຣິດ.
51002006	ໃນເມື່ອພວກເຈົ້າຮັບເອົາພຣະຄຣິດເຈົ້າເຢຊູ ເປັນອົງພຣະຜູ້ເປັນເຈົ້າໄວ້ແລ້ວ ຈົ່ງດຳເນີນຊີວິດຢູ່ໃນພຣະອົງດ້ວຍ.
51002007	ຈົ່ງຢັ່ງຮາກແລະກໍ່ຮ່າງສ້າງຊີວິດຂອງພວກເຈົ້າຂຶ້ນເທິງພຣະອົງ ແລະຈົ່ງຕັ້ງໝັ້ນຄົງຢູ່ໃນຄວາມເຊື່ອ ຕາມທີ່ພວກເຈົ້າໄດ້ຮັບຄຳສັ່ງສອນມາແລ້ວນັ້ນ ຈົ່ງໃຫ້ຈິດໃຈເຕັມລົ້ນດ້ວຍການຂອບພຣະຄຸນ.
51002008	ຈົ່ງລະວັງໃຫ້ດີ ຢ່າໃຫ້ຜູ້ໃດນຳພວກເຈົ້າຕົກໄປເປັນເຫຍື່ອຂອງສະຕິປັນຍາ ອັນຫລອກລວງແລະໄຮ້ສາລະ ຊຶ່ງມາຈາກຄຳສັ່ງສອນຂອງມະນຸດ ແລະມາຈາກສິ່ງສັກສິດແຫ່ງສາກົນຈັກກະວານ ແລະບໍ່ແມ່ນມາຈາກພຣະຄຣິດ.
51002009	ດ້ວຍວ່າ ສະພາບຂອງພຣະອົງ ກໍດຳລົງຢູ່ໃນພຣະກາຍຢ່າງເຕັມບໍລິບູນ.
51002010	ແລະພວກເຈົ້າກໍໄດ້ມີຊີວິດຢ່າງເຕັມບໍຣິບູນຢູ່ໃນພຣະອົງ ຜູ້ຊົງເປັນໃຫຍ່ເໜືອການປົກຄອງແລະອຳນາດທຸກຢ່າງ.
51002011	ໃນພຣະອົງນັ້ນ ພວກເຈົ້າໄດ້ຮັບພິທີຕັດແລ້ວ ບໍ່ແມ່ນພິທີຕັດທີ່ເຮັດໂດຍມືມະນຸດ ແຕ່ແມ່ນພິທີຕັດທີ່ກະທຳໂດຍພຣະຄຣິດ ຊຶ່ງເປັນການຊົງໂຜດໃຫ້ພົ້ນຈາກກິເລດຕັນຫາຂອງເນື້ອກາຍນີ້.
51002012	ແລະ ໄດ້ຖືກຝັງໄວ້ກັບພຣະອົງໃນພິທີບັບຕິສະມາແລ້ວ ແລະໃນພິທີນັ້ນ ພວກເຈົ້າໄດ້ຮັບການຊົງບັນດານໃຫ້ຄືນມາດ້ວຍກັນກັບພຣະອົງ ໂດຍຄວາມເຊື່ອໃນການອິດທິຣິດຂອງພຣະເຈົ້າ ຜູ້ຊົງບັນດານໃຫ້ພຣະອົງຄືນພຣະຊົນ.
51002013	ເມື່ອກ່ອນນັ້ນ ພວກເຈົ້າໄດ້ຕາຍແລ້ວຝ່າຍຈິດວິນຍານຍ້ອນບາບກຳຂອງພວກເຈົ້າ ແລະຍ້ອນເປັນຄົນບໍ່ຮັບພິທີຕັດຝ່າຍເນື້ອກາຍ ພຣະອົງໄດ້ຊົງບັນດານໃຫ້ພວກເຈົ້າເປັນຄືນມາສູ່ຊີວິດຮ່ວມກັບພຣະອົງ ແລະພຣະອົງໄດ້ອະໄພບາບກຳທຸກຢ່າງຂອງພວກເຮົາແລ້ວ,
51002014	ພຣະອົງໄດ້ລຶບລ້າງກົດບັນຍັດພ້ອມກັບກົດລະບຽບຕ່າງໆ ທີ່ຜູກມັດຂັດຂວາງພວກເຮົາ ແລະໄດ້ຍົກເລີກສິ່ງນັ້ນເສຍ ໂດຍຕອກຕິດໄວ້ທີ່ໄມ້ກາງແຂນ.
51002015	ໂດຍໄມ້ກາງແຂນນັ້ນ ພຣະອົງໄດ້ຊົງປົດວິນຍານຄອບຄອງ ແລະອຳນາດວິນຍານຊົ່ວທັງຫລາຍເສຍ ແລະໄດ້ຊົງປະຈານພວກເຂົາຢ່າງເປີດເຜີຍ ໂດຍນຳພວກເຂົາເປັນຊະເລີຍໃນຂະບວນແຫ່ງໄຊຊະນະຂອງພຣະອົງ.
51002016	ເຫດສະນັ້ນ ຢ່າໃຫ້ຜູ້ໃດກ່າວໂທດພວກເຈົ້າໃນເລື່ອງການກິນການດື່ມ ຫລືໃນເລື່ອງວັນສຳຄັນທາງສາສະໜາ ຫລືໃນເລື່ອງງານສະຫລອງວັນເດືອນອອກໃໝ່ ຫລືໃນເລື່ອງວັນຊະບາໂຕ.
51002017	ສິ່ງເຫລົ່ານັ້ນ ເປັນພຽງແຕ່ເງົາຂອງເຫດການໃນອະນາຄົດ ແຕ່ຕົວຈິງນັ້ນແມ່ນອົງພຣະຄຣິດ.
51002018	ຢ່າໃຫ້ຜູ້ໃດໄດ້ສໍ້ໂກງເອົາລາງວັນຂອງເຈົ້າທັງຫລາຍ ດ້ວຍໃຊ້ກິຣິຍາທຳທ່າເປັນຜູ້ຖ່ອມຕົວລົງ ໄຫວ້ເທວະດາ ແລະ ໄຝ່ຝັນຢູ່ໃນນິມິດທີ່ເຂົາເຫັນ ແລະອວດອ້າງຕົວຂຶ້ນເປົ່າໆດ້ວຍຄວາມຄິດຢ່າງທຳມະດາມະນຸດ
51002019	ແລະບໍ່ໄດ້ຢຶດໝັ້ນໃນພຣະອົງ ຜູ້ທີ່ເປັນຫົວຂອງຮ່າງກາຍ, ໂດຍການຄວບຄຸມຂອງພຣະອົງນັ້ນ ທົ່ວທັງຮ່າງກາຍກໍໄດ້ຮັບການບຳລຸງລ້ຽງ ແລະຕໍ່ເຂົ້າກັນ ດ້ວຍຂໍ້ແລະເອັນຕ່າງໆ ຈຶ່ງຈະເລີນຂຶ້ນ ຕາມທີ່ພຣະເຈົ້າຕ້ອງການໃຫ້ຈະເລີນຂຶ້ນນັ້ນ.
51002020	ຖ້າພວກເຈົ້າໄດ້ຕາຍກັບພຣະຄຣິດ ແລະໄດ້ພົ້ນຈາກສິ່ງສັກສິດແຫ່ງສາກົນຈັກກະວານແລ້ວ, ເຫດສະນັ້ນ ເປັນຫຍັງພວກເຈົ້າຈຶ່ງດຳເນີນຊີວິດເໝືອນດັ່ງຄົນຍັງຢູ່ຝ່າຍໂລກ ເປັນຫຍັງພວກເຈົ້າຈຶ່ງຍັງປະຕິບັດຕາມກົດບັນຍັດທີ່ວ່າ,
51002021	“ຢ່າຈັບ” “ຢ່າຊີມ” “ຢ່າແຕະຕ້ອງ”
51002022	ສິ່ງທີ່ກ່າວມານັ້ນຕ້ອງເກີດວິບັດເມື່ອໃຊ້ມັນ ຊຶ່ງເປັນຫລັກທຳແລະຄຳສອນຂອງມະນຸດ.
51002023	ຈິງຢູ່ ສິ່ງເຫລົ່ານີ້ເບິ່ງທ່າທີເໝືອນມີປັນຍາ ຄືການເຕັມໃຈນະມັດສະການ, ການຖ່ອມຕົວລົງ, ການທໍລະມານຮ່າງກາຍ ຊຶ່ງບໍ່ມີປະໂຫຍດອັນໃດ ໃນການຕໍ່ສູ້ກັບຄວາມປາຖະໜາຝ່າຍເນື້ອກາຍ.
51003001	ຖ້າເຈົ້າທັງຫລາຍຮັບການຊົງບັນດານໃຫ້ຄືນມາດ້ວຍກັນກັບພຣະຄຣິດແລ້ວ ກໍຈົ່ງສະແຫວງຫາສິ່ງຊຶ່ງຢູ່ເບື້ອງເທິງ ຄືບ່ອນທີ່ພຣະຄຣິດຊົງສະຖິດຢູ່ ຊົງປະທັບເບື້ອງຂວາຂອງພຣະເຈົ້າ.
51003002	ຈົ່ງເອົາໃຈໃສ່ສິ່ງທີ່ຢູ່ເບື້ອງເທິງ ບໍ່ແມ່ນສິ່ງທີ່ຢູ່ແຜ່ນດິນໂລກນີ້.
51003003	ດ້ວຍວ່າ, ພວກເຈົ້າໄດ້ຕາຍແລ້ວ ແລະຊີວິດຂອງພວກເຈົ້າ ກໍຖືກເຊື່ອງຊ້ອນບັງໄວ້ດ້ວຍກັນກັບພຣະຄຣິດໃນພຣະເຈົ້າ.
51003004	ຊີວິດທີ່ແທ້ຈິງຂອງພວກເຈົ້າຄືພຣະຄຣິດ ແລະເມື່ອໃດພຣະອົງສະເດັດມາປາກົດ ເມື່ອນັ້ນແຫລະ ພວກເຈົ້າກໍຈະໄດ້ມາປາກົດກັບພຣະອົງ ແລະຮ່ວມໃນສະຫງ່າຣາສີຂອງພຣະອົງ.
51003005	ເຫດສະນັ້ນ ພວກເຈົ້າຕ້ອງປະຫານຕັນຫາຝ່າຍໂລກນີ້ ທີ່ດຳເນີນການຢູ່ໃນພວກເຈົ້າເຊັ່ນ: ການຜິດສິນທຳທາງເພດ, ການຊົ່ວຮ້າຍ, ຣາຄະຕັນຫາ, ຄວາມປາຖະໜາໃນທາງຊົ່ວຮ້າຍ ແລະຄວາມໂລບ ຊຶ່ງເປັນການຂາບໄຫວ້ຮູບເຄົາຣົບ.
51003006	ເພາະສິ່ງເຫລົ່ານີ້ ຄວາມໂກດຮ້າຍຂອງພຣະເຈົ້າຈະມາຖືກຄົນທັງຫລາຍທີ່ບໍ່ເຊື່ອຟັງພຣະອົງ.
51003007	ແຕ່ກ່ອນພວກເຈົ້າເຄີຍດຳເນີນຊີວິດຕາມຕັນຫາຢ່າງນັ້ນ ເມື່ອຊີວິດຂອງພວກເຈົ້າໄດ້ຖືກຄອບງຳໂດຍສິ່ງເຫລົ່ານີ້.
51003008	ແຕ່ບັດນີ້ ຈົ່ງກຳຈັດສິ່ງເຫລົ່ານັ້ນທັງໝົດຖິ້ມເສຍ ເຊັ່ນວ່າ: ຄວາມຄຽດຮ້າຍ, ຄວາມຂັດເຄືອງໃຈແລະການຄິດປອງຮ້າຍ, ຄຳສຽດສີແລະຄຳຊົ່ວຊ້າລາມົກ ຢ່າໃຫ້ອອກຈາກປາກຂອງພວກເຈົ້າຈັກເທື່ອ.
51003009	ຢ່າເວົ້າຕົວະຕໍ່ກັນແລະກັນ ດ້ວຍວ່າ ພວກເຈົ້າໄດ້ຖອດຖິ້ມສະພາບມະນຸດເກົ່າກັບຄວາມປະພຶດແບບເກົ່ານັ້ນແລ້ວ.
51003010	ແລະສວມສະພາບມະນຸດຄົນໃໝ່ແລ້ວ ໄດ້ຖືກຊົງສ້າງຂຶ້ນໃຫ້ເປັນຄົນໃໝ່ຢູ່ສະເໝີ ໄດ້ເຮັດໃຫ້ພວກເຈົ້າເປັນເໝືອນພຣະອົງຫລາຍຂຶ້ນ ເພື່ອໃຫ້ຮູ້ຈັກພຣະອົງຢ່າງຄົບຖ້ວນບໍລິບູນ.
51003011	ດັ່ງນັ້ນ ຈຶ່ງບໍ່ມີຄວາມແຕກຕ່າງກັນອີກຕໍ່ໄປ ລະຫວ່າງຄົນຕ່າງຊາດກັບຄົນຢິວ, ຄົນຮັບພິທີຕັດກັບຄົນບໍ່ຮັບພິທີຕັດ, ຄົນສີວິໄລ, ຄົນປ່າເຖື່ອນ, ເປັນທາດຮັບໃຊ້ ຫລືເປັນອິດສະຫລະ ແຕ່ພຣະຄຣິດເປັນເຈົ້າຂອງສັບພະທຸກສິ່ງ ແລະຊົງສະຖິດຢູ່ໃນພວກເຈົ້າທຸກຄົນ.
51003012	ເຫດສະນັ້ນ ໃນຖານະທີ່ເປັນພວກ ຊຶ່ງພຣະເຈົ້າຊົງຮັກແລະຊົງເລືອກໄວ້ ໃຫ້ເປັນໄພ່ພົນຂອງພຣະອົງ ຈົ່ງສວມໃຈເມດຕາ, ໃຈປານີ, ໃຈຖ່ອມລົງ, ໃຈອ່ອນສຸພາບ, ໃຈອົດທົນດົນນານ.
51003013	ຈົ່ງຜ່ອນໜັກຜ່ອນເບົາຊຶ່ງກັນແລະກັນ ແລະຖ້າແມ່ນຜູ້ໃດມີເລື່ອງຕໍ່ກັນ ກໍຈົ່ງຍົກໂທດໃຫ້ກັນແລະກັນ ອົງພຣະຜູ້ເປັນເຈົ້າໄດ້ຊົງໂຜດຍົກໂທດໃຫ້ເຈົ້າທັງຫລາຍຢ່າງໃດ ພວກເຈົ້າກໍຈົ່ງຍົກໂທດໃຫ້ກັນແລະກັນຢ່າງນັ້ນດ້ວຍ.
51003014	ແລ້ວນອກຈາກສິ່ງທັງປວງນີ້ ຈົ່ງເອົາຄວາມຮັກເປັນສາຍຜູກມັດທຸກສິ່ງໄວ້ ໃຫ້ເຖິງຄວາມຄົບຖ້ວນ.
51003015	ແລະຈົ່ງໃຫ້ສັນຕິສຸກທີ່ມາຈາກພຣະຄຣິດຄຸ້ມຄອງຈິດໃຈຂອງເຈົ້າທັງຫລາຍ ພຣະເຈົ້າໄດ້ຊົງເອີ້ນເຈົ້າທັງຫລາຍໄວ້ໃຫ້ເປັນກາຍອັນດຽວ ກໍເພື່ອສັນຕິສຸກນັ້ນ ແລະພວກເຈົ້າຈົ່ງມີໃຈກະຕັນຍູ.
51003016	ຈົ່ງໃຫ້ພຣະທຳຂອງພຣະຄຣິດສະຖິດຢູ່ໃນໃຈຂອງພວກເຈົ້າຢ່າງບໍຣິບູນ ຈົ່ງສັ່ງສອນແລະເຕືອນສະຕິກັນແລະກັນ ດ້ວຍປັນຍາທຸກຢ່າງ ຈົ່ງຮ້ອງເພງດ້ວຍເພງຍ້ອງຍໍສັນລະເສີນ, ເພງນະມັດສະການ ແລະເພງຍ້ອງຍໍສັນລະເສີນຝ່າຍພຣະວິນຍານ ຄືຈົ່ງຮ້ອງເພງຖວາຍແດ່ພຣະເຈົ້າດ້ວຍໃຈໂມທະນາຂອບພຣະຄຸນ.
51003017	ແລະເມື່ອເຈົ້າທັງຫລາຍຈະເຮັດສິ່ງໃດດ້ວຍວາຈາ ຫລືດ້ວຍການກະທຳກໍຕາມ, ຈົ່ງເຮັດທຸກສິ່ງໃນພຣະນາມຂອງອົງພຣະເຢຊູເຈົ້າ ແລະຂອບພຣະຄຸນພຣະບິດາເຈົ້າໂດຍພຣະອົງນັ້ນ.
51003018	ຝ່າຍເມຍທັງຫລາຍ ຈົ່ງຍອມອ່ອນນ້ອມເຊື່ອຟັງຕໍ່ຜົວຂອງຕົນ ເພາະເປັນສິ່ງສົມຄວນປະພຶດໃນອົງພຣະຜູ້ເປັນເຈົ້າ.
51003019	ຝ່າຍຜົວທັງຫລາຍ ຈົ່ງຮັກເມຍຂອງຕົນ ແລະຢ່າເຮັດຮຸນແຮງຕໍ່ນາງ.
51003020	ຝ່າຍລູກທັງຫລາຍ ແມ່ນໜ້າທີ່ຂອງພວກເຈົ້າ ໃນຖານະທີ່ເປັນຄຣິສຕຽນ ຕ້ອງນົບນ້ອມເຊື່ອຟັງພໍ່ແມ່ຂອງຕົນຢູ່ສະເໝີ ເພາະການປະພຶດຢ່າງນັ້ນ ເປັນທີ່ພໍພຣະໄທຂອງອົງພຣະຜູ້ເປັນເຈົ້າ.
51003021	ຝ່າຍພໍ່ແມ່ທັງຫລາຍ ຢ່າກຸກກວນລູກຂອງຕົນໃຫ້ຂັດເຄືອງໃຈ ເພື່ອວ່າພວກເຂົາຈະບໍ່ທໍ້ຖອຍໃຈ.
51003022	ຝ່າຍບັນດາຜູ້ຮັບໃຊ້ ຈົ່ງຍອມຟັງນາຍຝ່າຍໂລກໃນທຸກສິ່ງ ບໍ່ແມ່ນເມື່ອຢູ່ຕໍ່ໜ້ານາຍເທົ່ານັ້ນ ເພາະຢາກໃຫ້ຖືກໃຈເພິ່ນ, ແຕ່ຈົ່ງເຮັດສິ່ງນັ້ນດ້ວຍນໍ້າໃສໃຈຈິງ ເພາະຄວາມຢຳເກງທີ່ພວກເຈົ້າມີຕໍ່ອົງພຣະຜູ້ເປັນເຈົ້າ.
51003023	ບໍ່ວ່າຈະເຮັດສິ່ງໃດກໍຕາມ ຈົ່ງເຮັດສິ່ງນັ້ນດ້ວຍຄວາມເຕັມໃຈ ເໝືອນເຮັດຖວາຍກຽດແກ່ອົງພຣະຜູ້ເປັນເຈົ້າ ແລະບໍ່ແມ່ນເຮັດສຳລັບມະນຸດເທົ່ານັ້ນ.
51003024	ດ້ວຍຮູ້ແລ້ວວ່າ ອົງພຣະຜູ້ເປັນເຈົ້າຈະຊົງໃຫ້ເຈົ້າທັງຫລາຍ ໄດ້ຮັບມໍຣະດົກເປັນຄ່າບຳເໜັດ ເພາະວ່າຜູ້ທີ່ເຈົ້າທັງຫລາຍໄດ້ຮັບໃຊ້ນັ້ນ ກໍແມ່ນອົງພຣະຄຣິດ.
51003025	ສ່ວນທຸກໆຄົນທີ່ເຮັດການຊົ່ວນັ້ນ ກໍຈະໄດ້ຮັບຜົນກຳ ຕາມກຳຊົ່ວຂອງຕົນ ເພາະພຣະເຈົ້າຕັດສິນທຸກຄົນ ໂດຍບໍ່ເຫັນແກ່ໜ້າຜູ້ໃດ.
51004001	ຝ່າຍນາຍທັງຫລາຍ ຈົ່ງປະຕິບັດຕໍ່ຄົນຮັບໃຊ້ຂອງຕົນ ຢ່າງຖືກຕ້ອງແລະທ່ຽງທຳ, ຈົ່ງຮູ້ໄວ້ວ່າ ພວກເຈົ້າກໍມີນາຍອົງໜຶ່ງຢູ່ໃນສະຫວັນເໝືອນກັນ.
51004002	ຈົ່ງອຸທິດຕົວໃນການພາວັນນາອະທິຖານ ຈົ່ງເຝົ້າລະວັງຢູ່ໂດຍການໂມທະນາຂອບພຣະຄຸນພຣະເຈົ້າ.
51004003	ໃນເວລາດຽວກັນນັ້ນ ຈົ່ງພາວັນນາອະທິຖານເພື່ອພວກເຮົາດ້ວຍ ເພື່ອພຣະເຈົ້າຈະຊົງໂຜດໄຂປະຕູໄວ້ສຳລັບພຣະທຳນັ້ນ ໃຫ້ພວກເຮົາປະກາດຂໍ້ເລິກລັບເລື່ອງພຣະຄຣິດ, ການທີ່ເຮົາຖືກຄຸກຢູ່ກໍເພາະເລື່ອງນີ້ແຫລະ.
51004004	ເພື່ອເຮົາຈະໄດ້ກ່າວຂໍ້ເລິກລັບນັ້ນໃຫ້ຈະແຈ້ງ ຕາມທີ່ເຮົາຄວນຈະກ່າວ.
51004005	ຈົ່ງປະຕິບັດຕໍ່ຄົນພາຍນອກດ້ວຍໃຊ້ສະຕິປັນຍາ ໂດຍສວຍໂອກາດ.
51004006	ຈົ່ງໃຫ້ວາຈາຂອງເຈົ້າທັງຫລາຍ ປະກອບດ້ວຍເມດຕາຄຸນຢູ່ສະເໝີ ປະສົມດ້ວຍເກືອ ເພື່ອເຈົ້າທັງຫລາຍຈະໄດ້ຮູ້ວິທີຕອບທີ່ຖືກໃຈແກ່ທຸກຄົນ.
51004007	ຕີຂີໂກ, ພີ່ນ້ອງທີ່ຮັກຂອງພວກເຮົາ ຜູ້ຮ່ວມງານທີ່ສັດຊື່ ແລະທັງເປັນຜູ້ຮັບໃຊ້ຮ່ວມກັນໃນພາລະກິດຂອງອົງພຣະຜູ້ເປັນເຈົ້າ ຈະບອກຂ່າວທັງໝົດກ່ຽວກັບເຮົາໃຫ້ພວກເຈົ້າຮູ້.
51004008	ເພາະເຫດນີ້ແຫລະ ເຮົາຈຶ່ງໃຊ້ລາວໄປຫາພວກເຈົ້າ ເພື່ອເຊີດຊູຈິດໃຈພວກເຈົ້າຂຶ້ນ ໂດຍໃຫ້ຮູ້ວ່າພວກເຮົາທຸກຄົນເປັນຢູ່ຢ່າງໃດ.
51004009	ຄົນທີ່ໄປກັບລາວ ຄືໂອເນຊີໂມ ພີ່ນ້ອງຄຣິສຕຽນທີ່ຮັກແລະສັດຊື່ ລາວເປັນຜູ້ໜຶ່ງໃນກຸ່ມຂອງພວກເຈົ້າ ເຂົາທັງສອງຈະເລົ່າສູ່ພວກເຈົ້າຟັງ ເຖິງເຫດການທີ່ໄດ້ເກີດຂຶ້ນໃນທີ່ນີ້.
51004010	ອາຣິດຕາໂຂ ຜູ້ທີ່ຖືກຄຸກຢູ່ນຳເຮົາ ກໍຝາກຄວາມຄິດເຖິງ ມາຍັງພວກເຈົ້າດ້ວຍ, ມາຣະໂກນ້ອງຂອງບາຣະນາບາ ກໍຝາກຄວາມຄິດເຖິງ ມາຍັງພວກເຈົ້າເໝືອນກັນ. (ພວກເຈົ້າຄົງໄດ້ຮັບຄຳແນະນຳແລ້ວວ່າ ໃຫ້ຕ້ອນຮັບມາຣະໂກຖ້າລາວມາຫາພວກເຈົ້າ.)
51004011	ແລະເຢຊູຜູ້ທີ່ຄົນເອີ້ນກັນວ່າ ຢູຊະໂຕ ກໍຝາກຄວາມຄິດເຖິງ ມາຍັງພວກເຈົ້າເໝືອນກັນ ໃນບັນດາເພື່ອນຮ່ວມງານຂອງເຮົາເພື່ອອານາຈັກຂອງພຣະເຈົ້ານັ້ນ ມີແຕ່ຄົນເຫລົ່ານີ້ເທົ່ານັ້ນ ທີ່ເປັນຄົນຢິວທີ່ໄດ້ຮັບເຊື່ອ ແລະພວກເຂົາໄດ້ຊ່ວຍຊູໃຈເຮົາຢ່າງຫລວງຫລາຍ.
51004012	ເອປາຟາ ເປັນຄົນໜຶ່ງໃນພວກເຈົ້າ ແລະເປັນຜູ້ຮັບໃຊ້ຂອງພຣະຄຣິດເຈົ້າເຢຊູ ກໍຝາກຄວາມຄິດເຖິງ ມາຍັງພວກເຈົ້າເໝືອນກັນ ເພິ່ນພາວັນນາອະທິຖານຢ່າງຮ້ອນຮົນສຳລັບພວກເຈົ້າຢູ່ສະເໝີ ໂດຍຂໍພຣະເຈົ້າບັນດານໃຫ້ພວກເຈົ້າຕັ້ງໝັ້ນຢູ່ ເປັນຜູ້ໃຫຍ່ຄົບຖ້ວນ ແລະເປັນຜູ້ທີ່ມີຄວາມໝັ້ນໃຈ ປະຕິບັດຕາມນໍ້າພຣະໄທຂອງພຣະເຈົ້າ.
51004013	ເຮົາເປັນພະຍານຝ່າຍເພິ່ນວ່າ ເພິ່ນໄດ້ເຮັດການໜັກໜ່ວງເພື່ອພວກເຈົ້າ ແລະເພື່ອຄົນທີ່ຢູ່ເມືອງລາວດີເກອາ, ທັງເພື່ອຄົນທີ່ຢູ່ເມືອງເຮຍຣາໂປລີ.
51004014	ລູກາ ທ່ານໝໍທີ່ຮັກຂອງພວກເຮົາ ແລະ ເດມາ ກໍຝາກຄວາມຄິດເຖິງມາຍັງພວກເຈົ້າ.
51004015	ເຮົາຝາກຄວາມຄິດເຖິງ ມາຍັງພວກພີ່ນ້ອງທີ່ຢູ່ໃນເມືອງລາວດີເກອາ ແລະນາງນິມຟາກັບພີ່ນ້ອງຄຣິສຕຽນທີ່ຢູ່ໃນເຮືອນຂອງນາງ.ດ້ວຍ.
51004016	ເມື່ອພວກເຈົ້າອ່ານຈົດໝາຍສະບັບນີ້ແລ້ວ ກະຣຸນາສົ່ງຕໍ່ໃຫ້ບັນດາພີ່ນ້ອງທີ່ເຊື່ອ ໃນເມືອງລາວດີເກອາອ່ານເໝືອນກັນ ຝ່າຍພວກເຈົ້າເອງ ກໍຈົ່ງອ່ານຈົດໝາຍທີ່ສົ່ງມາຈາກພີ່ນ້ອງທີ່ເມືອງລາວດີເກອາເໝືອນກັນ.
51004017	ແລະໃຫ້ບອກອາຂີໂປວ່າ, “ສ່ວນພາລະກິດ ຊຶ່ງເຈົ້າໄດ້ຮັບມອບໝາຍ ເພື່ອບົວລະບັດຮັບໃຊ້ອົງພຣະຜູ້ເປັນເຈົ້ານັ້ນ ຈົ່ງເຮັດໃຫ້ບັນລຸຜົນສຳເລັດ.”
51004018	ເຮົາຄືໂປໂລ ໄດ້ຂຽນຂໍ້ຄວາມທັງໝົດນີ້ ດ້ວຍມືຂອງເຮົາເອງ, ຢ່າລືມວ່າ ເຮົາກຳລັງຖືກຄຸກຢູ່ ຂໍໃຫ້ພຣະຄຸນ ຈົ່ງສະຖິດຢູ່ກັບພວກເຈົ້າເທີ້ນ.
52001001	ຈາກ ໂປໂລ, ຊີລາວານ ແລະ ຕີໂມທຽວ ເຖິງ ຄຣິສຕະຈັກຊາວເທສະໂລນິກ ທີ່ເປັນຂອງພຣະເຈົ້າ ພຣະບິດາເຈົ້າ ແລະຂອງອົງພຣະເຢຊູຄຣິດເຈົ້າ: ຂໍໃຫ້ພຣະຄຸນແລະສັນຕິສຸກ ຈົ່ງມີຢູ່ກັບພີ່ນ້ອງທັງຫລາຍເທີ້ນ.
52001002	ພວກເຮົາໂມທະນາຂອບພຣະຄຸນພຣະເຈົ້າຢູ່ສະເໝີ ສຳລັບພວກເຈົ້າທຸກຄົນ ແລະພວກເຮົາກໍລະນຶກເຖິງພວກເຈົ້າທຸກເທື່ອ ເມື່ອພວກເຮົາພາວັນນາອະທິຖານ.
52001003	ໂດຍບໍ່ໄດ້ຢຸດຢັ້ງໃນການລະນຶກເຖິງກິດຈະການຂອງເຈົ້າທັງຫລາຍ ອັນເກີດມາຈາກຄວາມເຊື່ອກັບທັງການງານອັນໜັກໜ່ວງ ທີ່ພວກເຈົ້າຍອມເຮັດຍ້ອນຄວາມຮັກ ແລະຄວາມໝັ່ນພຽນ ອັນມີມາຈາກຄວາມໄວ້ວາງໃຈໃນອົງພຣະເຢຊູຄຣິດເຈົ້າຂອງພວກເຮົາ.
52001004	ພີ່ນ້ອງທັງຫລາຍເອີຍ ພວກເຮົາຮູ້ວ່າພຣະເຈົ້າຮັກພວກເຈົ້າ ແລະໄດ້ເລືອກເອົາພວກເຈົ້າໃຫ້ເປັນໄພ່ພົນຂອງພຣະອົງ.
52001005	ເພາະພວກເຮົາໄດ້ນຳເອົາຂ່າວປະເສີດມາເຖິງພວກເຈົ້າ ບໍ່ແມ່ນເປັນພຽງແຕ່ຖ້ອຍຄຳເທົ່ານັ້ນ ແຕ່ດ້ວຍຣິດອຳນາດຂອງພຣະວິນຍານບໍຣິສຸດເຈົ້າ ແລະດ້ວຍຄວາມໝັ້ນໃຈອັນຄົບຖ້ວນວ່າ ຂ່າວປະເສີດນັ້ນເປັນຄວາມຈິງ ພວກເຈົ້າກໍຮູ້ວ່າພວກເຮົາໄດ້ດຳເນີນຊີວິດຢ່າງໃດ ເມື່ອພວກເຮົາຢູ່ກັບພວກເຈົ້າ ເພາະເຫັນແກ່ເຈົ້າທັງຫລາຍ.
52001006	ພວກເຈົ້າໄດ້ເອົາແບບຢ່າງຂອງພວກເຮົາ ພ້ອມທັງຂອງອົງພຣະຜູ້ເປັນເຈົ້າ ເຖິງແມ່ນວ່າພວກເຈົ້າໄດ້ຮັບຄວາມທົນທຸກຢ່າງໜັກໜ່ວງກໍຕາມ ພວກເຈົ້າກໍຮັບເອົາພຣະຄຳນັ້ນ ດ້ວຍຄວາມຊົມຊື່ນຍິນດີທີ່ມາຈາກພຣະວິນຍານບໍຣິສຸດເຈົ້າ.
52001007	ດັ່ງນັ້ນ ພວກເຈົ້າຈຶ່ງກາຍເປັນແບບຢ່າງ ໃຫ້ແກ່ຄົນທີ່ເຊື່ອທັງໝົດໃນແຂວງມາເກໂດເນຍ ແລະ ໃນແຂວງອະຂາຢາ.
52001008	ເພາະວ່າພຣະທຳຂອງອົງພຣະຜູ້ເປັນເຈົ້າ ໄດ້ອອກຈາກພວກເຈົ້າຊ່າລືກ້ອງໄປ ບໍ່ແມ່ນແຕ່ໃນແຂວງມາເກໂດເນຍ ແລະ ແຂວງອະຂາຢາເທົ່ານັ້ນ ແຕ່ຂ່າວແຫ່ງຄວາມເຊື່ອພຣະເຈົ້າຂອງພວກເຈົ້ານັ້ນ ໄດ້ຊ່າລືໄປທົ່ວທຸກແຫ່ງຫົນ ຈົນພວກເຮົາບໍ່ຈຳເປັນຈະຕ້ອງເວົ້າອັນໃດອີກ.
52001009	ຄົນທັງໝົດເຫລົ່ານັ້ນ ຕ່າງກໍເວົ້າເຖິງພວກເຈົ້າວ່າ ພວກເຈົ້າໄດ້ຕ້ອນຮັບພວກເຮົາຢ່າງໃດ ເມື່ອພວກເຮົາມາຢ້ຽມຢາມພວກເຈົ້າ ແລະພວກເຂົາເວົ້າວ່າ, ພວກເຈົ້າໄດ້ຫັນໜີຈາກຮູບເຄົາຣົບມາຫາພຣະເຈົ້າຢ່າງໃດ ເພື່ອບົວລະບັດຮັບໃຊ້ພຣະເຈົ້າອົງທ່ຽງແທ້ແລະຊົງຊີວິດຢູ່,
52001010	ແລະຄອງຄອຍຖ້າພຣະບຸດຂອງພຣະອົງ ທີ່ຈະສະເດັດມາຈາກສະຫວັນ ຄືພຣະເຢຊູເຈົ້າ ພຣະບຸດຂອງພຣະອົງ ຜູ້ທີ່ພຣະອົງໄດ້ບັນດານໃຫ້ເປັນຄືນມາຈາກຕາຍ ແລະຜູ້ທີ່ຊ່ວຍກູ້ເອົາພວກເຮົາ ໃຫ້ພົ້ນຈາກຄວາມໂກດຮ້າຍຂອງພຣະເຈົ້າ ທີ່ກຳລັງຈະມາເຖິງ.
52002001	ພີ່ນ້ອງທັງຫລາຍເອີຍ, ພວກເຈົ້າເອງກໍຮູ້ວ່າ ການທີ່ພວກເຮົາມາຢ້ຽມຢາມພວກເຈົ້ານັ້ນ ບໍ່ໄດ້ເສຍປະໂຫຍດ.
52002002	ພວກເຈົ້າກໍຮູ້ແລ້ວວ່າ ພວກເຮົາໄດ້ຮັບການຂົ່ມເຫັງ ແລະການປະຈານຢ່າງໃດ ໃນເມືອງຟີລິບປອຍ ກ່ອນທີ່ພວກເຮົາມາຫາພວກເຈົ້າໃນເມືອງເທສະໂລນິກ ເຖິງແມ່ນວ່າມີການຕໍ່ຕ້ານຢ່າງຫລວງຫລາຍຢູ່ໃນທີ່ນັ້ນກໍຕາມ ພຣະເຈົ້າຂອງພວກເຮົາກໍໄດ້ປະທານໃຈກ້າຫານແກ່ພວກເຮົາ ເພື່ອປະກາດຂ່າວປະເສີດທີ່ມາຈາກພຣະອົງແກ່ພວກເຈົ້າ.
52002003	ຄຳເຕືອນສະຕິຂອງພວກເຮົາຕໍ່ພວກເຈົ້ານັ້ນ ບໍ່ໄດ້ມາຈາກຄວາມຫລົງຜິດ ຫລືເຈດຕະນາອັນຊົ່ວມົວໝອງ ແລະທັງບໍ່ແມ່ນກົນອຸບາຍຫລອກລວງດ້ວຍ.
52002004	ແຕ່ຕາມດັ່ງທີ່ພຣະເຈົ້າໄດ້ຊົງລອງເບິ່ງໃຈຂອງເຮົາ ຈຶ່ງຊົງເຫັນຊອບທີ່ຈະມອບຂ່າວປະເສີດໄວ້ກັບເຮົາ. ດັ່ງນັ້ນ ພວກເຮົາຈຶ່ງກ່າວຢູ່ ບໍ່ແມ່ນເພື່ອໃຫ້ພໍໃຈມະນຸດ ແຕ່ເພື່ອໃຫ້ພໍພຣະໄທພຣະເຈົ້າ ຜູ້ຊົງທົດສອບເບິ່ງໃຈຂອງເຮົາທັງຫລາຍ.
52002005	ພວກເຈົ້າກໍຮູ້ດີຢູ່ແລ້ວວ່າ ພວກເຮົາບໍ່ໄດ້ມາຫາພວກເຈົ້າດ້ວຍຄຳເວົ້າປະຈົບປະແຈງ ຫລືດ້ວຍຂໍ້ແກ້ຕົວ ເພື່ອອຳຄວາມໂລບໄວ້ ພຣະເຈົ້າຊົງເປັນພະຍານໃຫ້ພວກເຮົາໄດ້ໃນເລື່ອງນີ້.
52002006	ພວກເຮົາບໍ່ໄດ້ຊອກຫາຄຳຊົມເຊີຍຈາກຜູ້ໃດ ທັງຈາກພວກເຈົ້າ ແລະຈາກຄົນອື່ນດ້ວຍ.
52002007	ເຖິງແມ່ນວ່າ ເຮົາເປັນອັກຄະສາວົກຂອງພຣະຄຣິດ ແລະມີສິດຮຽກຮ້ອງໄດ້ ແຕ່ພວກເຮົາໄດ້ຢູ່ໃນທ່າມກາງພວກເຈົ້າດ້ວຍໃຈສຸພາບອ່ອນໂຍນ ເໝືອນດັ່ງແມ່ທີ່ລ້ຽງລູກອ່ອນນ້ອຍຂອງຕົນ.
52002008	ຍ້ອນຄວາມຮັກທີ່ພວກເຮົາມີສຳລັບພວກເຈົ້າ ພວກເຮົາຈຶ່ງບໍ່ແມ່ນພຽງແຕ່ພ້ອມທີ່ຈະແບ່ງປັນຂ່າວປະເສີດໃຫ້ແກ່ພວກເຈົ້າເທົ່ານັ້ນ ແຕ່ພ້ອມທີ່ຈະສະຫລະຊີວິດຂອງພວກເຮົາໃຫ້ແກ່ພວກເຈົ້າດ້ວຍ. ເພາະວ່າພວກເຈົ້າໄດ້ກາຍເປັນທີ່ຮັກຂອງພວກເຮົາ.
52002009	ພີ່ນ້ອງທັງຫລາຍເອີຍ, ພວກເຈົ້າຈຳໄດ້ຢ່າງແນ່ນອນວ່າ ພວກເຮົາໄດ້ດຳເນີນພາລະກິດຢ່າງໃດ ແລະສູ້ຊົນຢ່າງໜັກໜ່ວງພຽງໃດ ພວກເຮົາໄດ້ເຮັດການທັງກາງເວັນແລະກາງຄືນ ເພື່ອວ່າພວກເຮົາຈະບໍ່ເປັນພາລະໃດໆແກ່ພວກເຈົ້າ ເມື່ອພວກເຮົາປະກາດຂ່າວປະເສີດແກ່ພວກເຈົ້ານັ້ນ.
52002010	ພວກເຈົ້າເປັນພະຍານໃຫ້ພວກເຮົາໄດ້ ແລະພຣະເຈົ້າກໍເຊັ່ນດຽວກັນວ່າ, ຄວາມປະພຶດຂອງພວກເຮົາຕໍ່ພວກເຈົ້າຜູ້ທີ່ເຊື່ອນັ້ນ ແມ່ນບໍຣິສຸດ, ຖືກຕ້ອງ, ທ່ຽງທຳ ແລະປາສະຈາກຄວາມຜິດ.
52002011	ພວກເຈົ້າຮູ້ວ່າ, ພວກເຮົາໄດ້ປະພຶດກັບພວກເຈົ້າແຕ່ລະຄົນ ເໝືອນດັ່ງພໍ່ກັບລູກໆຂອງຕົນ.
52002012	ຄືເຕືອນສະຕິໜູນໃຈພວກເຈົ້າ ແລະສັ່ງເນັ້ນພວກເຈົ້າ ເພື່ອໃຫ້ດຳເນີນຊີວິດຕາມຢ່າງສົມຄວນຕໍ່ພຣະເຈົ້າ ຜູ້ຊົງເອີ້ນເອົາເຈົ້າທັງຫລາຍໃຫ້ເຂົ້າມາໃນຣາຊອານາຈັກ ແລະໃນສະຫງ່າຣາສີຂອງພຣະອົງ.
52002013	ດ້ວຍເຫດນີ້ແຫລະ, ພວກເຮົາຈຶ່ງໂມທະນາຂອບພຣະຄຸນພຣະເຈົ້າໂດຍບໍ່ຢຸດຢັ້ງ ເພາະພວກເຈົ້າໄດ້ຮັບເອົາພຣະທຳຂອງພຣະເຈົ້າ ທີ່ໄດ້ຍິນຈາກພວກເຮົານັ້ນ ບໍ່ເໝືອນເປັນຂໍ້ຄວາມຂອງມະນຸດ, ແຕ່ເປັນຈິງ ຄືເປັນພຣະທຳຂອງພຣະເຈົ້າ ທີ່ດຳເນີນງານຢູ່ພາຍໃນເຈົ້າທັງຫລາຍທີ່ເຊື່ອ.
52002014	ພີ່ນ້ອງທັງຫລາຍເອີຍ, ເຈົ້າທັງຫລາຍໄດ້ກາຍເປັນຜູ້ປະຕິບັດຕາມແບບຢ່າງຄຣິສຕະຈັກທັງຫລາຍໃນແຂວງຢູດາຍ ຊຶ່ງເປັນຂອງພຣະເຈົ້າໃນພຣະຄຣິດເຈົ້າເຢຊູ ເພາະວ່າເຈົ້າທັງຫລາຍໄດ້ທົນຮັບເອົາຄວາມລຳບາກ ຈາກເພື່ອນຮ່ວມຊາດຂອງຕົນ ເໝືອນຄຣິສຕະຈັກນັ້ນ ໄດ້ທົນຮັບເອົາຄວາມລຳບາກ ຈາກພວກຢູດາດ້ວຍ.
52002015	ແມ່ນພວກນີ້ແຫລະ ທີ່ໄດ້ປະຫານອົງພຣະເຢຊູເຈົ້າກັບບັນດາຜູ້ປະກາດພຣະທຳ ແລະໄດ້ຂົ່ມເຫັງພວກເຮົາດ້ວຍ. ພວກເຂົາເຮັດໃຫ້ພຣະເຈົ້າເສຍພຣະໄທຫລາຍທີ່ສຸດ ແລະພວກເຂົາກໍຕໍ່ສູ້ກັບທຸກໆຄົນຢ່າງໂຫດຮ້າຍ
52002016	ໂດຍທີ່ພວກເຂົາໄດ້ຫ້າມປາມພວກເຮົາ ບໍ່ໃຫ້ກ່າວແກ່ຄົນຕ່າງຊາດ ເພື່ອຄົນເຫລົ່ານັ້ນຈະພົ້ນໄດ້ ເພື່ອການຜິດບາບທີ່ພວກເຂົາເຮັດມານັ້ນ ຈະຄົບຖ້ວນ ແຕ່ໃນສຸດທ້າຍ ຄວາມໂກດຮ້າຍຂອງພຣະເຈົ້າໄດ້ຕົກໃສ່ພວກເຂົາແລ້ວ.
52002017	ພີ່ນ້ອງທັງຫລາຍເອີຍ, ຝ່າຍພວກເຮົາ ເມື່ອໄດ້ພັດພາກຈາກພວກເຈົ້າໄປຊົ່ວໄລຍະໜຶ່ງ ກໍຈາກໄປພຽງຮ່າງກາຍເທົ່ານັ້ນ ແຕ່ບໍ່ແມ່ນຈິດໃຈ ພວກເຮົາກໍລະນຶກຄິດເຖິງພວກເຈົ້າຫລາຍທີ່ສຸດ ແລະຍັງພະຍາຍາມຢ່າງຍິ່ງທີ່ຈະມາຫາພວກເຈົ້າ,
52002018	ພວກເຮົາຢາກກັບມາຫາພວກເຈົ້າ ເຮົາເອງຄືໂປໂລ ພະຍາຍາມທີ່ຈະກັບມາຫາພວກເຈົ້າຫລາຍເທື່ອແລ້ວ ແຕ່ມານຊາຕານໄດ້ຂັດຂວາງພວກເຮົາໄວ້.
52002019	ດ້ວຍວ່າ, ແມ່ນສິ່ງໃດຈະເປັນທີ່ຫວັງໃຈຂອງເຮົາ ຫລືທີ່ຊົມຊື່ນຍິນດີ ຫລືມົງກຸດ ອັນໃຫ້ມີຄວາມອວດອ້າງ ຊ້ອງພຣະພັກອົງພຣະເຢຊູເຈົ້າຂອງເຮົາທັງຫລາຍ ເມື່ອພຣະອົງຈະສະເດັດມາປາກົດ ບໍ່ແມ່ນພວກເຈົ້າດອກຫລື?
52002020	ເພາະວ່າເຈົ້າທັງຫລາຍນັ້ນແຫລະ ເປັນກຽດຕິຍົດ ແລະຄວາມຊົມຊື່ນຍິນດີຂອງພວກເຮົາໂດຍແທ້ຈິງ.
52003001	ເຫດສະນັ້ນ ເມື່ອເຮົາອົດຢູ່ຕໍ່ໄປອີກບໍ່ໄດ້ ຈຶ່ງເຫັນດີໃຫ້ເຂົາປະເຮົາຜູ້ດຽວ ຢູ່ນະຄອນອາແຖນ
52003002	ແລະໄດ້ໃຊ້ຕີໂມທຽວ ພີ່ນ້ອງຂອງເຮົາ ທີ່ເປັນຜູ້ຮັບໃຊ້ຂອງພຣະເຈົ້າຝ່າຍຂ່າວປະເສີດເລື່ອງພຣະຄຣິດ ໃຫ້ໄປຫາເຈົ້າທັງຫລາຍ ເພື່ອຈະຕັ້ງພວກເຈົ້າໄວ້ໃຫ້ໝັ້ນຄົງ ທັງຈະຊູໃຈໃນເລື່ອງຄວາມເຊື່ອຂອງພວກເຈົ້າ,
52003003	ເພື່ອວ່າຈະບໍ່ມີຜູ້ໃດໃນພວກເຈົ້າຫັນໜີ ເພາະການຂົ່ມເຫັງເຫລົ່ານັ້ນ ພວກເຈົ້າເອງກໍຮູ້ວ່າການຂົ່ມເຫັງເຊັ່ນນີ້ ແມ່ນແຜນການສ່ວນໜຶ່ງຂອງພຣະເຈົ້າສຳລັບພວກເຮົາ.
52003004	ດ້ວຍວ່າ, ໃນລະຫວ່າງທີ່ພວກເຮົາຍັງຢູ່ກັບພວກເຈົ້ານັ້ນ ພວກເຮົາກໍໄດ້ບອກພວກເຈົ້າລ່ວງໜ້າໄວ້ແລ້ວວ່າ ພວກເຮົາຈະຖືກຂົ່ມເຫັງ ແລະກໍເປັນຢ່າງນັ້ນແທ້ ດັ່ງທີ່ພວກເຈົ້າຮູ້ແລ້ວ.
52003005	ດ້ວຍເຫດນັ້ນ ເມື່ອເຮົາທົນຕໍ່ການຄອຍຖ້າບໍ່ໄດ້ອີກແລ້ວ ຈຶ່ງໃຊ້ຄົນໄປ ເພື່ອຈະໄດ້ຮູ້ເຖິງຄວາມເຊື່ອຂອງພວກເຈົ້າ ເພາະເຮົາຢ້ານວ່າຜູ້ລໍ້ລວງຈະທົດລອງພວກເຈົ້າແລ້ວ ດ້ວຍປະການໃດປະການໜຶ່ງ ແລະພາລະກິດທັງສິ້ນທີ່ພວກເຮົາໄດ້ກະທຳໄປນັ້ນ ກໍຈະເສຍປະໂຫຍດ.
52003006	ບັດນີ້ ຕີໂມທຽວໄດ້ກັບມາແລ້ວ ແລະເພິ່ນໄດ້ນຳຂ່າວດີ ກ່ຽວກັບຄວາມເຊື່ອແລະຄວາມຮັກຂອງພວກເຈົ້າມາຍັງພວກເຮົາ. ເພິ່ນໄດ້ບອກພວກເຮົາວ່າ ພວກເຈົ້າໄດ້ຄິດເຖິງພວກເຮົາຢ່າງດີຢູ່ສະເໝີ ແລະທັງບອກວ່າ ພວກເຈົ້າກໍຢາກເຫັນໜ້າພວກເຮົາຫລາຍ ເໝືອນດັ່ງທີ່ພວກເຮົາຢາກເຫັນໜ້າພວກເຈົ້າ.
52003007	ດັ່ງນັ້ນ ພີ່ນ້ອງທັງຫລາຍເອີຍ ໃນທ່າມກາງຄວາມຍາກລຳບາກແລະການຂົ່ມເຫັງທັງໝົດ ທີ່ພວກເຮົາປະເຊີນຢູ່ນັ້ນ ພວກເຮົາກໍໄດ້ຮັບຄວາມຊູໃຈເພາະເລື່ອງຂອງພວກເຈົ້າ ແມ່ນຄວາມເຊື່ອຂອງພວກເຈົ້ານັ້ນແຫລະ ທີ່ເຊີດຊູໃຈພວກເຮົາ.
52003008	ເພາະຖ້າພວກເຈົ້າຕັ້ງໝັ້ນຄົງຢູ່ໃນອົງພຣະຜູ້ເປັນເຈົ້າແລ້ວ ຊີວິດຂອງເຮົາກໍສົດຊື່ນຂຶ້ນ.
52003009	ເຮົາຈະໂມທະນາຂອບພຣະຄຸນພຣະເຈົ້າ ເພາະເຈົ້າທັງຫລາຍຢ່າງໃດອີກ ຈຶ່ງຈະເໝາະສົມກັບຄວາມຊົມຊື່ນຍິນດີທັງໝົດທີ່ເຮົາມີໃນພວກເຈົ້າ ຢູ່ຊ້ອງພຣະພັກພຣະເຈົ້າຂອງເຮົາທັງຫລາຍ.
52003010	ພວກເຮົາພາວັນນາອະທິຖານທັງເວັນແລະຄືນ ດ້ວຍຄວາມປາຖະໜາອັນແຮງກ້າ ເພື່ອຈະໄດ້ເຫັນໜ້າພວກເຈົ້າອີກສ່ວນຕົວ ເພື່ອຈະເສີມສ້າງຄວາມເຊື່ອຂອງພວກເຈົ້າທີ່ບົກຜ່ອງຢູ່ນັ້ນໃຫ້ຄົບເຕັມ.
52003011	ຂໍພຣະເຈົ້າ ພຣະບິດາເຈົ້າ ແລະອົງພຣະເຢຊູເຈົ້າຂອງເຮົາທັງຫລາຍ ຊົງນຳພວກເຮົາໄປຫາພວກເຈົ້າດ້ວຍເທີ້ນ
52003012	ຂໍອົງພຣະຜູ້ເປັນເຈົ້າ ຊົງໂຜດໃຫ້ພວກເຈົ້າຈະເລີນຂຶ້ນ ແລະລົ້ນເຫລືອໄປດ້ວຍຄວາມຮັກ ທີ່ມີຕໍ່ກັນແລະກັນ ແລະ ຕໍ່ຄົນທັງປວງ ເໝືອນດັ່ງທີ່ພວກເຮົາມີຄວາມຮັກຕໍ່ພວກເຈົ້ານັ້ນແລ້ວ
52003013	ເພື່ອພຣະອົງຈະໄດ້ຊົງຊ່ວຍຊູຈິດໃຈຂອງພວກເຈົ້າ ໃຫ້ຕັ້ງໝັ້ນຄົງຢູ່ໃນຄວາມບໍຣິສຸດ ໂດຍບໍ່ມີຂໍ້ຕິຕຽນໄດ້ ເມື່ອຢູ່ຊ້ອງໜ້າພຣະເຈົ້າ ຄືພຣະບິດາເຈົ້າຂອງເຮົາທັງຫລາຍ ເມື່ອອົງພຣະເຢຊູເຈົ້າຂອງພວກເຮົາສະເດັດມາປາກົດ ພ້ອມກັບຄົນທັງປວງທີ່ເປັນຂອງພຣະອົງ.
52004001	ພີ່ນ້ອງທັງຫລາຍເອີຍ, ທ້າຍສຸດນີ້ ພວກເຮົາວອນຂໍ ແລະເຕືອນສະຕິພວກເຈົ້າໃນພຣະນາມຂອງອົງພຣະເຢຊູເຈົ້າວ່າ ພວກເຈົ້າໄດ້ຮຽນຮູ້ຈາກເຮົາແລ້ວວ່າ ຈຳເປັນຕ້ອງດຳເນີນຊີວິດຢ່າງໃດ ຈຶ່ງຈະເປັນທີ່ພໍພຣະໄທພຣະເຈົ້າ ເໝືອນດັ່ງພວກເຈົ້າກຳລັງປະຕິບັດຢູ່ແລ້ວ ກໍຈົ່ງປະຕິບັດດັ່ງນັ້ນໃຫ້ຫລາຍກວ່າເກົ່າອີກ.
52004002	ດ້ວຍວ່າ, ພວກເຈົ້າຮູ້ຈັກຄຳແນະນຳ ຊຶ່ງພວກເຮົາໄດ້ມອບໃຫ້ພວກເຈົ້າ ໂດຍສິດອຳນາດຂອງອົງພຣະເຢຊູເຈົ້າ.
52004003	ສິ່ງນີ້ແຫລະ ແມ່ນນໍ້າພຣະໄທຂອງພຣະເຈົ້າ ຄືໃຫ້ພວກເຈົ້າເປັນຄົນບໍຣິສຸດ ແລະເວັ້ນຈາກການຜິດສິນທຳທາງເພດທຸກຮູບແບບ.
52004004	ໃຫ້ພວກເຈົ້າແຕ່ລະຄົນ ຮູ້ຈັກເອົາເມຍໃນທາງບໍຣິສຸດ ແລະໃນທາງທີ່ໜ້ານັບຖື
52004005	ບໍ່ແມ່ນດ້ວຍຣາຄະຕັນຫາຊົ່ວຕາມຄວາມຕ້ອງການ ເໝືອນດັ່ງຄົນທີ່ບໍ່ນັບຖືພຣະເຈົ້າ.
52004006	ໃນເລື່ອງນີ້ ຢ່າໃຫ້ຄົນໃດລ່ວງເຮັດຜິດຕໍ່ພີ່ນ້ອງຄຣິສຕຽນຂອງຕົນ ຕາມທີ່ພວກເຮົາໄດ້ບອກພວກເຈົ້າໄວ້ກ່ອນແລ້ວ ແລະພວກເຮົາກໍໄດ້ເຕືອນພວກເຈົ້າຢ່າງໜັກແໜ້ນວ່າ ອົງພຣະຜູ້ເປັນເຈົ້າຈະລົງໂທດຄົນທີ່ເຮັດຜິດໃນເລື່ອງນີ້.
52004007	ເພາະວ່າ ພຣະເຈົ້າບໍ່ໄດ້ເອີ້ນເອົາພວກເຮົາໃຫ້ໃຊ້ຊີວິດໃນທາງຜິດສິນທຳ ແຕ່ໃຫ້ໃຊ້ຊີວິດໃນທາງບໍຣິສຸດ.
52004008	ດ້ວຍເຫດນີ້ ຜູ້ທີ່ຝ່າຝືນນັ້ນກໍບໍ່ຝ່າຝືນຕໍ່ມະນຸດ ແຕ່ຝ່າຝືນຕໍ່ພຣະເຈົ້າ ຜູ້ຊົງໂຜດປະທານພຣະວິນຍານບໍຣິສຸດເຈົ້າຂອງພຣະອົງໃຫ້ແກ່ເຈົ້າທັງຫລາຍ.
52004009	ສ່ວນເລື່ອງການຮັກພີ່ນ້ອງທັງຫລາຍນັ້ນ ເຮົາບໍ່ຈຳເປັນຈະຂຽນຝາກມາໃຫ້ພວກເຈົ້າ ເພາະເຈົ້າເອງກໍໄດ້ຮັບການຊົງສັ່ງສອນຈາກພຣະເຈົ້າແລ້ວວ່າ ໃຫ້ຮັກກັນແລະກັນ.
52004010	ທີ່ຈິງແລ້ວ ພວກເຈົ້າກໍໄດ້ເຮັດດັ່ງນັ້ນຢູ່ແລ້ວ ຕໍ່ພີ່ນ້ອງທັງໝົດໃນທົ່ວແຂວງມາເກໂດເນຍ. ພີ່ນ້ອງທັງຫລາຍເອີຍ ພວກເຮົາຂໍເຕືອນສະຕິພວກເຈົ້າໃຫ້ເຮັດດັ່ງນັ້ນຫລາຍກວ່າເກົ່າ.
52004011	ຈົ່ງຕັ້ງເປົ້າໝາຍທີ່ຈະໃຊ້ຊີວິດຢູ່ຢ່າງສະຫງົບສຸກ ທີ່ຈະເອົາໃຈໃສ່ຕໍ່ກິດທຸລະຂອງຕົນເອງ ແລະທີ່ຈະທຳມາຫາກິນລ້ຽງຊີບດ້ວຍມືຂອງຕົນເອງ ຕາມທີ່ພວກເຮົາໄດ້ສັ່ງພວກເຈົ້າໄວ້ແລ້ວນັ້ນ.
52004012	ເພື່ອການດຳເນີນຊີວິດຂອງພວກເຈົ້າຈະເປັນທີ່ນັບຖືແກ່ຄົນພາຍນອກ ແລ້ວພວກເຈົ້າຈະບໍ່ຕ້ອງເອື່ອຍອີງຄົນອື່ນ.
52004013	ພີ່ນ້ອງທັງຫລາຍເອີຍ, ພວກເຮົາຢາກໃຫ້ພວກເຈົ້າຮູ້ຄວາມຈິງ ເຖິງພວກທີ່ຫລັບໄປແລ້ວນັ້ນ ເພື່ອວ່າພວກເຈົ້າຈະບໍ່ໄດ້ເສົ້າໂສກ ເໝືອນດັ່ງຄົນອື່ນທີ່ບໍ່ມີຄວາມຫວັງ.
52004014	ເພາະໃນເມື່ອພວກເຮົາເຊື່ອວ່າ ພຣະເຢຊູເຈົ້າໄດ້ສິ້ນພຣະຊົນ ແລະໄດ້ຄືນພຣະຊົນແລ້ວ ໂດຍພຣະເຢຊູເຈົ້ານັ້ນແຫລະ ພຣະເຈົ້າຈະນຳຄົນຜູ້ທີ່ຫລັບໄປແລ້ວນັ້ນຄືນມາກັບພຣະອົງ.
52004015	ໃນຂໍ້ນີ້ ເຮົາບອກເຈົ້າທັງຫລາຍຕາມພຣະທຳຂອງອົງພຣະຜູ້ເປັນເຈົ້າວ່າ ພວກເຮົາຜູ້ຍັງເປັນຢູ່ ແລະຄອຍຖ້າການສະເດັດມາຂອງອົງພຣະຜູ້ເປັນເຈົ້າ ເຮົາຈະລ່ວງໜ້າໄປກ່ອນພວກຄົນທີ່ຫລັບໄປແລ້ວນັ້ນກໍບໍ່ໄດ້ແທ້.
52004016	ດ້ວຍວ່າ, ຈະມີສຽງຮ້ອງບັນຊາອັນດັງ, ສຽງຂອງອັກຄະເທວະດາ ສຽງແກຂອງພຣະເຈົ້າ ແລະອົງພຣະຜູ້ເປັນເຈົ້າເອງຈະສະເດັດລົງມາຈາກສະຫວັນ ພວກທີ່ເຊື່ອໃນພຣະຄຣິດທີ່ຕາຍໄປແລ້ວ ກໍຈະເປັນຄືນມາສູ່ຊີວິດກ່ອນ.
52004017	ແລ້ວພວກເຮົາຜູ້ທີ່ຍັງເປັນຢູ່ໃນເວລານັ້ນ ກໍຈະຖືກຮັບຂຶ້ນໄປໃນເມກພ້ອມກັບຄົນພວກນັ້ນ ເພື່ອພົບກັບອົງພຣະຜູ້ເປັນເຈົ້າໃນຟ້າອາກາດ. ຢ່າງນັ້ນແຫລະ ພວກເຮົາຈຶ່ງຈະຢູ່ກັບອົງພຣະຜູ້ເປັນເຈົ້າຕະຫລອດໄປເປັນນິດ.
52004018	ດ້ວຍເຫດນີ້ ຈົ່ງເລົ້າໂລມອອຍໃຈຊຶ່ງກັນແລະກັນ ດ້ວຍຂໍ້ຄວາມເຫລົ່ານີ້ເທີ້ນ.
52005001	ພີ່ນ້ອງທັງຫລາຍເອີຍ ເຮົາບໍ່ຈຳເປັນຂຽນໃຫ້ພວກເຈົ້າຮູ້ເຖິງວັນ ແລະເວລາທີ່ເຫດການເຫລົ່ານີ້ຈະເກີດຂຶ້ນ.
52005002	ເພາະພວກເຈົ້າເອງກໍຮູ້ຈັກດີແລ້ວວ່າ ວັນຂອງອົງພຣະຜູ້ເປັນເຈົ້າຈະສະເດັດມາ ເໝືອນດັ່ງຂະໂມຍມາໃນເວລາກາງຄືນ.
52005003	ເມື່ອໃດພວກເຂົາເວົ້າວ່າ, “ສະຫງົບສຸກ ແລະປອດໄພດີແລ້ວ” ເມື່ອນັ້ນແຫລະ ຄວາມພິນາດຈິບຫາຍຈະມາເຖິງພວກເຂົາໃນທັນທີ ເໝືອນດັ່ງຄວາມເຈັບປວດມາເຖິງຍິງທີ່ມີທ້ອງ ແລະພວກເຂົາຈະໜີບໍ່ພົ້ນເປັນແນ່.
52005004	ແຕ່ພີ່ນ້ອງທັງຫລາຍເອີຍ ພວກເຈົ້າບໍ່ໄດ້ຢູ່ໃນຄວາມມືດແລ້ວ ແລະວັນນັ້ນຄົງຈະບໍ່ມາຫລອນໃສ່ພວກເຈົ້າດັ່ງຂະໂມຍມາ.
52005005	ເພາະວ່າພວກເຈົ້າທຸກຄົນເປັນລູກຂອງຄວາມສະຫວ່າງ ເປັນລູກຂອງກາງເວັນ ພວກເຮົາບໍ່ເປັນຝ່າຍກາງຄືນ ຫລືຝ່າຍຄວາມມືດ.
52005006	ດ້ວຍເຫດນີ້ ຢ່າໃຫ້ພວກເຮົາຫລັບຢູ່ເໝືອນດັ່ງຄົນອື່ນ, ແຕ່ໃຫ້ພວກເຮົາເຝົ້າລະວັງຢູ່ ແລະຢ່າເມົາມົວ.
52005007	ເພາະວ່າຄົນທີ່ນອນຫລັບກໍຫລັບໃນກາງຄືນ ແລະຄົນເມົາເຫລົ້າກໍເມົາໃນກາງຄືນ.
52005008	ແຕ່ຝ່າຍພວກເຮົາແລ້ວ ເປັນຝ່າຍກາງເວັນ ແລະຢ່າໃຫ້ພວກເຮົາເມົາມົວ ພວກເຮົາຕ້ອງສວມຄວາມເຊື່ອ ກັບຄວາມຮັກເປັນເຄື່ອງປ້ອງກັນໜ້າເອິກ ແລະຢຶດຄວາມຫວັງ ວ່າໄດ້ຮັບຄວາມພົ້ນເປັນໝວກເຫລັກປ້ອງກັນຫົວ.
52005009	ເພາະວ່າ ພຣະເຈົ້າບໍ່ໄດ້ເລືອກພວກເຮົາໄວ້ສຳລັບຄວາມໂກດຮ້າຍຂອງພຣະອົງ ແຕ່ເພື່ອໃຫ້ໄດ້ຮັບຄວາມພົ້ນໂດຍທາງອົງພຣະເຢຊູຄຣິດເຈົ້າຂອງພວກເຮົາ,
52005010	ຜູ້ທີ່ໄດ້ຕາຍເພື່ອພວກເຮົາ ເພື່ອວ່າພວກເຮົາຈະມີຊີວິດກັບພຣະອົງ ເມື່ອພຣະອົງສະເດັດມາປາກົດ ບໍ່ວ່າພວກເຮົາຍັງເປັນຢູ່ ຫລືຕາຍໄປແລ້ວກໍຕາມ.
52005011	ດັ່ງນັ້ນແຫລະ ຈົ່ງຊູກຳລັງໃຈຊຶ່ງກັນແລະກັນ ແລະຈົ່ງຊ່ວຍເຫລືອກັນໃຫ້ຈະເລີນຂຶ້ນ ຕາມທີ່ພວກເຈົ້າເຮັດຢູ່ນັ້ນ.
52005012	ພີ່ນ້ອງທັງຫລາຍເອີຍ ພວກເຮົາຮ້ອງຂໍພວກເຈົ້າໃຫ້ຮັບຮູ້ ຜູ້ທີ່ເຮັດການງານຢ່າງໜັກໜ່ວງໃນທ່າມກາງພວກເຈົ້າ ຄືຜູ້ທີ່ເປັນຜູ້ນຳຂອງພວກເຈົ້າ ແລະເປັນຜູ້ສອນພວກເຈົ້າໃນນາມຂອງອົງພຣະຜູ້ເປັນເຈົ້າ.
52005013	ຈົ່ງນັບຖືແລະຮັກພວກເຂົາຢ່າງຫລາຍທີ່ສຸດ ເນື່ອງຈາກການງານທີ່ພວກເຂົາເຮັດຢູ່ນັ້ນ ຈົ່ງຢູ່ຮ່ວມກັນດ້ວຍຄວາມສະຫງົບສຸກ.
52005014	ພີ່ນ້ອງທັງຫລາຍເອີຍ ພວກເຮົາຮ້ອງຂໍພວກເຈົ້າຕື່ມອີກ ຄືຈົ່ງຕັກເຕືອນຜູ້ທີ່ບໍ່ຢູ່ໃນລະບຽບ ຈົ່ງຊູໃຈຜູ້ທີ່ນ້ອຍໃຈ, ຈົ່ງຊ່ວຍຊູຜູ້ທີ່ອ່ອນແຮງ ແລະຈົ່ງອົດທົນຕໍ່ທຸກໆຄົນ.
52005015	ຈົ່ງລະວັງໃຫ້ດີ ຢ່າໃຫ້ຜູ້ໃດເຮັດຄວາມຊົ່ວຕອບແທນຄວາມຊົ່ວ ແຕ່ໃຫ້ສະແຫວງຫາທາງເຮັດຄວາມດີຕໍ່ກັນແລະກັນສະເໝີ ແລະແກ່ທຸກຄົນດ້ວຍ.
52005016	ຈົ່ງຊົມຊື່ນຍິນດີຢູ່ສະເໝີ,
52005017	ຈົ່ງພາວັນນາອະທິຖານຢູ່ທຸກເວລາ,
52005018	ຈົ່ງໂມທະນາຂອບພຣະຄຸນພຣະເຈົ້າໃນທຸກສິ່ງ ເພາະນີ້ແຫລະ ແມ່ນສິ່ງທີ່ພຣະເຈົ້າພໍພຣະໄທ ຊຶ່ງປາກົດໃນພຣະເຢຊູຄຣິດເຈົ້າ ສຳລັບເຈົ້າທັງຫຼາຍ.
52005019	ຢ່າຫັກຫ້າມພຣະວິນຍານ,
52005020	ຢ່າປະໝາດຄຳທຳນວາຍ.
52005021	ແຕ່ຈົ່ງທົດລອງເບິ່ງທຸກສິ່ງ ສິ່ງໃດດີ ຈົ່ງຢຶດຖືໄວ້ໃຫ້ໝັ້ນ
52005022	ແລະຈົ່ງລະເວັ້ນຈາກຄວາມຊົ່ວທຸກຊະນິດ.
52005023	ຂໍພຣະເຈົ້າຜູ້ໂຜດໃຫ້ສັນຕິສຸກ ຊົງຊຳລະພວກເຈົ້າໃຫ້ເປັນຄົນບໍຣິສຸດຮຽບຮ້ອຍໃນທຸກດ້ານ ແລະຊົງຮັກສາທັງຈິດວິນຍານ ຈິດໃຈ ແລະຮ່າງກາຍຂອງພວກເຮົາ ໃຫ້ປາສະຈາກຄວາມຜິດໃດໆ ຈົນເຖິງວັນທີ່ອົງພຣະເຢຊູຄຣິດເຈົ້າຂອງພວກເຮົາສະເດັດມາປາກົດ.
52005024	ພຣະອົງຜູ້ຊົງເອີ້ນເອົາເຈົ້າທັງຫລາຍນັ້ນກໍທ່ຽງທຳ ພຣະອົງນັ້ນແຫລະ ຈະຊົງດຳເນີນງານ.
52005025	ພີ່ນ້ອງທັງຫລາຍເອີຍ, ຈົ່ງພາວັນນາອະທິຖານເພື່ອພວກເຮົາດ້ວຍ.
52005026	ຂໍຄຳນັບພວກພີ່ນ້ອງທຸກຄົນ ດ້ວຍທຳນຽມຈູບອັນບໍຣິສຸດ.
52005027	ເຮົາຮ້ອງຂໍນຳພວກເຈົ້າຕື່ມອີກ ໃນນາມຂອງອົງພຣະຜູ້ເປັນເຈົ້າວ່າ, ຈົ່ງອ່ານຈົດໝາຍສະບັບນີ້ ສູ່ພີ່ນ້ອງຄົນທີ່ເຊື່ອທັງໝົດຟັງ.
52005028	ຂໍໃຫ້ພຣະຄຸນຂອງອົງພຣະເຢຊູຄຣິດເຈົ້າຂອງພວກເຮົາ ຈົ່ງສະຖິດຢູ່ກັບພວກເຈົ້າເທີ້ນ.
53001001	ຈາກ ໂປໂລ, ຊີລາ ແລະ ຕີໂມທຽວ ເຖິງ ພີ່ນ້ອງທີ່ເຊື່ອໃນຄຣິສຕະຈັກ ທີ່ເມືອງເທສະໂລນິກ ທີ່ເປັນຂອງພຣະເຈົ້າ ພຣະບິດາເຈົ້າຂອງເຮົາທັງຫລາຍ ແລະ ອົງພຣະເຢຊູຄຣິດເຈົ້າ.
53001002	ຂໍພຣະບິດາເຈົ້າ ແລະ ອົງພຣະເຢຊູຄຣິດເຈົ້າ ຊົງໂຜດໃຫ້ພຣະຄຸນແລະສັນຕິສຸກແກ່ພວກເຈົ້າເທີ້ນ.
53001003	ພີ່ນ້ອງທັງຫລາຍເອີຍ ພວກເຮົາຕ້ອງໂມທະນາຂອບພຣະຄຸນພຣະເຈົ້າຢູ່ຕະຫລອດເວລາ ກ່ຽວກັບເລື່ອງພວກເຈົ້າ ຊຶ່ງເປັນສິ່ງທີ່ສົມຄວນສຳລັບພວກເຮົາ ເພາະຄວາມເຊື່ອຂອງພວກເຈົ້າຈະເລີນຫລາຍຂຶ້ນ ແລະຄວາມຮັກຂອງພວກເຈົ້າທຸກຄົນທີ່ມີແກ່ກັນແລະກັນ ກໍທະວີຂຶ້ນຫລາຍກວ່າເກົ່າ.
53001004	ດ້ວຍເຫດນັ້ນ ພວກເຮົາຈຶ່ງເວົ້າອວດເຖິງພວກເຈົ້າໃນຄຣິສຕະຈັກທັງຫລາຍຂອງພຣະເຈົ້າ ພວກເຮົາອວດເຖິງວິທີທີ່ພວກເຈົ້າສືບຕໍ່ອົດທົນ ແລະເຊື່ອໝັ້ນເມື່ອຖືກການຂົ່ມເຫັງ ແລະທົນຄວາມທຸກໃນທຸກຮູບແບບ ທີ່ພວກເຈົ້າກຳລັງພົບຢູ່ນັ້ນ.
53001005	ສິ່ງທັງໝົດເຫລົ່ານີ້ ພິສູດໃຫ້ເຫັນຢ່າງຈະແຈ້ງວ່າການພິພາກສາຂອງພຣະເຈົ້າຊົງຍຸດຕິທຳ ແລະຜົນທີ່ໄດ້ຮັບນັ້ນ ຄືພວກເຈົ້າຈະເປັນຜູ້ສົມຄວນກັບຣາຊອານາຈັກຂອງພຣະອົງ ຊຶ່ງພວກເຈົ້າກຳລັງຖືກທົນທຸກຢູ່ ກໍເພື່ອເຫັນແກ່ອານາຈັກນັ້ນ.
53001006	ພຣະເຈົ້າຈະເຮັດສິ່ງທີ່ຍຸດຕິທຳ ຄືພຣະອົງຈະນຳເອົາຄວາມທົນທຸກໄປຍັງຜູ້ທີ່ເຮັດໃຫ້ພວກເຈົ້າຖືກທົນທຸກ,
53001007	ແລະພຣະອົງຈະໃຫ້ພວກເຈົ້າ ຜູ້ທີ່ຖືກຄວາມຍາກລຳບາກ ໄດ້ຮັບຄວາມບັນເທົາທຸກຮ່ວມກັບພວກເຮົາດ້ວຍ. ເມື່ອອົງພຣະເຢຊູເຈົ້າຈະຊົງສະເດັດມາປາກົດຈາກຟ້າສະຫວັນ ໃນແປວໄຟອັນຮ້ອນກ້າພ້ອມດ້ວຍຝູງເທວະດາຕົນມີຣິດຂອງພຣະອົງ,
53001008	ເພື່ອລົງໂທດຜູ້ທີ່ປະຕິເສດພຣະເຈົ້າ ແລະຜູ້ທີ່ບໍ່ຍອມເຊື່ອຟັງຂ່າວປະເສີດເລື່ອງອົງພຣະເຢຊູເຈົ້າຂອງພວກເຮົາ.
53001009	ພຣະເຈົ້າຈະເຮັດໃຫ້ພວກເຂົາຖືກທົນທຸກແລະໄດ້ຮັບໂທດ ແລະຖືກທຳລາຍຕະຫລອດໄປ ຄືຖືກແຍກຈາກອົງພຣະຜູ້ເປັນເຈົ້າ ແລະຈາກຣິດທານຸພາບ ສະຫງ່າຣາສີອັນຮຸ່ງເຮືອງຂອງພຣະອົງ
53001010	ເມື່ອພຣະອົງສະເດັດມາປາກົດໃນວັນນັ້ນ ເພື່ອຮັບກຽດຕິຍົດພ້ອມທັງໄພ່ພົນບໍຣິສຸດທັງໝົດຂອງພຣະອົງ ແລະເປັນການອັດສະຈັນໃຈໃນທ່າມກາງຜູ້ທີ່ເຊື່ອທຸກຄົນ ລວມທັງພວກເຈົ້າເພາະໄດ້ເຊື່ອຖ້ອຍຄຳ ຊຶ່ງພວກເຮົາໄດ້ປະກາດແກ່ພວກເຈົ້ານັ້ນ.
53001011	ເພາະສະນັ້ນແຫລະ ພວກເຮົາຈຶ່ງພາວັນນາອະທິຖານ ສຳລັບພວກເຈົ້າຢູ່ສະເໝີ ພວກເຮົາຂໍພຣະເຈົ້າຂອງພວກເຮົາ ໂຜດເຮັດໃຫ້ຊີວິດຂອງພວກເຈົ້າມີຄຸນຄ່າ ສົມກັບທີ່ພຣະອົງຊົງເອີ້ນເອົາພວກເຈົ້າໃຫ້ດຳເນີນຊີວິດນັ້ນ ໂດຍຣິດອຳນາດຂອງພຣະອົງ ຂໍພຣະອົງໂຜດໃຫ້ຄວາມປາຖະໜາໃນການເຮັດດີທຸກຢ່າງ ແລະໃນການດຳເນີນພາລະກິດດ້ວຍຄວາມເຊື່ອຂອງພວກເຈົ້າ ຈົ່ງບັນລຸຜົນສຳເລັດເທີ້ນ.
53001012	ເພື່ອວ່າພຣະນາມຂອງອົງພຣະເຢຊູເຈົ້າຂອງພວກເຮົາຈະໄດ້ຮັບກຽດຕິຍົດຈາກພວກເຈົ້າ ແລະເພື່ອພວກເຈົ້າກໍຈະໄດ້ຮັບກຽດຕິຍົດເພາະພຣະອົງ ໂດຍພຣະຄຸນພຣະເຈົ້າຂອງພວກເຮົາ ແລະຂອງອົງພຣະເຢຊູຄຣິດເຈົ້າ.
53002001	ພວກພີ່ນ້ອງເອີຍ, ເລື່ອງການສະເດັດມາປາກົດຂອງອົງພຣະເຢຊູຄຣິດເຈົ້າຂອງພວກເຮົາ ແລະການທີ່ພຣະອົງຈະເຕົ້າໂຮມພວກເຮົາໄປເປັນຂອງພຣະອົງນັ້ນ ເຮົາຂໍຮ້ອງພວກເຈົ້າວ່າ,
53002002	ຢ່າໃຫ້ໃຈຂອງພວກເຈົ້າທັງຫລາຍປັ່ນປ່ວນໂດຍງ່າຍ ຫລືສະທ້ານຕົກໃຈ ບໍ່ວ່າຈະມາດ້ວຍທາງວິນຍານ ຫລືມາທາງຄຳເວົ້າ ຫລືທາງຈົດໝາຍທີ່ອ້າງວ່າມາຈາກເຮົາ ໂດຍອ້າງວ່າວັນຂອງອົງພຣະຜູ້ເປັນເຈົ້າມາເຖິງແລ້ວ.
53002003	ຢ່າໃຫ້ຜູ້ໃດຫລອກລວງພວກເຈົ້າໃນທາງໃດທາງໜຶ່ງເລີຍ. ດ້ວຍວ່າ, ວັນນັ້ນຈະບໍ່ມາເຖິງ ຈົນກວ່າການທໍລະຍົດຄັ້ງສຸດທ້າຍຈະເກີດຂຶ້ນກ່ອນ ແລະຜູ້ຊົ່ວຮ້າຍຈະປາກົດຕົວຂຶ້ນ ຄືຜູ້ທີ່ຖືກໝາຍໄວ້ສຳລັບນະຣົກ.
53002004	ມັນຈະຂັດຂວາງທຸກສິ່ງທີ່ມະນຸດຂາບໄຫວ້ ແລະທຸກສິ່ງທີ່ມະນຸດຖືເປັນພຣະເຈົ້າ ແລະຈະຍົກຕົວຂຶ້ນເໜືອສິ່ງເຫລົ່ານັ້ນທັງໝົດ. ມັນຈະເຂົ້າໄປນັ່ງຢູ່ໃນພຣະວິຫານຂອງພຣະເຈົ້າ ແລະອ້າງຕົນເອງວ່າເປັນພຣະເຈົ້າ.
53002005	ພວກເຈົ້າຈື່ໄດ້ບໍ? ເມື່ອເຮົາຍັງຢູ່ກັບພວກເຈົ້ານັ້ນ ເຮົາກໍເຄີຍບອກສິ່ງເຫລົ່ານີ້ທັງໝົດແກ່ພວກເຈົ້າແລ້ວ.
53002006	ແຕ່ໃນເວລານີ້ ຍັງມີສິ່ງທີ່ກີດກັ້ນມັນໄວ້ບໍ່ໃຫ້ປາກົດຕົວ ແລະພວກເຈົ້າກໍຮູ້ວ່າສິ່ງນັ້ນແມ່ນຫຍັງ ເມື່ອເຖິງເວລາກຳນົດແລ້ວ ມັນກໍຈະປາກົດຕົວ.
53002007	ອຳນາດອັນເລິກລັບແຫ່ງຄວາມຊົ່ວຮ້າຍກໍດຳເນີນການຢູ່ແລ້ວ ແຕ່ສິ່ງທີ່ຕ້ອງເກີດຂຶ້ນນັ້ນຈະເກີດຂຶ້ນໄດ້ ກໍຕໍ່ເມື່ອຜູ້ທີ່ກີດກັ້ນມັນໄວ້ນັ້ນຖືກຍົກໄປເສຍ.
53002008	ຂະນະນັ້ນແຫລະ ຜູ້ຊົ່ວຮ້າຍຈຶ່ງຈະປາກົດຕົວ ແລະອົງພຣະເຢຊູເຈົ້າກໍຈະປະຫານມັນເສຍດ້ວຍລົມຈາກປາກຂອງພຣະອົງ ແລະຈະລ້າງຜານໃຫ້ມັນດັບສູນໄປດ້ວຍແສງອັນຮຸ່ງເຮືອງ ໃນເວລາທີ່ພຣະອົງສະເດັດມານັ້ນ.
53002009	ຜູ້ຊົ່ວຮ້າຍນັ້ນຈະມາດ້ວຍອຳນາດຂອງມານຊາຕານ ແລະຈະເຮັດການອັດສະຈັນກັບການອິດທິຣິດ ແລະສິ່ງທີ່ໜ້າງຶດງໍ້ອັນຈອມປອມທຸກຊະນິດ
53002010	ແລະໃຊ້ກົນອຸບາຍອັນຊົ່ວຊ້າທຸກຢ່າງຫລອກລວງຜູ້ທີ່ກຳລັງຈະຈິບຫາຍໄປ. ຄົນເຫລົ່ານີ້ຈະຈິບຫາຍໄປເພາະພວກເຂົາບໍ່ໄດ້ຍອມຮັບຄວາມຈິງ ຊຶ່ງຈະຊ່ວຍພວກເຂົາໃຫ້ພົ້ນ.
53002011	ດ້ວຍເຫດນີ້ແຫລະ ພຣະເຈົ້າຈຶ່ງຊົງໃຫ້ອິດທິພົນອັນຫລອກລວງນັ້ນ ເຮັດການຢູ່ພາຍໃນ ເພື່ອໃຫ້ພວກເຂົາເຊື່ອຟັງຄວາມບໍ່ຈິງ.
53002012	ໃນທີ່ສຸດ ທຸກຄົນທີ່ບໍ່ໄດ້ເຊື່ອຄວາມຈິງ ຄືຜູ້ທີ່ເພີດເພີນຢູ່ໃນການຊົ່ວຮ້າຍ ກໍຈະຖືກພິພາກສາລົງໂທດ.
53002013	ພວກພີ່ນ້ອງ ຜູ້ທີ່ເປັນທີ່ຮັກຂອງອົງພຣະຜູ້ເປັນເຈົ້າເອີຍ ພວກເຮົາຕ້ອງໂມທະນາຂອບພຣະຄຸນພຣະເຈົ້າຢູ່ທຸກເວລາ ເພາະວ່າພຣະເຈົ້າຊົງເລືອກພວກເຈົ້າໄວ້ຕັ້ງແຕ່ຕົ້ນເດີມ ເພື່ອໂຜດໃຫ້ພົ້ນໂດຍຣິດອຳນາດຂອງພຣະວິນຍານ ອົງທີ່ເຮັດໃຫ້ພວກເຈົ້າເປັນໄພ່ພົນຜູ້ບໍຣິສຸດຂອງພຣະອົງ ແລະໂດຍພວກເຈົ້າເຊື່ອໃນຄວາມຈິງ.
53002014	ພຣະເຈົ້າຊົງເອີ້ນເອົາພວກເຈົ້າໃຫ້ມາເຖິງຊີວິດໃໝ່ນີ້ ກໍໂດຍຂ່າວປະເສີດທີ່ພວກເຮົາໄດ້ປະກາດແກ່ພວກເຈົ້າ ພຣະອົງໄດ້ຊົງເອີ້ນເອົາພວກເຈົ້າ ໃຫ້ມີສ່ວນໃນສະຫງ່າຣາສີຂອງອົງພຣະເຢຊູຄຣິດເຈົ້າຂອງພວກເຮົາ.
53002015	ເຫດສະນັ້ນແຫລະ ພີ່ນ້ອງທັງຫລາຍເອີຍ, ຈົ່ງຕັ້ງໝັ້ນຄົງຢູ່ ແລະຢຶດຖືເອົາຄຳສອນທີ່ສືບມາ ຊຶ່ງພວກເຮົາໄດ້ສອນພວກເຈົ້ານັ້ນ ບໍ່ວ່າຈະເປັນທາງວາຈາ ຫລືທາງຈົດໝາຍຂອງພວກເຮົາກໍດີ.
53002016	ຂໍໃຫ້ອົງພຣະເຢຊູຄຣິດເຈົ້າຂອງເຮົາທັງຫລາຍ ແລະ ພຣະເຈົ້າ ພຣະບິດາເຈົ້າຂອງພວກເຮົາ ຜູ້ຊົງຮັກເຮົາທັງຫລາຍ ແລະຊົງໂຜດປະທານໃຫ້ພວກເຮົາ ມີຄວາມຊູໃຈເປັນນິດແລະຄວາມຫວັງໃຈອັນດີ ໂດຍພຣະຄຸນນັ້ນ,
53002017	ຊົງຊູໃຈແລະຕັ້ງເຈົ້າໄວ້ໃຫ້ໝັ້ນຄົງ ໃນການງານແລະໃນວາຈາອັນດີທຸກຢ່າງ.
53003001	ສຸດທ້າຍນີ້ ພີ່ນ້ອງທັງຫລາຍເອີຍ ຈົ່ງພາວັນນາອະທິຖານສຳລັບພວກເຮົາດ້ວຍ. ເພື່ອພຣະທຳຂອງອົງພຣະຜູ້ເປັນເຈົ້າຈະໄດ້ແຜ່ຂະຫຍາຍໄປ ແລະໄດ້ຮັບຄຳສັນລະເສີນ ດັ່ງທີ່ໄດ້ເປັນໄປແລ້ວໃນທ່າມກາງພວກເຈົ້ານັ້ນ.
53003002	ເພື່ອພຣະເຈົ້າຈະຊ່ວຍໃຫ້ພວກເຮົາພົ້ນຈາກຄົນຊົ່ວຊ້າ ແລະຄົນໂຫດຮ້າຍ ດ້ວຍວ່າ ບໍ່ແມ່ນທຸກຄົນທີ່ເຊື່ອ.
53003003	ແຕ່ອົງພຣະຜູ້ເປັນເຈົ້າຊົງສັດຊື່ ພຣະອົງຈະເຮັດໃຫ້ພວກເຈົ້າເຂັ້ມແຂງຂຶ້ນ ທັງຈະຮັກສາພວກເຈົ້າໄວ້ໃຫ້ພົ້ນຈາກມານຊົ່ວຮ້າຍດ້ວຍ.
53003004	ຝ່າຍອົງພຣະຜູ້ເປັນເຈົ້າ ກໍໃຫ້ພວກເຮົາມີຄວາມໝັ້ນໃຈໃນພວກເຈົ້າວ່າ ພວກເຈົ້າກຳລັງປະຕິບັດຕາມ ແລະຈະສືບຕໍ່ປະຕິບັດຕາມ ສິ່ງທີ່ພວກເຮົາໄດ້ສັ່ງພວກເຈົ້າໄວ້ແລ້ວນັ້ນ.
53003005	ຂໍໃຫ້ອົງພຣະຜູ້ເປັນເຈົ້າ ຊົງໂຜດນຳພາຈິດໃຈຂອງພວກເຈົ້າ ສູ່ຄວາມຮັກຂອງພຣະເຈົ້າ ແລະສູ່ຄວາມພຽນອົດທົນຂອງພຣະຄຣິດ.
53003006	ພີ່ນ້ອງທັງຫລາຍເອີຍ, ພວກເຮົາຂໍສັ່ງພວກເຈົ້າໃນນາມຂອງອົງພຣະເຢຊູຄຣິດເຈົ້າວ່າ, ຈົ່ງຫລີກໜີຈາກຄົນທີ່ໃຊ້ຊີວິດໃນທາງບໍ່ເປັນປະໂຫຍດ ແລະຜູ້ທີ່ບໍ່ປະຕິບັດຕາມຄຳສັ່ງສອນ ທີ່ພວກເຮົາໄດ້ມອບໃຫ້ພວກເຂົາແລ້ວນັ້ນ.
53003007	ພວກເຈົ້າເອງກໍຮູ້ດີຢູ່ແລ້ວວ່າ ພວກເຈົ້າຄວນປະຕິບັດຕາມສິ່ງທີ່ພວກເຮົາໄດ້ເຮັດ. ດ້ວຍວ່າ, ພວກເຮົາບໍ່ໄດ້ເປັນຄົນໃຊ້ຊີວິດໃນທາງບໍ່ເປັນປະໂຫຍດເມື່ອຢູ່ທ່າມກາງພວກເຈົ້າ.
53003008	ພວກເຮົາບໍ່ໄດ້ອາໄສຢູ່ກິນລ້າໆນຳຜູ້ໃດ ແຕ່ພວກເຮົາໄດ້ເຮັດວຽກງານຢ່າງໜັກໜ່ວງ ພວກເຮົາໄດ້ເຮັດວຽກທັງເວັນທັງຄືນ ເພື່ອບໍ່ໃຫ້ເປັນພາລະແກ່ຜູ້ໃດໃນພວກເຈົ້າ.
53003009	ພວກເຮົາໄດ້ເຮັດເຊັ່ນນີ້ ບໍ່ແມ່ນວ່າເພາະພວກເຮົາບໍ່ມີສິດທີ່ຈະຮຽກຮ້ອງເອົາການອຸດໜູນຈາກພວກເຈົ້າ ແຕ່ເພື່ອເປັນແບບຢ່າງໃຫ້ພວກເຈົ້າເຮັດຕາມ.
53003010	ເມື່ອພວກເຮົາຍັງຢູ່ກັບພວກເຈົ້ານັ້ນ ພວກເຮົາເຄີຍບອກພວກເຈົ້າແລ້ວວ່າ, “ຜູ້ໃດທີ່ບໍ່ຢາກເຮັດວຽກ ກໍຢ່າໃຫ້ຜູ້ນັ້ນກິນ.”
53003011	ພວກເຮົາກ່າວເຊັ່ນນີ້ ເພາະພວກເຮົາໄດ້ຍິນວ່າ ມີບາງຄົນໃນພວກເຈົ້າດຳເນີນຊີວິດຢ່າງກຽດຄ້ານ ແລະບໍ່ເຮັດວຽກເຮັດການຫຍັງ ມີແຕ່ທຽວຫາຫຍຸ້ງກ່ຽວກັບກິດທຸລະຂອງຄົນອື່ນ.
53003012	ໃນພຣະນາມຂອງອົງພຣະເຢຊູຄຣິດເຈົ້າ ພວກເຮົາສັ່ງແລະເຕືອນສະຕິຄົນຢ່າງນັ້ນວ່າ ໃຫ້ດຳເນີນຊີວິດຢ່າງມີລະບຽບ ແລະໃຫ້ເຮັດວຽກງານເພື່ອລ້ຽງຊີບຕົນເອງ.
53003013	ແຕ່ພີ່ນ້ອງທັງຫລາຍເອີຍ ພວກເຈົ້າບໍ່ຕ້ອງອິດເມື່ອຍທີ່ຈະເຮັດຄວາມດີ.
53003014	ຖ້າມີບາງຄົນບໍ່ຍອມຟັງຖ້ອຍຄຳທີ່ພວກເຮົາສັ່ງມາໃນຈົດໝາຍນີ້ ຈົ່ງໝາຍຄົນນັ້ນໄວ້ ແລະຢ່າສູ່ຄົບຫາສະມາຄົມກັບລາວ ເພື່ອລາວຈະໄດ້ລະອາຍ.
53003015	ແຕ່ເຖິງປານນັ້ນກໍຕາມ ຢ່າຖືຄົນນັ້ນວ່າເປັນສັດຕູ ແຕ່ຈົ່ງເຕືອນສະຕິລາວ ໃນຖານະເປັນພີ່ນ້ອງຄົນໜຶ່ງ.
53003016	ຂໍໃຫ້ອົງພຣະຜູ້ເປັນເຈົ້າ ອົງເປັນບໍ່ກຳເນີດແຫ່ງສັນຕິສຸກຂອງພວກເຮົາ ຊົງໂຜດປະທານສັນຕິສຸກແກ່ພວກເຈົ້າໃນທຸກຢ່າງແລະທຸກເວລາ. ຂໍໃຫ້ອົງພຣະຜູ້ເປັນເຈົ້າ ຈົ່ງສະຖິດຢູ່ກັບພວກເຈົ້າທຸກຄົນເທີ້ນ.
53003017	ຄວາມຄຳນັບນີ້ ເປັນລາຍມືຂອງເຮົາເອງ ຄືໂປໂລ ລາຍເຊັນໃນຈົດໝາຍທຸກສະບັບຂອງເຮົາເຄີຍຂຽນດັ່ງນີ້ແຫລະ.
53003018	ຂໍໃຫ້ພຣະຄຸນຂອງອົງພຣະເຢຊູຄຣິດເຈົ້າຂອງພວກເຮົາ ຈົ່ງດຳລົງຢູ່ກັບພວກເຈົ້າທຸກຄົນເທີ້ນ.
54001001	ຈາກໂປໂລ ອັກຄະສາວົກຂອງພຣະຄຣິດເຈົ້າເຢຊູຕາມຄຳສັ່ງຂອງພຣະເຈົ້າ ພຣະຜູ້ໂຜດຊ່ວຍໃຫ້ພົ້ນຂອງເຮົາທັງຫລາຍ ແລະ ອົງພຣະເຢຊູຄຣິດເຈົ້າ ຜູ້ເປັນຄວາມຫວັງຂອງພວກເຮົາ,
54001002	ເຖິງ ຕີໂມທຽວລູກແທ້ຂອງເຮົາໃນຄວາມເຊື່ອ, ຂໍພຣະເຈົ້າ ພຣະບິດາເຈົ້າກັບພຣະຄຣິດເຈົ້າເຢຊູ ອົງພຣະຜູ້ເປັນເຈົ້າຂອງພວກເຮົາໂຜດປະທານພຣະຄຸນ, ຄວາມເມດຕາແລະສັນຕິສຸກແກ່ເຈົ້າເທີ້ນ.
54001003	ເມື່ອເຮົາກຳລັງເດີນທາງໄປຍັງແຂວງມາເກໂດເນຍ ເຮົາຂໍຮ້ອງໃຫ້ເຈົ້າຢູ່ໃນເມືອງເອເຟໂຊ ເພື່ອຈະໄດ້ສັ່ງຫ້າມບາງຄົນ ບໍ່ໃຫ້ພວກເຂົາສອນຄຳໂອວາດຢ່າງອື່ນ.
54001004	ຈົ່ງບອກພວກເຂົາໃຫ້ເລີກສົນໃຈເລື່ອງນິຍາຍຕ່າງໆ ແລະເລື່ອງເຊື້ອສາຍອັນບໍ່ຮູ້ສິ້ນສຸດຂອງບັນພະບຸລຸດນັ້ນເສຍ ຊຶ່ງເປັນເຫດໃຫ້ເກີດການໂຕ້ຖຽງກັນເທົ່ານັ້ນ ແທນທີ່ຈະເປັນໄປຕາມແຜນການຂອງພຣະເຈົ້າ ອັນກ່ຽວກັບຄວາມເຊື່ອ.
54001005	ຈຸດປະສົງຂອງຄຳສັ່ງນີ້ ແມ່ນເພື່ອກໍ່ໃຫ້ເກີດຄວາມຮັກຈາກໃຈບໍຣິສຸດ ຈາກໃຈສຳນຶກຜິດແລະຊອບອັນເສາະໃສ ແລະຈາກຄວາມເຊື່ອອັນຈິງໃຈ.
54001006	ມີບາງຄົນໄດ້ຫັນໜີຈາກສິ່ງເຫລົ່ານີ້ ແລະຫລົງໄປຫາການໂຕ້ຖຽງອັນໂງ່ງ່າວບໍ່ມີປະໂຫຍດ.
54001007	ພວກເຂົາຢາກເປັນຄູສອນເລື່ອງກົດບັນຍັດຂອງພຣະເຈົ້າ ເຖິງແມ່ນວ່າພວກເຂົາບໍ່ເຂົ້າໃຈໃນສິ່ງທີ່ຕົນເອງເວົ້າ ແລະສິ່ງທີ່ພວກເຂົາຢືນຢັນ.
54001008	ພວກເຮົາຮູ້ວ່າກົດບັນຍັດນັ້ນດີ ຖ້ານຳໄປໃຊ້ໃນທາງຖືກຕ້ອງ.
54001009	ພວກເຮົາກໍຮູ້ຄືກັນວ່າ ກົດໝາຍນັ້ນບໍ່ໄດ້ຕັ້ງໄວ້ສຳລັບຄົນດີ ແຕ່ຕັ້ງໄວ້ສຳລັບຄົນດັ່ງຕໍ່ໄປນີ້ ຄືຄົນລະເມີດກົດໝາຍແລະຜູ້ເຮັດການຊົ່ວຮ້າຍ, ຄົນຊົ່ວຊ້າແລະຄົນບໍ່ຢ້ານບາບກຳ, ຄົນບໍ່ເຄົາຣົບນັບຖືພຣະເຈົ້າແລະສິ່ງສັກສິດ, ຄົນຂ້າພໍ່ຕີແມ່, ຜູ້ຮ້າຍຂ້າຄົນ,
54001010	ຄົນຜິດສິນທຳທາງເພດ, ຄົນຮັກຮ່ວມເພດດຽວກັນ, ຜູ້ຮ້າຍລັກຄົນ, ຄົນທີ່ຂີ້ຕົວະ ແລະກ່າວຄຳສາບານບໍ່ຈິງ ຫລືສິ່ງອື່ນໆກໍຕາມ ຊຶ່ງຂັດກັບຫລັກຄຳສັ່ງສອນອັນສັດຈິງ.
54001011	ຕາມທີ່ມີຢູ່ໃນຂ່າວປະເສີດ ຊຶ່ງກ່າວເຖິງພຣະຣັດສະໝີຂອງພຣະເຈົ້າຜູ້ຊົງສະເຫວີຍສຸກ ຄືຂ່າວປະເສີດທີ່ໄດ້ຊົງມອບໄວ້ກັບເຮົາແລ້ວ.
54001012	ເຮົາໂມທະນາຂອບພຣະຄຸນພຣະຄຣິດເຈົ້າເຢຊູ ອົງພຣະຜູ້ເປັນເຈົ້າຂອງພວກເຮົາ ຜູ້ຊົງໂຜດຊູກຳລັງເຮົາ. ດ້ວຍວ່າ, ພຣະອົງຊົງຖືເຮົາວ່າເປັນຜູ້ສັດຊື່ ແລະແຕ່ງຕັ້ງເຮົາໃຫ້ເປັນຜູ້ຮັບໃຊ້ພຣະອົງ,
54001013	ເຖິງແມ່ນວ່າເມື່ອກ່ອນນັ້ນ ເຮົາໄດ້ເປັນຄົນຫຍາບຊ້າ ຂົ່ມເຫັງ ແລະໝິ່ນປະໝາດພຣະອົງ ແຕ່ເຮົາກໍຍັງໄດ້ຮັບພຣະກະຣຸນາ ເພາະວ່າທີ່ເຮົາໄດ້ເຮັດຢ່າງນັ້ນ ກໍດ້ວຍຄວາມບໍ່ຮູ້ແລະດ້ວຍຄວາມບໍ່ເຊື່ອ.
54001014	ຝ່າຍອົງພຣະຜູ້ເປັນເຈົ້າຂອງພວກເຮົາ ພຣະອົງໄດ້ຖອກເທພຣະຄຸນໃສ່ເຮົາຢ່າງລົ້ນເຫລືອ ພ້ອມດ້ວຍຄວາມເຊື່ອແລະຄວາມຮັກ ຊຶ່ງພວກເຮົາມີໃນພຣະຄຣິດເຈົ້າເຢຊູ.
54001015	ຄຳນີ້ເປັນຄວາມຈິງ ຊຶ່ງທຸກຄົນສົມຄວນຮັບເອົາໄວ້ ຄືພຣະຄຣິດເຈົ້າເຢຊູໄດ້ເຂົ້າມາໃນໂລກ ເພື່ອໂຜດເອົາຄົນບາບທັງຫລາຍໃຫ້ພົ້ນ ໃນບັນດາຄົນເຫລົ່ານັ້ນ ແມ່ນເຮົານີ້ແຫລະ ເປັນຄົນບາບຫລາຍທີ່ສຸດ,
54001016	ແຕ່ດ້ວຍເຫດນີ້ເອງ ພຣະເຈົ້າຈຶ່ງເມດຕາຕໍ່ເຮົາ ເພື່ອວ່າພຣະເຢຊູຄຣິດເຈົ້າຈະໄດ້ຊົງສຳແດງໃຫ້ເຮົາເຫັນ ເຖິງຄວາມອົດທົນຢ່າງລົ້ນເຫລືອຂອງພຣະອົງ ຊຶ່ງມີຕໍ່ເຮົາທີ່ເປັນຄົນບາບໜາທີ່ສຸດ ເພື່ອໃຫ້ເປັນແບບຢ່າງສຳລັບທຸກຄົນ ທີ່ຈະໄດ້ເຊື່ອໃນພຣະອົງ ແລະຮັບຊີວິດນິຣັນດອນ.
54001017	ພຣະກຽດແລະພຣະຣັດສະໝີ ຈົ່ງມີແກ່ພຣະມະຫາກະສັດ ຜູ້ຊົງພຣະຈະເລີນຢູ່ເປັນນິດ ຜູ້ຊົງເປັນອົງອະມະຕະ ຊຶ່ງບໍ່ໄດ້ປາກົດພຣະອົງ ຜູ້ຊົງເປັນພຣະເຈົ້າແຕ່ອົງດຽວ ສືບໆໄປເປັນນິດ ອາແມນ.
54001018	ຕີໂມທຽວລູກຂອງເຮົາເອີຍ, ເຮົາຂໍມອບຄຳແນະນຳນີ້ແກ່ເຈົ້າ ຕາມຄຳທຳນວາຍທີ່ມີກ່າວໄວ້ກ່ຽວກັບເຈົ້າເມື່ອກ່ອນນັ້ນ ຈົ່ງໃຊ້ຖ້ອຍຄຳເຫລົ່ານັ້ນເປັນອາວຸດ ເພື່ອຕໍ່ສູ້ດ້ວຍໃຈກ້າຫານ.
54001019	ແລະຈົ່ງຢຶດຖືຄວາມເຊື່ອອັນແທ້ຈິງ ແລະໃຫ້ມີໃຈສຳນຶກຜິດແລະຊອບອັນເສາະໃສ ມີບາງຄົນໄດ້ປະຕິເສດທີ່ຈະຟັງໃຈສຳນຶກຜິດແລະຊອບຂອງຕົນ ຈຶ່ງເຮັດໃຫ້ຄວາມເຊື່ອຂອງເຂົາຫລົ້ມຈົມ.
54001020	ໃນບັນດາຄົນເຫລົ່ານັ້ນມີ ຮີເມນາໂອ ແລະ ອາເລັກຊັນເດີ ທີ່ເຮົາໄດ້ມອບພວກເຂົາໄວ້ກັບມານຊາຕານແລ້ວ ເພື່ອພວກເຂົາຈະໄດ້ຮຽນຮູ້ ແລະເຊົາກ່າວຄຳຫຍາບຊ້າຕໍ່ພຣະເຈົ້າ.
54002001	ເຫດສະນັ້ນກ່ອນສິ່ງອື່ນໃດ ເຮົາຂໍຮ້ອງເຈົ້າທັງຫລາຍ ໃຫ້ພາວັນນາອະທິຖານ ໄຫວ້ວອນ ທູນຂໍ ແລະຂອບພຣະຄຸນພຣະເຈົ້າເພື່ອຄົນທັງປວງ
54002002	ເພື່ອກະສັດທັງຫລາຍແລະຄົນທັງປວງ ທີ່ມີຕຳແໜ່ງສູງ ເພື່ອເຮົາທັງຫລາຍຈະໄດ້ດຳເນີນຊີວິດຢ່າງງຽບໆແລະສະຫງົບສຸກໃນທາງທຳ ດ້ວຍຄວາມນັບຖືຢຳເກງພຣະເຈົ້າແລະດ້ວຍກຽດສັກສີທຸກປະການ.
54002003	ການກະທຳເຊັ່ນນີ້ ເປັນສິ່ງທີ່ດີ ແລະເປັນທີ່ພໍພຣະໄທພຣະເຈົ້າ ພຣະຜູ້ໂຜດຊ່ວຍໃຫ້ພົ້ນຂອງພວກເຮົາ
54002004	ພຣະອົງຊົງມີພຣະປະສົງໃຫ້ທຸກຄົນໄດ້ເຖິງຄວາມພົ້ນ ແລະໃຫ້ມາຮູ້ຈັກຄວາມຈິງ.
54002005	ດ້ວຍວ່າ, ມີພຣະເຈົ້າອົງດຽວ ແລະມີຜູ້ກາງແຕ່ຜູ້ດຽວ ລະຫວ່າງພຣະເຈົ້າກັບມະນຸດ ຄືພຣະຄຣິດເຈົ້າເຢຊູຜູ້ຊົງສະພາບເປັນມະນຸດ,
54002006	ຜູ້ທີ່ໄດ້ສະຫລະພຣະອົງເອງ ເພື່ອເປັນຄ່າໄຖ່ມະນຸດສະໂລກທຸກຄົນ ຊຶ່ງການນີ້ໄດ້ກ່າວເປັນຄຳພະຍານໃນເວລາອັນເໝາະສົມ.
54002007	ເພາະສະນັ້ນແຫລະ ເຮົາຈຶ່ງໄດ້ຖືກແຕ່ງຕັ້ງໃຫ້ເປັນຜູ້ປະກາດ ແລະເປັນອັກຄະສາວົກ ຄູສອນຖ້ອຍຄຳແຫ່ງຄວາມເຊື່ອແລະຄວາມຈິງ ໃຫ້ແກ່ຄົນຕ່າງຊາດ (ເຮົາເວົ້າຄວາມຈິງ ເຮົາບໍ່ໄດ້ເວົ້າຕົວະ).
54002008	ເຮົາຢາກໃຫ້ຜູ້ຊາຍທຸກຄົນຍົກມືພາວັນນາອະທິຖານ ດ້ວຍຈິດໃຈບໍຣິສຸດຢູ່ໃນທຸກແຫ່ງ ໂດຍບໍ່ມີໃຈຄຽດຮ້າຍແລະການຜິດຖຽງກັນ.
54002009	ໃນທຳນອງດຽວກັນ ເຮົາຢາກໃຫ້ພວກແມ່ຍິງແຕ່ງຕົວຢ່າງສຸພາບຮຽບຮ້ອຍ ແລະສະຫງຽມຄ່ຽມຄົມ ບໍ່ແມ່ນດ້ວຍຊົງຜົມເກີນແບບ ຫລືປະດັບຕົວດ້ວຍຄຳ ຫລືໄຂ່ມຸກ ຫລືເຄື່ອງນຸ່ງທີ່ມີລາຄາແພງໆ
54002010	ແຕ່ໃຫ້ປະດັບຕົວດ້ວຍເຮັດການດີ ໃຫ້ສົມກັບເປັນແມ່ຍິງທີ່ອ້າງຕົນວ່າ ເປັນຄົນຢຳເກງພຣະເຈົ້າ.
54002011	ໃຫ້ແມ່ຍິງຮຽນຮູ້ເອົາຢ່າງງຽບໆ ດ້ວຍໃຈອ່ອນນ້ອມຍອມຟັງທຸກປະການ.
54002012	ເຮົາບໍ່ອະນຸຍາດໃຫ້ແມ່ຍິງສັ່ງສອນ ຫລືມີສິດອຳນາດເໜືອຜູ້ຊາຍ ແຕ່ໃຫ້ພວກເຂົາມິດງຽບຢູ່.
54002013	ດ້ວຍວ່າ, ພຣະເຈົ້າໄດ້ສ້າງອາດາມກ່ອນ ແລະຕໍ່ມາພຣະອົງກໍໄດ້ສ້າງເອວາ.
54002014	ແລະບໍ່ແມ່ນອາດາມທີ່ໄດ້ຖືກຫລອກລວງ ແຕ່ແມ່ນແມ່ຍິງທີ່ໄດ້ຖືກຫລອກລວງ ແລະໄດ້ຝ່າຝືນກົດບັນຍັດຂອງພຣະເຈົ້າ.
54002015	ແຕ່ເຖິງປານນັ້ນກໍຕາມ ແມ່ຍິງກໍຍັງຈະຖືກໂຜດໃຫ້ພົ້ນໄດ້ໂດຍການມີລູກ ຖ້ານາງຕັ້ງໝັ້ນຄົງຢູ່ໃນຄວາມເຊື່ອ ໃນຄວາມຮັກ ແລະໃນຄວາມບໍຣິສຸດ ດ້ວຍຄວາມອ່ອນນ້ອມຖ່ອມຕົວ.
54003001	ຄຳນີ້ເປັນຄຳສັດຈິງ ຖ້າຄົນໃດມີຄວາມປາຖະໜາຢາກເປັນຜູ້ປົກຄອງຄຣິສຕະຈັກ ລາວກໍປາຖະໜາການງານອັນດີເລີດ.
54003002	ຜູ້ປົກຄອງຄຣິສຕະຈັກ ຕ້ອງເປັນຜູ້ປາສະຈາກການຕຳໜິຕິຕຽນ ລາວຕ້ອງມີເມຍຄົນດຽວເທົ່ານັ້ນ ຮູ້ຈັກບັງຄັບຕົນ ແລະມີສະຕິອັນດີຮອບຄອບ ມີກິຣິຍາຮຽບຮ້ອຍ ລາວຕ້ອງມີນໍ້າໃຈເຫຼື້ອມໃສໃນການຕ້ອນຮັບແຂກ ເໝາະສົມເປັນຄູທີ່ດີ
54003003	ຕ້ອງບໍ່ເປັນຄົນມືນເມົາ ແລະ ຫຍາບຊ້າສາໂຫດ ແຕ່ເປັນຄົນມີໃຈສຸພາບອ່ອນໂຍນ ບໍ່ເປັນຄົນມັກຜິດຖຽງກັນ ບໍ່ເປັນຄົນຮັກເງິນຄຳ
54003004	ລາວຕ້ອງເປັນຄົນສາມາດນຳພາຄອບຄົວຂອງຕົນໄດ້ດີ ແລະໃຫ້ລູກນ້ອມຟັງດ້ວຍຄວາມນັບຖືທຸກປະການ.
54003005	ດ້ວຍວ່າ, ຜູ້ທີ່ບໍ່ຮູ້ຈັກນຳພາຄອບຄົວຂອງຕົນ ຜູ້ນັ້ນຈະປົກຄອງຄຣິສຕະຈັກຂອງພຣະເຈົ້າໄດ້ຢ່າງໃດ?
54003006	ຢ່າຕັ້ງຜູ້ທີ່ເຊື່ອໃໝ່ໃຫ້ເປັນຜູ້ປົກຄອງ ຢ້ານວ່າຈະອວດຕົວຂຶ້ນດ້ວຍຄວາມຈອງຫອງ ແລ້ວຈະຖືກໂທດເໝືອນຢ່າງມານຮ້າຍນັ້ນ.
54003007	ອີກປະການໜຶ່ງຜູ້ນັ້ນຕ້ອງເປັນຜູ້ທີ່ຄົນພາຍນອກນັບຖື ເພື່ອວ່າລາວຈະບໍ່ຖືກອັບອາຍຂາຍໜ້າ ແລະຕົກເຂົ້າໃນບ້ວງແຮ້ວຂອງມານຮ້າຍນັ້ນ.
54003008	ຝ່າຍຜູ້ດູແລຮັບໃຊ້ໃນຄຣິສຕະຈັກກໍເໝືອນກັນ ຕ້ອງມີຄຸນສົມບັດດີ ເປັນຄົນເອົາການເອົາງານ ແລະມີຄວາມຈິງໃຈ ຕ້ອງບໍ່ດື່ມເຫລົ້າ ບໍ່ເປັນຄົນໂລບເຫັນແກ່ໄດ້;
54003009	ຕ້ອງເປັນຄົນຢຶດໝັ້ນໃນຂໍ້ລັບເລິກແຫ່ງຄວາມເຊື່ອ ດ້ວຍໃຈສຳນຶກຜິດແລະຊອບອັນເສາະໃສ.
54003010	ຕ້ອງໃຫ້ຄົນເຫຼົ່ານີ້ ຜ່ານການທົດສອບກ່ອນ ແລະເມື່ອເຫັນວ່າບໍ່ມີຂໍ້ຕິຕຽນແລ້ວ ຈຶ່ງໃຫ້ເປັນຜູ້ດູແລຮັບໃຊ້.
54003011	ຝ່າຍພວກແມ່ຍິງກໍເໝືອນກັນ ຕ້ອງເປັນຄົນເອົາການເອົາງານ ຕ້ອງມີຄຸນສົມບັດດີ ແລະຕ້ອງບໍ່ເວົ້າໃສ່ຮ້າຍປ້າຍສີນິນທາຄົນອື່ນ ຕ້ອງເປັນຜູ້ຮູ້ຈັກບັງຄັບຕົນ ແລະເປັນຄົນສັດຊື່ໃນທຸກສິ່ງ.
54003012	ສ່ວນຜູ້ດູແລຮັບໃຊ້ໃນຄຣິສຕະຈັກ ຕ້ອງມີເມຍດຽວເທົ່ານັ້ນ ເປັນຜູ້ນຳພາລູກໆ ແລະຄອບຄົວຂອງຕົນໄດ້ດີ.
54003013	ຜູ້ດູແລຮັບໃຊ້ທີ່ປະຕິບັດໜ້າທີ່ໄດ້ດີນັ້ນ ກໍໄດ້ຮັບກຽດສູງ ແລະມີໃຈກ້າສາມາດກ່າວຢ່າງໝັ້ນໃຈ ເຖິງຄວາມເຊື່ອຂອງພວກຕົນໃນພຣະຄຣິດເຈົ້າເຢຊູ.
54003014	ເຮົາຫວັງວ່າ ເຮົາຈະໄດ້ມາຫາພວກເຈົ້າໃນບໍ່ຊ້ານີ້ ເຮົາຈຶ່ງຂຽນຈົດໝາຍນີ້ ເຖິງພວກເຈົ້າກໍເພື່ອວ່າ,
54003015	ຖ້າເຮົາຍັງຊັກຊ້າຢູ່ ຈົດໝາຍສະບັບນີ້ ກໍຈະໄດ້ບອກພວກເຈົ້າໃຫ້ຮູ້ວ່າ ຄວນຈະບົວລະບັດຢ່າງໃດ ໃນຄອບຄົວຂອງພຣະເຈົ້າ ຄືໃນຄຣິສຕະຈັກຂອງພຣະເຈົ້າອົງຊົງຊີວິດຢູ່ ທີ່ເປັນເສົາແລະເປັນຮາກແຫ່ງຄວາມຈິງ.
54003016	ເຮົາຕ້ອງຍອມຮັບເຖິງຄວາມຍິ່ງໃຫຍ່ໃນຂໍ້ລັບເລິກແຫ່ງຄວາມເຊື່ອຂອງພວກເຮົາຄື: ພຣະອົງໄດ້ປາກົດໃນສະພາບມະນຸດ ໄດ້ຖືກຊົງສຳແດງໃຫ້ເຫັນເປັນຜູ້ຊອບທຳ ໂດຍພຣະວິນຍານ ຊົງສຳແດງພຣະອົງແກ່ພວກເທວະດາ. ມີຜູ້ປະກາດເລື່ອງພຣະອົງ ໃນທ່າມກາງພວກຕ່າງຊາດ. ມີຜູ້ເຊື່ອຖືພຣະອົງທົ່ວທັງໂລກ ແລະຖືກຮັບຂຶ້ນສູ່ສະຫງ່າຣາສີ.
54004001	ພຣະວິນຍານກ່າວໄວ້ຢ່າງຈະແຈ້ງວ່າ ໃນຍຸກສຸດທ້າຍຈະມີບາງຄົນປະຖິ້ມຄວາມເຊື່ອ ພວກເຂົາຈະເຊື່ອຟັງບັນດາດວງວິນຍານຜີຊົ່ວຮ້າຍທີ່ຫລອກລວງມະນຸດ ແລະຄຳສັ່ງສອນຂອງພວກຜີມານຮ້າຍ.
54004002	ຄຳສັ່ງສອນເຫລົ່ານັ້ນ ມາຈາກການໜ້າຊື່ໃຈຄົດຂອງຄົນຂີ້ຕົວະ ຄືຄົນທີ່ໃຈສຳນຶກຜິດແລະຊອບຂອງພວກເຂົາຖືກໝາຍໄວ້ດ້ວຍເຫລັກແດງເຜົາໄໝ້ຢູ່.
54004003	ພວກເຂົາຫ້າມບໍ່ໃຫ້ເອົາກັນເປັນຜົວເມຍ ຫ້າມກິນອາຫານບາງຊະນິດ ຊຶ່ງພຣະເຈົ້າໄດ້ສ້າງໄວ້ ແຕ່ພຣະເຈົ້າໄດ້ສ້າງອາຫານເຫລົ່ານີ້ ເພື່ອໃຫ້ບັນດາຄົນທີ່ເຊື່ອ ແລະຮູ້ຈັກຄວາມຈິງນັ້ນ ກິນດ້ວຍການໂມທະນາຂອບພຣະຄຸນ.
54004004	ສິ່ງສາລະພັດທີ່ພຣະເຈົ້າສ້າງໄວ້ນັ້ນ ເປັນຂອງດີທັງໝົດ ບໍ່ຄວນປະຖິ້ມສິ່ງໃດເລີຍ ແຕ່ຈົ່ງຮັບເອົາທຸກສິ່ງດ້ວຍການໂມທະນາຂອບພຣະຄຸນ,
54004005	ເພາະວ່າສິ່ງເຫລົ່ານັ້ນ ກໍຖືກຊຳລະໄວ້ແລ້ວ ໂດຍພຣະທຳຂອງພຣະເຈົ້າ ແລະດ້ວຍຄຳພາວັນນາອະທິຖານ.
54004006	ຖ້າເຈົ້າໃຫ້ຄຳແນະນຳເຫລົ່ານີ້ແກ່ບັນດາພີ່ນ້ອງ, ເຈົ້າກໍຈະເປັນຜູ້ຮັບໃຊ້ທີ່ດີຂອງພຣະເຢຊູຄຣິດເຈົ້າ ສົມກັບທີ່ເຈົ້າໄດ້ບຳລຸງຕົນດ້ວຍຖ້ອຍຄຳເລື່ອງຄວາມເຊື່ອ ແລະດ້ວຍຄຳສັ່ງສອນອັນແທ້ຈິງທີ່ເຈົ້າໄດ້ປະຕິບັດຕາມນັ້ນ.
54004007	ແຕ່ຈົ່ງຫລີກເວັ້ນຈາກນິຍາຍອັນໂງ່ງ່າວຕ່າງໆ ຊຶ່ງຂັດກັບຄວາມເຊື່ອ ຈົ່ງຝຶກຝົນຕົນເອງໃຫ້ດຳເນີນຊີວິດໃນຄວາມຢຳເກງພຣະເຈົ້າ.
54004008	ການຝຶກຝົນທາງກາຍນັ້ນ ມີປະໂຫຍດບາງຢ່າງ ແຕ່ການນັບຖືພຣະເຈົ້າຢ່າງຖືກຕ້ອງນັ້ນ ມີປະໂຫຍດທຸກຢ່າງ ເພາະໄດ້ຮັບພຣະສັນຍາອັນປະເສີດສຳລັບຊີວິດໃນປະຈຸບັນ ແລະໃນອະນາຄົດອີກດ້ວຍ.
54004009	ຂໍ້ຄວາມນີ້ກໍສັດຈິງ ສົມຄວນທີ່ທຸກຄົນຈະຮັບເອົາໄວ້ ແລະເຊື່ອຢ່າງຄົບຖ້ວນ.
54004010	ເຫດທີ່ພວກເຮົາເຮັດວຽກຢ່າງໜັກໜ່ວງແລະອົດສາສູ້ ເພາະວ່າພວກເຮົາໄດ້ໄວ້ວາງໃຈໃນພຣະເຈົ້າ ຜູ້ຊົງພຣະຊົນຢູ່, ຜູ້ຊົງໂຜດໃຫ້ພົ້ນຂອງທຸກຄົນ ແລະໂດຍສະເພາະແລ້ວຂອງພວກຄົນທີ່ເຊື່ອໃນພຣະອົງ.
54004011	ຈົ່ງແນະນຳແລະສັ່ງສອນຂໍ້ຄວາມເຫລົ່ານີ້.
54004012	ຢ່າໃຫ້ຜູ້ໃດໝິ່ນປະໝາດຄວາມໜຸ່ມຂອງເຈົ້າ, ແຕ່ຈົ່ງເປັນແບບຢ່າງໃຫ້ຄົນທີ່ເຊື່ອທັງຫລາຍ ໃນທາງກິຣິຍາແລະວາຈາ ໃນຄວາມຮັກ ໃນຄວາມເຊື່ອ ແລະໃນຄວາມບໍຣິສຸດຂອງເຈົ້າ.
54004013	ຈົ່ງຕັ້ງໃຈດ້ວຍຄວາມພຽນພະຍາຍາມຂອງເຈົ້າ ໃນການອ່ານພຣະຄຳຂອງພຣະເຈົ້າໃນທີ່ນະມັດສະການ ແລະການເທດສະໜາກັບການສັ່ງສອນ ຈົນກວ່າເຮົາຈະມາ.
54004014	ຢ່າເມີນເສີຍຕໍ່ຂອງປະທານ ຝ່າຍຈິດວິນຍານທີ່ມີໃນເຈົ້າ ຊຶ່ງຖືກມອບໝາຍໃຫ້ເຈົ້າ ເມື່ອພວກຜູ້ທຳນວາຍແລະພວກເຖົ້າແກ່ວາງມືໃສ່ເຈົ້າ.
54004015	ຈົ່ງຝຶກຝົນສິ່ງເຫລົ່ານັ້ນ ແລະອຸທິດເຈົ້າເອງຢ່າງໝົດສິ້ນໃສ່ການນີ້ ເພື່ອວ່າທຸກຄົນຈະໄດ້ເຫັນເຈົ້າຈະເລີນຂຶ້ນ.
54004016	ຈົ່ງລະວັງຕົວຂອງເຈົ້າ ແລະຄຳສັ່ງສອນຂອງເຈົ້າດ້ວຍ. ຈົ່ງສືບຕໍ່ດຳເນີນການເຫລົ່ານີ້ ເພາະຖ້າເຈົ້າປະຕິບັດຢ່າງນີ້ ເຈົ້າກໍຈະຊ່ວຍເຈົ້າເອງແລະທຸກຄົນ ຜູ້ທີ່ຟັງເຈົ້າໃຫ້ພົ້ນ.
54005001	ຢ່າກ່າວຕັກເຕືອນຊາຍຜູ້ອາວຸໂສ ດ້ວຍຖ້ອຍຄຳອັນຮຸນແຮງ ແຕ່ຈົ່ງຂໍຮ້ອງເພິ່ນ ເໝືອນດັ່ງເພິ່ນເປັນພໍ່, ຈົ່ງປະຕິບັດຕໍ່ພວກຊາຍໜຸ່ມ ເໝືອນເປັນອ້າຍນ້ອງກັນ
54005002	ແລະພວກຍິງຜູ້ອາວຸໂສ ເໝືອນດັ່ງເພິ່ນເປັນແມ່ ແລະພວກຍິງໜຸ່ມ ເໝືອນດັ່ງເປັນເອື້ອຍນ້ອງດ້ວຍຄວາມບໍຣິສຸດໃຈທຸກຢ່າງ.
54005003	ຈົ່ງໃຫ້ຄວາມນັບຖືແກ່ພວກທີ່ເປັນແມ່ໝ້າຍຢ່າງແທ້ຈິງ.
54005004	ແຕ່ຖ້າແມ່ໝ້າຍຄົນໃດມີລູກ ຫລືຫລານ ກໍໃຫ້ລູກຫລານນັ້ນຮຽນຮູ້ປະຕິບັດໜ້າທີ່ທາງສາສະໜາ ແກ່ຄອບຄົວຂອງເຂົາເອງ ຄືໃຫ້ຕອບບຸນແທນຄຸນຂອງພໍ່ແມ່ ເພາະການກະທຳຢ່າງນີ້ ເປັນທີ່ພໍພຣະໄທພຣະເຈົ້າ.
54005005	ຜູ້ເປັນແມ່ໝ້າຍຢ່າງແທ້ຈິງ ທີ່ຖືກປະລະໃຫ້ຢູ່ຜູ້ດຽວໂດດດ່ຽວນັ້ນ ກໍຈົ່ງມອບຄວາມຫວັງໄວ້ກັບພຣະເຈົ້າ ແລະສືບຕໍ່ໄຫວ້ວອນອະທິຖານທັງເວັນແລະຄືນ.
54005006	ແຕ່ແມ່ໝ້າຍຜູ້ທີ່ປ່ອຍຕົວໄປກັບຄວາມສະໜຸກສະໜານນັ້ນ ກໍຕາຍແລ້ວທັງເປັນ.
54005007	ຈົ່ງສັ່ງແມ່ໝ້າຍໃຫ້ສຳນຶກເຖິງຄຳແນະນຳເຫລົ່ານັ້ນ ເພື່ອວ່ານາງຈະບໍ່ຖືກຕິຕຽນ.
54005008	ແຕ່ຖ້າຜູ້ໃດບໍ່ອຸດໜູນລ້ຽງດູພີ່ນ້ອງຂອງຕົນແລ້ວ ໂດຍສະເພາະຄົນໃນຄອບຄົວຂອງຕົນເອງ ຜູ້ນັ້ນກໍໄດ້ປະຕິເສດຄວາມເຊື່ອແລ້ວ ແລະແຮ່ງຊົ່ວກວ່າຄົນທີ່ບໍ່ເຊື່ອເສຍອີກ.
54005009	ຢ່າຈົດຊື່ແມ່ໝ້າຍຄົນໃດເຂົ້າໃນທະບຽນຂອງພວກແມ່ໝ້າຍ ເວັ້ນໄວ້ແຕ່ຜູ້ທີ່ມີອາຍຸຫົກສິບປີຂຶ້ນໄປ. ນອກຈາກນັ້ນ ນາງຕ້ອງແຕ່ງງານຄັ້ງດຽວເທົ່ານັ້ນ
54005010	ແລະມີຊື່ສຽງໃນການສ້າງຄຸນງາມຄວາມດີ ເປັນຕົ້ນ: ເປັນຍິງທີ່ຝຶກແອບລ້ຽງດູລູກໆຂອງຕົນເປັນຢ່າງດີ ມີນໍ້າໃຈຕ້ອນຮັບແຂກ ເຮັດໜ້າທີ່ດ້ວຍຄວາມຖ່ອມຕົວສຳລັບພີ່ນ້ອງຄຣິສຕຽນ ຊ່ວຍຊູຄົນທີ່ຢູ່ໃນຄວາມຂັດສົນ ແລະຖວາຍຕົນເອງເຂົ້າໃນການຮັບໃຊ້ໃຫ້ດີ.
54005011	ແຕ່ຢ່າຈົດຊື່ບັນດາແມ່ໝ້າຍໜຸ່ມເຂົ້າໃນທະບຽນ ເພາະເມື່ອເກີດຄວາມປາຖະໜາຢາກແຕ່ງງານອີກ ພວກເຂົາຈະຫັນໜີໄປຈາກພຣະຄຣິດ,
54005012	ຈຶ່ງເຮັດຜິດຍ້ອນລະເມີດຄຳປະຕິຍານເດີມຂອງຕົນ.
54005013	ນອກນັ້ນພວກເຂົາຍັງເປັນຄົນມັກຢູ່ລ້າ ທຽວຂຶ້ນເຮືອນນັ້ນເຮືອນນີ້ ຍິ່ງຮ້າຍກວ່ານັ້ນ ພວກເຂົາມັກເວົ້າຂວັນນິນທາ ມັກຫຍຸ້ງກ່ຽວຢູ່ກັບກິດທຸລະຂອງຄົນອື່ນ ແລະມັກເວົ້າແຕ່ສິ່ງທີ່ບໍ່ສົມຄວນ.
54005014	ດັ່ງນັ້ນ ເຮົາຈຶ່ງປາຖະໜາໃຫ້ບັນດາແມ່ໝ້າຍໜຸ່ມໄດ້ແຕ່ງງານ, ມີລູກ ແລະດູແລບ້ານເຮືອນ ເພື່ອບໍ່ປ່ອຍໃຫ້ເຫລົ່າສັດຕູມີຊ່ອງທາງເວົ້າຄຳຊົ່ວຊ້າໃສ່ພວກເຮົາໄດ້.
54005015	ດ້ວຍວ່າ, ມີແມ່ໝ້າຍບາງຄົນໄດ້ຫລົງຕິດຕາມມານຊາຕານໄປແລ້ວ.
54005016	ແຕ່ຖ້າຍິງຄຣິສຕຽນຄົນໃດ ມີພີ່ນ້ອງທີ່ເປັນແມ່ໝ້າຍ ກໍໃຫ້ນາງຊ່ວຍລ້ຽງດູພວກເຂົາ ແລະຢ່າໃຫ້ເປັນພາລະແກ່ຄຣິສຕະຈັກ ເພື່ອວ່າຄຣິສຕະຈັກຈະໄດ້ລ້ຽງດູແມ່ໝ້າຍ ຜູ້ທີ່ບໍ່ມີບ່ອນເພິ່ງພາອາໄສແທ້ໆ.
54005017	ຈົ່ງຖືວ່າຜູ້ປົກຄອງທັງຫລາຍ ທີ່ນຳພາຄຣິສຕະຈັກເປັນຢ່າງດີນັ້ນ ກໍສົມຄວນໄດ້ຮັບກຽດ ແລະການບຳລຸງລ້ຽງສອງເທົ່າ ໂດຍສະເພາະຜູ້ທີ່ເຮັດວຽກຢ່າງດຸໝັ່ນ ໃນການເທດສະໜາແລະການສັ່ງສອນ.
54005018	ເພາະມີຄຳຂຽນໄວ້ໃນພຣະຄຳພີວ່າ, “ຢ່າເອົາກະສອບສູບໃສ່ປາກງົວ ທີ່ກໍາລັງຢຽບເຂົ້າ” ແລະ “ຄົນງານກໍຄວນໄດ້ຮັບຄ່າຈ້າງຂອງຕົນ.”
54005019	ຢ່າຮັບຟັງຄຳກ່າວຫາໃດໆ ໃສ່ຜູ້ນຳຄົນໃດຄົນໜຶ່ງ ນອກຈາກມີພະຍານສອງຫລືສາມປາກ.
54005020	ສຳລັບຜູ້ທີ່ຍັງເຮັດບາບຢູ່ນັ້ນ ຈົ່ງຕຳໜິຕິຕຽນເຂົາຕໍ່ໜ້າຄົນທັງຫລາຍ ເພື່ອວ່າຄົນອື່ນຈະໄດ້ຢຳເກງເໝືອນກັນ.
54005021	ເຮົາສັ່ງເຈົ້າຕໍ່ພຣະພັກພຣະເຈົ້າ ແລະ ພຣະຄຣິດເຈົ້າເຢຊູ ແລະ ຝູງເທວະດາທີ່ຊົງເລືອກໄວ້ແລ້ວນັ້ນ ໃຫ້ເຈົ້າຮັກສາລະບຽບເຫລົ່ານີ້ໄວ້ ໂດຍບໍ່ເຫັນແກ່ໜ້າຜູ້ໃດ ແລະບໍ່ເຮັດການໃດໆດ້ວຍໃຈລຳອຽງ.
54005022	ຢ່າຟ້າວວາງມືລົງໃສ່ຜູ້ໃດ ແລະຢ່າເຂົ້າສ່ວນໃນຄວາມບາບກັບຄົນອື່ນ ຈົ່ງຮັກສາຕົວໃຫ້ບໍຣິສຸດ.
54005023	ຕໍ່ໄປຢ່າດື່ມແຕ່ນໍ້າສິ່ງດຽວ ແຕ່ຄວນໃຊ້ເຫລົ້າແວງແດ່ເລັກນ້ອຍ ເພາະເຫັນແກ່ກະເພາະອາຫານ ແລະຄວາມອ່ອນແຮງທີ່ເຈົ້າມີຢູ່ເລື້ອຍນັ້ນ.
54005024	ການຜິດບາບຂອງບາງຄົນກໍປາກົດຢ່າງເປີດເຜີຍ ນຳເຂົາໄປສູ່ການພິພາກສາ ແຕ່ການຜິດບາບຂອງບາງຄົນ ກໍປາກົດມາຕາມພາຍຫລັງ.
54005025	ສ່ວນການດີກໍປາກົດເປີດເຜີຍຢ່າງດຽວກັນ ແລະເຖິງແມ່ນວ່າບໍ່ປາກົດຄັກ ກໍປົກບັງໄວ້ບໍ່ໄດ້.
54006001	ຝ່າຍຜູ້ທີ່ເປັນທາດຮັບໃຊ້ນັ້ນ ຕ້ອງຖືວ່ານາຍຂອງພວກຕົນ ເປັນຜູ້ສົມຄວນໄດ້ຮັບກຽດໃນທຸກຢ່າງ ເພື່ອວ່າຈະບໍ່ມີຜູ້ໃດກ່າວປະໝາດພຣະນາມຂອງພຣະເຈົ້າ ແລະຄຳສັ່ງສອນຂອງພວກເຮົາ.
54006002	ສ່ວນບັນດາທາດຮັບໃຊ້ ທີ່ມີນາຍເປັນຄຣິສຕຽນ ກໍຢ່າລົດຄວາມນັບຖື ຍ້ອນວ່ານາຍນັ້ນເປັນພີ່ນ້ອງຄຣິສຕຽນດ້ວຍກັນ ແຕ່ໃຫ້ພວກເຂົາຮັບໃຊ້ນາຍນັ້ນໃຫ້ດີຍິ່ງຂຶ້ນ ເພາະເຫດວ່າ ນາຍຜູ້ຮັບປະໂຫຍດຈາກວຽກງານຂອງພວກເຂົານັ້ນ ກໍເປັນຄົນທີ່ເຊື່ອແລະເປັນທີ່ຮັກຂອງພວກເຂົາ. ເຈົ້າຕ້ອງສັ່ງສອນ ແລະເທດສະໜາຂໍ້ຄວາມເຫລົ່ານີ້.
54006003	ຜູ້ໃດກໍຕາມທີ່ສັ່ງສອນຜິດໄປຈາກນີ້ ແລະທັງບໍ່ເຫັນພ້ອມກັບຫລັກຄຳສັ່ງສອນອັນແທ້ຈິງຂອງອົງພຣະເຢຊູຄຣິດເຈົ້າຂອງພວກເຮົາ ແລະຄຳສັ່ງສອນອັນຖືກຕ້ອງເປັນທຳກັບຄວາມເຊື່ອຂອງພວກເຮົາ
54006004	ກໍເປັນຄົນຈອງຫອງພອງຕົວຂຶ້ນ ແລະບໍ່ຮູ້ຈັກສິ່ງໃດເລີຍ. ເຂົາມົວເມົາຢູ່ກັບການຖົກຖຽງ ແລະການທະເລາະວິວາດເຖິງເລື່ອງຖ້ອຍຄຳ ຊຶ່ງນຳໄປສູ່ການເຫິງສາກັນ ການຜິດຖຽງກັນ ການໝິ່ນປະໝາດກັນ ຄວາມລະແວງສົງໄສກັນ
54006005	ແລະການໂຕ້ຖຽງກັນຢ່າງບໍ່ມີທີ່ສິ້ນສຸດ ລະຫວ່າງຄົນໃຈດື້ດ້ານແລະຄົນໃຈຄົດໂກງ ຂາດຄວາມຈິງ ເຂົາຄິດວ່າຄວາມເຊື່ອໃນພຣະເຈົ້ານັ້ນ ເປັນຫົນທາງທີ່ນຳໄປສູ່ຄວາມຮັ່ງມີສີສຸກ.
54006006	ຈິງຢູ່ ການນັບຖືພຣະເຈົ້າຢ່າງຖືກຕ້ອງນັ້ນ ໄດ້ກຳໄລອັນມະຫາສານແກ່ຜູ້ທີ່ມີຄວາມພໍໃຈກັບສິ່ງຂອງທີ່ຕົນມີຢູ່.
54006007	ດ້ວຍວ່າ, ພວກເຮົາບໍ່ໄດ້ເອົາສິ່ງໃດເຂົ້າມາໃນໂລກນີ້ສັນໃດ ພວກເຮົາກໍຈະເອົາສິ່ງໃດອອກໄປຈາກໂລກນີ້ບໍ່ໄດ້ສັນນັ້ນ.
54006008	ເພາະສະນັ້ນແຫລະ ຖ້າພວກເຮົາມີອາຫານການກິນກັບເຄື່ອງນຸ່ງຫົ່ມ ກໍຄວນພໍໃຈໃນສິ່ງເຫລົ່ານີ້.
54006009	ແຕ່ຄົນທີ່ຢາກລໍ້າລວຍກໍຕົກຢູ່ໃນການທົດລອງ ເຂົາຈຶ່ງຖືກບ້ວງແຮ້ວຂອງບັນດາກິເລດຕັນຫາອັນໂງ່ງ່າວ ແລະເຮັດໃຫ້ເຈັບປວດ ຊຶ່ງຈ່ອງດຶງຄົນເຫລົ່ານັ້ນ ລົງສູ່ຄວາມພິນາດຈິບຫາຍ.
54006010	ເພາະວ່າການຮັກເງິນຄຳເປັນເຄົ້າມູນຂອງຄວາມຊົ່ວທຸກຢ່າງ ແລະເພາະຄວາມໂລບນີ້ແຫລະ ຈຶ່ງຊັກຈູງບາງຄົນໃຫ້ຫລົງໄປຈາກຄວາມເຊື່ອ ແລະແທງຕົວເອງຈົນຊອດ ດ້ວຍຄວາມເຈັບແສບຫລາຍປະການ.
54006011	ແຕ່ເຈົ້າ ຜູ້ເປັນຄົນຂອງພຣະເຈົ້າ ຈົ່ງຫລີກເວັ້ນຈາກສິ່ງເຫລົ່ານັ້ນທັງໝົດເສຍ. ຈົ່ງໃຫ້ໃຈຂອງເຈົ້າຈົດຈໍ່ຢູ່ທີ່ຄວາມຊອບທຳ ການນັບຖືພຣະເຈົ້າຢ່າງຖືກຕ້ອງ ຄວາມເຊື່ອ ຄວາມຮັກ ຄວາມໝັ່ນພຽນ ແລະຄວາມອ່ອນສຸພາບ.
54006012	ຈົ່ງອົດທົນຕໍ່ສູ້ຈົນສຸດກຳລັງແຫ່ງຄວາມເຊື່ອ ແລະຢຶດເອົາຊີວິດນິຣັນດອນ. ດ້ວຍວ່າ, ພຣະເຈົ້າໄດ້ເອີ້ນເອົາເຈົ້າໃຫ້ມາເຖິງຊີວິດນີ້ ເມື່ອເຈົ້າໄດ້ປະກາດຕົນຮັບເຊື່ອຢ່າງໜັກແໜ້ນ ຕໍ່ໜ້າພະຍານຫລາຍຄົນ.
54006013	ເຮົາສັ່ງເຈົ້າຕໍ່ໜ້າພຣະເຈົ້າ ຜູ້ຊົງບັນດານໃຫ້ສິ່ງທັງປວງມີຊີວິດ ແລະຕໍ່ໜ້າພຣະຄຣິດເຈົ້າເຢຊູຜູ້ໄດ້ຊົງເປັນພະຍານ ເຖິງຄຳປະຕິຍານອັນດີຕໍ່ໜ້າປົນທຽວປີລາດ
54006014	ໃຫ້ເຊື່ອຟັງຄຳສັ່ງນີ້ ແລະຢຶດຖືໄວ້ຢ່າງສັດຊື່ ຈົນເຖິງວັນທີ່ອົງພຣະເຢຊູຄຣິດເຈົ້າຂອງພວກເຮົາຈະສະເດັດມາປາກົດ.
54006015	ຊຶ່ງພຣະເຈົ້າຜູ້ຊົງສະເຫວີຍສຸກແລະຊົງຣິດອຳນາດສູງສຸດແຕ່ພຣະອົງດຽວ ຊົງເປັນພຣະມະຫາກະສັດເໜືອກະສັດທັງປວງ ແລະຊົງເປັນອົງພຣະຜູ້ເປັນເຈົ້າເໜືອເຈົ້ານາຍທັງປວງ ຈະຊົງສຳແດງໃຫ້ປາກົດຕາມເວລາກຳນົດ.
54006016	ພຣະອົງຜູ້ດຽວຊົງເປັນອະມະຕະ ແລະຊົງສະຖິດຢູ່ໃນຄວາມສະຫວ່າງ ຊຶ່ງບໍ່ມີມະນຸດຄົນໃດຈະເຂົ້າໄປເຖິງ ເປັນອົງທີ່ມະນຸດບໍ່ໄດ້ເຫັນຈັກເທື່ອ ແລະບໍ່ສາມາດເຫັນໄດ້ ພຣະກຽດແລະຣິດທານຸພາບອັນຖາວອນ ຈົ່ງມີແກ່ພຣະອົງນັ້ນ ອາແມນ.
54006017	ຈົ່ງສັ່ງເນັ້ນຄົນທີ່ຮັ່ງມີສີສຸກຝ່າຍວັດຖຸສິ່ງຂອງແຫ່ງໂລກນີ້ ຢ່າໃຫ້ເຂົາເປັນຄົນອວດອົ່ງທະນົງຕົວ ຢ່າໃຫ້ເຂົາມອບຄວາມຫວັງໄວ້ໃນສິ່ງອະນິຈັງ, ແຕ່ມອບໄວ້ໃນພຣະເຈົ້າ ອົງຊົງໂຜດໃຫ້ສັບພະທຸກສິ່ງຢ່າງບໍຣິບູນແກ່ເຮົາທັງຫລາຍ ເພື່ອຈະໃຫ້ພວກເຮົາໃຊ້ດ້ວຍຄວາມປິຕິຍິນດີ.
54006018	ຈົ່ງສັ່ງເຂົາໃຫ້ເຮັດແຕ່ຄຸນງາມຄວາມດີ ເປັນຄົນຮັ່ງມີໃນການກະທຳດີ ມີໃຈເອື້ອເຟື້ອເພື່ອແຜ່ ແລະພ້ອມທີ່ຈະແບ່ງປັນໃຫ້ຄົນອື່ນ.
54006019	ດ້ວຍວິທີນີ້ ຈຶ່ງຈະເປັນການທ້ອນໂຮມຊັບສົມບັດໄວ້ສຳລັບຕົນ ຊຶ່ງຈະເປັນຮາກຖານອັນໝັ້ນຄົງເພື່ອອະນາຄົດ. ດັ່ງນັ້ນ ເຂົາຈຶ່ງຈະສາມາດຢຶດເອົາຊີວິດອັນແທ້ຈິງໄວ້ໄດ້.
54006020	ຕີໂມທຽວເອີຍ, ສິ່ງທີ່ເຮົາຝາກໄວ້ກັບເຈົ້າແລ້ວນັ້ນ ຈົ່ງຮັກສາໄວ້ ຈົ່ງເວັ້ນເສຍຈາກການເວົ້າອັນບໍ່ເປັນປະໂຫຍດແລະຂັດຕໍ່ສາສະໜາ ແລະຈາກການໂຕ້ຖຽງໃນສິ່ງທີ່ເຂົາເອີ້ນຜິດວ່າ, “ເປັນວິຊາຄວາມຮູ້.”
54006021	ຊຶ່ງບາງຄົນໄດ້ຍອມຮັບເອົາແລ້ວ ຈຶ່ງໄດ້ຫລົງໄປຈາກຄວາມເຊື່ອ. ຂໍໃຫ້ພຣະຄຸນຂອງພຣະເຈົ້າ ຈົ່ງສະຖິດຢູ່ນຳເຈົ້າທັງຫລາຍເທີ້ນ.
55001001	ຈາກ ໂປໂລ ອັກຄະສາວົກຂອງພຣະຄຣິດເຈົ້າເຢຊູ ຕາມນໍ້າພຣະໄທຂອງພຣະເຈົ້າ ຕາມພຣະສັນຍາທີ່ຊົງປະທານຊີວິດ ຊຶ່ງພວກເຮົາມີຢູ່ໃນພຣະຄຣິດເຈົ້າເຢຊູ.
55001002	ເຖິງ ຕີໂມທຽວລູກທີ່ຮັກຂອງເຮົາໃນຄວາມເຊື່ອ, ຂໍໃຫ້ພຣະເຈົ້າ ພຣະບິດາເຈົ້າກັບພຣະເຢຊູຄຣິດເຈົ້າ ອົງພຣະຜູ້ເປັນເຈົ້າຂອງພວກເຮົາໂຜດປະທານພຣະຄຸນ ຄວາມເມດຕາ ແລະສັນຕິສຸກແກ່ເຈົ້າເທີ້ນ.
55001003	ເຮົາໂມທະນາຂອບພຣະຄຸນພຣະເຈົ້າ ອົງທີ່ເຮົາຮັບໃຊ້ດ້ວຍໃຈສຳນຶກຜິດແລະຊອບອັນເສາະໃສ ດັ່ງບັນພະບຸລຸດຂອງເຮົາໄດ້ປະຕິບັດມາ ເຮົາໂມທະນາຂອບພຣະຄຸນພຣະອົງຢູ່ສະເໝີ ເມື່ອເຮົາລະນຶກເຖິງເຈົ້າໃນຄຳພາວັນນາອະທິຖານຂອງເຮົາທັງກາງຄືນແລະກາງເວັນ.
55001004	ເຮົາລະນຶກເຖິງນໍ້າຕາຂອງເຈົ້າ ແລະເຮົາກໍຢາກເຫັນໜ້າເຈົ້າຫລາຍທີ່ສຸດ ເພື່ອວ່າເຮົາຈະໄດ້ຊື່ນຊົມຍິນດີຢ່າງເຫລືອລົ້ນ.
55001005	ເຮົາລະນຶກເຖິງຄວາມເຊື່ອອັນຈິງໃຈຂອງເຈົ້າ ອັນເປັນຄວາມເຊື່ອ ຊຶ່ງເມື່ອກ່ອນໄດ້ມີຢູ່ໃນນາງໂລອີ ແມ່ເຖົ້າຂອງເຈົ້າ ແລະ ນາງຢູນິເກແມ່ຂອງເຈົ້າ. ບັດນີ້ ເຮົາເຊື່ອແນ່ວ່າ ມີຢູ່ໃນເຈົ້າເໝືອນກັນ.
55001006	ເພາະເຫດນີ້ ເຮົາຈຶ່ງຂໍເຕືອນສະຕິເຈົ້າ ຈົ່ງພັດທະນາຂອງປະທານທີ່ມີໃນຕົວເຈົ້າ ໃຫ້ຈະເລີນຮຸ່ງເຮືອງຂຶ້ນ ຄືຂອງປະທານ ຊຶ່ງພຣະເຈົ້າໄດ້ໂຜດປະທານໃຫ້ເຈົ້າ ເມື່ອເຮົາໄດ້ວາງມືໃສ່ເຈົ້າ.
55001007	ເພາະວ່າ ພຣະເຈົ້າບໍ່ໄດ້ຊົງປະທານໃຈອັນຢ້ານກົວໃຫ້ແກ່ເຮົາ, ແຕ່ໄດ້ຊົງປະທານໃຈອັນປະກອບດ້ວຍຣິດອຳນາດ ຄວາມຮັກ ແລະການບັງຄັບຕົນໃຫ້ແກ່ເຮົາ.
55001008	ເຫດສະນັ້ນ ຢ່າລະອາຍທີ່ຈະເປັນພະຍານຝ່າຍອົງພຣະຜູ້ເປັນເຈົ້າຂອງເຮົາທັງຫລາຍ ຫລືຝ່າຍຕົວເຮົາທີ່ຖືກຈຳຈອງຢູ່ເພາະເຫັນແກ່ພຣະອົງ ແຕ່ຈົ່ງມີສ່ວນໃນການລຳບາກ ເພື່ອເຫັນແກ່ຂ່າວປະເສີດ ໂດຍອາໄສຣິດອຳນາດແຫ່ງພຣະເຈົ້າ.
55001009	ຜູ້ຊົງໂຜດເຮົາທັງຫລາຍໃຫ້ພົ້ນ ແລະຊົງເອີ້ນເອົາເຮົາທັງຫລາຍໃຫ້ເປັນໄພ່ພົນຂອງພຣະອົງ ບໍ່ແມ່ນເພາະເຫັນແກ່ການດີທີ່ເຮົາໄດ້ເຮັດນັ້ນ ແຕ່ເພາະເຫັນແກ່ພຣະປະສົງຂອງພຣະອົງເອງ ແລະພຣະຄຸນຊຶ່ງຊົງປະທານແກ່ພວກເຮົາໃນພຣະຄຣິດເຈົ້າເຢຊູ ຕັ້ງແຕ່ດຶກດຳບັນມານັ້ນ
55001010	ແຕ່ບັດນີ້ ພຣະຄຸນນັ້ນຖືກເປີດເຜີຍໃຫ້ພວກເຮົາໄດ້ເຫັນ ໂດຍການສະເດັດມາປາກົດຂອງພຣະຄຣິດເຈົ້າເຢຊູພຣະຜູ້ໂຜດຊ່ວຍໃຫ້ພົ້ນຂອງພວກເຮົາ ພຣະອົງໄດ້ກຳຈັດຣິດແຫ່ງຄວາມຕາຍໃຫ້ສິ້ນສຸດໄປ ແລະໄດ້ເປີດເຜີຍຢ່າງຈະແຈ້ງເຖິງຊີວິດອັນຕາຍບໍ່ເປັນ ໂດຍທາງຂ່າວປະເສີດ.
55001011	ພຣະເຈົ້າໄດ້ແຕ່ງຕັ້ງເຮົາໃຫ້ເປັນອັກຄະສາວົກ ແລະເປັນຜູ້ສອນ ເພື່ອປະກາດຂ່າວປະເສີດ
55001012	ເພາະເຫດນີ້ແຫລະ ເຮົາຈຶ່ງຍອມທົນທຸກຕໍ່ສິ່ງເຫລົ່ານີ້ ແຕ່ເຖິງປານນັ້ນ ເຮົາກໍບໍ່ລະອາຍ ເພາະວ່າເຮົາຮູ້ຈັກພຣະອົງ ຜູ້ທີ່ເຮົາໄດ້ເຊື່ອແລະໄວ້ວາງໃຈນັ້ນ ແລະເຮົາເຊື່ອໝັ້ນວ່າພຣະອົງຊົງສາມາດຮັກສາ ຊຶ່ງເຮົາໄດ້ມອບໄວ້ກັບພຣະອົງ ຈົນເຖິງວັນນັ້ນ.
55001013	ຈົ່ງເຮັດຕາມແບບຢ່າງແຫ່ງຄຳສອນອັນມີຫລັກ ທີ່ເຈົ້າໄດ້ຍິນຈາກເຮົາ ດ້ວຍຄວາມເຊື່ອແລະຄວາມຮັກ ທີ່ມີຢູ່ໃນພຣະຄຣິດເຈົ້າເຢຊູ.
55001014	ເຈົ້າຈົ່ງຮັກສາຂໍ້ແນະນຳອັນດີ ຊຶ່ງໄດ້ຖືກມອບໝາຍໄວ້ແກ່ເຈົ້ານັ້ນ ໂດຍທາງຣິດເດດແຫ່ງພຣະວິນຍານບໍຣິສຸດເຈົ້າ ອົງທີ່ສະຖິດຢູ່ໃນພວກເຮົາ.
55001015	ເຈົ້າກໍຮູ້ແລ້ວວ່າ ທຸກຄົນໃນແຂວງເອເຊຍລວມທັງຟູເຄໂລ ແລະ ເຮຣະໂມເກນໄດ້ປະຖິ້ມເຮົາ.
55001016	ຂໍອົງພຣະຜູ້ເປັນເຈົ້າສຳແດງຄວາມເມດຕາແກ່ຄອບຄົວໂອເນຊີໂຟໂຣ ເພາະເພິ່ນໄດ້ໜູນຈິດໃຈເຮົາຕັ້ງຫລາຍເທື່ອ ເພິ່ນບໍ່ໄດ້ລະອາຍທີ່ເຮົາຖືກຄຸກ,
55001017	ແຕ່ພໍເພິ່ນໄດ້ມາເຖິງນະຄອນໂຣມແລ້ວ ເພິ່ນກໍເລີ່ມຕົ້ນຊອກຫາເຮົາຈົນພົບ.
55001018	ຂໍອົງພຣະຜູ້ເປັນເຈົ້າ ຊົງໂຜດປະທານພຣະເມດຕາແກ່ເພິ່ນໃນວັນນັ້ນດ້ວຍເທີ້ນ ຝ່າຍເຈົ້າກໍຮູ້ດີວ່າ ເພິ່ນໄດ້ບົວລະບັດເຮົາຫລາຍປານໃດ ເມື່ອເຮົາຢູ່ທີ່ເມືອງເອເຟໂຊນັ້ນ.
55002001	ເຫດສະນັ້ນ ລູກຂອງເຮົາເອີຍ ຈົ່ງເຂັ້ມແຂງຂຶ້ນໂດຍພຣະຄຸນ ທີ່ພວກເຮົາມີໃນພຣະຄຣິດເຈົ້າເຢຊູ.
55002002	ຈົ່ງມອບຄຳສອນທີ່ເຈົ້າໄດ້ຍິນຈາກເຮົາ ຕໍ່ໜ້າພະຍານຫລາຍຄົນ ໄວ້ກັບຄົນສັດຊື່ທີ່ສາມາດສອນຄົນອື່ນໄດ້ດ້ວຍ.
55002003	ຈົ່ງຮ່ວມໃນຄວາມທົນທຸກ ເໝືອນດັ່ງເປັນທະຫານທີ່ດີຂອງພຣະຄຣິດເຈົ້າເຢຊູ.
55002004	ບໍ່ມີທະຫານຄົນໃດເມື່ອເຂົ້າປະຈຳການແລ້ວ ຈະຫຍຸ້ງກ່ຽວກັບການງານຝ່າຍພົນລະເຮືອນ. ດ້ວຍວ່າ, ເຂົາຕ້ອງເຮັດໃຫ້ຜູ້ທີ່ເກນຕົນໄດ້ຮັບຄວາມພໍໃຈ.
55002005	ນັກກິລາທີ່ແລ່ນຊິງໄຊ ຈະຍາດເອົາລາງວັນບໍ່ໄດ້ ຖ້າບໍ່ປະຕິບັດຕາມກົດລະບຽບ.
55002006	ຊາວກະສິກອນທີ່ເຮັດວຽກໜັກ ກໍຄວນເປັນຜູ້ທຳອິດທີ່ໄດ້ຮັບຜົນເກັບກ່ຽວ.
55002007	ຈົ່ງຄິດຕຶກຕອງຂໍ້ຄວາມທີ່ເຮົາເວົ້ານັ້ນໃຫ້ຖີ່ຖ້ວນ ເພາະອົງພຣະຜູ້ເປັນເຈົ້າຈະຊົງປະທານໃຫ້ເຈົ້າເຂົ້າໃຈໃນທຸກສິ່ງ.
55002008	ຈົ່ງລະນຶກເຖິງພຣະເຢຊູຄຣິດເຈົ້າ ຜູ້ທີ່ໄດ້ຖືກບັນດານໃຫ້ເປັນຄືນມາຈາກຕາຍ ແລະຜູ້ທີ່ເປັນເຊື້ອສາຍຂອງດາວິດ ຕາມຄຳສັ່ງສອນໃນຂ່າວປະເສີດທີ່ເຮົາປະກາດນັ້ນ.
55002009	ເພາະຍ້ອນຂ່າວປະເສີດນີ້ແຫລະ ເຮົາຈຶ່ງທົນທຸກ ແລະຖືກຜູກມັດດັ່ງຜູ້ຮ້າຍ ແຕ່ພຣະທຳຂອງພຣະເຈົ້ານັ້ນ ບໍ່ມີຜູ້ໃດຜູກມັດໄວ້ໄດ້.
55002010	ດັ່ງນັ້ນແຫລະ, ເຮົາຈຶ່ງສູ້ທົນທຸກສິ່ງ ເພາະເຫັນແກ່ໄພ່ພົນທີ່ພຣະເຈົ້າໄດ້ຊົງເລືອກໄວ້ ເພື່ອພວກເຂົາຈະໄດ້ຮັບຄວາມພົ້ນ ຊຶ່ງມາໂດຍທາງພຣະຄຣິດເຈົ້າເຢຊູ ແລະຈະຖືກນຳໄປສູ່ສະຫງ່າຣາສີນິຣັນດອນ.
55002011	ຄຳນີ້ເປັນຄວາມຈິງ ຄື: “ຖ້າພວກເຮົາໄດ້ຕາຍດ້ວຍກັນກັບພຣະອົງ ພວກເຮົາກໍຈະມີຊີວິດກັບພຣະອົງເໝືອນກັນ.
55002012	ຖ້າພວກເຮົາອົດທົນເອົາ ພວກເຮົາກໍຈະປົກຄອງຮ່ວມກັບພຣະອົງ. ຖ້າພວກເຮົາປະຕິເສດພຣະອົງ ພຣະອົງກໍຈະປະຕິເສດພວກເຮົາເໝືອນກັນ.
55002013	ຖ້າພວກເຮົາບໍ່ສັດຊື່ ພຣະອົງກໍຍັງສັດຊື່ໝັ້ນຄົງຢູ່ ເພາະວ່າພຣະອົງຊົງເປັນຄວາມຈິງ ທີ່ບໍ່ສາມາດຈະປະຕິເສດພຣະອົງເອງໄດ້.”
55002014	ຈົ່ງບອກຄົນຂອງເຈົ້າ ໃຫ້ຈົດຈຳໃນເລື່ອງນີ້ ແລະຕັກເຕືອນເຂົາຢ່າງໜັກແໜ້ນຢູ່ຊ້ອງພຣະພັກພຣະເຈົ້າ ບໍ່ໃຫ້ຜິດຖຽງກັນເຖິງຖ້ອຍຄຳຕ່າງໆ ການກະທຳເຊັ່ນນີ້ ບໍ່ເປັນສິ່ງທີ່ດີ ມີແຕ່ເຮັດໃຫ້ຜູ້ຟັງຈິບຫາຍໄປ.
55002015	ຈົ່ງອົດສາພະຍາຍາມສະແດງຕົນ ເໝືອນເປັນຄົນທີ່ພິສູດແລ້ວຕໍ່ພຣະພັກພຣະເຈົ້າ ເປັນຄົນງານທີ່ບໍ່ຕ້ອງອາຍ ແລະໃຊ້ພຣະທຳແຫ່ງຄວາມຈິງຢ່າງຖືກຕ້ອງ.
55002016	ຈົ່ງຫລີກເວັ້ນຈາກການສົນທະນາອັນໂງ່ງ່າວ ແລະຂັດກັບຄວາມເຊື່ອ ຊຶ່ງເປັນການຊັກນຳຜູ້ຟັງໃຫ້ຫ່າງຈາກພຣະເຈົ້າຫລາຍຂຶ້ນເທົ່ານັ້ນ.
55002017	ຄຳສັ່ງສອນເຊັ່ນນັ້ນ ເປັນດັ່ງບາດແຜເປື່ອຍເນົ່າປົວບໍ່ດີ ທີ່ລາມໄປຕາມເນື້ອໜັງ ໃນຈຳພວກນັ້ນມີ ຮີເມນາໂຢ ແລະ ຟີເລໂຕ.
55002018	ຄົນທັງສອງນັ້ນໄດ້ຫລົງໄປຈາກຄວາມຈິງ ໂດຍກ່າວວ່າ ການຄືນຈາກຄວາມຕາຍນັ້ນໄດ້ຜ່ານພົ້ນໄປແລ້ວ, ພວກເຂົາກຳລັງເຮັດໃຫ້ຄວາມເຊື່ອຂອງບາງຄົນລົ້ມລະລາຍໄປ.
55002019	ແຕ່ຮາກຖານອັນແຂງແກ່ນ ຊຶ່ງພຣະເຈົ້າໄດ້ວາງລົງແລ້ວນັ້ນຕັ້ງໝັ້ນຄົງຢູ່ ໂດຍມີຄຳຂຽນໄວ້ວ່າ, “ອົງພຣະຜູ້ເປັນເຈົ້າຊົງຮູ້ຈັກຄົນເຫລົ່ານັ້ນ ທີ່ເປັນຂອງພຣະອົງ” ແລະ “ທຸກຄົນ ຊຶ່ງອອກຊື່ພຣະນາມຂອງອົງພຣະຜູ້ເປັນເຈົ້າ ກໍຕ້ອງຫັນໜີຈາກຄວາມຊົ່ວຊ້າ.”
55002020	ໃນເຮືອນໃຫຍ່ຫລັງໃດ ບໍ່ແມ່ນມີແຕ່ພາຊະນະເງິນແລະຄຳເທົ່ານັ້ນ ແຕ່ມີພາຊະນະໄມ້ແລະດິນດ້ວຍ ບາງຢ່າງກໍໃຊ້ເພື່ອເປັນກຽດ ແລະບາງຢ່າງກໍໃຊ້ການທຳມະດາ.
55002021	ເຫດສະນັ້ນ ຖ້າຜູ້ໃດຊຳລະຕົວໃຫ້ພົ້ນຈາກສິ່ງຊົ່ວເຫລົ່ານັ້ນ ກໍຈະເປັນເໝືອນພາຊະນະອັນມີກຽດ ທີ່ໄດ້ຕັ້ງໄວ້ຕ່າງຫາກ ຊຶ່ງເປັນປະໂຫຍດແກ່ເຈົ້າຂອງເຮືອນ ທີ່ຈັດໄວ້ພ້ອມແລ້ວສຳລັບການດີທຸກຢ່າງ.
55002022	ດັ່ງນັ້ນ ເຈົ້າຈົ່ງຫລີກໜີຈາກຣາຄະຕັນຫາຂອງຄົນໜຸ່ມ. ຈົ່ງຕິດຕາມຄວາມຊອບທຳ, ຄວາມເຊື່ອ, ຄວາມຮັກ ແລະສັນຕິສຸກ ຮ່ວມກັບຄົນທັງປວງທີ່ຮ້ອງອອກພຣະນາມຂອງອົງພຣະຜູ້ເປັນເຈົ້າດ້ວຍໃຈບໍຣິສຸດ.
55002023	ແຕ່ຈົ່ງຫລີກເວັ້ນຈາກການໂຕ້ຖຽງອັນໂງ່ງ່າວແລະອັບປັນຍາ ເຈົ້າກໍຮູ້ແລ້ວວ່າ ການກະທຳຢ່າງນັ້ນນຳໄປສູ່ການວິວາດຜິດຖຽງກັນ.
55002024	ຜູ້ຮັບໃຊ້ຂອງອົງພຣະຜູ້ເປັນເຈົ້າ ຕ້ອງບໍ່ເປັນຄົນວິວາດຜິດຖຽງກັນ, ແຕ່ຕ້ອງມີໃຈເມດຕາແກ່ທຸກຄົນ ເປັນຄູທີ່ເໝາະສົມ ແລະມີໃຈພຽນອົດທົນ
55002025	ແກ້ໄຂຄວາມຄິດເຫັນຝ່າຍກົງກັນຂ້າມ ດ້ວຍຄວາມສຸພາບອ່ອນໂຍນ ເພາະພຣະເຈົ້າຈະຊົງໂຜດໃຫ້ພວກເຂົາກັບໃຈໃໝ່ ແລະພາໄປສູ່ການຮູ້ຈັກເຖິງຄວາມຈິງ.
55002026	ແລະໃຫ້ພວກເຂົາຮູ້ສຶກຕື່ນຕົວ ຈຶ່ງຫລຸດພົ້ນຈາກບ່ວງແຮ້ວຂອງມານຮ້າຍ ຜູ້ຊຶ່ງຈັບພວກເຂົາໄວ້ໃຫ້ເຮັດຕາມຄວາມປະສົງຂອງມັນ.
55003001	ແຕ່ຈົ່ງຮູ້ຈັກຂໍ້ຄວາມນີ້ວ່າ, ໃນຄາວທີ່ສຸດນັ້ນ ຈະເກີດຄວາມລຳບາກຢ່າງຮ້າຍແຮງ.
55003002	ເພາະວ່າຄົນທັງຫລາຍຈະເຫັນແກ່ຕົວ, ເຫັນແກ່ເງິນຄຳ, ອວດຕົວ, ຈອງຫອງ, ມັກດ່າວ່າ, ບໍ່ເຊື່ອຟັງຄວາມພໍ່ແມ່, ເນຣະຄຸນ, ເປັນຄົນບໍ່ມີສິນທຳ;
55003003	ເປັນຄົນຂາດມະນຸດສະທຳ, ບໍ່ຍອມຜ່ອນຜັນຜູ້ໃດ, ໃສ່ຮ້າຍປ້າຍສີກັນ, ບໍ່ຮູ້ຈັກບັງຄັບຕົນ, ມີໃຈໂຫດຮ້າຍ, ເປັນຄົນບໍ່ຮັກການດີ,
55003004	ເປັນຄົນທໍລະຍົດ, ດື້ດ້ານ, ອວດສະຫາວ ແລະເປັນຄົນຮັກຄວາມສະໜຸກ ຫລາຍກວ່າຮັກພຣະເຈົ້າ.
55003005	ເຂົາກໍເຮັດເໝືອນຄົນນັບຖືພຣະເຈົ້າຢ່າງຖືກຕ້ອງ, ແຕ່ວ່າຣິດອຳນາດຂອງການນັບຖືນັ້ນ ເຂົາກໍປະຕິເສດເສຍ ເຈົ້າຈົ່ງຫລີກໜີເສຍຈາກຄົນຢ່າງນັ້ນ.
55003006	ເພາະໃນບັນດາຄົນເຫລົ່ານັ້ນ ມີຄົນທີ່ມັກລ່ວງເຂົ້າໄປຕາມບ້ານເຮືອນ ກ້ຽວກ່ອມເອົາໃຈແມ່ຍິງທີ່ເບົາປັນຍາ ໜາດ້ວຍຄວາມຜິດບາບ ແລະຫລົງໄຫລໄປດ້ວຍຕັນຫາຕ່າງໆ ເອົາໄປເປັນຊະເລີຍ,
55003007	ຍິງພວກນີ້ ກໍຍອມຮໍ່າຮຽນຢູ່ສະເໝີ ແຕ່ບໍ່ອາດຈະເຖິງການສັງເກດຮູ້ຄວາມຈິງໄດ້ຈັກເທື່ອ.
55003008	ຢາເນກັບຢຳເບ ຂັດຂວາງຕໍ່ສູ້ກັບໂມເຊສັນໃດ ຄົນເຫລົ່ານີ້ ກໍຂັດຂວາງຕໍ່ສູ້ກັບຄວາມຈິງສັນນັ້ນເໝືອນກັນ ເຂົາເປັນຄົນມີໃຈຊົ່ວຮ້າຍ ແລະໃນດ້ານຄວາມເຊື່ອນັ້ນ ເຂົາໃຊ້ບໍ່ໄດ້ເລີຍ,
55003009	ແຕ່ເຂົາກ້າວໜ້າຕໍ່ໄປອີກບໍ່ໄດ້ ເພາະວ່າຄວາມໂງ່ຂອງເຂົານັ້ນ ຈະປາກົດແຈ້ງແກ່ຄົນທັງປວງ ເໝືອນດັ່ງຄວາມໂງ່ຂອງຊາຍສອງຄົນນັ້ນ.
55003010	ບັດນີ້ ເຈົ້າກໍໄດ້ຕິດຕາມເຮົາ ໃນດ້ານຄຳສອນ, ຄືດຳເນີນຕາມຄວາມປະພຶດ, ເປົ້າໝາຍຂອງຊີວິດ, ຄວາມເຊື່ອ, ຄວາມອົດທົນ, ຄວາມຮັກ, ຄວາມໜັກແໜ້ນໝັ້ນຄົງ,
55003011	ການຖືກຂົ່ມເຫັງ ແລະຄວາມທົນທຸກລຳບາກຂອງເຮົາ ເຈົ້າກໍຮູ້ຈັກເຫດການທັງໝົດທີ່ໄດ້ເກີດຂຶ້ນກັບເຮົາໃນເມືອງອັນຕີໂອເຂຍ ໃນເມືອງອີໂກນີອົນ ແລະໃນເມືອງລີຊະທາ ຄືການຖືກຂົ່ມເຫັງອັນໜັກໜ່ວງທີ່ເຮົາໄດ້ທົນເອົານັ້ນ, ແຕ່ອົງພຣະຜູ້ເປັນເຈົ້າໄດ້ຊ່ວຍກູ້ເອົາເຮົາໃຫ້ພົ້ນຈາກສິ່ງເຫລົ່ານັ້ນທັງສິ້ນ.
55003012	ແທ້ຈິງ ບັນດາຄົນທີ່ປາຖະໜາຈະດຳເນີນຊີວິດຄຣິສຕຽນ ເປັນຄົນນັບຖືພຣະເຈົ້າຢ່າງຖືກຕ້ອງ ກໍຈະຖືກກົດຂີ່ຂົ່ມເຫັງ,
55003013	ແຕ່ຄົນຊົ່ວຮ້າຍ ແລະຄົນປອມຕົວ ຈະເພີ່ມທະວີຫລາຍຂຶ້ນ ໄປລໍ້ລວງຄົນອື່ນໃຫ້ຫລົງ ແລະຕົວເຂົາເອງກໍຈະຖືກລໍ້ລວງເໝືອນກັນ.
55003014	ແຕ່ສຳລັບເຈົ້າ ຈົ່ງສືບຕໍ່ດຳເນີນຕໍ່ໄປ ໃນສິ່ງທີ່ເຈົ້າໄດ້ຮຽນຮູ້ມາແລ້ວ ແລະໄດ້ເຊື່ອຢ່າງໝັ້ນຄົງ ເຈົ້າກໍຮູ້ແລ້ວວ່າເຈົ້າໄດ້ຮຽນຮູ້ມາຈາກຜູ້ໃດ.
55003015	ທີ່ຈິງແລ້ວ ເຈົ້າໄດ້ຮູ້ພຣະຄຳພີອັນສັກສິດ ຕັ້ງແຕ່ຄາວເຈົ້າຍັງນ້ອຍພຸ່ນ ຊຶ່ງສາມາດສອນເຈົ້າໃຫ້ມີປັນຍາ ທີ່ນຳໄປເຖິງຄວາມພົ້ນ ໂດຍທາງຄວາມເຊື່ອໃນພຣະຄຣິດເຈົ້າເຢຊູ.
55003016	ພຣະຄຳພີທຸກຕອນໄດ້ຮັບການຊົງບັນດົນໃຈຈາກພຣະເຈົ້າ ແລະເປັນປະໂຫຍດ ໃນການສອນ, ການກ່າວຕັກເຕືອນວ່າກ່າວ, ການປັບປຸງແກ້ໄຂໃຫ້ຖືກຕ້ອງ ແລະການອົບຮົມໃນທາງຊອບທຳ,
55003017	ເພື່ອຄົນຂອງພຣະເຈົ້າຈະບັນລຸຜົນສຳເລັດ ແລະຈັດຕຽມໄວ້ພ້ອມສຳລັບການດີທຸກຢ່າງ.
55004001	ເຮົາສັ່ງເຈົ້າຢູ່ຊ້ອງພຣະພັກພຣະເຈົ້າ ແລະຢູ່ຊ້ອງພຣະພັກພຣະຄຣິດເຈົ້າເຢຊູ ຜູ້ຈະຊົງພິພາກສາທັງຄົນເປັນແລະຄົນຕາຍ ໂດຍອ້າງເຖິງການທີ່ພຣະອົງຈະຊົງສ່ອງສະຫວ່າງມາປາກົດ ແລະອ້າງເຖິງຣາຊອານາຈັກຂອງພຣະອົງວ່າ,
55004002	ຈົ່ງເອົາໃຈໃສ່ປະກາດພຣະທຳຂອງພຣະເຈົ້າ ທັງໃນເວລາມີໂອກາດແລະບໍ່ມີໂອກາດ, ຈົ່ງຊັກຊວນດ້ວຍເຫດຜົນ, ຈົ່ງເຕືອນສະຕິແລະຕັກເຕືອນ ດ້ວຍຄວາມພຽນອົດທົນທຸກຢ່າງໃນການສອນ.
55004003	ເພາະຈະເຖິງເວລາທີ່ຄົນຈະບໍ່ຍອມຟັງຫລັກຄຳສອນອັນແທ້ຈິງ ແຕ່ຈະປະຕິບັດຕາມຄວາມປາຖະໜາຂອງເຂົາເອງ ແລະຈະຮວບຮວມຄຳສອນໄວ້ເພື່ອຕອບສະໜອງຄວາມຕ້ອງການຂອງເຂົາ.
55004004	ຄົນເຫລົ່ານັ້ນ ຈະບໍ່ຟັງຄວາມຈິງອີກຕໍ່ໄປ ເຂົາຈະຫັນໄປສົນໃຈນິຍາຍເລື່ອງຕ່າງໆ.
55004005	ແຕ່ເຈົ້າຈົ່ງລະວັງຕົນເອງໃຫ້ດີໃນທຸກສະພາບການ, ຈົ່ງອົດທົນຕໍ່ຄວາມຍາກລຳບາກ ແລະຈົ່ງເຮັດໜ້າທີ່ຂອງຜູ້ປະກາດຂ່າວປະເສີດ ຈົ່ງປະຕິບັດໜ້າທີ່ການຂອງເຈົ້ານັ້ນໃຫ້ສຳເລັດ.
55004006	ສຳລັບເຮົານັ້ນ ເຖິງເວລາແລ້ວທີ່ຈະຕົກເປັນເຄື່ອງບູຊາ ແລະເຖິງເວລາແລ້ວທີ່ເຮົາຕ້ອງຈາກໂລກນີ້ໄປ.
55004007	ເຮົາໄດ້ຕໍ່ສູ້ຢ່າງສຸດກຳລັງ ເຮົາໄດ້ແລ່ນແຂ່ງຂັນຈົນເຖິງທີ່ສຸດ ແລະເຮົາໄດ້ຮັກສາຄວາມເຊື່ອໄວ້ແລ້ວ.
55004008	ແຕ່ນີ້ຕໍ່ໄປ ມົງກຸດຄືລາງວັນແຫ່ງຄວາມຊອບທຳ ຊົງຈັດໄວ້ຖ້າເຮົາແລ້ວ ຊຶ່ງອົງພຣະຜູ້ເປັນເຈົ້າ ຜູ້ພິພາກສາທີ່ຍຸດຕິທຳ ຈະຊົງປະທານແກ່ເຮົາໃນວັນນັ້ນ ແລະບໍ່ແມ່ນແກ່ເຮົາພຽງຜູ້ດຽວ ແຕ່ຈະຊົງປະທານແກ່ຄົນທັງປວງ ທີ່ມີໃຈຍິນດີໃນການຊົງສ່ອງສະຫວ່າງມາປາກົດຂອງພຣະອົງ.
55004009	ຈົ່ງຮີບຮ້ອນໃຈມາຫາເຮົາໄວໆ.
55004010	ເພາະວ່າເດມາໄດ້ຫລົງຮັກສິ່ງຂອງຝ່າຍໂລກເສຍແລ້ວ ແລະໄດ້ປະຖິ້ມເຮົາ ໜີໄປຍັງເມືອງເທສະໂລນິກ. ເກເຊັນໄດ້ໄປຍັງແຂວງຄາລາເຕຍ ແລະ ຕີໂຕໄດ້ໄປຍັງເມືອງດັນມາເຕຍ.
55004011	ມີແຕ່ລູກາເທົ່ານັ້ນ ທີ່ຢູ່ກັບເຮົາ ຈົ່ງເອົາມາຣະໂກມານຳເຈົ້າດ້ວຍ ເພາະວ່າເພິ່ນຊ່ວຍເຮົາຫລາຍໃນພາລະກິດການຮັບໃຊ້.
55004012	ເຮົາໄດ້ໃຊ້ຕີຂີໂກໄປຍັງເມືອງເອເຟໂຊ.
55004013	ເມື່ອເຈົ້າມາ ຈົ່ງເອົາເສື້ອຄຸມທີ່ເຮົາໄດ້ປະໄວ້ກັບກາລະໂປ ທີ່ເມືອງໂທອາດນັ້ນມານຳດ້ວຍ ຈົ່ງເອົາໜັງສືຕ່າງໆມາເໝືອນກັນ ເປັນຕົ້ນໜັງສືທີ່ຂຽນໃສ່ແຜ່ນໜັງນັ້ນ.
55004014	ອາເລັກຊັນເດີຊ່າງທອງແດງນັ້ນ ໄດ້ເຮັດຮ້າຍຕໍ່ເຮົາຫລາຍຢ່າງ ອົງພຣະຜູ້ເປັນເຈົ້າຈະຊົງຕອບແທນໃຫ້ສົມກັບການທີ່ລາວເຮັດນັ້ນ.
55004015	ເຈົ້າເອງ ກໍຈົ່ງລະວັງຕົວລາວໃຫ້ດີ ເພາະລາວເວົ້າຂັດຂວາງຕໍ່ສູ້ຖ້ອຍຄຳຂອງພວກເຮົາຢ່າງຮຸນແຮງ.
55004016	ບໍ່ມີຜູ້ໃດເຂົ້າຂ້າງເຮົາຈັກຄົນ ເມື່ອເຮົາກ່າວແກ້ຄະດີເທື່ອທຳອິດນັ້ນ ທຸກຄົນໄດ້ປະຖິ້ມເຮົາໝົດ ຂໍພຣະເຈົ້າຢ່າຖືໂທດພວກເຂົາເລີຍ
55004017	ແຕ່ອົງພຣະຜູ້ເປັນເຈົ້າສະຖິດຢູ່ກັບເຮົາ ແລະຊູກຳລັງເຮົາຂຶ້ນ ເພື່ອໃຫ້ເຮົາສາມາດປະກາດຂ່າວປະເສີດອັນຄົບຖ້ວນ ແກ່ຄົນຕ່າງຊາດທຸກຄົນ ແລະເຮົາກໍໄດ້ຖືກຊ່ວຍກູ້ເອົາໃຫ້ພົ້ນຈາກປາກຂອງສິງໂຕ.
55004018	ອົງພຣະຜູ້ເປັນເຈົ້າຊົງຊ່ວຍກູ້ເອົາເຮົາໃຫ້ພົ້ນຈາກຄວາມຊົ່ວຊ້າທຸກຢ່າງ ແລະນຳເຮົາເຂົ້າໄປສູ່ອານາຈັກສະຫວັນຂອງພຣະອົງຢ່າງປອດໄພ ຂໍໃຫ້ສະຫງ່າຣາສີ ຈົ່ງມີແກ່ພຣະອົງ ສືບໆໄປເປັນນິດເທີ້ນ ອາແມນ.
55004019	ເຮົາຂໍຝາກຄວາມຄິດເຖິງ ມາຍັງປີຊະກີລາກັບອາກີລາ ແລະຄອບຄົວໂອເນຊີໂຟໂຣ.
55004020	ເອຣາຊະໂຕ ໄດ້ຄ້າງຢູ່ທີ່ເມືອງໂກຣິນໂທ ແລະເຮົາໄດ້ປະໂທຟີໂມໄວ້ທີ່ເມືອງມີເລໂຕ ເພາະວ່າລາວປ່ວຍ.
55004021	ຈົ່ງພະຍາຍາມມາຫາເຮົາ ກ່ອນລະດູໜາວໃຫ້ໄດ້. ຢູບູໂລ, ປູເດັນ, ລີໂນ ແລະ ກະໂລເດຍກັບພີ່ນ້ອງຄຣິສຕຽນທັງໝົດ ກໍຝາກຄວາມຄິດເຖິງມາຍັງເຈົ້າເໝືອນກັນ.
55004022	ຂໍອົງພຣະຜູ້ເປັນເຈົ້າ ຈົ່ງສະຖິດຢູ່ກັບວິນຍານຂອງເຈົ້າເທີ້ນ. ຂໍໃຫ້ພຣະຄຸນ ຈົ່ງສະຖິດຢູ່ກັບພວກເຈົ້າທຸກຄົນເທີ້ນ.
56001001	ຈາກ ໂປໂລ ຜູ້ຮັບໃຊ້ຂອງພຣະເຈົ້າ ແລະ ອັກຄະສາວົກຂອງພຣະເຢຊູຄຣິດເຈົ້າ. ເພື່ອຊ່ວຍສົ່ງເສີມຄວາມເຊື່ອຂອງໄພ່ພົນ ທີ່ພຣະເຈົ້າໄດ້ຊົງເລືອກໄວ້ ແລະນຳໄປສູ່ຄວາມຈິງຕາມການນັບຖືພຣະເຈົ້າຢ່າງຖືກຕ້ອງ.
56001002	ດ້ວຍຫວັງວ່າຈະໄດ້ຊີວິດນິຣັນດອນ ຊຶ່ງພຣະເຈົ້າຜູ້ບໍ່ຊົງກ່າວຄຳຕົວະໄດ້ ໄດ້ຊົງສັນຍາໄວ້ຕັ້ງແຕ່ດຶກດຳບັນ
56001003	ແລະເມື່ອເຖິງເວລາທີ່ກຳນົດໄວ້ ພຣະອົງກໍໄດ້ເປີດເຜີຍຖ້ອຍຄຳຂອງພຣະອົງໂດຍການປະກາດ ຊຶ່ງໄດ້ຖືກມອບໝາຍໃຫ້ແກ່ເຮົາ ແລະເຮົາກໍປະກາດພຣະທຳຕາມຄຳສັ່ງຂອງພຣະເຈົ້າ ພຣະຜູ້ຊົງໂຜດຊ່ວຍໃຫ້ພົ້ນຂອງພວກເຮົາ.
56001004	ເຖິງ ຕີໂຕ ຜູ້ເປັນລູກແທ້ຂອງເຮົາໃນຄວາມເຊື່ອ. ຂໍພຣະເຈົ້າ ພຣະບິດາເຈົ້າ ແລະ ພຣະຄຣິດເຈົ້າເຢຊູ ພຣະຜູ້ຊົງໂຜດຊ່ວຍໃຫ້ພົ້ນຂອງພວກເຮົາ ໂຜດປະທານພຣະຄຸນແລະສັນຕິສຸກແກ່ເຈົ້າເທີ້ນ.
56001005	ເຮົາໄດ້ປະເຈົ້າໄວ້ໃນກະເຣເຕ ເພື່ອວ່າເຈົ້າຈະໄດ້ຈັດການກັບວຽກງານທີ່ຍັງຄ້າງຄາຢູ່ນັ້ນ ໃຫ້ຮຽບຮ້ອຍ ແລະແຕ່ງຕັ້ງພວກຜູ້ປົກຄອງປະຈຳຄຣິສຕະຈັກໄວ້ໃນທຸກໆເມືອງ ຕາມທີ່ເຮົາໄດ້ໃຫ້ແກ່ເຈົ້ານັ້ນ.
56001006	ຄືພວກຜູ້ປົກຄອງນັ້ນ ຕ້ອງເປັນຜູ້ທີ່ບໍ່ມີຂໍ້ຕິຕຽນ ມີເມຍຄົນດຽວ ມີລູກທີ່ເຊື່ອໃນພຣະເຈົ້າ ແລະບໍ່ຖືກກ່າວຫາວ່າເປັນນັກເລງ ຫລືເປັນຄົນດື້ດ້ານ.
56001007	ເພາະວ່າຜູ້ປົກຄອງດູແລນັ້ນ ໃນຖານະທີ່ເປັນຜູ້ຮັບມອບໝາຍຈາກພຣະເຈົ້າ ຕ້ອງເປັນຜູ້ທີ່ບໍ່ມີຂໍ້ຕຳໜິ, ບໍ່ເປັນຄົນຈອງຫອງ, ບໍ່ເປັນຄົນເລືອດຮ້ອນ, ບໍ່ເປັນຄົນເມົາເຫລົ້າ, ບໍ່ເປັນຄົນອັນທະພານ, ບໍ່ເປັນຄົນໂລບເອົາກຳໄລໃນທາງບໍ່ສັດຊື່,
56001008	ແຕ່ໃຫ້ເປັນຄົນມີໃຈສັດທາເຫຼື້ອມໃສຕ້ອນຮັບແຂກ, ເປັນຜູ້ຮັກຄວາມດີ, ເປັນຄົນມີສະຕິອັນດີຮອບຄອບ, ເປັນຄົນຍຸດຕິທຳ, ເປັນຄົນບໍຣິສຸດ, ເປັນຄົນຮູ້ຈັກບັງຄັບຕົນ,
56001009	ເປັນຄົນຢຶດໝັ້ນໃນຫລັກອັນທ່ຽງທຳທີ່ຖືກຕ້ອງ, ຕາມໂອວາດຄຳສອນ, ເພື່ອຈະສາມາດເຕືອນສະຕິດ້ວຍຄຳສອນອັນມີຫລັກ ແລະຊີ້ແຈງແກ່ຄົນທີ່ຄັດຄ້ານຄຳສອນນັ້ນ.
56001010	ເພາະວ່າມີຫລາຍຄົນທີ່ດື້ດ້ານ ກ່າວຄຳທີ່ບໍ່ມີແກ່ນສານ ແລະຫລອກລວງຄົນອື່ນໃຫ້ຫລົງ ເປັນຕົ້ນວ່າພວກຢູ່ຝ່າຍພິທີຕັດ.
56001011	ຈຳເປັນຕ້ອງໃຫ້ພວກເຂົາງັບປາກເສຍ ເພາະພວກເຂົາໄດ້ເຮັດໃຫ້ບັນດາຄອບຄົວທັງໝົດປັ່ນປ່ວນວຸ້ນວາຍໄປ ໂດຍສອນສິ່ງທີ່ບໍ່ຄວນສອນເພື່ອຫາລາຍໄດ້ໃນທາງບໍ່ສັດຊື່.
56001012	ຜູ້ທຳນວາຍຄົນໜຶ່ງຈາກຊາວເກາະກະເຣເຕເອງໄດ້ກ່າວວ່າ, “ຊາວກະເຣເຕເປັນຄົນມັກເວົ້າຕົວະ, ເປັນຄົນໂຫດຮ້າຍຢ່າງສັດ, ເປັນຄົນຂີ້ຄ້ານ ມັກແຕ່ກິນ.”
56001013	ຄຳທີ່ພວກເຂົາອ້າງນີ້ເປັນຄວາມຈິງ. ດ້ວຍເຫດນີ້ ເຈົ້າຈົ່ງຕໍ່ວ່າພວກເຂົາຢ່າງຮຸນແຮງ ເພື່ອພວກເຂົາຈະໄດ້ມີຄວາມເຊື່ອອັນມີຫລັກ
56001014	ເພື່ອບໍ່ໃຫ້ພວກເຂົາເຊື່ອຟັງນິຍາຍຂອງພວກຢິວ ແລະກົດບັນຍັດຂອງມະນຸດທີ່ປະຕິເສດຄວາມຈິງ.
56001015	ສຳລັບຄົນສະອາດນັ້ນ ທຸກສິ່ງກໍສະອາດເສາະໃສ ແຕ່ສຳລັບຄົນຊົ່ວຮ້າຍແລະຄົນທີ່ບໍ່ເຊື່ອນັ້ນ ບໍ່ມີສິ່ງໃດສະອາດຈັກຢ່າງ ແຕ່ຈິດໃຈ ແລະໃຈສຳນຶກຜິດແລະຊອບຂອງພວກເຂົາ ກໍຖືກຊົ່ວຮ້າຍໄປແລ້ວ.
56001016	ພວກເຂົາອ້າງວ່າພວກເຂົາຮູ້ຈັກພຣະເຈົ້າ, ແຕ່ການກະທຳຂອງພວກເຂົາກັບປະຕິເສດພຣະອົງ ພວກເຂົາເປັນຄົນໜ້າກຽດໜ້າຊັງ, ບໍ່ເຊື່ອຟັງ ແລະ ເຮັດຄວາມດີອັນໃດບໍ່ໄດ້ຈັກປະການ.
56002001	ແຕ່ຝ່າຍເຈົ້ານັ້ນ ຈົ່ງສອນເນັ້ນໃຫ້ສອດຄ່ອງກັບຫລັກຄຳສອນອັນຖືກຕ້ອງ.
56002002	ຈົ່ງແນະນຳພວກຜູ້ຊາຍທີ່ອາວຸໂສ ໃຫ້ເປັນຄົນຮູ້ຈັກບັງຄັບຕົນ, ເປັນຄົນສະຫງ່າຜ່າເຜີຍ ແລະເປັນຄົນມີສະຕິອາຣົມດີຮອບຄອບ, ເປັນຄົນມີຄວາມເຊື່ອ, ຄວາມຮັກ ແລະຄວາມອົດທົນ.
56002003	ໃນທຳນອງດຽວກັນ ຈົ່ງແນະນຳພວກແມ່ຍິງທີ່ອາວຸໂສ ໃຫ້ປະພຶດຕົນສົມກັບເປັນຄົນຂອງພຣະເຈົ້າ ພວກເຂົາຕ້ອງບໍ່ເປັນຄົນມັກກ່າວນິນທາໃສ່ຮ້າຍປ້າຍສີ ຫລືຕິດເຫລົ້າເມົາສຸຣາ ພວກເຂົາຕ້ອງເປັນຜູ້ສັ່ງສອນຄຸນງາມຄວາມດີ
56002004	ເພື່ອແອບສອນພວກຍິງໜຸ່ມໃຫ້ຮັກຜົວ ແລະລູກຂອງຕົນ
56002005	ໃຫ້ເປັນຄົນມີສະຕິອັນດີຮອບຄອບ, ເປັນຄົນບໍຣິສຸດ, ເປັນຄົນເອົາໃຈໃສ່ໃນວຽກບ້ານການເຮືອນ, ເປັນຄົນມີໃຈເມດຕາ ແລະ ເປັນຄົນນອບນ້ອມເຊື່ອຟັງຜົວຂອງຕົນ ເພື່ອພຣະທຳຂອງພຣະເຈົ້າຈະບໍ່ຖືກໝິ່ນປະໝາດ.
56002006	ໃນທຳນອງດຽວກັນ ຈົ່ງຕັກເຕືອນພວກຊາຍໜຸ່ມໃຫ້ເປັນຄົນມີສະຕິທີ່ຄວບຄຸມອາຣົມຂອງຕົນເອງໄດ້.
56002007	ຝ່າຍເຈົ້ານັ້ນ ຈົ່ງເປັນແບບຢ່າງໃນຄວາມດີທຸກປະການ ຈົ່ງເປັນຄົນຈິງໃຈ ແລະໜັກແໜ້ນໃນຄຳສັ່ງສອນ.
56002008	ຈົ່ງໃຊ້ຄຳເວົ້າອັນຖືກຕ້ອງທ່ຽງທຳ ເພື່ອຈະບໍ່ມີຜູ້ໃດຕິຕຽນໄດ້ ເພື່ອວ່າຜູ້ທີ່ຂັດຂວາງເຈົ້ານັ້ນຈະໄດ້ຮັບຄວາມອັບອາຍ ໂດຍບໍ່ມີຄຳຊົ່ວຊ້າອັນໃດ ທີ່ຈະວ່າກ່າວພວກເຮົາໄດ້.
56002009	ບັນດາທາດຮັບໃຊ້ ຕ້ອງຍອມອ່ອນນ້ອມເຊື່ອຟັງຕໍ່ນາຍຂອງຕົນ ແລະໃຫ້ເຮັດຖືກໃຈນາຍໃນທຸກສິ່ງ ແລະບໍ່ໃຫ້ເປັນຄົນຖຽງຄວາມ,
56002010	ຢ່າໃຫ້ເປັນຄົນລັກໂລບເຊື່ອງບັງສິ່ງໃດ ແຕ່ໃຫ້ສັດຊື່ສຸດຈະຣິດໃນທຸກສິ່ງ ເພື່ອວ່າໃນການທັງປວງນັ້ນ ເຂົາຈະໄດ້ເທີດທູນພຣະກຽດຄຳສອນເລື່ອງພຣະເຈົ້າ ຜູ້ຊົງໂຜດເຮົາທັງຫລາຍໃຫ້ພົ້ນ.
56002011	ເພາະວ່າພຣະຄຸນຂອງພຣະເຈົ້າໄດ້ຊົງເປີດເຜີຍແລ້ວ ເພື່ອນຳຄວາມລອດພົ້ນມາໃຫ້ຄົນທັງປວງ.
56002012	ພຣະຄຸນນັ້ນ ສອນພວກເຮົາໃຫ້ປະຖິ້ມການດຳເນີນຊີວິດ ໃນຝ່າຍທາງຊົ່ວຊ້າອະທຳແລະຕັນຫາຝ່າຍໂລກ ແລະໃຫ້ດຳເນີນຊີວິດຢ່າງມີສະຕິອາຣົມດີຮອບຄອບ ຖືກຕ້ອງເປັນທຳ ແລະສັດຊື່ບໍຣິສຸດຕໍ່ພຣະເຈົ້າ,
56002013	ໃນຂະນະທີ່ພວກເຮົາກຳລັງລໍຖ້າຄວາມຫວັງອັນໜ້າຍິນດີ ແລະການມາປາກົດຂອງສະຫງ່າຣາສີຂອງພຣະເຈົ້າອົງຍິ່ງໃຫຍ່ ຄືອົງພຣະເຢຊູຄຣິດເຈົ້າ ພຣະຜູ້ໂຜດໃຫ້ພົ້ນຂອງພວກເຮົາ ຈະມາປາກົດ.
56002014	ພຣະອົງໄດ້ສະຫລະພຣະອົງເອງ ແທນພວກເຮົາທັງຫລາຍ ເພື່ອຊ່ວຍກູ້ເອົາພວກເຮົາໃຫ້ພົ້ນຈາກຄວາມຊົ່ວຊ້າທຸກຢ່າງ ແລະເພື່ອຊຳລະພວກເຮົາໃຫ້ເປັນຜູ້ບໍຣິສຸດ ເພື່ອເປັນໄພ່ພົນຂອງພຣະອົງໂດຍສະເພາະ ແລະມີໃຈຮ້ອນຮົນສຳລັບເຮັດຄວາມດີ.
56002015	ຂໍ້ຄວາມຂ້າງເທິງນີ້ ເຈົ້າຈົ່ງໃຊ້ວ່າກ່າວ, ຕັກເຕືອນ ແລະບອກສອນພວກເຂົາຢ່າງໜັກແໜ້ນ ຢ່າໃຫ້ຜູ້ໃດໝິ່ນປະໝາດເຈົ້າໄດ້.
56003001	ຈົ່ງເຕືອນສະຕິພວກເຂົາໃຫ້ຢູ່ໃຕ້ບັງຄັບຜູ້ປົກຄອງ ແລະຜູ້ມີອຳນາດ ຄືໃຫ້ນ້ອມຟັງແລະມີໃຈພ້ອມທີ່ຈະເຮັດການດີທຸກຢ່າງ.
56003002	ຢ່າໃຫ້ພວກເຂົາໝິ່ນປະໝາດຜູ້ໃດຈັກຄົນ ຢ່າໃຫ້ເປັນຄົນມັກຜິດຖຽງກັນ ແຕ່ໃຫ້ເປັນຄົນເອົາອົກເອົາໃຈ ສະແດງຄວາມອ່ອນສຸພາບແກ່ຄົນທັງປວງ.
56003003	ເພາະວ່າເມື່ອກ່ອນນັ້ນ ພວກເຮົາເອງກໍເປັນຄົນໂງ່, ບໍ່ຍອມເຊື່ອຟັງ, ຖືກເຂົາຫລອກລວງໃຫ້ຫລົງ, ເປັນຂ້ອຍຂ້າຂອງກິເລດຕັນຫາ ແລະການສະໜຸກສະໜານຫລາຍປະການ, ເຄີຍໃຊ້ເວລາໃນການຄິດຮ້າຍ ແລະໃນຄວາມເຫິງສາ, ເປັນຄົນໜ້າຊັງ ແລະກຽດຊັງກັນ.
56003004	ແຕ່ເມື່ອພຣະເມດຕາຂອງພຣະເຈົ້າ ຜູ້ຊົງໂຜດເຮົາທັງຫລາຍໃຫ້ພົ້ນ ແລະຄວາມຮັກຂອງພຣະອົງເພື່ອມະນຸດທັງຫລາຍ ໄດ້ສ່ອງມາປາກົດແລ້ວ,
56003005	ພຣະອົງໄດ້ຊົງໂຜດເຮົາທັງຫລາຍໃຫ້ພົ້ນ ບໍ່ແມ່ນຍ້ອນກິດຈະການອັນຊອບທຳທີ່ພວກເຮົາເອງໄດ້ເຮັດ ແຕ່ພຣະອົງໄດ້ຊົງພຣະກະຣຸນາຊຳລະໃຫ້ພວກເຮົາມີໃຈບັງເກີດໃໝ່ ແລະຊົງສ້າງພວກເຮົາຂຶ້ນໃໝ່ ໂດຍພຣະວິນຍານບໍຣິສຸດເຈົ້າ.
56003006	ພຣະເຈົ້າໄດ້ຖອກເທພຣະວິນຍານບໍຣິສຸດເຈົ້າໃສ່ພວກເຮົາຢ່າງລົ້ນເຫລືອ ໂດຍທາງພຣະເຢຊູຄຣິດເຈົ້າ ອົງເປັນພຣະຜູ້ໂຜດຊ່ວຍໃຫ້ພົ້ນຂອງພວກເຮົາ,
56003007	ເພື່ອວ່າ ເມື່ອຊົງປະກາດໄວ້ວ່າ ພວກເຮົາເປັນຄົນຊອບທຳດ້ວຍພຣະຄຸນຂອງພຣະອົງນັ້ນແລ້ວ ພວກເຮົາກໍຈະໄດ້ຮັບມໍຣະດົກ ຄືຊີວິດນິຣັນດອນຕາມຄວາມຫວັງ.
56003008	ຄຳນີ້ເປັນຄຳສັດຈິງ. ເຮົາປາຖະໜາໃຫ້ເຈົ້າເນັ້ນເຖິງເລື່ອງເຫລົ່ານີ້ ເພື່ອຄົນທັງຫລາຍທີ່ເຊື່ອໃນພຣະເຈົ້າແລ້ວ ຈະເອົາໃຈໃສ່ເຮັດການດີ ການເຫລົ່ານີ້ດີແລະມີປະໂຫຍດແກ່ຄົນທັງປວງ.
56003009	ແຕ່ຈົ່ງຫລີກເວັ້ນຈາກການໂຕ້ຖຽງອັນໂງ່ງ່າວ, ເລື່ອງລຳດັບເຊື້ອວົງອັນຍືດຍາວຂອງບັນພະບຸລຸດ, ການຜິດຖຽງກັນ ແລະການຕໍ່ສູ້ກັນເຖິງເລື່ອງກົດບັນຍັດ, ສິ່ງເຫລົ່ານັ້ນເປັນການໄຮ້ປະໂຫຍດແລະບໍ່ມີຄຸນຄ່າ.
56003010	ຄົນໃດທີ່ຍຸແຫຍ່ໃຫ້ເກີດການແຕກແຍກກັນ ເມື່ອໄດ້ເຕືອນເຂົາຄັ້ງໜຶ່ງ ຫລືສອງຄັ້ງແລ້ວ ຢ່າກ່ຽວຂ້ອງກັບຄົນນັ້ນອີກຕໍ່ໄປ.
56003011	ເພາະຮູ້ແລ້ວວ່າ ຄົນຢ່າງນັ້ນ ເປັນຄົນພິກປີ້ນ ຫລົງໄປເຮັດຜິດບາບ ຈຶ່ງປັບໂທດໃສ່ຕົນເອງ.
56003012	ເມື່ອເຮົາໃຊ້ອາເຕມາ ຫລືຕີຂີໂກໄປຫາເຈົ້ານັ້ນ ເຈົ້າຈົ່ງພະຍາຍາມມາຫາເຮົາ ທີ່ເມືອງນີໂກໂປລີ ເພາະເຮົາຕັດສິນໃຈແລ້ວວ່າ ຈະພັກຢູ່ທີ່ນັ້ນຈົນໝົດລະດູໜາວ.
56003013	ຈົ່ງພະຍາຍາມຊ່ວຍເຊນັດ ຜູ້ເປັນທະນາຍຄວາມ ແລະ ອາໂປໂລໃຫ້ເລີ່ມອອກເດີນທາງໄປໃຫ້ໄດ້ ຢ່າໃຫ້ພວກເພິ່ນຂັດສົນສິ່ງໃດ.
56003014	ພີ່ນ້ອງຂອງພວກເຮົານັ້ນ ໃຫ້ຮຽນຮູ້ທີ່ຈະເຮັດການດີເໝືອນກັນ ເພື່ອຈະເປັນປະໂຫຍດເມື່ອເຖິງຄາວຈຳເປັນ ແລະເພື່ອພວກເຂົາຈະບໍ່ເປັນຄົນທີ່ບໍ່ເກີດຜົນ.
56003015	ທຸກຄົນທີ່ຢູ່ນຳເຮົາ ກໍຝາກຄວາມຄິດເຖິງມາຍັງເຈົ້າ ເຈົ້າຈົ່ງສົ່ງຄວາມຄິດເຖິງຂອງພວກເຮົາ ໄປຍັງບັນດາພີ່ນ້ອງທີ່ຮັກຂອງພວກເຮົາ ໃນຄວາມເຊື່ອອັນດຽວກັນ. ຂໍພຣະຄຸນ ຈົ່ງສະຖິດຢູ່ກັບພວກເຈົ້າທຸກຄົນເທີ້ນ.
57001001	ຈາກ ໂປໂລ ຜູ້ຖືກຄຸກຢູ່ ເພື່ອເຫັນແກ່ພຣະຄຣິດເຈົ້າເຢຊູ ແລະຈາກຕີໂມທຽວນ້ອງຊາຍຂອງພວກເຮົາ. ເຖິງ ຟີເລໂມນ ເພື່ອນຮ່ວມງານທີ່ຮັກຂອງພວກເຮົາ
57001002	ແລະຄຣິສຕະຈັກທີ່ຢູ່ໃນເຮືອນຂອງເຈົ້າ ແລະ ອັບເຟຍ ນ້ອງສາວ, ກັບອາຂີໂປ ຜູ້ເປັນເພື່ອນທະຫານດ້ວຍກັນກັບເຮົາ.
57001003	ຂໍພຣະເຈົ້າ ພຣະບິດາເຈົ້າຂອງພວກເຮົາແລະອົງພຣະເຢຊູຄຣິດເຈົ້າ ຊົງໂຜດປະທານພຣະຄຸນແລະສັນຕິສຸກແກ່ພວກເຈົ້າເທີ້ນ.
57001004	ຟີເລໂມນເອີຍ ທຸກເທື່ອທີ່ເຮົາພາວັນນາອະທິຖານ ເຮົາກໍລະນຶກເຖິງເຈົ້າ ແລະໂມທະນາຂອບພຣະຄຸນພຣະເຈົ້າຂອງເຮົາຢູ່ສະເໝີ.
57001005	ເພາະເຮົາໄດ້ຮັບຂ່າວເລື່ອງຄວາມຮັກແລະຄວາມເຊື່ອຂອງເຈົ້າ ທີ່ເຈົ້າມີຕໍ່ອົງພຣະເຢຊູເຈົ້າ ແລະຕໍ່ບັນດາໄພ່ພົນທັງປວງຂອງພຣະເຈົ້າ.
57001006	ເຮົາໄດ້ພາວັນນາອະທິຖານ ຂໍໃຫ້ການເຂົ້າສ່ວນໃນຄວາມເຊື່ອຂອງເຈົ້ານັ້ນ ຈົ່ງໄດ້ເກີດຜົນ ຄືເພີ່ມພູນຄວາມສັງເກດຮູ້ໃນການດີທຸກຢ່າງ ທີ່ພວກເຮົາມີໃນພຣະຄຣິດ.
57001007	ເຮົາມີຄວາມຍິນດີຫລາຍ ແລະໄດ້ຮັບຄວາມໜູນໃຈ ເພາະຄວາມຮັກຂອງເຈົ້າ ຈິດໃຈໄພ່ພົນຜູ້ບໍຣິສຸດຂອງພຣະເຈົ້າກໍໄດ້ຮັບຄວາມສົດຊື່ນຂຶ້ນເພາະເຈົ້າ.
57001008	ເພາະເຫດທີ່ເປັນພີ່ນ້ອງກັນໃນພຣະຄຣິດ ເຮົາຈຶ່ງມີໃຈກ້າພໍທີ່ຈະສັ່ງເຈົ້າໃຫ້ເຮັດໃນສິ່ງທີ່ສົມຄວນເຮັດ.
57001009	ແຕ່ເພາະເຮົາຮັກເຈົ້າ ເຮົາຈຶ່ງຂໍຮ້ອງເຈົ້າດີກວ່າ ເຮົາຄືໂປໂລ ຜູ້ຮັບໃຊ້ຂອງພຣະເຢຊູຄຣິດເຈົ້າ ແລະຖືກຄຸກຢູ່ໃນປະຈຸບັນນີ້ ກໍເພື່ອເຫັນແກ່ພຣະອົງດ້ວຍ.
57001010	ດັ່ງນັ້ນ ເຮົາຈຶ່ງຂໍຮ້ອງເຈົ້າເພື່ອໂອເນຊີໂມ ຜູ້ທີ່ເປັນລູກຂອງເຮົາໃນພຣະຄຣິດ. ດ້ວຍວ່າ, ເມື່ອເຮົາຖືກຄຸກຢູ່ນັ້ນ ເຮົາໄດ້ກາຍເປັນພໍ່ຂອງລາວຝ່າຍຄວາມເຊື່ອ.
57001011	ເມື່ອກ່ອນລາວບໍ່ເປັນປະໂຫຍດແກ່ເຈົ້າ ແຕ່ບັດນີ້ລາວເປັນປະໂຫຍດແກ່ເຈົ້າ ແລະແກ່ເຮົາເໝືອນກັນ.
57001012	ບັດນີ້ ເຮົາໄດ້ໃຊ້ລາວຄືນມາຫາເຈົ້າ ໂອເນຊີໂມຜູ້ນີ້ ເປັນໝາກຫົວໃຈຂອງເຮົາ.
57001013	ເຮົາຢາກໃຫ້ລາວຢູ່ກັບເຮົາ ເພື່ອວ່າລາວຈະໄດ້ບົວລະບັດຮັບໃຊ້ເຮົາແທນເຈົ້າ ໃນລະຫວ່າງທີ່ເຮົາຖືກຄຸກຢູ່ເພື່ອເຫັນແກ່ຂ່າວປະເສີດນັ້ນ.
57001014	ແຕ່ວ່າເຮົາບໍ່ຢາກເຮັດສິ່ງໃດ ກ່ອນໄດ້ຮັບຄວາມເຫັນຈາກເຈົ້າ ເພື່ອຄຸນຄວາມດີທີ່ເຈົ້າເຮັດນັ້ນຈະບໍ່ເປັນການຂົ່ມໃຈ ແຕ່ໃຫ້ເປັນຕາມຄວາມສະໝັກໃຈຂອງເຈົ້າດ້ວຍ.
57001015	ບາງທີ ໂອເນຊີໂມໄດ້ຈາກເຈົ້າໄປຊົ່ວໄລຍະໜຶ່ງ ເພື່ອວ່າເຈົ້າຈະໄດ້ຮັບລາວກັບຄືນມາຕະຫລອດໄປ,
57001016	ເພາະບັດນີ້ ລາວບໍ່ແມ່ນເປັນພຽງຄົນຮັບໃຊ້ຄົນໜຶ່ງເທົ່ານັ້ນ ແຕ່ດີກວ່າຄົນຮັບໃຊ້ອີກ ຄືເປັນອ້າຍນ້ອງທີ່ຮັກຄົນໜຶ່ງ, ລາວເປັນທີ່ຮັກແກ່ເຮົາຫລາຍ ແລະກໍຄົງເປັນທີ່ຮັກແກ່ເຈົ້າຫລາຍກວ່ານັ້ນອີກ ທັງໃນຖານະທີ່ເປັນເພື່ອນມະນຸດ ແລະໃນຖານະທີ່ເປັນພີ່ນ້ອງກັນໃນອົງພຣະຜູ້ເປັນເຈົ້າດ້ວຍ.
57001017	ເຫດສະນັ້ນ ຖ້າເຈົ້າຖືວ່າເຮົາເປັນເພື່ອນຮ່ວມງານຂອງເຈົ້າແລ້ວ ຈົ່ງຕ້ອນຮັບລາວໄວ້ເໝືອນກັບເຈົ້າຕ້ອນຮັບຕົວເຮົາເອງ.
57001018	ຖ້າລາວໄດ້ເຮັດຜິດພາດປະການໃດ ຫລືເປັນໜີ້ເຈົ້າຫຍັງແດ່ ກໍໃຫ້ເຈົ້າຄິດເອົານຳເຮົາ.
57001019	ຝ່າຍເຮົາ ໄດ້ລົງມືຂຽນໄວ້ວ່າ, “ເຮົາຈະໃຊ້ແທນຄືນໃຫ້ ແຕ່ສ່ວນເຈົ້າເປັນໜີ້ເຮົານັ້ນ ຄືຊີວິດຂອງເຈົ້າເອງ ເຮົາຈະບໍ່ອ້າງເຖິງ.”
57001020	ດັ່ງນັ້ນແຫລະ ນ້ອງເອີຍ ຂໍໃຫ້ເຮົາໄດ້ຮັບປະໂຫຍດຈາກເຈົ້າໃນອົງພຣະຜູ້ເປັນເຈົ້າ; ຈົ່ງເຮັດໃຫ້ຈິດໃຈຂອງເຮົາສົດຊື່ນຂຶ້ນໃນພຣະຄຣິດ.
57001021	ເຮົາມີຄວາມໝັ້ນໃຈວ່າ ເຈົ້າຈະເຊື່ອຟັງເຮົາ ຈຶ່ງໄດ້ຂຽນຈົດໝາຍມາເຖິງເຈົ້າ ເພາະຮູ້ວ່າ ເຈົ້າຈະເຮັດລື່ນກວ່າທີ່ເຮົາເວົ້ານັ້ນອີກ.
57001022	ນອກນັ້ນ ຈົ່ງຈັດຕຽມຫ້ອງພັກໄວ້ສຳລັບເຮົາ ເພາະເຮົາຫວັງວ່າ ພຣະເຈົ້າຈະຊົງໂຜດໃຫ້ເຮົາມາຫາເຈົ້າ ຕາມຄຳພາວັນນາອະທິຖານຂອງພວກເຈົ້າ.
57001023	ເອປາຟາ ຜູ້ຖືກຄຸກຢູ່ກັບເຮົາ ເພາະເຫັນແກ່ພຣະຄຣິດເຈົ້າເຢຊູ ກໍຝາກຄວາມຄິດເຖິງມາຍັງເຈົ້າ
57001024	ເຊັ່ນດຽວກັນກັບມາຣະໂກ, ອາຣິດຕາໂຂ, ເດມາ ແລະ ລູກາເພື່ອນຮ່ວມງານຂອງເຮົາ ກໍຝາກຄວາມຄິດເຖິງມາຍັງພວກເຈົ້າດ້ວຍ.
57001025	ຂໍພຣະຄຸນຂອງອົງພຣະເຢຊູຄຣິດເຈົ້າ ຈົ່ງສະຖິດຢູ່ກັບຈິດວິນຍານຂອງພວກເຈົ້າເທີ້ນ.
58001001	ໃນອະດີດຕະການນັ້ນ ພຣະເຈົ້າຊົງກ່າວແກ່ບັນພະບຸລຸດຂອງພວກເຮົາຕັ້ງຫລາຍເທື່ອ ແລະໃນວິທີຕ່າງໆ ໂດຍທາງບັນດາຜູ້ທຳນວາຍ,
58001002	ແຕ່ໃນຄາວສຸດທ້າຍນີ້ ພຣະອົງໄດ້ຊົງກ່າວແກ່ເຮົາທັງຫລາຍທາງພຣະບຸດ ຜູ້ຊຶ່ງພຣະອົງໄດ້ຊົງຕັ້ງໃຫ້ເປັນຜູ້ຮັບສັບພະທຸກສິ່ງທັງປວງເປັນມໍຣະດົກ ແລະດ້ວຍພຣະບຸດນັ້ນພຣະອົງໄດ້ຊົງສ້າງໂລກທັງຫລາຍ.
58001003	ພຣະບຸດນັ້ນ ເປັນແສງສະທ້ອນພຣະສະຫງ່າຣາສີຂອງພຣະເຈົ້າ ແລະມີສະພາບເປັນແບບພິມດຽວກັນກັບພຣະອົງ ແລະຊົງຄໍ້າຊູພິພົບໂລກໄວ້ດ້ວຍພຣະທຳອັນຊົງຣິດຂອງພຣະອົງ, ເມື່ອພຣະອົງຊົງຊຳລະບາບກຳແລ້ວ ກໍຊົງປະທັບຢູ່ເບື້ອງຂວາຂອງຜູ້ຊົງຣິດທານຸພາບໃນທີ່ສູງສຸດ.
58001004	ອັນໜຶ່ງ, ພຣະເຈົ້າໄດ້ຊົງປະທານພຣະນາມອັນປະເສີດເລີດລໍ້າກວ່າເທວະດາ ໃຫ້ພຣະອົງຢ່າງໃດພຣະອົງກໍຊົງເກີດເປັນຜູ້ປະເສີດເລີດລໍ້າກວ່າເທວະດາຢ່າງນັ້ນ.
58001005	ເພາະພຣະເຈົ້າບໍ່ເຄີຍກ່າວແກ່ເທວະດາຂອງພຣະອົງຕົນໃດວ່າ, “ທ່ານເປັນບຸດຂອງເຮົາ ວັນນີ້ເຮົາໃຫ້ກຳເນີດແກ່ທ່ານ.” ເພາະພຣະເຈົ້າເຄີຍກ່າວກັບເທວະດາອີກວ່າ, “ເຮົາຈະເປັນບິດາຂອງທ່ານ ຝ່າຍທ່ານກໍຈະເປັນບຸດຂອງເຮົາ.”
58001006	ແລະອີກຄັ້ງໜຶ່ງ ພຣະເຈົ້າໄດ້ສົ່ງພຣະບຸດກົກຂອງພຣະອົງເຂົ້າມາໃນໂລກນັ້ນ ພຣະອົງໄດ້ຊົງກ່າວວ່າ, “ໃຫ້ບັນດາເທວະດາຂອງພຣະເຈົ້າທຸກຕົນ ຕ້ອງນ້ອມນະມັດສະການ ຂາບໄຫວ້ພຣະອົງ.”
58001007	ສ່ວນກ່ຽວກັບບັນດາເທວະດາເຫຼົ່ານັ້ນ ພຣະອົງຊົງກ່າວວ່າ, “ພຣະເຈົ້າບັນດານໃຫ້ ຝູງເທວະດາຂອງພຣະອົງເປັນລົມ ແລະໃຫ້ບັນດາຜູ້ຮັບໃຊ້ຂອງພຣະອົງ ເປັນແປວໄຟອັນຮ້ອນກ້າ.”
58001008	ແຕ່ສ່ວນພຣະບຸດນັ້ນ ພຣະເຈົ້າຊົງກ່າວວ່າ, “ຂ້າແດ່ພຣະເຈົ້າ ຣາຊບັນລັງຂອງພຣະອົງນັ້ນ ກໍຕັ້ງໝັ້ນຄົງຕະຫລອດໄປ ພຣະອົງຈະຊົງປົກຄອງອານາຈັກ ຂອງພຣະອົງ ດ້ວຍຄວາມຍຸດຕິທຳ.
58001009	ພຣະອົງຊົງຮັກຄວາມຊອບທຳ ແລະຊົງກຽດຊັງສິ່ງອະທຳ ສະນັ້ນ ພຣະເຈົ້າພຣະເຈົ້າຂອງພຣະອົງ ໄດ້ຊົງຫົດສົງພຣະອົງໄວ້ ດ້ວຍນໍ້າມັນແຫ່ງຄວາມຊົມຊື່ນຍິນດີ ຫລາຍກວ່າພຣະສະຫາຍທັງປວງ ຂອງພຣະອົງ.”
58001010	ພຣະອົງຊົງກ່າວອີກວ່າ, “ຂ້າແດ່ອົງພຣະຜູ້ເປັນເຈົ້າ ເມື່ອຕົ້ນເດີມນັ້ນ ພຣະອົງຊົງວາງຮາກແຜ່ນດິນໂລກໄວ້ ແລະສ້າງສະຫວັນຊັ້ນຟ້າ ດ້ວຍສີພຣະຫັດຂອງພຣະອົງ.
58001011	ສິ່ງເຫລົ່ານັ້ນຈະດັບສູນໄປ ແຕ່ພຣະອົງຊົງດຳລົງຄົງຢູ່ ສິ່ງເຫລົ່ານັ້ນຈະເກົ່າແກ່ໄປໝົດສິ້ນ ເໝືອນດັ່ງເຄື່ອງນຸ່ງຫົ່ມ.
58001012	ພຣະອົງຈະມ້ວນສິ່ງເຫລົ່ານັ້ນໄວ້ ເໝືອນດັ່ງມ້ວນເສື້ອໃຫຍ່ ມັນຈະຖືກປ່ຽນແປງດັ່ງເຄື່ອງນຸ່ງຫົ່ມ. ແຕ່ຝ່າຍພຣະອົງຊົງເປັນຢູ່ດັ່ງເດີມສະເໝີໄປ ແລະ ປີທັງຫລາຍຂອງພຣະອົງກໍບໍ່ສິ້ນສຸດຈັກເທື່ອ.”
58001013	ນອກຈາກນັ້ນ ພຣະເຈົ້າບໍ່ເຄີຍກ່າວແກ່ເທວະດາຂອງພຣະອົງຕົນໃດວ່າ, “ຈົ່ງນັ່ງທີ່ເບື້ອງຂວາມືຂອງເຮົາ ຈົນກວ່າເຮົາປາບເຫລົ່າສັດຕູຂອງທ່ານ ໃຫ້ຂາບລົງຢູ່ໃຕ້ພື້ນຕີນຂອງທ່ານ.”
58001014	ຝູງເທວະດາທັງປວງນັ້ນ ແມ່ນວິນຍານຮັບໃຊ້ ທີ່ພຣະເຈົ້າຊົງໃຊ້ມາບົວລະບັດ ບັນດາຜູ້ທີ່ຈະໄດ້ຮັບຄວາມລອດພົ້ນເປັນມໍຣະດົກ ບໍ່ແມ່ນບໍ?
58002001	ເພາະເຫດນັ້ນ ພວກເຮົາຈຶ່ງຕ້ອງໃຫ້ຄວາມສົນໃຈຫລາຍຍິ່ງຂຶ້ນໃນຂໍ້ຄວາມຈິງ ຊຶ່ງພວກເຮົາໄດ້ຍິນໄດ້ຟັງ ເພື່ອວ່າພວກເຮົາຈະບໍ່ຖືກລໍ້ລວງໃຫ້ຫລົງເສຍໄປ.
58002002	ດ້ວຍວ່າ, ຖ້ອຍຄຳ ຊຶ່ງບັນດາເທວະດາໄດ້ກ່າວມານັ້ນ ເປັນຄວາມຈິງ ແລະຜູ້ໃດທີ່ບໍ່ເຊື່ອຟັງແລະບໍ່ປະຕິບັດຕາມ ກໍໄດ້ຮັບໂທດຕາມຄວາມຍຸດຕິທຳແລ້ວ.
58002003	ດັ່ງນັ້ນ ຖ້າພວກເຮົາລະເລີຍຕໍ່ຄວາມພົ້ນອັນໃຫຍ່ຫລວງເຊັ່ນນີ້ ພວກເຮົາຈະຫລົບໜີຈາກການລົງໂທດໄດ້ຢ່າງໃດ? ອົງພຣະຜູ້ເປັນເຈົ້າໄດ້ປະກາດຄວາມພົ້ນນັ້ນໃນເວລາທຳອິດ ແລະພວກທີ່ໄດ້ຍິນກໍຢືນຢັນແກ່ພວກເຮົາວ່າເປັນຄວາມຈິງ.
58002004	ພຣະເຈົ້າກໍຍັງຊົງເປັນພະຍານຮ່ວມກັນກັບພວກເຂົາ ໂດຍຊົງສຳແດງໝາຍສຳຄັນການອັດສະຈັນ ການອິດທິຣິດຕ່າງໆ ແລະໂດຍຂອງປະທານຈາກພຣະວິນຍານບໍຣິສຸດເຈົ້າ ຊຶ່ງຊົງປະທານຕາມນໍ້າພຣະໄທຂອງພຣະອົງ.
58002005	ພຣະເຈົ້າບໍ່ໄດ້ຕັ້ງຝູງເທວະດາ ໃຫ້ເປັນຜູ້ປົກຄອງເໜືອໂລກໜ້າທີ່ຈະມີມາ ຄືໂລກໃໝ່ ຊຶ່ງເຮົາກຳລັງກ່າວເຖິງນັ້ນ.
58002006	ແຕ່ໃນບາງບ່ອນ ມີຄົນກ່າວເປັນພະຍານວ່າ, “ມະນຸດສຳຄັນຫຍັງໜໍ ທີ່ພຣະອົງຈະຕ້ອງຄິດເຖິງເຂົາ ຫລືວ່າພຣະອົງຕ້ອງເປັນຫ່ວງເປັນໃຍ ມະນຸດທີ່ຕາຍເປັນບໍ?
58002007	ພຣະອົງຊົງເຮັດໃຫ້ມະນຸດຕໍ່າກວ່າ ເທວະດາພຽງໜ້ອຍໜຶ່ງເທົ່ານັ້ນ ຊົງເອົາສະຫງ່າຣາສີ ແລະກຽດຕິຍົດເປັນມົງກຸດໃຫ້
58002008	ໄດ້ຊົງປາບສິ່ງທັງປວງ ໃຫ້ຢູ່ພາຍໃຕ້ຕີນຂອງເພິ່ນ.” ໃນການທີ່ພຣະອົງໄດ້ຊົງມອບສິ່ງທັງປວງໃຫ້ຢູ່ໃຕ້ອຳນາດຂອງເພິ່ນນັ້ນ ບໍ່ມີສິ່ງໃດທີ່ຊົງປະໄວ້ ນອກເໜືອຈາກອຳນາດຂອງເພິ່ນ ແຕ່ບັດນີ້ ພວກເຮົາຍັງບໍ່ເຫັນວ່າສິ່ງທັງປວງຢູ່ໃຕ້ອຳນາດຂອງເພິ່ນ.
58002009	ແຕ່ພວກເຮົາກໍເຫັນພຣະເຢຊູເຈົ້າ ຜູ້ທີ່ຖືກເຮັດໃຫ້ຕໍ່າກວ່າເທວະດາພຽງຊົ່ວຄາວນັ້ນ ຊົງໄດ້ຮັບພຣະສະຫງ່າຣາສີ ແລະພຣະກຽດຕິຍົດເປັນມົງກຸດ ເພາະທີ່ພຣະອົງຊົງຍອມຕາຍດ້ວຍຄວາມທໍລະມານ ໂດຍພຣະຄຸນຂອງພຣະເຈົ້າ ພຣະອົງຈຶ່ງໄດ້ຊົງຊີມຣົດຄວາມຕາຍແທນມະນຸດທຸກຄົນ.
58002010	ດ້ວຍວ່າ, ໃນການທີ່ພຣະເຈົ້າຈະຊົງພາບຸດຫລວງຫລາຍໄປສູ່ສະຫງ່າຣາສີນັ້ນ ກໍເປັນການເໝາະສົມຢູ່ແລ້ວ ທີ່ພຣະເຈົ້າ ຜູ້ຊຶ່ງທຸກສິ່ງດຳລົງຢູ່ໂດຍພຣະອົງ ແລະເພື່ອພຣະອົງ ຈະຊົງໃຫ້ຜູ້ນຳທາງຄວາມລອດພົ້ນໃຫ້ເຂົາເຫລົ່ານັ້ນ ໃຫ້ເຖິງທີ່ສຳເລັດໂດຍການທົນທຸກທໍລະມານ.
58002011	ເພາະວ່າພຣະອົງຜູ້ຊົງຊຳລະມະນຸດໃຫ້ບໍຣິສຸດຈາກບາບກຳຂອງພວກເຂົາ ແລະພວກທີ່ໄດ້ຖືກຊຳລະໃຫ້ບໍຣິສຸດນັ້ນ ກໍມີມາຈາກພຣະບິດາເຈົ້າອົງດຽວກັນ. ເພາະເຫດນັ້ນ ພຣະເຢຊູເຈົ້າຈຶ່ງບໍ່ລະອາຍທີ່ຈະເອີ້ນຄົນເຫລົ່ານັ້ນວ່າ ເປັນອ້າຍເອື້ອຍນ້ອງຂອງພຣະອົງ.
58002012	ໂດຍພຣະອົງຊົງກ່າວວ່າ, “ເຮົາຈະປະກາດພຣະນາມ ຂອງພຣະອົງແກ່ອ້າຍເອື້ອຍນ້ອງຂອງເຮົາ ເຮົາຈະຮ້ອງເພງສັນລະເສີນພຣະອົງ ໃນທ່າມກາງຊຸມຊົນ.”
58002013	ພຣະອົງຍັງຊົງກ່າວວ່າ, “ຂ້ານ້ອຍຈະມອບຄວາມໄວ້ວາງໃຈໃນພຣະເຈົ້າ” ແລະພຣະອົງຍັງກ່າວອີກວ່າ, “ຂ້ານ້ອຍຢູ່ທີ່ນີ້ພ້ອມກັບບຸດທັງຫລາຍ ທີ່ພຣະເຈົ້າຊົງມອບໃຫ້ຂ້ານ້ອຍ.”
58002014	ເຫດສະນັ້ນ ເມື່ອພວກລູກໄດ້ຮ່ວມໃນເລືອດເນື້ອອັນດຽວກັນ ຝ່າຍພຣະອົງຈຶ່ງໄດ້ຊົງຮ່ວມໃນຊາດມະນຸດເໝືອນກັນ ເພື່ອໂດຍທາງຄວາມຕາຍນັ້ນ ພຣະອົງຈະໄດ້ຊົງທຳລາຍຜູ້ທີ່ມີອຳນາດແຫ່ງຄວາມຕາຍ ຄືມານຮ້າຍ,
58002015	ແລະຈະໄດ້ຊົງປ່ອຍຄົນທັງປວງ ທີ່ເປັນທາດຂອງຄວາມຢ້ານຕາຍຕະຫລອດຊີວິດນັ້ນໃຫ້ລອດພົ້ນ.
58002016	ເປັນສິ່ງຈະແຈ້ງວ່າ ພຣະອົງບໍ່ໄດ້ຊົງເປັນຫ່ວງນຳຝູງເທວະດາ ແຕ່ພຣະອົງໄດ້ເປັນຫ່ວງນຳເຊື້ອສາຍຂອງອັບຣາຮາມ.
58002017	ເຫດສະນັ້ນ ພຣະອົງຈຶ່ງຕ້ອງໄດ້ກາຍເປັນເໝືອນດັ່ງອ້າຍເອື້ອຍນ້ອງຂອງຕົນໃນທຸກຢ່າງ, ເພື່ອວ່າພຣະອົງຈະໄດ້ເປັນມະຫາປະໂຣຫິດ ຜູ້ປະກອບດ້ວຍຄວາມສັດຊື່ແລະມີໃຈເມດຕາ ໃນການບົວລະບັດຮັບໃຊ້ພຣະເຈົ້າ ເພື່ອນຳເຄື່ອງບູຊາໄປຖວາຍແທນບາບກຳຂອງຄົນທັງປວງ.
58002018	ເພາະເຫດວ່າ ພຣະອົງເອງໄດ້ຖືກທົດລອງ ແລະຖືກທົນທຸກທໍລະມານມາກ່ອນ ພຣະອົງຈຶ່ງຊົງສາມາດຊ່ວຍຜູ້ທີ່ຖືກທົດລອງນັ້ນໄດ້.
58003001	ດັ່ງນັ້ນ ພີ່ນ້ອງຊາຍຍິງຜູ້ບໍຣິສຸດທັງຫລາຍ ທີ່ພຣະເຈົ້າເອີ້ນມາດ້ວຍກັນກັບເຮົາເອີຍ ຈົ່ງພິຈາລະນາເບິ່ງອັກຄະສາວົກ ແລະມະຫາປະໂຣຫິດແຫ່ງຄວາມເຊື່ອຂອງພວກເຮົາ ຄືພຣະເຢຊູເຈົ້າ.
58003002	ພຣະອົງສັດຊື່ຕໍ່ພຣະເຈົ້າ ຜູ້ຊົງແຕ່ງຕັ້ງພຣະອົງໄວ້ໃຫ້ດຳເນີນພາລະກິດນີ້ ເໝືອນດັ່ງທີ່ໂມເຊໄດ້ສັດຊື່ຕໍ່ພາລະກິດຂອງຕົນ ໃນຄົວເຮືອນຂອງພຣະເຈົ້າ.
58003003	ເພາະພຣະອົງສົມຄວນຢູ່ແລ້ວທີ່ໄດ້ຮັບສະຫງ່າຣາສີຫລາຍກວ່າໂມເຊ ເໝືອນດັ່ງກົກເຄົ້າຂອງວົງຕະກຸນ ທີ່ມີກຽດຫລາຍກວ່າວົງຕະກຸນ.
58003004	ດ້ວຍວ່າ, ທຸກວົງຕະກຸນກໍມີກົກເຄົ້າ ແຕ່ຜູ້ຊົງເປັນກົກເຄົ້າຂອງສັບພະສິ່ງທັງປວງນັ້ນແມ່ນພຣະເຈົ້າ.
58003005	ໃນວົງສາຄະນາຍາດທັງໝົດອັນເປັນຄົວເຮືອນຂອງພຣະເຈົ້ານັ້ນ ໂມເຊໄດ້ສັດຊື່ໃນຖານະເປັນຄົນຮັບໃຊ້ ເພື່ອເປັນພະຍານເຖິງເລື່ອງຕ່າງໆ ຊຶ່ງພຣະເຈົ້າຈະຊົງກ່າວຕໍ່ໄປພາຍໜ້າ.
58003006	ແຕ່ຝ່າຍພຣະຄຣິດຊົງສັດຊື່ ໃນຖານະເປັນພຣະບຸດຢູ່ເໜືອວົງສາຄະນາຍາດ ອັນເປັນຄົວເຮືອນຂອງພຣະເຈົ້າ ແລະເຮົາທັງຫລາຍກໍເປັນຄົວເຮືອນນັ້ນແຫລະ ຖ້າເຮົາຫາກຢຶດໝັ້ນໃນຄວາມໄວ້ວາງໃຈ ແລະຄວາມພາກພູມໃຈໃນຄວາມຫວັງນັ້ນໄວ້ໃຫ້ໝັ້ນຄົງຈົນເຖິງທີ່ສຸດ.
58003007	ດ້ວຍເຫດນັ້ນ ຈຶ່ງເປັນໄປຕາມທີ່ພຣະວິນຍານບໍຣິສຸດເຈົ້າຊົງກ່າວໄວ້ວ່າ, “ວັນນີ້ຖ້າເຈົ້າທັງຫລາຍ ໄດ້ຍິນພຣະສຸຣະສຽງຂອງພຣະອົງ
58003008	ກໍຢ່າໃຫ້ໃຈຂອງພວກເຈົ້າແຂງກະດ້າງໄປ ເໝືອນດັ່ງບັນພະບຸລຸດຂອງພວກເຈົ້າ ຄືເມື່ອພວກເຂົາໄດ້ກະບົດຕໍ່ພຣະເຈົ້າ ໃນວັນທີ່ພວກເຂົາທົດລອງພຣະອົງ ໃນຖິ່ນແຫ້ງແລ້ງກັນດານ.
58003009	ໃນບ່ອນນັ້ນພວກເຂົາ ໄດ້ທົດລອງພິສູດເຮົາ ເຖິງແມ່ນວ່າພວກເຂົາໄດ້ເຫັນສິ່ງທີ່ເຮົາ ໄດ້ກະທຳຕະຫລອດສີ່ສິບປີ ແລ້ວນັ້ນກໍຕາມ.
58003010	ສະນັ້ນແຫລະ ເຮົາຈຶ່ງໂກດຮ້າຍ ກັບຄົນສະໄໝນັ້ນ ແລະເວົ້າວ່າ, ‘ໃຈຂອງພວກເຂົາມັກຫລົງຜິດຢູ່ສະເໝີ ແລະພວກເຂົາບໍ່ຮູ້ຈັກຫົນທາງຂອງເຮົາ.’
58003011	ເຮົາຈຶ່ງໄດ້ໂກດຮ້າຍພວກເຂົາ ແລະໄດ້ສາບານຢ່າງໜັກແໜ້ນໄວ້ວ່າ, “ພວກເຂົາຈະບໍ່ໄດ້ເຂົ້າໄປໃນດິນແດນນັ້ນຈັກເທື່ອ ຄືບ່ອນທີ່ເຮົາຈະໃຫ້ພວກເຂົາໄດ້ພັກຜ່ອນ.”
58003012	ພີ່ນ້ອງຄົນທີ່ເຊື່ອຂອງເຮົາເອີຍ, ຈົ່ງລະວັງໃຫ້ດີ ຢ່າໃຫ້ຜູ້ໃດຜູ້ໜຶ່ງໃນພວກເຈົ້າ ມີຈິດໃຈຊົ່ວຊ້າແລະບໍ່ເຊື່ອຟັງ ຊຶ່ງຈະເຮັດໃຫ້ຕົນຫັນໜີຈາກພຣະເຈົ້າ ອົງຊົງພຣະຊົນຢູ່.
58003013	ແຕ່ຈົ່ງຊ່ວຍກັນແລະກັນທຸກໆວັນ ຕາບໃດທີ່ຍັງໃຊ້ຄຳວ່າ, “ວັນນີ້” ເພື່ອບໍ່ໃຫ້ມີຜູ້ໃດໃນພວກເຈົ້າ ຖືກບາບລໍ້ລວງໃຫ້ມີຈິດໃຈດື້ດ້ານບໍ່ເຊື່ອຟັງ.
58003014	ດ້ວຍວ່າ, ພວກເຮົາທຸກຄົນເປັນຜູ້ຮ່ວມງານກັບພຣະຄຣິດ ຖ້າພວກເຮົາຢຶດຖືຄວາມໄວ້ວາງໃຈ ທີ່ພວກເຮົາໄດ້ມີໃນຕອນຕົ້ນນັ້ນ ໄວ້ໝັ້ນຄົງຈົນເຖິງທີ່ສຸດ.
58003015	ດັ່ງທີ່ມີກ່າວໄວ້ໃນພຣະຄຳພີວ່າ, “ວັນນີ້ ຖ້າເຈົ້າທັງຫລາຍຫາກ ໄດ້ຍິນພຣະສຸຣະສຽງຂອງພຣະອົງ ກໍຢ່າໃຫ້ໃຈຂອງພວກເຈົ້າແຂງກະດ້າງໄປ ເໝືອນບັນພະບຸລຸດຂອງພວກເຈົ້າ ທີ່ໄດ້ກະບົດ.”
58003016	ດັ່ງນັ້ນ ແມ່ນຜູ້ໃດໜໍ ທີ່ໄດ້ຍິນພຣະສຸຣະສຽງຂອງພຣະເຈົ້າແລ້ວ ແຕ່ຍັງກະບົດ ບໍ່ແມ່ນທຸກຄົນທີ່ໂມເຊນຳອອກມາຈາກປະເທດເອຢິບນັ້ນຫລື?
58003017	ແລະແມ່ນຜູ້ໃດໜໍ ທີ່ພຣະເຈົ້າໄດ້ໂກດຮ້າຍຕະຫລອດສີ່ສິບປີ ບໍ່ແມ່ນຄົນເຫລົ່ານັ້ນທີ່ໄດ້ເຮັດຜິດບາບ ແລະຊາກສົບຂອງພວກເຂົາຖືກປະຖິ້ມໃນຖິ່ນແຫ້ງແລ້ງກັນດານນັ້ນຫລື?
58003018	ແມ່ນຜູ້ໃດໜໍ ທີ່ພຣະອົງໄດ້ຊົງສາບານຕົວວ່າ ພວກເຂົາຈະບໍ່ໄດ້ເຂົ້າຮ່ວມບ່ອນພັກເຊົາຂອງພຣະອົງຈັກເທື່ອ ກໍແມ່ນຄົນທີ່ບໍ່ເຊື່ອຟັງເຫລົ່ານັ້ນ ບໍ່ແມ່ນຫລື?
58003019	ດັ່ງນັ້ນ ພວກເຮົາຈຶ່ງເຫັນວ່າພວກເຂົາຈະເຂົ້າໄປໃນດິນແດນນັ້ນບໍ່ໄດ້ ຍ້ອນຄວາມບໍ່ເຊື່ອຟັງຂອງພວກເຂົາ.
58004001	ດ້ວຍເຫດນັ້ນ ເມື່ອພຣະສັນຍາຍັງມີຢູ່ວ່າ ຈະໃຫ້ພວກເຮົາເຂົ້າຮ່ວມບ່ອນພັກຂອງພຣະອົງ ກໍໃຫ້ເຮົາທັງຫລາຍຢຳເກງ ເພາະຢ້ານຈະມີຜູ້ໜຶ່ງຜູ້ໃດໃນພວກເຈົ້າໄປບໍ່ເຖິງ.
58004002	ເພາະວ່າພວກເຮົາໄດ້ຍິນຂ່າວປະເສີດຢ່າງດຽວກັນກັບພວກເຂົາ ແຕ່ວ່າພວກເຂົາບໍ່ໄດ້ຮັບປະໂຫຍດຈາກຂ່າວປະເສີດນັ້ນ ເພາະພວກເຂົາບໍ່ໄດ້ຮັບດ້ວຍຄວາມເຊື່ອ.
58004003	ດ້ວຍເຫດນັ້ນ ພວກເຮົາຜູ້ທີ່ເຊື່ອຈຶ່ງໄດ້ເຂົ້າສູ່ການພັກຜ່ອນນັ້ນ ຕາມທີ່ພຣະເຈົ້າຊົງສັນຍາໄວ້ແລ້ວວ່າ, “ເຮົາຈຶ່ງໄດ້ສາບານດ້ວຍຄວາມເຄືອງໃຈກັບພວກເຂົາວ່າ ພວກເຂົາຈະບໍ່ໄດ້ເຂົ້າໄປໃນ ບ່ອນພັກຜ່ອນຂອງເຮົາຈັກເທື່ອ.” ເຖິງແມ່ນວ່າ ພາລະກິດຂອງພຣະອົງຊົງສຳເລັດແລ້ວ ແຕ່ຄາວໄດ້ວາງຮາກສ້າງໂລກພຸ້ນກໍຕາມ.
58004004	ເພາະມີຂຽນໄວ້ໃນພຣະຄຳພີຕອນໜຶ່ງ ຊຶ່ງກ່າວເຖິງວັນທີເຈັດວ່າ, “ພຣະເຈົ້າໄດ້ພັກຜ່ອນຈາກກິດຈະການຂອງພຣະອົງທັງສິ້ນໃນວັນທີເຈັດ.”
58004005	ເລື່ອງດຽວກັນນີ້ກໍມີກ່າວໄວ້ອີກວ່າ, “ພວກເຂົາຈະບໍ່ໄດ້ເຂົ້າໄປໃນບ່ອນພັກຜ່ອນນັ້ນຈັກເທື່ອ.”
58004006	ທີ່ຈິງ ຍັງມີບາງຄົນທີ່ຈະເຂົ້າຮ່ວມບ່ອນນັ້ນ ແຕ່ຄົນເຫລົ່ານັ້ນທີ່ໄດ້ຍິນຂ່າວປະເສີດຄາວກ່ອນບໍ່ໄດ້ເຂົ້າ ເພາະພວກເຂົາບໍ່ເຊື່ອຟັງ.
58004007	ດ້ວຍເຫດນັ້ນ ພຣະເຈົ້າຈຶ່ງກຳນົດວັນໜຶ່ງໄວ້ໃໝ່ອີກ ຊຶ່ງເອີ້ນວ່າ, “ວັນນີ້” ຫລາຍປີຕໍ່ມາ ພຣະອົງໄດ້ເວົ້າເຖິງເລື່ອງນັ້ນໂດຍທາງດາວິດ ດັ່ງທີ່ໄດ້ມີອ້າງໄວ້ໃນພຣະຄຳພີວ່າ, “ວັນນີ້ ຖ້າເຈົ້າທັງຫລາຍໄດ້ ຍິນພຣະສຸຣະສຽງຂອງພຣະເຈົ້າ ກໍຢ່າມີໃຈແຂງກະດ້າງໄປ.”
58004008	ດ້ວຍວ່າ, ຖ້າໂຢຊວຍໄດ້ນຳພາປະຊາຊົນສູ່ການພັກຜ່ອນນັ້ນແລ້ວ ພຣະເຈົ້າກໍຄົງບໍ່ໄດ້ກ່າວອີກໃນເວລາຕໍ່ມາເຖິງວັນອື່ນໆ.
58004009	ເຖິງຢ່າງໃດກໍດີ ການພັກຜ່ອນໃນວັນຊະບາໂຕ ຍັງມີສຳລັບໄພ່ພົນຂອງພຣະເຈົ້າ.
58004010	ດ້ວຍວ່າ, ຜູ້ໃດກໍຕາມທີ່ຮັບການພັກຜ່ອນ ຊຶ່ງພຣະເຈົ້າຊົງສັນຍາໄວ້ແລ້ວ ກໍຈະພັກຜ່ອນຈາກວຽກການຂອງຕົນ ເໝືອນດັ່ງທີ່ພຣະເຈົ້າໄດ້ພັກຜ່ອນຈາກວຽກການຂອງພຣະອົງ.
58004011	ດ້ວຍເຫດນັ້ນ ຈົ່ງໃຫ້ພວກເຮົາອົດສາພະຍາຍາມ ໃຫ້ໄດ້ເຂົ້າສູ່ບ່ອນພັກຜ່ອນນັ້ນ ເພື່ອຈະບໍ່ໃຫ້ຜູ້ໜຶ່ງຜູ້ໃດຕ້ອງເສຍໄປ ເໝືອນດັ່ງຄົນບໍ່ເຊື່ອຟັງເຫລົ່ານັ້ນ.
58004012	ເພາະວ່າພຣະທຳຂອງພຣະເຈົ້າປະກອບດ້ວຍຊີວິດແລະຣິດເດດ ຄົມກວ່າດາບສອງຄົມທຸກດວງ ແທງຊອດເຖິງຈິດໃຈແລະວິນຍານ ຕະຫລອດທັງຄໍ່ກະດູກແລະໄຂໃນກະດູກເຊື່ອມຕິດຕໍ່ກັນ ຈຶ່ງສັງເກດຮູ້ຄວາມຄິດແລະຄວາມມຸ່ງໝາຍໃນໃຈໄດ້.
58004013	ແລະໃນທຸກສິ່ງທີ່ໄດ້ຖືກສ້າງຂຶ້ນນັ້ນ ບໍ່ມີສິ່ງໃດຖືກບັງລັບໄວ້ຈາກພຣະພັກພຣະອົງໄດ້ ແຕ່ທຸກສິ່ງໄດ້ປາກົດແຈ້ງຕໍ່ສາຍຕາຂອງພຣະອົງ ຜູ້ທີ່ເຮົາຈະຕ້ອງໃຫ້ການນັ້ນ.
58004014	ດ້ວຍເຫດນັ້ນ ຖ້າພວກເຮົາມີມະຫາປະໂຣຫິດຜູ້ຍິ່ງໃຫຍ່ ທີ່ຜ່ານຟ້າສະຫວັນມາແລ້ວ ຄືພຣະເຢຊູເຈົ້າພຣະບຸດຂອງພຣະເຈົ້າ. ຈົ່ງໃຫ້ພວກເຮົາຢຶດຖືຄວາມເຊື່ອ ທີ່ເຮົາໄດ້ປະກາດແລ້ວນັ້ນໃຫ້ໝັ້ນຄົງ.
58004015	ເພາະວ່າ ພວກເຮົາບໍ່ໄດ້ມີມະຫາປະໂຣຫິດ ທີ່ບໍ່ສາມາດຈະເຫັນໃຈໃນຄວາມອ່ອນແອຂອງພວກເຮົາ, ແຕ່ມີຕົນໜຶ່ງທີ່ຊົງຖືກທົດລອງເໝືອນຢ່າງເຮົາທຸກປະການ, ເຖິງປານນັ້ນ ພຣະອົງກໍຍັງບໍ່ມີບາບ.
58004016	ດ້ວຍເຫດນັ້ນ ຈົ່ງໃຫ້ເຮົາທັງຫລາຍມີໃຈກ້າເຂົ້າໄປເຖິງພຣະທີ່ນັ່ງແຫ່ງພຣະຄຸນ ເພື່ອພວກເຮົາຈະໄດ້ຮັບພຣະເມດຕາ ແລະພົບພຣະຄຸນທີ່ຈະຊ່ວຍເຮົາໃນເວລາທີ່ຕ້ອງການ.
58005001	ຝ່າຍມະຫາປະໂຣຫິດທຸກຄົນນັ້ນ ແມ່ນຜູ້ຖືກເລືອກໄວ້ຈາກມະນຸດ ແລະຖືກແຕ່ງຕັ້ງໃຫ້ເປັນຜູ້ຮັບໃຊ້ພຣະເຈົ້າແທນມະນຸດ ເພື່ອຖວາຍເຄື່ອງບູຊາ ແລະຂອງຖວາຍເພື່ອລຶບລ້າງບາບ.
58005002	ເພິ່ນສາມາດປະຕິບັດຢ່າງອ່ອນໂຍນຕໍ່ຄົນທີ່ຮູ້ເທົ່າບໍ່ເຖິງການ ແລະຄົນຫລົງຜິດໄດ້ ເພາະເພິ່ນເອງກໍມີຄວາມອ່ອນແອເໝືອນກັນ.
58005003	ເພາະເຫດນີ້ ເພິ່ນຈຶ່ງຕ້ອງຖວາຍເຄື່ອງບູຊາຕ່າງໆ ບໍ່ແມ່ນສຳລັບລຶບລ້າງບາບຂອງພົນລະເມືອງເທົ່ານັ້ນ ແຕ່ສຳລັບລຶບລ້າງບາບຂອງຕົນເອງດ້ວຍ.
58005004	ບໍ່ຫ່ອນມີຜູ້ໃດຕັ້ງຕົນເອງຢູ່ໃນຕຳແໜ່ງນີ້ ມີແຕ່ພຣະເຈົ້າຊົງເອີ້ນເອົາເໝືອນຢ່າງຊົງເອີ້ນອາໂຣນນັ້ນ.
58005005	ໃນທຳນອງດຽວກັນ ພຣະຄຣິດກໍບໍ່ໄດ້ຊົງຍົກຍໍພຣະອົງເອງຂຶ້ນເປັນມະຫາປະໂຣຫິດ ແຕ່ຊົງຮັບພຣະກຽດນີ້ຈາກພຣະເຈົ້າຜູ້ຊົງກ່າວກັບພຣະອົງວ່າ, “ທ່ານນັ້ນແຫລະ ເປັນບຸດຂອງເຮົາ ຝ່າຍເຮົາ ເຮົາໃຫ້ກຳເນີດທ່ານໃນວັນນີ້.”
58005006	ພຣະອົງຍັງຊົງກ່າວໃນຕອນອື່ນອີກວ່າ, “ທ່ານເປັນປະໂຣຫິດຕະຫລອດໄປ ໃນລຳດັບດຽວກັນກັບເມຄີເຊເດັກ.”
58005007	ຝ່າຍພຣະບຸດນັ້ນ ຂະນະເມື່ອຊົງເປັນມະນຸດຢູ່ ພຣະອົງໄດ້ຊົງຖວາຍຄຳພາວັນນາອະທິຖານ ແລະໄຫວ້ວອນດ້ວຍການຮ້ອງໄຫ້ຢ່າງໜັກ ແລະມີນໍ້າຕາໄຫລທູນຕໍ່ພຣະເຈົ້າ ຜູ້ຊົງສາມາດໂຜດໃຫ້ພຣະອົງພົ້ນຈາກຕາຍໄດ້ ແລະຊົງນ້ອມຮັບຟັງ ເນື່ອງດ້ວຍຄວາມຢຳເກງຂອງພຣະອົງ.
58005008	ເຖິງແມ່ນວ່າ ພຣະອົງຊົງເປັນພຣະບຸດ ກໍຍັງຊົງຮຽນຮູ້ທີ່ຈະນ້ອມຍອມເຊື່ອຟັງ ໂດຍຄວາມທຸກລຳບາກທີ່ພຣະອົງຊົງທົນນັ້ນ.
58005009	ເມື່ອພຣະເຈົ້າໄດ້ຊົງບັນດານໃຫ້ພຣະບຸດ ເຖິງທີ່ສຳເລັດແລ້ວ ພຣະບຸດນັ້ນ ຈຶ່ງໄດ້ເກີດເປັນຕົ້ນກຳເນີດແຫ່ງຄວາມລອດພົ້ນອັນຕະຫລອດໄປເປັນນິດ ແກ່ຄົນທັງປວງທີ່ເຊື່ອຟັງພຣະອົງ,
58005010	ໂດຍພຣະເຈົ້າໄດ້ຊົງຕັ້ງພຣະອົງໃຫ້ເປັນມະຫາປະໂຣຫິດ ໃນລຳດັບດຽວກັບເມຄີເຊເດັກ.
58005011	ກ່ຽວກັບມະຫາປະໂຣຫິດນັ້ນ ມີເລື່ອງເວົ້າຫລາຍ ແລະຍາກທີ່ຈະອະທິບາຍໃຫ້ເຂົ້າໃຈໄດ້ ເພາະວ່າເຈົ້າທັງຫລາຍກາຍເປັນຄົນຫູໜັກເສຍແລ້ວ.
58005012	ເຖິງແມ່ນວ່າຂະນະນີ້ ເຈົ້າທັງຫລາຍຄວນຈະເປັນຄູໄດ້ແຕ່ດົນແລ້ວກໍດີ ແຕ່ພວກເຈົ້າກໍຍັງຕ້ອງການໃຫ້ຄົນອື່ນສອນຫລັກທຳເບື້ອງຕົ້ນ ແຫ່ງພຣະທຳຂອງພຣະເຈົ້າແກ່ພວກເຈົ້າອີກ. ເຈົ້າທັງຫລາຍກັບກາຍເປັນຄົນຕ້ອງການນໍ້ານົມບໍ່ແມ່ນອາຫານແຂງ.
58005013	ດ້ວຍວ່າ, ທຸກຄົນທີ່ຍັງກິນນໍ້ານົມຢູ່ນັ້ນ ຍັງບໍ່ຊຳນານໃນເລື່ອງສິນທຳ ເພາະເຂົາຍັງເປັນເດັກນ້ອຍຢູ່.
58005014	ອາຫານແຂງເປັນອາຫານສຳລັບຜູ້ໃຫຍ່ແລ້ວ ຄືສຳລັບຜູ້ທີ່ໄດ້ຮັບການຝຶກຫັດອົບຮົມ ໃຫ້ສາມາດສັງເກດວ່າ ສິ່ງໃດດີແລະສິ່ງໃດຊົ່ວ.
58006001	ດ້ວຍເຫດນັ້ນ ໃຫ້ພວກເຮົາປະຫລັກທຳເບື້ອງຕົ້ນກ່ຽວກັບພຣະຄຣິດໄວ້ ແລະກ້າວໜ້າໄປສູ່ຄວາມເປັນຜູ້ໃຫຍ່ແລ້ວ ຢ່າເອົາສິ່ງເຫລົ່ານີ້ມາວາງເປັນຮາກຖານຊໍ້າອີກ ຄືການກັບໃຈໃໝ່ຈາກການກະທຳ ທີ່ນຳໄປສູ່ຄວາມຕາຍ ຄວາມເຊື່ອໃນພຣະເຈົ້າ
58006002	ແລະຄຳສັ່ງສອນເຖິງເລື່ອງບັບຕິສະມາ ພິທີວາງມື, ການເປັນຄືນມາຈາກຕາຍ ແລະການພິພາກສາລົງໂທດເປັນນິດ.
58006003	ສິ່ງນີ້ແຫລະ ພວກເຮົາຈະກະທຳ ຖ້າພຣະເຈົ້າຊົງໂຜດອະນຸຍາດ.
58006004	ເພາະວ່າຄົນເຫລົ່ານັ້ນ ທີ່ໄດ້ຮັບຄວາມສະຫວ່າງມາເທື່ອໜຶ່ງແລ້ວ ແລະຊີມຣົດຂອງປະທານຈາກສະຫວັນ ໄດ້ຮັບພຣະວິນຍານບໍຣິສຸດເຈົ້າ
58006005	ແລະໄດ້ຊີມຣົດອັນດີແຫ່ງຖ້ອຍຄຳຂອງພຣະເຈົ້າ ກັບຣິດເດດແຫ່ງຄາວທີ່ຈະມາເຖິງນັ້ນ.
58006006	ຖ້າພວກເຂົາເຫລົ່ານັ້ນໄດ້ຕົກເສຍໄປແລ້ວ ກໍເຫລືອວິໄສທີ່ຈະນຳພວກເຂົາມາສູ່ການກັບໃຈອີກໄດ້ ເພາະພວກເຂົາເອງຄຶງພຣະບຸດຂອງພຣະເຈົ້າເສຍ ແລະເຮັດໃຫ້ພຣະອົງຊົງໄດ້ຮັບການປະຈານຂາຍໜ້າ.
58006007	ດ້ວຍວ່າ, ພື້ນດິນຕອນໃດດູດຮັບເອົານໍ້າຝົນທີ່ຕົກໃສ່ຢູ່ເລື້ອຍ ແລະເກີດພືດຜົນງອກຂຶ້ນໃຫ້ປະໂຫຍດແກ່ຄົນປູກຝັງນັ້ນ ກໍໄດ້ຮັບພຣະພອນຈາກພຣະເຈົ້າ.
58006008	ແຕ່ພື້ນດິນທີ່ເກີດສ້ຽນໜາມ ກໍນັບວ່າບໍ່ມີຄ່າ ແລະເກືອບຈະຖືກຊົງປ້ອຍດ່າແລ້ວ ໃນທີ່ສຸດກໍຈະຖືກເຜົາໄຟເສຍ.
58006009	ແຕ່ພວກພີ່ນ້ອງເອີຍ, ເຖິງແມ່ນວ່າເຮົາເວົ້າດັ່ງນັ້ນ ເຮົາກໍຍັງເຊື່ອແນ່ວ່າທ່າທີຂອງພວກເຈົ້າ ມີສິ່ງດີກວ່າທີ່ໄດ້ກ່າວມານັ້ນ ກໍຄືສິ່ງທີ່ກ່ຽວກັບຄວາມພົ້ນ.
58006010	ເພາະວ່າ ພຣະເຈົ້າບໍ່ໄດ້ຊົງອະຍຸດຕິທຳ ຊຶ່ງຈະຊົງລືມການງານທີ່ພວກເຈົ້າໄດ້ເຮັດ ແລະຄວາມຮັກທີ່ເຈົ້າໄດ້ສະແດງຕໍ່ພຣະນາມຂອງພຣະອົງ ຄືການຮັບໃຊ້ໄພ່ພົນຂອງພຣະອົງ ເໝືອນດັ່ງພວກເຈົ້າຍັງຮັບໃຊ້ຢູ່.
58006011	ຄວາມປາຖະໜາອັນຍິ່ງໃຫຍ່ຂອງພວກເຮົາ ແມ່ນໃຫ້ແຕ່ລະຄົນໃນພວກເຈົ້າ ມີຄວາມຮ້ອນຮົນຢ່າງດຽວກັນຈົນເຖິງທີ່ສຸດ ເພື່ອວ່າສິ່ງທີ່ພວກເຈົ້າຫວັງໄວ້ນັ້ນຈະໄດ້ສຳເລັດ.
58006012	ພວກເຮົາບໍ່ປາຖະໜາໃຫ້ພວກເຈົ້າກາຍເປັນຄົນກຽດຄ້ານ ແຕ່ໃຫ້ເປັນເໝືອນຄົນເຫລົ່ານັ້ນ ທີ່ອາໄສຄວາມເຊື່ອແລະຄວາມພຽນອົດທົນ ຈຶ່ງໄດ້ຮັບມໍຣະດົກຕາມພຣະສັນຍາ.
58006013	ເມື່ອພຣະເຈົ້າໄດ້ຊົງສັນຍາໄວ້ກັບອັບຣາຮາມນັ້ນ ໂດຍທີ່ບໍ່ມີຜູ້ໃດເປັນໃຫຍ່ກວ່າພຣະອົງ ທີ່ພຣະອົງຈະຊົງສາບານດ້ວຍອອກຊື່ຜູ້ນັ້ນໄດ້ ພຣະອົງຈຶ່ງໄດ້ຊົງສາບານດ້ວຍພຣະນາມຂອງພຣະອົງເອງ
58006014	ວ່າ, “ຈິງແທ້ ເຮົາຈະອວຍພອນໃຫ້ເຈົ້າ ແລະຈະໃຫ້ເຊື້ອສາຍຂອງເຈົ້າທະວີຫລາຍຂຶ້ນ.”
58006015	ຢ່າງນັ້ນແຫລະ ເມື່ອອັບຣາຮາມໄດ້ທົນຄອຍດ້ວຍຄວາມພຽນແລ້ວ ເພິ່ນຈຶ່ງໄດ້ຮັບຕາມພຣະສັນຍານັ້ນ.
58006016	ດ້ວຍວ່າ, ຝ່າຍມະນຸດເຄີຍສາບານດ້ວຍອອກຊື່ຜູ້ໃຫຍ່ກວ່າຕົນ ແລະເມື່ອເກີດການຖົກຖຽງກັນຂຶ້ນຄຳສາບານນັ້ນ ກໍເປັນຄຳຢືນຢັນອັນເດັດຂາດ.
58006017	ສະນັ້ນ ເມື່ອພຣະເຈົ້າຊົງມີພຣະປະສົງ ຈະຊົງໃຫ້ຜູ້ທີ່ຈະຮັບມໍຣະດົກຕາມພຣະສັນຍານັ້ນ ຮູ້ຄັກແນ່ຕື່ມຂຶ້ນວ່າ ພຣະປະສົງຂອງພຣະອົງຈະບໍ່ປ່ຽນແປງຈັກເທື່ອ ພຣະອົງຈຶ່ງຊົງຢືນຢັນພຣະສັນຍານັ້ນດ້ວຍຄຳສາບານ.
58006018	ເພື່ອວ່າໂດຍສອງປະການທີ່ປ່ຽນແປງບໍ່ໄດ້ (ເພາະພຣະເຈົ້າຈະກ່າວຄຳຕົວະບໍ່ໄດ້) ເຮົາ ຜູ້ທີ່ໄດ້ໜີໄພຮ້ອນໄປເພີ່ງເຢັນ ຈຶ່ງໄດ້ຮັບຄວາມຊູໃຈອັນແຮງກ້າ ໃນການທີ່ຈະຢຶດຖືຄວາມຫວັງ ຊຶ່ງມີຢູ່ຕໍ່ໜ້າເຮົານັ້ນ.
58006019	ຄວາມຫວັງທີ່ພວກເຮົາຢຶດຖືນັ້ນ ເປັນສະໝໍທີ່ແທ້ຈິງອັນໝັ້ນຄົງຂອງຈິດໃຈ ຄວາມຫວັງນັ້ນນຳໄປສູ່ບ່ອນສັກສິດທີ່ສຸດຢູ່ເບື້ອງຫລັງຜ້າກັ້ງ,
58006020	ທີ່ພຣະເຢຊູເຈົ້າຜູ້ຊົງນຳໜ້າ ໄດ້ສະເດັດເຂົ້າໄປກ່ອນແທນພວກເຮົາແລ້ວ ເພາະພຣະອົງໄດ້ຊົງກາຍເປັນມະຫາປະໂຣຫິດຕະຫລອດໄປ ໃນລຳດັບດຽວກັບເມຄີເຊເດັກ.
58007001	ສ່ວນເມຄີເຊເດັກຜູ້ນີ້ ຄືກະສັດແຫ່ງເມືອງຊາເລັມ ເປັນປະໂຣຫິດຂອງພຣະເຈົ້າຜູ້ສູງສຸດ ໄດ້ພົບອັບຣາຮາມ ຂະນະທີ່ອັບຣາຮາມກຳລັງກັບມາຈາກການຮົບກັບກະສັດທັງຫລາຍດ້ວຍໄຊຊະນະ ແລະໄດ້ຊົງອວຍພອນແກ່ເພິ່ນ.
58007002	ອັບຣາຮາມໄດ້ແບ່ງສິ່ງຂອງທັງໝົດເປັນສິບສ່ວນ ເອົາສ່ວນໜຶ່ງຖວາຍແກ່ເມຄີເຊເດັກ ເມຄີເຊເດັກແປຢ່າງໜຶ່ງວ່າ ກະສັດແຫ່ງຄວາມຊອບທຳຕາມຄວາມໝາຍແຫ່ງພຣະນາມຂອງທ່ານ ແລະອີກທັງເປັນກະສັດແຫ່ງສັນຕິສຸກ ຕາມຄວາມໝາຍຂອງຊື່ເມືອງຊາເລັມ.
58007003	ບິດາມານດາ ຫລືເຊື້ອວົງຂອງທ່ານບໍ່ມີກ່າວໄວ້ ວັນຕົ້ນແລະວັນປາຍແຫ່ງຊີວິດຂອງທ່ານ ກໍບໍ່ມີເໝືອນກັນ ແຕ່ເປັນເໝືອນພຣະບຸດຂອງພຣະເຈົ້າ ຈຶ່ງດຳລົງຢູ່ເປັນປະໂຣຫິດສືບໆໄປ.
58007004	ຈົ່ງຄິດເບິ່ງ ແມ່ນວ່າທ່ານຜູ້ນີ້ໃຫຍ່ພໍພຽງໃດ ທີ່ອັບຣາຮາມຜູ້ເປັນຕົ້ນຕະກຸນນັ້ນ ຍັງໄດ້ແບ່ງໜຶ່ງສ່ວນສິບຂອງຊັບທີ່ໄດ້ມາຈາກຊະເລີຍອັນດີທີ່ສຸດມາຖວາຍແກ່ທ່ານ.
58007005	ແລະບັນດາເຊື້ອສາຍຂອງເລວີ ຜູ້ຊຶ່ງໄດ້ຮັບຕຳແໜ່ງປະໂຣຫິດນັ້ນ. ເຖິງແມ່ນວ່າ ຄົນເຫລົ່ານັ້ນສືບເຊື້ອສາຍມາຈາກອັບຣາຮາມ ກໍຍັງມີກົດບັນຍັດສັ່ງໃຫ້ຮັບໜຶ່ງສ່ວນສິບຈາກພົນລະເມືອງ ຄືຈາກພວກພີ່ນ້ອງຂອງຕົນ.
58007006	ເມຄີເຊເດັກບໍ່ໄດ້ສືບເຊື້ອສາຍມາຈາກເລວີ ແຕ່ເພິ່ນກໍໄດ້ຮັບໜຶ່ງສ່ວນສິບຈາກອັບຣາຮາມ ແລະໄດ້ອວຍພອນອັບຣາຮາມ ຜູ້ທີ່ໄດ້ຮັບພຣະສັນຍາຂອງພຣະເຈົ້າ.
58007007	ສິ່ງທີ່ຖຽງບໍ່ໄດ້ ກໍຄືຜູ້ນ້ອຍຮັບພອນຈາກຜູ້ໃຫຍ່.
58007008	ອີກປະການໜຶ່ງ ໃນກໍລະນີປະໂຣຫິດຕະກຸນເລວີນັ້ນ ມະນຸດທີ່ຕ້ອງຕາຍກໍເປັນຜູ້ຮັບໜຶ່ງສ່ວນສິບ ແຕ່ໃນກໍລະນີເມຄີເຊເດັກຜູ້ຮັບໜຶ່ງສ່ວນສິບນັ້ນ ມີຫລັກຖານໃນພຣະຄຳພີວ່າ ທ່ານຍັງມີຊີວິດຢູ່.
58007009	ຖ້າຈະເວົ້າອີກຢ່າງໜຶ່ງ ກໍວ່າເລວີຜູ້ຮັບໜຶ່ງສ່ວນສິບນັ້ນ ກໍຍັງໄດ້ຖວາຍໜຶ່ງສ່ວນສິບແກ່ເມຄີເຊເດັກທາງອັບຣາຮາມ.
58007010	ເພາະວ່າໃນຂະນະທີ່ເມຄີເຊເດັກໄດ້ພົບກັບອັບຣາຮາມ ເລວີຍັງຢູ່ໃນສາຍເລືອດຂອງບັນພະບຸລຸດ ຄືອັບຣາຮາມ.
58007011	ດັ່ງນັ້ນ ຖ້າຄວາມບໍຣິບູນບັນລຸໄດ້ທາງລະບົບປະໂຣຫິດເຜົ່າເລວີ (ເພາະວ່າປະຊາຊົນໄດ້ຮັບກົດບັນຍັດໂດຍວິທີນີ້) ເປັນຫຍັງຈະຕ້ອງມີປະໂຣຫິດອື່ນອີກຕາມແບບຢ່າງຂອງເມຄີເຊເດັກ ບໍ່ແມ່ນຕາມແບບຢ່າງຂອງອາໂຣນບໍ?
58007012	ເພາະເມື່ອຕຳແໜ່ງປະໂຣຫິດປ່ຽນແປງໄປແລ້ວ ກົດບັນຍັດກໍຈຳເປັນຕ້ອງປ່ຽນແປງໄປເໝືອນກັນ.
58007013	ເພາະວ່າທ່ານທີ່ເຮົາກ່າວເຖິງນັ້ນ ກໍມາຈາກຕະກຸນອື່ນ ຄືຕະກຸນທີ່ຍັງບໍ່ມີຜູ້ໃດເຄີຍປະຕິບັດທີ່ແທ່ນບູຊາຈັກເທື່ອ.
58007014	ເພາະປາກົດແຈ້ງແລ້ວວ່າ ອົງພຣະຜູ້ເປັນເຈົ້າຂອງເຮົາທັງຫລາຍ ໄດ້ຊົງສືບເຊື້ອສາຍມາຈາກຕະກຸນຢູດາ ແຕ່ເມື່ອໂມເຊໄດ້ກ່າວເຖິງປະໂຣຫິດ ກໍບໍ່ໄດ້ກ່າວເຖິງຕະກຸນນີ້.
58007015	ເລື່ອງນີ້ກໍປາກົດແຈ້ງຂຶ້ນອີກ ຖ້າມີປະໂຣຫິດອີກຕົນໜຶ່ງ ຕາມແບບຢ່າງເມຄີເຊເດັກ
58007016	ຜູ້ຊຶ່ງເປັນປະໂຣຫິດທີ່ບໍ່ໄດ້ຮັບການແຕ່ງຕັ້ງຕາມກົດບັນຍັດຂອງມະນຸດ ແຕ່ໂດຍຣິດເດດແຫ່ງຊີວິດອັນບໍ່ຮູ້ເສື່ອມສູນ.
58007017	ເພາະມີຄຳພະຍານທີ່ກ່າວເຖິງເພິ່ນວ່າ, “ທ່ານເປັນປະໂຣຫິດຕະຫລອດໄປເປັນນິດ ໃນລຳດັບດຽວກັນກັບເມຄີເຊເດັກ.”
58007018	ດ້ວຍວ່າ, ກົດບັນຍັດທີ່ມີກ່ອນນັ້ນ ໄດ້ຊົງຍົກເລີກເສຍແລ້ວ ເພາະມີຂໍ້ບົກຜ່ອງແລະໃຊ້ການບໍ່ໄດ້. (
58007019	ເພາະວ່າກົດບັນຍັດນັ້ນ ບໍ່ໄດ້ເຮັດໃຫ້ສິ່ງໃດເຖິງທີ່ສຳເລັດ) ແຕ່ມີຄວາມຫວັງອັນດີກວ່າໄດ້ເພີ່ມເຕີມເຂົ້າມາ ໂດຍຄວາມຫວັງນັ້ນພວກເຮົາຈຶ່ງຈະເຂົ້າໄປໃກ້ພຣະເຈົ້າໄດ້.
58007020	ພຣະເຈົ້າຊົງຢືນຢັນເລື່ອງນີ້ໂດຍຄຳສາບານຂອງພຣະອົງວ່າ, ຄົນອື່ນໆເຂົາຮັບຕຳແໜ່ງປະໂຣຫິດໂດຍບໍ່ມີຄຳສາບານເລີຍ.
58007021	ແຕ່ພຣະອົງຊົງເປັນປະໂຣຫິດໂດຍທາງຄຳສາບານ ເມື່ອພຣະເຈົ້າຊົງກ່າວກັບພຣະອົງວ່າ, “ອົງພຣະຜູ້ເປັນເຈົ້າຊົງສາບານໄວ້ແລ້ວ ແລະຈະບໍ່ຊົງປ່ຽນພຣະໄທວ່າ, ‘ທ່ານເປັນປະໂຣຫິດ ຕະຫລອດໄປ.’”
58007022	ດັ່ງນັ້ນ ພຣະເຢຊູເຈົ້າຈຶ່ງຊົງກາຍເປັນຜູ້ຮັບປະກັນພັນທະສັນຍາອັນດີກວ່າ.
58007023	ພວກປະໂຣຫິດຕະກຸນເລວີນັ້ນ ສືບຕຳແໜ່ງຕໍ່ກັນມາຫລາຍຄົນ ເພາະຄວາມຕາຍຂັດຂວາງພວກເຂົາບໍ່ໃຫ້ປະຕິບັດງານຕະຫລອດໄປ.
58007024	ແຕ່ພຣະເຢຊູເຈົ້າ ອົງຊົງດຳລົງຕຳແໜ່ງປະໂຣຫິດຕະຫລອດໄປ ເພາະພຣະອົງຊົງດຳລົງຢູ່ນິຣັນດອນ.
58007025	ດ້ວຍເຫດນີ້ ພຣະອົງຈຶ່ງຊົງສາມາດຕະຫລອດໄປ ທີ່ຈະໂຜດເອົາຄົນທັງປວງທີ່ໄດ້ເຂົ້າມາຫາພຣະເຈົ້າ ໂດຍທາງພຣະອົງນັ້ນ ໃຫ້ໄດ້ຮັບຄວາມລອດພົ້ນ ເພາະວ່າ ພຣະອົງຊົງພຣະຊົນຢູ່ນິຣັນດອນ ເພື່ອຊ່ວຍທູນຂໍພຣະກະຣຸນາໃຫ້ຄົນເຫລົ່ານັ້ນ.
58007026	ມະຫາປະໂຣຫິດຢ່າງນີ້ແຫລະ ທີ່ເໝາະສົມສຳລັບພວກເຮົາ ຄືເປັນຜູ້ບໍຣິສຸດປາສະຈາກຜິດ ຫລືສິ່ງຊົ່ວມົວໝອງ ແຍກຈາກຄົນບາບທັງປວງ ຊົງປະທັບຢູ່ເໜືອມະຫາສະຫວັນ.
58007027	ພຣະອົງບໍ່ຕ້ອງຊົງນຳເຄື່ອງບູຊາມາທຸກໆວັນ ເໝືອນດັ່ງມະຫາປະໂຣຫິດຄົນອື່ນໆ ຜູ້ຊຶ່ງຕອນທຳອິດຖວາຍສຳລັບການບາບຂອງຕົນເອງ ແລ້ວຈຶ່ງຖວາຍສຳລັບຄວາມບາບຂອງພົນລະເມືອງ ສ່ວນພຣະອົງ ໄດ້ຊົງຖວາຍເຄື່ອງບູຊາພຽງເທື່ອດຽວເປັນການສິ້ນສຸດ ຄືເມື່ອພຣະອົງໄດ້ຊົງນຳພຣະອົງເອງມາຖວາຍ.
58007028	ຕາມກົດບັນຍັດນັ້ນ ໄດ້ແຕ່ງຕັ້ງມະນຸດທີ່ບໍ່ສົມບູນແບບ ໃຫ້ເປັນມະຫາປະໂຣຫິດ ແຕ່ພຣະສັນຍາຂອງພຣະເຈົ້າທີ່ປະກອບດ້ວຍຄຳສາບານ ຊຶ່ງໄດ້ມາພາຍຫລັງກົດບັນຍັດ ກໍໄດ້ແຕ່ງຕັ້ງພຣະບຸດຂຶ້ນ ຜູ້ຊຶ່ງເຖິງຄວາມສຳເລັດຊົ່ວນິຣັນດອນ.
58008001	ເລື່ອງທີ່ເຮົາກຳລັງເວົ້າຢູ່ນີ້ມີຂໍ້ສຳຄັນ ຄືພວກເຮົາມີມະຫາປະໂຣຫິດຢ່າງນີ້ ຄືມະຫາປະໂຣຫິດຜູ້ປະທັບຢູ່ເບື້ອງຂວາພຣະທີ່ນັ່ງຂອງຜູ້ຊົງຣິດເດຊານຸພາບໃນມະຫາສະຫວັນ.
58008002	ພຣະອົງບົວລະບັດຮັບໃຊ້ເປັນມະຫາປະໂຣຫິດຢູ່ໃນສະຖານທີ່ສັກສິດທີ່ສຸດ ຄືຢູ່ໃນສຳນັກຜ້າເຕັນອັນແທ້ຈິງ ຊຶ່ງບໍ່ແມ່ນມະນຸດເປັນຜູ້ຕັ້ງຂຶ້ນ ແຕ່ແມ່ນອົງພຣະຜູ້ເປັນເຈົ້າໄດ້ຊົງຕັ້ງໄວ້.
58008003	ເພາະວ່າມະຫາປະໂຣຫິດທຸກຄົນ ໄດ້ຮັບແຕ່ງຕັ້ງເພື່ອໃຫ້ຖວາຍຂອງທານ ແລະຂ້າສັດບູຊາແກ່ພຣະເຈົ້າ. ດັ່ງນັ້ນແຫລະ ມະຫາປະໂຣຫິດຜູ້ນີ້ ຈຶ່ງຈຳເປັນຕ້ອງມີສິ່ງຂອງຖວາຍແກ່ພຣະເຈົ້າເໝືອນກັນ.
58008004	ບັດນີ້ ຖ້າພຣະອົງຊົງຢູ່ໃນແຜ່ນດິນໂລກນີ້ ພຣະອົງກໍຈະບໍ່ຊົງເປັນປະໂຣຫິດ ເພາະວ່າມີປະໂຣຫິດທີ່ຖວາຍເຄື່ອງຂອງຕ່າງໆຕາມກົດບັນຍັດຢູ່ແລ້ວ.
58008005	ປະການໜຶ່ງ ປະໂຣຫິດເຫລົ່ານັ້ນບົວລະບັດເປັນພຽງແຕ່ແບບແລະເງົາແຫ່ງສິ່ງສັກສິດໃນສະຫວັນ. ເໝືອນໂມເຊ, ເມື່ອເພິ່ນຈະຕັ້ງສຳນັກຜ້າເຕັນນັ້ນ ພຣະເຈົ້າໄດ້ຊົງເຕືອນສະຕິເພິ່ນວ່າ, “ເຈົ້າຕ້ອງເຮັດທຸກສິ່ງ ຕາມແບບຢ່າງທີ່ເຮົາໄດ້ສຳແດງແກ່ເຈົ້າທີ່ເທິງພູນັ້ນ.”
58008006	ແຕ່ພຣະເຢຊູເຈົ້າໄດ້ຊົງຮັບພາລະກິດ ຊຶ່ງປະເສີດກວ່າຂອງປະໂຣຫິດເຫລົ່ານັ້ນ ເໝືອນດັ່ງພັນທະສັນຍາ ຊຶ່ງພຣະອົງຊົງເປັນຜູ້ກາງນັ້ນ ກໍປະເສີດກວ່າພັນທະສັນຍາເດີມ ເພາະວ່າໄດ້ຊົງຕັ້ງຂຶ້ນໂດຍພຣະສັນຍາທັງຫລາຍອັນປະເສີດກວ່າເກົ່າ.
58008007	ດ້ວຍວ່າ, ຖ້າພັນທະສັນຍາເດີມນັ້ນບໍ່ມີຂໍ້ບົກຜ່ອງແລ້ວ ກໍບໍ່ຈຳເປັນຊອກພັນທະສັນຍາທີສອງມາແທນ.
58008008	ເພາະວ່າພຣະອົງຊົງກ່າວຕິພວກເຂົາວ່າ, “ອົງພຣະຜູ້ເປັນເຈົ້າຊົງກ່າວວ່າ, ‘ເບິ່ງແມ! ພາຍໜ້າຈະມີຄາວໜຶ່ງ ທີ່ເຮົາຈະເຮັດພັນທະສັນຍາໃໝ່ ກັບຍາດວົງອິດສະຣາເອນ ແລະຍາດວົງຢູດາ.
58008009	ຈະບໍ່ເໝືອນພັນທະສັນຍາ ທີ່ເຮົາໄດ້ສັນຍາ ໄວ້ກັບບັນພະບຸລຸດຂອງພວກເຂົາ ໃນເມື່ອເຮົາໄດ້ຈູງມືຂອງພວກເຂົາ ພາອອກມາຈາກປະເທດເອຢິບ.’ ເພາະອົງພຣະຜູ້ເປັນເຈົ້າຊົງກ່າວວ່າ, ‘ເຂົາເຫລົ່ານັ້ນບໍ່ໄດ້ຕັ້ງຢູ່ໃນພັນທະສັນຍາຂອງເຮົາ. ດັ່ງນັ້ນ ເຮົາຈຶ່ງບໍ່ສົນໃຈຕໍ່ພວກເຂົາ.’
58008010	ອົງພຣະຜູ້ເປັນເຈົ້າຊົງກ່າວອີກວ່າ, ‘ນີ້ແມ່ນພັນທະສັນຍາ ທີ່ເຮົາຈະສັນຍາໄວ້ກັບ ຍາດວົງອິດສະຣາເອນ ພາຍຫລັງສະໄໝນັ້ນ ຄືເຮົາຈະບັນຈຸກົດບັນຍັດຂອງເຮົາ ໄວ້ໃນໃຈຂອງພວກເຂົາ. ເຮົາຈະຈາລຶກກົດບັນຍັດນັ້ນ ໄວ້ໃນຫົວໃຈຂອງເຂົາ ເຮົາຈະເປັນພຣະເຈົ້າຂອງພວກເຂົາ ແລະຝ່າຍພວກເຂົາຈະເປັນ ພົນລະເມືອງຂອງເຮົາ.
58008011	ພວກຂົາຈະບໍ່ສອນເພື່ອນບ້ານ ແລະພີ່ນ້ອງຂອງຕົນແຕ່ລະຄົນວ່າ, ‘ຈົ່ງຮູ້ຈັກອົງພຣະຜູ້ເປັນເຈົ້າ’ ເພາະເຂົາທຸກຄົນຈະຮູ້ຈັກເຮົາ ຕັ້ງແຕ່ຜູ້ນ້ອຍທີ່ສຸດ ຈົນເຖິງຜູ້ໃຫຍ່ທີ່ສຸດ.
58008012	ເພາະເຮົາຈະກະຣຸນາຕໍ່ການອະທຳ ຂອງພວກເຂົາ ແລະການຜິດບາບຂອງພວກເຂົາ ເຮົາຈະບໍ່ຈົດຈຳຕໍ່ໄປ.’”
58008013	ເມື່ອພຣະອົງຊົງກ່າວວ່າ, “ພັນທະສັນຍາໃໝ່” ກໍເປັນທີ່ເຮັດໃຫ້ພັນທະສັນຍາເດີມນັ້ນ ພົ້ນສະໄໝໄປແລ້ວ ສິ່ງທີ່ພົ້ນສະໄໝແລະເກົ່າໄປແລ້ວ ກໍກຳລັງຈະເສື່ອມສູນໄປ.
58009001	ເຖິງແມ່ນພັນທະສັນຍາເດີມນັ້ນ ກໍມີກົດໃນການນະມັດສະການ ແລະມີສະຖານອັນສັກສິດທີ່ແຜ່ນດິນໂລກ.
58009002	ດ້ວຍວ່າ, ມີສຳນັກຜ້າເຕັນທີ່ຈັດຕັ້ງຂຶ້ນແລ້ວ ຄືຫ້ອງຊັ້ນນອກ ຊຶ່ງມີຫລັກຕະກຽງ ມີໂຕະ ແລະມີເຂົ້າຈີ່ທີ່ຕັ້ງຖວາຍໄວ້ ຫ້ອງທຳອິດນີ້ເອີ້ນວ່າ, ສະຖານທີ່ສັກສິດ.
58009003	ພາຍໃນຜ້າກັ້ງຊັ້ນທີສອງມີຫ້ອງ ຊຶ່ງເອີ້ນວ່າ, ສະຖານທີ່ສັກສິດທີ່ສຸດ.
58009004	ໃນຫ້ອງນັ້ນ ມີແທ່ນຄຳສຳລັບເຜົາເຄື່ອງຫອມ ມີຫີບຫຸ້ມຫໍ່ດ້ວຍຄຳທຸກດ້ານສຳລັບໃສ່ພັນທະສັນຍາ ຢູ່ໃນຫີບນັ້ນມີຂັນຄຳໃສ່ມານາໄວ້ ມີໄມ້ເທົ້າຂອງອາໂຣນທີ່ປົ່ງຍອດ ແລະມີແຜ່ນຫີນຈາລຶກພັນທະສັນຍາແລ້ວ.
58009005	ຢູ່ເທິງຫີບນັ້ນ ມີຮູບເຄຣູບປະກອບດ້ວຍສະຫງ່າຣາສີອັນຮຸ່ງເຮືອງຂອງພຣະເຈົ້າ ປົກຄຸມພຣະທີ່ນັ່ງອັນຊົງພຣະກະຣຸນານັ້ນ. ສິ່ງເຫລົ່ານີ້ ເຮົາຈະພັນລະນາໃຫ້ລະອຽດໃນທີ່ນີ້ບໍ່ໄດ້.
58009006	ເມື່ອຈັດຕັ້ງສິ່ງຕ່າງໆໄວ້ຢ່າງນັ້ນແລ້ວ ບັນດາປະໂຣຫິດກໍເຂົ້າໄປໃນຫໍເຕັນຊັ້ນນອກທຸກໆວັນ ເພື່ອປະກອບພິທີ.
58009007	ສ່ວນຫ້ອງຊັ້ນໃນນັ້ນ ມີແຕ່ມະຫາປະໂຣຫິດຜູ້ດຽວເທົ່ານັ້ນທີ່ເຂົ້າໄປໄດ້ ແລະເພິ່ນເຂົ້າໄປໄດ້ປີລະເທື່ອເທົ່ານັ້ນ. ເພິ່ນຕ້ອງນຳເລືອດສັດເຂົ້າໄປຖວາຍແກ່ພຣະເຈົ້າສຳລັບຕົນເອງ ແລະເພື່ອຄວາມຜິດໂດຍບໍ່ເຈດຕະນາຂອງປະຊາຊົນ.
58009008	ໂດຍສິ່ງນີ້ເອງ ພຣະວິນຍານບໍຣິສຸດເຈົ້າ ຈຶ່ງຊົງສຳແດງວ່າ ທາງທີ່ນຳເຂົ້າສູ່ສະຖານສັກສິດນັ້ນຍັງບໍ່ເປີດ ຕາບໃດທີ່ຫ້ອງຊັ້ນນອກນັ້ນຍັງຕັ້ງຢູ່.
58009009	ຫ້ອງຊັ້ນນອກນັ້ນ ເປັນເຄື່ອງໝາຍເຖິງສະໄໝປັດຈຸບັນ ຄືໝາຍຄວາມວ່າການຖວາຍຂອງທານ ແລະເຄື່ອງບູຊາຕາມແບບນີ້ ຈະຊຳລະໃຈສຳນຶກຜິດແລະຊອບຂອງຜູ້ຖວາຍນັ້ນບໍ່ໄດ້.
58009010	ເພາະເປັນເລື່ອງຂອງກິນ ຂອງດື່ມ ແລະພິທີຊຳລະລ້າງຕ່າງໆເທົ່ານັ້ນ ເປັນພິທີສຳລັບການປະຕິບັດທາງກາຍ ທີ່ໄດ້ຊົງບັນຍັດໄວ້ ຈົນກວ່າຈະໄດ້ຊົງປ່ຽນແປງໃໝ່.
58009011	ເມື່ອພຣະຄຣິດໄດ້ສະເດັດມາເປັນມະຫາປະໂຣຫິດສຳລັບສິ່ງປະເສີດ ຊຶ່ງມາເຖິງແລ້ວ. ພຣະອົງກໍໄດ້ສະເດັດເຂົ້າໄປໃນສະຖານທີ່ສັກສິດທີ່ສຸດ ແລະປະເສີດກວ່າແຕ່ກ່ອນ (ທີ່ບໍ່ໄດ້ສ້າງຂຶ້ນດ້ວຍມືມະນຸດ ຄືບໍ່ແມ່ນສິ່ງຂອງທີ່ສ້າງຂຶ້ນໃນໂລກນີ້).
58009012	ພຣະອົງໄດ້ສະເດັດເຂົ້າໄປໃນສະຖານທີ່ສັກສິດທີ່ສຸດພຽງເທື່ອດຽວເປັນການສິ້ນສຸດ ແລະພຣະອົງບໍ່ໄດ້ຊົງນຳເລືອດແບ້ ຫລືເລືອດລູກງົວເຂົ້າໄປ ແຕ່ຊົງນຳພຣະໂລຫິດຂອງພຣະອົງເອງເຂົ້າໄປ ແລະຊົງສຳເລັດການໄຖ່ບາບອັນຕະຫລອດໄປ.
58009013	ເພາະວ່າຖ້າເລືອດແບ້ ຫລືເລືອດງົວເຖິກ ແລະຂີ້ເຖົ່າໄຟຂອງລູກງົວໂຕແມ່ທີ່ໂຮຍລົງເທິງຄົນຊົ່ວມົວໝອງ ຍັງອາດຊຳລະຮ່າງກາຍໃຫ້ສະອາດໄດ້,
58009014	ຫລາຍກວ່ານັ້ນຈັກພຽງໃດ ພຣະໂລຫິດຂອງພຣະຄຣິດ ຜູ້ໄດ້ຊົງຖວາຍພຣະອົງເອງແດ່ພຣະເຈົ້າ ໂດຍພຣະວິນຍານຜູ້ຊົງຕັ້ງຢູ່ເປັນນິດ ເປັນເຄື່ອງບູຊາປາສະຈາກຕຳໜິ ກໍຈະຊົງຊຳລະໃຈສຳນຶກຜິດແລະຊອບຂອງເຮົາທັງຫລາຍ ໃຫ້ພົ້ນຈາກກິດຈະການທີ່ນຳໄປສູ່ຄວາມຕາຍ ເພື່ອຫັນໄປຮັບໃຊ້ພຣະເຈົ້າຜູ້ຊົງພຣະຊົນຢູ່.
58009015	ເພາະເຫດນີ້, ພຣະອົງຈຶ່ງຊົງເປັນຜູ້ກາງແຫ່ງພັນທະສັນຍາໃໝ່ ເພື່ອໃຫ້ຄົນທັງຫລາຍທີ່ພຣະອົງຊົງເອີ້ນມາ ໄດ້ຮັບມໍຣະດົກຕະຫລອດໄປ ຕາມທີ່ຊົງສັນຍາໄວ້ ເພາະຄວາມຕາຍນັ້ນໄຖ່ພວກເຂົາໃຫ້ພົ້ນຈາກຄວາມບາບ ທີ່ເກີດໃຕ້ພັນທະສັນຍາເດີມ.
58009016	ເພາະວ່າໃນກໍລະນີທີ່ກ່ຽວກັບໜັງສືພິໄນກຳ ກໍຈະຕ້ອງພິສູດວ່າຜູ້ເຮັດໜັງສືນັ້ນຕາຍແລ້ວ.
58009017	ຄົນນັ້ນຕ້ອງຕາຍເສຍກ່ອນ ໜັງສືພິໄນກຳຈຶ່ງຈະໃຊ້ໄດ້ ເພາະຖ້າຜູ້ທີ່ເຮັດໜັງສືນັ້ນຍັງມີຊີວິດຢູ່ ໜັງສືພິໄນກຳນັ້ນ ກໍຍັງໃຊ້ການບໍ່ໄດ້.
58009018	ເພາະເຫດນັ້ນ ເຖິງແມ່ນພັນທະສັນຍາເດີມ ກໍບໍ່ໄດ້ຊົງຕັ້ງຂຶ້ນໂດຍປາສະຈາກເລືອດ.
58009019	ເພາະວ່າໂມເຊໄດ້ປະກາດຄຳສັ່ງທຸກຂໍ້ ໃນກົດບັນຍັດແກ່ໄພ່ພົນທັງໝົດແລ້ວ ເພິ່ນກໍໄດ້ເອົາເລືອດລູກງົວເຖິກແລະເລືອດແບ້ເຖິກປົນໃສ່ນໍ້າ ແລ້ວເອົາຂົນແກະສີແດງແລະໃບຫູສົບມັດໜຶ່ງ ມາຈຸ່ມແລະຊິດໃສ່ໜັງສືມ້ວນນັ້ນ ແລະຊິດໃສ່ໄພ່ພົນທັງໝົດ.
58009020	ເພິ່ນກ່າວວ່າ, “ນີ້ແຫລະ ຄືເລືອດແຫ່ງພັນທະສັນຍາ ຊຶ່ງພຣະເຈົ້າໄດ້ຊົງສັ່ງໄວ້ໃຫ້ແກ່ເຈົ້າທັງຫຼາຍ”.
58009021	ໃນທຳນອງດຽວກັນນັ້ນ ເພິ່ນກໍໄດ້ເອົາເລືອດຊິດໃສ່ສຳນັກຜ້າເຕັນກັບເຄື່ອງໃຊ້ໃນພິທີນະມັດສະການທຸກຊະນິດເໝືອນກັນ.
58009022	ທີ່ຈິງຕາມກົດບັນຍັດແລ້ວ ແມ່ນເກືອບທຸກໆສິ່ງຕ້ອງຊຳລະດ້ວຍເລືອດ ແລະຖ້າບໍ່ມີເລືອດໄຫລອອກແລ້ວ ການໃຫ້ອະໄພບາບກຳກໍບໍ່ມີ.
58009023	ເພາະສະນັ້ນ ສິ່ງຂອງໃນໂລກນີ້ທີ່ສ້າງຂຶ້ນຕາມແບບຢ່າງໃນສະຫວັນ ຈຳເປັນຕ້ອງຖືກຊຳລະໃຫ້ບໍຣິສຸດ ໂດຍເຄື່ອງບູຊາອັນປະເສີດຫລາຍກວ່າອີກ.
58009024	ເພາະວ່າ ພຣະຄຣິດບໍ່ໄດ້ສະເດັດເຂົ້າໄປໃນສະຖານສັກສິດ ທີ່ຖືກສ້າງຂຶ້ນດ້ວຍມືມະນຸດຕາມແບບຢ່າງໃນສະຫວັນ ແຕ່ເວລານີ້ ພຣະອົງໄດ້ສະເດັດເຂົ້າໄປໃນມະຫາສະຫວັນ ເພື່ອເຂົ້າເຝົ້າພຣະເຈົ້າແທນພວກເຮົາ.
58009025	ພຣະອົງບໍ່ຕ້ອງເຂົ້າໄປຖວາຍບູຊາພຣະອົງເອງຫລາຍເທື່ອ ເໝືອນດັ່ງປະໂຣຫິດທີ່ເຂົ້າໄປໃນບ່ອນສັກສິດທີ່ສຸດທຸກໆປີ ແລະນຳເລືອດໂດຍບໍ່ແມ່ນເລືອດຂອງຕົນເອງເຂົ້າໄປຖວາຍ,
58009026	ເພາະຖ້າເປັນດັ່ງນັ້ນ ພຣະອົງຄົງຈະຕ້ອງທົນທຸກທໍລະມານຫລາຍເທື່ອ ນັບຕັ້ງແຕ່ວາງຮາກສ້າງໂລກມາ. ແຕ່ບັດນີ້ ພຣະອົງໄດ້ມາປາກົດ ເພື່ອຖວາຍພຣະອົງເອງເປັນເຄື່ອງບູຊາພຽງເທື່ອດຽວເປັນການສິ້ນສຸດເພື່ອໄຖ່ຄວາມບາບ.
58009027	ມະນຸດທຸກຄົນຖືກຊົງກຳນົດໄວ້ແລ້ວວ່າ, ຈະຕ້ອງຕາຍເທື່ອດຽວ ແລະຫລັງຈາກນັ້ນຈະຖືກມີການພິພາກສາສັນໃດ
58009028	ພຣະຄຣິດກໍສັນນັ້ນ ໄດ້ຖວາຍພຣະອົງເອງເປັນເຄື່ອງບູຊາເທື່ອດຽວ ເພື່ອລຶບລ້າງບາບກຳຂອງຄົນຈຳນວນຫລວງຫລາຍ. ພຣະອົງຈະມາປາກົດເທື່ອທີສອງໂດຍບໍ່ກ່ຽວກັບຄວາມບາບ ແຕ່ເພື່ອໂຜດຊ່ວຍເອົາບັນດາຜູ້ທີ່ລໍຄອຍພຣະອົງດ້ວຍໃຈຮ້ອນຮົນໃຫ້ໄດ້ຮັບຄວາມພົ້ນ.
58010001	ດ້ວຍວ່າ, ກົດບັນຍັດນັ້ນ ເປັນພຽງແຕ່ເງົາ ທີ່ເລັງເຖິງສິ່ງປະເສີດທັງຫລາຍ ທີ່ຈະມາພາຍໜ້ານັ້ນ ແລະບໍ່ແມ່ນຕົວຈິງຂອງສິ່ງເຫລົ່ານັ້ນ, ເຄື່ອງບູຊາທີ່ເຂົາຖວາຍທຸກປີສະເໝີມາ ຕາມກົດບັນຍັດນັ້ນ ບໍ່ສາມາດເຮັດໃຫ້ຜູ້ທີ່ມາເຂົ້າເຝົ້າພຣະເຈົ້າເຖິງທີ່ສຳເລັດຄົບຖ້ວນໄດ້ຈັກເທື່ອ
58010002	ເພາະຖ້າເປັນໄດ້ ພວກເຂົາຄົງໄດ້ຢຸດການຖວາຍເຄື່ອງບູຊາແລ້ວບໍ່ແມ່ນບໍ? ຖ້າຜູ້ນະມັດສະການນັ້ນ ໄດ້ຮັບການຊຳລະລ້າງເທື່ອດຽວເປັນການສິ້ນສຸດແລ້ວ ຄົນເຫລົ່ານັ້ນຄົງຈະບໍ່ຮູ້ສຶກວ່າມີບາບອີກຕໍ່ໄປ.
58010003	ແຕ່ການຖວາຍເຄື່ອງບູຊາຕ່າງໆນັ້ນ ເປັນການເຕືອນໃຫ້ລະນຶກເຖິງຄວາມບາບທຸກໆປີ.
58010004	ດ້ວຍວ່າ, ເລືອດງົວເຖິກແລະເລືອດແບ້ ບໍ່ສາມາດຊຳລະຄວາມບາບໃຫ້ໝົດສິ້ນໄປໄດ້ຈັກເທື່ອ.
58010005	ດັ່ງນັ້ນແຫລະ ໃນເວລາທີ່ພຣະຄຣິດໄດ້ສະເດັດເຂົ້າມາໃນໂລກ ພຣະອົງຊົງທູນວ່າ, “ເຄື່ອງບູຊາກັບເຄື່ອງຖວາຍພຣະອົງບໍ່ປະສົງ ແຕ່ພຣະອົງຊົງໄດ້ຈັດຕຽມຮ່າງກາຍໄວ້ສຳລັບຂ້ານ້ອຍ.
58010006	ເຄື່ອງເຜົາບູຊາ ແລະເຄື່ອງບູຊາ ລຶບລ້າງບາບນັ້ນ ພຣະອົງບໍ່ຊົງພໍພຣະໄທ
58010007	ເມື່ອນັ້ນ ຂ້ານ້ອຍຈຶ່ງທູນວ່າ, ‘ຂ້າແດ່ພຣະເຈົ້າ ຂ້ານ້ອຍໄດ້ມາເພື່ອຈະເຮັດ ຕາມນໍ້າພຣະໄທຂອງພຣະອົງ ຕາມທີ່ມີເລື່ອງຂອງຂ້ານ້ອຍ ຂຽນໄວ້ໃນໜັງສືມ້ວນນັ້ນ.’”
58010008	ເມື່ອພຣະອົງຊົງກ່າວແລ້ວວ່າ, “ເຄື່ອງບູຊາ ແລະເຄື່ອງຖວາຍ” ກັບ “ເຄື່ອງເຜົາບູຊາແລະເຄື່ອງບູຊາລຶບລ້າງບາບ ທີ່ເຂົາໄດ້ບູຊາຕາມກົດບັນຍັດນັ້ນ ພຣະອົງບໍ່ຊົງປະສົງແລະບໍ່ຊົງພໍພຣະໄທ.”
58010009	ຕໍ່ມາພຣະອົງກ່າວວ່າ, “ຂ້າແດ່ພຣະເຈົ້າ ຂ້ານ້ອຍໄດ້ມາ ເພື່ອປະຕິບັດຕາມນໍ້າພຣະໄທຂອງພຣະອົງ.” ພຣະອົງຈຶ່ງຍົກເລີກການຖວາຍບູຊາແບບເດີມນັ້ນເສຍ ແລະໄດ້ຕັ້ງພຣະຄຣິດເປັນເຄື່ອງບູຊາແທນ.
58010010	ແລະໂດຍນໍ້າພຣະໄທນັ້ນແຫລະ ພວກເຮົາຈຶ່ງໄດ້ຮັບການຊຳລະໃຫ້ບໍຣິສຸດ ດ້ວຍການຖວາຍພຣະກາຍຂອງພຣະເຢຊູຄຣິດເຈົ້າເທື່ອດຽວເທົ່ານັ້ນເປັນການສິ້ນສຸດ.
58010011	ຝ່າຍປະໂຣຫິດທຸກຄົນ ກໍປະຕິບັດໜ້າທີ່ຂອງຕົນທຸກວັນ ແລະນຳເຄື່ອງບູຊາແບບດຽວກັນມາຖວາຍເລື້ອຍໆ ແຕ່ເຄື່ອງບູຊາເຫລົ່ານັ້ນ ບໍ່ສາມາດຊຳລະບາບກຳໃຫ້ໝົດສິ້ນໄປໄດ້ຈັກເທື່ອ.
58010012	ແຕ່ເມື່ອພຣະຄຣິດໄດ້ຖວາຍເຄື່ອງບູຊາຄັ້ງດຽວ ເພື່ອຊຳລະລ້າງບາບກຳແລ້ວ ເປັນການຖວາຍຊຶ່ງນຳໃຊ້ໄດ້ຕະຫລອດໄປ, ແລ້ວພຣະອົງກໍນັ່ງລົງທີ່ເບື້ອງຂວາພຣະຫັດຂອງພຣະເຈົ້າ.
58010013	ພຣະອົງລໍຄອຍ ຈົນເຖິງເວລາທີ່ພຣະເຈົ້າປາບເຫລົ່າສັດຕູຂອງພຣະອົງ ໃຫ້ໝູບຢູ່ໃຕ້ຕີນຂອງພຣະອົງ.
58010014	ເພາະດ້ວຍການຖວາຍບູຊາຄັ້ງດຽວ ພຣະອົງໄດ້ຊົງໂຜດຄົນທັງຫລາຍ ທີ່ຊົງຊຳລະເປັນບໍຣິສຸດນັ້ນ ໃຫ້ເຖິງທີ່ສຳເລັດຊົ່ວນິຣັນດອນ.
58010015	ຝ່າຍພຣະວິນຍານບໍຣິສຸດເຈົ້າ ກໍເປັນພະຍານໃຫ້ແກ່ພວກເຮົາເໝືອນກັນ ເພາະພຣະອົງໄດ້ຊົງກ່າວໄວ້ແລ້ວວ່າ,
58010016	“ອົງພຣະຜູ້ເປັນເຈົ້າຊົງກ່າວວ່າ, ‘ອັນນີ້ແມ່ນພັນທະສັນຍາ ທີ່ເຮົາຈະເຮັດກັບເຂົາເຫລົ່ານັ້ນ ຄືໃນວັນທັງຫລາຍຈະມາເຖິງນັ້ນ ເຮົາຈະເອົາກົດບັນຍັດຂອງເຮົາ ໃສ່ໄວ້ໃນຈິດໃຈຂອງພວກເຂົາ ແລະຂຽນຂໍ້ຄວາມໃສ່ເທິງ ຫົວໃຈຂອງເຂົາເຈົ້າ.’”
58010017	ພຣະອົງຍັງຊົງກ່າວຕໍ່ໄປວ່າ, “ເຮົາຈະບໍ່ຈົດຈຳຄວາມບາບ ແລະການອະທຳຂອງພວກເຂົາຕໍ່ໄປອີກຈັກເທື່ອ.”
58010018	ດັ່ງນັ້ນ ເມື່ອພຣະເຈົ້າຊົງຍົກຄວາມບາບໃຫ້ແລ້ວ ກໍບໍ່ຈຳເປັນຕ້ອງຖວາຍເຄື່ອງບູຊາລຶບລ້າງບາບກຳອີກຕໍ່ໄປ.
58010019	ເພາະສະນັ້ນ ພີ່ນ້ອງທັງຫລາຍຂອງເຮົາເອີຍ, ພວກເຮົາຈຶ່ງມີໃຈກ້າ ທີ່ຈະເຂົ້າໄປໃນສະຖານອັນສັກສິດທີ່ສຸດ ດ້ວຍພຣະໂລຫິດຂອງພຣະເຢຊູເຈົ້າ
58010020	ຕາມທາງໃໝ່ຊຶ່ງມີຊີວິດ ທີ່ພຣະອົງໄດ້ຊົງໄຂອອກໃຫ້ພວກເຮົາຜ່ານເຂົ້າໄປທາງຜ້າກັ້ງນັ້ນ ຄືທາງພຣະກາຍຂອງພຣະອົງ.
58010021	ເມື່ອພວກເຮົາມີມະຫາປະໂຣຫິດ ຜູ້ທີ່ຮັບຜິດຊອບຄົວເຮືອນຂອງພຣະເຈົ້າແລ້ວ.
58010022	ດັ່ງນັ້ນ ຈົ່ງໃຫ້ພວກເຮົາເຂົ້າມາໃກ້ດ້ວຍຄວາມຈິງໃຈ ແລະດ້ວຍຄວາມເຊື່ອໝັ້ນອັນເຕັມບໍຣິບູນ ດ້ວຍໃຈທີ່ໄດ້ຮັບການຊຳລະຈາກຄວາມຮູ້ສຶກຕົວວ່າມີບາບກຳ ແລະມີຮ່າງກາຍທີ່ໄດ້ຊຳລະລ້າງແລ້ວດ້ວຍນໍ້າບໍຣິສຸດ.
58010023	ຈົ່ງຢຶດໝັ້ນຢູ່ກັບຄວາມຫວັງທີ່ພວກເຮົາປະກາດຕົວວ່າ ໄດ້ຮັບໄວ້ແລ້ວນັ້ນ ຢ່າໃຫ້ຫວັ່ນໄຫວ ເພາະວ່າ ພຣະເຈົ້າຊົງຮັກສາພຣະສັນຍາຂອງພຣະອົງສະເໝີ.
58010024	ຈົ່ງຫ່ວງໃຍຊຶ່ງກັນແລະກັນ ຈົ່ງໜູນນໍ້າໃຈຊຶ່ງກັນແລະກັນໃຫ້ມີຄວາມຮັກ ແລະໃຫ້ເຮັດຄຸນງາມຄວາມດີ.
58010025	ຢ່າປະການນະມັດສະການ ເໝືອນຢ່າງບາງຄົນເຄີຍປະນັ້ນ ແຕ່ຈົ່ງໜູນໃຈກັນໃຫ້ຫລາຍກວ່າເກົ່າອີກ ເພາະພວກເຈົ້າກໍຮູ້ແລ້ວວ່າ ວັນນັ້ນກໍໃກ້ເຂົ້າມາແລ້ວ.
58010026	ດ້ວຍວ່າ, ຖ້າພວກເຮົາໄດ້ຮັບຄວາມຮູ້ເລື່ອງຄວາມຈິງແລ້ວ ແຕ່ຍັງເຈດຕະນາເຮັດບາບຢູ່ ເຄື່ອງບູຊາລຶບລ້າງບາບກໍຈະບໍ່ມີເຫລືອຢູ່ຕໍ່ໄປ.
58010027	ເຫລືອແຕ່ຄວາມຢ້ານກົວອັນພິລຶກ ໃນການລໍຖ້າການພິພາກສາລົງໂທດ ແລະໄຟອັນຮ້ອນກ້າທີ່ຈະເຜົາຜານບັນດາຄົນທີ່ຕໍ່ສູ້ພຣະເຈົ້າ.
58010028	ຄົນທີ່ລະເມີດກົດບັນຍັດຂອງໂມເຊນັ້ນ ຖ້າມີພະຍານສອງ ຫລືສາມປາກ ກໍຈະຕ້ອງຕາຍໂດຍບໍ່ມີຄວາມເມດຕາ.
58010029	ພວກເຈົ້າຈົ່ງຄິດເບິ່ງວ່າ ຄົນທີ່ຢຽບຢໍ່າພຣະບຸດຂອງພຣະເຈົ້າ ແລະຖືພຣະໂລຫິດແຫ່ງພັນທະສັນຍາ ຊຶ່ງຊຳລະຕົວໃຫ້ບໍຣິສຸດວ່າເປັນສິ່ງຊົ່ວຊ້າ ກັບທັງປະໝາດພຣະວິນຍານຜູ້ຊົງພຣະຄຸນນັ້ນ ຄວນຈະຖືກລົງໂທດຫລາຍກວ່າຄົນເຫລົ່ານັ້ນຈັກເທົ່າໃດ?
58010030	ເພາະພວກເຮົາໄດ້ຮູ້ຈັກພຣະອົງຜູ້ຊົງກ່າວວ່າ, “ການແກ້ແຄ້ນເປັນທຸລະຂອງເຮົາ ຝ່າຍເຮົາຈະຕອບແທນ” ແລະໄດ້ຊົງກ່າວອີກວ່າ, “ອົງພຣະຜູ້ເປັນເຈົ້າຈະຊົງພິພາກສາພົນລະເມືອງຂອງພຣະອົງ.”
58010031	ການຕົກຢູ່ໃນເງື້ອມມືຂອງພຣະເຈົ້າ ອົງຊົງຊີວິດຢູ່ນັ້ນ ເປັນສິ່ງທີ່ໜ້າຢ້ານກົວຢ່າງໃຫຍ່ຫລວງ.
58010032	ຈົ່ງລະນຶກເຖິງສິ່ງທີ່ໄດ້ເກີດຂຶ້ນກັບພວກເຈົ້າໃນຄາວກ່ອນນັ້ນ ຫລັງຈາກທີ່ພວກເຈົ້າໄດ້ຮັບແສງສະຫວ່າງຂອງພຣະເຈົ້າແລ້ວ ພວກເຈົ້າໄດ້ອົດທົນຕໍ່ຄວາມຍາກລຳບາກຫລາຍປະການ.
58010033	ບາງເທື່ອ ພວກເຈົ້າກໍຖືກຄົນໝິ່ນປະໝາດປະຈານຂາຍໜ້າ ແລະຖືກຄົນຂົ່ມເຫັງໃຫ້ປະຊາຊົນເບິ່ງ ແລະບາງເທື່ອ ພວກເຈົ້າກໍໄດ້ເຂົ້າຮ່ວມທຸກກັບຄົນທີ່ຖືກການຢ່າງດຽວກັນນັ້ນ.
58010034	ພວກເຈົ້າໄດ້ເຂົ້າສ່ວນທົນທຸກກັບຄົນທີ່ຖືກຄຸມຂັງ ແລະເມື່ອມີຄົນປຸ້ນເອົາຊັບສິ່ງຂອງ ຂອງພວກເຈົ້າໄປ ພວກເຈົ້າກໍຍອມໃຫ້ເຂົາເອົາໄປດ້ວຍໃຈຍິນດີ ເພາະພວກເຈົ້າຮູ້ແລ້ວວ່າຕົນຍັງມີສິ່ງທີ່ດີກວ່າ ແລະຕັ້ງຢູ່ຕະຫລອດໄປເປັນນິດ.
58010035	ດັ່ງນັ້ນ ຢ່າໄດ້ປະຖິ້ມຄວາມໝັ້ນໃຈຂອງພວກເຈົ້າ ເພາະສິ່ງນັ້ນນຳໄປສູ່ບຳເໜັດອັນຍິ່ງໃຫຍ່.
58010036	ພວກເຈົ້າຈຳເປັນຕ້ອງມີຄວາມອົດທົນ ເພື່ອວ່າ, ເມື່ອໄດ້ເຮັດຕາມນໍ້າພຣະໄທຂອງພຣະເຈົ້າແລ້ວ ກໍຈະໄດ້ຮັບຕາມທີ່ພຣະອົງໄດ້ຊົງສັນຍາໄວ້.
58010037	ເພາະມີຄຳຂຽນໄວ້ໃນພຣະຄຳພີວ່າ, “ອີກບໍ່ດົນ ບໍ່ນານເທົ່າໃດ ພຣະອົງຜູ້ທີ່ຈະສະເດັດມາ ກໍຈະສະເດັດມາ ແລະຈະບໍ່ຊັກຊ້າ.
58010038	ແຕ່ຄົນຊອບທຳຂອງເຮົາ ຈະມີຊີວິດຢູ່ດ້ວຍຄວາມເຊື່ອ ຖ້າຄົນໃດຫາກຫລົບຖອຍຫລັງ ເຮົາຈະບໍ່ພໍໃຈໃນຄົນນັ້ນ.”
58010039	ສ່ວນພວກເຮົາ ບໍ່ຢູ່ຝ່າຍຄົນທີ່ຫລົບຖອຍຫລັງ ຈົນເຖິງຄວາມຈິບຫາຍເສຍ ແຕ່ຢູ່ຝ່າຍຄົນທີ່ມີຄວາມເຊື່ອ ຈຶ່ງຮັກສາຊີວິດແລະຈິດໃຈຂອງຕົນໄວ້ໃຫ້ພົ້ນໄດ້.
58011001	ອັນໜຶ່ງຄວາມເຊື່ອຄືຄວາມແນ່ນອນໃຈ ໃນສິ່ງທີ່ເຮົາຫວັງໄວ້ ເປັນຄວາມຕາຍໃຈ ເຖິງສິ່ງທີ່ຍັງບໍ່ເຫັນກັບຕາ.
58011002	ເພາະໂດຍຄວາມເຊື່ອແບບນີ້ເອງ ທີ່ຄົນໃນສະໄໝບູຮານໄດ້ຮັບຄຳເຫັນຊອບຈາກພຣະເຈົ້າ.
58011003	ແມ່ນໂດຍຄວາມເຊື່ອແບບນີ້ ພວກເຮົາຈຶ່ງເຂົ້າໃຈວ່າໂລກຈັກກະວານນີ້ໄດ້ຖືກສ້າງຂຶ້ນໂດຍພຣະທຳຂອງພຣະເຈົ້າ. ດັ່ງນັ້ນ ສິ່ງທີ່ຕາເຫັນຢູ່ກໍເປັນມາຈາກສິ່ງທີ່ບໍ່ປາກົດໃຫ້ເຫັນ.
58011004	ເພາະອາເບັນມີຄວາມເຊື່ອແບບນີ້ ຈຶ່ງໄດ້ນຳເອົາເຄື່ອງບູຊາອັນຖືກຕ້ອງກວ່າເຄື່ອງບູຊາຂອງກາອິນ ມາຖວາຍແດ່ພຣະເຈົ້າ ຊຶ່ງເຮັດໃຫ້ເພິ່ນໄດ້ຮັບຄຳເຫັນຊອບຈາກພຣະເຈົ້າວ່າ ເປັນຄົນຊອບທຳ ພຣະເຈົ້າກໍໄດ້ຊົງເປັນພະຍານແກ່ຂອງທານຂອງເພິ່ນ. ເຖິງແມ່ນວ່າອາເບັນຕາຍແລ້ວກໍຈິງ ແຕ່ເພາະມີຄວາມເຊື່ອເພິ່ນຈຶ່ງຍັງເວົ້າຢູ່.
58011005	ເພາະເອນົກມີຄວາມເຊື່ອແບບນີ້ ພຣະເຈົ້າຈຶ່ງຊົງຮັບເພິ່ນຂຶ້ນໄປ ເພື່ອບໍ່ໃຫ້ເພິ່ນພົບກັບຄວາມຕາຍ ແລະບໍ່ມີຜູ້ໃດພົບເຫັນເພິ່ນ ເພາະພຣະເຈົ້າຊົງຮັບເອົາເພິ່ນໄປແລ້ວ. ອັນໜຶ່ງ ກ່ອນທີ່ຊົງຮັບເອົາເພິ່ນຂຶ້ນໄປນັ້ນ ມີຜູ້ເປັນພະຍານວ່າເພິ່ນເປັນທີ່ພໍພຣະໄທພຣະເຈົ້າ.
58011006	ແຕ່ຖ້າບໍ່ມີຄວາມເຊື່ອແລ້ວ ຈະເປັນທີ່ພໍພຣະໄທພຣະເຈົ້າບໍ່ໄດ້. ດ້ວຍວ່າ, ຜູ້ທີ່ເຂົ້າມາເຝົ້າພຣະເຈົ້າໄດ້ນັ້ນ ຕ້ອງເຊື່ອວ່າພຣະອົງຊົງພຣະຊົນຢູ່ ແລະພຣະອົງຊົງເປັນຜູ້ປະທານລາງວັນ ໃຫ້ແກ່ຜູ້ທີ່ສະແຫວງຫາພຣະອົງ.
58011007	ເພາະໂນອາມີຄວາມເຊື່ອແບບນີ້ ພຣະເຈົ້າຈຶ່ງຊົງຕັກເຕືອນໃຫ້ຮູ້ເຖິງເຫດການທີ່ຍັງບໍ່ປາກົດ ເພິ່ນຈຶ່ງຢຳເກງແລະຕໍ່ນາວາ ເພື່ອໃຫ້ຄອບຄົວຂອງຕົນພົ້ນຈາກຄວາມຕາຍ ດ້ວຍເຫດນີ້ ເພິ່ນຈຶ່ງຕັດສິນລົງໂທດໃສ່ມະນຸດສະໂລກ ແລະໄດ້ກາຍເປັນຜູ້ຮັບມໍຣະດົກ ຄືຄວາມຊອບທຳ ຊຶ່ງເກີດມາຈາກຄວາມເຊື່ອ.
58011008	ເພາະອັບຣາຮາມມີຄວາມເຊື່ອແບບນີ້ ເມື່ອພຣະເຈົ້າຊົງເອີ້ນໃຫ້ເພິ່ນອອກເດີນທາງໄປຍັງດິນແດນທີ່ພຣະອົງໄດ້ຊົງສັນຍາໄວ້ວ່າ ຈະມອບໃຫ້ເພິ່ນ ເພິ່ນໄດ້ເຊື່ອຟັງ ແລະອອກຈາກບ້ານເກີດເມືອງນອນຂອງຕົນໄປ ໂດຍບໍ່ຮູ້ເລີຍວ່າຕົນຈະໄປໃສ.
58011009	ເພາະຄວາມເຊື່ອແບບນີ້ ເພິ່ນໄດ້ອາໄສຢູ່ໃນດິນແດນ ທີ່ພຣະເຈົ້າໄດ້ຊົງສັນຍາໄວ້ແກ່ຕົນນັ້ນ ເໝືອນດັ່ງຄົນຕ່າງດ້າວ ເພິ່ນໄດ້ອາໄສຢູ່ໃນຜ້າເຕັນດ້ວຍກັນກັບອີຊາກແລະຢາໂຄບ ຜູ້ທີ່ໄດ້ຮັບພຣະສັນຍາເປັນມໍຣະດົກອັນດຽວກັນ.
58011010	ເພິ່ນໄດ້ລໍຄອຍນະຄອນທີ່ຕັ້ງຢູ່ເທິງຮາກຖານ ຊຶ່ງພຣະເຈົ້າຊົງເປັນນາຍຊ່າງ ແລະຊົງເປັນຜູ້ສ້າງຂຶ້ນ.
58011011	ເພາະເພິ່ນມີຄວາມເຊື່ອແບບນີ້ ເພິ່ນຈຶ່ງມີກຳລັງໃຫ້ບັງເກີດເຊື້ອສາຍ ເມື່ອອາຍຸແກ່ເກີນແລ້ວ ແລະນາງຊາຣາກໍເປັນໝັນ ແຕ່ອັບຣາຮາມກໍຖືວ່າ ພຣະອົງຜູ້ຊົງສັນຍານັ້ນເປັນຜູ້ສັດຊື່.
58011012	ເຫດສະນັ້ນ ຈາກຊາຍຄົນດຽວ ຊຶ່ງເກືອບຈະກ່າວໄດ້ວ່າ ເໝືອນຄົນທີ່ຕາຍແລ້ວນັ້ນ ກໍມີຜູ້ສືບເຊື້ອສາຍເກີດມາຢ່າງຫລວງຫລາຍ ເໝືອນດວງດາວໃນທ້ອງຟ້າ ແລະເໝືອນເມັດຊາຍທີ່ນັບບໍ່ຖ້ວນຢູ່ແຄມທະເລ.
58011013	ສ່ວນຄົນເຫລົ່ານັ້ນ ໄດ້ຕາຍໄປໃນຂະນະທີ່ມີຄວາມເຊື່ອ ໂດຍບໍ່ໄດ້ຮັບສິ່ງທີ່ຊົງສັນຍາໄວ້ ແຕ່ພວກເພິ່ນກໍໄດ້ເຫັນແລະຕ້ອນຮັບໄວ້ຕັ້ງແຕ່ໄກ ແລະຍອມຮັບວ່າພວກເພິ່ນເປັນພຽງແຕ່ແຂກເມືອງທີ່ທ່ອງທ່ຽວໄປມາໃນໂລກ.
58011014	ຄົນທີ່ກ່າວຢ່າງນີ້ ກໍສະແດງໃຫ້ເຫັນຄັກແລ້ວວ່າ ພວກເພິ່ນກຳລັງສະແຫວງຫາບ້ານເມືອງຂອງຕົນ.
58011015	ພວກເພິ່ນບໍ່ໄດ້ຄິດເຖິງບ້ານເມືອງທີ່ພວກເພິ່ນຈາກມາ ຖ້າພວກເພິ່ນຍັງຄິດເຖິງຢູ່ ພວກເພິ່ນກໍຄົງມີໂອກາດກັບຄືນເມືອໄດ້.
58011016	ແຕ່ພວກເພິ່ນປາຖະໜາຫາເມືອງທີ່ດີກວ່ານັ້ນ ຄືເມືອງສະຫວັນ. ດັ່ງນັ້ນ ພຣະເຈົ້າຈຶ່ງຊົງບໍ່ລະອາຍ ເມື່ອພວກເພິ່ນເອີ້ນພຣະອົງວ່າ ເປັນພຣະເຈົ້າຂອງພວກເພິ່ນ ເພາະພຣະອົງໄດ້ຊົງຈັດຕຽມນະຄອນໜຶ່ງໄວ້ສຳລັບພວກເພິ່ນແລ້ວ.
58011017	ເພາະອັບຣາຮາມມີຄວາມເຊື່ອແບບນີ້ ເມື່ອເພິ່ນຖືກທົດລອງໃຈ ຈຶ່ງໄດ້ຖວາຍອີຊາກເປັນເຄື່ອງບູຊາ. ເຖິງວ່າ ອັບຣາຮາມໄດ້ຮັບອີຊາກເປັນລູກແຫ່ງພຣະສັນຍາກໍຕາມ ແຕ່ເພິ່ນກໍພ້ອມທີ່ຈະຖວາຍລູກຊາຍຄົນດຽວຂອງເພິ່ນ.
58011018	ຄືລູກທີ່ມີພຣະສັນຍາກ່າວເຖິງວ່າ, “ເຊື້ອສາຍຂອງເຈົ້າຈະສືບຕໍ່ໄປທາງອີຊາກ.”
58011019	ອັບຣາຮາມເຊື່ອແນ່ວ່າພຣະເຈົ້າຊົງຣິດ ສາມາດບັນດານໃຫ້ອີຊາກເປັນຄືນມາຈາກຕາຍໄດ້ ແລະອັບຣາຮາມກໍໄດ້ຮັບອີຊາກນັ້ນ ປຽບເໝືອນເປັນຄືນມາຈາກຕາຍແທ້.
58011020	ເພາະອີຊາກມີຄວາມເຊື່ອແບບນີ້ ຈຶ່ງໄດ້ອວຍພອນຢາໂຄບ ແລະ ເອຊາວ ກ່ຽວກັບເຫດການທີ່ຈະເກີດຂຶ້ນໃນພາຍໜ້າ.
58011021	ເພາະຢາໂຄບມີຄວາມເຊື່ອແບບນີ້ ຈຶ່ງໄດ້ອວຍພອນລູກຊາຍຂອງໂຢເຊັບ ແຕ່ລະຄົນກ່ອນເພິ່ນຈະຕາຍ ເພິ່ນໝູບລົງເໜືອຍອດໄມ້ເທົ້າຂອງຕົນ ແລະນະມັດສະການພຣະເຈົ້າ.
58011022	ເພາະໂຢເຊັບມີຄວາມເຊື່ອ ເມື່ອໃກ້ຈະສິ້ນໃຈຕາຍ ຈຶ່ງໄດ້ກ່າວເຖິງການອອກໄປຈາກປະເທດເອຢິບຂອງພວກອິດສະຣາເອນ ແລະໄດ້ສັ່ງພວກເພິ່ນວ່າຄວນເຮັດຢ່າງໃດກ່ຽວກັບກະດູກຂອງຕົນ.
58011023	ເພາະພໍ່ແມ່ຂອງໂມເຊມີຄວາມເຊື່ອແບບນີ້ ຈຶ່ງໄດ້ເຊື່ອງໂມເຊໄວ້ເປັນເວລາສາມເດືອນ ເພາະເຫັນວ່າໂມເຊມີຮູບຮ່າງງາມ ແລະພວກເພິ່ນກໍບໍ່ຢ້ານກົວທີ່ຈະຝ່າຝືນຄຳສັ່ງຂອງກະສັດ.
58011024	ເພາະໂມເຊມີຄວາມເຊື່ອແບບນີ້ ເມື່ອໃຫຍ່ມາແລ້ວ ເພິ່ນບໍ່ຍອມໃຫ້ຜູ້ໃດເອີ້ນຕົນວ່າ ເປັນບຸດຂອງລູກສາວຂອງກະສັດຟາໂຣ.
58011025	ເພິ່ນເລືອກເອົາການຢູ່ຮ່ວມທຸກລຳບາກ ກັບພົນລະເມືອງຂອງພຣະເຈົ້າ ແທນຄວາມເພີດເພີນຊົ່ວຄາວໃນຄວາມບາບ.
58011026	ເພິ່ນຖືວ່າ ຄວາມທົນທຸກ ແລະທົນອັບອາຍເພື່ອພຣະຄຣິດນັ້ນ ກໍມີຄ່າກວ່າຊັບສົມບັດທັງໝົດຂອງປະເທດເອຢິບ. ດ້ວຍວ່າ, ເພິ່ນເລັງເຫັນລາງວັນທີ່ເພິ່ນຈະໄດ້ຮັບນັ້ນ.
58011027	ເພາະເພິ່ນມີຄວາມເຊື່ອແບບນີ້ ເພິ່ນຈຶ່ງໄດ້ອອກຈາກປະເທດເອຢິບໄປ ໂດຍບໍ່ຢ້ານກົວຕໍ່ຄວາມໂກດຮ້າຍຂອງກະສັດ. ດ້ວຍວ່າ, ເພິ່ນໄດ້ໝັ້ນໃຈເໝືອນກັບວ່າ ຕົນໄດ້ເຫັນພຣະເຈົ້າທີ່ຕາເຫັນບໍ່ໄດ້.
58011028	ເພາະເພິ່ນມີຄວາມເຊື່ອແບບນີ້ ເພິ່ນຈຶ່ງໄດ້ຖືເທດສະການປັດສະຄາ ແລະພິທີຊິດເລືອດ ເພື່ອວ່າທູດແຫ່ງຄວາມຕາຍຈະບໍ່ປະຫານຊີວິດ ບັນດາລູກກົກຂອງຊາວອິດສະຣາເອນ.
58011029	ເພາະຊາວອິດສະຣາເອນມີຄວາມເຊື່ອແບບນີ້ ພວກເພິ່ນຈຶ່ງຍ່າງຂ້າມທະເລແດງເໝືອນກັບວ່າ ຍ່າງເທິງດິນແຫ້ງ, ແຕ່ເມື່ອຊາວເອຢິບລອງຂ້າມເບິ່ງ ນໍ້າກໍຖ້ວມພວກເຂົາ ແລະຈົມນໍ້າຕາຍໝົດ.
58011030	ເພາະມີຄວາມເຊື່ອແບບນີ້ ເມື່ອພວກອິດສະຣາເອນໄດ້ວຽນລ້ອມເມືອງເຢຣີໂກເຖິງເຈັດວັນ ແລ້ວກຳແພງເມືອງນັ້ນຈຶ່ງເພພັງລົງ.
58011031	ເພາະມີຄວາມເຊື່ອແບບນີ້ ຣາຮາບຍິງໂສເພນີ ຈຶ່ງບໍ່ຈິບຫາຍໄປພ້ອມກັບຄົນເຫລົ່ານັ້ນທີ່ບໍ່ເຊື່ອຟັງ ເພາະນາງໄດ້ຕ້ອນຮັບພວກນັກສືບສອດແນມເປັນຢ່າງດີ.
58011032	ແລະເຮົາຈະກ່າວສິ່ງໃດຕໍ່ໄປອີກແດ່? ເພາະບໍ່ມີເວລາພໍທີ່ຈະກ່າວເຖິງກີເດໂອນ, ບາຣັກ, ແຊມຊັນ, ເຢັບທາ, ດາວິດ, ຊາມູເອນ ແລະບັນດາຜູ້ທຳນວາຍທັງຫລາຍ.
58011033	ເພາະຄົນເຫລົ່ານີ້ມີຄວາມເຊື່ອ ພວກເພິ່ນຈຶ່ງໄດ້ໄຊຊະນະທົ່ວທັງດິນແດນ ພວກເພິ່ນໄດ້ເຮັດສິ່ງທີ່ຖືກຕ້ອງ ແລະໄດ້ຮັບຕາມທີ່ພຣະເຈົ້າໄດ້ຊົງສັນຍາໄວ້, ໄດ້ງັບປາກສິງ,
58011034	ໄດ້ມອດໄຟອັນຮ້ອນກ້າ, ໄດ້ພົ້ນຈາກຄົມດາບຂອງຄູ່ຕໍ່ສູ້. ເຖິງແມ່ນວ່າພວກເພິ່ນອ່ອນແອ, ແຕ່ພວກເພິ່ນກໍກັບກາຍເປັນຄົນເຂັ້ມແຂງ, ມີກຳລັງຄວາມສາມາດອົງອາດກ້າຫານ ແລະໄດ້ຕີບັນດາກອງທັບຂອງຊາວຕ່າງປະເທດໃຫ້ແຕກໜີໄປ.
58011035	ພວກແມ່ຍິງກໍໄດ້ຮັບຄົນທີ່ຕາຍແລ້ວຂອງພວກເພິ່ນ ຊຶ່ງຖືກຊົງບັນດານໃຫ້ເປັນຄືນມາມີຊີວິດອີກ. ບາງຄົນກໍໄດ້ຖືກທໍລະມານ ແຕ່ກໍບໍ່ຍອມຮັບການປົດປ່ອຍ ເພື່ອພວກເພິ່ນຈະໄດ້ຮັບການຄືນມາອັນປະເສີດກວ່າ.
58011036	ບາງຄົນອີກ ຖືກຫຍໍ້ຫຍັນແລະຖືກຂ້ຽນຕີ ຄົນອື່ນອີກ ຖືກລ່າມໂສ້ແລະຖືກຄຸມຂັງໃນຄຸກ.
58011037	ບາງຄົນຖືກແກວ່ງຫີນໃສ່, ຖືກເລື່ອຍເປັນທ່ອນ, ຖືກຂ້າດ້ວຍຄົມດາບ, ໄດ້ຫົ່ມໜັງແກະແລະໜັງແບ້ທຽວໄປມາ, ລຳບາກຍາກຈົນ, ຖືກຂົ່ມເຫັງ ແລະທົນທຸກເວດທະນາຫລາຍປະການ.
58011038	ແຜ່ນດິນໂລກນີ້ກໍບໍ່ສົມກັບຄົນເຫລົ່ານັ້ນ ພວກເພິ່ນໄດ້ທຽວໄປມາໃນປ່າແລະຕາມພູ ຊ່ອນຕົວໃນຖໍ້າແລະໃນຂຸມ.
58011039	ຍ້ອນຄວາມເຊື່ອຂອງຄົນເຫລົ່ານີ້ ຈຶ່ງເປັນທີ່ພໍພຣະໄທພຣະເຈົ້າ ແຕ່ພວກເພິ່ນກໍຍັງບໍ່ໄດ້ຮັບຕາມທີ່ໄດ້ຊົງສັນຍາໄວ້ແລ້ວນັ້ນ,
58011040	ເພາະພຣະເຈົ້າໄດ້ຈັດແຈງສິ່ງທີ່ປະເສີດກວ່າສຳລັບພວກເຮົາ ເພື່ອວ່ານອກຈາກພວກເຮົາ ພວກເພິ່ນຈະບໍ່ເຖິງທີ່ສຳເລັດໄດ້.
58012001	ດ້ວຍເຫດນັ້ນ ເມື່ອເຮົາທັງຫລາຍມີຝູງພະຍານຫລວງຫລາຍຢູ່ຮອບຂ້າງຢ່າງນີ້ແລ້ວ ພວກເຮົາຈົ່ງຊັດຖິ້ມທຸກຢ່າງທີ່ຖ່ວງຢູ່ ແລະຜິດບາບທີ່ຕິດແໜ້ນໂດຍງ່າຍ, ສ່ວນການແລ່ນແຂ່ງທີ່ກຳນົດໄວ້ຕໍ່ໜ້າພວກເຮົານັ້ນ, ຈົ່ງພາກັນແລ່ນດ້ວຍຄວາມພຽນພະຍາຍາມ.
58012002	ຈົ່ງປັກຕາເບິ່ງພຣະເຢຊູເຈົ້າ ຄືຜູ້ບຸກເບີກຄວາມເຊື່ອ ແລະຜູ້ຊົງເຮັດໃຫ້ຄວາມເຊື່ອຂອງພວກເຮົາເຖິງທີ່ສຳເລັດ. ພຣະອົງໄດ້ຊົງອົດທົນຕໍ່ໄມ້ກາງແຂນ ເພາະເຫັນແກ່ຄວາມຍິນດີທີ່ຕັ້ງໄວ້ຕໍ່ໜ້າພຣະອົງ ພຣະອົງຊົງຖືວ່າຄວາມລະອາຍນັ້ນບໍ່ເປັນສິ່ງສຳຄັນ ຈຶ່ງໄດ້ປະທັບລົງເບື້ອງຂວາພຣະທີ່ນັ່ງຂອງພຣະເຈົ້າ.
58012003	ຈົ່ງພິຈາລະນາຄິດເຖິງພຣະອົງ ຜູ້ຊົງໄດ້ອົດທົນຕໍ່ການຂັດຂວາງຂອງຄົນບາບທີ່ຕໍ່ສູ້ພຣະອົງ ເພື່ອເຈົ້າທັງຫລາຍຈະບໍ່ໝົດກຳລັງໃຈ.
58012004	ໃນການຕໍ່ສູ້ກັບບາບນັ້ນ ເຈົ້າທັງຫລາຍບໍ່ໄດ້ຕໍ່ສູ້ເຖິງຂະໜາດເລືອດຕົກ.
58012005	ແລະພວກເຈົ້າໄດ້ລືມຄຳເຕືອນ ທີ່ພຣະອົງໄດ້ຊົງເຕືອນໃນຖານະທີ່ເປັນລູກວ່າ, “ລູກຂອງເຮົາເອີຍ ຢ່າປະໝາດຕໍ່ການຕີສອນ ຂອງອົງພຣະຜູ້ເປັນເຈົ້າ ແລະຢ່ານ້ອຍໃຈເມື່ອພຣະອົງ ຊົງຕິຕຽນເຈົ້າ.
58012006	ເພາະວ່າອົງພຣະຜູ້ເປັນເຈົ້າຊົງຕີສອນ ຜູ້ທີ່ພຣະອົງຊົງຮັກ ແລະເມື່ອພຣະອົງຊົງຮັບຜູ້ໃດເປັນລູກ ພຣະອົງກໍຊົງຂ້ຽນສອນຜູ້ນັ້ນ.”
58012007	ເຈົ້າທັງຫລາຍຈົ່ງຮັບແລະທົນເອົາເທາະ ເພາະເປັນການຕີສອນ. ພຣະເຈົ້າຊົງປະຕິບັດຕໍ່ພວກເຈົ້າໃນຖານະທີ່ພວກເຈົ້າເປັນລູກຂອງພຣະອົງ. ດ້ວຍວ່າ, ມີລູກຄົນໃດແດ່ທີ່ພໍ່ບໍ່ໄດ້ຕີສອນເຂົາ.
58012008	ແຕ່ຖ້າເຈົ້າທັງຫລາຍບໍ່ໄດ້ຖືກຕີສອນ ຊຶ່ງລູກທຸກຄົນຕ້ອງຖືກນັ້ນ ພວກເຈົ້າກໍເປັນລູກທາງ ບໍ່ເປັນລູກແທ້.
58012009	ອີກປະການໜຶ່ງ ເຮົາທັງຫລາຍມີພໍ່ເປັນມະນຸດທີ່ໄດ້ຕີສອນພວກເຮົາ ແລະພວກເຮົາກໍນັບຖືພໍ່ນັ້ນ. ຫລາຍກວ່ານັ້ນອີກ ພວກເຮົາຄວນຢູ່ໃຕ້ບັງຄັບຂອງພຣະບິດາເຈົ້າແຫ່ງບັນດາວິນຍານຈິດ ແລະມີຊີວິດຈະເລີນບໍ່ແມ່ນບໍ?
58012010	ຝ່າຍພໍ່ເຫລົ່ານັ້ນ ໄດ້ຕີສອນພວກເຮົາໃນຊົ່ວເວລາເລັກນ້ອຍ ຕາມຄວາມເຫັນດີຂອງເຂົາເທົ່ານັ້ນ, ແຕ່ພຣະອົງຊົງຕີສອນພວກເຮົາ ເພື່ອປະໂຫຍດຂອງພວກເຮົາ ເພື່ອໃຫ້ພວກເຮົາໄດ້ເຂົ້າສ່ວນໃນສະພາບຄວາມບໍຣິສຸດຂອງພຣະອົງ.
58012011	ໃນຂະນະທີ່ມີການຕີສອນນັ້ນ ບໍ່ເປັນໜ້າຊື່ນໃຈເລີຍ ມີແຕ່ເລື່ອງເສົ້າໃຈ, ແຕ່ຕໍ່ມາພາຍຫລັງຈະກໍ່ໃຫ້ເກີດຜົນ ຄືຄວາມສຸກສຳລານແລະຄວາມຊອບທຳ ແກ່ບັນດາຄົນທີ່ຖືກແອບສອນແລ້ວນັ້ນ.
58012012	ດ້ວຍເຫດນັ້ນ ຈົ່ງຍົກມືທີ່ອ່ອນເພຍເປ້ຍລ່ອຍ ແລະຫົວເຂົ່າທີ່ອ່ອນກຳລັງຂອງພວກເຈົ້າ ຈົ່ງໃຫ້ມີກຳລັງຂຶ້ນ
58012013	ຈົ່ງກ້າວໄປຕາມເສັ້ນທາງອັນຖືກຕ້ອງ ເພື່ອວ່າຕີນທີ່ພິການນັ້ນ ຈະບໍ່ພິກໂບກ ແຕ່ຈະດີເປັນປົກກະຕິ.
58012014	ຈົ່ງພະຍາຍາມທີ່ຈະຢູ່ກັບທຸກຄົນຢ່າງສະຫງົບສຸກ ແລະຈົ່ງພະຍາຍາມທີ່ຈະມີໃຈບໍຣິສຸດ ເພາະຖ້າໃຈບໍ່ບໍຣິສຸດ ກໍຈະບໍ່ມີຜູ້ໃດໄດ້ເຫັນອົງພຣະຜູ້ເປັນເຈົ້າ.
58012015	ຈົ່ງລະວັງໃຫ້ດີ ຢ້ານວ່າຈະມີຜູ້ຫັນໜີຈາກພຣະຄຸນຂອງພຣະເຈົ້າ, ຢ້ານວ່າຈະມີຮາກອັນຂົມຂື່ນງອກຂຶ້ນມາ ແລະສ້າງຄວາມເດືອດຮ້ອນຫຍຸ້ງຍາກ ຈຶ່ງຈະເປັນເຫດໃຫ້ຫລາຍຄົນຊົ່ວມົວໝອງໄປ.
58012016	ຢ່າໃຫ້ຜູ້ໃດຜູ້ໜຶ່ງກາຍເປັນຄົນຜິດສິນທຳ ຫລືປະໝາດຕໍ່ສິ່ງສັກສິດເໝືອນເອຊາວ ຜູ້ທີ່ໄດ້ຂາຍສິດທິການເປັນອ້າຍກົກຂອງຕົນ ເພື່ອແລກກິນອາຫານພຽງຄາບດຽວ.
58012017	ພວກເຈົ້າກໍຮູ້ແລ້ວວ່າ ພາຍລຸນມາ ເມື່ອເອຊາວຢາກໄດ້ຮັບພອນນັ້ນເປັນມໍຣະດົກ ລາວກໍໄດ້ຮັບແຕ່ຄຳປະຕິເສດ. ເຖິງແມ່ນວ່າ ລາວສະແຫວງຫາດ້ວຍນໍ້າຕາໄຫລກໍຕາມ ກໍບໍ່ມີທາງແກ້ໄຂໄດ້ເລີຍ.
58012018	ເຈົ້າທັງຫລາຍບໍ່ໄດ້ມາເຖິງສິ່ງທີ່ຈັບໄດ້ ເຖິງໄຟທີ່ໄໝ້ຢູ່ ເຖິງທີ່ມືດດຳແລະມືດມົວ ແລະເຖິງທີ່ລົມພະຍຸ,
58012019	ເຖິງສຽງແກແລະເຖິງພຣະສຸຣະສຽງ ຊຶ່ງຄົນທັງຫລາຍເມື່ອໄດ້ຍິນແລ້ວ ໄດ້ອ້ອນວອນຂໍບໍ່ໃຫ້ຊົງກ່າວຈັກຄຳຕໍ່ພວກເຂົາອີກ.
58012020	ເພາະວ່າ ຂໍ້ຄວາມທີ່ຊົງບັນຍັດໄວ້ນັ້ນ ພວກເຂົາທົນບໍ່ໄດ້ ຄືວ່າ, “ແມ່ນແຕ່ສັດເດຍລະສານໂຕໃດໂຕໜຶ່ງ ຖ້າຫາກໄປຕ້ອງພູນັ້ນ ກໍຈະຕ້ອງຖືກຄວ່າງກ້ອນຫີນໃສ່ໃຫ້ຕາຍ.”
58012021	ສິ່ງທີ່ປາກົດນັ້ນ ກໍເປັນໜ້າຢ້ານຫລາຍປານນັ້ນ ຈົນໂມເຊໄດ້ກ່າວວ່າ, “ຂ້າພະເຈົ້າຢ້ານເຕັມທີຈົນຕົວສັ່ນ.”
58012022	ແຕ່ເຈົ້າທັງຫລາຍໄດ້ມາເຖິງພູເຂົາຊີໂອນ, ມາເຖິງນະຄອນຂອງພຣະເຈົ້າ ຜູ້ຊົງພຣະຊົນຢູ່ ຄືນະຄອນເຢຣູຊາເລັມຊັ້ນຟ້າ, ມາເຖິງຝູງເທວະດານັບເປັນຈຳນວນໝື່ນໆ ທີ່ຊຸມນຸມກັນເປັນງານມ່ວນຊື່ນ,
58012023	ໄດ້ມາເຖິງທີ່ຊຸມນຸມກັນຂອງບັນດາລູກກົກ ຜູ້ທີ່ມີຄວາມຊົມຊື່ນຍິນດີ ຊຶ່ງຊື່ຂອງພວກເຂົາໄດ້ບັນທຶກໄວ້ໃນສະຫວັນແລ້ວ, ໄດ້ມາເຖິງພຣະເຈົ້າຜູ້ພິພາກສາມະນຸດທຸກຄົນ ແລະມາເຖິງຈິດວິນຍານຂອງບັນດາຄົນຊອບທຳ ຜູ້ເຖິງທີ່ສຳເລັດແລ້ວ.
58012024	ມາເຖິງພຣະເຢຊູເຈົ້າ ຜູ້ຊົງເປັນຜູ້ກາງຝ່າຍພັນທະສັນຍາໃໝ່ ແລະມາເຖິງພຣະໂລຫິດຊຶ່ງຊິດໃສ່ແລ້ວ ທີ່ມີສຽງຮ້ອງອັນດີກວ່າເລືອດຂອງອາເບັນອີກ.
58012025	ຈົ່ງລະວັງໃຫ້ດີ ຢ່າປະຕິເສດບໍ່ຍອມຟັງພຣະອົງຜູ້ຊົງກ່າວຢູ່ນັ້ນ ເພາະຖ້າຄົນທັງຫລາຍທີ່ປະຕິເສດ ບໍ່ຍອມຟັງຄຳເຕືອນຂອງພຣະອົງໃນໂລກນີ້ ເຂົາກໍບໍ່ມີທາງພົ້ນໂທດ ທີ່ເຂົາປະຕິເສດນັ້ນ ພວກເຮົາຜູ້ອວ່າຍໜ້າຈາກພຣະອົງ ຜູ້ຊົງເຕືອນຈາກສະຫວັນ ກໍຈະບໍ່ພົ້ນໂທດຫລາຍກວ່າເຂົາເຫລົ່ານັ້ນເສຍອີກ.
58012026	ແມ່ນພຣະສຸຣະສຽງຂອງພຣະອົງນີ້ ທີ່ໄດ້ບັນດານໃຫ້ແຜ່ນດິນຫວັ່ນໄຫວໃນຄາວນັ້ນ. ແຕ່ບັດນີ້ ພຣະອົງຊົງກ່າວສັນຍາໄວ້ວ່າ, “ຍັງອີກເທື່ອໜຶ່ງ ເຮົາຈະເຮັດໃຫ້ສະທ້ານຫວັ່ນໄຫວ ບໍ່ແມ່ນແຕ່ແຜ່ນດິນໂລກເທົ່ານັ້ນ, ແຕ່ທັງທ້ອງຟ້າເໝືອນກັນ.”
58012027	ຂໍ້ຄວາມທີ່ວ່າ, “ຍັງອີກເທື່ອໜຶ່ງ” ນັ້ນ ສະແດງວ່າສິ່ງທີ່ຫວັ່ນໄຫວນັ້ນ ຈະຖືກຍົກຍ້າຍໄປເສຍ ເໝືອນກັບສິ່ງທີ່ຊົງສ້າງໃຫ້ມີຂຶ້ນ ເພື່ອໃຫ້ສິ່ງທີ່ບໍ່ຫວັ່ນໄຫວຍັງຄົງເຫລືອຢູ່.
58012028	ເຫດສະນັ້ນ ເນື່ອງດ້ວຍພວກເຮົາຮັບແຜ່ນດິນທີ່ຫວັ່ນໄຫວບໍ່ໄດ້ແລ້ວ, ກໍໃຫ້ພວກເຮົາໂມທະນາຂອບພຣະຄຸນພຣະເຈົ້າ ເພື່ອພວກເຮົາຈະໄດ້ບົວລະບັດພຣະເຈົ້າ ຕາມນໍ້າພຣະໄທຂອງພຣະອົງ ດ້ວຍຄວາມເຄົາຣົບຢຳເກງ.
58012029	ເພາະພຣະເຈົ້າຂອງເຮົາທັງຫຼາຍ ຊົງເປັນໄຟທີ່ເຜົາຜານ.
58013001	ຈົ່ງໃຫ້ຄວາມຮັກຢ່າງພີ່ນ້ອງ ມີຢູ່ຕໍ່ກັນສະເໝີໄປ.
58013002	ຢ່າລືມການຕ້ອນຮັບແຂກ ເພາະດ້ວຍການເຮັດເຊັ່ນນີ້ ມີບາງຄົນກໍໄດ້ຕ້ອນຮັບເທວະດາຢ່າງບໍ່ຮູ້ຕົວ.
58013003	ຈົ່ງລະນຶກເຖິງບັນດາຜູ້ທີ່ຖືກລ່າມໂສ້ ເໝືອນກັບວ່າພວກເຈົ້າກໍຖືກລ່າມໂສ້ເໝືອນກັບພວກເຂົາດ້ວຍ. ຈົ່ງລະນຶກເຖິງບັນດາຜູ້ທີ່ຖືກຂົ່ມເຫັງ ເພາະວ່າພວກເຈົ້າກໍມີຮ່າງກາຍເໝືອນກັນ.
58013004	ຈົ່ງໃຫ້ການແຕ່ງງານຂອງພວກເຈົ້າ ເປັນທີ່ຍົກຍ້ອງນັບຖືແກ່ທຸກຄົນ ແລະຈົ່ງໃຫ້ຄູ່ຜົວເມຍສັດຊື່ຕໍ່ກັນແລະກັນ. ພຣະເຈົ້າຈະຕັດສິນລົງໂທດຄົນເຮັດຜິດສິນທຳແລະຄົນຫລິ້ນຊູ້.
58013005	ຈົ່ງໃຫ້ການດຳເນີນຊີວິດຂອງພວກເຈົ້າ ເວັ້ນຈາກການຮັກເງິນຮັກຄຳ. ຈົ່ງພໍໃຈໃນສິ່ງທີ່ຕົນມີຢູ່ ເພາະພຣະເຈົ້າເອງຊົງກ່າວວ່າ, “ເຮົາຈະບໍ່ປະເຈົ້າ ຫລືຖິ້ມເຈົ້າເສຍຈັກເທື່ອ.”
58013006	ດ້ວຍເຫດນັ້ນ ຈົ່ງໃຫ້ພວກເຮົາມີໃຈກ້າ ແລະກ່າວວ່າ, “ອົງພຣະຜູ້ເປັນເຈົ້າ ເປັນພຣະຜູ້ຊ່ວຍຂອງຂ້າພະເຈົ້າ ແລະ ຂ້າພະເຈົ້າຈະບໍ່ຢ້ານກົວ. ມີຜູ້ໃດແດ່ຈະເຮັດຫຍັງ ໃຫ້ຂ້າພະເຈົ້າໄດ້.”
58013007	ຈົ່ງລະນຶກເຖິງພວກຜູ້ນຳຂອງພວກເຈົ້າ ຄືຜູ້ທີ່ໄດ້ປະກາດພຣະທຳແກ່ພວກເຈົ້າ. ຈົ່ງພິຈາລະນາເບິ່ງຜົນສຸດທ້າຍແຫ່ງຊີວິດຂອງພວກເພິ່ນ ແລະຈົ່ງປະຕິບັດຕາມແບບຢ່າງຄວາມເຊື່ອຂອງພວກເພິ່ນ.
58013008	ພຣະເຢຊູຄຣິດເຈົ້າຊົງເປັນຢູ່ສະເໝີກັນ ທັງໃນເວລາວານນີ້ ວັນນີ້ ແລະສືບໆໄປເປັນນິດ.
58013009	ຢ່າຍອມໃຫ້ຄຳສອນປອມໃດໆ ນຳພາພວກເຈົ້າໃຫ້ຫລົງຜິດໄປ. ເປັນການດີແທ້ທີ່ຈິດໃຈຂອງພວກເຮົາໄດ້ຮັບການເຊີດຊູໃຫ້ເຂັ້ມແຂງດ້ວຍພຣະຄຸນຂອງພຣະເຈົ້າ. ບໍ່ແມ່ນດ້ວຍອາຫານການກິນ ຊຶ່ງບໍ່ເປັນປະໂຫຍດແກ່ຄົນທີ່ປະຕິບັດຕາມ.
58013010	ພວກເຮົາມີແທ່ນບູຊາແທ່ນໜຶ່ງ ຊຶ່ງຄົນຜູ້ປະຕິບັດໃນສຳນັກຜ້າເຕັນນັ້ນ ບໍ່ມີສິດທີ່ຈະຮັບປະທານຂອງຈາກແທ່ນນັ້ນໄດ້.
58013011	ມະຫາປະໂຣຫິດໄດ້ນຳເລືອດສັດເຂົ້າໄປໃນສະຖານທີ່ສັກສິດທີ່ສຸດ ເພື່ອເປັນການຖວາຍບູຊາລຶບລ້າງບາບ, ແຕ່ໂຕສັດນັ້ນ ເພິ່ນໄດ້ນຳອອກໄປເຜົານອກຄ້າຍ.
58013012	ເພາະເຫດນັ້ນແຫລະ ພຣະເຢຊູເຈົ້າຈຶ່ງຕາຍທີ່ນອກປະຕູເມືອງເຊັ່ນກັນ ເພື່ອຊຳລະໄພ່ພົນຂອງພຣະເຈົ້າໃຫ້ບໍຣິສຸດ ດ້ວຍເລືອດຂອງພຣະອົງເອງ.
58013013	ດ້ວຍເຫດນັ້ນ ຈົ່ງໃຫ້ພວກເຮົາອອກໄປຫາພຣະອົງທີ່ນອກຄ້າຍ ແລະຍອມທົນເອົາຄຳໝິ່ນປະໝາດທີ່ພຣະອົງໄດ້ຮັບ.
58013014	ດ້ວຍວ່າ, ເທິງແຜ່ນດິນໂລກນີ້ ບໍ່ມີບ້ານເມືອງອັນຖາວອນສຳລັບພວກເຮົາ, ພວກເຮົາສະແຫວງຫານະຄອນທີ່ຈະມີມາໃນພາຍໜ້າ.
58013015	ດ້ວຍເຫດນັ້ນ ຈົ່ງໃຫ້ພວກເຮົາຖວາຍຄຳຍ້ອງຍໍສັນລະເສີນຕະຫລອດໄປແກ່ພຣະເຈົ້າ ເປັນເຄື່ອງບູຊາໂດຍທາງພຣະອົງນັ້ນ ແລະຍົກຍໍພຣະນາມຂອງພຣະອົງ ດ້ວຍສົບປາກຂອງພວກເຮົາ.
58013016	ຢ່າລືມທີ່ຈະເຮັດຄຸນງາມຄວາມດີ ແລະຊ່ວຍເຫລືອຊຶ່ງກັນແລະກັນ ເພາະເຄື່ອງບູຊາຢ່າງນີ້ແຫລະ ເປັນທີ່ພໍພຣະໄທພຣະເຈົ້າ.
58013017	ເຈົ້າທັງຫລາຍຈົ່ງຍອມຟັງແລະຍອມຢູ່ໃນໂອວາດຜູ້ນຳຂອງພວກເຈົ້າ ເພາະພວກເພິ່ນດູແລຮັກສາຈິດວິນຍານຂອງພວກເຈົ້າຢູ່ ເໝືອນຜູ້ໜຶ່ງທີ່ຈະຕ້ອງສະເໜີລາຍງານ ເພື່ອພວກເພິ່ນຈະໄດ້ເຮັດງານນີ້ດ້ວຍຄວາມຊື່ນໃຈ, ບໍ່ແມ່ນດ້ວຍຄວາມເສົ້າໃຈ ຊຶ່ງຈະບໍ່ເປັນປະໂຫຍດແກ່ເຈົ້າທັງຫລາຍ.
58013018	ຈົ່ງພາວັນນາອະທິຖານເພື່ອພວກເຮົາ ເພາະເຮົາເຊື່ອແນ່ວ່າ ພວກເຮົາມີໃຈສຳນຶກຜິດແລະຊອບອັນດີຢູ່ແລ້ວ ແລະປາຖະໜາທີ່ຈະດຳເນີນຊີວິດຕາມຢ່າງດີໃນທຸກສິ່ງ.
58013019	ເຮົາຂໍເລັ່ງລັດພວກເຈົ້າ ໃຫ້ພາວັນນາອະທິຖານຫລາຍຂຶ້ນຕາມຢ່າງນັ້ນ ເພື່ອພຣະເຈົ້າຈະສົ່ງເຮົາກັບຄືນໄປຢູ່ກັບພວກເຈົ້າໄວໆ.
58013020	ຂໍພຣະເຈົ້າຜູ້ຊົງໂຜດສັນຕິສຸກ ຜູ້ໄດ້ຊົງນຳອົງພຣະເຢຊູເຈົ້າຂອງເຮົາທັງຫລາຍ ໃຫ້ຄືນມາຈາກຄວາມຕາຍ ຄືຜູ້ຊົງເປັນຜູ້ລ້ຽງແກະອົງໃຫຍ່ ດ້ວຍພຣະໂລຫິດທີ່ກ່ຽວກັບພັນທະສັນຍາອັນຕັ້ງຢູ່ເປັນນິດນັ້ນ,
58013021	ຈົ່ງຊົງກະທຳໃຫ້ເຈົ້າທັງຫລາຍເປັນຄົນຄົບຖ້ວນໃນການດີທຸກຢ່າງ ເພື່ອຈະໄດ້ປະຕິບັດຕາມພຣະໄທພຣະອົງ ແລະຊົງທຳງານພາຍໃນເຈົ້າທັງຫລາຍ ຕາມທີ່ຊອບໃນສາຍພຣະເນດຂອງພຣະອົງ ໂດຍທາງພຣະເຢຊູຄຣິດເຈົ້າ. ສະຫງ່າຣາສີຈົ່ງມີແດ່ພຣະຄຣິດສືບໆໄປເປັນນິດ ອາແມນ.
58013022	ພີ່ນ້ອງທັງຫລາຍເອີຍ, ເຮົາຂໍຮ້ອງພວກເຈົ້າໃຫ້ອົດທົນຟັງຖ້ອຍຄຳທີ່ໜູນນໍ້າໃຈນີ້. ດ້ວຍວ່າ, ຈົດໝາຍທີ່ເຮົາໄດ້ຂຽນມາຫາພວກເຈົ້ານັ້ນກໍບໍ່ຍາວ.
58013023	ເຮົາປາຖະໜາໃຫ້ພວກເຈົ້າຮູ້ວ່າ ຕີໂມທຽວ ນ້ອງຊາຍຂອງພວກເຮົາ ໄດ້ອອກຈາກຄຸກແລ້ວ, ຖ້າລາວມາຮອດທີ່ນີ້ໄວ ເມື່ອເຮົາໄປຢ້ຽມຢາມພວກເຈົ້າ ເຮົາກໍຈະເອົາລາວໄປນຳດ້ວຍ.
58013024	ເຮົາຂໍຝາກຄວາມຄິດເຖິງ ມາຍັງບັນດາຜູ້ນຳຂອງພວກເຈົ້າ ແລະໄພ່ພົນຂອງພຣະເຈົ້າທຸກຖ້ວນໜ້າ. ບັນດາພີ່ນ້ອງທີ່ມາຈາກອີຕາລີ ກໍຝາກຄວາມຄິດເຖິງມາຍັງພວກເຈົ້າດ້ວຍ.
58013025	ຂໍໃຫ້ພຣະຄຸນ ຈົ່ງສະຖິດຢູ່ກັບພວກເຈົ້າທຸກຄົນເທີ້ນ ອາແມນ.
59001001	ຈາກ ຢາໂກໂບ ຜູ້ເປັນຂ້ອຍຮັບໃຊ້ຂອງພຣະເຈົ້າ ແລະຂອງອົງພຣະເຢຊູຄຣິດເຈົ້າ ເຖິງຄົນສິບສອງຕະກຸນທີ່ກະຈັດກະຈາຍຢູ່ນັ້ນ.
59001002	ພີ່ນ້ອງທັງຫລາຍຂອງເຮົາເອີຍ, ເມື່ອພວກເຈົ້າພົບການທົດລອງຕ່າງໆ ຈົ່ງຖືວ່າເປັນເລື່ອງໜ້າຍິນດີທີ່ສຸດ
59001003	ເພາະພວກເຈົ້າຮູ້ຢູ່ວ່າ ເມື່ອຄວາມເຊື່ອຂອງພວກເຈົ້າທົນຕໍ່ການຖືກທົດລອງໄດ້ ກໍເຮັດໃຫ້ເກີດມີຄວາມໝັ້ນໃຈ.
59001004	ຈົ່ງໃຫ້ຄວາມໝັ້ນໃຈຂອງພວກເຈົ້ານັ້ນ ຍືນຍົງຕະຫລອດໄປ ເພື່ອວ່າພວກເຈົ້າຈະໄດ້ເປັນຄົນສຳເລັດແລະຄົບຖ້ວນ ໂດຍບໍ່ຂາດເຂີນສິ່ງໃດ.
59001005	ແຕ່ຖ້າຄົນໃດໃນພວກເຈົ້າຂາດສະຕິປັນຍາ ກໍໃຫ້ຜູ້ນັ້ນທູນຂໍຈາກພຣະເຈົ້າ ຜູ້ຊົງໂຜດປະທານໃຫ້ແກ່ຄົນທັງປວງດ້ວຍພຣະກະຣຸນາ ບໍ່ຊົງກ່າວຕິ ແລະຜູ້ນັ້ນກໍຈະໄດ້ຮັບສິ່ງທີ່ທູນຂໍ.
59001006	ແຕ່ໃຫ້ຜູ້ນັ້ນທູນຂໍດ້ວຍຄວາມເຊື່ອ ຢ່າໃຫ້ມີໃຈສົງໄສ ເພາະຜູ້ທີ່ສົງໄສນັ້ນ ເປັນເໝືອນຟອງນໍ້າທີ່ຖືກລົມພັດຊັດໄປມາ.
59001007	ຢ່າໃຫ້ຜູ້ນັ້ນຄິດວ່າຕົນຈະໄດ້ຮັບສິ່ງໃດຈາກອົງພຣະຜູ້ເປັນເຈົ້າ
59001008	ເພາະເປັນຄົນສອງໃຈ ບໍ່ແນ່ນອນໃນທຸກສິ່ງທີ່ຕົນກະທຳ.
59001009	ໃຫ້ພີ່ນ້ອງທີ່ຕໍ່າຕ້ອຍ ຈົ່ງອວດອ້າງໃນການທີ່ພຣະເຈົ້າຊົງຍົກຍໍຕົວຂຶ້ນ,
59001010	ແຕ່ໃຫ້ຄົນຮັ່ງມີ ຈົ່ງອວດອ້າງໃນການທີ່ພຣະເຈົ້າຊົງໃຫ້ຕົກຕໍ່າລົງ ເພາະວ່າຕົນຈະຕ້ອງລ່ວງລັບໄປເໝືອນດັ່ງດອກຫຍ້າ.
59001011	ເພາະເມື່ອຕາເວັນຂຶ້ນ ຄວາມຮ້ອນອັນແຮງກ້າ ເຮັດໃຫ້ຕົ້ນຫຍ້າຫ່ຽວແຫ້ງໄປ ແລ້ວດອກຫຍ້າກໍຕົກຫລົ່ນລົງ ສີສັນວັນນະຄວາມງາມຂອງມັນກໍສູນສິ້ນໄປ. ດັ່ງນີ້ແຫລະ, ຄົນຮັ່ງມີຈະເສື່ອມສູນໄປ ໃນຂະນະທີ່ດຳເນີນງານຂອງຕົນເໝືອນກັນ.
59001012	ຄົນທີ່ອົດທົນຕໍ່ການທົດລອງໃຈກໍເປັນສຸກ ເພາະເມື່ອປາກົດວ່າຜູ້ນັ້ນທົນໄດ້ແລ້ວ ກໍຈະໄດ້ຮັບມົງກຸດແຫ່ງຊີວິດ ຊຶ່ງພຣະເຈົ້າໄດ້ຊົງສັນຍາໄວ້ແກ່ຄົນທັງຫລາຍທີ່ຮັກພຣະອົງ.
59001013	ເມື່ອຜູ້ໃດຖືກລໍ້ລວງໃຫ້ຫລົງ ຢ່າໃຫ້ຜູ້ນັ້ນເວົ້າວ່າ, “ພຣະເຈົ້າຊົງລໍ້ລວງຂ້າພະເຈົ້າໃຫ້ຫລົງ” ເພາະວ່າ ຄວາມຊົ່ວຈະມາລໍ້ລວງພຣະເຈົ້າໃຫ້ຫລົງບໍ່ໄດ້ ແລະພຣະອົງເອງກໍບໍ່ຊົງລໍ້ລວງຜູ້ໃດໃຫ້ຫລົງຈັກເທື່ອ.
59001014	ແຕ່ວ່າທຸກຄົນຖືກລໍ້ລວງໃຫ້ຫຼົງ ກໍຕໍ່ເມື່ອຄວາມປາຖະໜາຊົ່ວຊັກຈ່ອງ ແລະຍົວະເຍົ້າໃຫ້ປະຕິບັດຕາມ.
59001015	ເມື່ອຄວາມປາຖະໜາຊົ່ວຂອງລາວຕັ້ງຮາກແລ້ວ ກໍ່ໃຫ້ເກີດມີຄວາມຜິດບາບ ເມື່ອຄວາມຜິດບາບໃຫຍ່ຂຶ້ນເຕັມຂະໜາດແລ້ວ ກໍ່ໃຫ້ເກີດມີຄວາມຕາຍ.
59001016	ພີ່ນ້ອງທີ່ຮັກທັງຫລາຍຂອງເຮົາເອີຍ, ຢ່າໄດ້ຫລົງຜິດໄປ.
59001017	ຂອງປະທານອັນດີທຸກຢ່າງ ແລະຂອງຂວັນອັນດີເລີດທຸກຢ່າງ ຍ່ອມມາແຕ່ທັງເທິງ ແລະລົງມາຈາກພຣະບິດາເຈົ້າແຫ່ງບັນດາດວງສະຫວ່າງ. ໃນພຣະບິດາເຈົ້ານັ້ນ ບໍ່ມີການປ່ຽນແປງ ແລະບໍ່ມີເງົາເນື່ອງຈາກການຊົງໝູນວຽນ.
59001018	ໂດຍນໍ້າພຣະໄທຂອງພຣະອົງເອງນັ້ນ ພຣະອົງຈຶ່ງຊົງບັນດານໃຫ້ພວກເຮົາບັງເກີດດ້ວຍພຣະທຳອັນສັດຈິງ ເພື່ອພວກເຮົາຈະເປັນຢ່າງຜົນທຳອິດ ແຫ່ງສິ່ງທັງຫລາຍທີ່ພຣະອົງຊົງສ້າງ.
59001019	ພີ່ນ້ອງທີ່ຮັກທັງຫລາຍຂອງເຮົາເອີຍ, ຈົ່ງຈົດຈຳຂໍ້ນີ້ໄວ້ ຄືໃຫ້ທຸກຄົນວ່ອງໄວໃນການຟັງ, ຊ້າໃນການເວົ້າ, ຊ້າໃນການຄຽດຮ້າຍ,
59001020	ເພາະຄວາມຮ້າຍຂອງມະນຸດ ບໍ່ໄດ້ເຮັດໃຫ້ຄວາມຍຸດຕິທຳຂອງພຣະເຈົ້າເກີດມາ.
59001021	ເຫດສະນັ້ນ ຈົ່ງເລີກຈາກຄວາມຊົ່ວມົວໝອງທຸກຢ່າງ ແລະຄວາມຊົ່ວຮ້າຍອັນເຫລືອຫລາຍ. ຈົ່ງນ້ອມໃຈຮັບເອົາພຣະທຳ ທີ່ປູກຝັງໄວ້ແລ້ວນັ້ນ ຊຶ່ງສາມາດຊ່ວຍຈິດວິນຍານຂອງພວກເຈົ້າໃຫ້ພົ້ນໄດ້.
59001022	ຢ່າຫລອກລວງຕົນເອງ ໂດຍພຽງແຕ່ຟັງພຣະທຳຂອງພຣະເຈົ້າເທົ່ານັ້ນ, ແຕ່ຈົ່ງປະຕິບັດຕາມພຣະທຳນັ້ນຢ່າງແທ້ຈິງ.
59001023	ຜູ້ໃດທີ່ຟັງພຣະທຳແລ້ວ ບໍ່ເຮັດຕາມ ກໍເປັນດັ່ງຄົນທີ່ແຍງແວ່ນ ແລະເບິ່ງເຫັນໜ້າຂອງຕົນເອງຕາມທີ່ເປັນຢູ່.
59001024	ພໍເມື່ອແຍງເບິ່ງຕົນເອງແລ້ວກໍອອກໄປ ແລ້ວກໍລືມໃນທັນທີນັ້ນໂລດວ່າ ຕົນເອງເປັນຢ່າງໃດ.
59001025	ແຕ່ຜູ້ໃດທີ່ພິຈາລະນາເບິ່ງຢ່າງລະມັດລະວັງ ໃນກົດບັນຍັດອັນຄົບຖ້ວນ ຊຶ່ງເຮັດໃຫ້ມີອິດສະຫລະພາບ ແລະຕັ້ງໝັ້ນຢູ່ໃນກົດບັນຍັດນັ້ນ ຜູ້ນັ້ນກໍບໍ່ແມ່ນຜູ້ທີ່ໄດ້ຍິນແລ້ວລືມໄປ, ແຕ່ເປັນຜູ້ປະຕິບັດຕາມ ຄົນນັ້ນແຫລະ ຈະໄດ້ຮັບພຣະພອນຈາກພຣະເຈົ້າ ໃນສິ່ງທີ່ຕົນກະທຳ.
59001026	ຖ້າຜູ້ໃດຄິດວ່າຕົນເປັນຄົນມີທຳມະ ແຕ່ບໍ່ໄດ້ຫ້າມລີ້ນຂອງຕົນແລ້ວ ທຳມະຂອງຜູ້ນັ້ນກໍບໍ່ມີປະໂຫຍດ ແລະເປັນການຫລອກລວງຕົນເອງເທົ່ານັ້ນ.
59001027	ທຳມະທີ່ບໍຣິສຸດ ແລະບໍ່ມີການຊົ່ວມົວໝອງ ຕໍ່ພຣະພັກພຣະເຈົ້າ ຜູ້ຊົງເປັນພຣະບິດາເຈົ້າ ກໍມີດັ່ງນີ້ ຄືການຢ້ຽມຢາມລູກກຳພ້າແລະຍິງໝ້າຍ ທີ່ມີຄວາມທຸກຮ້ອນ ແລະການຮັກສາຕົວໃຫ້ພົ້ນຈາກການດ່າງພອຍຂອງໂລກ.
59002001	ພີ່ນ້ອງທັງຫລາຍຂອງເຮົາເອີຍ ໃນຖານະທີ່ພວກເຈົ້າເປັນຜູ້ທີ່ເຊື່ອໃນອົງພຣະເຢຊູຄຣິດເຈົ້າຂອງເຮົາທັງຫລາຍ ຜູ້ຊົງສະຫງ່າຣາສີນັ້ນ ຢ່າມີການເລືອກໜ້າຄົນ.
59002002	ຖ້າວ່າມີຄົນຫນຶ່ງຖືແຫວນຄຳ ແລະແຕ່ງຕົວງົດງາມເຂົ້າມາໃນທີ່ປະຊຸມຂອງພວກເຈົ້າ ແລະມີຄົນທຸກຈົນຜູ້ໜຶ່ງນຸ່ງເຄື່ອງເປື້ອນເປິເຂົ້າມາເໝືອນກັນ.
59002003	ຖ້າພວກເຈົ້າຈະສົນໃຈໃນຄົນທີ່ແຕ່ງຕົວງົດງາມນັ້ນ ແລະທັງກ່າວທັກທາຍປາໄສຮັບຕ້ອນຜູ້ນັ້ນວ່າ, “ເຊີນນັ່ງບ່ອນເໝາະສົມນີ້ເທີ້ນ” ແລະໃນຂະນະດຽວກັນນັ້ນ ເຈົ້າຈະກ່າວແກ່ຄົນທຸກຈົນນັ້ນວ່າ, “ໃຫ້ເຈົ້າຢືນຢູ່ຫັ້ນ” ຫລື “ໃຫ້ເຈົ້ານັ່ງທີ່ຕັ່ງຮອງຕີນເຮົານີ້.”
59002004	ຖ້າເຮັດດັ່ງນັ້ນ ພວກເຈົ້າເປັນຜູ້ແບ່ງຊັ້ນວັນນະ ແລະກາຍເປັນຜູ້ຕັດສິນຄົນ ດ້ວຍຄວາມຄິດອັນຊົ່ວບໍ່ແມ່ນບໍ?
59002005	ພີ່ນ້ອງທີ່ຮັກທັງຫລາຍຂອງເຮົາເອີຍ, ຈົ່ງຟັງເທີ້ນ ພຣະເຈົ້າໄດ້ເລືອກເອົາຄົນທຸກຈົນໃນໂລກນີ້ ໃຫ້ເປັນຄົນຮັ່ງມີຝ່າຍຄວາມເຊື່ອ ແລະໃຫ້ເປັນຜູ້ຮັບແຜ່ນດິນຂອງພຣະອົງ ທີ່ພຣະອົງຊົງສັນຍາໄວ້ສຳລັບຄົນທີ່ຮັກພຣະອົງ.
59002006	ແຕ່ພວກເຈົ້າໄດ້ໝິ່ນປະໝາດຄົນທຸກຈົນ ແມ່ນຜູ້ໃດທີ່ໄດ້ກົດຂີ່ພວກເຈົ້າ ແລະຈັບພວກເຈົ້າຂຶ້ນສານ ບໍ່ແມ່ນຄົນຮັ່ງມີນັ້ນບໍ?
59002007	ບໍ່ແມ່ນພວກເຂົານັ້ນຫລື ທີ່ເວົ້າໝິ່ນປະໝາດຕໍ່ພຣະນາມອັນປະເສີດ ຊຶ່ງພວກເຈົ້າກໍເປັນຂອງພຣະອົງ?
59002008	ຖ້າເຈົ້າທັງຫລາຍເຮັດຕາມພຣະຣາຊບັນຍັດໂດຍຄົບຖ້ວນຕາມພຣະຄຳພີ ຂໍ້ທີ່ວ່າ, “ຈົ່ງຮັກເພື່ອນບ້ານເໝືອນຮັກຕົນເອງ.” ພວກເຈົ້າກໍເຮັດຖືກຕ້ອງແລ້ວ.
59002009	ແຕ່ຖ້າພວກເຈົ້າເລືອກຊັ້ນວັນນະ ພວກເຈົ້າກໍເຮັດຜິດໃນຖານເຮັດບາບ ແລະກົດບັນຍັດກໍລົງໂທດພວກເຈົ້າໃນຖານເປັນຜູ້ຝ່າຝືນກົດບັນຍັດ.
59002010	ຜູ້ໃດທີ່ຝ່າຝືນກົດບັນຍັດຂໍ້ໃດຂໍ້ໜຶ່ງ ຜູ້ນັ້ນກໍຜິດໃນຖານຝ່າຝືນກົດບັນຍັດທັງໝົດ.
59002011	ດ້ວຍວ່າ, ພຣະອົງຜູ້ທີ່ກ່າວວ່າ, “ຢ່າຫລິ້ນຊູ້ສູ່ຜົວເມຍ” ກໍຍັງຊົງກ່າວອີກວ່າ, “ຢ່າຂ້າຄົນ.” ເຖິງແມ່ນວ່າ ເຈົ້າບໍ່ໄດ້ຫລິ້ນຊູ້ສູ່ຜົວເມຍ ແຕ່ໄດ້ຂ້າຄົນ ເຈົ້າກໍກາຍເປັນຜູ້ທີ່ຝ່າຝືນກົດບັນຍັດແລ້ວ.
59002012	ເຈົ້າທັງຫລາຍຈົ່ງເວົ້າແລະເຮັດ ເໝືອນຢ່າງຄົນທີ່ກຳລັງຈະໄດ້ຮັບການພິພາກສາ ດ້ວຍກົດທີ່ໃຫ້ມີເສລີພາບ.
59002013	ເພາະວ່າ ໃນການພິພາກສາ ພຣະເຈົ້າຈະບໍ່ຊົງສຳແດງຄວາມເມດຕາ ຕໍ່ຜູ້ທີ່ບໍ່ໄດ້ສະແດງຄວາມເມດຕາ ສ່ວນຄວາມເມດຕາ ຍ່ອມມີໄຊຊະນະເໜືອການພິພາກສາ.
59002014	ພີ່ນ້ອງທັງຫລາຍຂອງເຮົາເອີຍ, ຖ້າຄົນໜຶ່ງເວົ້າວ່າຕົນມີຄວາມເຊື່ອ ແຕ່ບໍ່ມີການປະຕິບັດ ຈະມີປະໂຫຍດຫຍັງ? ຄວາມເຊື່ອແບບນັ້ນ ຈະເຮັດໃຫ້ລາວພົ້ນໄດ້ບໍ?
59002015	ຖ້າພີ່ນ້ອງຊາຍຍິງຄົນໃດ ບໍ່ມີເຄື່ອງນຸ່ງຫົ່ມແລະຂາດເຂີນອາຫານປະຈຳວັນ,
59002016	ແລະມີຄົນໃດໃນພວກເຈົ້າເວົ້າແກ່ເຂົາວ່າ, “ຈົ່ງໄປເປັນສຸກເທີ້ນ ຂໍໃຫ້ອົບອຸ່ນແລະກິນອີ່ມ” ແຕ່ບໍ່ໄດ້ໃຫ້ສິ່ງຂອງທີ່ເຂົາຕ້ອງການສຳລັບຕົວນັ້ນ ຈະເປັນປະໂຫຍດອັນໃດ?
59002017	ດັ່ງນັ້ນແຫລະ ຄວາມເຊື່ອກໍຢ່າງດຽວກັນ ຖ້າບໍ່ມີການປະຕິບັດ ກໍຕາຍແລ້ວ.
59002018	ແຕ່ບາງຄົນຈະກ່າວວ່າ, “ຝ່າຍເຈົ້າ ເຈົ້າມີຄວາມເຊື່ອ ແຕ່ຝ່າຍຂ້ອຍມີການປະຕິບັດ.” ຈົ່ງສະແດງໃຫ້ເຮົາເຫັນຄວາມເຊື່ອຂອງເຈົ້າ ຊຶ່ງບໍ່ມີການປະຕິບັດ ແລະຝ່າຍເຮົາຈະສະແດງໃຫ້ເຈົ້າເຫັນຄວາມເຊື່ອຂອງເຮົາ ດ້ວຍການປະຕິບັດຂອງເຮົານັ້ນ.
59002019	ຝ່າຍພວກເຈົ້າທີ່ເຊື່ອວ່າ ມີພຣະເຈົ້າແຕ່ອົງດຽວນັ້ນກໍດີຢູ່ແລ້ວ, ສ່ວນພວກຜີມານຮ້າຍກໍເຊື່ອເໝືອນກັນ ແລະມັນກໍຢ້ານຈົນຕົວສັ່ນ.
59002020	ໂອ ຄົນໂງ່ເອີຍ, ເຈົ້າຢາກຮຽນຮູ້ຫລືວ່າ ຄວາມເຊື່ອທີ່ບໍ່ມີການປະຕິບັດນັ້ນກໍໄຮ້ຜົນ?
59002021	ອັບຣາຮາມບັນພະບຸລຸດຂອງພວກເຮົາຖືກພຣະເຈົ້າຊົງຮັບວ່າ ເປັນຄົນຊອບທຳຕໍ່ໜ້າພຣະອົງ ກໍໂດຍການປະຕິບັດຂອງເພິ່ນ ໃນການຖວາຍອີຊາກລູກຊາຍຂອງເພິ່ນເທິງແທ່ນບູຊາ.
59002022	ເຈົ້າກໍເຫັນແລ້ວວ່າ ຄວາມເຊື່ອກັບການປະຕິບັດຂອງເພິ່ນ ກໍໄປຄວບຄູ່ກັນ, ຄວາມເຊື່ອຂອງເພິ່ນຖືກເຮັດໃຫ້ດີຄົບຖ້ວນໄດ້ ກໍໂດຍການປະຕິບັດ,
59002023	ແລະກໍສຳເລັດຕາມທີ່ມີຄຳຂຽນໄວ້ໃນພຣະຄຳພີວ່າ, “ອັບຣາຮາມເຊື່ອພຣະເຈົ້າ ແລະຍ້ອນຄວາມເຊື່ອນັ້ນ ພຣະອົງຈຶ່ງຊົງຮັບວ່າເພິ່ນເປັນຄົນຊອບທຳ.” ດັ່ງນັ້ນແຫລະ ພຣະອົງຈຶ່ງເອີ້ນອັບຣາຮາມວ່າ, “ສະຫາຍຂອງພຣະເຈົ້າ.”
59002024	ເຈົ້າທັງຫລາຍກໍເຫັນແລ້ວວ່າ ຜູ້ໃດຈະໄດ້ຊົງຖືວ່າເປັນຄົນຊອບທຳ ກໍເນື່ອງດ້ວຍຄວາມເຊື່ອທີ່ມີການປະຕິບັດ ແລະບໍ່ແມ່ນດ້ວຍຄວາມເຊື່ອພຽງຢ່າງດຽວ.
59002025	ໃນທຳນອງດຽວກັນກັບນາງຣາຮາບ ຍິງໂສເພນີໄດ້ຮັບຕ້ອນຜູ້ສົ່ງຂ່າວ ແລ້ວໃຫ້ເຂົາກັບເມືອເສຍທາງອື່ນ ກໍໄດ້ຊົງຖືວ່າຊອບທຳ ເນື່ອງດ້ວຍການປະຕິບັດ ບໍ່ແມ່ນບໍ?
59002026	ເຫດວ່າ ຮ່າງກາຍທີ່ບໍ່ມີຈິດວິນຍານ ກໍຕາຍແລ້ວສັນໃດ ຄວາມເຊື່ອທີ່ບໍ່ມີການປະຕິບັດ ກໍຕາຍແລ້ວສັນນັ້ນເໝືອນກັນ.
59003001	ພີ່ນ້ອງທັງຫລາຍຂອງເຮົາເອີຍ, ຢ່າໄດ້ພາກັນເປັນອາຈານຈຳນວນຫລວງຫລາຍ ເພາະພວກເຈົ້າກໍຮູ້ແລ້ວວ່າ ເຮົາທັງຫລາຍທີ່ເປັນຜູ້ສອນນັ້ນ ຈະໄດ້ຮັບການຊົງພິພາກສາໜັກໜ່ວງກວ່າຜູ້ອື່ນ.
59003002	ພວກເຮົາທຸກຄົນເຮັດຜິດພາດຢູ່ເລື້ອຍໆ ຖ້າຜູ້ໃດບໍ່ໄດ້ເຮັດຜິດທາງວາຈາ ຜູ້ນັ້ນກໍເປັນຄົນດີຄົບຖ້ວນ ແລະສາມາດບັງຄັບທັງຕົວໄວ້ໄດ້ເໝືອນກັນ.
59003003	ຖ້າພວກເຮົາເອົາບັງຫຽນໃສ່ປາກມ້າ ເພື່ອໃຫ້ມັນຟັງຄວາມແລ້ວ ພວກເຮົາກໍສາມາດບັງຄັບມ້າທັງໂຕ ໃຫ້ມັນຫັນໄປມາຕາມຄວາມຕ້ອງການໄດ້.
59003004	ເບິ່ງແມ! ເຮືອກໍເໝືອນກັນ ຈະລຳໃຫຍ່ພຽງໃດກໍຕາມ ເມື່ອຖືກລົມແຮງພັດ ມັນກໍຍັງຫັນໄປມາໂດຍອາໄສໄມ້ຂັດທ້າຍເຮືອອັນນ້ອຍໆ ຕາມຄວາມຕ້ອງການຂອງນາຍທ້າຍເຮືອ.
59003005	ລີ້ນກໍຄືກັນນັ້ນແຫລະ ເປັນອະໄວຍະວະສ່ວນນ້ອຍໆ ແຕ່ສາມາດໂອ້ອວດເຖິງເລື່ອງໃຫຍ່ໆໄດ້. ແປວໄຟພຽງເລັກນ້ອຍ ກໍຍັງສາມາດເຜົາຜານປ່າໄມ້ໃຫຍ່ໄດ້.
59003006	ລີ້ນກໍເປັນດັ່ງໄຟ ມັນເປັນຄືໂລກແຫ່ງຄວາມຊົ່ວຮ້າຍ ທີ່ຄອບຄອງຢູ່ໃນຮ່າງກາຍຂອງພວກເຮົາ ແລະເຮັດໃຫ້ເປື້ອນເປິໄປທົ່ວທັງຮ່າງກາຍ, ມັນເປັນເຊື້ອໄຟທີ່ເຜົາໄໝ້ວົງກະແສແຫ່ງຊີວິດ ແລະມັນເອງກໍເປັນໄຟມາຈາກນະຣົກ.
59003007	ມະນຸດສາມາດຝຶກແອບສັດທັງໝົດໄດ້ ບໍ່ວ່າສັດປ່າແລະນົກ ສັດເລືອຄານແລະປາ.
59003008	ແຕ່ບໍ່ມີຜູ້ໃດສາມາດຝຶກແອບລີ້ນໄດ້ ມັນເປັນສິ່ງຊົ່ວແລະເຫລືອທີ່ຈະບັງຄັບໄດ້ ເຕັມໄປດ້ວຍພິດຮ້າຍທີ່ເຖິງແກ່ຄວາມຕາຍ.
59003009	ພວກເຮົາໃຊ້ລີ້ນສັນລະເສີນອົງພຣະຜູ້ເປັນເຈົ້າຄື ພຣະບິດາເຈົ້າ, ທັງໃຊ້ລີ້ນປ້ອຍດ່າເພື່ອນມະນຸດດ້ວຍກັນ ຜູ້ທີ່ພຣະເຈົ້າໄດ້ຊົງສ້າງຕາມພຣະລັກສະນະຂອງພຣະອົງ.
59003010	ຄຳສັນລະເສີນແລະຄຳປ້ອຍດ່າ ກໍອອກມາຈາກປາກອັນດຽວກັນ. ພີ່ນ້ອງທັງຫລາຍຂອງເຮົາເອີຍ, ບໍ່ຄວນໃຫ້ເປັນຢ່າງນີ້ເລີຍ.
59003011	ບໍ່ນໍ້າພຸຈະໃຫ້ນໍ້າຫວານແລະນໍ້າຂົມພຸ່ງອອກມາຈາກຮູດຽວກັນບໍ?
59003012	ພີ່ນ້ອງທັງຫລາຍຂອງເຮົາເອີຍ, ຕົ້ນເດື່ອເທດຈະເກີດຜົນເປັນໝາກກອກໄດ້ບໍ? ຫລືເຄືອອະງຸ່ນຈະເກີດຜົນເປັນໝາກເດື່ອເທດໄດ້ບໍ? ດັ່ງນັ້ນແຫລະ ນໍ້າເຄັມຈະເກີດເປັນນໍ້າຈືດບໍ່ໄດ້.
59003013	ໃນທ່າມກາງພວກເຈົ້າ ຜູ້ໃດທີ່ມີສະຕິປັນຍາແລະຄວາມເຂົ້າໃຈ ກໍໃຫ້ຜູ້ນັ້ນພິສູດໃຫ້ເຫັນ ໂດຍຊີວິດອັນດີງາມຂອງຕົນ ໂດຍການປະຕິບັດອັນດີ ຊຶ່ງປະກອບດ້ວຍການຖ່ອມຕົວແລະສະຕິປັນຍາ.
59003014	ແຕ່ຖ້າພວກເຈົ້າມີໃຈເຫິງສາອັນຂົມຂື່ນແລະມັກໃຫຍ່ໃຝ່ສູງ ກໍຢ່າໂອ້ອວດແລະຢ່າທໍລະຍົດຕໍ່ຄວາມຈິງ.
59003015	ປັນຍາຢ່າງນີ້ ບໍ່ໄດ້ມາຈາກເບື້ອງເທິງ ແຕ່ເປັນປັນຍາຂອງຝ່າຍໂລກນີ້, ເປັນຢ່າງທຳມະດາມະນຸດແລະເປັນຢ່າງມານຮ້າຍ.
59003016	ບ່ອນໃດທີ່ມີຄວາມອິດສາແລະການເຫັນແກ່ຕົວ ບ່ອນນັ້ນກໍມີການວຸ້ນວາຍແລະມີການຊົ່ວຮ້າຍທຸກຊະນິດ.
59003017	ແຕ່ປັນຍາທີ່ມາຈາກເບື້ອງເທິງນັ້ນ ກ່ອນອື່ນໝົດກໍບໍຣິສຸດ ແລະປະກອບດ້ວຍຄວາມສະຫງົບສຸກ ຄວາມສຸພາບອ່ອນໂຍນ ຄວາມເປັນມິດ ເຕັມໄປດ້ວຍຄວາມເມດຕາ ແລະໃຫ້ຜົນດີ ບໍ່ເລືອກໜ້າຄົນແລະບໍ່ໜ້າຊື່ໃຈຄົດ.
59003018	ຜູ້ທີ່ສ້າງສັນຕິສຸກ ກໍຫວ່ານຢ່າງສັນຕິສຸກ ແລະໝາກຜົນທີ່ເກັບກ່ຽວນັ້ນ ກໍຄືຄວາມຊອບທຳ.
59004001	ອັນໃດເປັນສາເຫດທີ່ເຮັດໃຫ້ພວກເຈົ້າຕໍ່ສູ້ ແລະຜິດຖຽງກັນ? ກໍແມ່ນກິເລດຕັນຫາຂອງພວກເຈົ້ານັ້ນແຫລະ ທີ່ເຮັດໃຫ້ມີການຕໍ່ສູ້ກັນຢູ່ບໍ່ຂາດພາຍໃນພວກເຈົ້າ.
59004002	ເຈົ້າທັງຫລາຍຢາກໄດ້ແຕ່ບໍ່ໄດ້, ພວກເຈົ້າຂ້າກັນ ພວກເຈົ້າເຫິງສາກັນແຕ່ບໍ່ສາມາດຈະໄດ້, ພວກເຈົ້າຜິດຖຽງ ແລະທະເລາະວິວາດກັນ ພວກເຈົ້າບໍ່ມີເພາະບໍ່ໄດ້ຂໍຈາກພຣະເຈົ້າ.
59004003	ເຈົ້າທັງຫລາຍຂໍແລະບໍ່ໄດ້ຮັບ ເພາະຂໍຜິດ ເພື່ອຈະເອົາໄປໃຊ້ຕາມກິເລດຕັນຫາຂອງຕົນ.
59004004	ໂອ ຄົນຫລິ້ນຊູ້ເອີຍ, ພວກເຈົ້າບໍ່ຮູ້ຫລືວ່າ ການເປັນມິດຕໍ່ໂລກ ກໍຄືການເປັນສັດຕູຕໍ່ພຣະເຈົ້າ? ສະນັ້ນ ຜູ້ໃດທີ່ຢາກເປັນມິດຕໍ່ໂລກ ກໍເປັນສັດຕູຕໍ່ພຣະເຈົ້າ.
59004005	ຫລືເຈົ້າທັງຫລາຍຄິດວ່າເປັນການເປົ່າໆບໍ ທີ່ພຣະຄຳພີກ່າວວ່າ, “ວິນຍານທີ່ພຣະອົງໄດ້ຊົງບັນດານໃຫ້ຢູ່ໃນເຮົາທັງຫລາຍ ກໍປາຖະໜາຢ່າງແຮງກ້າ.”
59004006	ແຕ່ພຣະອົງໄດ້ຊົງປະທານພຣະຄຸນເພີ່ມຂຶ້ນອີກ. ເຫດສະນັ້ນ ພຣະຄຳພີຈຶ່ງກ່າວວ່າ, “ພຣະເຈົ້າຊົງຕໍ່ສູ້ຄົນທີ່ຈອງຫອງ ແຕ່ຊົງປະທານພຣະຄຸນ ແກ່ຄົນທີ່ຖ່ອມໃຈລົງ.”
59004007	ດ້ວຍເຫດນັ້ນ ເຈົ້າທັງຫລາຍຈົ່ງນ້ອມໃຈຍອມຟັງພຣະເຈົ້າ, ຈົ່ງຕໍ່ສູ້ກັບມານ ແລະມັນຈະໜີຈາກພວກເຈົ້າໄປ.
59004008	ເຈົ້າທັງຫລາຍຈົ່ງເຂົ້າໃກ້ພຣະເຈົ້າ ແລະພຣະອົງຈະສະເດັດມາໃກ້ພວກເຈົ້າ ຄົນບາບທັງຫລາຍເອີຍ, ຈົ່ງຊຳລະມືໃຫ້ສະອາດ ແລະຄົນສອງໃຈເອີຍ, ຈົ່ງຊຳລະໃຈຂອງຕົນໃຫ້ບໍຣິສຸດ
59004009	ຈົ່ງເປັນທຸກໂສກເສົ້າ ຈົ່ງຮ້ອງໄຫ້ແລະຮໍ່າໄຮ ໃຫ້ການຫົວຂອງຕົນ ກັບກາຍເປັນການໂສກເສົ້າ ແລະໃຫ້ຄວາມຍິນດີກັບກາຍເປັນຄວາມເສົ້າໝອງ.
59004010	ຈົ່ງຖ່ອມຕົວລົງຊ້ອງພຣະພັກອົງພຣະຜູ້ເປັນເຈົ້າ ແລະພຣະອົງຈະຊົງຍົກພວກເຈົ້າຂຶ້ນ.
59004011	ພີ່ນ້ອງທັງຫລາຍເອີຍ, ຢ່າເວົ້ານິນທາຊຶ່ງກັນແລະກັນ ຜູ້ທີ່ເວົ້ານິນທາພີ່ນ້ອງ ຫລືກ່າວໂທດໃສ່ພີ່ນ້ອງຂອງຕົນ ຜູ້ນັ້ນກໍເວົ້ານິນທາຕໍ່ກົດບັນຍັດ ແລະກ່າວໂທດຕໍ່ກົດບັນຍັດນັ້ນ, ແຕ່ຖ້າເຈົ້າກ່າວໂທດຕໍ່ກົດບັນຍັດ ເຈົ້າກໍບໍ່ເປັນຜູ້ທີ່ຮັກສາກົດບັນຍັດ, ແຕ່ເປັນຜູ້ຕັດສິນກົດບັນຍັດ.
59004012	ມີຜູ້ຊົງແຕ່ງຕັ້ງກົດບັນຍັດແລະຜູ້ຊົງພິພາກສາ ພຽງແຕ່ອົງດຽວເທົ່ານັ້ນແຫລະ ຄືພຣະອົງຜູ້ຊົງສາມາດໂຜດໃຫ້ພົ້ນ ແລະຊົງສາມາດບັນດານໃຫ້ຈິບຫາຍໄປໄດ້, ແຕ່ຝ່າຍເຈົ້າເປັນຜູ້ໃດທີ່ຈະກ່າວໂທດໃສ່ເພື່ອນບ້ານຂອງຕົນ?
59004013	ດັ່ງນັ້ນແຫລະ ເຈົ້າທັງຫລາຍທີ່ເຄີຍເວົ້າວ່າ, “ມື້ນີ້ຫລືມື້ອື່ນ ພວກເຮົາຈະເຂົ້າໄປໃນເມືອງນັ້ນເມືອງນີ້ ຈະພັກຢູ່ທີ່ນັ້ນປີໜຶ່ງ ແລະຈະຄ້າຂາຍເອົາກຳໄລ.”
59004014	ພວກເຈົ້າບໍ່ຮູ້ວ່າ ຊີວິດຂອງພວກເຈົ້າຈະເປັນຢ່າງໃດໃນມື້ອື່ນ? ພວກເຈົ້າເປັນດັ່ງໝອກທີ່ປາກົດຢູ່ພຽງຊົ່ວຄາວ ແລ້ວກໍຈາງຫາຍໄປ.
59004015	ແທນທີ່ຈະເວົ້າດັ່ງນັ້ນ ພວກເຈົ້າຄວນເວົ້າດັ່ງນີ້, “ຖ້າພຣະເຈົ້າພໍພຣະໄທ ພວກເຮົາກໍຈະມີຊີວິດຢູ່ ແລະຈະເຮັດສິ່ງນັ້ນ ຫຼືສິ່ງນີ້.”
59004016	ແຕ່ວ່າດຽວນີ້ ເຈົ້າທັງຫລາຍໂອ້ອວດດ້ວຍຄວາມຖືຕົວ, ການໂອ້ອວດຢ່າງນີ້ ກໍລ້ວນແຕ່ເປັນຄວາມຊົ່ວ.
59004017	ດັ່ງນັ້ນ ຖ້າຜູ້ໃດຮູ້ວ່າ ອັນໃດເປັນການດີແລະບໍ່ເຮັດ ຜູ້ນັ້ນຈຶ່ງມີບາບ.
59005001	ບັດນີ້ຄົນຮັ່ງມີເອີຍ, ຈົ່ງຟັງເຮົາເທີ້ນ ຈົ່ງຮ້ອງໄຫ້ຮໍ່າໄຮຍ້ອນຄວາມທຸກລຳບາກ ທີ່ຈະມາຖືກພວກເຈົ້າ.
59005002	ຄວາມຮັ່ງມີຂອງພວກເຈົ້າໄດ້ເສື່ອມສູນໄປແລ້ວ ແລະເສື້ອຜ້າຂອງພວກເຈົ້າກໍຖືກມອດກັດເສຍແລ້ວ.
59005003	ເງິນຄຳຂອງພວກເຈົ້າກໍເກີດເປັນຂີ້ໝ້ຽງ ແລະຂີ້ໝ້ຽງນັ້ນ ຈະເປັນພະຍານຫລັກຖານຕໍ່ສູ້ພວກເຈົ້າ ຈະເຜົາຜານເລືອດເນື້ອຂອງພວກເຈົ້າເໝືອນໄຟ. ພວກເຈົ້າໄດ້ທ້ອນໂຮມຊັບສົມບັດໄວ້ສຳລັບວັນສຸດທ້າຍ.
59005004	ເບິ່ງແມ! ຄ່າຈ້າງຂອງຄົນທີ່ໄດ້ກ່ຽວເຂົ້າໃນນາຂອງພວກເຈົ້າ ຊຶ່ງພວກເຈົ້າໄດ້ສໍ້ໂກງໄວ້ນັ້ນກໍຮ້ອງຟ້ອງຂຶ້ນ ແລະສຽງຮ້ອງທຸກຂອງຄົນທີ່ກ່ຽວເຂົ້ານັ້ນ ກໍໄດ້ຊົງຊາບແລ້ວ ເຖິງຫູຂອງອົງພຣະຜູ້ເປັນເຈົ້າ ອົງຊົງເປັນຈອມພົນ.
59005005	ພວກເຈົ້າໄດ້ລ້ຽງຊີວິດຢູ່ໃນໂລກຢ່າງຟູມເຟືອຍແລະສະໜຸກສະໜານ, ພວກເຈົ້າໄດ້ບຳລຸງຈິດໃຈ ເໝືອນລໍຖ້າວັນປະຫານ.
59005006	ພວກເຈົ້າໄດ້ຕັດສິນລົງໂທດແລະໄດ້ຂ້າຄົນຊອບທຳເສຍ ເຂົາກໍບໍ່ໄດ້ຕໍ່ສູ້ພວກເຈົ້າ.
59005007	ເຫດສະນັ້ນ ພີ່ນ້ອງທັງຫລາຍຂອງເຮົາເອີຍ, ຈົ່ງອົດທົນຈົນກວ່າອົງພຣະຜູ້ເປັນເຈົ້າຈະສະເດັດມາ. ຈົ່ງເບິ່ງຊາວປູກຝັງທີ່ລໍຄອຍຜົນອັນມີຄ່າ ທີ່ຈະໄດ້ຮັບຈາກແຜ່ນດິນ ເຂົາພຽນຄອຍຈົນກວ່າມີຝົນຕົ້ນລະດູແລະຝົນປາຍລະດູ.
59005008	ພວກເຈົ້າກໍຈົ່ງອົດທົນຢ່າງນັ້ນເໝືອນກັນ, ຈົ່ງຕັ້ງອົກຕັ້ງໃຈໃຫ້ດີ ເພາະໃກ້ຈະເຖິງເວລາທີ່ອົງພຣະຜູ້ເປັນເຈົ້າຈະສະເດັດມາແລ້ວ.
59005009	ພີ່ນ້ອງທັງຫລາຍຂອງເຮົາເອີຍ, ຢ່າຈົ່ມໃຫ້ກັນແລະກັນ ເພື່ອວ່າພຣະເຈົ້າຈະບໍ່ຕັດສິນພວກເຈົ້າ ຜູ້ຕັດສິນກໍຢູ່ໃກ້ແລະພ້ອມທີ່ຈະມາປາກົດ.
59005010	ພີ່ນ້ອງທັງຫລາຍເອີຍ, ຈົ່ງເອົາແບບຢ່າງໃນການທົນທຸກ ແລະຄວາມພາກພຽນຂອງພວກຜູ້ປະກາດພຣະທຳ ຜູ້ໄດ້ກ່າວຄວາມໃນພຣະນາມຂອງອົງພຣະຜູ້ເປັນເຈົ້າ.
59005011	ເບິ່ງແມ! ພວກເຮົາຖືວ່າຄົນເຫລົ່ານັ້ນ ທີ່ມີຄວາມໝັ້ນໃຈກໍເປັນສຸກ. ເຈົ້າທັງຫລາຍໄດ້ຍິນເລື່ອງຄວາມໝັ້ນໃຈຂອງທ່ານໂຢບ ແລະໄດ້ເຫັນແລ້ວວ່າໃນທີ່ສຸດປາຍນັ້ນ ອົງພຣະຜູ້ເປັນເຈົ້າກໍຊົງເຕັມໄປດ້ວຍພຣະເມດຕາກະຣຸນາ.
59005012	ພີ່ນ້ອງທັງຫລາຍຂອງເຮົາເອີຍ, ທີ່ສຳຄັນກວ່າສິ່ງອື່ນໆທັງໝົດກໍຄື ຢ່າສາບານດ້ວຍອ້າງເຖິງຟ້າ ຫລືດິນ ຫລືສິ່ງອື່ນໆ ແຕ່ສິ່ງໃດ “ແມ່ນ.” ກໍໃຫ້ວ່າ, “ແມ່ນ.” ສິ່ງໃດທີ່ “ບໍ່ແມ່ນ.” ກໍໃຫ້ວ່າ, “ບໍ່ແມ່ນ.” ເພື່ອພວກເຈົ້າຈະບໍ່ຕົກໃນການລົງໂທດ.
59005013	ມີຜູ້ໃດໃນພວກເຈົ້າທົນທຸກຫລື ຈົ່ງໃຫ້ຜູ້ນັ້ນພາວັນນາອະທິຖານ ມີຜູ້ໃດຊົມຊື່ນຍິນດີຫລື ໃຫ້ຜູ້ນັ້ນຮ້ອງເພງສັນລະເສີນ.
59005014	ມີຜູ້ໃດເຈັບໄຂ້ໄດ້ປ່ວຍຫລື ຈົ່ງໃຫ້ຜູ້ນັ້ນເຊີນບັນດາເຖົ້າແກ່ໃນຄຣິສຕະຈັກ ມາພາວັນນາອະທິຖານສຳລັບຕົນ ແລະເອົານໍ້າມັນຊາໂລມທາຜູ້ນັ້ນ ໃນພຣະນາມຂອງອົງພຣະຜູ້ເປັນເຈົ້າ.
59005015	ຄຳພາວັນນາອະທິຖານທີ່ປະກອບດ້ວຍຄວາມເຊື່ອ ຈະເຮັດໃຫ້ຜູ້ປ່ວຍນັ້ນລອດພົ້ນ ແລະອົງພຣະຜູ້ເປັນເຈົ້າຈະຊົງໂຜດໃຫ້ຜູ້ນັ້ນລຸກຂຶ້ນດີເປັນປົກກະຕິ ແລະຖ້າຜູ້ນັ້ນໄດ້ເຮັດຜິດເຮັດບາບ ພຣະອົງກໍຈະຊົງໂຜດອະໄພໃຫ້.
59005016	ເຫດສະນັ້ນ ເຈົ້າທັງຫລາຍ ຈົ່ງສາລະພາບຜິດຂອງຕົນຕໍ່ກັນແລະກັນ, ຈົ່ງພາວັນນາອະທິຖານເພື່ອກັນແລະກັນ, ເພື່ອເຈົ້າທັງຫລາຍຈະໄດ້ດີພະຍາດ. ຄຳພາວັນນາອະທິຖານຂອງຜູ້ຊອບທຳມີຣິດສັກສິດເຮັດໃຫ້ເກີດຜົນ.
59005017	ຜູ້ທຳນວາຍເອລີຢາ ກໍເປັນມະນຸດທຳມະດາສາມັນ ເໝືອນດັ່ງພວກເຮົາ ເພິ່ນໄດ້ພາວັນນາອະທິຖານດ້ວຍໃຈຮ້ອນຮົນ ຂໍບໍ່ໃຫ້ຝົນຕົກ ແລະຝົນກໍບໍ່ຕົກເທິງແຜ່ນດິນເຖິງສາມປີກັບຫົກເດືອນ.
59005018	ແລ້ວເພິ່ນກໍພາວັນນາອະທິຖານອີກ ທ້ອງຟ້າກໍໄດ້ຖອກເທຝົນລົງມາ ແລະແຜ່ນດິນກໍເກີດພືດຜົນນາໆຊະນິດ.
59005019	ພີ່ນ້ອງທັງຫລາຍຂອງເຮົາເອີຍ, ຖ້າຄົນໃດໃນພວກເຈົ້າ ຫລົງຜິດໄປຈາກຄວາມຈິງ ຖ້າຜູ້ໃດເຮັດໃຫ້ຄົນນັ້ນຕ່າວຄືນມາອີກ,
59005020	ຈົ່ງຮູ້ວ່າ ຜູ້ທີ່ເຮັດໃຫ້ຄົນບາບຄົນໜຶ່ງຕ່າວຄືນມາຈາກທາງຜິດຂອງຕົນນັ້ນ ກໍໄດ້ຊ່ວຍຈິດວິນຍານຂອງຄົນນັ້ນໃຫ້ພົ້ນຈາກຄວາມຕາຍ ແລະທັງໃຫ້ຄວາມຜິດບາບຈຳນວນຫລວງຫລາຍໄດ້ຮັບການອະໄພ.
60001001	ຈາກ ເປໂຕ ອັກຄະສາວົກຂອງພຣະເຢຊູຄຣິດເຈົ້າ ເຖິງ ໄພ່ພົນທີ່ພຣະເຈົ້າໄດ້ຊົງເລືອກໄວ້ ຊຶ່ງອາໄສຢູ່ໃນຕ່າງຖິ່ນ ກະຈັດກະຈາຍຢູ່ຕາມແຂວງຕ່າງໆເຊັ່ນ: ປົນໂຕ, ຄາລາເຕຍ, ກາປາໂດເກຍ, ເອເຊຍ ແລະ ບີທີເນຍ.
60001002	ຄືຜູ້ທີ່ພຣະເຈົ້າ ພຣະບິດາເຈົ້າໄດ້ຊົງເລືອກໄວ້ແລ້ວ ຕາມທີ່ພຣະອົງໄດ້ຊົງຮູ້ລ່ວງໜ້າໄວ້ກ່ອນ ເພື່ອພຣະວິນຍານຈະຊົງຊຳລະໃຫ້ບໍຣິສຸດ ຈະໃຫ້ນົບນ້ອມເຊື່ອຟັງພຣະເຢຊູຄຣິດເຈົ້າ ແລະຈະໃຫ້ຮັບການຊຳລະດ້ວຍພຣະໂລຫິດຂອງພຣະອົງ. ຂໍພຣະຄຸນ ແລະສັນຕິສຸກຈົ່ງບັງເກີດທະວີຄູນແກ່ເຈົ້າທັງຫລາຍເທີ້ນ.
60001003	ສາທຸການແດ່ພຣະເຈົ້າ ພຣະບິດາແຫ່ງອົງພຣະເຢຊູຄຣິດເຈົ້າຂອງເຮົາທັງຫລາຍ ຜູ້ໄດ້ຊົງພຣະມະຫາກະຣຸນາແກ່ພວກເຮົາ ຊົງໂຜດໃຫ້ພວກເຮົາບັງເກີດໃໝ່ ເຂົ້າສູ່ຄວາມຫວັງໃຈອັນມີຊີວິດຢູ່ໂດຍການຄືນພຣະຊົນຂອງພຣະເຢຊູຄຣິດເຈົ້າ,
60001004	ເພື່ອຮັບມໍຣະດົກອັນຄົບບໍຣິບູນ ຊຶ່ງພຣະເຈົ້າໄດ້ຮັກສາໄວ້ສຳລັບໄພ່ພົນຂອງພຣະອົງໃນສະຫວັນ ຊຶ່ງເປັນບ່ອນທີ່ບໍ່ເປື່ອຍເນົ່າ ບໍ່ຊົ່ວມົວໝອງແລະບໍ່ຫ່ຽວແຫ້ງຈັກເທື່ອ.
60001005	ຊຶ່ງເປັນຜູ້ທີ່ຣິດອຳນາດຂອງພຣະເຈົ້າ ຊົງເຝົ້າຮັກສາໄວ້ດ້ວຍຄວາມເຊື່ອ ຈົນໄດ້ເຖິງຄວາມພົ້ນ ຊຶ່ງພ້ອມແລ້ວທີ່ຈະປາກົດໃນວັນສຸດທ້າຍ.
60001006	ໃນສິ່ງນີ້ແຫລະ ຈຶ່ງຊົມຊື່ນຍິນດີຫລາຍ ເຖິງແມ່ນວ່າດຽວນີ້ ຈຳເປັນທີ່ພວກເຈົ້າຈະຕ້ອງທົນຄວາມທຸກໂສກ ດ້ວຍການຖືກທົດລອງຕ່າງໆໃນໄລຍະເວລາໜຶ່ງ.
60001007	ເຖິງແມ່ນວ່າ ຄຳກໍຍັງຖືກລອງເບິ່ງດ້ວຍໄຟ ແຕ່ຄວາມເຊື່ອທີ່ຖືກລອງກໍປະເສີດກວ່າຄຳ ທີ່ຍ່ອມຮູ້ສູນຫາຍໄປ. ດັ່ງນັ້ນ ການທົດລອງຕ່າງໆເກີດຂຶ້ນ ເພື່ອໃຫ້ຄວາມເຊື່ອທີ່ລອງແລ້ວນັ້ນ ປາກົດວ່າ ຄວນໄດ້ຮັບຄຳສັນລະເສີນ ສະຫງ່າຣາສີ ແລະກຽດຕິຍົດ ໃນເວລາທີ່ພຣະເຢຊູຄຣິດເຈົ້າຈະສະເດັດມາປາກົດ.
60001008	ພຣະອົງຜູ້ທີ່ພວກເຈົ້າຍັງບໍ່ໄດ້ເຫັນ ແຕ່ພວກເຈົ້າກໍຍັງຮັກພຣະອົງຢູ່ ເຖິງແມ່ນວ່າຂະນະນີ້ ພວກເຈົ້າບໍ່ເຫັນພຣະອົງ ແຕ່ຍັງເຊື່ອແລະຊື່ນຊົມຍິນດີ ດ້ວຍຄວາມຍິນດີອັນຮຸ່ງເຮືອງ ຊຶ່ງເຫລືອທີ່ຈະອະທິບາຍໄດ້.
60001009	ແລ້ວເຈົ້າທັງຫລາຍຈຶ່ງໄດ້ຮັບ ຕາມຈຸດປະສົງແຫ່ງຄວາມເຊື່ອຂອງພວກເຈົ້າ ຄືວິນຍານຈິດຂອງພວກເຈົ້າຈະໄດ້ລອດພົ້ນ.
60001010	ບັນດາຜູ້ທຳນວາຍທີ່ໄດ້ທຳນວາຍເຖິງພຣະຄຸນ ຊຶ່ງຈະບັງເກີດແກ່ເຈົ້າທັງຫລາຍ ກໍໄດ້ຄົ້ນຄວ້າແລະສືບຖາມຫາຢ່າງຖ້ວນຖີ່ ກ່ຽວກັບເລື່ອງຄວາມພົ້ນນີ້.
60001011	ພວກເພິ່ນໄດ້ສຶບຄົ້ນຫາວ່າ ພຣະວິນຍານຂອງພຣະຄຣິດ ຜູ້ຊົງສະຖິດຢູ່ໃນພວກເພິ່ນ ໄດ້ຖືກບົ່ງໄວ້ ເຖິງຄາວໃດແລະເວລາໃດ ເມື່ອພຣະອົງຊົງທຳນວາຍໄວ້ ເຖິງຄວາມທຸກທໍລະມານຂອງພຣະຄຣິດ ແລະເຖິງສະຫງ່າຣາສີ ທີ່ຈະມາພາຍຫລັງຄວາມທົນທຸກທໍລະມານນັ້ນ.
60001012	ກໍຊົງສຳແດງໃຫ້ພວກຜູ້ທຳນວາຍນັ້ນຮູ້ວ່າ ທີ່ທ່ານເຫລົ່ານັ້ນໄດ້ປະຕິບັດໃນເຫດການທັງປວງນັ້ນ ບໍ່ແມ່ນສຳລັບພວກເພິ່ນເອງ ແຕ່ສຳລັບເຈົ້າທັງຫລາຍ. ບັດນີ້ ຄົນເຫລົ່ານັ້ນທີ່ປະກາດຂ່າວປະເສີດແກ່ເຈົ້າທັງຫລາຍ ໄດ້ກ່າວສິ່ງເຫລົ່ານັ້ນແກ່ພວກເຈົ້າແລ້ວ ໂດຍພຣະວິນຍານບໍຣິສຸດເຈົ້າ ຜູ້ຊົງຮັບໃຊ້ມາຈາກສະຫວັນ. ເຫດການເຫລົ່ານີ້ ເປັນສິ່ງຊຶ່ງພວກເທວະດາປາຖະໜາຈະພິຈາລະນາເບິ່ງ.
60001013	ດ້ວຍເຫດນັ້ນ ຈົ່ງຕຽມຕົວຕຽມໃຈໃຫ້ພ້ອມ ຈົ່ງມີສະຕິລະວັງຕົວ ແລະຈົ່ງຕັ້ງຄວາມຫວັງໃຫ້ເຕັມບໍຣິບູນໃນພຣະຄຸນ ທີ່ຈະໂຜດປະທານໃຫ້ພວກເຈົ້າ ເມື່ອພຣະເຢຊູເຈົ້າສະເດັດມາປາກົດ.
60001014	ຈົ່ງເປັນລູກທີ່ເຊື່ອຟັງ ແລະຢ່າດຳເນີນຊີວິດຕາມຕັນຫາແບບເກົ່າ ທີ່ພວກເຈົ້າເຄີຍມີໃນຄາວຍັງໂງ່ຢູ່ນັ້ນ.
60001015	ແຕ່ເພາະພຣະອົງ ຜູ້ຊົງເອີ້ນເຈົ້າທັງຫລາຍນັ້ນບໍຣິສຸດ ຝ່າຍພວກເຈົ້າຈົ່ງກາຍເປັນຜູ້ບໍຣິສຸດ ໃນທາງກິຣິຍາວາຈາທຸກປະການເໝືອນກັນ.
60001016	ເພາະມີຄຳຂຽນໄວ້ແລ້ວວ່າ, “ເຈົ້າທັງຫລາຍຈົ່ງເປັນບໍຣິສຸດ ເພາະຝ່າຍເຮົາບໍຣິສຸດ.”
60001017	ແລະຖ້າພວກເຈົ້າພາວັນນາອະທິຖານທູນຂໍຕໍ່ພຣະອົງ ຜູ້ຊົງພິພາກສາທຸກຄົນ ຕາມກິດຈະການຂອງເຂົາ ໂດຍບໍ່ເລືອກໜ້າຜູ້ໃດ ເຖິງແມ່ນວ່າພວກເຈົ້າເອີ້ນພຣະອົງວ່າ, “ພຣະບິດາເຈົ້າ” ກໍຕາມ ຈົ່ງປະຕິບັດໄປດ້ວຍຄວາມຢຳເກງ ຕະຫລອດເວລາທີ່ພວກເຈົ້າອາໄສຢູ່ໃນໂລກນີ້.
60001018	ເພາະພວກເຈົ້າກໍຮູ້ຢູ່ແລ້ວວ່າ ພວກເຈົ້າຖືກໄຖ່ໃຫ້ເປັນອິດສະຫລະ ຈາກການດຳເນີນຊີວິດອັນບໍ່ມີປະໂຫຍດ ທີ່ສືບທອດມາຈາກບັນພະບຸລຸດຂອງພວກເຈົ້າ ບໍ່ແມ່ນໄຖ່ດ້ວຍສິ່ງຂອງທີ່ເສື່ອມສູນໄປ ເໝືອນດັ່ງເງິນ ຫລືຄຳ
60001019	ແຕ່ຊົງໄຖ່ດ້ວຍພຣະໂລຫິດ ອັນຊົງມີຄ່າຂອງພຣະຄຣິດ ເໝືອນດັ່ງເລືອດລູກແກະ ທີ່ບໍ່ມີຕຳໜິຫລືຮອຍດ່າງ.
60001020	ພຣະອົງໄດ້ຖືກຊົງເລືອກໄວ້ ໂດຍພຣະເຈົ້າກ່ອນວາງຮາກສ້າງໂລກ ແຕ່ເພື່ອເຫັນແກ່ພວກເຈົ້າ ພຣະອົງຈຶ່ງໄດ້ໃຫ້ພຣະຄຣິດສະເດັດມາປາກົດໃນເວລາສຸດທ້າຍ.
60001021	ໂດຍທາງພຣະອົງນັ້ນ ພວກເຈົ້າຈຶ່ງໄດ້ໄວ້ວາງໃຈໃນພຣະເຈົ້າ ຜູ້ຊົງບັນດານໃຫ້ພຣະອົງເປັນຄືນມາຈາກຕາຍ ແລະຊົງປະທານສະຫງ່າຣາສີໃຫ້ແກ່ພຣະອົງ ເພື່ອຄວາມເຊື່ອແລະຄວາມຫວັງຂອງພວກເຈົ້າຈະຕັ້ງຢູ່ໃນພຣະເຈົ້າ.
60001022	ທີ່ເຈົ້າທັງຫລາຍໄດ້ຊຳລະຈິດໃຈຂອງຕົນ ໃຫ້ບໍຣິສຸດດ້ວຍຄວາມເຊື່ອຟັງຄວາມຈິງ ຈົນມີຄວາມຮັກພວກພີ່ນ້ອງຢ່າງຈິງໃຈ ພວກເຈົ້າຈົ່ງຮັກຊຶ່ງກັນແລະກັນດ້ວຍເຕັມໃຈ.
60001023	ດ້ວຍວ່າ, ເຈົ້າທັງຫລາຍໄດ້ເກີດໃໝ່ແລ້ວ ບໍ່ແມ່ນເກີດຈາກແນວປູກທີ່ອາດເປື່ອຍເນົ່າ ແຕ່ເກີດຈາກແນວປູກທີ່ບໍ່ອາດເປືອຍເນົ່າ ຄືເກີດຈາກພຣະທຳຂອງພຣະເຈົ້າ ອັນຊົງຊີວິດແລະຕັ້ງໝັ້ນຄົງ.
60001024	ຕາມທີ່ມີຄຳຂຽນໄວ້ໃນພຣະຄຳພີວ່າ, “ມະນຸດທຸກຄົນ ເປັນດັ່ງຕົ້ນຫຍ້າ ແລະສະຫງ່າຣາສີຂອງພວກເຂົາ ກໍເປັນດັ່ງດອກຫຍ້າ ຕົ້ນຫຍ້າຫ່ຽວແຫ້ງໄປ ແລະດອກມັນກໍລ່ວງຫລົ່ນໄປ
60001025	ແຕ່ພຣະຄຳຂອງອົງພຣະຜູ້ເປັນເຈົ້າ ຕັ້ງໝັ້ນຄົງຢູ່ຕະຫລອດຊົ່ວນິຣັນດອນ.” ພຣະຄຳນັ້ນ ຄືຂ່າວປະເສີດ ທີ່ໄດ້ປະກາດໃຫ້ພວກເຈົ້າຮູ້ແລ້ວ.
60002001	ເຫດສະນັ້ນ ເຈົ້າທັງຫລາຍຈົ່ງລະຖິ້ມຄວາມຄິດຮ້າຍທັງປວງ ກົນອຸບາຍທຸກຢ່າງ ການໜ້າຊື່ໃຈຄົດ ຄວາມອິດສາ ແລະຄຳເວົ້ານິນທາທັງໝົດ.
60002002	ຈົ່ງເປັນເໝືອນດັ່ງເດັກນ້ອຍໆທີ່ເກີດໃໝ່ ຈົ່ງຮ້ອນໃຈປາຖະໜາຫານໍ້ານົມອັນບໍຣິສຸດຝ່າຍຈິດວິນຍານ ເພື່ອວ່າດ້ວຍນໍ້ານົມນັ້ນ ພວກເຈົ້າຈະໄດ້ຈະເລີນຂຶ້ນເຖິງຄວາມພົ້ນ.
60002003	ພວກເຈົ້າໄດ້ຄົ້ນພົບ ແລະສຳພັດດ້ວຍຕົນເອງແລ້ວວ່າ, ອົງພຣະຜູ້ເປັນເຈົ້າປະກອບດ້ວຍພຣະເມດຕາກະຣຸນາ.
60002004	ຈົ່ງມາຫາພຣະອົງ ຜູ້ຊົງເປັນພຣະສີລາທີ່ຊົງຊີວິດ ຊຶ່ງຝ່າຍມະນຸດໄດ້ປະຖິ້ມເສຍ ແຕ່ຝ່າຍພຣະເຈົ້າໄດ້ຊົງເລືອກໄວ້ ແລະຊົງຖືວ່າມີຄຸນຄ່າສູງ.
60002005	ເຈົ້າທັງຫລາຍກໍເປັນເໝືອນຫີນທີ່ມີຊີວິດຢູ່ ພວກເຈົ້າຈົ່ງຍອມໃຫ້ພຣະເຈົ້າຊົງກໍ່ຂຶ້ນເປັນວິຫານຝ່າຍວິນຍານ ເປັນປະໂຣຫິດບໍຣິສຸດ ເພື່ອຖວາຍເຄື່ອງບູຊາຝ່າຍວິນຍານ ຊຶ່ງພໍພຣະໄທຂອງພຣະເຈົ້າ ໂດຍທາງພຣະເຢຊູຄຣິດເຈົ້າ.
60002006	ເພາະມີຄຳຂຽນໄວ້ໃນພຣະຄຳພີແລ້ວວ່າ, “ເບິ່ງແມ! ເຮົາວາງຫີນກ້ອນໜຶ່ງລົງ ໃນເມືອງຊີໂອນ ເປັນຫີນເສົາເອກທີ່ເລືອກໄວ້ແລ້ວ, ແລະເປັນຫີນທີ່ມີຄ່າອັນປະເສີດ ຜູ້ທີ່ວາງໃຈໃນຫີນນັ້ນ ກໍຈະບໍ່ໄດ້ຮັບ ຄວາມອັບອາຍຈັກເທື່ອ.”
60002007	ຫີນທີ່ມີຄ່າສູງຫລາຍນີ້ ມີສຳລັບເຈົ້າທັງຫລາຍທີ່ວາງໃຈເຊື່ອ ແຕ່ສຳລັບຄົນທັງຫລາຍທີ່ບໍ່ເຊື່ອນັ້ນ “ຫີນທີ່ຊ່າງກໍ່ຖິ້ມເສຍແລ້ວ ຫີນນັ້ນແຫລະ ໄດ້ກັບກາຍມາເປັນຫີນເສົາເອກ.”
60002008	ແລະ “ເປັນຫີນທີ່ຈະເຮັດໃຫ້ຄົນຕຳສະດຸດ ແລະເປັນຫີນທີ່ເຮັດໃຫ້ ພວກເຂົາສະດຸດລົ້ມ” ທີ່ພວກເຂົາສະດຸດນັ້ນ ກໍເພາະພວກເຂົາບໍ່ເຊື່ອຟັງພຣະທຳ ພວກເຂົາກໍຖືກຊົງກຳນົດໄວ້ ສຳລັບການນີ້ແຫລະ.
60002009	ແຕ່ຝ່າຍເຈົ້າທັງຫລາຍ ເປັນຊາດທີ່ພຣະເຈົ້າຊົງເລືອກໄວ້ແລ້ວ ເປັນປະໂຣຫິດຫລວງ ເປັນປະຊາຊາດບໍຣິສຸດ ເປັນພົນລະເມືອງຂອງພຣະເຈົ້າ ເພື່ອເຈົ້າທັງຫລາຍຈະໄດ້ປະກາດພຣະບາລະມີຂອງພຣະອົງ ຜູ້ໄດ້ຊົງເອີ້ນພວກເຈົ້າໃຫ້ອອກມາຈາກຄວາມມືດ ເຂົ້າໄປສູ່ຄວາມສະຫວ່າງອັນມະຫັດສະຈັນຂອງພຣະອົງ.
60002010	ຄືເມື່ອກ່ອນນັ້ນ ເຈົ້າທັງຫຼາຍບໍ່ມີຊາດ, ແຕ່ບັດນີ້ເປັນພົນລະເມືອງຂອງພຣະເຈົ້າ ເມື່ອກ່ອນພວກເຈົ້າບໍ່ໄດ້ຮັບພຣະກະຣຸນາ, ແຕ່ບັດນີ້ພວກເຈົ້າໄດ້ຮັບພຣະກະຣຸນາແລ້ວ.
60002011	ເຈົ້າທັງຫລາຍທີ່ຮັກເອີຍ ຂ້າພະເຈົ້າຂໍເຕືອນສະຕິພວກເຈົ້າ ເໝືອນເປັນຄົນຕ່າງຊາດທີ່ທ່ອງທ່ຽວໃນໂລກນີ້ ໃຫ້ງົດເວັ້ນຈາກຕັນຫາແນວມະນຸດ ຊຶ່ງທຳການຕໍ່ສູ້ຈິດວິນຍານ.
60002012	ຈົ່ງດຳເນີນຊີວິດອັນດີງາມຢູ່ໃນທ່າມກາງຄົນຕ່າງຄວາມເຊື່ອ ເພື່ອວ່າເມື່ອພວກເຈົ້າຖືກກ່າວຫາວ່າເປັນຄົນເຮັດຊົ່ວນັ້ນ, ພວກເຂົາກໍຈະໄດ້ເຫັນຄຸນຄວາມດີຂອງພວກເຈົ້າ ຈະໄດ້ສັນລະເສີນພຣະເຈົ້າ ໃນວັນທີ່ພຣະອົງສະເດັດມາປາກົດ.
60002013	ເພາະເຫັນແກ່ອົງພຣະຜູ້ເປັນເຈົ້າ ເຈົ້າທັງຫລາຍຈົ່ງຍອມຢູ່ໃຕ້ຂໍ້ບັງຄັບທຸກຢ່າງ ທີ່ມະນຸດຕັ້ງໄວ້ ບໍ່ວ່າຜູ້ນັ້ນຈະເປັນກະສັດຜູ້ສູງສຸດ
60002014	ຫລືບັນດາຜູ້ປົກຄອງທີ່ໄດ້ຮັບແຕ່ງຕັ້ງຈາກເພິ່ນ ໃຫ້ລົງໂທດຜູ້ທີ່ເຮັດຊົ່ວແລະຍ້ອງຍໍຜູ້ທີ່ເຮັດດີ.
60002015	ດ້ວຍວ່າ, ພຣະເຈົ້າຢາກໃຫ້ພວກເຈົ້າລະງັບຄວາມໂງ່ງ່າວຂອງຄົນ ດ້ວຍຄຸນຄວາມດີທີ່ພວກເຈົ້າໄດ້ເຮັດນັ້ນ.
60002016	ຈົ່ງດຳເນີນຊີວິດຢ່າງຄົນມີເສລີພາບ ແຕ່ຢ່າໃຊ້ເສລີພາບນັ້ນ ເປັນຂໍ້ອ້າງເພື່ອເຮັດຄວາມຊົ່ວ ແຕ່ຈົ່ງດຳເນີນຊີວິດເໝືອນເປັນຂ້ອຍຂ້າຂອງພຣະເຈົ້າ.
60002017	ຈົ່ງໃຫ້ກຽດແກ່ທຸກໆຄົນ ຈົ່ງຮັກບັນດາພີ່ນ້ອງໃນຄວາມເຊື່ອດຽວກັນ ຈົ່ງຢຳເກງພຣະເຈົ້າ ແລະຈົ່ງເຄົາຣົບນັບຖືຜູ້ທີ່ມີອຳນາດສູງສຸດ.
60002018	ເຈົ້າທັງຫຼາຍຜູ້ເປັນຄົນຮັບໃຊ້ເອີຍ, ຈົ່ງຍອມຟັງນາຍຂອງຕົນ ດ້ວຍຄວາມເຄົາຣົບທຸກຢ່າງ ບໍ່ແມ່ນແຕ່ນາຍຜູ້ໃຈດີ ແລະຜູ້ໃຫ້ຄວາມເຫັນອົກເຫັນໃຈເທົ່ານັ້ນ ແຕ່ທັງຕໍ່ນາຍຜູ້ທີ່ໂຫດຮ້າຍດ້ວຍ.
60002019	ຖ້າພວກເຈົ້າທົນຄວາມທຸກລຳບາກອັນບໍ່ເປັນທຳ ເນື່ອງຈາກຄວາມເຊື່ອໃນພຣະເຈົ້າ ພຣະອົງຈະຊົງອວຍພອນແກ່ພວກເຈົ້າ.
60002020	ເພາະຖ້າພວກເຈົ້າເຮັດການຊົ່ວ ແລະອົດທົນເອົາການຂ້ຽນຕີເພາະເຮັດຊົ່ວ ຈະເປັນການດີການຊອບຢ່າງໃດ? ແຕ່ຖ້າພວກເຈົ້າເຮັດການດີ ແລະອົດທົນເອົາຄວາມທຸກທໍລະມານເພາະການດີນັ້ນ. ດັ່ງນັ້ນແຫລະ ເປັນການຊອບຕໍ່ພຣະພັກພຣະເຈົ້າ.
60002021	ເພາະວ່າ ພຣະເຈົ້າໄດ້ຊົງເອີ້ນພວກເຈົ້າໄວ້ສຳລັບການນີ້ແຫລະ ເພາະພຣະຄຣິດກໍໄດ້ຊົງທົນທຸກທໍລະມານ ແທນເຈົ້າທັງຫລາຍເໝືອນກັນ ໂດຍໃຫ້ເປັນແບບຢ່າງແກ່ພວກເຈົ້າ ເພື່ອພວກເຈົ້າຈະໄດ້ຕິດຕາມຮອຍພຣະບາດຂອງພຣະອົງ.
60002022	ພຣະອົງບໍ່ໄດ້ເຮັດບາບຈັກປະການ ແລະຄວາມຕົວະຈາກປາກຂອງພຣະອົງກໍບໍ່ມີ.
60002023	ເມື່ອເຂົາກ່າວຄຳໝິ່ນປະໝາດພຣະອົງ ພຣະອົງກໍບໍ່ໄດ້ຕອບຄືນ ເມື່ອພຣະອົງທົນທຸກທໍລະມານພຣະອົງກໍບໍ່ໄດ້ຂູ່ອາຄາດ ແຕ່ພຣະອົງໄດ້ມອບຄວາມຫວັງໄວ້ກັບພຣະເຈົ້າຜູ້ຕັດສິນຢ່າງຍຸດຕິທຳ.
60002024	ໃນພຣະກາຍຂອງພຣະອົງເອງ ພຣະອົງໄດ້ຊົງຮັບແບກບາບຂອງພວກເຮົາໄປເຖິງຕົ້ນໄມ້ນັ້ນ ເພື່ອພວກເຮົາຈະໄດ້ຕາຍເສຍຝ່າຍການບາບ ແລະມີຊີວິດຝ່າຍຄວາມຊອບທຳ, ດ້ວຍບາດແຜຂອງພຣະອົງ ເຈົ້າທັງຫລາຍກໍດີປົກກະຕິແລ້ວ.
60002025	ເພາະວ່າ ພວກເຈົ້າເປັນເໝືອນດັ່ງແກະທີ່ຫລົງເສຍໄປ, ແຕ່ບັດນີ້ພວກເຈົ້າຖືກນຳຄືນມາຫາພຣະຜູ້ລ້ຽງ ແລະຜູ້ເບິ່ງແຍງຈິດວິນຍານຂອງພວກເຈົ້າແລ້ວ.
60003001	ຝ່າຍເຈົ້າທັງຫລາຍຜູ້ເປັນເມຍກໍເໝືອນກັນ ຈົ່ງຍອມຟັງຜົວຂອງຕົນ ເພື່ອວ່າຖ້າຜົວຜູ້ໃດບໍ່ເຊື່ອຟັງພຣະທຳຂອງພຣະເຈົ້າ ການປະຕິບັດຂອງເມຍ ກໍອາດຈະຈູງໃຈຜົວໄດ້ ໂດຍບໍ່ຕ້ອງເວົ້າຫຍັງຈັກຄຳ
60003002	ຄືເພື່ອຜົວຈະໄດ້ເບິ່ງເຫັນການປະຕິບັດອັນບໍຣິສຸດ ແລະອ່ອນນ້ອມຂອງພວກເຈົ້າຜູ້ເປັນເມຍ.
60003003	ການປະດັບຕົບແຕ່ງກາຍນັ້ນ ຢ່າໃຫ້ເປັນການປະດັບຕົບແຕ່ງພາຍນອກ ຄືການແຕ່ງຊົງຜົມ ໃສ່ເຄື່ອງຄຳ ແລະການນຸ່ງຖື.
60003004	ແຕ່ໃຫ້ເປັນການປະດັບທີ່ຊ່ອນໄວ້ໃນຈິດໃຈ ແຕ່ງດ້ວຍເຄື່ອງປະດັບທີ່ບໍ່ຮູ້ເສື່ອມສູນ ຄືດ້ວຍຈິດໃຈອ່ອນສຸພາບແລະສະຫງຽມຄ່ຽມຄົມ ຊຶ່ງເປັນສິ່ງທີ່ມີຄ່າສູງໃນສາຍພຣະເນດຂອງພຣະເຈົ້າ.
60003005	ເຫດວ່າບັນດາແມ່ຍິງ ຜູ້ທີ່ມີສິນທຳໃນເຊັ່ນບູຮານ ຜູ້ຊຶ່ງມີຄວາມຫວັງໃນພຣະເຈົ້າ ໄດ້ຕົບແຕ່ງກາຍຢ່າງນັ້ນ ໂດຍໄດ້ຍອມຟັງຜົວຂອງຕົນ.
60003006	ເໝືອນດັ່ງນາງຊາຣາໄດ້ຍອມຟັງອັບຣາຮາມ ແລະເອີ້ນເພິ່ນວ່າ, “ນາຍ.” ຖ້າພວກເຈົ້າເຮັດດີ ບໍ່ຕົກໃຈຢ້ານກົວຕໍ່ສິ່ງໃດ ພວກເຈົ້າກໍກາຍເປັນລູກຫລານຂອງນາງແລ້ວ.
60003007	ເຈົ້າທັງຫລາຍທີ່ເປັນຜົວກໍເໝືອນກັນ ຈົ່ງຢູ່ກິນກັບເມຍດ້ວຍເຂົ້າໃຈວ່າ ນາງເປັນເພດທີ່ອ່ອນແອກວ່າ ຈົ່ງນັບຖືເມຍ ເໝືອນເປັນຜູ້ຮ່ວມກັນຮັບພຣະຄຸນແຫ່ງຊີວິດ ເປັນມໍຣະດົກ ເພື່ອບໍ່ໃຫ້ສິ່ງໃດສິ່ງໜຶ່ງຂັດຂວາງຄຳພາວັນນາອະທິຖານຂອງພວກເຈົ້າ.
60003008	ໃນທີ່ສຸດນີ້ ຂໍໃຫ້ພວກເຈົ້າທຸກຄົນຈົ່ງເປັນນໍ້າໜຶ່ງໃຈດຽວກັນ, ຈົ່ງເຫັນອົກເຫັນໃຈກັນ, ຈົ່ງຮັກກັນເໝືອນພີ່ນ້ອງຮ່ວມທ້ອງ, ຈົ່ງມີຈິດໃຈເມດຕາ ແລະອ່ອນນ້ອມຖ່ອມຕົວລົງ.
60003009	ຢ່າຮ້າຍຕອບແທນການຮ້າຍ ແລະຢ່າປ້ອຍດ່າຕອບແທນການປ້ອຍດ່າ, ແຕ່ກົງກັນຂ້າມຈົ່ງອວຍພອນແກ່ພວກເຂົາ. ດ້ວຍວ່າ, ພຣະເຈົ້າຊົງເອີ້ນພວກເຈົ້າໃຫ້ເຮັດການຢ່າງນີ້ແຫລະ ເພື່ອພວກເຈົ້າຈະໄດ້ຮັບພຣະພອນມາເປັນມໍຣະດົກ.
60003010	ເພາະວ່າ “ຜູ້ທີ່ຢາກຮັບຊີວິດອັນດີ ແລະ ປາຖະໜາທີ່ຈະເຫັນວັນສະໜຸກ ກໍໃຫ້ຜູ້ນັ້ນຫ້າມລີ້ນຂອງຕົນ ບໍ່ໃຫ້ເວົ້າຄວາມຊົ່ວ ແລະ ຫ້າມປາກບໍ່ໃຫ້ກ່າວ ຄຳອຸບາຍລໍ້ລວງ.
60003011	ຈົ່ງໃຫ້ຜູ້ນັ້ນເວັ້ນໜີຈາກການຊົ່ວ ແລະເຮັດການດີ ຈົ່ງໃຫ້ຜູ້ນັ້ນສະແຫວງຫາສັນຕິສຸກ ແລະພະຍາຍາມຕິດຕາມໄປ.”
60003012	“ພຣະເນດຂອງອົງພຣະຜູ້ເປັນເຈົ້າ ຊົງເຝົ້າເບິ່ງຄົນຊອບທຳ ແລະພຣະອົງກໍຊົງຮັບຟັງຄຳພາວັນນາ ອະທິຖານຂອງເຂົາ ແຕ່ພຣະພັກຂອງພຣະອົງ ຊົງຕໍ່ສູ້ບັນດາຄົນທີ່ເຮັດການຊົ່ວ.”
60003013	ຖ້າພວກເຈົ້າດຸໝັ່ນໃນການເຮັດດີ ແມ່ນຜູ້ໃດຈະເຮັດຮ້າຍພວກເຈົ້າ?
60003014	ແຕ່ຖ້າພວກເຈົ້າຕ້ອງທົນທຸກຍ້ອນເຮັດສິ່ງທີ່ຖືກຕ້ອງ ພວກເຈົ້າກໍເປັນສຸກ. ຢ່າຢ້ານກົວຕໍ່ຜູ້ທີ່ເຮັດໃຫ້ເຈົ້າສະດຸ້ງຕົກໃຈ ແລະຢ່າວິຕົກກັງວົນໃຈເລີຍ.
60003015	ແຕ່ໃນໃຈຂອງເຈົ້າທັງຫລາຍ ຈົ່ງເຄົາຣົບນັບຖືພຣະຄຣິດວ່າ ເປັນອົງພຣະຜູ້ເປັນເຈົ້າ ຈົ່ງມີໃຈພ້ອມຢູ່ສະເໝີ ເພື່ອພວກເຈົ້າຈະສາມາດຕອບແກ້ຕົວໄດ້ຕໍ່ທຸກຄົນທີ່ຖາມພວກເຈົ້າວ່າ, ເຈົ້າມີເຫດຜົນປະການໃດຈຶ່ງມີຄວາມຫວັງຢ່າງນີ້.
60003016	ແຕ່ຈົ່ງຕອບດ້ວຍໃຈສຸພາບແລະຢຳເກງ ແລະໃຫ້ມີໃຈສຳນຶກຜິດແລະຊອບອັນເສາະໃສ ເພື່ອວ່າເມື່ອພວກເຈົ້າຖືກປະໝາດນິນທາ ຄົນທີ່ກ່າວຫຍາບຊ້າ ຕໍ່ທຳນຽມຄຣິສຕຽນອັນດີຂອງພວກເຈົ້ານັ້ນ ກໍຈະໄດ້ຮັບຄວາມອັບອາຍ.
60003017	ເພາະວ່າຖ້ານໍ້າພຣະໄທຂອງພຣະເຈົ້າຊົງເຫັນດີໃຫ້ພວກເຈົ້າທົນທຸກຍ້ອນເຮັດການດີ ກໍດີກວ່າຕ້ອງທົນທຸກຍ້ອນເຮັດການຊົ່ວ.
60003018	ດ້ວຍວ່າ, ພຣະຄຣິດກໍເໝືອນກັນ ໄດ້ສິ້ນພຣະຊົນເທື່ອດຽວເປັນການສິ້ນສຸດ ເພື່ອແທນຄວາມຜິດບາບ ຄືພຣະອົງຜູ້ຊອບທຳ ແທນຜູ້ບໍ່ຊອບທຳ ເພື່ອຈະໄດ້ນຳເຮົາທັງຫລາຍໄປເຖິງພຣະເຈົ້າ ຝ່າຍກາຍພຣະອົງຊົງຖືກປະຫານເສຍ ແຕ່ຝ່າຍວິນຍານ ພຣະອົງຖືກຊົງບັນດານໃຫ້ຄືນພຣະຊົນ.
60003019	ແລະໂດຍທາງວິນຍານນັ້ນ ພຣະອົງໄດ້ສະເດັດໄປປະກາດແກ່ບັນດາວິນຍານທີ່ຖືກຄຸກຢູ່.
60003020	ຊຶ່ງເມື່ອກ່ອນນັ້ນບໍ່ໄດ້ຍອມເຊື່ອຟັງພຣະເຈົ້າ ຄືເມື່ອພຣະເຈົ້າຊົງສຳແດງຄວາມອົດທົນດົນນານ. ໃນສະໄໝຂອງໂນອາ ຂະນະທີ່ທ່ານກຳລັງສ້າງນາວາຢູ່ ໃນນາວາມີຄົນຈຳນວນໜ້ອຍ ຄືແປດຄົນທີ່ໄດ້ຜ່ານພົ້ນນໍ້າຖ້ວມນັ້ນ.
60003021	ນໍ້ານັ້ນໝາຍເຖິງພິທີຮັບບັບຕິສະມາ ທີ່ໃຫ້ພວກເຈົ້າລອດພົ້ນດຽວນີ້ ບັບຕິສະມານີ້ ບໍ່ແມ່ນການຊຳລະສິ່ງເປື້ອນເປິທາງຮ່າງກາຍ ແຕ່ເປັນການຮຽນຂໍຕໍ່ພຣະເຈົ້າ ດ້ວຍໃຈສຳນຶກຜິດແລະຊອບອັນເສາະໃສ. ບັບຕິສະມານີ້ໃຫ້ເຖິງທີ່ພົ້ນ ເພາະດ້ວຍການທີ່ພຣະເຢຊູຄຣິດເຈົ້າ ຊົງເປັນຄືນມາຈາກຕາຍ
60003022	ຜູ້ໄດ້ສະເດັດເຂົ້າໃນມະຫາສະຫວັນ ແລະຊົງສະຖິດຢູ່ເບື້ອງຂວາພຣະຫັດຂອງພຣະເຈົ້າ ໂດຍມີຝູງເທວະດາແລະບັນດາຜູ້ມີອຳນາດ ແລະຣິດເດດຖືກຊົງມອບໄວ້ ໃຫ້ຢູ່ໃຕ້ອຳນາດຂອງພຣະອົງແລ້ວ.
60004001	ດ້ວຍວ່າ, ພຣະຄຣິດໄດ້ຮັບຄວາມທົນທຸກທໍລະມານທາງຮ່າງກາຍ ພວກເຈົ້າເອງກໍຕ້ອງເຮັດໃຫ້ຕົນເຂັ້ມແຂງ ໂດຍມີຄວາມຄິດຢ່າງດຽວກັບພຣະອົງ ເພາະຜູ້ທີ່ໄດ້ທົນທຸກທໍລະມານທາງຮ່າງກາຍ ກໍບໍ່ພົວພັນໃນຄວາມຜິດບາບອີກຕໍ່ໄປ.
60004002	ເພື່ອຈະບໍ່ດຳເນີນຊີວິດທີ່ຍັງເຫລືອຢູ່ໃນໂລກ ຕາມຄວາມປາຖະໜາຂອງມະນຸດ ແຕ່ດຳເນີນໄປຕາມນໍ້າພຣະໄທຂອງພຣະເຈົ້າ.
60004003	ດ້ວຍວ່າ, ຜ່ານມານັ້ນ ພວກເຈົ້າໄດ້ໃຊ້ເວລາດົນນານ ເຮັດໃນສິ່ງທີ່ຄົນຕ່າງຄວາມເຊື່ອມັກເຮັດ ຄືເມື່ອພວກເຈົ້າໄດ້ດຳເນີນຊີວິດຕາມຣາຄະຕັນຫາ, ໃນຄວາມປາຖະໜາອັນຊົ່ວຊ້າ, ດື່ມເຫລົ້າເມົາສຸຣາ, ກິນລ້ຽງຢ່າງມົວເມົາ, ຮ່ວມສັງສັນກິນເຫລົ້າຢ່າງເກີນສ່ວນ ແລະຂາບໄຫວ້ຮູບເຄົາຣົບທີ່ໜ້າລັງກຽດ.
60004004	ໃນເລື່ອງນີ້ ພວກເຂົາກໍປະຫລາດໃຈທີ່ພວກເຈົ້າບໍ່ຍອມແລ່ນໄປເຂົ້າສ່ວນກັບພວກເຂົາ ໃນການຊົ່ວຮ້າຍອັນເຫລືອລົ້ນເໝືອນຢ່າງພວກເຂົາ ແລະພວກເຂົາກໍກ່າວຄຳນິນທາໃສ່ພວກເຈົ້າ.
60004005	ແຕ່ເຂົາເຫລົ່ານັ້ນ ຈະຕ້ອງລາຍງານການກະທຳຂອງພວກຕົນ ຕໍ່ພຣະເຈົ້າຜູ້ທີ່ຕຽມພ້ອມແລ້ວ ເພື່ອຈະຕັດສິນທັງຄົນເປັນແລະຄົນຕາຍ.
60004006	ດ້ວຍເຫດນີ້ແຫລະ ຂ່າວປະເສີດໄດ້ປະກາດແກ່ພວກຄົນທີ່ຕາຍໄປແລ້ວເໝືອນກັນ ເພື່ອພວກເຂົາຈະໄດ້ຖືກຊົງພິພາກສາໃນເນື້ອກາຍ ເໝືອນຢ່າງມະນຸດທົ່ວໆໄປ ແລ້ວຈະໄດ້ມີຊີວິດທາງຈິດວິນຍານ ຢ່າງດຽວກັບພຣະເຈົ້າ.
60004007	ອະວະສານຂອງທຸກສິ່ງທັງປວງໃກ້ຈະມາເຖິງແລ້ວ, ເຫດສະນັ້ນ ເຈົ້າທັງຫລາຍ ຈົ່ງມີສະຕິອັນດີແລະຄອຍລະວັງຕົວ ສຳລັບການພາວັນນາອະທິຖານ.
60004008	ທີ່ສຳຄັນກວ່າສິ່ງອື່ນໃດໝົດ ຈົ່ງຮັກຊຶ່ງກັນແລະກັນດ້ວຍເຕັມໃຈ ເພາະຄວາມຮັກກໍປິດບັງຄວາມຜິດບາບໄວ້ຢ່າງຫລວງຫລາຍ.
60004009	ຈົ່ງຕ້ອນຮັບຊຶ່ງກັນແລະກັນໂດຍບໍ່ຈົ່ມບໍ່ວ່າ.
60004010	ຕາມທີ່ທຸກຄົນໄດ້ຮັບສິ່ງທີ່ຊົງປະທານໃຫ້ແລ້ວ ກໍໃຫ້ໃຊ້ຂອງປະທານນັ້ນ ເພື່ອປະໂຫຍດແກ່ກັນແລະກັນ ເໝືອນເປັນຜູ້ຮັບມອບໝາຍທີ່ດີ ເພື່ອຮັບໃຊ້ພຣະຄຸນນາໆປະການຂອງພຣະເຈົ້າ.
60004011	ຖ້າຜູ້ໃດກ່າວ ກໍໃຫ້ເໝືອນຜູ້ກ່າວພຣະທຳຂອງພຣະເຈົ້າ, ຖ້າຜູ້ໃດເປັນຜູ້ບໍລິການຮັບໃຊ້ ກໍໃຫ້ບໍລິການຮັບໃຊ້ ເໝືອນຜູ້ຮັບກຳລັງທີ່ພຣະເຈົ້າຊົງໂຜດປະທານໃຫ້ ເພື່ອວ່າພຣະເຈົ້າຈະຊົງໄດ້ຮັບກຽດໃນການທັງປວງ ໂດຍທາງພຣະເຢຊູຄຣິດເຈົ້າ. ສະຫງ່າຣາສີແລະຣິດທານຸພາບ ຈົ່ງມີແກ່ພຣະອົງສືບໆໄປເປັນນິດ ອາແມນ.
60004012	ພວກທີ່ຮັກເອີຍ, ຢ່າປະຫລາດໃຈທີ່ພວກເຈົ້າໄດ້ຮັບຄວາມທຸກຮ້ອນຢ່າງແສນສາຫັດເປັນການລອງໃຈ ເໝືອນກັບວ່າເປັນເຫດອັນແປກປະຫລາດເກີດຂຶ້ນກັບພວກເຈົ້າ.
60004013	ແຕ່ເຈົ້າທັງຫລາຍ ຈົ່ງຊົມຊື່ນຍິນດີທີ່ໄດ້ມີສ່ວນຮ່ວມ ໃນຄວາມທຸກທໍລະມານຂອງພຣະຄຣິດ, ເພື່ອວ່າ ເມື່ອສະຫງ່າຣາສີຂອງພຣະອົງປາກົດຂຶ້ນ ພວກເຈົ້າກໍຈະໄດ້ຊົມຊື່ນຍິນດີຢ່າງຫລວງຫລາຍເໝືອນກັນ.
60004014	ຖ້າເຈົ້າທັງຫລາຍຖືກໝິ່ນປະໝາດ ເພາະພຣະນາມຂອງພຣະຄຣິດ ພວກເຈົ້າກໍເປັນສຸກ ເພາະວ່າພຣະວິນຍານ ຜູ້ຊົງສະຫງ່າຣາສີ ຄືພຣະວິນຍານຂອງພຣະເຈົ້າ ຊົງສະຖິດຢູ່ກັບພວກເຈົ້າ.
60004015	ແຕ່ວ່າຢ່າໃຫ້ຜູ້ໃດໃນພວກເຈົ້າ ໄດ້ຮັບຄວາມທຸກ ເພາະເປັນຜູ້ຂ້າຄົນ ເປັນຂະໂມຍ ເປັນຜູ້ທຳຮ້າຍ ຫລືເປັນຜູ້ທ່ຽວຫຍຸ້ງກ່ຽວກັບກິດທຸລະຂອງຄົນອື່ນ.
60004016	ແຕ່ຖ້າຜູ້ໃດໄດ້ຮັບທຸກເພາະມີຊື່ວ່າ, ເປັນຄຣິສຕຽນ ກໍຢ່າໃຫ້ຜູ້ນັ້ນມີຄວາມລະອາຍ ແຕ່ໃຫ້ຖວາຍພຣະກຽດແດ່ພຣະເຈົ້າເພາະຊື່ນັ້ນ.
60004017	ດ້ວຍວ່າ, ເຖິງເວລາແລ້ວທີ່ການຊົງພິພາກສາ ຈະຕ້ອງເລີ່ມຕົ້ນທີ່ຄົວເຮືອນຂອງພຣະເຈົ້າ ແລະຖ້າການພິພາກສານັ້ນເລີ່ມຕົ້ນທີ່ພວກເຮົາກ່ອນ ປາຍທາງຂອງຄົນເຫລົ່ານັ້ນ ທີ່ບໍ່ເຊື່ອຟັງຂ່າວປະເສີດເລື່ອງຂອງພຣະເຈົ້າຈະເປັນຢ່າງໃດ?
60004018	ຖ້າຄົນຊອບທຳຈະລອດພົ້ນໄດ້ດ້ວຍຍາກ ຄົນປະໝາດພຣະເຈົ້າແລະຄົນຜິດບາບຈະໄປຢູ່ໃສ?
60004019	ເຫດສະນັ້ນ ໃຫ້ຄົນທັງຫລາຍທີ່ທົນທຸກທໍລະມານ ຕາມນໍ້າພຣະໄທຂອງພຣະເຈົ້າ ຈົ່ງຝາກຈິດວິນຍານຂອງຕົນໄວ້ກັບພຣະອົງ ດ້ວຍການປະຕິບັດອັນດີ ຄືໃຫ້ຝາກໄວ້ກັບພຣະອົງ ຜູ້ຊົງສ້າງຜູ້ທ່ຽງທຳ.
60005001	ເຫດສະນັ້ນ ຂ້າພະເຈົ້າໃນຖານະທີ່ເປັນເຖົ້າແກ່ຄົນໜຶ່ງ ຜູ້ເປັນພະຍານເຖິງຄວາມທົນທຸກຂອງພຣະຄຣິດ ແລະມີສ່ວນໃນສະຫງ່າຣາສີ ທີ່ຈະມາປາກົດພາຍຫຼັງ ຈຶ່ງຂໍເຕືອນພວກເຖົ້າແກ່ໃນທ່າມກາງພວກເຈົ້າວ່າ,
60005002	“ຈົ່ງລ້ຽງຝູງແກະ ທີ່ພຣະເຈົ້າໄດ້ຝາກໄວ້ກັບພວກເຈົ້າ ຈົ່ງລ້ຽງຮັກສາດ້ວຍຄວາມເຕັມໃຈ ຕາມນໍ້າພຣະໄທຂອງພຣະເຈົ້າ ບໍ່ແມ່ນດ້ວຍໃຈຂົມຂື່ນ, ຈົ່ງເຮັດວຽກຂອງພວກເຈົ້າດ້ວຍຄວາມເສຍສະຫລະ ບໍ່ແມ່ນເພື່ອເຫັນແກ່ຄ່າຈ້າງລາງວັນ ແຕ່ດ້ວຍໃຈເຫຼື້ອມໃສ.”
60005003	ບໍ່ແມ່ນເໝືອນເປັນເຈົ້ານາຍ ເໜືອພວກທີ່ຊົງຝາກໄວ້ກັບພວກເຈົ້າ ແຕ່ໃຫ້ເປັນແບບຢ່າງອັນດີແກ່ຝູງແກະນັ້ນ.
60005004	ແລະເມື່ອພຣະຜູ້ລ້ຽງອົງຍິ່ງໃຫຍ່ຈະສະເດັດມາປາກົດ ພວກເຈົ້າຈະໄດ້ຮັບມົງກຸດອັນຊົງສະຫງ່າຣາສີທີ່ບໍ່ມີວັນເສົ້າໝອງ.
60005005	ໃນທຳນອງດຽວກັນ ພວກເຈົ້າຜູ້ມີອາຍຸອ່ອນກວ່າ ຈົ່ງນ້ອມຟັງຕໍ່ພວກອາວຸໂສ. ພວກເຈົ້າທຸກຄົນ ຈົ່ງສວມຄວາມຖ່ອມໃຈ ເພື່ອຮັບໃຊ້ຊຶ່ງກັນແລະກັນ ຕາມທີ່ມີຄຳຂຽນໄວ້ໃນພຣະຄຳພີວ່າ, “ພຣະເຈົ້າຊົງຕໍ່ສູ້ຄົນທີ່ຈອງຫອງ ແຕ່ຊົງປະທານພຣະຄຸນແກ່ຜູ້ທີ່ຖ່ອມໃຈລົງ.”
60005006	ດ້ວຍເຫດນັ້ນ ພວກເຈົ້າຈົ່ງຖ່ອມໃຈລົງ ຢູ່ໃຕ້ພຣະຫັດອັນຊົງຣິດຂອງພຣະເຈົ້າ ເພື່ອພຣະອົງຈະຊົງຍົກພວກເຈົ້າຂຶ້ນ ເມື່ອເຖິງເວລາອັນຄວນ.
60005007	ຈົ່ງປະຄວາມກະວົນກະວາຍຂອງພວກເຈົ້າໄວ້ກັບພຣະອົງ ເພາະວ່າພຣະອົງຊົງຫ່ວງໃຍພວກເຈົ້າຢູ່.
60005008	ເຈົ້າທັງຫລາຍຈົ່ງຄອຍລະວັງຕົວແລະເຝົ້າຢູ່. ດ້ວຍວ່າ, ສັດຕູຂອງພວກເຈົ້າຄືມານທຽວວົນວຽນໄປມາເໝືອນໂຕສິງ ທີ່ແຜດສຽງຊອກຫາຄົນທີ່ມັນຈະກັດກິນໄດ້.
60005009	ຈົ່ງຕໍ່ສູ້ກັບສັດຕູນັ້ນດ້ວຍໃຈໝັ້ນຄົງໃນຄວາມເຊື່ອ ໂດຍຮູ້ແລ້ວວ່າພີ່ນ້ອງຂອງພວກເຈົ້າທົ່ວໂລກ ກໍປະສົບກັບຄວາມທຸກລຳບາກຢ່າງດຽວກັນນີ້.
60005010	ແລະເມື່ອເຈົ້າທັງຫລາຍໄດ້ທົນທຸກຢູ່ຊົ່ວຂະນະໜຶ່ງແລ້ວ ພຣະເຈົ້າຜູ້ຊົງພຣະຄຸນທັງໝົດ ຜູ້ໄດ້ຊົງເອີ້ນພວກເຈົ້າໃຫ້ເຂົ້າໃນສະຫງ່າຣາສີອັນຕະຫລອດໄປໃນພຣະຄຣິດ ພຣະອົງເອງຈະຊົງໂຜດແປງໃຈພວກເຈົ້າ ໃຫ້ຕັ້ງຂຶ້ນໃໝ່ແລະຕັ້ງໝັ້ນຄົງຢູ່ ໃຫ້ມີກຳລັງຂຶ້ນແລະຊົງບັນດານໃຫ້ມີຮາກອັນແໜ້ນໜາ.
60005011	ຣິດທານຸພາບ ຈົ່ງເປັນຂອງພຣະອົງຕະຫລອດໄປເປັນນິດເທີ້ນ ອາແມນ.
60005012	ເຮົາໄດ້ຂຽນຈົດໝາຍສັ້ນໆສະບັບນີ້ ດ້ວຍຄວາມຊ່ວຍເຫລືອຂອງຊີລາວານ ຜູ້ທີ່ເຮົາຖືວ່າເປັນພີ່ນ້ອງຜູ້ສັດຊື່ຄົນໜຶ່ງ ເຮົາຢາກໜູນນໍ້າໃຈພວກເຈົ້າ ແລະເປັນພະຍານແກ່ພວກເຈົ້າວ່າ ພຣະຄຸນນີ້ເປັນພຣະຄຸນອັນແທ້ຈິງຂອງພຣະເຈົ້າ, ຈົ່ງຕັ້ງໝັ້ນຄົງຢູ່ໃນພຣະຄຸນນັ້ນ.
60005013	ນາງ ທີ່ຢູ່ເມືອງບາບີໂລນ ຊຶ່ງຊົງເລືອກໄວ້ຢ່າງດຽວກັບພວກເຈົ້າ ແລະ ມາຣະໂກ ລູກຂອງເຮົາກໍຝາກຄວາມຄິດເຖິງມາເໝືອນກັນ.
60005014	ຈົ່ງທັກທາຍກັນດ້ວຍການຈູບທີ່ສະແດງເຖິງຄວາມຮັກ. ຂໍສັນຕິສຸກ ຈົ່ງມີແກ່ເຈົ້າທັງຫລາຍທີ່ຢູ່ໃນພຣະຄຣິດເທີ້ນ.
61001001	ຊີໂມນເປໂຕ ຜູ້ຮັບໃຊ້ ແລະ ອັກຄະສາວົກຂອງພຣະເຢຊູຄຣິດເຈົ້າ. ຮຽນ ທ່ານທັງຫລາຍ ທີ່ໄດ້ຮັບຄວາມເຊື່ອອັນປະເສີດ ເທົ່າທຽມກັນກັບເຮົາ ດ້ວຍຄວາມຊອບທຳແຫ່ງພຣະເຈົ້າຂອງພວກເຮົາ ຄືພຣະເຢຊູຄຣິດເຈົ້າ ພຣະຜູ້ໂຜດໃຫ້ພົ້ນຂອງເຮົາທັງຫລາຍ.
61001002	ຂໍໃຫ້ພຣະຄຸນແລະສັນຕິສຸກ ຈົ່ງເພີ່ມທະວີຄູນແກ່ເຈົ້າທັງຫລາຍ ໂດຍການຮູ້ຈັກໃນພຣະເຈົ້າ ແລະໃນພຣະເຢຊູເຈົ້າ ອົງພຣະຜູ້ເປັນເຈົ້າຂອງພວກເຮົາ.
61001003	ດ້ວຍເຫັນແລ້ວວ່າ ຣິດເດດຂອງພຣະເຈົ້າໄດ້ຊົງປະທານສິ່ງສາລະພັດແກ່ພວກເຮົາ ຊຶ່ງຈຳເປັນຕໍ່ຊີວິດ ແລະຕໍ່ການດຳເນີນຕາມທາງຂອງພຣະເຈົ້າ ໂດຍການຮູ້ຈັກພຣະອົງ ຜູ້ທີ່ຊົງເອີ້ນພວກເຈົ້າດ້ວຍສະຫງ່າຣາສີ ແລະຄວາມລໍ້າເລີດຂອງພຣະອົງເອງ.
61001004	ດ້ວຍສິ່ງເຫລົ່ານັ້ນ ພຣະອົງໄດ້ຊົງປະທານພຣະສັນຍາປະເສີດອັນໃຫຍ່ຫລວງແກ່ເຮົາທັງຫລາຍ ເພື່ອວ່າດ້ວຍສິ່ງເຫລົ່ານີ້ ພວກເຈົ້າຈຶ່ງໜີພົ້ນໄດ້ຈາກຄວາມເສື່ອມໂຊມທີ່ມີຢູ່ໃນໂລກນີ້ເພາະຕັນຫາ ແລະຈະໄດ້ຮັບສ່ວນໃນສະພາບຂອງພຣະອົງ.
61001005	ເພາະເຫດນີ້ແຫລະ ເຈົ້າທັງຫລາຍຈົ່ງອົດສາພະຍາຍາມຈົນສຸດກຳລັງ ເພື່ອຈະເອົາຄຸນຄວາມດີເພີ່ມຄວາມເຊື່ອ ແລະເອົາຄວາມຮູ້ເພີ່ມຄວາມດີ.
61001006	ເອົາຄວາມຮູ້ຈັກບັງຄັບຕົນເພີ່ມຄວາມຮູ້ ເອົາຄວາມໝັ້ນໃຈເພີ່ມຄວາມບັງຄັບຕົນ ເອົາຄວາມເຫຼື້ອມໃສໃນພຣະເຈົ້າເພີ່ມຄວາມໝັ້ນໃຈ.
61001007	ເອົາຄວາມຮັກພີ່ນ້ອງເພີ່ມຄວາມເຫຼື້ອມໃສໃນພຣະເຈົ້າ ແລະເອົາຄວາມຮັກຄົນທົ່ວໄປເພີ່ມຄວາມຮັກພີ່ນ້ອງ.
61001008	ດ້ວຍວ່າ, ຖ້າສິ່ງເຫລົ່ານີ້ ມີຢູ່ໃນພວກເຈົ້າຢ່າງບໍຣິບູນແລ້ວ ກໍຈະເຮັດໃຫ້ພວກເຈົ້າເປັນຄົນດຸໝັ່ນ ແລະເກີດຜົນໃນການຮູ້ຈັກອົງພຣະເຢຊູຄຣິດເຈົ້າຂອງເຮົາທັງຫລາຍ.
61001009	ເພາະວ່າ ຜູ້ໃດທີ່ຂາດສິ່ງເຫລົ່ານີ້ ກໍເປັນຄົນຕາບອດ, ຕາສັ້ນ ແລະລືມໄປວ່າຕົນໄດ້ຮັບການຊຳລະລ້າງ ຈາກຜິດບາບອັນເກົ່າກ່ອນຂອງຕົນເສຍແລ້ວ.
61001010	ເພາະສະນັ້ນ ພີ່ນ້ອງທັງຫລາຍເອີຍ, ຈົ່ງອົດສາພະຍາຍາມຫລາຍກວ່າເກົ່າ ເຮັດໃຫ້ຕົນເອງເປັນໄປຕາມທີ່ພຣະເຈົ້າຊົງເອີ້ນແລະຊົງເລືອກໄວ້ນັ້ນ. ເພາະວ່າ ຖ້າເຮັດຢ່າງນັ້ນແລ້ວ ພວກເຈົ້າກໍຈະບໍ່ສະດຸດລົ້ມລົງຈັກເທື່ອ.
61001011	ດ້ວຍທາງນີ້ແຫລະ ພຣະເຈົ້າຈະຊົງປະທານສິດສົມບູນແກ່ເຈົ້າທັງຫລາຍ ໃຫ້ເຂົ້າໄປໃນຣາຊແຜ່ນດິນອັນນິຣັນດອນ ຂອງພຣະເຢຊູຄຣິດເຈົ້າ ພຣະຜູ້ຊົງໂຜດໃຫ້ພົ້ນຂອງພວກເຮົາ.
61001012	ເຫດສະນັ້ນ ເຖິງແມ່ນວ່າເຈົ້າທັງຫລາຍຮູ້ຈັກ ແລະຕັ້ງໝັ້ນຄົງຢູ່ໃນຄວາມຈິງທີ່ມີຢູ່ແລ້ວກໍດີ. ຂ້າພະເຈົ້າກໍພ້ອມຢູ່ສະເໝີ ທີ່ຈະເຕືອນສະຕິພວກເຈົ້າ ໃຫ້ລະນຶກເຖິງສິ່ງເຫລົ່ານີ້.
61001013	ຕາບໃດທີ່ຂ້າພະເຈົ້າຍັງອາໄສຢູ່ໃນຮ່າງກາຍນີ້ ຂ້າພະເຈົ້າເຫັນສົມຄວນທີ່ຈະປຸກເຕືອນພວກເຈົ້າ ໃຫ້ລະນຶກເຖິງຂໍ້ຄວາມເຫລົ່ານີ້.
61001014	ເພາະຂ້າພະເຈົ້າຮູ້ຢູ່ວ່າ ອີກບໍ່ດົນ ຂ້າພະເຈົ້າກໍຈະປະຖິ້ມຮ່າງກາຍນີ້ເສຍ ເໝືອນດັ່ງທີ່ອົງພຣະເຢຊູຄຣິດເຈົ້າຂອງພວກເຮົາ ໄດ້ຊົງສຳແດງແກ່ຂ້າພະເຈົ້າແລ້ວ.
61001015	ແລະຂ້າພະເຈົ້າຈະພະຍາຍາມຫາທາງໃຫ້ເຈົ້າທັງຫລາຍ ລະນຶກເຖິງສິ່ງເຫລົ່ານີ້ໄດ້ທຸກເວລາ ເມື່ອຂ້າພະເຈົ້າຈາກໂລກນີ້ໄປແລ້ວ.
61001016	ເພາະເມື່ອເຮົາໄດ້ປະກາດໃຫ້ເຈົ້າທັງຫລາຍຮູ້ເຖິງຣິດເດດ ແລະການສະເດັດມາຂອງອົງພຣະເຢຊູຄຣິດເຈົ້າຂອງພວກເຮົາ ພວກເຮົາບໍ່ໄດ້ກ່າວຕາມນິຍາຍທີ່ເຂົາແຕ່ງຂຶ້ນດ້ວຍຄວາມສະຫລາດ ແຕ່ພວກເຮົາເປັນພະຍານຜູ້ຮູ້ເຫັນເດຊານຸພາບຂອງພຣະອົງ.
61001017	ເພາະວ່າ ພຣະອົງໄດ້ຊົງຮັບກຽດແລະສະຫງ່າຣາສີ ຈາກພຣະເຈົ້າ ພຣະບິດາເຈົ້າ ເມື່ອພຣະສຸຣະສຽງຈາກຣັດສະໝີອັນຮຸ່ງເຮືອງ ຊົງກ່າວແກ່ພຣະອົງວ່າ, “ທ່ານຜູ້ນີ້ແຫລະ ເປັນບຸດທີ່ຮັກຂອງເຮົາ ເຮົາພໍໃຈຫລາຍໃນທ່ານ.”
61001018	ຝ່າຍພວກເຮົາກໍໄດ້ຍິນພຣະສຸຣະສຽງນີ້ຈາກສະຫວັນ ເມື່ອພວກເຮົາໄດ້ຢູ່ກັບພຣະອົງ ທີ່ພູອັນສັກສິດນັ້ນ.
61001019	ສະນັ້ນ ພວກເຮົາຢຶດຖືຄຳທຳນວາຍຢ່າງແນ່ນອນກວ່າເກົ່າ ຈະເປັນການດີ ຖ້າເຈົ້າທັງຫລາຍຈະຖືຕາມຄຳທຳນວາຍນັ້ນ ເພາະຄຳນັ້ນເປັນເໝືອນແສງໂຄມ ທີ່ສ່ອງສະຫວ່າງໃນບ່ອນມືດ ຈົນເຖິງວັນຮຸ່ງເຊົ້າ ແລະດາວເພັກຈະສ່ອງຂຶ້ນໃນໃຈຂອງພວກເຈົ້າ.
61001020	ກ່ອນອື່ນເຈົ້າທັງຫລາຍຕ້ອງເຂົ້າໃຈຂໍ້ນີ້ ຄືຜູ້ໃດຜູ້ໜຶ່ງຈະຕີຄວາມໝາຍຂອງຄຳທຳນວາຍ ໃນພຣະຄຳພີເອົາເອງບໍ່ໄດ້.
61001021	ເພາະວ່າ ຄຳທຳນວາຍນັ້ນບໍ່ໄດ້ມາຈາກນໍ້າໃຈຂອງມະນຸດຈັກເທື່ອ, ແຕ່ມະນຸດໄດ້ກ່າວຄຳທີ່ມາຈາກພຣະເຈົ້າ ຕາມທີ່ພຣະວິນຍານບໍຣິສຸດເຈົ້າຊົງດົນໃຈ.
61002001	ບັນດາຜູ້ປະກາດພຣະທຳປອມ ໄດ້ເກີດມີຂຶ້ນໃນທ່າມກາງໄພ່ພົນຂອງພຣະເຈົ້າໃນເມື່ອກ່ອນສັນໃດ ກໍຈະມີຄູສອນປອມເກີດຂຶ້ນໃນທ່າມກາງພວກເຈົ້າສັນນັ້ນ ພວກເຂົາຈະນຳເອົາຄຳສອນບໍ່ຈິງ ທີ່ເປັນການທຳລາຍມາສິດສອນ ຈົນເຖິງກັບປະຕິເສດພຣະອົງ ຜູ້ຊົງເປັນພຣະເຈົ້າທີ່ໄດ້ໄຖ່ພວກເຂົາໄວ້ ຊຶ່ງຈະນຳຄວາມຈິບຫາຍມາເຖິງຕົວພວກເຂົາໂດຍໄວ.
61002002	ຈະມີຫລາຍຄົນຕິດຕາມການຊົ່ວ ອັນຕໍ່າຊ້າຂອງພວກເຂົາ ເນື່ອງຈາກຄົນເຫລົ່ານັ້ນເປັນເຫດ ທາງຂອງຄວາມຈິງຈະຖືກປະໝາດ.
61002003	ແລະດ້ວຍໃຈໂລບ ພວກເຂົາຈະໄດ້ກຳໄລຈາກພວກເຈົ້າດ້ວຍກ່າວຄຳຕົວະ ການລົງໂທດຄົນເຫລົ່ານັ້ນ ທີ່ໄດ້ຖືກພິພາກສາດົນນານມາແລ້ວ ກໍບໍ່ເສີຍຊ້າຢູ່. ຄວາມຈິບຫາຍທີ່ຈະເກີດຂຶ້ນກັບພວກເຂົາ ກໍບໍ່ໄດ້ລືມພວກເຂົາ.
61002004	ເພາະວ່າ ພຣະເຈົ້າບໍ່ໄດ້ຊົງຍົກເວັ້ນຝູງເທວະດາທີ່ໄດ້ເຮັດບາບນັ້ນ, ແຕ່ໄດ້ຊົງຊຸກພວກເຂົາລົງໄປສູ່ພື້ນທໍລະນີເລິກ ຂັງພວກເຂົາໄວ້ໃນຂຸມມືດ ຄຸມໄວ້ຈົນເຖິງວັນພິພາກສາ.
61002005	ພຣະເຈົ້າບໍ່ໄດ້ຊົງຍົກເວັ້ນມະນຸດສະໂລກຄາວບູຮານ ແຕ່ໄດ້ຮັກສາໂນອາຜູ້ປະກາດຄວາມຊອບທຳ ກັບຄົນອື່ນອີກເຈັດຄົນ ເມື່ອພຣະອົງໄດ້ຊົງບັນດານໃຫ້ນໍ້າຖ້ວມໂລກ ຂອງຄົນບໍ່ນັບຖືພຣະເຈົ້າ.
61002006	ພຣະເຈົ້າໄດ້ລົງໂທດເມືອງໂຊໂດມແລະເມືອງໂກໂມຣາໃຫ້ເປັນເຖົ່າ ໂດຍທຳລາຍໃຫ້ຈິບຫາຍດ້ວຍໄຟ ເພື່ອເປັນຕົວຢ່າງແກ່ຄົນບໍ່ນັບຖືພຣະເຈົ້າໃນຂັ້ນຕໍ່ໄປ.
61002007	ແລະໄດ້ຊົງໂຜດເອົາໂລດຜູ້ຊອບທຳນັ້ນໃຫ້ພົ້ນ ຄືຜູ້ມີຄວາມທຸກໃຈຫລາຍ ຍ້ອນກິຣິຍາທີ່ຂາດສິນທຳຂອງຄົນຊົ່ວເຫລົ່ານັ້ນ.
61002008	ເພາະເມື່ອຄົນຊອບທຳຜູ້ນີ້ ຢູ່ໃນໝູ່ຄົນຊົ່ວນັ້ນ ການອະທຳຂອງພວກເຂົາ ທີ່ເພິ່ນໄດ້ເຫັນແລະໄດ້ຍິນ ກໍເຮັດໃຫ້ຈິດໃຈທີ່ຊອບທຳຂອງເພິ່ນ ເປັນທຸກລຳບາກທຸກໆວັນ.
61002009	ດັ່ງນັ້ນ ອົງພຣະຜູ້ເປັນເຈົ້າ ຈຶ່ງຮູ້ຈັກວິທີທີ່ຈະໂຜດເອົາຄົນທີ່ຊອບທຳ ເພື່ອໃຫ້ພົ້ນຈາກການທົດລອງ ແລະຮູ້ຈັກວິທີຮັກສາຄົນຊົ່ວໄວ້ ເພື່ອໃຫ້ຢູ່ໃຕ້ການລົງໂທດໃນວັນພິພາກສາ.
61002010	ເປັນຕົ້ນຈະຊົງລົງໂທດແກ່ຄົນເຫລົ່ານັ້ນ ທີ່ປ່ອຍຕົວໄປຕາມກິເລດຕັນຫາ ແລະໝິ່ນປະໝາດຕໍ່ອຳນາດທັງໝົດ. ຄູສອນປອມເຫລົ່ານີ້ມີໃຈກ້າກັ່ນ ແລະເຮັດຕາມລຳພັງໃຈ ພວກເຂົາບໍ່ສະທ້ານຕົກໃຈ ເມື່ອກ່າວປະນາມຕໍ່ຜູ້ມີຍົດສັກ.
61002011	ເຖິງແມ່ນວ່າ ພວກເທວະດາທີ່ມີຣິດກຳລັງຫລາຍກວ່າ ກໍຍັງບໍ່ນຳຄຳຮ້ອງຟ້ອງມາກ່າວປະນາມຄົນເຫລົ່ານັ້ນ ຕໍ່ພຣະພັກຂອງອົງພຣະຜູ້ເປັນເຈົ້າ.
61002012	ແຕ່ຄົນເຫລົ່ານັ້ນ ເປັນເໝືອນສັດເດຍລະສານ ທີ່ບໍ່ມີຄວາມຄິດ ແລະເກີດມາຕາມທຳມະຊາດ ເພື່ອຖືກຈັບແລະຖືກຂ້າ. ພວກເຂົາກ່າວປະນາມສິ່ງທີ່ພວກເຂົາບໍ່ເຂົ້າໃຈ ພວກເຂົາຈະຕ້ອງຈິບຫາຍໄປຢ່າງດຽວກັນກັບສັດເຫລົ່ານັ້ນ.
61002013	ພວກເຂົາຈະໄດ້ຮັບໂທດກຳເປັນລາງວັນແຫ່ງການອະທຳຂອງຕົນ. ພວກເຂົາຖືເອົາການຫລິ້ນມ່ວນຊື່ນເຮຮາໃນເວລາກາງເວັນເປັນຂອງສະໜຸກ. ພວກເຂົາດ່າງພອຍແລະເປິເປື້ອນ ແລະໃຊ້ການຫລິ້ນເຮຮາຫລອກລວງເມື່ອກຳລັງກິນລ້ຽງຮ່ວມກັບເຈົ້າທັງຫລາຍ.
61002014	ຕາຂອງພວກເຂົາກໍມັກເບິ່ງແຕ່ຍິງທີ່ລ່ວງປະເວນີ ບໍ່ຢຸດບໍ່ຢັ້ງໃນການເຮັດບາບ, ພວກເຂົາກ້ຽວກ່ອມຄົນທີ່ມີໃຈບໍ່ທ່ຽງໝັ້ນ ພວກເຂົາມີໃຈເກັ່ງໃນການໂລບ, ເປັນຄົນທີ່ຖືກຊົງປ້ອຍດ່າແລ້ວ.
61002015	ພວກເຂົາໄດ້ປະຖິ້ມທາງຊື່ ຈຶ່ງຫລົງທາງໄປ, ພວກເຂົາຕິດຕາມທາງຂອງບາລາອາມ ລູກເບອໍ ຜູ້ຊຶ່ງມັກລາງວັນທີ່ມາຈາກການອະທຳ.
61002016	ແຕ່ບາລາອາມນັ້ນໄດ້ຖືກຕີ ເພາະການລະເມີດຂອງຕົນ ລໍໂຕປາກບໍ່ເປັນກໍຍັງໄດ້ປາກພາສາມະນຸດ ແລະໄດ້ຫ້າມຄວາມບ້າຂອງບາລາອາມ ຜູ້ທຳນວາຍນັ້ນໃຫ້ເຊົາ.
61002017	ພວກຄູສອນປອມເຫລົ່ານີ້ ເປັນເໝືອນບໍ່ທີ່ຂາດນໍ້າ ເປັນດັ່ງໝອກທີ່ຖືກລົມພະຍຸພັດໄປ ພຣະເຈົ້າໄດ້ຈັດຂຸມມືດອັນເລິກໄວ້ສຳລັບພວກເຂົາ.
61002018	ເພາະວ່າ ພວກເຂົາມັກກ່າວຄຳອວດອ້າງອັນເປົ່າໆ ແລະໃຊ້ຄວາມປາຖະໜາຊົ່ວທາງກາຍ ຫລອກລວງຄົນທັງຫລາຍ ທີ່ກຳລັງໜີພົ້ນຈາກ ຜູ້ທີ່ດຳເນີນຊີວິດໃນການຫລົງຜິດ.
61002019	ພວກເຂົາສັນຍາວ່າ ຈະໃຫ້ຄົນເຫລົ່ານັ້ນມີອິດສະຫລະພາບ ແຕ່ພວກເຂົາເອງຍັງເປັນທາດຂອງຄວາມເສື່ອມໂຊມຢູ່ ເພາະວ່າມະນຸດຖືກພ່າຍແພ້ແກ່ສິ່ງໃດແລ້ວ, ພວກເຂົາກໍຕົກເປັນທາດຂອງສິ່ງນັ້ນ.
61002020	ເພາະວ່າ ຖ້າຫລັງຈາກທີ່ພວກເຂົາພົ້ນແລ້ວ ຈາກກິເລດຕັນຫາຂອງໂລກນີ້. ດ້ວຍການທີ່ພວກເຂົາຮູ້ຈັກອົງພຣະຜູ້ເປັນເຈົ້າຂອງພວກເຮົາ ແລະພຣະເຢຊູຄຣິດເຈົ້າ ພຣະຜູ້ໂຜດຊ່ວຍໃຫ້ພົ້ນ, ພວກເຂົາກັບໄປພົວພັນ ແລະຖືກພ່າຍແພ້ແກ່ຄົນຊົ່ວຮ້າຍນັ້ນອີກ. ສະພາບບັ້ນປາຍຂອງພວກເຂົາ ກໍກັບຊົ່ວຮ້າຍກວ່າບັ້ນຕົ້ນ.
61002021	ເພາະຖ້າພວກເຂົາບໍ່ໄດ້ຮູ້ຈັກທາງຊອບທຳນັ້ນ ກໍຍັງຈະດີກວ່າທີ່ໄດ້ຮູ້ແລ້ວ ແຕ່ຍັງກັບຫັນຫລັງໃສ່ກົດບັນຍັດອັນສັກສິດ ທີ່ຊົງໂຜດມອບໃຫ້ແກ່ພວກເຂົານັ້ນ.
61002022	ຊຶ່ງເກີດແກ່ພວກເຂົານັ້ນ ກໍເໝືອນດັ່ງສຸພາສິດອັນຖືກຕ້ອງທີ່ວ່າ, “ໝາໄດ້ຫລົບໄປກິນ ສິ່ງທີ່ມັນຮາກອອກມາ” ແລະ “ໝູທີ່ລ້າງແລ້ວ ກໍກັບລົງ ໄປນອນລຸຍໃນບວກອີກ.”
61003001	ພວກທີ່ຮັກເອີຍ, ນີ້ແຫລະ ເປັນຈົດໝາຍສະບັບທີສອງ ທີ່ຂ້າພະເຈົ້າໄດ້ຂຽນມາເຖິງເຈົ້າທັງຫລາຍ, ໃນຈົດໝາຍທັງສອງສະບັບນີ້ ຂ້າພະເຈົ້າໄດ້ປຸກເຕືອນຈິດໃຈອັນສັດຊື່ຂອງພວກເຈົ້າໃຫ້ລະນຶກເຖິງ.
61003002	ເພື່ອໃຫ້ພວກເຈົ້າຈົດຈຳຖ້ອຍຄຳທັງຫຼາຍ ຊຶ່ງພວກຜູ້ທຳນວາຍຜູ້ບໍຣິສຸດ ໄດ້ກ່າວໄວ້ເມື່ອກ່ອນນັ້ນ ທັງຂໍ້ຄຳສັ່ງຈາກອົງພຣະຜູ້ເປັນເຈົ້າ ຄືພຣະຜູ້ຊົງໂຜດຊ່ວຍໃຫ້ພົ້ນ ຊຶ່ງພວກອັກຄະສາວົກໄດ້ສັ່ງສອນແກ່ພວກເຈົ້ານັ້ນ.
61003003	ກ່ອນອື່ນ ຈົ່ງຮູ້ຂໍ້ນີ້ ຄືຄາວສຸດທ້າຍຈະມີຄົນເຢາະເຢີ້ຍມາເວົ້າສຽດສີຕາມໃຈປາຖະໜາຂອງຕົນ.
61003004	ພວກເຂົາຈະຖາມວ່າ, “ຄຳທີ່ຊົງສັນຍາໄວ້ວ່າ ພຣະອົງຈະສະເດັດມານັ້ນຢູ່ໃສ? ເພາະວ່າຕັ້ງແຕ່ບັນພະບຸລຸດລ່ວງລັບໄປແລ້ວ ສິ່ງທັງປວງກໍເປັນຢູ່ເໝືອນເດີມ ຕັ້ງແຕ່ເລີ່ມຕົ້ນຊົງສ້າງໂລກ”
61003005	ເພາະວ່າພວກເຂົາເຮັດຄືລືມຂໍ້ນີ້ເສຍ ດ້ວຍພຣະທຳຂອງພຣະເຈົ້າ ຟ້າສະຫວັນຈຶ່ງໄດ້ມີຢູ່ຕັ້ງແຕ່ບູຮານ ແລະແຜ່ນດິນໂລກຈຶ່ງໄດ້ເກີດຂຶ້ນຈາກນໍ້າແລະດ້ວຍທາງນໍ້າ.
61003006	ດ້ວຍນໍ້ານັ້ນແຫລະ ມະນຸດສະໂລກໃນສະໄໝບູຮານ ຈຶ່ງຖືກທຳລາຍດ້ວຍນໍ້າຖ້ວມ.
61003007	ໂດຍພຣະທຳອັນດຽວກັນນັ້ນແຫລະ ຟ້າແລະດິນທີ່ມີຢູ່ໃນປະຈຸບັນນີ້ ກໍຊົງຮັກສາໄວ້ສຳລັບໃຫ້ໄຟເຜົາຜານເສຍ ຄືຊົງຮັກສາໄວ້ຈົນກວ່າຈະເຖິງວັນທີ່ບັນດາມະນຸດທີ່ບໍ່ນັບຖືພຣະເຈົ້າ ຈະຊົງຖືກພິພາກສາແລະຈິບຫາຍໄປ.
61003008	ແຕ່ພວກທີ່ຮັກເອີຍ ຢ່າລືມຂໍ້ນີ້ວ່າ ຕໍ່ພຣະພັກຂອງອົງພຣະຜູ້ເປັນເຈົ້າ ວັນດຽວກໍເໝືອນກັບພັນປີ ແລະພັນປີກໍເໝືອນກັບວັນດຽວ.
61003009	ອົງພຣະຜູ້ເປັນເຈົ້າບໍ່ໄດ້ຊົງເສີຍຊ້າ ທີ່ຈະເຮັດໃຫ້ພຣະສັນຍາຂອງພຣະອົງສຳເລັດ ເໝືອນດັ່ງທີ່ບາງຄົນນັ້ນຄິດວ່າຊ້າ ແຕ່ພຣະອົງຊົງອົດທົນດົນນານ ເພາະເຫັນແກ່ເຈົ້າທັງຫຼາຍ. ພຣະອົງບໍ່ປະສົງໃຫ້ຜູ້ໃດຜູ້ໜຶ່ງຕ້ອງຈິບຫາຍໄປ, ແຕ່ຊົງປາຖະໜາທີ່ຈະໃຫ້ຄົນທັງປວງ ມາເຖິງການຖິ້ມໃຈເກົ່າເອົາໃຈໃໝ່.
61003010	ແຕ່ວັນຂອງອົງພຣະຜູ້ເປັນເຈົ້າ ຈະມາເຖິງເໝືອນດັ່ງຂະໂມຍມາ. ໃນວັນນັ້ນ ທ້ອງຟ້າຈະລ່ວງເສຍໄປ ດ້ວຍສຽງດັງກ້ອງສະໜັ່ນ ໂລກທາດຈະສະຫລາຍໄປດ້ວຍໄຟ ແລະແຜ່ນດິນໂລກກັບທຸກສິ່ງສາລະພັດຈະໄໝ້ເສຍໝົດ.
61003011	ໃນເມື່ອທຸກສິ່ງຈະຖືກທຳລາຍໄປຢ່າງນີ້ ພວກເຈົ້າຄວນຈະເປັນຄົນຢ່າງໃດ? ໃນການດຳເນີນຊີວິດອັນບໍຣິສຸດແລະການນັບຖືພຣະເຈົ້າ.
61003012	ຈົ່ງຄອຍຖ້າແລະເຮັ່ງຮີບໃຫ້ວັນຂອງພຣະເຈົ້າມາເຖິງ ຊຶ່ງໃນວັນນັ້ນ ທ້ອງຟ້າຈະຖືກໄຟເຜົາສະຫລາຍໄປ ແລະໂລກທາດຈະຖືກໄຟຜານສະຫລາຍໄປ.
61003013	ແຕ່ວ່າ ຕາມພຣະສັນຍາຂອງພຣະອົງ ເຮົາທັງຫລາຍຄອຍຖ້າຟ້າອາກາດໃໝ່ແລະແຜ່ນດິນໂລກໃໝ່ ຊຶ່ງຄວາມຊອບທຳຈະຕັ້ງຢູ່ທີ່ນັ້ນ.
61003014	ດ້ວຍເຫດນັ້ນ ພວກທີ່ຮັກເອີຍ, ເມື່ອເຈົ້າທັງຫລາຍກຳລັງຄອຍຖ້າສິ່ງເຫລົ່ານີ້ຢູ່ ຈົ່ງອົດສາພະຍາຍາມໃຫ້ພຣະອົງຊົງພົບພວກເຈົ້າຢູ່ໃນຄວາມສະຫງົບ ໂດຍບໍ່ມີຈຸດດ່າງພອຍແລະຂໍ້ຕຳໜິ.
61003015	ຈົ່ງຖືວ່າການທີ່ອົງພຣະຜູ້ເປັນເຈົ້າຂອງພວກເຮົາທັງຫລາຍ ຊົງອົດກັ້ນພຣະໄທໄວ້ດົນນານນັ້ນ ກໍເພື່ອໂຜດພວກເຮົາໃຫ້ລອດພົ້ນ ເໝືອນດັ່ງໂປໂລນ້ອງທີ່ຮັກຂອງເຮົາ ໄດ້ຂຽນຈົດໝາຍເຖິງເຈົ້າທັງຫລາຍ ຕາມສະຕິປັນຍາທີ່ໄດ້ຊົງປະທານແກ່ເພິ່ນນັ້ນ.
61003016	ໃນຈົດໝາຍທຸກສະບັບຂອງເພິ່ນ ກໍກ່າວເຖິງເຫດການເຫລົ່ານັ້ນໄວ້ແລ້ວ, ໃນຈົດໝາຍເຫລົ່ານັ້ນ ມີບາງຂໍ້ທີ່ເຂົ້າໃຈຍາກ ຊຶ່ງຄົນທັງຫລາຍທີ່ຮູ້ເທົ່າບໍ່ເຖິງການ ແລະທີ່ມີໃຈບໍ່ໝັ້ນຄົງແນ່ນອນ ໄດ້ບິດເບືອນຂໍ້ຄວາມເຫລົ່ານັ້ນເສຍ ເໝືອນຢ່າງທີ່ພວກເຂົາໄດ້ບິດເບືອນຂໍ້ອື່ນໆໃນພຣະຄຳພີ ອັນເປັນເຫດໃຫ້ຕົນເອງຈິບຫາຍໄປ.
61003017	ເພາະເຫດນັ້ນ ພວກທີ່ຮັກເອີຍ, ເມື່ອພວກເຈົ້າຮູ້ເລື່ອງນີ້ກ່ອນແລ້ວ ກໍຈົ່ງລະວັງໃຫ້ດີ ເພາະຢ້ານວ່າພວກເຈົ້າຈະຫລົງໄປເຮັດຜິດ ຕາມຄວາມຜິດຂອງຄົນທີ່ຂາດສິນທຳເຫລົ່ານັ້ນ ແລະເຈົ້າທັງຫລາຍຈະຕົກເສຍຈາກຄວາມໜັກແໜ້ນໝັ້ນຄົງຂອງພວກຕົນ.
61003018	ແຕ່ຂໍໃຫ້ເຈົ້າທັງຫລາຍຈະເລີນຂຶ້ນໃນພຣະຄຸນແລະໃນຄວາມຮູ້ ຊຶ່ງມາຈາກອົງພຣະຜູ້ເປັນເຈົ້າຂອງພວກເຮົາ ແລະພຣະເຢຊູຄຣິດເຈົ້າ ພຣະຜູ້ໂຜດໃຫ້ພົ້ນ. ຂໍໃຫ້ພຣະກຽດຈົ່ງມີແດ່ພຣະອົງ ທັງໃນປະຈຸບັນແລະຕະຫລອດຊົ່ວນິຣັນດອນ ອາແມນ.
62001001	ຊຶ່ງມີຢູ່ແຕ່ປະຖົມມະການ ຊຶ່ງເຮົາໄດ້ຍິນ ຊຶ່ງເຮົາໄດ້ເຫັນກັບຕາ ຊຶ່ງເຮົາໄດ້ພິຈາລະນາເບິ່ງ ແລະມືຂອງເຮົາໄດ້ຈັບຕ້ອງນັ້ນກ່ຽວກັບພຣະທຳອັນຊົງຊີວິດ.
62001002	ເມື່ອຊີວິດນັ້ນໄດ້ມາປາກົດ ພວກເຮົາກໍໄດ້ເຫັນ. ດັ່ງນັ້ນ ພວກເຮົາຈຶ່ງເປັນພະຍານເຖິງຊີວິດນັ້ນ ແລະປະກາດແກ່ພວກເຈົ້າເຖິງຊີວິດນິຣັນດອນ ຊຶ່ງໄດ້ມີຢູ່ກັບພຣະບິດາເຈົ້າ ແລະໄດ້ປາກົດແກ່ພວກເຮົາ.
62001003	ສິ່ງທີ່ພວກເຮົາໄດ້ເຫັນແລະໄດ້ຍິນນັ້ນ ພວກເຮົາກໍປະກາດແກ່ພວກເຈົ້າເໝືອນກັນ ເພື່ອວ່າພວກເຈົ້າຈະເຂົ້າຮ່ວມສາມັກຄີທຳກັບພວກເຮົາ ພວກເຮົາກໍຮ່ວມສາມັກຄີທຳກັບພຣະບິດາເຈົ້າ ແລະ ກັບພຣະເຢຊູຄຣິດເຈົ້າພຣະບຸດຂອງພຣະອົງ.
62001004	ພວກເຮົາຂຽນຂໍ້ຄວາມເຫລົ່ານີ້ ເພື່ອຄວາມຊົມຊື່ນຍິນດີຂອງພວກເຮົາ ຈະໄດ້ຄົບເຕັມບໍລິບູນ.
62001005	ນີ້ແຫລະ ເປັນຖ້ອຍຄຳທີ່ພວກເຮົາໄດ້ຍິນຈາກພຣະອົງ ແລະປະກາດແກ່ພວກເຈົ້າວ່າ, ພຣະເຈົ້າຊົງເປັນຄວາມສະຫວ່າງ ໃນພຣະອົງບໍ່ມີຄວາມມືດເລີຍ.
62001006	ຖ້າພວກເຮົາບອກວ່າ ພວກເຮົາຮ່ວມສາມັກຄີທຳກັບພຣະອົງ, ແຕ່ຍັງດຳເນີນຊີວິດຢູ່ໃນຄວາມມືດ ພວກເຮົາກໍຕົວະທັງຄຳເວົ້າແລະການກະທຳພ້ອມໆກັນ.
62001007	ແຕ່ຖ້າພວກເຮົາດຳເນີນຊີວິດຢູ່ໃນຄວາມສະຫວ່າງ ເໝືອນດັ່ງພຣະອົງຊົງຢູ່ໃນຄວາມສະຫວ່າງ ພວກເຮົາກໍຮ່ວມສາມັກຄີທຳຊຶ່ງກັນແລະກັນ ແລະພຣະໂລຫິດຂອງພຣະເຢຊູເຈົ້າ ພຣະບຸດຂອງພຣະອົງ ກໍຊຳລະເຮົາທັງຫລາຍຈາກການຜິດບາບທັງສິ້ນ.
62001008	ຖ້າພວກເຮົາເວົ້າວ່າ ພວກເຮົາບໍ່ມີບາບ ພວກເຮົາກໍຫລອກລວງຕົນເອງ ແລະພວກເຮົາກໍບໍ່ມີຄວາມຈິງໃນຈິດໃຈ.
62001009	ຖ້າເຮົາທັງຫລາຍສາລະພາບຜິດບາບທັງຫຼາຍຂອງພວກເຮົາ ພຣະອົງຊົງສັດຊື່ແລະທ່ຽງທຳ ຈະຊົງໂຜດຍົກບາບຂອງພວກເຮົາ ແລະຈະຊົງໂຜດຊຳລະລ້າງເຮົາທັງຫລາຍຈາກການອະທຳໝົດສິ້ນ.
62001010	ຖ້າພວກເຮົາເວົ້າວ່າ ພວກເຮົາບໍ່ໄດ້ເຮັດບາບກໍເທົ່າກັບວ່າ ພວກເຮົາເຮັດໃຫ້ພຣະເຈົ້າເປັນຜູ້ຕົວະ ແລະພຣະທຳຂອງພຣະອົງກໍບໍ່ຢູ່ໃນພວກເຮົາເລີຍ.
62002001	ລູກນ້ອຍທັງຫລາຍຂອງເຮົາເອີຍ, ເຮົາຂຽນຂໍ້ຄວາມເຫລົ່ານີ້ມາເຖິງພວກເຈົ້າ ເພື່ອພວກເຈົ້າຈະບໍ່ໄດ້ເຮັດຜິດ ແຕ່ຖ້າຄົນໃດເຮັດຜິດ ພວກເຮົາກໍມີທະນາຍຄວາມ ຄືພຣະເຢຊູຄຣິດເຈົ້າ ຜູ້ຊົງທ່ຽງທຳທີ່ສະຖິດຢູ່ກັບພຣະບິດາເຈົ້າ.
62002002	ແມ່ນດ້ວຍພຣະອົງນີ້ແຫລະ ທີ່ພຣະເຈົ້າຊົງຍົກການບາບຂອງພວກເຮົາເສຍ ແລະບໍ່ແມ່ນແຕ່ການບາບຂອງພວກເຮົາຜູ້ດຽວ, ແຕ່ທັງການບາບຂອງມະນຸດທັງປວງໃນໂລກເໝືອນກັນ.
62002003	ໃນຂໍ້ນີ້ແຫລະ ເຮົາທັງຫລາຍຄົງສັງເກດໄດ້ວ່າ ພວກເຮົາຮູ້ຈັກກັບພຣະອົງ ຄືວ່າຖ້າພວກເຮົາຖືຮັກສາບັນດາກົດບັນຍັດຂອງພຣະອົງ.
62002004	ຖ້າຄົນໃດເວົ້າວ່າ, “ຕົນຮູ້ຈັກພຣະອົງ” ແຕ່ບໍ່ຖືຮັກສາກົດບັນຍັດຂອງພຣະອົງ ຄົນນັ້ນກໍເວົ້າຕົວະ ແລະຄວາມຈິງກໍບໍ່ມີຢູ່ໃນລາວ.
62002005	ແຕ່ຜູ້ໃດກໍຕາມ ທີ່ຖືຮັກສາພຣະທຳຂອງພຣະອົງ, ຜູ້ນັ້ນແຫລະ ທີ່ຮັກພຣະເຈົ້າຢ່າງຄົບຖ້ວນບໍຣິບູນໂດຍແທ້. ດ້ວຍເຫດນີ້ແຫລະ ເຮົາທັງຫລາຍຈຶ່ງຮູ້ຈັກວ່າພວກເຮົາຢູ່ໃນພຣະອົງ,
62002006	ຜູ້ໃດທີ່ເວົ້າວ່າ, “ຕົນຢູ່ໃນພຣະອົງ” ຜູ້ນັ້ນກໍຄວນດຳເນີນຊີວິດຕາມທາງທີ່ພຣະອົງຊົງດຳເນີນນັ້ນເໝືອນກັນ.
62002007	ພວກທີ່ຮັກເອີຍ, ເຮົາບໍ່ໄດ້ຂຽນກົດບັນຍັດໃໝ່ມາເຖິງເຈົ້າທັງຫລາຍ ແຕ່ເປັນກົດບັນຍັດເກົ່າ ຊຶ່ງເຈົ້າທັງຫລາຍມີຢູ່ຕັ້ງແຕ່ເດີມແລ້ວ, ກົດບັນຍັດເກົ່ານັ້ນ ຄືພຣະທຳທີ່ພວກເຈົ້າໄດ້ຍິນມາແລ້ວ.
62002008	ເຖິງຢ່າງໃດກໍຕາມ ເຮົາຂຽນກົດບັນຍັດໃໝ່ມາເຖິງເຈົ້າທັງຫລາຍ ຄືຄວາມຈິງໄດ້ຊົງສຳແດງໃນພຣະອົງ ແລະໃນເຈົ້າທັງຫລາຍ. ເພາະວ່າຄວາມມືດກຳລັງຜ່ານພົ້ນໄປ ແລະຄວາມສະຫວ່າງອັນແທ້ຈິງນັ້ນ ກໍກຳລັງສ່ອງສະຫວ່າງຢູ່ແລ້ວ.
62002009	ຜູ້ໃດທີ່ເວົ້າວ່າ ຕົນຢູ່ໃນຄວາມສະຫວ່າງ ແຕ່ຍັງກຽດຊັງພີ່ນ້ອງຂອງຕົນ ຜູ້ນັ້ນກໍຢູ່ໃນຄວາມມືດຈົນເຖິງດຽວນີ້.
62002010	ຜູ້ທີ່ຮັກພີ່ນ້ອງຂອງຕົນ ກໍຕັ້ງຢູ່ໃນຄວາມສະຫວ່າງ ແລະເຫດທີ່ຈະໃຫ້ສະດຸດໃຈກໍບໍ່ມີໃນຄົນນັ້ນ.
62002011	ແຕ່ຜູ້ທີ່ກຽດຊັງພີ່ນ້ອງຂອງຕົນ ກໍຍັງຢູ່ໃນຄວາມມືດ ແລະທຽວໄປໃນຄວາມມືດ ແລ້ວບໍ່ຮູ້ວ່າຕົນກຳລັງຈະໄປໃສ ເພາະຄວາມມືດໄດ້ເຮັດໃຫ້ຕາຂອງຕົນບອດເສຍແລ້ວ.
62002012	ລູກທັງຫລາຍຂອງເຮົາເອີຍ, ເຮົາຂຽນຈົດໝາຍມາເຖິງພວກເຈົ້າ ເພາະການບາບຂອງພວກເຈົ້າໄດ້ຮັບການອະໄພແລ້ວ ຍ້ອນເຫັນແກ່ພຣະນາມຂອງພຣະອົງ.
62002013	ພໍ່ທັງຫລາຍເອີຍ, ທີ່ເຮົາຂຽນຈົດໝາຍມາເຖິງພວກເຈົ້າ ເພາະພວກເຈົ້າຮູ້ຈັກພຣະອົງ ຜູ້ດຳລົງຢູ່ຕັ້ງແຕ່ຕົ້ນ. ຄົນໜຸ່ມທັງຫລາຍເອີຍ, ທີ່ເຮົາຂຽນຈົດໝາຍມາເຖິງພວກເຈົ້າ ເພາະພວກເຈົ້າໄດ້ຊະນະມານຊົ່ວຮ້າຍແລ້ວ.
62002014	ລູກທັງຫລາຍຂອງເຮົາເອີຍ, ທີ່ເຮົາຂຽນຈົດໝາຍມາເຖິງພວກເຈົ້າ ເພາະພວກເຈົ້າຮູ້ຈັກພຣະບິດາເຈົ້າ. ພໍ່ທັງຫລາຍເອີຍ, ທີ່ເຮົາຂຽນຈົດໝາຍມາເຖິງພວກເຈົ້າ ເພາະພວກເຈົ້າຮູ້ຈັກພຣະອົງ ຜູ້ດຳລົງຢູ່ຕັ້ງແຕ່ຕົ້ນ. ຄົນໜຸ່ມທັງຫລາຍເອີຍ, ທີ່ເຮົາຂຽນຈົດໝາຍມາຫາພວກເຈົ້າ ເພາະພວກເຈົ້າມີກຳລັງແຂງແຮງ, ພຣະທຳຂອງພຣະເຈົ້າກໍຕັ້ງຢູ່ໃນພວກເຈົ້າ ແລະພວກເຈົ້າໄດ້ຊະນະມານຊົ່ວຮ້າຍແລ້ວ.
62002015	ຢ່າຮັກໂລກ ຫລືສິ່ງຂອງທີ່ຢູ່ໃນໂລກ ຖ້າຜູ້ໃດຮັກໂລກ ຄວາມຮັກຕໍ່ພຣະບິດາເຈົ້າກໍບໍ່ຢູ່ໃນຜູ້ນັ້ນ.
62002016	ເພາະສາລະພັດທີ່ມີຢູ່ໃນໂລກ ຄືຕັນຫາຂອງເນື້ອກາຍ ຕັນຫາຂອງຕາ ແລະຄວາມອວດອ້າງເປົ່າໆໃນຊີວິດນີ້ ບໍ່ໄດ້ເກີດມາຈາກພຣະບິດາເຈົ້າ ແຕ່ເກີດມາຈາກໂລກ.
62002017	ສ່ວນໂລກກັບຕັນຫາຂອງໂລກກຳລັງເສື່ອມສູນໄປ, ແຕ່ຜູ້ທີ່ເຮັດຕາມນໍ້າພຣະໄທຂອງພຣະເຈົ້າ ຈະຕັ້ງຢູ່ຕະຫລອດໄປເປັນນິດ.
62002018	ລູກທັງຫລາຍເອີຍ, ບັດນີ້ເປັນເວລາສຸດທ້າຍແລ້ວ ແລະຕາມທີ່ເຈົ້າທັງຫລາຍໄດ້ຍິນໄດ້ຟັງມາແລ້ວວ່າ ຜູ້ຕໍ່ສູ້ພຣະຄຣິດຈະມີມາ ບັດນີ້ຜູ້ຕໍ່ສູ້ພຣະຄຣິດກໍເກີດມີມາຫລາຍແລ້ວ. ສະນັ້ນ ພວກເຮົາຈຶ່ງຮູ້ວ່າເປັນເວລາສຸດທ້າຍ.
62002019	ພວກເຂົາເຫລົ່ານັ້ນໄດ້ອອກໄປຈາກພວກເຮົາ, ແຕ່ພວກເຂົາບໍ່ແມ່ນຝ່າຍພວກເຮົາ. ເພາະວ່າ ຖ້າພວກເຂົາແມ່ນຝ່າຍພວກເຮົາ ພວກເຂົາກໍຈະໄດ້ຕັ້ງຢູ່ກັບພວກເຮົາຕໍ່ໄປ, (ແຕ່ພວກເຂົາໄດ້ອອກໄປແລ້ວ) ເພື່ອປາກົດແຈ້ງວ່າ ເຂົາເຫລົ່ານັ້ນບໍ່ແມ່ນຝ່າຍພວກເຮົາຈັກຄົນ.
62002020	ແຕ່ຝ່າຍພວກເຈົ້າໄດ້ຮັບການຊົງຫົດສົງຈາກພຣະອົງ ຜູ້ຊົງບໍຣິສຸດແລ້ວ, ພວກເຈົ້າທຸກຄົນກໍມີຄວາມຮູ້.
62002021	ທີ່ເຮົາຂຽນມາເຖິງພວກເຈົ້ານີ້ ບໍ່ແມ່ນເພາະພວກເຈົ້າບໍ່ຮູ້ຄວາມຈິງ, ແຕ່ຍ້ອນພວກເຈົ້າຮູ້ຄວາມຈິງແລ້ວ ແລະພວກເຈົ້າກໍຮູ້ອີກວ່າ ບໍ່ມີຄວາມຕົວະໃດໆທີ່ມາຈາກຄວາມຈິງ.
62002022	ແມ່ນຜູ້ໃດເປັນຜູ້ເວົ້າຕົວະ ກໍແມ່ນຜູ້ທີ່ປະຕິເສດວ່າ ພຣະເຢຊູເຈົ້າບໍ່ແມ່ນພຣະຄຣິດ ຜູ້ທີ່ປະຕິເສດພຣະບິດາເຈົ້າແລະພຣະບຸດ ຜູ້ນັ້ນແຫລະ ເປັນຜູ້ຕໍ່ສູ້ພຣະຄຣິດ.
62002023	ດ້ວຍວ່າ, ຜູ້ທີ່ປະຕິເສດພຣະບຸດ ກໍປະຕິເສດພຣະບິດາເຈົ້າເໝືອນກັນ, ຜູ້ທີ່ຍອມຮັບພຣະບຸດ ຜູ້ນັ້ນກໍມີພຣະບິດາເຈົ້າເໝືອນກັນ.
62002024	ເຫດສະນັ້ນ ຈົ່ງແນ່ໃຈວ່າພວກເຈົ້າຖືຮັກສາຖ້ອຍຄຳ ທີ່ພວກເຈົ້າໄດ້ຍິນມາຕັ້ງແຕ່ຕົ້ນນັ້ນ ໄວ້ໃນຈິດໃຈຂອງພວກເຈົ້າ. ຖ້າພວກເຈົ້າຖືຮັກສາຖ້ອຍຄຳເຫລົ່ານັ້ນ ພວກເຈົ້າກໍມີຊີວິດໃນພຣະບຸດ ແລະໃນພຣະບິດາເຈົ້າເໝືອນກັນ.
62002025	ນີ້ແຫລະ ເປັນພຣະສັນຍາທີ່ພຣະອົງໄດ້ຊົງສັນຍາໄວ້ແກ່ເຮົາທັງຫລາຍ ຄືຊີວິດນິຣັນດອນ.
62002026	ເຮົາຂຽນມາບອກພວກເຈົ້າ ກ່ຽວກັບຜູ້ທີ່ຈະເຮັດໃຫ້ພວກເຈົ້າຫລົງຜິດໄປ.
62002027	ແຕ່ຝ່າຍເຈົ້າທັງຫລາຍ ການຊົງຫົດສົງທີ່ພວກເຈົ້າໄດ້ຮັບຈາກພຣະອົງນັ້ນ ກໍຍັງຕັ້ງຢູ່ກັບພວກເຈົ້າ ແລະພວກເຈົ້າບໍ່ຕ້ອງການໃຫ້ຜູ້ໃດສອນອີກ, ເພາະການຊົງຫົດສົງຂອງພຣະອົງ ກຳລັງສັ່ງສອນພວກເຈົ້າເຖິງທຸກສິ່ງ ແລະເປັນຄວາມຈິງ ບໍ່ແມ່ນຄວາມຕົວະ. ການຊົງຫົດສົງໄດ້ຊົງສອນເຈົ້າທັງຫລາຍຢ່າງໃດ ພວກເຈົ້າຈົ່ງຕັ້ງໝັ້ນຄົງຢູ່ໃນພຣະອົງຢ່າງນັ້ນ.
62002028	ແລະບັດນີ້ ລູກນ້ອຍທັງຫລາຍເອີຍ, ຈົ່ງຕັ້ງໝັ້ນຄົງຢູ່ໃນພຣະອົງເພື່ອວ່າ, ເມື່ອພຣະອົງຊົງສະເດັດມາປາກົດ ເຮົາທັງຫລາຍຈະໄດ້ມີໃຈກ້າ ແລະບໍ່ຫລົບໜ້າຈາກພຣະອົງດ້ວຍຄວາມອັບອາຍ ເມື່ອພຣະອົງສະເດັດມານັ້ນ.
62002029	ຖ້າເຈົ້າທັງຫລາຍຮູ້ວ່າ ພຣະອົງຊົງທ່ຽງທຳ ພວກເຈົ້າກໍຮູ້ໄດ້ວ່າ ທຸກຄົນທີ່ປະຕິບັດຕາມຄວາມທ່ຽງທຳນັ້ນ ກໍບັງເກີດມາຈາກພຣະອົງເໝືອນກັນ.
62003001	ເບິ່ງແມ! ພຣະບິດາເຈົ້າຊົງໂຜດປະທານຄວາມຮັກແກ່ເຮົາທັງຫລາຍ ເປັນຢ່າງໃດທີ່ພຣະເຈົ້າຊົງເອີ້ນພວກເຮົາວ່າ ບຸດຂອງພຣະອົງ ແລະພວກເຮົາກໍເປັນຢ່າງນັ້ນແລ້ວ. ເຫດທີ່ໂລກບໍ່ຮູ້ຈັກເຮົາທັງຫລາຍ ກໍເພາະເຂົາບໍ່ຮູ້ຈັກພຣະອົງນັ້ນແຫລະ.
62003002	ພວກທີ່ຮັກເອີຍ, ບັດນີ້ເຮົາທັງຫລາຍເປັນບຸດຂອງພຣະເຈົ້າແລ້ວ ແລະຍັງບໍ່ໄດ້ຊົງສຳແດງໃຫ້ຮູ້ຄັກວ່າ ຕໍ່ໄປພວກເຮົາຈະເປັນຢ່າງໃດ ແຕ່ພວກເຮົາຮູ້ວ່າເມື່ອພຣະອົງຈະສະເດັດມາປາກົດນັ້ນ ເຮົາທັງຫລາຍຈະເປັນເໝືອນພຣະອົງ ເພາະວ່າພວກເຮົາຈະເຫັນພຣະອົງ ຢ່າງທີ່ພຣະອົງຊົງເປັນຢູ່ນັ້ນ.
62003003	ແລະທຸກຄົນທີ່ມີຄວາມຫວັງຢ່າງນີ້ໃນພຣະອົງ ກໍຊຳລະຕົນໃຫ້ບໍຣິສຸດ ເໝືອນດັ່ງທີ່ພຣະອົງຊົງບໍຣິສຸດ.
62003004	ທຸກຄົນທີ່ເຮັດບາບ ກໍມີຄວາມຜິດໃນຖານທີ່ຝ່າຝືນກົດບັນຍັດ ເພາະການບາບແມ່ນການຝ່າຝືນກົດບັນຍັດ.
62003005	ພວກເຈົ້າຮູ້ວ່າພຣະອົງໄດ້ມາປາກົດ ເພື່ອຍົກເອົາບາບກຳຂອງມະນຸດ ແລະໃນພຣະອົງນັ້ນບໍ່ມີບາບເລີຍ.
62003006	ດັ່ງນັ້ນ ຜູ້ໃດທີ່ຕັ້ງໝັ້ນຢູ່ໃນພຣະອົງ ຜູ້ນັ້ນກໍບໍ່ເຮັດບາບອີກຕໍ່ໄປ ສ່ວນຜູ້ໃດທີ່ຍັງເຮັດບາບຕາມເຄີຍ ຜູ້ນັ້ນກໍຍັງບໍ່ເຫັນພຣະອົງ ແລະຍັງບໍ່ຮູ້ຈັກພຣະອົງ.
62003007	ລູກນ້ອຍທັງຫລາຍເອີຍ, ຢ່າໃຫ້ຜູ້ໃດຊັກຈູງພວກເຈົ້າໃຫ້ຫລົງ ຜູ້ທີ່ເຮັດຕາມຄວາມທ່ຽງທຳ ກໍເປັນຜູ້ທ່ຽງທຳ ເໝືອນພຣະອົງຜູ້ຊົງທ່ຽງທຳ.
62003008	ຜູ້ທີ່ຍັງເຮັດບາບ ກໍມາຈາກມານຮ້າຍ, ເພາະວ່າມານຮ້າຍໄດ້ເຮັດບາບຕັ້ງແຕ່ຕົ້ນເດີມມາ ພຣະບຸດຂອງພຣະເຈົ້າໄດ້ສະເດັດມາປາກົດ ກໍເພາະເຫດນີ້ແຫລະ ຄືເພື່ອຊົງທຳລາຍກິດຈະການຂອງມານຮ້າຍເສຍ.
62003009	ຜູ້ໃດເກີດຈາກພຣະເຈົ້າ ກໍບໍ່ເຮັດບາບອີກຕໍ່ໄປ ເພາະສະພາບຂອງພຣະອົງຊົງດຳລົງຢູ່ໃນຜູ້ນັ້ນ ແລະຜູ້ນັ້ນກໍບໍ່ອາດເຮັດບາບອີກຕໍ່ໄປ ເພາະຕົນໄດ້ບັງເກີດຈາກພຣະເຈົ້າແລ້ວ.
62003010	ດັ່ງນັ້ນແຫລະ ຈຶ່ງເຫັນໄດ້ວ່າຜູ້ໃດເປັນລູກຂອງພຣະເຈົ້າ ແລະຜູ້ໃດເປັນລູກຂອງມານຮ້າຍ ຄືຜູ້ໃດທີ່ບໍ່ເຮັດຕາມຄວາມທ່ຽງທຳ ຫລືບໍ່ຮັກພີ່ນ້ອງຂອງຕົນ ຜູ້ນັ້ນກໍບໍ່ແມ່ນລູກຂອງພຣະເຈົ້າ.
62003011	ຖ້ອຍຄຳທີ່ພວກເຈົ້າໄດ້ຍິນແລະໄດ້ຟັງມາຕັ້ງແຕ່ຕອນຕົ້ນນັ້ນ ຄືໃຫ້ພວກເຮົາຮັກຊຶ່ງກັນແລະກັນ.
62003012	ຢ່າໃຫ້ເປັນເໝືອນກາອິນ ຜູ້ມາຈາກມານຊົ່ວຮ້າຍ ແລະໄດ້ຂ້ານ້ອງຊາຍຂອງຕົນເສຍ. ດ້ວຍເຫດໃດລາວຈຶ່ງຂ້ານ້ອງ ກໍເພາະການເຮັດຂອງຕົນຊົ່ວ ແລະການເຮັດຂອງນ້ອງນັ້ນຊອບທຳ.
62003013	ພີ່ນ້ອງທັງຫລາຍເອີຍ, ຖ້າໂລກນີ້ກຽດຊັງພວກເຈົ້າຢ່າປະຫລາດໃຈ.
62003014	ຝ່າຍເຮົາຮູ້ແລ້ວວ່າ ພວກເຮົາໄດ້ຍ້າຍອອກຈາກຄວາມຕາຍເຂົ້າສູ່ຊີວິດແລ້ວ ກໍເພາະພວກເຮົາຮັກພີ່ນ້ອງ. ຜູ້ໃດທີ່ບໍ່ຮັກ ຜູ້ນັ້ນກໍຍັງຢູ່ໃນຄວາມຕາຍ.
62003015	ທຸກຄົນທີ່ກຽດຊັງພີ່ນ້ອງຂອງຕົນ ກໍເປັນຜູ້ຂ້າຄົນ ພວກເຈົ້າຮູ້ແລ້ວວ່າ ຜູ້ຂ້າຄົນບໍ່ມີຊີວິດນິຣັນດອນຕັ້ງຢູ່ໃນເຂົາເລີຍ.
62003016	ດັ່ງນີ້ແຫລະ ພວກເຮົາຈຶ່ງຮູ້ຈັກຄວາມຮັກໂດຍທີ່ພຣະຄຣິດໄດ້ສະຫລະຊີວິດຂອງພຣະອົງ ເພື່ອພວກເຮົາ ແລະພວກເຮົາກໍຄວນສະຫລະຊີວິດຂອງເຮົາເພື່ອພີ່ນ້ອງເໝືອນກັນ.
62003017	ແຕ່ຖ້າຜູ້ໃດມີຊັບສົມບັດໃນໂລກນີ້ ແລະເຫັນພີ່ນ້ອງຂອງຕົນຂັດສົນ ແລ້ວຍັງບໍ່ຍອມມີໃຈເມດຕາຊ່ວຍເຫລືອຜູ້ນັ້ນ ຄວາມຮັກຕໍ່ພຣະເຈົ້າຈະດຳລົງຢູ່ໃນຕົນໄດ້ຢ່າງໃດ.
62003018	ລູກນ້ອຍທັງຫລາຍເອີຍ, ຢ່າໃຫ້ພວກເຮົາຮັກດ້ວຍຄວາມເວົ້າແລະດ້ວຍປາກເທົ່ານັ້ນ, ແຕ່ຈົ່ງສະແດງຄວາມຮັກອັນແທ້ຈິງດ້ວຍການກະທຳ.
62003019	ດ້ວຍເຫດນີ້ແຫລະ ພວກເຮົາຈຶ່ງຮູ້ວ່າ ພວກເຮົາຢູ່ຝ່າຍຄວາມຈິງ ຄືພວກເຮົາມີຄວາມໝັ້ນໃຈຕໍ່ໜ້າພຣະເຈົ້າ.
62003020	ຖ້າໃຈຂອງພວກເຮົາກ່າວໂທດໃສ່ພວກເຮົາເອງ ພວກເຮົາກໍຮູ້ວ່າພຣະເຈົ້າໃຫຍ່ກວ່າໃຈຂອງພວກເຮົາ ແລະພຣະອົງກໍຊົງຮູ້ທຸກໆສິ່ງ.
62003021	ເຫດສະນັ້ນ ເພື່ອນທີ່ຮັກທັງຫລາຍຂອງເຮົາເອີຍ, ຖ້າໃຈຂອງພວກເຮົາບໍ່ກ່າວໂທດໃສ່ພວກເຮົາແລ້ວ ພວກເຮົາກໍມີໃຈກ້າມາຢູ່ຊ້ອງໜ້າພຣະເຈົ້າ.
62003022	ແລະເມື່ອພວກເຮົາຂໍສິ່ງໃດຈາກພຣະອົງ ພວກເຮົາກໍໄດ້ຮັບສິ່ງນັ້ນ ເພາະພວກເຮົາເຊື່ອຟັງຂໍ້ຄຳສັ່ງຂອງພຣະອົງ ແລະປະຕິບັດຕາມສິ່ງທີ່ພຣະອົງຊົງພໍພຣະໄທ.
62003023	ກົດບັນຍັດຂອງພຣະເຈົ້າ ຄືໃຫ້ພວກເຮົາເຊື່ອໃນພຣະນາມພຣະເຢຊູຄຣິດເຈົ້າ ພຣະບຸດຂອງພຣະເຈົ້າ ແລະໃຫ້ພວກເຮົາຮັກຊຶ່ງກັນແລະກັນ ເໝືອນດັ່ງທີ່ພຣະອົງຊົງສັ່ງພວກເຮົາ.
62003024	ທຸກຄົນຜູ້ທີ່ຖືຮັກສາບັນດາຂໍ້ບັນຍັດຂອງພຣະເຈົ້າ ກໍຕັ້ງຢູ່ໃນພຣະອົງ ແລະພຣະອົງກໍຊົງສະຖິດຢູ່ໃນພວກເຂົາ ແລະດ້ວຍພຣະວິນຍານທີ່ພຣະອົງໄດ້ປະທານໃຫ້ພວກເຮົານັ້ນ ພວກເຮົາຈຶ່ງຮູ້ວ່າພຣະອົງຊົງສະຖິດຢູ່ໃນພວກເຮົາ.
62004001	ພວກທີ່ຮັກເອີຍ, ຢ່າເຊື່ອວິນຍານທຸກໆດວງ ແຕ່ຈົ່ງພິສູດວິນຍານທັງຫລາຍນັ້ນວ່າ ມາຈາກພຣະເຈົ້າຫລືບໍ່ ເພາະວ່າມີຜູ້ທຳນວາຍປອມຫລາຍຄົນໄດ້ອອກໄປໃນໂລກ.
62004002	ດັ່ງນີ້ແຫລະ ພວກເຈົ້າຈະສາມາດຮູ້ວ່າເປັນວິນຍານທີ່ມາຈາກພຣະເຈົ້າໄດ້ ຄືທຸກວິນຍານທີ່ຮັບຮູ້ວ່າ ພຣະເຢຊູຄຣິດເຈົ້າໄດ້ສະເດັດມາຮັບຊາດເປັນມະນຸດ ວິນຍານນັ້ນກໍມາຈາກພຣະເຈົ້າ.
62004003	ແຕ່ທຸກວິນຍານທີ່ບໍ່ຍອມຮັບພຣະເຢຊູເຈົ້າ ວິນຍານນັ້ນກໍບໍ່ໄດ້ມາຈາກພຣະເຈົ້າ. ວິນຍານນັ້ນແຫລະ ເປັນວິນຍານຂອງຜູ້ຕໍ່ສູ້ພຣະຄຣິດ ຊຶ່ງພວກເຈົ້າໄດ້ຍິນວ່າຈະມາ ແລະບັດນີ້ກໍຢູ່ໃນໂລກແລ້ວ.
62004004	ລູກນ້ອຍທັງຫລາຍເອີຍ, ສ່ວນເຈົ້າທັງຫລາຍກໍເປັນຝ່າຍພຣະເຈົ້າ ແລະໄດ້ຊະນະເຂົາເຫລົ່ານັ້ນແລ້ວ, ເພາະວ່າພຣະອົງຜູ້ຊົງສະຖິດຢູ່ໃນພວກເຈົ້າ ຊົງເປັນໃຫຍ່ກວ່າຜູ້ນັ້ນທີ່ຢູ່ໃນໂລກ.
62004005	ຜູ້ທຳນວາຍປອມເຫລົ່ານັ້ນເວົ້າກ່ຽວກັບເລື່ອງຂອງໂລກ ແລະເປັນຂອງໂລກ. ສະນັ້ນ ໂລກຈຶ່ງເຊື່ອຟັງພວກເຂົາ.
62004006	ສ່ວນເຮົາທັງຫລາຍເປັນຝ່າຍພຣະເຈົ້າ ຜູ້ໃດທີ່ຮູ້ຈັກພຣະເຈົ້າກໍຟັງພວກເຮົາ, ຜູ້ໃດທີ່ບໍ່ເປັນຝ່າຍພຣະເຈົ້າ ກໍບໍ່ຟັງພວກເຮົາ. ດັ່ງນີ້ແຫລະ ພວກເຮົາຈຶ່ງບອກໄດ້ວ່າວິນຍານຝ່າຍຄວາມຈິງ ແລະວິນຍານຝ່າຍຄວາມຜິດນັ້ນແຕກຕ່າງກັນຢ່າງໃດ.
62004007	ເພື່ອນທີ່ຮັກທັງຫລາຍເອີຍ, ໃຫ້ພວກເຮົາຮັກຊຶ່ງກັນແລະກັນ ເພາະວ່າຄວາມຮັກມາຈາກພຣະເຈົ້າ. ທຸກຄົນທີ່ຮັກກໍບັງເກີດມາຈາກພຣະເຈົ້າ ແລະຮູ້ຈັກພຣະເຈົ້າ.
62004008	ຜູ້ໃດທີ່ບໍ່ຮັກກໍບໍ່ຮູ້ຈັກພຣະເຈົ້າ ເພາະພຣະເຈົ້າຊົງເປັນຄວາມຮັກ.
62004009	ຝ່າຍພຣະເຈົ້າໄດ້ຊົງສຳແດງຄວາມຮັກຂອງພຣະອົງສຳລັບພວກເຮົາ ໂດຍໄດ້ໃຊ້ພຣະບຸດອົງດຽວຂອງພຣະອົງເຂົ້າມາໃນໂລກ, ເພື່ອວ່າພວກເຮົາຈະມີຊີວິດດ້ວຍພຣະບຸດນັ້ນ.
62004010	ຄວາມຮັກທີ່ເຮົາກ່າວເຖິງນີ້ ບໍ່ແມ່ນເຮົາທັງຫລາຍໄດ້ຮັກພຣະເຈົ້າ ແຕ່ພຣະເຈົ້າໄດ້ຊົງຮັກພວກເຮົາ ແລະຊົງໃຊ້ພຣະບຸດຂອງພຣະອົງສະເດັດມາ ເພື່ອເປັນເຄື່ອງບູຊາໄຖ່ບາບກຳຂອງພວກເຮົາ.
62004011	ເພື່ອນທີ່ຮັກທັງຫລາຍເອີຍ, ຖ້າພຣະເຈົ້າຊົງຮັກພວກເຮົາຢ່າງນັ້ນແລ້ວ ພວກເຮົາຄວນຮັກຊຶ່ງກັນແລະກັນ.
62004012	ຝ່າຍພຣະເຈົ້າບໍ່ມີຜູ້ໃດໄດ້ເຫັນພຣະອົງຈັກເທື່ອ. ຖ້າເຮົາທັງຫລາຍຮັກຊຶ່ງກັນແລະກັນ ພຣະເຈົ້າກໍຊົງສະຖິດຢູ່ໃນເຮົາທັງຫລາຍ ແລະຄວາມຮັກຂອງພຣະອົງກໍສົມບູນໃນພວກເຮົາ.
62004013	ດັ່ງນີ້ແຫລະ ເຮົາທັງຫລາຍຈຶ່ງຮູ້ວ່າພວກເຮົາຢູ່ໃນພຣະອົງ ແລະພຣະອົງຊົງສະຖິດຢູ່ໃນພວກເຮົາ ເພາະພຣະອົງໄດ້ຊົງໂຜດປະທານພຣະວິນຍານຂອງພຣະອົງແກ່ພວກເຮົາ.
62004014	ຝ່າຍພວກເຮົາໄດ້ເຫັນ ແລະເປັນພະຍານວ່າ ພຣະບິດາເຈົ້າໄດ້ຊົງໃຊ້ພຣະບຸດມາ ເປັນພຣະຜູ້ໂຜດຊ່ວຍຂອງມະນຸດສະໂລກ.
62004015	ຜູ້ໃດຍອມຮັບວ່າພຣະເຢຊູເຈົ້າ ຊົງເປັນພຣະບຸດຂອງພຣະເຈົ້າ, ພຣະເຈົ້າກໍຊົງສະຖິດຢູ່ໃນຜູ້ນັ້ນ ແລະຜູ້ນັ້ນກໍຕັ້ງຢູ່ໃນພຣະເຈົ້າ.
62004016	ຝ່າຍເຮົາທັງຫລາຍໄດ້ຮູ້ຈັກ ແລະໄດ້ເຊື່ອໃນຄວາມຮັກທີ່ພຣະເຈົ້າໄດ້ຊົງມີຕໍ່ພວກເຮົາ ພຣະເຈົ້າຊົງເປັນຄວາມຮັກ ຜູ້ໃດທີ່ຕັ້ງຢູ່ໃນຄວາມຮັກ ກໍຢູ່ໃນພຣະເຈົ້າ ແລະພຣະເຈົ້າກໍຊົງສະຖິດຢູ່ໃນຜູ້ນັ້ນ.
62004017	ໃນຂໍ້ນີ້ແຫລະ ຄວາມຮັກເປັນທີ່ສຳເລັດໃນເຮົາທັງຫລາຍ, ເພື່ອວ່າພວກເຮົາຈະໄດ້ມີຄວາມແນ່ໃຈໃນວັນພິພາກສາ ເພາະພຣະຄຣິດຊົງເປັນຢ່າງໃດ ເຮົາທັງຫລາຍຢູ່ໃນໂລກນີ້ກໍເປັນຢ່າງນັ້ນ.
62004018	ໃນຄວາມຮັກນັ້ນ ບໍ່ມີຄວາມຢ້ານ. ຄວາມຮັກອັນຄົບບໍຣິບູນກໍຂັບໄລ່ຄວາມຢ້ານທຸກຢ່າງອອກໄປ. ເຫດສະນັ້ນ ຜູ້ທີ່ຢ້ານກໍຍັງບໍ່ສຳເລັດໃນຄວາມຮັກ ເພາະຄວາມຢ້ານມີຄວາມສຳພັນກັບການລົງໂທດ.
62004019	ຝ່າຍເຮົາທັງຫຼາຍໄດ້ຮັກ ເພາະພຣະອົງຊົງຮັກພວກເຮົາກ່ອນ.
62004020	ຖ້າຜູ້ໃດເວົ້າວ່າ, “ຂ້າພະເຈົ້າຮັກພຣະເຈົ້າ” ແຕ່ຍັງກຽດຊັງພີ່ນ້ອງຂອງຕົນຢູ່ ຜູ້ນັ້ນກໍເປັນຄົນຂີ້ຕົວະ. ດ້ວຍວ່າ, ເມື່ອລາວບໍ່ຮັກພີ່ນ້ອງທີ່ຕາເຫັນແລ້ວ ຈະສາມາດຮັກພຣະເຈົ້າທີ່ຕາບໍ່ເຫັນໄດ້ຢ່າງໃດ?
62004021	ຂໍ້ຄຳສັ່ງທີ່ພຣະອົງໄດ້ມອບແກ່ພວກເຮົາມີດັ່ງນີ້: “ຜູ້ໃດທີ່ຮັກພຣະເຈົ້ານັ້ນ ຈົ່ງຮັກພີ່ນ້ອງຂອງຕົນເໝືອນກັນ.”
62005001	ຜູ້ໃດທີ່ເຊື່ອວ່າພຣະເຢຊູເຈົ້າຊົງເປັນພຣະຄຣິດ ຜູ້ນັ້ນກໍເກີດຈາກພຣະເຈົ້າ ແລະທຸກຄົນທີ່ຮັກພຣະເຈົ້າຜູ້ຊົງໃຫ້ກຳເນີດ ຜູ້ນັ້ນກໍຮັກລູກຂອງພຣະອົງເໝືອນກັນ.
62005002	ໂດຍຂໍ້ນີ້ແຫລະ ເຮົາທັງຫລາຍຈຶ່ງຮູ້ວ່າ ພວກເຮົາຮັກລູກທັງຫລາຍຂອງພຣະເຈົ້າ ຄືເມື່ອພວກເຮົາຮັກພຣະເຈົ້າ ແລະຖືຮັກສາບັນດາກົດບັນຍັດຂອງພຣະອົງ.
62005003	ເພາະນີ້ແຫລະ ເປັນຄວາມຮັກຕໍ່ພຣະເຈົ້າ ຄືໃຫ້ເຮົາທັງຫລາຍຖືຮັກສາບັນດາກົດບັນຍັດຂອງພຣະອົງ ແລະກົດບັນຍັດຂອງພຣະອົງນັ້ນກໍບໍ່ຍາກໜັກເກີນໄປ,
62005004	ເພາະທຸກຄົນທີ່ເກີດຈາກພຣະເຈົ້າ ກໍມີໄຊຕໍ່ໂລກ ແລະຄວາມເຊື່ອຂອງພວກເຮົານີ້ແຫລະ ເປັນໄຊຊະນະທີ່ຊະນະຕໍ່ໂລກ.
62005005	ຜູ້ໃດໜໍ ທີ່ໄຊຊະນະຕໍ່ໂລກ ຖ້າບໍ່ແມ່ນຜູ້ທີ່ເຊື່ອວ່າ ພຣະເຢຊູເຈົ້າຊົງເປັນພຣະບຸດຂອງພຣະເຈົ້າ.
62005006	ນີ້ແຫລະ ຜູ້ທີ່ໄດ້ມາໂດຍນໍ້າແລະພຣະໂລຫິດ ຄືພຣະເຢຊູເຈົ້າ ບໍ່ແມ່ນດ້ວຍນໍ້າສິ່ງດຽວ ແຕ່ດ້ວຍນໍ້າແລະພຣະໂລຫິດ ແລະພຣະວິນຍານຊົງເປັນພະຍານ ເພາະພຣະວິນຍານຊົງເປັນຄວາມຈິງ.
62005007	ມີພະຍານຢູ່ສາມປະການ
62005008	ຄື: ພຣະວິນຍານ ນໍ້າ ແລະພຣະໂລຫິດ ແລະພະຍານທັງສາມນີ້ກໍສອດຄ່ອງກັນ.
62005009	ຖ້າເຮົາທັງຫລາຍຮັບພະຍານຫລັກຖານຂອງມະນຸດ ພະຍານຫລັກຖານຂອງພຣະເຈົ້າກໍໃຫຍ່ກວ່າ, ເພາະວ່ານີ້ແຫລະ ພະຍານຫລັກຖານຂອງພຣະເຈົ້າ ຄືພຣະອົງໄດ້ຊົງເປັນພະຍານອ້າງເຖິງພຣະບຸດຂອງພຣະອົງ.
62005010	ຜູ້ທີ່ເຊື່ອໃນພຣະບຸດຂອງພຣະເຈົ້າ ກໍມີພະຍານຢູ່ໃນຕົວເອງ ຜູ້ທີ່ບໍ່ເຊື່ອພຣະເຈົ້າ ກໍໄດ້ເຮັດໃຫ້ພຣະອົງເປັນຜູ້ຕົວະ ເພາະຕົນບໍ່ໄດ້ເຊື່ອຄຳພະຍານ ທີ່ພຣະເຈົ້າໄດ້ຊົງເປັນພະຍານອ້າງເຖິງພຣະບຸດຂອງພຣະອົງ.
62005011	ນີ້ແຫລະ ເປັນພະຍານຫລັກຖານນັ້ນ ຄືວ່າພຣະເຈົ້າໄດ້ຊົງໂຜດປະທານຊີວິດນິຣັນດອນໃຫ້ເຮົາທັງຫລາຍ ແລະຊີວິດນີ້ມີຢູ່ໃນພຣະບຸດຂອງພຣະອົງ.
62005012	ຜູ້ທີ່ມີພຣະບຸດກໍມີຊີວິດ ຜູ້ທີ່ບໍ່ມີພຣະບຸດຂອງພຣະເຈົ້າ ກໍບໍ່ມີຊີວິດ.
62005013	ຂໍ້ຄວາມເຫລົ່ານີ້ ເຮົາຂຽນມາເຖິງເຈົ້າທັງຫລາຍ ທີ່ເຊື່ອໃນພຣະນາມພຣະບຸດຂອງພຣະເຈົ້າ ເພື່ອເຈົ້າທັງຫລາຍຈະໄດ້ຮູ້ວ່າ ພວກເຈົ້າມີຊີວິດນິຣັນດອນ.
62005014	ນີ້ແຫລະ ເປັນຄວາມແນ່ໃຈທີ່ເຮົາທັງຫລາຍມີຢູ່ຕໍ່ພຣະອົງ ຄືຖ້າພວກເຮົາທູນຂໍສິ່ງໃດທີ່ເປັນຕາມນໍ້າພຣະໄທຂອງພຣະອົງ ພຣະອົງກໍຊົງໂຜດຟັງພວກເຮົາ.
62005015	ແລະຖ້າເຮົາທັງຫລາຍຮູ້ວ່າພຣະອົງຊົງໂຜດຟັງແລ້ວ ເມື່ອພວກເຮົາທູນຂໍສິ່ງໃດ ພວກເຮົາຈຶ່ງຮູ້ວ່າ ພວກເຮົາໄດ້ຮັບສິ່ງທີ່ພວກເຮົາຂໍຈາກພຣະອົງນັ້ນ.
62005016	ຖ້າຜູ້ໃດເຫັນພີ່ນ້ອງຂອງຕົນເຮັດບາບທີ່ບໍ່ນຳໄປສູ່ຄວາມຕາຍ ຜູ້ນັ້ນຈົ່ງພາວັນນາອະທິຖານຕໍ່ພຣະເຈົ້າ ແລ້ວພຣະອົງຈະຊົງໂຜດປະທານຊີວິດໃຫ້ແກ່ຜູ້ທີ່ເຮັດບາບທີ່ບໍ່ນຳໄປສູ່ຄວາມຕາຍນັ້ນ, ແຕ່ຜິດບາບທີ່ນຳໄປສູ່ຄວາມຕາຍກໍມີຢູ່ ເຮົາບໍ່ໄດ້ເວົ້າວ່າໃຫ້ພາວັນນາອະທິຖານໃນເລື່ອງຜິດບາບຢ່າງນັ້ນ.
62005017	ການອະທຳທຸກຢ່າງກໍເປັນຜິດບາບ ແຕ່ການບາບທີ່ບໍ່ນຳໄປສູ່ຄວາມຕາຍກໍມີຢູ່.
62005018	ເຮົາທັງຫລາຍຮູ້ແລ້ວວ່າ ຄົນທີ່ເກີດຈາກພຣະເຈົ້າ ກໍບໍ່ເຮັດບາບຕາມເຄີຍ, ແຕ່ພຣະອົງຜູ້ຊົງບັງເກີດແຕ່ພຣະເຈົ້າ ກໍຊົງຮັກສາຄົນນັ້ນ ແລະມານຊົ່ວຮ້າຍບໍ່ສາມາດຈັບຕ້ອງຄົນນັ້ນ.
62005019	ເຮົາທັງຫລາຍຮູ້ແລ້ວວ່າ ພວກເຮົາເກີດຈາກພຣະເຈົ້າ ມະນຸດສະໂລກທັງໝົດຈົມຢູ່ໃຕ້ອຳນາດຂອງມານຊົ່ວຮ້າຍ.
62005020	ເຮົາທັງຫລາຍຮູ້ວ່າ ພຣະບຸດຂອງພຣະເຈົ້າສະເດັດມາ ແລະໄດ້ຊົງໂຜດປະທານສະຕິປັນຍາໃຫ້ແກ່ພວກເຮົາ ເພື່ອໃຫ້ພວກເຮົາຮູ້ຈັກພຣະຜູ້ຊົງທ່ຽງແທ້ ແລະເຮົາທັງຫລາຍຢູ່ໃນພຣະຜູ້ຊົງທ່ຽງແທ້ນັ້ນ ຄືໃນພຣະເຢຊູຄຣິດເຈົ້າພຣະບຸດຂອງພຣະອົງ, ນີ້ແຫລະ ເປັນພຣະເຈົ້າອົງທ່ຽງແທ້ແລະເປັນຊີວິດນິຣັນດອນ.
62005021	ລູກນ້ອຍທັງຫລາຍຂອງເຮົາເອີຍ ຈົ່ງລະວັງຮັກສາຕົນຈາກບັນດາຮູບເຄົາຣົບ.
63001001	ຈາກ ຜູ້ປົກຄອງ ເຖິງ ທ່ານສຸພາບສະຕຼີທີ່ຊົງເລືອກໄວ້ ແລະ ພວກລູກຂອງນາງ ຜູ້ທີ່ເຮົາຮັກຢ່າງແທ້ຈິງ ບໍ່ແມ່ນເຮົາພຽງຄົນດຽວ ແຕ່ທຸກຄົນທີ່ຮູ້ຄວາມຈິງກໍຮັກເໝືອນກັນ,
63001002	ເພາະຄວາມຈິງດຳລົງຢູ່ໃນພວກເຮົາ ແລະມີຢູ່ກັບພວກເຮົາຊົ່ວນິຣັນດອນ.
63001003	ພຣະຄຸນ ພຣະເມດຕາ ແລະສັນຕິສຸກທີ່ມາຈາກພຣະເຈົ້າ ພຣະບິດາເຈົ້າ ແລະຈາກພຣະເຢຊູຄຣິດເຈົ້າ ພຣະບຸດຂອງພຣະບິດານັ້ນ ຈະສະຖິດຢູ່ກັບເຮົາທັງຫລາຍ ໃນຄວາມຈິງແລະໃນຄວາມຮັກ.
63001004	ເຮົາດີໃຈຫລາຍທີ່ຮູ້ວ່າ ພວກລູກຂອງເຈົ້າບາງຄົນໄດ້ດຳເນີນຊີວິດໃນຄວາມຈິງ ຕາມທີ່ພຣະບິດາເຈົ້າໄດ້ສັ່ງພວກເຮົານັ້ນ.
63001005	ດັ່ງນັ້ນແຫລະ ທ່ານສຸພາບສະຕີຼທີ່ຮັກເອີຍ, ເຮົາຂໍຮ້ອງເຈົ້າທັງຫຼາຍ ໃຫ້ພວກເຮົາຮັກຊຶ່ງກັນແລະກັນ ນີ້ບໍ່ແມ່ນກົດບັນຍັດຂໍ້ໃໝ່ທີ່ເຮົາໄດ້ຂຽນມາເຖິງພວກເຈົ້າ, ແຕ່ເປັນກົດບັນຍັດທີ່ພວກເຮົາເຄີຍມີມາແລ້ວຕັ້ງແຕ່ຕົ້ນເດີມ.
63001006	ແລະຄວາມຮັກທີ່ເຮົາກ່າວເຖິງນີ້ ຄືໃຫ້ພວກເຮົາປະຕິບັດຕາມກົດບັນຍັດຂອງພຣະເຈົ້າ ເປັນກົດບັນຍັດທີ່ພວກເຈົ້າເຄີຍໄດ້ມີມາແລ້ວຕັ້ງແຕ່ຕົ້ນເດີມນັ້ນ ເພື່ອໃຫ້ພວກເຈົ້າທຸກຄົນໄດ້ປະຕິບັດຕາມ.
63001007	ຜູ້ຫລອກລວງຫລາຍຄົນໄດ້ອອກໄປທົ່ວໂລກແລ້ວ ເປັນພວກທີ່ບໍ່ຍອມຮັບວ່າ ພຣະເຢຊູຄຣິດເຈົ້າໄດ້ສະເດັດລົງມາຮັບຊາດເປັນມະນຸດ. ຄົນຢ່າງນັ້ນແຫລະ ເປັນຜູ້ຫລອກລວງ ແລະເປັນສັດຕູຂອງພຣະຄຣິດ.
63001008	ເຫດສະນັ້ນ ພວກເຈົ້າຈົ່ງລະວັງຕົວໃຫ້ດີ ເພື່ອວ່າພວກເຈົ້າຈະບໍ່ເສຍປະໂຫຍດໃນສິ່ງທີ່ພວກເຈົ້າໄດ້ກະທຳນັ້ນ ແຕ່ຈະໄດ້ຮັບບຳເໜັດເຕັມສ່ວນ.
63001009	ຜູ້ໃດທີ່ລ່ວງເກີນ ບໍ່ດຳລົງຢູ່ໃນຄຳສອນຂອງພຣະຄຣິດ ຜູ້ນັ້ນກໍບໍ່ມີພຣະເຈົ້າ ຜູ້ໃດທີ່ດຳລົງຢູ່ໃນຄຳສັ່ງສອນນີ້ ກໍມີທັງພຣະບິດາເຈົ້າແລະພຣະບຸດ.
63001010	ຖ້າຜູ້ໃດມາຫາເຈົ້າ ແລະບໍ່ເອົາຄຳສອນນີ້ມານຳ ກໍຢ່າຮັບຄົນນັ້ນເຂົ້າໃນເຮືອນ ແລະທັງຢ່າສະແດງຄວາມຄຳນັບຕໍ່ຜູ້ນັ້ນ.
63001011	ດ້ວຍວ່າ, ຜູ້ໃດທີ່ສະແດງຄວາມຄຳນັບຕໍ່ເຂົາ ຜູ້ນັ້ນກໍເຂົ້າສ່ວນໃນການກະທຳຊົ່ວຂອງເຂົາແລ້ວ.
63001012	ເຮົາຍັງມີຫລາຍຢ່າງ ທີ່ຈະຂຽນມາເຖິງເຈົ້າທັງຫຼາຍ ແຕ່ເຮົາບໍ່ຢາກໃຊ້ເຈ້ຍແລະນໍ້າມຶກ ເຮົາຫວັງວ່າຈະມາຫາພວກເຈົ້າ ແລະເວົ້າກັນປາກຕໍ່ປາກ ເພື່ອຄວາມຍິນດີຈະໄດ້ມີຢ່າງເຕັມປ່ຽມ.
63001013	ບັນດາລູກຂອງນ້ອງສາວຂອງເຈົ້າທີ່ຊົງເລືອກໄວ້ນັ້ນ ກໍຝາກຄວາມຄິດເຖິງ ມາຍັງພວກເຈົ້າດ້ວຍ.
64001001	ຈາກ ເຮົາ ຜູ້ປົກຄອງ ເຖິງ ຄາໂຢ ຜູ້ທີ່ເຮົາຮັກຢ່າງແທ້ຈິງ.
64001002	ເພື່ອນທີ່ຮັກຂອງເຮົາເອີຍ, ເຮົາພາວັນນາອະທິຖານຂໍໃຫ້ເຈົ້າຈະເລີນດີຂຶ້ນໃນທຸກສິ່ງ ແລະໃຫ້ມີສຸກຂະພາບເຂັ້ມແຂງ ເໝືອນດັ່ງຈິດວິນຍານຂອງເຈົ້າຈະເລີນດີຢູ່ນັ້ນ.
64001003	ເຮົາມີຄວາມຍິນດີຫລາຍ ເມື່ອພີ່ນ້ອງຄຣິສຕຽນບາງຄົນໄດ້ມາຮອດ ແລະເປັນພະຍານເຖິງຄວາມສັດຊື່ຂອງເຈົ້າຕໍ່ຄວາມຈິງ ເໝືອນດັ່ງທີ່ເຈົ້າໄດ້ເຄີຍປະຕິບັດຢູ່ໃນຄວາມຈິງນັ້ນ.
64001004	ບໍ່ມີອັນໃດ ທີ່ເຮັດໃຫ້ເຮົາດີໃຈຫລາຍໄປກວ່າທີ່ໄດ້ຍິນວ່າ, ບັນດາລູກຂອງເຮົາໄດ້ປະຕິບັດຢູ່ໃນຄວາມຈິງ.
64001005	ເພື່ອນທີ່ຮັກຂອງເຮົາເອີຍ, ເມື່ອເຈົ້າປະຕິບັດພາລະກິດຢ່າງສັດຊື່ສຳລັບພວກພີ່ນ້ອງຄຣິສຕຽນ ແລະຕໍ່ບັນດາແຂກທີ່ມາເຮືອນ ກໍສະແດງເຖິງຄວາມຈົງຮັກພັກດີຂອງເຈົ້າ.
64001006	ເຂົາເຫລົ່ານັ້ນໄດ້ເປັນພະຍານຕໍ່ຄຣິສຕະຈັກ ໃນເລື່ອງຄວາມຮັກຂອງເຈົ້າ, ຖ້າເຈົ້າຈະຊ່ວຍສົ່ງເຂົາເຫລົ່ານັ້ນໃຫ້ສົມກັບການປະຕິບັດພຣະເຈົ້າ ເຈົ້າກໍເຮັດດີ.
64001007	ເພາະເຂົາເຫລົ່ານັ້ນໄດ້ອອກໄປ ເພາະເຫັນແກ່ພຣະນາມຂອງພຣະອົງ ແລະບໍ່ໄດ້ຮັບສິ່ງໃດຈາກຄົນນອກ.
64001008	ສະນັ້ນ ຝ່າຍເຮົາທັງຫລາຍຈຳເປັນຕ້ອງສະໜັບສະໜູນອູ້ມຊູຄົນຢ່າງນັ້ນ ເພື່ອພວກເຮົາຈະກາຍເປັນຜູ້ຮ່ວມງານກັນໃນຄວາມຈິງ.
64001009	ເຮົາໄດ້ຂຽນບາງຢ່າງເຖິງຄຣິສຕະຈັກ ແຕ່ດີໂອເທເຟ ຜູ້ມັກຕັ້ງຕົວເປັນໃຫຍ່ເໜືອໝູ່ ກໍບໍ່ຍອມຮັບເຮົາ.
64001010	ເຫດສະນັ້ນ ຖ້າເຮົາມາ ເຮົາຈະເປີດເຜີຍການທີ່ລາວເຮັດ ຄືລາວໄດ້ກ່າວໃສ່ຮ້າຍຕໍ່ເຮົາ ດ້ວຍຄວາມບໍ່ມີແກ່ນສານ ແລະເທົ່ານັ້ນຍັງບໍ່ສົມໃຈ ຊໍ້າບໍ່ໜຳ ລາວຍັງປະຕິເສດ ບໍ່ຍອມຮັບຕ້ອນຄຣິສຕຽນເຫລົ່ານັ້ນ ແລ້ວຍັງກີດກັ້ນຄົນທັງຫລາຍທີ່ຢາກຮັບຕ້ອນພວກເຂົາ ກັບທັງຕັດພວກເຂົາອອກເສຍຈາກຄຣິສຕະຈັກ.
64001011	ເພື່ອນທີ່ຮັກເອີຍ, ຢ່າເອົາການຊົ່ວຮ້າຍເປັນແບບຢ່າງ ແຕ່ຈົ່ງເອົາການດີງາມ ຜູ້ທີ່ເຮັດການດີກໍເປັນຂອງພຣະເຈົ້າ ຜູ້ທີ່ເຮັດການຊົ່ວກໍບໍ່ໄດ້ເຫັນພຣະເຈົ້າ.
64001012	ສ່ວນເດເມທິໂອນັ້ນ ທຸກຄົນກໍເປັນພະຍານວ່າ ເພິ່ນເປັນຄົນດີ ແລະຄວາມຈິງເອງກໍເປັນພະຍານ ຝ່າຍເຮົາກໍເປັນພະຍານເໝືອນກັນ ແລະເຈົ້າຮູ້ແລ້ວວ່າ ຄຳພະຍານຂອງເຮົາກໍຈິງ.
64001013	ເຮົາມີຂໍ້ຄວາມຫລາຍຂໍ້ ທີ່ຈະຂຽນມາເຖິງເຈົ້າ ແຕ່ບໍ່ຢາກຂຽນດ້ວຍປາກກາແລະນໍ້າມຶກ.
64001014	ເຮົາຫວັງວ່າ ຈະໄດ້ເຫັນເຈົ້າໃນໄວໆນີ້ ແລະຈະໄດ້ເວົ້າກັນປາກຕໍ່ປາກ.
64001015	ຂໍສັນຕິສຸກຈົ່ງມີແກ່ເຈົ້າ ບັນດາສະຫາຍທາງນີ້ ກໍຝາກຄວາມຄິດເຖິງມາຍັງເຈົ້າ ຂໍໃຫ້ເຈົ້າຝາກຄວາມຄິດເຖິງນີ້ ແກ່ບັນດາສະຫາຍທາງພຸ້ນດ້ວຍອອກນາມຊື່ຂອງທຸກຄົນ.
65001001	ຈາກ ຢູດາ ຜູ້ຮັບໃຊ້ຂອງພຣະເຢຊູຄຣິດເຈົ້າ ແລະເປັນນ້ອງຊາຍຂອງຢາໂກໂບ. ເຖິງ ພວກທີ່ໄດ້ຖືກເອີ້ນໄວ້ແລ້ວໂດຍພຣະເຈົ້າ ຄືຜູ້ທີ່ດຳເນີນຊີວິດໃນຄວາມຮັກຂອງພຣະບິດາເຈົ້າ ແລະໃນຄວາມປ້ອງກັນຮັກສາຂອງພຣະເຢຊູຄຣິດເຈົ້າ.
65001002	ຂໍໃຫ້ຄວາມເມດຕາ ສັນຕິສຸກ ແລະຄວາມຮັກ ຈົ່ງມີເພີ່ມທະວີຄູນແກ່ພວກເຈົ້າຢ່າງເຕັມລົ້ນເທີ້ນ.
65001003	ເພື່ອນທີ່ຮັກຂອງເຮົາເອີຍ, ເຮົາອົດສາພະຍາຍາມຢ່າງສຸດຄວາມສາມາດ ເພື່ອຂຽນຈົດໝາຍມາເຖິງພວກເຈົ້າ ກ່ຽວກັບເລື່ອງຄວາມພົ້ນທີ່ພວກເຮົາມີຢູ່ຮ່ວມກັນ ເມື່ອເຮົາເຫັນມີຄວາມຈຳເປັນທີ່ຈະຕ້ອງຂຽນມາເຕືອນສະຕິພວກເຈົ້າ ໃຫ້ຕໍ່ສູ້ເພື່ອຄວາມເຊື່ອ ຊຶ່ງພຣະເຈົ້າໄດ້ມອບໃຫ້ແກ່ປະຊາຊົນຂອງພຣະອົງເທື່ອດຽວເປັນການສິ້ນສຸດ.
65001004	ດ້ວຍວ່າ, ມີຄົນບໍ່ນັບຖືພຣະເຈົ້າບາງຄົນໄດ້ແອບແຝງເຂົ້າມາຢູ່ໃນທ່າມກາງພວກເຈົ້າ, ເປັນບຸກຄົນທີ່ບິດເບືອນເລື່ອງພຣະຄຸນພຣະເຈົ້າ ເພື່ອເປັນຊ່ອງທາງໃຫ້ຕົນເຮັດຕາມກິເລດຕັນຫາ ແລະເປັນຜູ້ທີ່ປະຕິເສດພຣະເຢຊູຄຣິດເຈົ້າຜູ້ຊົງເປັນເຈົ້ານາຍ ແລະເປັນອົງພຣະຜູ້ເປັນເຈົ້າແຕ່ອົງດຽວຂອງພວກເຮົາ. ພຣະຄຳພີໄດ້ບົ່ງໄວ້ລ່ວງໜ້າແຕ່ດົນນານມາແລ້ວ ເຖິງການຕັດສິນລົງໂທດທີ່ພວກເຂົາຈະໄດ້ຮັບ.
65001005	ເຖິງແມ່ນວ່າ ພວກເຈົ້າຮູ້ຂໍ້ຄວາມເຫລົ່ານີ້ດີແລ້ວກໍຕາມ ເຮົາຢາກໃຫ້ພວກເຈົ້າລະນຶກເຖິງອົງພຣະຜູ້ເປັນເຈົ້າ ທີ່ໄດ້ຊ່ວຍກູ້ເອົາຊາວອິດສະຣາເອນໃຫ້ພົ້ນຈາກປະເທດເອຢິບຢ່າງໃດ, ແຕ່ຫລັງຈາກນັ້ນມາໄດ້ທຳລາຍຄົນເຫລົ່ານີ້ ທີ່ບໍ່ເຊື່ອໃນພຣະອົງເສຍ.
65001006	ຈົ່ງຈົດຈຳບັນດາເທວະດາ ທີ່ບໍ່ຢູ່ໃນຂອບເຂດແຫ່ງສິດອຳນາດຂອງຕົນ, ແຕ່ໄດ້ປະຖິ້ມບ່ອນຢູ່ອາໄສຂອງຕົນເອງ ພວກເຂົາໄດ້ຖືກປະໄວ້ໃນຄວາມມືດເບື້ອງລຸ່ມ, ຖືກລ່າມໂສ້ໄວ້ຕະຫລອດໄປສຳລັບວັນຍິ່ງໃຫຍ່ທີ່ຈະມີການຕັດສິນລົງໂທດ.
65001007	ເໝືອນດັ່ງເມືອງໂຊໂດມແລະໂກໂມຣາ ພ້ອມທັງເມືອງທີ່ຢູ່ອ້ອມແອ້ມນັ້ນ ຊຶ່ງຊາວເມືອງເຫລົ່ານີ້ ໄດ້ປະພຶດເໝືອນດັ່ງພວກເທວະດາເຫລົ່ານັ້ນໄດ້ປະພຶດ ແລະມົ້ວສຸມຢູ່ໃນການຜິດສິນທຳທາງເພດ ແລະຣາຄະຕັນຫາ. ພວກເຂົາຕ້ອງຖືກໂທດຢູ່ໃນບຶງໄຟ ທີ່ໄໝ້ຢູ່ຕະຫລອດໄປເປັນນິດ.
65001008	ເຖິງປານນັ້ນ ພວກເຫລົ່ານີ້ກໍຍັງມົວຝັນ ເຮັດໃຫ້ຮ່າງກາຍຂອງຕົນຊົ່ວມົວໝອງ, ພວກເຂົາໝິ່ນປະໝາດສິດອຳນາດຂອງພຣະເຈົ້າ ແລະດ່າວ່າບັນດາຜູ້ມີກຽດສັກສີຢູ່ເບື້ອງເທິງ.
65001009	ແມ່ນແຕ່ມີກາເອນ ຜູ້ເປັນນາຍເທວະດາ ໃນການຜິດຖຽງຂອງເພິ່ນກັບມານຮ້າຍ ທັງສອງໄດ້ຖົກຖຽງກັນໃນເລື່ອງສົບຂອງໂມເຊ ມີກາເອນບໍ່ໄດ້ກ່າວໂທດມານຮ້າຍດ້ວຍຄຳເວົ້າທີ່ຫຍາບຊ້າ ແຕ່ໄດ້ກ່າວວ່າ, “ຂໍອົງພຣະຜູ້ເປັນເຈົ້າເປັນຜູ້ຕິຕຽນເຈົ້າເທີ້ນ”
65001010	ແຕ່ພວກເຫລົ່ານີ້ ກ່າວໂຈມຕີດ້ວຍຄຳໝິ່ນປະໝາດໃນສິ່ງທີ່ພວກເຂົາບໍ່ເຂົ້າໃຈ ແລະສິ່ງທີ່ພວກເຂົາຮູ້ຈັກ ດ້ວຍຄວາມຮູ້ສຶກຕາມນິໄສ ເໝືອນດັ່ງສັດຮ້າຍທີ່ບໍ່ມີຄວາມຄິດ ອັນເປັນເຫດນຳຄວາມຈິບຫາຍມາສູ່ພວກເຂົາເອງ.
65001011	ວິບັດ ຈົ່ງມີແກ່ພວກເຂົາ ເພາະພວກເຂົາໄດ້ຕິດຕາມທາງຂອງກາອິນໄປ ແລະເພື່ອເຫັນແກ່ສິນຈ້າງລາງວັນ ພວກເຂົາໄດ້ປ່ອຍຕົວໄປໃນທາງຜິດ ເໝືອນດັ່ງທີ່ບາລາອາມໄດ້ເຮັດ ແລະພວກເຂົາໄດ້ຈິບຫາຍໄປ ດ້ວຍການກະບົດຕາມຢ່າງຂອງໂກຣາ.
65001012	ຄວາມປະພຶດຂອງພວກເຂົາກໍເປັນເລື່ອງອັບອາຍ ເມື່ອຮ່ວມພາເຂົ້າສາມັກຄີກັບພວກເຈົ້າ ບ່ອນທີ່ພວກເຂົາກິນລ້ຽງມ່ວນຊື່ນຢ່າງເຖິງໃຈນຳກັນ ໂດຍບໍ່ມີຄວາມລະອາຍ. ພວກເຂົາເປັນຜູ້ລ້ຽງແກະທີ່ລ້ຽງແຕ່ຕົນເອງ ເປັນດັ່ງກ້ອນເມກທີ່ບໍ່ມີຝົນ ຊຶ່ງໄຫລໄປຕາມລົມ ເປັນດັ່ງຕົ້ນໄມ້ທີ່ບໍ່ເກີດໝາກ ແມ່ນແຕ່ໃນລະດູໃບໄມ້ລົ່ນ ເປັນດັ່ງຕົ້ນໄມ້ທີ່ຕາຍໄປສອງເທື່ອ ແລະຖືກຖອນອອກທັງຮາກ.
65001013	ພວກເຂົາເປັນດັ່ງຄື້ນຟອງນໍ້າອັນຮ້າຍແຮງໃນມະຫາສະໝຸດ ທີ່ພົ່ນການກະທຳອັນໜ້າລະອາຍຂອງຕົນອອກມາຄືດັ່ງປູມປວກ. ເປັນດັ່ງດາວລ່ອງລອຍນອກວົງໂຄຈອນ ທີ່ຊົງຈັດຕຽມບ່ອນໜຶ່ງໄວ້ຖ້າແລ້ວ ໃນຄວາມມືດອັນໜາຕຶບນິຣັນດອນ.
65001014	ແມ່ນແຕ່ເອນົກ ເຊື້ອສາຍຜູ້ທີເຈັດນັບຈາກອາດາມ ກໍໄດ້ທຳນວາຍໄວ້ລ່ວງໜ້າແລ້ວ ເຖິງຄົນເຫລົ່ານີ້ວ່າ, “ອົງພຣະຜູ້ເປັນເຈົ້າຈະສະເດັດມາ ພ້ອມຝູງເທວະດາຕົນບໍຣິສຸດຂອງພຣະອົງນັບເປັນໝື່ນໆ,
65001015	ເພື່ອຈະນຳເອົາການຕັດສິນມາສູ່ທຸກໆຄົນ ຄືລົງໂທດທຸກຄົນ ສຳລັບການກະທຳຊົ່ວທຸກຢ່າງ ທີ່ພວກເຂົາໄດ້ເຮັດໃນການບໍ່ຢຳເກງພຣະເຈົ້າ ແລະສຳລັບຄຳຫຍາບຊ້າທຸກໆຄຳ ທີ່ຄົນເຫລົ່ານັ້ນໄດ້ກ່າວໃສ່ຮ້າຍພຣະອົງ.”
65001016	ຄົນເຫລົ່ານີ້ ເປັນຄົນມັກຈົ່ມມັກວ່າ ພວກເຂົາເຮັດຕາມຄວາມປາຖະໜາອັນຊົ່ວຊ້າຂອງຕົນ, ພວກເຂົາເວົ້າອວດອ້າງເຖິງຕົນເອງ ແລະຍ້ອງຍໍຄົນອື່ນເພື່ອຫວັງຜົນປະໂຫຍດສ່ວນຕົວຂອງຕົນ.
65001017	ບັນດາເພື່ອນທີ່ຮັກຂອງເຮົາເອີຍ, ຈົ່ງຈົດຈຳຖ້ອຍຄຳ ທີ່ພວກອັກຄະສາວົກຂອງອົງພຣະເຢຊູຄຣິດເຈົ້າຂອງພວກເຮົາໄດ້ບອກໄວ້ກ່ອນແລ້ວ.
65001018	ພວກເພິ່ນໄດ້ບອກພວກທ່ານວ່າ, “ໃນຍຸກສຸດທ້າຍຈະມີຫລາຍຄົນເຢາະເຢີ້ຍພວກທ່ານ ແລະພວກເຂົາຈະເຮັດຕາມຄວາມປາຖະໜາອັນຊົ່ວຊ້າຂອງຕົນ ໂດຍບໍ່ຢຳເກງພຣະເຈົ້າ.”
65001019	ແມ່ນພວກຄົນເຫລົ່ານີ້ແຫລະ ທີ່ສ້າງຄວາມແຕກແຍກ, ພວກເຂົາເຮັດຕາມຕັນຫາຝ່າຍເນື້ອໜັງ ແລະບໍ່ມີພຣະວິນຍານ.
65001020	ບັນດາເພື່ອນທີ່ຮັກຂອງເຮົາເອີຍ, ຈົ່ງສ້າງຕົວເອງຂຶ້ນເທິງຄວາມເຊື່ອອັນບໍຣິສຸດຂອງພວກເຈົ້າ, ຈົ່ງພາວັນນາອະທິຖານໃນຣິດອຳນາດຂອງພຣະວິນຍານບໍຣິສຸດເຈົ້າ.
65001021	ຈົ່ງຮັກສາຕົວໄວ້ໃນຄວາມຮັກຂອງພຣະເຈົ້າ ຄອຍຖ້າພຣະກະຣຸນາຂອງອົງພຣະເຢຊູຄຣິດເຈົ້າຂອງພວກເຮົາ ຈົນກວ່າຈະໄດ້ຊີວິດນິຣັນດອນ.
65001022	ຈົ່ງສະແດງຄວາມເມດຕາຕໍ່ຜູ້ທີ່ຍັງສົງໄສ.
65001023	ຈົ່ງຍາດເອົາບາງຄົນໃຫ້ພົ້ນ ດ້ວຍດຶງເຂົາອອກຈາກໄຟ, ຈົ່ງເມດຕາອີກບາງຄົນ ດ້ວຍຄວາມຈຽມຕົວ ແລະຈົ່ງໜ່າຍຊັງຍັງເສື້ອຜ້າທີ່ເປື້ອນເປິດ້ວຍຣາຄະຕັນຫາ.
65001024	ອັນໜຶ່ງ ຈົ່ງມີພຣະກຽດ, ພຣະເດຊານຸພາບ, ພຣະອານຸພາບ ແລະສັກດານຸພາບແດ່ພຣະອົງ ຜູ້ທີ່ສາມາດປ້ອງກັນຮັກສາພວກເຈົ້າໄວ້ບໍ່ໃຫ້ສະດຸດລົ້ມລົງ ແລະນຳພວກເຈົ້າມາຢູ່ຊ້ອງພຣະພັກອັນສະຫງ່າຣາສີຂອງພຣະອົງ ຢ່າງຜູ້ທີ່ບໍ່ມີຄວາມຜິດ ແຕ່ມີຄວາມຍິນດີອັນເຫລືອລົ້ນ.
65001025	ແດ່ພຣະເຈົ້າອົງດຽວ ອົງພຣະຜູ້ຊົງໂຜດຊ່ວຍໃຫ້ພົ້ນຂອງເຮົາທັງຫລາຍ ໂດຍພຣະເຢຊູຄຣິດເຈົ້າ ອົງພຣະຜູ້ເປັນເຈົ້າຂອງພວກເຮົາ; ສະຫງ່າຣາສີ, ຄວາມຍິ່ງໃຫຍ່, ຣິດເດດ ແລະຣິດອຳນາດ ຈົ່ງມີແດ່ພຣະອົງທັງໃນອະດີດ, ໃນປະຈຸບັນ ແລະໃນອະນາຄົດຊົ່ວນິຣັນດອນ ອາແມນ.
66001001	ການຊົງສຳແດງຂອງພຣະເຢຊູເຈົ້າ ຊຶ່ງພຣະເຈົ້າໄດ້ຊົງປະທານແກ່ພຣະອົງ ເພື່ອຊົງຊີ້ແຈງໃຫ້ບັນດາຜູ້ຮັບໃຊ້ຂອງພຣະອົງ ຮູ້ເຖິງເຫດການທັງຫລາຍທີ່ຕ້ອງບັງເກີດຂຶ້ນໃນບໍ່ຊ້ານີ້. ພຣະຄຣິດໄດ້ຊົງໃຊ້ເທວະດາຂອງພຣະອົງ ໄປສຳແດງໝາຍສຳຄັນແກ່ໂຢຮັນ ຜູ້ຮັບໃຊ້ຂອງພຣະອົງ.
66001002	ໂຢຮັນໄດ້ເປັນພະຍານເຖິງຖ້ອຍຄຳທີ່ມາຈາກພຣະເຈົ້າ ແລະຝ່າຍຄຳພະຍານຂອງພຣະເຢຊູຄຣິດເຈົ້າ ເພິ່ນເປັນພະຍານໃນເຫດການທັງສິ້ນທີ່ເພິ່ນໄດ້ເຫັນ.
66001003	ຄວາມສຸກເປັນຂອງຜູ້ທີ່ອ່ານພຣະທຳເຫລັ້ມນີ້ ແລະຄວາມສຸກເປັນຂອງຜູ້ທີ່ຮັບຟັງຖ້ອຍຄຳແຫ່ງຄຳທຳນວາຍ ແລະປະຕິບັດຕາມຂໍ້ຄວາມທີ່ມີຄຳຂຽນໄວ້ໃນພຣະທຳເຫລັ້ມນີ້. ດ້ວຍວ່າ, ເວລານັ້ນກໍໃກ້ເຂົ້າມາແລ້ວ ເມື່ອເຫດການເຫລົ່ານີ້ຈະເກີດຂຶ້ນ.
66001004	ຈາກ ໂຢຮັນ. ຮຽນ ຄຣິສຕະຈັກທັງເຈັດທີ່ຢູ່ໃນແຂວງເອເຊຍ. ຂໍໃຫ້ທ່ານທັງຫລາຍຈົ່ງໄດ້ຮັບພຣະຄຸນແລະສັນຕິສຸກຈາກພຣະອົງ ຜູ້ຊົງດຳລົງຢູ່ໃນປະຈຸບັນ ຜູ້ຊົງດຳລົງຢູ່ໃນອະດີດ ຜູ້ຈະສະເດັດມາໃນອະນາຄົດ ແລະຈາກວິນຍານທັງເຈັດທີ່ເຝົ້າຢູ່ໜ້າຣາຊບັນລັງຂອງພຣະອົງ
66001005	ແລະຈາກພຣະເຢຊູຄຣິດເຈົ້າຜູ້ຊົງເປັນພະຍານທີ່ສັດຊື່ ແລະຊົງເປັນຜູ້ທຳອິດທີ່ໄດ້ເປັນຄືນມາຈາກຄວາມຕາຍ ກັບທັງຊົງຄອບຄອງກະສັດທັງຫລາຍໃນໂລກ. ພຣະອົງຊົງຮັກເຮົາທັງຫລາຍ ແລະໄດ້ຊົງປົດປ່ອຍພວກເຮົາຈາກການຜິດບາບ ດ້ວຍພຣະໂລຫິດຂອງພຣະອົງ.
66001006	ແລະພຣະອົງໄດ້ຊົງຕັ້ງເຮົາທັງຫລາຍ ໄວ້ໃຫ້ເປັນອານາຈັກແລະເປັນປະໂຣຫິດຂອງພຣະອົງ ພຣະກຽດແລະຣິດທານຸພາບ ຈົ່ງມີແດ່ພຣະອົງສືບໆໄປເປັນນິດ ອາແມນ.
66001007	ເບິ່ງແມ! ພຣະອົງຈະສະເດັດມາມີເມກເປັນຂະບວນແຫ່ ແລະຕາທຸກໜ່ວຍຈະເຫັນພຣະອົງ ແລະຄົນເຫລົ່ານັ້ນທີ່ໄດ້ແທງພຣະອົງຈະເຫັນພຣະອົງເໝືອນກັນ. ມະນຸດທຸກຊາດທົ່ວໂລກຈະຮ້ອງໄຫ້ຮໍ່າໄຮເພາະພຣະອົງ ຈະເປັນໄປຢ່າງນັ້ນ ອາແມນ.
66001008	ອົງພຣະຜູ້ເປັນເຈົ້າ ພຣະເຈົ້າ ຜູ້ຊົງດຳລົງຢູ່ໃນປະຈຸບັນ ຜູ້ຊົງດຳລົງຢູ່ໃນອະດີດ ຜູ້ຈະສະເດັດມາໃນອະນາຄົດ ແລະຜູ້ຊົງຣິດທານຸພາບສູງສຸດ ຊົງກ່າວວ່າ, “ເຮົາຄືອາລະຟາແລະໂອເມຄາ.”
66001009	ຂ້າພະເຈົ້າ ຄືໂຢຮັນພີ່ນ້ອງຂອງເຈົ້າທັງຫລາຍ ຜູ້ເປັນເພື່ອນຮ່ວມໃນຄວາມຍາກລຳບາກ ຮ່ວມຣາຊອານາຈັກ ແລະຮ່ວມຄວາມພຽນອົດທົນ ຊຶ່ງເປັນປະສົບການໃນພຣະເຢຊູເຈົ້າ. ຂ້າພະເຈົ້າຖືກປ່ອຍໄວ້ທີ່ເກາະປັດໂມ ເພາະໄດ້ປະກາດພຣະທຳຂອງພຣະເຈົ້າ ແລະເນື່ອງດ້ວຍການເປັນພະຍານຝ່າຍພຣະເຢຊູເຈົ້າ.
66001010	ໃນວັນຂອງອົງພຣະຜູ້ເປັນເຈົ້ານັ້ນ ພຣະວິນຍານໄດ້ຄວບຄຸມຂ້າພະເຈົ້າ ແລະຂ້າພະເຈົ້າກໍໄດ້ຍິນສຽງໜຶ່ງ ດັງກ້ອງເໝືອນສຽງແກ ກ່າວທາງເບື້ອງຫລັງຂອງຂ້າພະເຈົ້າ.
66001011	ສຽງນັ້ນກ່າວວ່າ, “ຈົ່ງຂຽນເລື່ອງທີ່ເຈົ້າໄດ້ເຫັນນັ້ນ ໃສ່ໜັງສືມ້ວນ ແລະຝາກໄປເຖິງຄຣິສຕະຈັກທັງເຈັດ ຄືຄຣິສຕະຈັກທີ່ເມືອງເອເຟໂຊ ເມືອງຊະມີນາ ເມືອງເປຄາໂມ ເມືອງທົວເຕຣາ ເມືອງຊາເດ ເມືອງຟີລາເດັນເຟຍ ແລະ ເມືອງລາວດີເກອາ.”
66001012	ຂ້າພະເຈົ້າຫລຽວຄືນຫລັງເບິ່ງວ່າແມ່ນຜູ້ໃດ ທີ່ກຳລັງເວົ້າກັບຂ້າພະເຈົ້າຢູ່ນັ້ນ ເມື່ອຂ້າພະເຈົ້າຫລຽວໄປກໍເຫັນຄັນຕະກຽງຄຳເຈັດອັນ
66001013	ແລະໃນທ່າມກາງຄັນຕະກຽງຄຳເຫລົ່ານັ້ນ, ມີຜູ້ໜຶ່ງເໝືອນບຸດມະນຸດ ນຸ່ງເສື້ອລ່າມກວມຕີນ ມີຜ້າບ່ຽງຄຳຄຽນເອິກຂອງພຣະອົງ.
66001014	ຫົວແລະຜົມຂອງພຣະອົງ ຂາວເໝືອນຂົນແກະສີຂາວ ແລະເໝືອນດັ່ງຫິມະ ຕາຂອງພຣະອົງເໝືອນດັ່ງແປວໄຟ
66001015	ຕີນຂອງພຣະອົງເຫຼື້ອມເໝືອນດັ່ງທອງເຫລືອງກ້ຽງ ທີ່ຖືກຫລອມໃຫ້ບໍຣິສຸດແລ້ວ ແລະສຽງຂອງພຣະອົງກໍກ້ອງສະໜັ່ນເໝືອນດັ່ງນໍ້າຕົກຕາດໃຫຍ່.
66001016	ມືເບື້ອງຂວາຂອງພຣະອົງ ຊົງຖືດາວເຈັດດວງ ແລະມີດາບສອງຄົມອອກມາຈາກປາກຂອງພຣະອົງ. ໃບໜ້າຂອງພຣະອົງເຫຼື້ອມເໝືອນດັ່ງດວງຕາເວັນທີ່ສ່ອງແສງກ້າ.
66001017	ເມື່ອຂ້າພະເຈົ້າໄດ້ເຫັນພຣະອົງ ຂ້າພະເຈົ້າກໍລົ້ມລົງໃກ້ຕີນຂອງພຣະອົງ ເໝືອນກັບຄົນທີ່ຕາຍແລ້ວ, ແຕ່ພຣະອົງເດ່ມືຂວາມາຈັບຂ້າພະເຈົ້າ ແລະກ່າວວ່າ, “ຢ່າສູ່ຢ້ານ ເຮົາເປັນຜູ້ຕົ້ນແລະເປັນຜູ້ປາຍ.
66001018	ແລະເຮົາເປັນຜູ້ມີຊີວິດຢູ່ ເຮົາໄດ້ຕາຍໄປແລ້ວ ແຕ່ເບິ່ງແມ! ເຮົາກໍມີຊີວິດຢູ່ນິຣັນດອນ. ເຮົາຖືລູກກະແຈແຫ່ງຄວາມຕາຍແລະແດນມໍຣະນາ.
66001019	ສະນັ້ນ ຈົ່ງຂຽນສິ່ງທີ່ເຈົ້າໄດ້ເຫັນ, ສິ່ງທີ່ເປັນຢູ່ດຽວນີ້ ແລະສິ່ງທີ່ຈະເກີດຂຶ້ນຕາມພາຍຫລັງ.
66001020	ນີ້ແມ່ນຄວາມເລິກລັບຂອງດາວທັງເຈັດ ທີ່ເຈົ້າເຫັນຢູ່ໃນມືຂວາຂອງເຮົາ ແລະຄັນຕະກຽງຄຳທັງເຈັດນັ້ນ ກໍຄືດາວເຈັດດວງນັ້ນ ໄດ້ແກ່ເທວະດາແຫ່ງຄຣິສຕະຈັກທັງເຈັດ ແລະຄັນຕະກຽງຄຳເຈັດອັນ ໄດ້ແກ່ຄຣິສຕະຈັກທັງເຈັດ.”
66002001	“ຈົ່ງຂຽນໄປຍັງເທວະດາຂອງພຣະເຈົ້າໃນຄຣິສຕະຈັກເມືອງເອເຟໂຊວ່າ, ຕໍ່ໄປນີ້ແມ່ນຖ້ອຍຄຳຈາກຜູ້ທີ່ຖືດາວເຈັດດວງໃນມືຂວາ ແລະຜູ້ທີ່ຍ່າງໄປມາທ່າມກາງຄັນຕະກຽງຄຳເຈັດອັນ:
66002002	ເຮົາຮູ້ຈັກການກະທຳຂອງເຈົ້າ ເຮົາຮູ້ຈັກພາລະກິດອັນຍາກລຳບາກ ແລະຄວາມອົດທົນຂອງເຈົ້າ ເຮົາຮູ້ວ່າເຈົ້າທົນຕໍ່ຄົນຊົ່ວຮ້າຍບໍ່ໄດ້. ເຈົ້າໄດ້ລອງໃຈຄົນເຫລົ່ານັ້ນທີ່ອວດວ່າ ເປັນອັກຄະສາວົກ, ແຕ່ພວກເຂົາບໍ່ໄດ້ເປັນ ແລະເຈົ້າກໍຮູ້ຈັກແລ້ວວ່າພວກເຂົາເປັນຄົນຂີ້ຕົວະ.
66002003	ເຮົາຮູ້ວ່າເຈົ້າໄດ້ອົດທົນແລະທົນທຸກ ເພາະເຫັນແກ່ນາມຂອງເຮົາ ແລະເຈົ້າກໍບໍ່ໄດ້ທໍ້ຖອຍ.
66002004	ແຕ່ເຮົາມີຂໍ້ຕໍ່ວ່າເຈົ້າ ຄືເຈົ້າໄດ້ປະຖິ້ມຄວາມຮັກເດີມຂອງເຈົ້າ.
66002005	ເຫດສະນັ້ນ ຈົ່ງລະນຶກວ່າເຈົ້າໄດ້ຕົກຈາກສະພາບໃດແລ້ວ ຈົ່ງກັບໃຈເສຍໃໝ່ແລະເຮັດຕາມຢ່າງເດີມ. ຖ້າບໍ່ດັ່ງນັ້ນ ເຮົາຈະມາຫາເຈົ້າ ແລະຈະຍົກຄັນຕະກຽງຂອງເຈົ້າອອກຈາກບ່ອນມັນ ເວັ້ນໄວ້ແຕ່ເຈົ້າຈະກັບໃຈເສຍໃໝ່.
66002006	ແຕ່ເຈົ້າກໍຍັງມີສິ່ງທີ່ດີຢູ່ ຄືເຈົ້າກຽດຊັງກິດຈະການຂອງພວກນີໂກລາຍເຕ ຊຶ່ງເຮົາເອງກໍກຽດຊັງເໝືອນກັນ.
66002007	ຜູ້ໃດມີຫູຟັງ ຈົ່ງຟັງຂໍ້ຄວາມທີ່ພຣະວິນຍານຊົງກ່າວແກ່ຄຣິສຕະຈັກທັງຫລາຍ. ຜູ້ໃດທີ່ມີໄຊຊະນະ ເຮົາຈະໃຫ້ຜູ້ນັ້ນກິນຜົນຈາກຕົ້ນໄມ້ແຫ່ງຊີວິດ ຊຶ່ງຢູ່ໃນສວນຂອງພຣະເຈົ້າ.”
66002008	“ຈົ່ງຂຽນໄປຍັງເທວະດາຂອງພຣະເຈົ້າໃນຄຣິສຕະຈັກເມືອງຊະມີນາວ່າ, ນີ້ເປັນຖ້ອຍຄຳຈາກພຣະອົງ ທີ່ເປັນຜູ້ຕົ້ນແລະເປັນຜູ້ປາຍ ຜູ້ທີ່ໄດ້ຕາຍໄປແລ້ວແລະຜູ້ທີ່ໄດ້ເປັນຄືນມາອີກ ຊົງກ່າວດັ່ງນີ້:
66002009	ເຮົາຮູ້ຄວາມເດືອດຮ້ອນຂອງເຈົ້າ ເຮົາຮູ້ວ່າເຈົ້າຍາກຈົນ (ແຕ່ທີ່ຈິງແລ້ວເຈົ້າກໍຮັ່ງມີ) ເຮົາຮູ້ວ່າເຈົ້າຖືກໃສ່ຮ້າຍປ້າຍສີ ໂດຍພວກທີ່ອ້າງຕົນວ່າເປັນຄົນຢິວ, ແຕ່ພວກເຂົາບໍ່ໄດ້ເປັນດັ່ງທີ່ພວກເຂົາອ້າງນັ້ນ. ແຕ່ພວກເຂົາເປັນພັກພວກຂອງມານຊາຕານ.
66002010	ຢ່າຊູ່ຢ້ານຄວາມທຸກທໍຣະມານທີ່ພວກເຈົ້າກຳລັງຈະໄດ້ຮັບນັ້ນ. ເບິ່ງແມ! ມານຮ້າຍກຳລັງຈະຈັບພວກເຈົ້າບາງຄົນໃສ່ຄຸກ ເພື່ອທົດລອງໃຈພວກເຈົ້າ ແລະພວກເຈົ້າຈະໄດ້ຮັບຄວາມທຸກລຳບາກໃນລະຫວ່າງສິບວັນ ແຕ່ເຈົ້າຈົ່ງມີໃຈສັດຊື່ສຸດຈະຣິດ ຈົນເຖິງວັນຕາຍ ແລ້ວເຮົາຈະເອົາມົງກຸດແຫ່ງຊີວິດໃຫ້ແກ່ເຈົ້າ.
66002011	ຜູ້ໃດມີຫູຟັງ ຈົ່ງຟັງຂໍ້ຄວາມທີ່ພຣະວິນຍານຊົງກ່າວແກ່ຄຣິສຕະຈັກທັງຫລາຍ. ຜູ້ທີ່ມີໄຊຊະນະ ຈະບໍ່ຖືກອັນຕະລາຍຈາກຄວາມຕາຍຄັ້ງທີສອງ.”
66002012	“ຈົ່ງຂຽນໄປຍັງເທວະດາຂອງພຣະເຈົ້າ ໃນຄຣິສຕະຈັກທີ່ເມືອງເປຄາໂມວ່າ, ນີ້ເປັນຖ້ອຍຄຳຈາກພຣະອົງຜູ້ທີ່ຖືດາບສອງຄົມ:
66002013	ເຮົາຮູ້ຈັກທີ່ຢູ່ຂອງເຈົ້າ ຮູ້ວ່າທີ່ນັ້ນເປັນບັນລັງຂອງມານຊາຕານ. ເຈົ້າຍັງຢຶດຖືນາມຂອງເຮົາໄວ້ໝັ້ນ ແລະບໍ່ໄດ້ປະຕິເສດຄວາມເຊື່ອໃນເຮົາ ແມ່ນວ່າໃນເວລາທີ່ອັນຕິປາ ຜູ້ເປັນພະຍານທີ່ສັດຊື່ຂອງເຮົາ ໄດ້ຖືກຂ້າເສຍໃນທ່າມກາງພວກເຈົ້າ ໃນບ່ອນທີ່ມານຊາຕານຢູ່ກໍຕາມ,
66002014	ແຕ່ເຮົາມີຂໍ້ຕໍ່ວ່າເຈົ້າບາງຂໍ້ດັ່ງນີ້ ຄືທີ່ນັ້ນມີບາງຄົນໃນພວກເຈົ້າ ຢຶດຖືຄຳສອນຂອງບາລາອາມ ຜູ້ທີ່ໄດ້ສອນບາຫລາກ ເຖິງວິທີນຳພາຊົນຊາດອິດສະຣາເອນໃຫ້ເຮັດບາບ ໂດຍຊັກຊວນພວກເຂົາໃຫ້ກິນອາຫານ ທີ່ຖືກຖວາຍແກ່ຮູບເຄົາຣົບ ແລະໃຫ້ປະພຶດຜິດສິນທຳທາງເພດ.
66002015	ຢ່າງດຽວກັນນີ້ ມີຄົນໃນພວກເຈົ້າປະຕິບັດຕາມຄຳສອນຂອງພວກນີໂກລາຍເຕ.
66002016	ເຫດສະນັ້ນ ຈົ່ງກັບໃຈເສຍໃໝ່, ຖ້າບໍ່ດັ່ງນັ້ນ ເຮົາຈະມາຫາເຈົ້າໃນບໍ່ຊ້ານີ້ ແລະຈະຕໍ່ສູ້ຄົນເຫລົ່ານັ້ນ ດ້ວຍດາບທີ່ອອກຈາກປາກຂອງເຮົາ.
66002017	ຜູ້ໃດມີຫູຟັງ ຈົ່ງຟັງຂໍ້ຄວາມທີ່ພຣະວິນຍານຊົງກ່າວແກ່ຄຣິສຕະຈັກທັງຫລາຍ. ເຮົາຈະໃຫ້ມານາທີ່ເຊື່ອງໄວ້ ແກ່ຜູ້ທີ່ມີໄຊຊະນະ ແລະຈະໃຫ້ຫີນຂາວແກ່ຜູ້ນັ້ນ, ໃນຫີນນັ້ນມີຊື່ໃໝ່ຈາລືກໄວ້ ຊຶ່ງບໍ່ມີຜູ້ໃດຮູ້ ນອກຈາກຜູ້ທີ່ໄດ້ຮັບເທົ່ານັ້ນ.”
66002018	“ຈົ່ງຂຽນໄປຍັງເທວະດາຂອງພຣະເຈົ້າ ໃນຄຣິສຕະຈັກທີ່ເມືອງທົວເຕຣາວ່າ, ນີ້ເປັນຖ້ອຍຄຳຈາກພຣະບຸດຂອງພຣະເຈົ້າ ຜູ້ທີ່ມີຕາເໝືອນດັ່ງແປວໄຟ ຜູ້ທີ່ມີຕີນເໝືອນດັ່ງທອງເຫລືອງກ້ຽງຊົງກ່າວດັ່ງນີ້ວ່າ,
66002019	ເຮົາຮູ້ຈັກການກະທຳຂອງເຈົ້າ ເຮົາຮູ້ເຖິງຄວາມຮັກ ຄວາມເຊື່ອ ການບົວລະບັດຮັບໃຊ້ ແລະຄວາມອົດທົນຂອງເຈົ້າ. ເຮົາຮູ້ວ່າການກະທຳເບື້ອງປາຍຂອງເຈົ້າ ຕອນນີ້ມີຫລາຍກວ່າເບື້ອງຕົ້ນ.
66002020	ແຕ່ເຮົາມີຂໍ້ຕໍ່ວ່າເຈົ້າດັ່ງນີ້ ຄືເຈົ້າຍອມທົນຟັງຍິງທີ່ຊື່ວ່າເຢເຊເບນ ຜູ້ທີ່ອ້າງຕົນວ່າເປັນຜູ້ປະກາດພຣະທຳຂອງພຣະເຈົ້າ, ນາງສອນແລະນຳພາຜູ້ຮັບໃຊ້ຂອງເຮົາ ໃຫ້ປະພຶດຜິດສິນທຳທາງເພດ ແລະໃຫ້ກິນອາຫານທີ່ຖືກຖວາຍແກ່ຮູບເຄົາຣົບນັ້ນ.
66002021	ເຮົາໄດ້ໃຫ້ໂອກາດນາງກັບໃຈໃໝ່ ແຕ່ນາງບໍ່ຢາກກັບໃຈຈາກການຜິດສິນທຳທາງເພດຂອງຕົນ.
66002022	ສະນັ້ນ ເຮົາຈຶ່ງຈະຖິ້ມນາງໃສ່ເທິງຕຽງນອນ ບ່ອນທີ່ນາງກັບພວກຫລິ້ນຊູ້ກັບນາງນັ້ນ ຈະໄດ້ຮັບຄວາມທົນທຸກຢ່າງແສນສາຫັດ. ບັດນີ້ ເຮົາຈະລົງໂທດພວກເຂົາ ຈົນກວ່າພວກເຂົາຈະກັບໃຈໃໝ່ຈາກຄວາມຊົ່ວ ທີ່ພວກເຂົາໄດ້ເຮັດນຳກັນກັບນາງນັ້ນ.
66002023	ເຮົາຍັງຈະຂ້າລູກຂອງນາງດ້ວຍ ແລ້ວຄຣິສຕະຈັກທັງຫລາຍກໍຈະຮູ້ວ່າ ເຮົາເປັນຜູ້ທີ່ຮູ້ຄວາມຄິດ ແລະຄວາມປາຖະໜາໃນໃຈຂອງມະນຸດທຸກຄົນ. ເຮົາຈະຕອບແທນພວກເຈົ້າແຕ່ລະຄົນ ຕາມການກະທຳຂອງຕົນ.
66002024	ສ່ວນພວກເຈົ້າທີ່ຍັງເຫລືອຢູ່ໃນເມືອງທົວເຕຣາ ທີ່ບໍ່ໄດ້ປະຕິບັດຕາມຄຳສອນອັນຊົ່ວຊ້ານີ້ ຄືບໍ່ໄດ້ຮຽນຮູ້ສິ່ງທີ່ເຂົາເອີ້ນວ່າ ຄວາມລັບເລິກຂອງມານຊາຕານ. ເຮົາບອກພວກເຈົ້າວ່າ, ‘ເຮົາຈະບໍ່ເພີ່ມພາລະອື່ນໃດໃສ່ພວກເຈົ້າ,
66002025	ແຕ່ໃຫ້ພວກເຈົ້າຢຶດຖືສິ່ງທີ່ພວກເຈົ້າມີຢູ່ແລ້ວນັ້ນ ໄວ້ຈົນກວ່າເຮົາຈະມາ.’
66002026	ຜູ້ທີ່ມີໄຊຊະນະ ແລະຖືຮັກສາກິດຈະການຂອງເຮົາໄວ້ຈົນເຖິງທີ່ສຸດ, ເຮົາຈະໃຫ້ຜູ້ນັ້ນມີອຳນາດປົກຄອງບັນດາປະຊາຊາດ
66002027	ແລະຜູ້ນັ້ນຈະບັງຄັບບັນຊາພວກເຂົາດ້ວຍຄ້ອນເຫລັກ ເໝືອນຢ່າງຊ່າງໝໍ້ທີ່ທຳລາຍໝໍ້ດິນໃຫ້ແຕກໝຸ່ນເສຍ ຕາມທີ່ເຮົານີ້ໄດ້ຮັບອຳນາດຈາກພຣະບິດາເຈົ້າຂອງເຮົາເໝືອນກັນ.
66002028	ແລະເຮົາຈະປະທານດາວເພັກ (ຮຸ່ງອາຣຸນ) ໃຫ້ແກ່ຜູ້ນັ້ນ.
66002029	ຜູ້ໃດມີຫູຟັງ ຈົ່ງຟັງຂໍ້ຄວາມທີ່ພຣະວິນຍານຊົງກ່າວແກ່ຄຣິສຕະຈັກທັງຫລາຍ.”
66003001	“ຈົ່ງຂຽນໄປຍັງເທວະດາຂອງພຣະເຈົ້າ ໃນຄຣິສຕະຈັກທີ່ເມືອງຊາເດວ່າ, ນີ້ເປັນຖ້ອຍຄຳຈາກພຣະອົງທີ່ມີພຣະວິນຍານທັງເຈັດຂອງພຣະເຈົ້າ ແລະດາວທັງເຈັດດວງ ຊົງກ່າວດັ່ງນີ້ວ່າ, ເຮົາຮູ້ການກະທຳຂອງເຈົ້າ ເຈົ້າຜູ້ທີ່ຊື່ວ່າຍັງມີຊີວິດຢູ່. ເຖິງແມ່ນເຈົ້າໄດ້ຕາຍໄປແລ້ວກໍຕາມ.
66003002	ສະນັ້ນ ຈົ່ງຕື່ນຂຶ້ນເຊີດຊູສ່ວນທີ່ເຈົ້າຍັງມີເຫລືອຢູ່ໃຫ້ເຂັ້ມແຂງ ກ່ອນທີ່ມັນຈະຕາຍໄປໝົດ ເພາະເຮົາພົບວ່າການກະທຳຂອງເຈົ້ານັ້ນ ຍັງບໍ່ທັນສົມບູນຕໍ່ໜ້າພຣະເຈົ້າຂອງເຮົາເທື່ອ.
66003003	ເຫດສະນັ້ນ ເຈົ້າຈົ່ງຈຳໄວ້ວ່າເຈົ້າໄດ້ຮັບແລະໄດ້ຍິນຢ່າງໃດ ຈົ່ງຖືຮັກສາແລະກັບໃຈເສຍໃໝ່. ຖ້າເຈົ້າບໍ່ຕື່ນຂຶ້ນ ເຮົາຈະມາຫາເຈົ້າເໝືອນດັ່ງຂະໂມຍ ແລະເຈົ້າຈະບໍ່ຮູ້ວ່າຍາມໃດເຮົາຈະມາຫາເຈົ້າ.
66003004	ແຕ່ຍັງມີບາງຄົນໃນພວກເຈົ້າທີ່ເມືອງຊາເດ ທີ່ຮັກສາເສື້ອຜ້າຂອງຕົນບໍ່ໃຫ້ເປິເປື້ອນ ຄົນເຫລົ່ານັ້ນຈະນຸ່ງເຄື່ອງຂາວ ແລະຍ່າງໄປກັບເຮົາ ເພາະພວກເຂົາເປັນຜູ້ສົມຄວນຢູ່ແລ້ວ.
66003005	ຜູ້ທີ່ມີໄຊຊະນະ ຜູ້ນັ້ນຈະໄດ້ຫົ່ມເຄື່ອງຂາວ ແລະເຮົາຈະບໍ່ລຶບຊື່ຂອງຜູ້ນັ້ນອອກຈາກທະບຽນແຫ່ງຊີວິດ, ແຕ່ເຮົາຈະຮັບຮອງຊື່ຜູ້ນັ້ນຊ້ອງພຣະພັກພຣະບິດາເຈົ້າຂອງເຮົາ ແລະຕໍ່ໜ້າຝູງເທວະດາຂອງພຣະອົງ.
66003006	ຜູ້ໃດມີຫູຟັງ ຈົ່ງຟັງຂໍ້ຄວາມທີ່ພຣະວິນຍານຊົງກ່າວແກ່ຄຣິສຕະຈັກທັງຫລາຍ.”
66003007	“ຈົ່ງຂຽນໄປຍັງເທວະດາຂອງພຣະເຈົ້າ ໃນຄຣິສຕະຈັກທີ່ເມືອງຟີລາເດັນເຟຍວ່າ, ນີ້ເປັນຖ້ອຍຄຳຈາກພຣະອົງຜູ້ບໍຣິສຸດແລະສັດຊື່ ຜູ້ຊົງຖືຂໍກະແຈຂອງດາວິດ ແລະຜູ້ຊົງເປີດແລ້ວຈະບໍ່ມີຜູ້ໃດປິດ ແລະຜູ້ຊົງປິດແລ້ວຈະບໍ່ມີຜູ້ໃດເປີດ ຊົງກ່າວດັ່ງນີ້ວ່າ,
66003008	ເຮົາຮູ້ຈັກການກະທຳຂອງເຈົ້າ ເບິ່ງແມ! ເຮົາໄດ້ໃຫ້ປະຕູໄຂໄວ້ຢູ່ຕໍ່ໜ້າເຈົ້າ ຊຶ່ງບໍ່ມີຜູ້ໃດອັດໄດ້. ເຮົາຮູ້ວ່າເຈົ້າມີກຳລັງພຽງເລັກນ້ອຍ ແຕ່ກໍຍັງໄດ້ຖືຮັກສາຖ້ອຍຄຳຂອງເຮົາ ແລະບໍ່ໄດ້ປະຕິເສດນາມຂອງເຮົາ.
66003009	ເບິ່ງແມ! ສ່ວນກຸ່ມຄົນທີ່ເປັນພັກພວກຂອງມານຊາຕານ ຄືຄົນເວົ້າຕົວະເຫລົ່ານັ້ນທີ່ອ້າງວ່າເປັນຢິວແຕ່ບໍ່ເປັນນັ້ນ ເຮົາຈະໃຫ້ພວກເຂົາມາຂາບທີ່ຕີນຂອງເຈົ້າ ແລະຈະໃຫ້ພວກເຂົາທຸກຄົນຮູ້ຈັກວ່າຝ່າຍເຮົາໄດ້ຮັກເຈົ້າ.
66003010	ເພາະເຈົ້າໄດ້ຖືຮັກສາຄຳສັ່ງຂອງເຮົາ ທີ່ໃຫ້ມີຄວາມອົດທົນຢ່າງພາກພຽນ, ຝ່າຍເຮົາຈະຮັກສາເຈົ້າໄວ້ໃຫ້ພົ້ນຈາກຄາວຍາກລຳບາກ ທີ່ຈະມີເທິງແຜ່ນດິນໂລກນີ້ ເພື່ອຈະທົດລອງໃຈຄົນທັງປວງທີ່ຢູ່ເທິງແຜ່ນດິນໂລກ.
66003011	ເຮົາຈະມາໃນໄວໆນີ້, ຈົ່ງຢຶດໝັ້ນໃນສິ່ງທີ່ເຈົ້າມີຢູ່ນັ້ນ ເພື່ອວ່າຈະບໍ່ມີຜູ້ໃດຍາດຊີງເອົາມົງກຸດແຫ່ງໄຊຊະນະຂອງເຈົ້າໄປຈາກເຈົ້າໄດ້.
66003012	ເຮົາຈະຕັ້ງຜູ້ທີ່ມີໄຊຊະນະນັ້ນ ໃຫ້ເປັນເສົາໃນວິຫານແຫ່ງພຣະເຈົ້າຂອງເຮົາ ແລະຜູ້ນັ້ນຈະບໍ່ອອກໄປຈາກພຣະວິຫານຈັກເທື່ອ, ເຮົາຈະຈາລຶກພຣະນາມແຫ່ງພຣະເຈົ້າຂອງເຮົາໃສ່ຕົວຜູ້ນັ້ນ ກັບທັງຊື່ນະຄອນເຢຣູຊາເລັມໃໝ່ ຊຶ່ງຈະລົງມາແຕ່ສະຫວັນຈາກພຣະເຈົ້າຂອງເຮົາ ແລະເຮົາຍັງຈະຈາລຶກນາມໃໝ່ຂອງເຮົາໃສ່ຕົວຂອງຜູ້ນັ້ນເໝືອນກັນ.
66003013	ຜູ້ໃດມີຫູຟັງ ຈົ່ງຟັງຂໍ້ຄວາມທີ່ພຣະວິນຍານຊົງກ່າວແກ່ຄຣິສຕະຈັກທັງຫລາຍ.”
66003014	“ຈົ່ງຂຽນໄປຍັງເທວະດາຂອງພຣະເຈົ້າ ໃນຄຣິສຕະຈັກທີ່ເມືອງລາວດີເກອາວ່າ, ນີ້ເປັນຖ້ອຍຄຳຂອງພຣະອົງທີ່ເປັນ ອາແມນ ພຣະອົງຜູ້ເປັນພະຍານຜູ້ສັດຊື່ແລະຍຸດຕິທຳ ພຣະອົງເປັນຕົ້ນກຳເນີດ ແຫ່ງສິ່ງສາລະພັດທີ່ພຣະເຈົ້າຊົງສ້າງໄວ້ ຊົງກ່າວດັ່ງນີ້ວ່າ,
66003015	ເຮົາຮູ້ຈັກການກະທຳຂອງເຈົ້າ ເຮົາຮູ້ວ່າເຈົ້າບໍ່ເຢັນບໍ່ຮ້ອນ. ເຮົາປາຖະໜາເຫລືອເກີນ ຢາກໃຫ້ເຈົ້າເຢັນຫລືຮ້ອນ
66003016	ເພາະເຈົ້າພຽງແຕ່ອຸ່ນໆ ບໍ່ເຢັນບໍ່ຮ້ອນ. ດັ່ງນັ້ນ ເຮົາຈຶ່ງຈະຄາຍເຈົ້າອອກຈາກປາກຂອງເຮົາເສຍ
66003017	ເພາະເຈົ້າເວົ້າວ່າ, ‘ຂ້ອຍຮັ່ງມີເປັນດີແລ້ວ ຂ້ອຍບໍ່ຕ້ອງການສິ່ງໃດໆອີກ.’ ແຕ່ເຈົ້າບໍ່ຮູ້ວ່າເຈົ້າເປັນຄົນທຸກໄຮ້ເຂັນໃຈ ແລະເປັນຄົນໜ້າສົງສານສໍ່າໃດ ເປັນຄົນຂັດສົນ ເປັນຄົນຕາບອດແລະເປືອຍກາຍຢູ່.
66003018	ສະນັ້ນ ເຮົາຈຶ່ງແນະນຳເຈົ້າໃຫ້ຊື້ຄຳທີ່ຫລອມບໍຣິສຸດແລ້ວຈາກເຮົາ ຊຶ່ງເປັນຄຳແທ້ເພື່ອເຈົ້າຈະໄດ້ເປັນຄົນຮັ່ງມີ ແລະຈົ່ງຊື້ເສື້ອຜ້າຂາວນຸ່ງຫົ່ມ ເພື່ອປົກປິດຮ່າງກາຍອັນໜ້າອັບອາຍຂອງເຈົ້າ ແລະຈົ່ງຊື້ຢາໃສ່ຕາຂອງເຈົ້າ ເພື່ອເຈົ້າຈະໄດ້ເຫັນຮຸ່ງ.
66003019	ຝ່າຍເຮົາ ເຮົາຮັກຜູ້ໃດ ເຮົາກໍຕິຕຽນຂ້ຽນສອນຜູ້ນັ້ນ. ເຫດສະນັ້ນ ຈົ່ງມີໃຈຮ້ອນຮົນແລະກັບໃຈເສຍໃໝ່.
66003020	ເບິ່ງແມ! ເຮົາຢືນເຄາະຢູ່ທີ່ປະຕູ ຖ້າຜູ້ໃດໄດ້ຍິນສຽງຂອງເຮົາ ແລະໄຂປະຕູ ເຮົາຈະເຂົ້າໄປຫາຜູ້ນັ້ນ ແລະຈະຮ່ວມຮັບປະທານອາຫານກັບຜູ້ນັ້ນ ແລະຜູ້ນັ້ນຈະຮ່ວມຮັບປະທານອາຫານກັບເຮົາ.
66003021	ຜູ້ທີ່ໄຊຊະນະ ເຮົາຈະໃຫ້ຜູ້ນັ້ນນັ່ງກັບເຮົາເທິງບັນລັງຂອງເຮົາ ເໝືອນກັບທີ່ເຮົາມີໄຊຊະນະແລ້ວ ແລະໄດ້ນັ່ງກັບພຣະບິດາເຈົ້າຂອງເຮົາເທິງຣາຊບັນລັງຂອງພຣະອົງ.
66003022	ຜູ້ໃດມີຫູຟັງ ຈົ່ງຟັງຂໍ້ຄວາມທີ່ພຣະວິນຍານຊົງກ່າວແກ່ຄຣິສຕະຈັກທັງຫລາຍ.”
66004001	ພາຍຫລັງເຫດການເຫລົ່ານີ້ແລ້ວ ຂ້າພະເຈົ້າກໍໄດ້ເຫັນນິມິດຢ່າງໜຶ່ງ ຄືມີປະຕູໜຶ່ງເປີດຢູ່ໃນສະຫວັນ. ແລະສຽງທຳອິດເໝືອນສຽງແກທີ່ຂ້າພະເຈົ້າໄດ້ຍິນນັ້ນ ກ່າວວ່າ, “ຈົ່ງຂຶ້ນມາທີ່ນີ້ ແລະເຮົາຈະສຳແດງໃຫ້ເຈົ້າເຫັນເຫດການທີ່ຕ້ອງເກີດຂຶ້ນໃນພາຍໜ້າ.”
66004002	ໃນທັນໃດນັ້ນ ຂ້າພະເຈົ້າໄດ້ປະກອບໄປດ້ວຍພຣະວິນຍານ ແລະເບິ່ງແມ! ມີຣາຊບັນລັງຕັ້ງຢູ່ໃນສະຫວັນ ມີທ່ານອົງໜຶ່ງປະທັບຢູ່ເທິງບັນລັງນັ້ນ.
66004003	ໃບໜ້າຂອງພຣະອົງເປັນດັ່ງແກ້ວມະນີໂຊດແລະແກ້ວພິລາ ແລະອ້ອມຮອບບັນລັງນັ້ນ, ມີຮຸ້ງກິນນໍ້າສີຄ້າຍຄືແສງແກ້ວມໍຣະກົດ.
66004004	ອ້ອມຮອບບັນລັງນັ້ນ ມີບັນລັງອີກຊາວສີ່ບັນລັງ ແລະມີຜູ້ອາວຸໂສຊາວສີ່ທ່ານ ນັ່ງຢູ່ເທິງບັນລັງນັ້ນ ທຸກທ່ານນຸ່ງເຄື່ອງຂາວ ແລະສວມມົງກຸດຄຳທີ່ຫົວ.
66004005	ຈາກບັນລັງນັ້ນ ມີຟ້າແມບເຫຼື້ອມທັງສຽງຟ້າຮ້ອງດັງສະໜັ່ນຢູ່ບໍ່ຂາດ. ຕໍ່ໜ້າບັນລັງນັ້ນ ມີຕະກຽງໄຕ້ໄວ້ຢູ່ເຈັດໜ່ວຍ ຄືວິນຍານທັງເຈັດຂອງພຣະເຈົ້າ.
66004006	ຢູ່ຕໍ່ໜ້າບັນລັງນັ້ນ ມີສິ່ງໜຶ່ງເໝືອນທະເລແກ້ວມະນີ. ອ້ອມຮອບບັນລັງທຸກດ້ານມີສິ່ງທີ່ມີຊີວິດສີ່ຕົນ ຊຶ່ງມີຕາເຕັມຢູ່ທັງຂ້າງໜ້າແລະຂ້າງຫລັງ.
66004007	ຕົນທີໜຶ່ງເໝືອນສິງ, ຕົນທີສອງເໝືອນງົວນ້ອຍ, ຕົນທີສາມມີໜ້າເໝືອນມະນຸດ, ຕົນທີສີ່ເໝືອນນົກອິນຊີທີ່ກຳລັງບິນຢູ່.
66004008	ສິ່ງທີ່ມີຊີວິດທັງສີ່ຕົນ ທຸກຕົນມີປີກຫົກປີກ ແລະມີຕາເຕັມຂ້າງນອກແລະຂ້າງໃນ. ພວກເພິ່ນຮ້ອງຕະຫລອດວັນຕະຫລອດຄືນບໍ່ຢຸດບໍ່ເຊົາວ່າ, “ບໍຣິສຸດ ບໍຣິສຸດ ບໍຣິສຸດ ອົງພຣະຜູ້ເປັນເຈົ້າ ພຣະເຈົ້າ ຜູ້ຊົງຣິດທານຸພາບສູງສຸດ ຜູ້ຊົງດຳລົງຢູ່ໃນອະດີດ ຜູ້ຊົງດຳລົງຢູ່ໃນປະຈຸບັນ ແລະຜູ້ຈະຊົງສະເດັດມາ.”
66004009	ເມື່ອສິ່ງທີ່ມີຊີວິດເຫລົ່ານັ້ນຖວາຍຄຳສັນລະເສີນ ຖວາຍພຣະກຽດ ແລະ ຄຳໂມທະນາພຣະຄຸນແດ່ພຣະອົງ ຜູ້ປະທັບເທິງຣາຊບັນລັງ ຜູ້ຊົງມີພຣະຊົນດຳລົງຢູ່ຕະຫລອດຊົ່ວນິຣັນດອນ ເມື່ອໃດ,
66004010	ເມື່ອນັ້ນ ບັນດາຜູ້ອາວຸໂສຊາວສີ່ທ່ານ ກໍຂາບລົງຖວາຍບັງຄົມພຣະອົງ ຜູ້ປະທັບເທິງຣາຊບັນລັງນັ້ນ ນະມັດສະການພຣະອົງ ຜູ້ຊົງພຣະຊົນຢູ່ຕະຫລອດຊົ່ວນິຣັນດອນ ແລ້ວຖອດມົງກຸດອອກວາງລົງຕໍ່ໜ້າຣາຊບັນລັງຮ້ອງວ່າ,
66004011	“ຂ້າແດ່ອົງພຣະຜູ້ເປັນເຈົ້າ ແລະພຣະເຈົ້າຂອງຂ້ານ້ອຍທັງຫລາຍ ພຣະອົງຊົງສົມຄວນທີ່ຈະໄດ້ຮັບ ສະຫງ່າຣາສີ ກຽດຕິຍົດ ແລະ ຣິດເດດ ເພາະວ່າພຣະອົງໄດ້ຊົງສ້າງ ສັບພະທຸກສິ່ງທັງປວງ. ແລະສັບພະທຸກສິ່ງທັງປວງນັ້ນ ກໍຊົງສ້າງຂຶ້ນແລ້ວ ແລະດຳລົງຢູ່ຕາມຊອບພຣະໄທ ຂອງພຣະອົງ.”
66005001	ໃນມືຂວາຂອງພຣະອົງ ຜູ້ຊົງນັ່ງຢູ່ເທິງບັນລັງນັ້ນ ຂ້າພະເຈົ້າໄດ້ເຫັນໜັງສືມ້ວນອັນໜຶ່ງ ທີ່ມີຄຳຂຽນໄວ້ທັງຂ້າງໃນແລະຂ້າງນອກ ທີ່ມີຕາປະທັບໄວ້ເຈັດດວງ.
66005002	ແລະຂ້າພະເຈົ້າໄດ້ເຫັນເທວະດາຜູ້ມີຣິດຕົນໜຶ່ງ ປະກາດດ້ວຍສຽງອັນດັງວ່າ, “ຜູ້ໃດໜໍ ເປັນຜູ້ສົມຄວນທີ່ຈະແກະຕາປະທັບ ແລະມາຍໜັງສືມ້ວນນັ້ນອອກ?”
66005003	ແຕ່ບໍ່ມີຜູ້ໃດໃນສະຫວັນ ຫລືແຜ່ນດິນໂລກ ຫລືໃຕ້ພື້ນໂລກ ມາຍໜັງສືມ້ວນນັ້ນອອກແລະເບິ່ງໄດ້.
66005004	ຂ້າພະເຈົ້າໄດ້ຮ້ອງໄຫ້ຢ່າງຂົມຂື່ນ ເພາະບໍ່ມີຜູ້ໃດສົມຄວນຈະມາຍໜັງສືມ້ວນນັ້ນອອກເບິ່ງໄດ້.
66005005	ແລ້ວມີທ່ານຜູ້ໜຶ່ງໃນພວກອາວຸໂສນັ້ນ ບອກຂ້າພະເຈົ້າວ່າ, “ຢ່າຮ້ອງໄຫ້ເລີຍ ເບິ່ງແມ! ສິງຈາກເຜົ່າຢູດາ ໜໍ່ແໜງແຫ່ງເຊື້ອສາຍຂອງດາວິດ ເປັນຜູ້ມີໄຊຊະນະແລ້ວ ຈຶ່ງສາມາດແກະຕາປະທັບທັງເຈັດ ແລະມາຍໜັງສືມ້ວນນັ້ນອອກໄດ້.”
66005006	ແລ້ວຂ້າພະເຈົ້າກໍໄດ້ເຫັນພຣະເມສານ້ອຍ ຢືນຢູ່ທ່າມກາງບັນລັງອ້ອມຮອບດ້ວຍສິ່ງທີ່ມີຊີວິດທັງສີ່ຕົນແລະພວກອາວຸໂສ. ພຣະເມສານ້ອຍນີ້ເບິ່ງຄືວ່າໄດ້ຖືກຂ້າແລ້ວ. ພຣະເມສານ້ອຍນັ້ນ ມີເຂົາເຈັດອັນ ມີຕາເຈັດໜ່ວຍ ຊຶ່ງເປັນວິນຍານທັງເຈັດຂອງພຣະເຈົ້າ ທີ່ຊົງໃຊ້ໃຫ້ອອກໄປທົ່ວແຜ່ນດິນໂລກ.
66005007	ແລະພຣະເມສານ້ອຍໄດ້ຮັບເອົາໜັງສືມ້ວນນັ້ນຈາກມືຂວາຂອງພຣະອົງ ຜູ້ຊົງນັ່ງເທິງບັນລັງນັ້ນ.
66005008	ເມື່ອຮັບເອົາໜັງສືມ້ວນນັ້ນແລ້ວ ສິ່ງທີ່ມີຊີວິດທັງສີ່ພ້ອມກັບພວກຜູ້ອາວຸໂສຊາວສີ່ທ່ານ ກໍກົ້ມຂາບລົງແທບຕີນພຣະເມສານ້ອຍນັ້ນ ແຕ່ລະຄົນຖືພິນແລະຂັນຄຳທີ່ເຕັມດ້ວຍເຄື່ອງຫອມ ຊຶ່ງເປັນຄຳພາວັນນາອະທິຖານແຫ່ງໄພ່ພົນທັງປວງຂອງພຣະເຈົ້າ.
66005009	ພວກເຂົາໄດ້ຮ້ອງເພງບົດໃໝ່ວ່າ, “ພຣະອົງຊົງເປັນຜູ້ສົມຄວນ ທີ່ຈະຮັບເອົາໜັງສືມ້ວນ ແລະ ແກະຕາປະທັບ ມາຍໜັງສືມ້ວນນັ້ນ ດ້ວຍວ່າພຣະອົງຊົງຖືກຂ້າແລ້ວ ແລະ ດ້ວຍເລືອດຂອງພຣະອົງນັ້ນ ພຣະອົງໄດ້ຊົງໄຖ່ມະນຸດທຸກເຜົ່າ, ທຸກຊາດ, ທຸກພາສາ, ທຸກເຊື້ອຊາດ ແລະ ທຸກປະເທດໃຫ້ມາເຖິງພຣະເຈົ້າ.
66005010	ພຣະອົງໄດ້ເຮັດໃຫ້ພວກເຂົາ ເປັນອານາຈັກແຫ່ງປະໂຣຫິດ ເພື່ອຮັບໃຊ້ພຣະເຈົ້າຂອງພວກເຮົາ ແລະພວກເຂົາເຫລົ່ານັ້ນ ຈະໄດ້ປົກຄອງເທິງແຜ່ນດິນໂລກ.”
66005011	ອີກເທື່ອໜຶ່ງ ຂ້າພະເຈົ້າໄດ້ຫລຽວເບິ່ງ ແລະໄດ້ຍິນສຽງຂອງຝູງເທວະດາເປັນຈຳນວນຫລວງຫລາຍນັບເປັນລ້ານໆ ຊຶ່ງຢືນອ້ອມພຣະຣາຊບັນລັງອ້ອມສິ່ງທີ່ມີຊີວິດທັງສີ່ ແລະອ້ອມພວກຜູ້ອາວຸໂສນັ້ນ
66005012	ແລະຮ້ອງສຽງດັງວ່າ, “ພຣະເມສານ້ອຍທີ່ຖືກຂ້າແລ້ວນັ້ນ ເປັນຜູ້ສົມຄວນທີ່ຈະໄດ້ຮັບຣິດອຳນາດ, ຊັບສົມບັດ, ສະຕິປັນຍາ, ພະລັງອຳນາດ, ກຽດຕິຍົດ, ສະຫງ່າຣາສີ ແລະ ຄຳສັນລະເສີນ”
66005013	ແລະຂ້າພະເຈົ້າໄດ້ຍິນສຽງສິ່ງທີ່ມີຊີວິດທັງໝົດທັງໃນສະຫວັນ, ເທິງແຜ່ນດິນໂລກ, ໃຕ້ແຜ່ນດິນໂລກ ແລະໃນມະຫາສະໝຸດ ຄືສິ່ງທັງປວງ ຊຶ່ງຢູ່ໃນທີ່ນັ້ນຮ້ອງວ່າ, “ຂໍໃຫ້ຄຳສັນລະເສີນ ກຽດຕິຍົດ ສະຫງ່າຣາສີ ແລະຣິດທານຸພາບ ຈົ່ງມີແດ່ພຣະອົງ ຜູ້ຊົງປະທັບ ເທິງພຣະຣາຊບັນລັງ ແລະແດ່ພຣະເມສານ້ອຍ ຕະຫລອດຊົ່ວນິຣັນດອນ.”
66005014	ແລະສິ່ງທີ່ມີຊີວິດທັງສີ່ນັ້ນ ກໍຮ້ອງວ່າ, “ອາແມນ” ແລະພວກຜູ້ອາວຸໂສເຫລົ່ານັ້ນ ກໍພາກັນຂາບລົງນະມັດສະການ.
66006001	ແລ້ວຂ້າພະເຈົ້າກໍໄດ້ເຫັນພຣະເມສານ້ອຍ ແກະຕາປະທັບດວງທຳອິດໃນຕາປະທັບທັງເຈັດນັ້ນອອກແລ້ວ ແລະຂ້າພະເຈົ້າໄດ້ຍິນສິ່ງທີ່ມີຊີວິດຕົນທີໜຶ່ງໃນສີ່ຕົນນັ້ນ ຮ້ອງສຽງດັງເໝືອນຟ້າຮ້ອງວ່າ, “ມາເທາະ!”
66006002	ເມື່ອຂ້າພະເຈົ້າຫລຽວເບິ່ງ ກໍເຫັນມ້າສີຂາວໂຕໜຶ່ງອອກມາ ຜູ້ທີ່ຂີ່ມ້ານັ້ນຖືທະນູແລະໄດ້ຮັບມົງກຸດ ແລ້ວຂີ່ມ້າອອກໄປໂດຍໄວຢ່າງຜູ້ມີໄຊ ເພື່ອຈະກຳເອົາໄຊຊະນະ.
66006003	ເມື່ອພຣະເມສານ້ອຍໄດ້ແກະຕາປະທັບດວງທີສອງ ແລ້ວຂ້າພະເຈົ້າໄດ້ຍິນສິ່ງທີ່ມີຊີວິດຕົນທີສອງຮ້ອງວ່າ, “ມາເທາະ!”
66006004	ແລະມີມ້າສີແດງເຂັ້ມໂຕໜຶ່ງອີກອອກມາ ຜູ້ທີ່ຂີ່ມ້າໂຕນີ້ໄດ້ຮັບຣິດອຳນາດໃຫ້ນຳສັນຕິສຸກໄປຈາກແຜ່ນດິນໂລກ ເພື່ອໃຫ້ມະນຸດທັງປວງສູ້ຮົບ ຂ້າຟັນກັນ ແລະທັງໄດ້ຮັບດາບໃຫຍ່ດວງໜຶ່ງ.
66006005	ເມື່ອພຣະເມສານ້ອຍໄດ້ແກະຕາປະທັບດວງທີສາມນັ້ນແລ້ວ ຂ້າພະເຈົ້າໄດ້ຍິນສິ່ງທີ່ມີຊີວິດຕົນທີສາມຮ້ອງວ່າ, “ມາເທາະ!” ເມື່ອຂ້າພະເຈົ້າຫລຽວເບິ່ງ ກໍເຫັນມ້າສີດຳໂຕໜຶ່ງອອກມາ ຜູ້ຂີ່ມ້າໂຕນີ້ຖືຄັນຊັ່ງ.
66006006	ຂ້າພະເຈົ້າໄດ້ຍິນສຽງດັງມາຈາກທ່າມກາງສິ່ງທີ່ມີຊີວິດທັງສີ່ນັ້ນຮ້ອງວ່າ, “ເຂົ້າສາລີໜຶ່ງລິດຕໍ່ແຮງງານມື້ໜຶ່ງ ແລະເຂົ້າບາເລສາມລິດຕໍ່ແຮງງານມື້ໜຶ່ງ ແຕ່ຢ່າທຳລາຍນໍ້າມັນແລະເຫລົ້າອະງຸ່ນ.”
66006007	ເມື່ອພຣະເມສານ້ອຍໄດ້ແກະຕາປະທັບດວງທີສີ່ ແລະຂ້າພະເຈົ້າໄດ້ຍິນສິ່ງທີ່ມີຊີວິດຕົນທີສີ່ຮ້ອງວ່າ, “ມາເທາະ!”
66006008	ຂ້າພະເຈົ້າຫລຽວເບິ່ງກໍເຫັນມ້າສີຂຽວອ່ອນໂຕໜຶ່ງອອກມາ ຜູ້ຂີ່ມ້າໂຕນີ້ຊື່ວ່າ ມັດຈຸຣາດ ແລະແດນມໍຣະນາ ກໍຕິດຕາມມານຳ. ເຂົາທັງສອງໄດ້ຮັບສິດອຳນາດເໜືອແຜ່ນດິນໂລກ ໜຶ່ງສ່ວນສີ່ ເພື່ອໃຫ້ທຳລາຍດ້ວຍດາບ ດ້ວຍຄວາມອຶດຢາກ ດ້ວຍພະຍາດໂຣຄາ ແລະດ້ວຍສັດປ່າໃນແຜ່ນດິນໂລກ.
66006009	ເມື່ອພຣະເມສານ້ອຍໄດ້ແກະຕາປະທັບດວງທີຫ້ານັ້ນແລ້ວ ຂ້າພະເຈົ້າໄດ້ເຫັນດວງວິນຍານຢູ່ໃຕ້ແທ່ນບູຊາ ເປັນດວງວິນຍານຂອງຄົນທັງຫລາຍທີ່ໄດ້ຖືກຂ້າ ເພາະປະກາດພຣະທຳຂອງພຣະເຈົ້າ ແລະເປັນຜູ້ສັດຊື່ໃນຄຳພະຍານຂອງຕົນ.
66006010	ພວກເຂົາໄດ້ເປັ່ງສຽງຮ້ອງຂຶ້ນວ່າ, “ຂ້າແດ່ອົງພຣະຜູ້ເປັນເຈົ້າ ອົງຊົງຣິດອຳນາດຍິ່ງໃຫຍ່ ຜູ້ບໍຣິສຸດແລະທ່ຽງແທ້, ຍັງດົນປານໃດໜໍ ພຣະອົງຈຶ່ງຈະຕັດສິນລົງໂທດຄົນທັງຫລາຍເທິງແຜ່ນດິນໂລກນີ້ ທີ່ໄດ້ສັງຫານພວກຂ້ານ້ອຍນັ້ນ?”
66006011	ແລ້ວພວກເຂົາທຸກຄົນໄດ້ຮັບເສື້ອຄຸມສີຂາວ ແລະໄດ້ຮັບຄຳສັ່ງໃຫ້ຄອຍຖ້າໄປອີກໄລຍະໜຶ່ງ ຈົນກວ່າຈຳນວນເພື່ອນຜູ້ຮັບໃຊ້ ແລະພີ່ນ້ອງຜູ້ທີ່ເຊື່ອມາຄົບຈຳນວນ ຄືພວກທີ່ກຳລັງຈະຖືກຂ້າເໝືອນກັນກັບພວກເຂົານັ້ນ.
66006012	ເມື່ອພຣະເມສານ້ອຍແກະຕາປະທັບດວງທີຫົກແລ້ວ ຂ້າພະເຈົ້າໄດ້ເຫັນແຜ່ນດິນຫວັ່ນໄຫວຢ່າງໃຫຍ່ເກີດຂຶ້ນ, ດວງຕາເວັນມືດດຳເໝືອນເຄື່ອງໄວ້ທຸກ ແລະດວງເດືອນກໍກາຍເປັນສີແດງເໝືອນເລືອດ.
66006013	ດວງດາວທັງຫລາຍໃນທ້ອງຟ້າກໍຕົກລົງເທິງແຜ່ນດິນ ເໝືອນດັ່ງໝາກເດື່ອດິບຕົກຫລົ່ນລົງຈາກຕົ້ນ ເພາະລົມພະຍຸພັດ.
66006014	ທ້ອງຟ້າກໍຫົດເຂົ້າ ເໝືອນດັ່ງໜັງສືມ້ວນທີ່ຖືກມ້ວນໄວ້, ພູທຸກໜ່ວຍ ແລະເກາະທຸກແຫ່ງໄດ້ເຄື່ອນຍ້າຍໄປຈາກບ່ອນເດີມຂອງມັນ.
66006015	ແລ້ວກະສັດທັງຫລາຍໃນໂລກ, ພວກຜູ້ປົກຄອງປະເທດແລະພວກເຈົ້ານາຍ, ພວກຄົນຮັ່ງມີແລະພວກຜູ້ມີອຳນາດ ແລະຄົນທັງຫລາຍບໍ່ວ່າເປັນທາດຮັບໃຊ້ ຫລືເປັນອິດສະຫລະ ຕ່າງກໍໄປລີ້ຢູ່ຕາມຖໍ້າ ແລະຢູ່ໃຕ້ໂງ່ນຫີນຕາມພູຕ່າງໆ.
66006016	ພວກເຂົາເຫລົ່ານັ້ນ ຮ້ອງບອກພູແລະໂງ່ນຫີນວ່າ, “ຈົ່ງເຈື່ອນລົງເທິງພວກເຮົາ ແລະບັງພວກເຮົາໄວ້ໃຫ້ພົ້ນຈາກສາຍຕາຂອງພຣະອົງ ຜູ້ທີ່ນັ່ງເທິງບັນລັງ ແລະຈາກຄວາມໂກດຮ້າຍຂອງພຣະເມສານ້ອຍນັ້ນ,
66006017	ເພາະວ່າວັນສຳຄັນແຫ່ງຄວາມໂກດຮ້າຍອັນໃຫຍ່ຂອງພຣະອົງໄດ້ມາເຖິງແລ້ວ ແລະຜູ້ໃດໜໍອາດຈະທົນຢູ່ໄດ້?”
66007001	ຫລັງຈາກນັ້ນ ຂ້າພະເຈົ້າໄດ້ເຫັນເທວະດາສີ່ຕົນ ຢືນຢູ່ໃນທິດທັງສີ່ຂອງແຜ່ນດິນໂລກ ຫ້າມລົມທັງສີ່ທິດບໍ່ໃຫ້ພັດໃສ່ແຜ່ນດິນ ຫລືໃສ່ທະເລ ຫລືໃສ່ຕົ້ນໄມ້ໃດໆ.
66007002	ແລະຂ້າພະເຈົ້າໄດ້ເຫັນເທວະດາອີກຕົນໜຶ່ງ ປາກົດຂຶ້ນຈາກທິດຕາເວັນອອກ ຖືຕາປະທັບຂອງພຣະເຈົ້າອົງຊົງພຣະຊົນຢູ່. ເທວະດາຕົນນັ້ນ ໄດ້ຮ້ອງສຽງດັງໃສ່ເທວະດາທັງສີ່ ຜູ້ທີ່ພຣະເຈົ້າໃຫ້ມີສິດອຳນາດທຳລາຍແຜ່ນດິນໂລກແລະທະເລນັ້ນ.
66007003	ເທວະດາຕົນນັ້ນກ່າວວ່າ, “ຢ່າທຳລາຍແຜ່ນດິນ ທະເລ ຫລືຕົ້ນໄມ້ ຈົນກວ່າເຮົາຈະປະທັບຕາ ໃສ່ໜ້າຜາກຂອງບັນດາຜູ້ຮັບໃຊ້ຂອງພຣະເຈົ້າຂອງພວກເຮົາເສຍກ່ອນ.”
66007004	ແລະຂ້າພະເຈົ້າໄດ້ຍິນວ່າ ຈຳນວນຜູ້ທີ່ໄດ້ຮັບການປະທັບຕາຂອງພຣະເຈົ້າໃສ່ໜ້າຜາກນັ້ນ ມີແສນສີ່ໝື່ນສີ່ພັນຄົນ. ຄົນເຫລົ່ານີ້ມາຈາກສິບສອງຕະກຸນໃນພວກອິດສະຣາເອນ.
66007005	ຈາກຕະກຸນຢູດາ ມີໜຶ່ງໝື່ນສອງພັນຄົນ ຈາກຕະກຸນຣູເບັນ ມີໜຶ່ງໝື່ນສອງພັນຄົນ ຈາກຕະກຸນກາດ ມີໜຶ່ງໝື່ນສອງພັນຄົນ
66007006	ຈາກຕະກຸນອາເຊ ມີໜຶ່ງໝື່ນສອງພັນຄົນ ຈາກຕະກຸນເນັບທາລີ ມີໜຶ່ງໝື່ນສອງພັນຄົນ ຈາກຕະກຸນມານາເຊ ມີໜຶ່ງໝື່ນສອງພັນຄົນ
66007007	ຈາກຕະກຸນຊີເມໂອນ ມີໜຶ່ງໝື່ນສອງພັນຄົນ ຈາກຕະກຸນເລວີ ມີໜຶ່ງໝື່ນສອງພັນຄົນ ຈາກຕະກຸນອິດຊະຄາ ມີໜຶ່ງໝື່ນສອງພັນຄົນ
66007008	ຈາກຕະກຸນເຊບູໂລນ ມີໜຶ່ງໝື່ນສອງພັນຄົນ ຈາກຕະກຸນໂຢເຊັບ ມີໜຶ່ງໝື່ນສອງພັນຄົນ ຈາກຕະກຸນເບັນຢາມິນ ມີໜຶ່ງໝື່ນສອງພັນຄົນ
66007009	ຫລັງຈາກນັ້ນ ຂ້າພະເຈົ້າໄດ້ເຫັນປະຊາຊົນຫລວງຫລາຍຈົນນັບບໍ່ຖ້ວນ, ພວກເຫລົ່ານີ້ ມາຈາກທຸກປະເທດ, ທຸກເຜົ່າ, ທຸກຊົນຊາດ, ທຸກພາສາ, ຄົນເຫລົ່ານີ້ນຸ່ງເສື້ອຄຸມສີຂາວ ຖືກ້ານຕານຢືນຢູ່ຕໍ່ໜ້າບັນລັງ ແລະ ຊ້ອງໜ້າພຣະເມສານ້ອຍ.
66007010	ພວກເຂົາເປັ່ງສຽງຮ້ອງວ່າ, “ຄວາມລອດພົ້ນຂຶ້ນຢູ່ກັບພຣະເຈົ້າຂອງພວກເຮົາ ຜູ້ຊົງປະທັບຢູ່ເທິງພຣະຣາຊບັນລັງ ແລະ ຂຶ້ນກັບພຣະເມສານ້ອຍ”
66007011	ແລະເທວະດາທັງປວງທີ່ຢືນອ້ອມພຣະຣາຊບັນລັງ ອ້ອມພວກອາວຸໂສ ອ້ອມສິ່ງທີ່ມີຊີວິດທັງສີ່ນັ້ນ ໄດ້ພາກັນກົ້ມຂາບລົງຊ້ອງໜ້າພຣະບັນລັງ ແລະນະມັດສະການພຣະເຈົ້າ
66007012	ໂດຍກ່າວວ່າ, “ອາແມນ ຄຳສັນລະເສີນ, ສະຫງ່າຣາສີ, ສະຕິປັນຍາ, ຄຳໂມທະນາຂອບພຣະຄຸນ, ກຽດຕິຍົດ, ຣິດອຳນາດ ແລະຣິດເດດ ຈົ່ງເປັນຂອງພຣະເຈົ້າຂອງພວກຂ້ານ້ອຍຕະຫລອດຊົ່ວນິຣັນດອນເທີ້ນ ອາແມນ.”
66007013	ແລ້ວຜູ້ໜຶ່ງໃນພວກອາວຸໂສ ໄດ້ຖາມຂ້າພະເຈົ້າວ່າ, “ພວກທີ່ນຸ່ງເສື້ອຄຸມສີຂາວນັ້ນແມ່ນໃຜ ແລະມາຈາກໃສ?”
66007014	ຂ້າພະເຈົ້າໄດ້ຕອບຜູ້ນັ້ນວ່າ, “ທ່ານເອີຍ, ທ່ານເອງກໍຮູ້ຢູ່ແລ້ວ.” ຜູ້ນັ້ນຈຶ່ງບອກຂ້າພະເຈົ້າວ່າ, “ຄົນເຫລົ່ານີ້ ແມ່ນພວກທີ່ໄດ້ຜ່ານການຖືກຂົ່ມເຫັງຢ່າງໜັກ ພວກເຂົາໄດ້ຊຳລະເສື້ອລ່າມຂອງພວກເຂົາໃຫ້ຂາວສະອາດ ດ້ວຍເລືອດຂອງພຣະເມສານ້ອຍ.
66007015	ດັ່ງນັ້ນ ພວກເຂົາຈຶ່ງໄດ້ຢືນຢູ່ຕໍ່ໜ້າພຣະຣາຊບັນລັງຂອງພຣະເຈົ້າ ແລະບົວລະບັດຮັບໃຊ້ພຣະອົງໃນພຣະວິຫານ ທັງກາງເວັນແລະກາງຄືນ ແລະພຣະອົງຜູ້ທີ່ປະທັບຢູ່ເທິງພຣະຣາຊບັນລັງນັ້ນ ຈະຊົງສະຖິດຢູ່ນຳແລະປົກປ້ອງຄຸ້ມຄອງພວກເຂົາ.
66007016	ພວກເຂົາຈະບໍ່ອຶດເຂົ້າຢາກນໍ້າອີກຕໍ່ໄປຈັກເທື່ອ, ຕາເວັນຫລືແສງແດດອັນຮ້ອນກ້າ ຈະບໍ່ເຜົາໄໝ້ພວກເຂົາ,
66007017	ເພາະພຣະເມສານ້ອຍທີ່ປະທັບຢູ່ທ່າມກາງພຣະຣາຊບັນລັງນັ້ນ ຈະເປັນພຣະຜູ້ລ້ຽງຂອງພວກເຂົາ. ພຣະອົງຈະຊົງນຳພວກເຂົາໄປເຖິງບໍ່ນໍ້າພຸແຫ່ງຊີວິດ. ແລະພຣະເຈົ້າຈະຊົງເຊັດນໍ້າຕາທຸກຢົດຈາກຕາຂອງພວກເຂົາ.”
66008001	ເມື່ອພຣະເມສານ້ອຍໄດ້ແກະຕາປະທັບດວງທີເຈັດ, ໃນສະຫວັນກໍງຽບສະຫງັດປະມານເຄິ່ງຊົ່ວໂມງ.
66008002	ແລ້ວຂ້າພະເຈົ້າກໍໄດ້ເຫັນເທວະດາເຈັດຕົນ ຢືນຢູ່ຊ້ອງໜ້າພຣະເຈົ້າ ແລະເທວະດາເຫລົ່ານີ້ໄດ້ຮັບແກເຈັດອັນ.
66008003	ມີເທວະດາອີກຕົນໜຶ່ງ ຖືໝໍ້ຄຳໃສ່ເຄື່ອງຫອມອອກມາຢືນຢູ່ຕໍ່ໜ້າແທ່ນບູຊາ. ເພິ່ນໄດ້ຮັບເຄື່ອງຫອມຢ່າງຫລວງຫລາຍ ເພື່ອຈະຖວາຍຮ່ວມກັບຄຳພາວັນນາອະທິຖານແຫ່ງໄພ່ພົນທັງໝົດຂອງພຣະເຈົ້າ ເທິງແທ່ນບູຊາຄຳທີ່ຢູ່ຕໍ່ໜ້າພຣະບັນລັງນັ້ນ.
66008004	ຄວັນທີ່ເຜົາເຄື່ອງຫອມ ພ້ອມທັງຄຳພາວັນນາອະທິຖານຂອງໄພ່ພົນຂອງພຣະເຈົ້າ ໄດ້ລອຍຂຶ້ນໄປຈາກມືຂອງເທວະດາທີ່ຢືນຢູ່ຊ້ອງໜ້າພຣະເຈົ້າ.
66008005	ແລ້ວເທວະດາຕົນນັ້ນ ໄດ້ຖືໝໍ້ໄປເອົາໄຟຈາກແທ່ນບູຊາໃສ່ຈົນເຕັມ ແລ້ວໂຍນໝໍ້ນັ້ນ ລົງເທິງແຜ່ນດິນໂລກ ແລ້ວກໍເກີດມີຟ້າຮ້ອງ ສຽງແຕກສະໜັ່ນ ຟ້າແມບເຫຼື້ອມ ແລະແຜ່ນດິນຫວັ່ນໄຫວ.
66008006	ແລ້ວເທວະດາທັງເຈັດຕົນ ທີ່ຖືແກເຈັດອັນນັ້ນ ຕ່າງກໍຕຽມພ້ອມທີ່ຈະເປົ່າ.
66008007	ເມື່ອເທວະດາຕົນທຳອິດເປົ່າແກຂຶ້ນ ມີໝາກເຫັບແລະໄຟປົນເລືອດ ຖືກຖິ້ມລົງມາເທິງແຜ່ນດິນໂລກ, ໜຶ່ງສ່ວນສາມຂອງແຜ່ນດິນໂລກຖືກໄໝ້, ໜຶ່ງສ່ວນສາມຂອງຕົ້ນໄມ້ກໍຖືກໄໝ້ ແລະຫຍ້າຂຽວສົດທຸກໃບກໍຖືກເຜົາໄໝ້ໄປໝົດ.
66008008	ເມື່ອເທວະດາຕົນທີສອງເປົ່າແກຂຶ້ນ, ກໍມີສິ່ງໜຶ່ງເໝືອນພູເຂົາໜ່ວຍໃຫຍ່ທີ່ໄຟກຳລັງໄໝ້ຢູ່ ໄດ້ຖືກຖິ້ມລົງໃນທະເລ ແລະໜຶ່ງສ່ວນສາມຂອງທະເລໄດ້ກາຍເປັນເລືອດ,
66008009	ໜຶ່ງສ່ວນສາມຂອງສິ່ງທີ່ມີຊີວິດຢູ່ໃນທະເລກໍໄດ້ຕາຍໄປ ແລະໜຶ່ງສ່ວນສາມຂອງເຮືອທັງຫລາຍໄດ້ຖືກທຳລາຍ.
66008010	ເມື່ອເທວະດາຕົນທີສາມໄດ້ເປົ່າແກຂຶ້ນ ກໍມີດາວໃຫຍ່ດວງໜຶ່ງ ທີ່ໄຟກຳລັງໄໝ້ຢູ່ເໝືອນກັບກະບອງ ຕົກລົງຈາກທ້ອງຟ້າ ດາວນັ້ນຕົກໃສ່ແມ່ນໍ້າໜຶ່ງສ່ວນສາມ ແລະໃສ່ນໍ້າພຸທັງຫລາຍ.
66008011	(ດາວດວງນີ້ ມີຊື່ວ່າ, “ຂົມ.”) ໜຶ່ງສ່ວນສາມຂອງແມ່ນໍ້າໄດ້ກາຍເປັນນໍ້າຂົມ ແລະມີຄົນຈຳນວນຫລວງຫລາຍຕາຍຍ້ອນນໍ້ານັ້ນມີຣົດຂົມ.
66008012	ເມື່ອເທວະດາຕົນທີສີ່ໄດ້ເປົ່າແກຂຶ້ນ, ດວງອາທິດກໍຖືກທຳລາຍເສຍໜຶ່ງສ່ວນສາມ, ດວງຈັນ ແລະດວງດາວທັງຫລາຍກໍເໝືອນກັນ ຈຶ່ງມືດໄປໜຶ່ງສ່ວນສາມ, ກາງເວັນບໍ່ສະຫວ່າງໜຶ່ງສ່ວນສາມ ແລະໃນກາງຄືນກໍເໝືອນກັນ.
66008013	ເມື່ອຂ້າພະເຈົ້າຫລຽວເບິ່ງ ກໍໄດ້ຍິນສຽງນົກອິນຊີໂຕໜຶ່ງ ບິນຢູ່ໃນທ້ອງຟ້າ ຮ້ອງສຽງດັງວ່າ, “ວິບັດ ວິບັດ ວິບັດຈະມີແກ່ຄົນທັງຫລາຍ ທີ່ຢູ່ເທິງແຜ່ນດິນໂລກ ເພາະສຽງແກທີ່ເຫລືອ ຊຶ່ງເທວະດາທັງສາມກຳລັງຈະເປົ່ານັ້ນ.”
66009001	ເມື່ອເທວະດາຕົນທີຫ້າເປົ່າແກຂຶ້ນ, ຂ້າພະເຈົ້າໄດ້ເຫັນດາວດວງໜຶ່ງຕົກຈາກທ້ອງຟ້າ ລົງມາຍັງແຜ່ນດິນໂລກ, ດາວດວງນີ້ ໄດ້ຮັບກະແຈສຳລັບປ່ອງເຫວເລິກ.
66009002	ດາວນັ້ນໄດ້ເປີດປ່ອງເຫວເລິກອອກ ແລະຄວັນໄຟກໍພຸ່ງອອກມາຈາກເຫວນັ້ນ ເໝືອນດັ່ງຄວັນໄຟຈາກເຕົາຫລອມໃຫຍ່ ດວງຕາເວັນ ແລະອາກາດກໍມືດໄປ ເພາະຄວັນທີ່ຂຶ້ນມາຈາກເຫວເລິກນັ້ນ.
66009003	ມີຝູງຕັກແຕນບິນອອກຈາກຄວັນໄຟນັ້ນ ມາສູ່ແຜ່ນດິນໂລກ ແລະພວກມັນໄດ້ຮັບອຳນາດ ເໝືອນກັບອຳນາດຂອງແມງງອດ.
66009004	ພຣະເຈົ້າຊົງຫ້າມມັນບໍ່ໃຫ້ມັນທຳລາຍຫຍ້າເທິງແຜ່ນດິນໂລກ ສິ່ງຂຽວສົດ ຫລືຕົ້ນໄມ້ໃດໆ, ແຕ່ໃຫ້ທຳລາຍຄົນເຫລົ່ານັ້ນ ທີ່ບໍ່ມີຕາປະທັບຂອງພຣະເຈົ້າທີ່ໜ້າຜາກຂອງພວກເຂົາເທົ່ານັ້ນ.
66009005	ພວກມັນບໍ່ໄດ້ຮັບອະນຸຍາດໃຫ້ຂ້າຄົນເຫລົ່ານັ້ນ, ແຕ່ໃຫ້ທໍລະມານພວກເຂົາພາຍໃນຫ້າເດືອນ ຄວາມເຈັບປວດຂອງການທໍລະມານນີ້ ເປັນເໝືອນຄວາມເຈັບປວດຂອງແມງງອດຕອດ.
66009006	ໃນໄລຍະຫ້າເດືອນນັ້ນ ຄົນທັງຫລາຍຈະຊອກຫາຄວາມຕາຍ, ແຕ່ຈະບໍ່ພົບຈັກເທື່ອ. ພວກເຂົາຢາກຈະຕາຍ, ແຕ່ຄວາມຕາຍຈະປົບໜີໄປຈາກພວກເຂົາ.
66009007	ຕັກແຕນເຫລົ່ານັ້ນ ມີລັກສະນະເໝືອນດັ່ງມ້າທີ່ຕຽມໄວ້ແລ້ວເພື່ອການຮົບເສິກ, ເທິງຫົວຂອງພວກມັນມີສິ່ງໜຶ່ງເໝືອນກັບມົງກຸດຄຳ ແລະໜ້າຂອງພວກມັນເໝືອນໜ້າມະນຸດ.
66009008	ຜົມຂອງພວກມັນເໝືອນຜົມແມ່ຍິງ ແລະແຂ້ວຂອງພວກມັນເໝືອນແຂ້ວສິງ.
66009009	ທີ່ໜ້າເອິກຂອງພວກມັນມີສິ່ງໜຶ່ງເໝືອນແຜ່ນເຫລັກປ້ອງກັນໜ້າເອິກ, ສຽງປີກຂອງພວກມັນເໝືອນສຽງລົດມ້າຈຳນວນຫລາຍຄັນ ທີ່ແລ່ນເຂົ້າສູ່ສະໜາມຮົບ.
66009010	ພວກມັນມີຫາງຕອດເໝືອນຫາງແມງງອດ, ດ້ວຍຫາງນີ້ ພວກມັນມີອຳນາດທຳຮ້າຍມະນຸດພາຍໃນຫ້າເດືອນ.
66009011	ພວກມັນມີກະສັດອົງໜຶ່ງຄຸ້ມຄອງ ກະສັດອົງນັ້ນ ຄືບໍລິວານຂອງເຫວເລິກນັ້ນ ຕາມພາສາເຮັບເຣີເອີ້ນວ່າ ອາບັດໂດນ ຊື່ພາສາກຣີກເອີ້ນວ່າ ອາໂປລິໂອນ (ໝາຍຄວາມວ່າ “ຜູ້ທຳລາຍ”).
66009012	ວິບັດຂັ້ນທຳອິດໄດ້ຜ່ານພົ້ນໄປແລ້ວ ຫລັງຈາກນີ້ ຍັງມີວິບັດສອງປະການຈະເກີດຂຶ້ນໃນພາຍໜ້າ.
66009013	ເມື່ອເທວະດາຕົນທີຫົກໄດ້ເປົ່າແກຂຶ້ນ ຂ້າພະເຈົ້າໄດ້ຍິນສຽງດັງອອກມາຈາກເຂົາແຫລມ ທີ່ຢູ່ແຈທັງສີ່ຂອງແທ່ນບູຊາຄຳ ທີ່ຕັ້ງຢູ່ຕໍ່ໜ້າພຣະເຈົ້າ.
66009014	ສຽງນັ້ນສັ່ງເທວະດາຕົນທີຫົກທີ່ຖືແກນັ້ນວ່າ, “ຈົ່ງປົດປ່ອຍເທວະດາທັງສີ່ ທີ່ຖືກມັດໄວ້ໃກ້ແມ່ນໍ້າໃຫຍ່ ເອີຟຣັດ ນັ້ນເສຍ.”
66009015	ເທວະດາເຫລົ່ານັ້ນ ເປັນພວກທີ່ພຣະເຈົ້າຕຽມໄວ້ສຳລັບໂມງ ມື້ ເດືອນ ແລະ ປີ ຊຶ່ງໄດ້ຖືກປ່ອຍໄປຂ້າມະນຸດສະໂລກເສຍໜຶ່ງສ່ວນສາມ.
66009016	ຂ້າພະເຈົ້າໄດ້ຍິນວ່າ ມີພົນທະຫານມ້າຢູ່ສອງຮ້ອຍລ້ານຄົນ.
66009017	ໃນນິມິດນັ້ນ ຂ້າພະເຈົ້າໄດ້ເຫັນດັ່ງນີ້ ມີຝູງມ້າແລະພວກຄົນຂີ່ມ້າ ເຄື່ອງປ້ອງກັນເອິກຂອງພວກເຂົາເປັນສີແດງຄືໄຟ ເປັນສີຟ້າຄືນິນສີຄາມ ແລະເປັນສີເຫລືອງຄືມາດ ຫົວຂອງມ້າເຫລົ່ານັ້ນເໝືອນຫົວສິງ ມີໄຟ ມີຄວັນ ແລະ ມີມາດພຸ່ງອອກມາຈາກປາກຂອງພວກມັນ.
66009018	ໜຶ່ງສ່ວນສາມຂອງມະນຸດ ໄດ້ຖືກຂ້າດ້ວຍໄພພິບັດສາມຢ່າງນີ້ ຄື: ໄຟ, ຄວັນ ແລະມາດ ທີ່ໄດ້ພຸ່ງອອກມາຈາກປາກຂອງຝູງມ້ານັ້ນ.
66009019	ດ້ວຍວ່າ, ຣິດເດດຂອງມ້ານັ້ນ ມີຢູ່ໃນປາກແລະໃນຫາງຂອງມັນເໝືອນກັນ. ຫາງຂອງພວກມັນເປັນດັ່ງງູ ແລະມີຫົວຊຶ່ງພວກມັນໃຊ້ທຳຮ້າຍມະນຸດໄດ້.
66009020	ມະນຸດທີ່ຍັງເຫລືອຢູ່ ເປັນພວກທີ່ບໍ່ໄດ້ຖືກຂ້າດ້ວຍໄພພິບັດເຫລົ່ານັ້ນ, ກໍຍັງບໍ່ໄດ້ກັບໃຈເສຍໃໝ່ ຈາກສິ່ງທີ່ພວກຕົນໄດ້ເຮັດນັ້ນ, ພວກເຂົາບໍ່ເຊົາບູຊາຜີມານຮ້າຍ ບູຊາຮູບເຄົາຣົບທີ່ເຮັດດ້ວຍຄຳ, ດ້ວຍເງິນ, ດ້ວຍທອງເຫລືອງ, ດ້ວຍຫີນ ແລະດ້ວຍໄມ້ ຊຶ່ງບໍ່ສາມາດເຫັນໄດ້, ບໍ່ສາມາດໄດ້ຍິນ ແລະບໍ່ສາມາດຍ່າງໄປມາໄດ້.
66009021	ພວກເຂົາບໍ່ໄດ້ກັບໃຈເສຍໃໝ່ ຈາກການຂ້າຟັນກັນ ການເຊື່ອເວດມົນຄາຖາ, ການຜິດສິນທຳທາງເພດ ແລະການລັກຂອງພວກຕົນ.
66010001	ແລ້ວຂ້າພະເຈົ້າໄດ້ເຫັນເທວະດາ ຜູ້ມີອຳນາດອີກຕົນໜຶ່ງ ລົງມາຈາກສະຫວັນ ມີເມກປົກຄຸມຕົວໄວ້ ແລະມີຮຸ້ງກິນນໍ້າຢູ່ເທິງອ້ອມຫົວ, ໜ້າຂອງເພິ່ນເໝືອນດັ່ງຕາເວັນ ແລະຂາເໝືອນດັ່ງເຕົາໄຟ.
66010002	ເພິ່ນຖືໜັງສືມ້ວນນ້ອຍທີ່ພືຢູ່ໃນມື, ເພິ່ນເອົາຕີນຂວາຢຽບນໍ້າທະເລ ແລະເອົາຕີນຊ້າຍຢຽບເທິງບົກ,
66010003	ເພິ່ນຮ້ອງສຽງດັງເໝືອນໂຕສິງຮ້ອງຄຳຣາມ ຫລັງຈາກເພິ່ນຮ້ອງແລ້ວ ສຽງຟ້າຮ້ອງທັງເຈັດກໍດັງຂຶ້ນ.
66010004	ພໍສຽງເຫລົ່ານັ້ນດັງອອກມາ ຂ້າພະເຈົ້າເກືອບຈະລົງມືຂຽນ, ແຕ່ຂ້າພະເຈົ້າໄດ້ຍິນສຽງກ່າວມາຈາກສະຫວັນວ່າ, “ຈົ່ງປົກປິດຖ້ອຍຄຳທີ່ຟ້າຮ້ອງທັງເຈັດໄດ້ກ່າວນັ້ນ ເປັນຄວາມລັບ ຢ່າຂຽນລົງໄປ.”
66010005	ແລ້ວເທວະດາທີ່ຂ້າພະເຈົ້າໄດ້ເຫັນຢືນຢູ່ເທິງທະເລແລະເທິງບົກນັ້ນ ກໍຍົກມືຂວາຂຶ້ນສູ່ຟ້າ
66010006	ແລະສາບານໃນພຣະນາມຂອງພຣະເຈົ້າ ອົງຊົງຊີວິດຢູ່ນິຣັນດອນ ຜູ້ທີ່ໄດ້ສ້າງຟ້າສະຫວັນ ແຜ່ນດິນໂລກ ແລະທະເລ ກັບສັບພະທຸກສິ່ງທີ່ມີຢູ່ໃນບ່ອນເຫລົ່ານັ້ນ ວ່າ, “ຈະບໍ່ມີການຊັກຊ້າອີກຕໍ່ໄປ.”
66010007	ແຕ່ເມື່ອເທວະດາຕົນທີເຈັດລົງມືເປົ່າແກ, ແຜນການອັນເລິກລັບຂອງພຣະເຈົ້າກໍສຳເລັດຜົນ ເໝືອນດັ່ງທີ່ພຣະອົງໄດ້ປະກາດເປັນຂ່າວປະເສີດແກ່ພວກຜູ້ຮັບໃຊ້ຂອງພຣະອົງ ຄືພວກຜູ້ທຳນວາຍ.
66010008	ແລ້ວສຽງທີ່ຂ້າພະເຈົ້າໄດ້ຍິນຈາກສະຫວັນນັ້ນ ກໍໄດ້ກ່າວແກ່ຂ້າພະເຈົ້າອີກວ່າ, “ຈົ່ງໄປຮັບເອົາໜັງສືມ້ວນ ທີ່ພືຢູ່ໃນມືຂອງເທວະດາຕົນທີ່ຢືນຢູ່ເທິງທະເລແລະເທິງບົກນັ້ນ.”
66010009	ຂ້າພະເຈົ້າຈຶ່ງໄປຫາເທວະດາຕົນນັ້ນ ແລະຂໍເອົາໜັງສືມ້ວນນ້ອຍນັ້ນ. ເພິ່ນໄດ້ຕອບຂ້າພະເຈົ້າວ່າ, “ເອົາໄປກິນສາ ມັນຈະເຮັດໃຫ້ທ້ອງຂອງເຈົ້າຂົມ, ແຕ່ໃນປາກຂອງເຈົ້າຈະຫວານດັ່ງນໍ້າເຜີ້ງ.”
66010010	ຂ້າພະເຈົ້າໄດ້ຈັບເອົາໜັງສືມ້ວນນ້ອຍ ຈາກມືຂອງເທວະດາ ແລ້ວເອົາມາກິນ ໃນປາກຂອງຂ້າພະເຈົ້າ ມັນກໍຫວານດັ່ງນໍ້າເຜີ້ງ, ເມື່ອຂ້າພະເຈົ້າກິນລົງໄປແລ້ວ ທ້ອງຂອງຂ້າພະເຈົ້າກໍຂົມ.
66010011	ແລ້ວຂ້າພະເຈົ້າກໍໄດ້ຮັບຄຳສັ່ງວ່າ, “ເຈົ້າຕ້ອງປະກາດຖ້ອຍຄຳຂອງພຣະເຈົ້າອີກເທື່ອໜຶ່ງ ກ່ຽວກັບບັນດາຊົນຊາດທັງຫລາຍ, ບັນດາປະຊາຊາດ, ພາສາ ແລະກະສັດທັງຫລາຍ.”
66011001	ແລ້ວຂ້າພະເຈົ້າໄດ້ຮັບໄມ້ແທກອັນໜຶ່ງ ເໝືອນດັ່ງໄມ້ຄ້ອນເທົ້າ ແລະມີສຽງໜຶ່ງສັ່ງຂ້າພະເຈົ້າວ່າ, “ຈົ່ງລຸກຂຶ້ນ ໄປແທກວິຫານຂອງພຣະເຈົ້າກັບແທ່ນບູຊາ ແລະໃຫ້ນັບຈຳນວນຄົນທັງຫລາຍ ທີ່ນະມັດສະການຢູ່ໃນພຣະວິຫານນັ້ນ.
66011002	ແຕ່ຢ່າແທກບໍລິເວນຂ້າງນອກຂອງພຣະວິຫານ ເພາະບ່ອນນັ້ນໄດ້ມອບໃຫ້ພວກບໍ່ນັບຖືພຣະເຈົ້າແລ້ວ ຄືພວກທີ່ຈະຢຽບຢໍ່ານະຄອນສັກສິດເປັນເວລາສີ່ສິບສອງເດືອນ.
66011003	ເຮົາຈະໃຊ້ພະຍານທັງສອງຂອງເຮົາມາ ພວກເຂົາຈະນຸ່ງເສື້ອທີ່ເຮັດດ້ວຍຜ້າກະສອບເຂົ້າ ແລະຈະປະກາດຖ້ອຍຄຳຂອງພຣະເຈົ້າ ໃນລະຫວ່າງພັນສອງຮ້ອຍຫົກສິບວັນ.”
66011004	ພະຍານທັງສອງໄດ້ແກ່ຕົ້ນກອກເທດສອງຕົ້ນ ແລະຄັນຕະກຽງຄຳສອງອັນ ຊຶ່ງຕັ້ງໄວ້ຢູ່ຕໍ່ໜ້າອົງພຣະຜູ້ເປັນເຈົ້າແຫ່ງແຜ່ນດິນໂລກ.
66011005	ຖ້າຜູ້ໃດພະຍາຍາມເຮັດຮ້າຍໃຫ້ພະຍານທັງສອງນັ້ນ ໄຟຈະອອກມາຈາກປາກຂອງພວກເພິ່ນ ແລະເຜົາຜານສັດຕູຂອງພວກເພິ່ນເສຍ. ຖ້າຜູ້ໃດທີ່ຢາກທຳຮ້າຍພວກເພິ່ນ ຜູ້ນັ້ນກໍຕ້ອງຕາຍຢ່າງນັ້ນ.
66011006	ພະຍານທັງສອງນີ້ ມີສິດອຳນາດທີ່ຈະອັດທ້ອງຟ້າໄວ້ ເພື່ອບໍ່ໃຫ້ຝົນຕົກໃນຂະນະທີ່ພວກເພິ່ນປະກາດພຣະທຳຂອງພຣະເຈົ້າຢູ່ນັ້ນ ພວກເພິ່ນຍັງມີສິດອຳນາດເຮັດໃຫ້ນໍ້າກາຍເປັນເລືອດໄດ້ ທັງມີສິດອຳນາດບັນດານໃຫ້ໄພອັນຕະລາຍທຸກຢ່າງ ທໍລະມານແຜ່ນດິນໂລກໄດ້ທຸກເວລາ ຕາມຄວາມປາຖະໜາ.
66011007	ເມື່ອພະຍານທັງສອງ ສິ້ນສຸດການປະກາດພຣະທຳຂອງພຣະເຈົ້າແລ້ວ ຈະມີສັດຮ້າຍອອກມາຈາກເຫວເລິກ ແລະຈະຕໍ່ສູ້ພວກເພິ່ນ. ສັດຮ້າຍນັ້ນຈະຊະນະພວກເພິ່ນ ແລະຂ້າພວກເພິ່ນເສຍ.
66011008	ສົບຂອງທ່ານທັງສອງຈະຢູ່ເທິງຖະໜົນຂອງມະຫານະຄອນ ບ່ອນທີ່ອົງພຣະຜູ້ເປັນເຈົ້າຂອງພວກເພິ່ນ ໄດ້ຖືກຄຶງໄວ້ທີ່ໄມ້ກາງແຂນ. ຊື່ອັນເປັນສັນຍາລັກຂອງນະຄອນນີ້ ແມ່ນເມືອງໂຊໂດມ ແລະ ເມືອງເອຢິບ.
66011009	ຄົນຈາກຫລາຍຊົນຊາດ, ຫລາຍເຜົ່າ, ຫລາຍພາສາ ແລະ ຫລາຍປະເທດຈະມາເບິ່ງສົບຂອງພວກເພິ່ນ ຢູ່ຕະຫລອດສາມວັນເຄິ່ງ ແລະພວກເຂົາຈະບໍ່ຍອມໃຫ້ນຳສົບເຫຼົ່ານັ້ນ ໄປບັນຈຸໄວ້ໃນອຸບມຸງ.
66011010	ຄົນທົ່ວໂລກ ຕ່າງກໍຈະດີໃຈທີ່ພະຍານທັງສອງນີ້ຕາຍໄປແລ້ວ ພວກເຂົາຈະສະເຫລີມສະຫລອງ ແລະສົ່ງຂອງຂວັນໃຫ້ກັນແລະກັນ ເພາະຜູ້ປະກາດພຣະທຳທັງສອງນີ້ ໄດ້ນຳຄວາມທົນທຸກຢ່າງໜັກມາສູ່ມະນຸດທັງຫລາຍ.
66011011	ຫລັງຈາກສາມວັນເຄີ່ງຜ່ານໄປແລ້ວ ລົມຫາຍໃຈທີ່ມີຊີວິດມາຈາກພຣະເຈົ້າ ກໍໄດ້ເຂົ້າໄປໃນສົບຂອງພວກເພິ່ນ ແລະທັງສອງໄດ້ລຸກຂຶ້ນ ແລະທຸກຄົນທີ່ໄດ້ເຫັນພວກເພິ່ນ ຕ່າງກໍຕົກໃຈຢ້ານກົວຢ່າງໃຫຍ່ຫລວງ.
66011012	ແລ້ວຜູ້ປະກາດພຣະທຳທັງສອງ ກໍໄດ້ຍິນສຽງດັງມາຈາກສະຫວັນວ່າ, “ຈົ່ງຂຶ້ນມາເທິງພີ້.” ໃນຂະນະທີ່ພວກສັດຕູຂອງພວກເພິ່ນເຝົ້າເບິ່ງຢູ່ນັ້ນ ພວກເພິ່ນກໍຂຶ້ນເມືອໃນເມກເຂົ້າສູ່ສະຫວັນ.
66011013	ໃນຂະນະນັ້ນເອງ ກໍເກີດມີແຜ່ນດິນໄຫວຢ່າງຮ້າຍແຮງ ໜຶ່ງສ່ວນສິບຂອງເມືອງຖືກທຳລາຍ ແລະມີເຈັດພັນຄົນຖືກຂ້າຍ້ອນແຜ່ນດິນໄຫວນັ້ນ ສ່ວນຄົນທີ່ຍັງເຫລືອຢູ່ ກໍເກີດຢ້ານກົວໃຫຍ່ ຈຶ່ງພາກັນຖວາຍກຽດ ສັນລະເສີນຄວາມຍິ່ງໃຫຍ່ຂອງພຣະເຈົ້າແຫ່ງສະຫວັນ.
66011014	ໄພພິບັດຂັ້ນທີສອງໄດ້ຜ່ານພົ້ນໄປ ແຕ່ໄພພິບັດຂັ້ນທີສາມ ກໍຈະມາເຖິງໃນບໍ່ຊ້ານີ້ແຫລະ.
66011015	ເມື່ອເທວະດາຕົນທີເຈັດໄດ້ເປົ່າແກຂອງຕົນແລ້ວ ກໍມີຫຼາຍສຽງດັງຈາກຟ້າສະຫວັນ ກ່າວວ່າ, “ຣາຊອານາຈັກໂລກນີ້ ເປັນກຳມະສິດຂອງອົງພຣະຜູ້ເປັນເຈົ້າຂອງພວກເຮົາ ແລະຂອງພຣະຄຣິດຂອງພຣະອົງ ແລະພຣະອົງຈະປົກຄອງຕະຫລອດຊົ່ວນິຣັນດອນ.”
66011016	ແລ້ວພວກຜູ້ອາວຸໂສຊາວສີ່ທ່ານ ທີ່ນັ່ງຢູ່ເທິງບັນລັງຂອງພວກຕົນຊ້ອງໜ້າພຣະເຈົ້າ ກໍພາກັນກົ້ມຂາບລົງນະມັດສະການພຣະເຈົ້າ
66011017	ກາບທູນວ່າ, “ຂ້າແດ່ອົງພຣະຜູ້ເປັນເຈົ້າ ພຣະເຈົ້າ ຜູ້ຊົງຣິດທານຸພາບສູງສຸດ ຜູ້ຊົງດຳລົງຢູ່ໃນປະຈຸບັນ ແລະຜູ້ໄດ້ຊົງດຳລົງຢູ່ໃນຄາວກ່ອນ ພວກຂ້ານ້ອຍໂມທະນາພຣະເດດພຣະຄຸນ ຂອງພຣະອົງ ຈຶ່ງໄດ້ຊົງຕັ້ງຕົ້ນສະເຫວີຍຣາດ ທີ່ແຜ່ນດິນໂລກ.
66011018	ຝ່າຍບັນດານາໆຊາດກໍມີຄວາມເຄືອງແຄ້ນ ເພາະເວລາທີ່ຊົງໂກດຮ້າຍໄດ້ມາເຖິງ ຄືຄົນທີ່ຕາຍແລ້ວຈະຖືກພິພາກສາລົງໂທດ. ແລະເຖິງເວລາທີ່ຈະຊົງປະທານລາງວັນ ແກ່ພວກຜູ້ຮັບໃຊ້ຂອງພຣະອົງ ພວກຜູ້ປະກາດພຣະທຳ ແລະໄພ່ພົນຂອງພຣະອົງທຸກຄົນ ຄືທຸກຄົນທີ່ມີຄວາມຢຳເກງພຣະນາມຂອງພຣະອົງ ທັງຜູ້ນ້ອຍແລະຜູ້ໃຫຍ່. ແລະເຖິງເວລາແລ້ວ ທີ່ພຣະອົງຈະຊົງທຳລາຍ ພວກທີ່ໄດ້ທຳລາຍແຜ່ນດິນໂລກ.”
66011019	ແລ້ວພຣະວິຫານຂອງພຣະເຈົ້າໃນມະຫາສະຫວັນກໍໄຂອອກ ແລະຫີບພັນທະສັນຍາ ກໍປາກົດໃຫ້ເຫັນຢູ່ໃນທີ່ນັ້ນ ແລ້ວມີຟ້າແມບເຫຼື້ອມ, ສຽງແຕກສະໜັ່ນ, ຟ້າຮ້ອງຢູ່ບໍ່ຂາດໄລຍະ, ແຜ່ນດິນໄຫວ ແລະໝາກເຫັບຕົກຢ່າງຫລວງຫລາຍ.
66012001	ມີໝາຍສຳຄັນອັນໃຫຍ່ປາກົດຂຶ້ນໃນສະຫວັນ ຄືຍິງຜູ້ໜຶ່ງ ມີດວງອາທິດປົກຄຸມຕົວເໝືອນນຸ່ງເສື້ອຜ້າ ມີດວງເດືອນຢູ່ໃຕ້ຕີນ ແລະມີດາວສິບສອງດວງເປັນມົງກຸດສວມຢູ່ເທິງຫົວ.
66012002	ຍິງນັ້ນມີທ້ອງແລະຮ້ອງຄາງເຈັບປວດຢູ່ ກຳລັງຈະເກີດລູກ.
66012003	ມີໝາຍສຳຄັນອີກຢ່າງໜຶ່ງປາກົດໃນສະຫວັນດັ່ງນີ້: ມີພະຍານາກໃຫຍ່ສີແດງໂຕໜຶ່ງ ມີເຈັດຫົວ ສິບເຂົາ ຢູ່ເທິງຫົວນັ້ນມີມົງກຸດເຈັດອັນ.
66012004	ຫາງພະຍານາກ ໄດ້ຟາດດວງດາວໃນທ້ອງຟ້າ ໜຶ່ງສ່ວນສາມລົງໃສ່ແຜ່ນດິນໂລກ ແລະພະຍານາກໂຕນັ້ນ ຢືນຢູ່ຕໍ່ໜ້າຜູ້ທີ່ກຳລັງຈະເກີດລູກ ເພື່ອຈະກິນລູກນັ້ນເມື່ອເກີດແລ້ວ.
66012005	ແມ່ຍິງນັ້ນ ໄດ້ເກີດລູກຊາຍ ຜູ້ຊຶ່ງຈະປົກຄອງປະຊາຊາດທັງປວງດ້ວຍຄ້ອນເຫລັກ ແລະລູກນັ້ນໄດ້ຖືກຊົງຍົກຂຶ້ນເມືອເຖິງພຣະເຈົ້າ ແລະເຖິງພຣະຣາຊບັນລັງຂອງພຣະອົງ.
66012006	ຝ່າຍແມ່ຍິງນັ້ນ ໄດ້ປົບໜີເຂົ້າໄປອາໄສຢູ່ໃນຖິ່ນແຫ້ງແລ້ງກັນດານ ມາຍັງບ່ອນທີ່ພຣະເຈົ້າໄດ້ຈັດຕຽມໄວ້ໃຫ້ນາງ ເພື່ອວ່ານາງຈະໄດ້ຮັບການລ້ຽງດູຢູ່ທີ່ນັ້ນ ໃນລະຫວ່າງພັນສອງຮ້ອຍຫົກສິບວັນ.
66012007	ຂະນະນັ້ນ ໄດ້ເກີດສົງຄາມຂຶ້ນໃນຟ້າສະຫວັນ ມີກາເອນແລະຝູງເທວະດາຝ່າຍຕົນ ໄດ້ຕໍ່ສູ້ກັບພະຍານາກ ຝ່າຍພະຍານາກແລະຝູງບໍລິວານຂອງມັນກໍໄດ້ຕໍ່ສູ້ຄືນ,
66012008	ແຕ່ພະຍານາກໄດ້ປະລາໄຊ. ສະນັ້ນ ມັນກັບຝູງບໍລິວານຂອງມັນຈຶ່ງບໍ່ມີບ່ອນຢູ່ໃນສະຫວັນອີກຕໍ່ໄປ.
66012009	ພະຍານາກໃຫຍ່ ຊຶ່ງເປັນງູແຕ່ດຶກດຳບັນທີ່ເຂົາເອີ້ນວ່າ ມານຮ້າຍ ແລະມານຊາຕານ ຜູ້ຫລອກລວງມະນຸດທັງໂລກ ກໍຖືກຊັດຖິ້ມລົງເສຍ ມັນກັບບໍລິວານຂອງມັນ ກໍຖືກຊັດຖິ້ມລົງເທິງແຜ່ນດິນໂລກ.
66012010	ແລ້ວຂ້າພະເຈົ້າໄດ້ຍິນສຽງດັງມາຈາກສະຫວັນວ່າ, “ບັດນີ້ຄວາມລອດພົ້ນ ຣິດເດດ ແລະຣາຊອານາຈັກແຫ່ງພຣະເຈົ້າຂອງເຮົາທັງຫລາຍ ກັບທັງຣິດອຳນາດພຣະຄຣິດຂອງພຣະອົງໄດ້ມາເຖິງແລ້ວ ເພາະວ່າຜູ້ທີ່ກ່າວໂທດພວກພີ່ນ້ອງຂອງເຮົາ ຕໍ່ພຣະພັກພຣະເຈົ້າຂອງເຮົາ ທັງກາງເວັນແລະກາງຄືນນັ້ນ ກໍໄດ້ຖືກຖິ້ມລົງເສຍແລ້ວ.
66012011	ເຂົາເຫລົ່ານັ້ນໄດ້ຊະນະພະຍານາກແລ້ວ ດ້ວຍພຣະໂລຫິດຂອງພຣະເມສານ້ອຍ ແລະເພາະຄຳພະຍານຂອງພວກເຂົາເອງ ເຖິງແມ່ນວ່າພວກເຂົາຈະຕາຍກໍບໍ່ເສຍດາຍຊີວິດຂອງຕົນ.
66012012	ເພາະເຫດນັ້ນແຫລະ ສະຫວັນກັບບັນດາຜູ້ທີ່ຢູ່ໃນສະຫວັນ ຈົ່ງຊື່ນຊົມຍິນດີ ແຕ່ວິບັດຈະມີແກ່ແຜ່ນດິນໂລກແລະນໍ້າທະເລ ເພາະວ່າມານຮ້າຍໄດ້ລົງມາຫາເຈົ້າດ້ວຍຄວາມຄຽດແຄ້ນອັນໃຫຍ່ ເພາະມັນຮູ້ວ່າເວລາຂອງມັນມີໜ້ອຍ.”
66012013	ເມື່ອພະຍານາກເຫັນວ່າ ຕົນໄດ້ຖືກຖິ້ມລົງມາຍັງແຜ່ນດິນໂລກແລ້ວ ມັນກໍເລີ່ມຕາມຫາຍິງທີ່ໄດ້ເກີດລູກຊາຍນັ້ນ.
66012014	ແຕ່ຍິງຜູ້ນີ້ໄດ້ຮັບປີກສອງອັນຂອງນົກອິນຊີໃຫຍ່ ເພື່ອຈະໄດ້ບິນໜີໄປຍັງບ່ອນຂອງນາງໃນຖິ່ນແຫ້ງແລ້ງກັນດານ ບ່ອນທີ່ນາງຈະໄດ້ຮັບການລ້ຽງດູຢູ່ສາມປີເຄິ່ງ ປອດໄພຈາກການໂຈມຕີຂອງພະຍານາກ.
66012015	ພະຍານາກນັ້ນ ໄດ້ພົ່ນນໍ້າອອກຈາກປາກເໝືອນແມ່ນໍ້າ ໄຫລຕາມຍິງນັ້ນ ເພື່ອຈະໃຫ້ພັດຍິງນັ້ນໄປ,
66012016	ແຕ່ແຜ່ນດິນໂລກໄດ້ຊ່ວຍນາງໄວ້ ດ້ວຍການຍະອອກກືນກິນນໍ້າ ທີ່ພະຍານາກໄດ້ໃຊ້ປາກພົ່ນອອກມານັ້ນ.
66012017	ຝ່າຍພະຍານາກກໍຄຽດແຄ້ນຢ່າງໃຫຍ່ໃຫ້ຍິງນັ້ນ ແລະອອກໄປຕໍ່ສູ້ກັບເຊື້ອສາຍຂອງນາງທີ່ເຫລືອຢູ່ ຄືທຸກຄົນທີ່ປະຕິບັດຕາມກົດບັນຍັດຂອງພຣະເຈົ້າ ແລະຢຶດຖືຄຳພະຍານຝ່າຍພຣະເຢຊູເຈົ້າ.
66012018	ຝ່າຍພະຍານາກກໍໄດ້ຢືນ ຢູ່ທີ່ຫາດຊາຍແຄມທະເລ.
66013001	ແລ້ວຂ້າພະເຈົ້າກໍໄດ້ເຫັນສັດຮ້າຍໂຕໜຶ່ງ ຂຶ້ນມາຈາກທະເລ ມັນມີສິບເຂົາກັບເຈັດຫົວ ແລະຢູ່ເທິງແຕ່ລະເຂົາມີມົງກຸດອັນໜຶ່ງ ແລະຢູ່ເທິງແຕ່ລະຫົວມີຊື່ເປັນຄຳໝິ່ນປະໝາດພຣະເຈົ້າ.
66013002	ສັດຮ້າຍທີ່ຂ້າພະເຈົ້າໄດ້ເຫັນນັ້ນ ໂຕເໝືອນເສືອດາວ ຕີນເໝືອນຕີນໝີ ແລະປາກເໝືອນປາກສິງ ພະຍານາກໄດ້ໃຫ້ຣິດເດດ ແລະບັນລັງກັບອຳນາດອັນໃຫຍ່ຫລວງຂອງຕົນແກ່ສັດຮ້າຍນັ້ນ.
66013003	ຫົວໜຶ່ງໃນບັນດາຫົວຂອງສັດຮ້າຍ ເບິ່ງເໝືອນກັບວ່າ ຖືກຟັນເຖິງແກ່ຄວາມຕາຍແລ້ວ, ແຕ່ບາດແຜອັນໜ້າຈະຕາຍນັ້ນ ໄດ້ຮັບການປິ່ນປົວໃຫ້ຫາຍດີແລ້ວ. ຄົນທັງໂລກຕ່າງກໍປະຫລາດໃຈແລະໄດ້ຕິດຕາມສັດຮ້າຍໂຕນີ້.
66013004	ພວກເຂົາບູຊາພະຍານາກ ເພາະມັນໄດ້ໃຫ້ອຳນາດແກ່ສັດຮ້າຍນັ້ນ ແລະພວກເຂົາໄດ້ບູຊາສັດຮ້າຍນັ້ນ ໂດຍກ່າວວ່າ, “ໃຜຈະປຽບປານກັບສັດນີ້ໄດ້ ແລະຜູ້ໃດຈະສາມາດສູ້ຮົບກັບສັດນີ້ໄດ້.”
66013005	ພຣະເຈົ້າຊົງອະນຸຍາດໃຫ້ສັດນັ້ນມີປາກ ເວົ້າຄຳຈອງຫອງແລະໝິ່ນປະໝາດ ແລະຊົງໃຫ້ມັນມີອຳນາດເຮັດຢ່າງນັ້ນຕະຫລອດສີ່ສິບສອງເດືອນ.
66013006	ມັນອ້າປາກເລີ່ມກ່າວຄຳໝິ່ນປະໝາດຕໍ່ພຣະເຈົ້າ ຕໍ່ພຣະນາມຂອງພຣະອົງ ຕໍ່ທີ່ສະຖິດຂອງພຣະອົງ ແລະຕໍ່ບັນດາຜູ້ທີ່ຢູ່ເທິງສະຫວັນທັງໝົດ.
66013007	ແລະໄດ້ຊົງໃຫ້ມັນສູ້ຮົບກັບບັນດາໄພ່ພົນຂອງພຣະເຈົ້າ ແລະຊະນະພວກເຂົາ ຍັງຊົງປະທານໃຫ້ມັນມີອຳນາດເໜືອທຸກຕະກຸນ, ທຸກຊົນຊາດ, ທຸກພາສາ ແລະທຸກປະເທດ.
66013008	ບັນດາຄົນທັງປວງທີ່ຢູ່ໃນໂລກຈະບູຊາສັດຮ້າຍນັ້ນ ຄືທຸກຄົນທີ່ບໍ່ມີຊື່ຈົດໄວ້ໃນທະບຽນແຫ່ງຊີວິດ ຕັ້ງແຕ່ຊົງສ້າງໂລກ ຄືທະບຽນພຣະເມສານ້ອຍທີ່ຊົງຖືກຂ້າເສຍນັ້ນ.
66013009	ຜູ້ໃດມີຫູຟັງ ຈົ່ງຟັງເອົາເທີ້ນ
66013010	“ຜູ້ໃດທີ່ກຳນົດໄວ້ໃຫ້ໄປເປັນຊະເລີຍ ຜູ້ນັ້ນກໍຈະຕ້ອງໄປເປັນຊະເລີຍ. ຜູ້ໃດທີ່ກຳນົດໄວ້ໃຫ້ຕາຍດ້ວຍດາບ ຜູ້ນັ້ນກໍຈະຕ້ອງຖືກຂ້າດ້ວຍດາບ. ນີ້ແຫລະ ຄືຄວາມອົດທົນ ແລະຄວາມເຊື່ອທີ່ພວກໄພ່ພົນຂອງພຣະເຈົ້າຈະຕ້ອງມີ.”
66013011	ແລ້ວຂ້າພະເຈົ້າໄດ້ເຫັນສັດຮ້າຍອີກໂຕໜຶ່ງ ຂຶ້ນມາຈາກພື້ນດິນ ມັນມີສອງເຂົາເໝືອນເຂົາແກະນ້ອຍ ມັນເວົ້າເໝືອນພະຍານາກ.
66013012	ມັນໄດ້ໃຊ້ສິດອຳນາດອັນຍິ່ງໃຫຍ່ຂອງສັດຮ້າຍໂຕທຳອິດ ຢູ່ຕໍ່ໜ້າສັດຮ້າຍໂຕທຳອິດນັ້ນ ມັນບັງຄັບໃຫ້ໂລກແລະຄົນທັງໝົດທີ່ຢູ່ໃນໂລກ ຂາບໄຫວ້ສັດຮ້າຍໂຕທຳອິດ ທີ່ມີບາດແຜເຖິງແກ່ຄວາມຕາຍ ແຕ່ໄດ້ຮັບການປິ່ນປົວໃຫ້ຫາຍດີແລ້ວນັ້ນ.
66013013	ສັດຮ້າຍນັ້ນ ໄດ້ສະແດງໝາຍສຳຄັນອັນໃຫຍ່ ຈົນເຮັດໃຫ້ໄຟຕົກຈາກຟ້າ ລົງສູ່ແຜ່ນດິນໂລກຕໍ່ໜ້າຕໍ່ຕາມະນຸດ.
66013014	ມັນຫລອກລວງຄົນທັງຫລາຍ ທີ່ຢູ່ໃນໂລກດ້ວຍໝາຍສຳຄັນ ທີ່ຊົງໃຫ້ມັນເຮັດຕໍ່ໜ້າສັດຮ້າຍໂຕເດີມນັ້ນ ແລະມັນສັ່ງໃຫ້ເຂົາສ້າງຮູບສັດຮ້າຍ ທີ່ຖືກຟັນດ້ວຍດາບແຕ່ຍັງບໍ່ຕາຍນັ້ນ.
66013015	ຊົງໃຫ້ມັນມີອຳນາດ ທີ່ຈະໃຫ້ລົມຫາຍໃຈແກ່ຮູບສັດຮ້າຍນັ້ນ ເພື່ອຮູບສັດຮ້າຍນັ້ນຈະປາກໄດ້ ແລະໃຫ້ມີອຳນາດເຮັດໃຫ້ບັນດາຄົນທີ່ບໍ່ຍອມບູຊາຮູບສັດຮ້າຍນັ້ນ ເຖິງແກ່ຄວາມຕາຍ.
66013016	ມັນຍັງເຮັດໃຫ້ຄົນທັງປວງ ທັງນ້ອຍແລະໃຫຍ່ ທັງຮັ່ງມີແລະຍາກຈົນ ທັງເສລີແລະຂ້ອຍຂ້າ ໄດ້ຮັບເຄື່ອງໝາຍໄວ້ທີ່ມືຂວາ ຫລືທີ່ໜ້າຜາກຂອງພວກເຂົາ.
66013017	ເພື່ອບໍ່ໃຫ້ຜູ້ໃດຊື້ ຫລືຂາຍໄດ້ ເວັ້ນໄວ້ແຕ່ຜູ້ທີ່ມີເຄື່ອງໝາຍນັ້ນ ຊຶ່ງເປັນຊື່ຂອງສັດຮ້າຍ ຫລືເລກທີ່ໝາຍເຖິງຊື່ມັນນັ້ນ.
66013018	ໃນເລື່ອງນີ້ ຕ້ອງໃຊ້ສະຕິປັນຍາຄວາມຮູ້ ຖ້າຜູ້ໃດມີຄວາມເຂົ້າໃຈ ກໍໃຫ້ຄິດເລກຂອງສັດຮ້າຍນັ້ນ ເພາະເປັນເລກຂອງບຸກຄົນຜູ້ໜຶ່ງ ເລກຂອງມັນຄື ຫົກຮ້ອຍຫົກສິບຫົກ.
66014001	ແລ້ວຂ້າພະເຈົ້າກໍໄດ້ຫລຽວເບິ່ງ ແລະເຫັນພຣະເມສານ້ອຍຢືນຢູ່ເທິງພູເຂົາຊີໂອນ ແລະຜູ້ທີ່ຢູ່ກັບພຣະອົງແສນສີ່ໝື່ນສີ່ພັນຄົນ ຊຶ່ງເປັນພວກທີ່ມີພຣະນາມຂອງພຣະອົງ ແລະພຣະນາມພຣະບິດາຂອງພຣະອົງ ຂຽນໄວ້ທີ່ໜ້າຜາກຂອງພວກເຂົາ.
66014002	ແລ້ວຂ້າພະເຈົ້າກໍໄດ້ຍິນສຽງໜຶ່ງຈາກສະຫວັນ ດັງເໝືອນສຽງນໍ້າໄຫລແຮງ ແລະເໝືອນສຽງຟ້າຮ້ອງກ້ອງສະໜັ່ນ ສຽງນັ້ນເໝືອນສຽງພິນທີ່ພວກນັກດົນຕີຼກຳລັງບັນເລງຢູ່.
66014003	ຄົນເຫລົ່ານັ້ນຮ້ອງເພງບົດໃໝ່ຕໍ່ໜ້າພຣະຣາຊບັນລັງ ຕໍ່ໜ້າສິ່ງທີ່ມີຊີວິດທັງສີ່ ຕໍ່ໜ້າພວກຜູ້ອາວຸໂສ ບໍ່ມີຜູ້ໃດສາມາດຮຽນຮູ້ເພງບົດນັ້ນໄດ້ ເວັ້ນແຕ່ຄົນແສນສີ່ໝື່ນສີ່ພັນນັ້ນ ທີ່ໄດ້ຊົງໄຖ່ໄວ້ແລ້ວຈາກແຜ່ນດິນໂລກ.
66014004	ຄົນເຫລົ່ານີ້ແຫລະ ເປັນຜູ້ທີ່ບໍ່ມີຄວາມຊົ່ວມົວໝອງກັບແມ່ຍິງ ເພາະພວກເຂົາເປັນພວກພົມມະຈາຣີ. ພຣະເມສານ້ອຍສະເດັດໄປທາງໃດ ແມ່ນຄົນເຫລົ່ານີ້ ທີ່ຕາມສະເດັດໄປ. ຄົນເຫລົ່ານີ້ແຫລະ ທີ່ຊົງໄຖ່ໄວ້ຈາກມວນມະນຸດ ເພື່ອເປັນຜົນທໍາອິດຖວາຍແດ່ພຣະເຈົ້າ ແລະພຣະເມສານ້ອຍ.
66014005	ຈະຫາຄວາມຕົວະໃນປາກຂອງພວກເຂົາກໍບໍ່ພົບ ພວກເຂົາບໍ່ມີຈຸດດ່າງພອຍແລ້ວ.
66014006	ແລ້ວຂ້າພະເຈົ້າກໍໄດ້ເຫັນເທວະດາຕົນໜຶ່ງອີກ ບິນໄປໃນທ້ອງຟ້າ ມີຂ່າວປະເສີດອັນນິຣັນດອນ ນຳໄປປະກາດແກ່ຊາວໂລກທັງປວງ, ແກ່ທຸກປະເທດ, ທຸກຊົນເຜົ່າ, ທຸກພາສາ ແລະ ທຸກຊົນຊາດ.
66014007	ເທວະດາຕົນນັ້ນເປັ່ງສຽງຮ້ອງວ່າ, “ຈົ່ງຢຳເກງພຣະເຈົ້າ ແລະສັນລະເສີນຄວາມຍິ່ງໃຫຍ່ຂອງພຣະອົງ ເພາະເຖິງເວລາແລ້ວ ທີ່ພຣະອົງຈະຕັດສິນມະນຸດສະໂລກ ຈົ່ງນະມັດສະການພຣະອົງ ຜູ້ທີ່ໄດ້ສ້າງສະຫວັນ, ແຜ່ນດິນໂລກ, ນໍ້າທະເລ ກັບບໍ່ນໍ້າພຸທັງຫລາຍ.”
66014008	ແລະເທວະດາອີກຕົນໜຶ່ງ ເປັນຕົນທີສອງໄດ້ນຳໄປ ຮ້ອງຂຶ້ນວ່າ, “ບາບີໂລນມະຫານະຄອນນັ້ນ ຫລົ້ມຈົມແລ້ວ ຫລົ້ມຈົມເສຍແລ້ວ ຄືນະຄອນທີ່ເຮັດໃຫ້ປະຊາຊາດທັງປວງ ດື່ມເຫລົ້າແວງປຸກຢ່າງເຫລືອເກີນຂອງຕົນ ຕາມຄວາມປາຖະໜາທາງກາມ.”
66014009	ມີເທວະດາອີກຕົນໜຶ່ງ ເປັນຕົນທີສາມນຳໄປ ຮ້ອງສຽງດັ່ງຂຶ້ນວ່າ, “ຖ້າຜູ້ໃດບູຊາສັດຮ້າຍ ແລະຮູບຂອງມັນ ແລະຮັບເຄື່ອງໝາຍນັ້ນ ໄວ້ທີ່ໜ້າຜາກ ຫລືທີ່ມື.
66014010	ຜູ້ນັ້ນແຫລະ ຈະຕ້ອງດື່ມເຫລົ້າແວງແຫ່ງຄວາມໂກດຮ້າຍຂອງພຣະເຈົ້າ ທີ່ຊົງຖອກລົງໃນຈອກແຫ່ງຄວາມໂກດຮ້າຍນັ້ນ ໂດຍບໍ່ປົນກັບສິ່ງໃດ ຜູ້ນັ້ນຈະຖືກທໍລະມານໃນໄຟກັບມາດ ຕໍ່ໜ້າຝູງເທວະດາບໍຣິສຸດ ແລະຕໍ່ພຣະພັກພຣະເມສານ້ອຍ.
66014011	ຄວັນແຫ່ງການທໍລະມານຂອງພວກເຂົາ ກໍພຸ່ງຂຶ້ນຕະຫລອດໄປເປັນນິດ. ຄົນທັງຫລາຍທີ່ບູຊາສັດຮ້າຍ ແລະຮູບຂອງມັນ ກັບຜູ້ທີ່ຮັບເຄື່ອງໝາຍຊື່ຂອງມັນນັ້ນ ຈະບໍ່ມີເວລາພັກຜ່ອນ ທັງກາງເວັນແລະກາງຄືນ.”
66014012	ໃນເລື່ອງນີ້ພວກໄພ່ພົນຂອງພຣະເຈົ້າ ຄືຜູ້ທີ່ຮັກສາກົດບັນຍັດຂອງພຣະເຈົ້າ ແລະຄວາມເຊື່ອຝ່າຍພຣະເຢຊູເຈົ້າ ກໍຕ້ອງໃຊ້ຄວາມພຽນອົດທົນ.
66014013	ແລະຂ້າພະເຈົ້າໄດ້ຍິນພຣະສຸລະສຽງຈາກສະຫວັນ ຊົງສັ່ງວ່າ, “ຈົ່ງຂຽນໄວ້ວ່າ ‘ຄົນທັງຫລາຍທີ່ຕາຍໃນອົງພຣະຜູ້ເປັນເຈົ້າ ຕັ້ງແຕ່ນີ້ໄປກໍເປັນສຸກ.’” ແລະພຣະວິນຍານຊົງຢືນຢັນວ່າ, “ຈິງຢູ່ແລ້ວ ເພື່ອພວກເຂົາຈະໄດ້ພັກຜ່ອນຈາກການເມື່ອຍຍາກຂອງຕົນ ເພາະການງານທີ່ພວກເຂົາໄດ້ເຮັດນັ້ນ ກໍຕິດຕາມພວກເຂົາໄປ.”
66014014	ແລ້ວຂ້າພະເຈົ້າກໍໄດ້ຫລຽວເບິ່ງ ແລະເຫັນເມກສີຂາວ ເທິງເມກນັ້ນມີຜູ້ໜຶ່ງນັ່ງເໝືອນບຸດມະນຸດ ຫົວສວມມົງກຸດຄຳ ແລະມືຖືກ່ຽວດວງຄົມ.
66014015	ໃນຂະນະນັ້ນ ມີເທວະດາຕົນໜຶ່ງອີກ ອອກມາຈາກພຣະວິຫານ ຮ້ອງສຽງດັງໃສ່ຜູ້ທີ່ນັ່ງຢູ່ເທິງເມກນັ້ນວ່າ, “ຈົ່ງໃຊ້ກ່ຽວຂອງພຣະອົງກ່ຽວສາ ເພາະເຖິງເວລາກ່ຽວແລ້ວ. ດ້ວຍວ່າ, ຜົນທີ່ແຜ່ນດິນໂລກ ກໍສຸກພໍເກັບກ່ຽວແລ້ວ.”
66014016	ດັ່ງນັ້ນ ທ່ານທີ່ນັ່ງຢູ່ເທິງເມກ ຈຶ່ງແກວ່ງກ່ຽວລົງເທິງແຜ່ນດິນໂລກ ແລະແຜ່ນດິນໂລກກໍມີການເກັບກ່ຽວ.
66014017	ແລ້ວຂ້າພະເຈົ້າກໍເຫັນເທວະດາຕົນໜຶ່ງອີກ ອອກມາຈາກພຣະວິຫານໃນສະຫວັນ ຖືກ່ຽວດວງຄົມເໝືອນກັນ.
66014018	ໃນຂະນະນັ້ນ ມີເທວະດາຕົນອື່ນອີກ ລົງມາຈາກແທ່ນບູຊາ ເປັນຜູ້ມີໜ້າທີ່ກຳກັບໄຟ, ເທວະດາຕົນນີ້ໄດ້ຮ້ອງສຽງດັງ ບອກເທວະດາຕົນທີ່ຖືກ່ຽວດວງຄົມນັ້ນວ່າ, “ຈົ່ງໃຊ້ກ່ຽວດວງຄົມຂອງທ່ານ ກ່ຽວພວງໝາກອະງຸ່ນ ຈາກສວນອະງຸ່ນທີ່ແຜ່ນດິນໂລກ ເພາະໝາກອະງຸ່ນສຸກແລ້ວ.”
66014019	ດັ່ງນັ້ນ ເທວະດາຕົນນັ້ນ ຈຶ່ງແກວ່ງກ່ຽວລົງມາເທິງແຜ່ນດິນໂລກ ເກັບກ່ຽວຜົນໝາກອະງຸ່ນຈາກເຄືອອະງຸ່ນ ແລະຖິ້ມໃສ່ອ່າງຢຽບໝາກອະງຸ່ນແຫ່ງຄວາມໂກດຮ້າຍຂອງພຣະເຈົ້າ.
66014020	ອ່າງຢຽບໝາກອະງຸ່ນນັ້ນຕັ້ງຢູ່ນອກເມືອງ ແລະເລືອດກໍໄຫລອອກມາຈາກອ່າງຢຽບໝາກອະງຸ່ນນັ້ນ ເລິກເກືອບເຖິງສອງແມັດ ແລະເປັນສາຍນໍ້າຍາວປະມານສາມຮ້ອຍກິໂລແມັດ.
66015001	ແລ້ວຂ້າພະເຈົ້າໄດ້ເຫັນໝາຍສຳຄັນອັນໃຫຍ່ຫລວງ ແລະໜ້າອັດສະຈັນໃນສະຫວັນອີກຢ່າງໜຶ່ງ ຄືມີເທວະດາເຈັດຕົນຖືໄພອັນຕະລາຍເຈັດຢ່າງ ເປັນໄພອັນຕະລາຍຄັ້ງສຸດທ້າຍ ເພາະວ່າຄວາມໂກດຮ້າຍຂອງພຣະເຈົ້າກໍເປັນການສິ້ນສຸດລົງ.
66015002	ແລ້ວຂ້າພະເຈົ້າກໍໄດ້ເຫັນສິ່ງໜຶ່ງ ຄືທະເລແກ້ວປົນໄຟ, ຂ້າພະເຈົ້າຍັງໄດ້ເຫັນບັນດາຜູ້ທີ່ມີໄຊຊະນະເໜືອສັດຮ້າຍແລະຮູບຂອງມັນ ແລະເໜືອຜູ້ທີ່ມີຕົວເລກໝາຍຊື່ຂອງມັນ ຄົນເຫລົ່ານີ້ໄດ້ຢືນຢູ່ແຄມທະເລແກ້ວນັ້ນ ພວກເຂົາຖືພິນທີ່ພຣະເຈົ້າໄດ້ມອບໃຫ້ພວກເຂົາ.
66015003	ພວກເຂົາຮ້ອງເພງຂອງໂມເຊຜູ້ຮັບໃຊ້ຂອງພຣະເຈົ້າ ແລະເພງຂອງພຣະເມສານ້ອຍນັ້ນວ່າ, “ຂ້າແດ່ອົງພຣະຜູ້ເປັນເຈົ້າ ພຣະເຈົ້າຜູ້ຊົງຣິດທານຸພາບສູງສຸດ ພຣະຣາຊກິດຂອງພຣະອົງກໍໃຫຍ່ຫລວງ ແລະ ໜ້າອັດສະຈັນ ຂ້າແດ່ພຣະມະຫາກະສັດ ແຫ່ງປະຊາຊາດທັງປວງ ວິຖີທາງຂອງພຣະອົງກໍຍຸດຕິທຳ ແລະທ່ຽງແທ້.
66015004	ຂ້າແດ່ອົງພຣະຜູ້ເປັນເຈົ້າ ໃຜໜໍຈະບໍ່ຢຳເກງພຣະອົງ ແລະຈະບໍ່ຖວາຍກຽດແດ່ພຣະນາມຂອງພຣະອົງ ເພາະພຣະອົງຜູ້ດຽວຊົງເປັນຜູ້ບໍຣິສຸດ. ປະຊາຊາດທັງປວງຈະມານະມັດສະການ ຕໍ່ພຣະພັກພຣະອົງ ເພາະກິດຈະການອັນຍຸດຕິທຳຂອງພຣະອົງ ກໍປາກົດແຈ້ງແລ້ວ.”
66015005	ຫລັງຈາກນັ້ນແລ້ວ ຂ້າພະເຈົ້າໄດ້ເຫັນພຣະວິຫານໃນສະຫວັນ ຄືຫໍເຕັນແຫ່ງຄຳພະຍານໄດ້ເປີດອອກ.
66015006	ແລ້ວເທວະດາເຈັດຕົນ ທີ່ຖືໄພພິບັດເຈັດຢ່າງນັ້ນ ໄດ້ອອກມາຈາກພຣະວິຫານ ທຸກຕົນນຸ່ງຜ້າປ່ານເນື້ອລະອຽດເສາະໃສ ແລະໃສ່ສາຍຮັດໜ້າເອິກທີ່ເຮັດດ້ວຍຄຳ.
66015007	ແລ້ວກໍມີສິ່ງທີ່ມີຊີວິດຕົນໜຶ່ງໃນສີ່ຕົນນັ້ນ ເອົາຂັນຄຳເຈັດໜ່ວຍໃຫ້ແກ່ເທວະດາເຈັດຕົນນັ້ນ ເປັນຂັນທີ່ເຕັມໄປດ້ວຍຄວາມໂກດຮ້າຍຂອງພຣະເຈົ້າ ອົງຊົງພຣະຊົນຢູ່ຊົ່ວນິຣັນດອນ.
66015008	ພຣະວິຫານເຕັມໄປດ້ວຍຄວັນແຫ່ງສະຫງ່າຣາສີແລະຣິດອຳນາດຂອງພຣະເຈົ້າ. ບໍ່ມີຜູ້ໃດເຂົ້າໄປໃນພຣະວິຫານນັ້ນໄດ້ ຈົນກວ່າໄພພິບັດທັງເຈັດ ຂອງເທວະດາທັງເຈັດຕົນນັ້ນ ຈະໄດ້ສິ້ນສຸດລົງ.
66016001	ແລ້ວຂ້າພະເຈົ້າກໍໄດ້ຍິນສຽງແຮງດັງອອກມາຈາກພຣະວິຫານ ກ່າວຕໍ່ເທວະດາເຈັດຕົນນັ້ນວ່າ, “ຈົ່ງໄປສາ ເອົາຂັນທັງເຈັດໜ່ວຍທີ່ເຕັມໄປດ້ວຍຄວາມໂກດຮ້າຍຂອງພຣະເຈົ້າ ໄປຖອກໃສ່ແຜ່ນດິນໂລກ.”
66016002	ເທວະດາຕົນທຳອິດໄດ້ໄປຖອກຂັນຂອງຕົນໃສ່ແຜ່ນດິນໂລກ. ຕຸ່ມຝີອັນຮ້າຍແຮງ ແລະເຮັດໃຫ້ເຈັບປວດ ໄດ້ເກີດຂຶ້ນຕາມຕົນຕົວຂອງພວກທີ່ມີເຄື່ອງໝາຍຂອງສັດຮ້າຍ ແລະພວກທີ່ຂາບໄຫວ້ຮູບຂອງມັນ.
66016003	ແລ້ວເທວະດາຕົນທີສອງ ກໍໄດ້ຖອກຂັນຂອງຕົນໃສ່ທະເລ ແລະນໍ້າທະເລກໍໄດ້ກາຍເປັນເໝືອນດັ່ງເລືອດຂອງຄົນຕາຍ ແລະທຸກສິ່ງທີ່ມີຊີວິດຢູ່ໃນທະເລກໍໄດ້ຕາຍໄປໝົດ.
66016004	ແລ້ວເທວະດາຕົນທີສາມ ກໍໄດ້ຖອກຂັນຂອງຕົນໃສ່ແມ່ນໍ້າແລະນໍ້າພຸທັງຫລາຍ ແລະແມ່ນໍ້າກັບນໍ້າພຸເຫລົ່ານັ້ນກໍໄດ້ກາຍເປັນເລືອດ.
66016005	ແລ້ວຂ້າພະເຈົ້າໄດ້ຍິນເທວະດາແຫ່ງນໍ້ານັ້ນຮ້ອງວ່າ, “ຂ້າແດ່ພຣະອົງເຈົ້າ ຜູ້ບໍຣິສຸດ ຜູ້ຊົງດຳລົງຢູ່ບັດນີ້ ແລະຜູ້ຊົງດຳລົງຢູ່ໃນຄາວກ່ອນ ພຣະອົງຊົງເປັນຜູ້ຍຸດຕິທຳ ເພາະພຣະອົງຊົງພິພາກສາເຫດການເຫລົ່ານີ້.
66016006	ເພາະຄົນເຫລົ່ານັ້ນໄດ້ເຮັດໃຫ້ເລືອດໄພ່ພົນຂອງພຣະເຈົ້າ ແລະຂອງຜູ້ປະກາດພຣະທຳໄຫລອອກ ແລະພຣະອົງໄດ້ຊົງປະທານເລືອດໃຫ້ພວກເຂົາດື່ມ ກໍສົມຄວນກັບການກະທຳຂອງພວກເຂົາແລ້ວ.”
66016007	ແລະຂ້າພະເຈົ້າໄດ້ຍິນແທ່ນບູຊາຮ້ອງວ່າ, “ຈິງຢູ່ແລ້ວ ອົງພຣະຜູ້ເປັນເຈົ້າ ພຣະເຈົ້າຜູ້ຊົງຣິດທານຸພາບສູງສຸດ ການພິພາກສາຂອງພຣະອົງກໍທ່ຽງແທ້ແລະຍຸດຕິທຳ.”
66016008	ແລ້ວເທວະດາຕົນທີສີ່ ກໍໄດ້ຖອກຂັນຂອງຕົນໃສ່ດວງຕາເວັນ ແລະດວງຕາເວັນກໍໄດ້ຮັບອະນຸຍາດໃຫ້ເຜົາໄໝ້ຄົນທັງຫລາຍດ້ວຍຄວາມຮ້ອນອັນແຮງກ້າ.
66016009	ພວກເຂົາໄດ້ຖືກເຜົາໄໝ້ດ້ວຍແສງແດດກ້າ ແລະພວກເຂົາກໍໄດ້ສາບແຊ່ງພຣະນາມຂອງພຣະເຈົ້າ ອົງທີ່ມີສິດອຳນາດເໜືອໄພພິບັດນັ້ນ ແລະພວກເຂົາບໍ່ຖິ້ມໃຈເກົ່າເອົາໃຈໃໝ່ ເພື່ອຖວາຍພຣະກຽດແກ່ພຣະອົງ.
66016010	ແລ້ວເທວະດາຕົນທີຫ້າ ກໍໄດ້ຖອກຂັນຂອງຕົນໃສ່ບັນລັງຂອງສັດຮ້າຍ ຄວາມມືດຈຶ່ງຕົກໃສ່ອານາຈັກຂອງສັດຮ້າຍ ແລະຄົນເຫຼົ່ານັ້ນກໍກັດລີ້ນຂອງຕົນເພາະຄວາມເຈັບປວດ
66016011	ແລະພວກເຂົາໄດ້ສາບແຊ່ງພຣະເຈົ້າແຫ່ງສະຫວັນ ຍ້ອນຄວາມເຈັບປວດແລະຕຸ່ມຝີ ທີ່ເກີດຕາມຕົນຕົວຂອງພວກເຂົານັ້ນ ແຕ່ພວກເຂົາບໍ່ໄດ້ກັບໃຈຈາກການກະທຳຂອງຕົນ.
66016012	ແລ້ວເທວະດາຕົນທີຫົກ ກໍໄດ້ຖອກຂັນຂອງຕົນໃສ່ແມ່ນໍ້າໃຫຍ່ເອີຟຣັດ ແມ່ນໍ້ານັ້ນໄດ້ແຫ້ງໄປ ເພື່ອຕຽມຫົນທາງໄວ້ໃຫ້ບັນດາກະສັດ ທີ່ມາຈາກທິດຕາເວັນອອກ.
66016013	ຕໍ່ມາ ຂ້າພະເຈົ້າໄດ້ເຫັນວິນຍານຊົ່ວຮ້າຍສາມດວງ ມີລັກສະນະເໝືອນໂຕກົບ ວິນຍານນັ້ນໄດ້ອອກມາຈາກປາກຂອງພະຍານາກ, ປາກຂອງສັດຮ້າຍ ແລະປາກຂອງຜູ້ປະກາດພຣະທຳປອມ.
66016014	ດ້ວຍວ່າ, ວິນຍານເຫລົ່ານັ້ນເປັນຜີມານຮ້າຍ ທີ່ເຮັດໝາຍສຳຄັນ ມັນອອກໄປຫາກະສັດທັງຫລາຍທົ່ວພິພົບໂລກ ເພື່ອໃຫ້ກະສັດເຫລົ່ານັ້ນມາຮ່ວມກັນສຳລັບການສົງຄາມ ໃນວັນອັນໃຫຍ່ຫລວງຂອງພຣະເຈົ້າ ຜູ້ຊົງຣິດທານຸພາບສູງສຸດ. (
66016015	“ເບິ່ງແມ! ເຮົາຈະມາເໝືອນຂະໂມຍມາ ຄວາມສຸກເປັນຂອງຜູ້ທີ່ເຝົ້າລະວັງ ແລະຮັກສາເສື້ອຜ້າຂອງຕົນໄວ້ ເພື່ອວ່າຕົນຈະບໍ່ໄດ້ເປືອຍກາຍ ແລະເປັນທີ່ອັບອາຍໃນທ່າມກາງຄົນທັງຫລາຍ.”)
66016016	ແລະວິນຍານເຫຼົ່ານັ້ນ ໄດ້ພາກະສັດທັງຫລາຍມາຊຸມນຸມກັນໃນບ່ອນໜຶ່ງ ຕາມພາສາເຮັບເຣີເອີ້ນວ່າ, “ອາມາເຄໂດນ.”
66016017	ແລ້ວເທວະດາຕົນທີເຈັດ ກໍໄດ້ຖອກຂັນຂອງຕົນໃນອາກາດ ມີສຽງໜຶ່ງດັງແຮງມາຈາກບັນລັງໃນພຣະວິຫານ ກ່າວວ່າ, “ສຳເລັດແລ້ວ.”
66016018	ແລ້ວກໍມີຟ້າແມບເຫຼື້ອມ, ມີສຽງແຕກດັງສະໜັ່ນ, ຟ້າຮ້ອງຢ່າງບໍ່ຂາດສາຍ ແລະແຜ່ນດິນກໍໄຫວຢ່າງແຮງ. ຕັ້ງແຕ່ມະນຸດໄດ້ຖືກສ້າງຂຶ້ນມາໃນໂລກ ບໍ່ເຄີຍມີແຜ່ນດິນຫວັ່ນໄຫວອັນໃຫຍ່ ແລະຮ້າຍແຮງຂະໜາດນີ້ຈັກເທື່ອ ນີ້ແມ່ນແຜ່ນດິນໄຫວຄັ້ງຍິ່ງໃຫຍ່ທີ່ສຸດ
66016019	ມະຫານະຄອນໄດ້ແຍກອອກເປັນສາມສ່ວນ ແລະຫົວເມືອງທັງຫລາຍໃນທຸກປະເທດໄດ້ຖືກທຳລາຍ. ພຣະເຈົ້າບໍ່ໄດ້ລືມມະຫານະຄອນບາບີໂລນ ແລະໄດ້ຊົງໃຫ້ນະຄອນນີ້ດື່ມເຫລົ້າອະງຸ່ນ ແຫ່ງຄວາມໂກດຮ້າຍຂອງພຣະອົງ.
66016020	ເກາະທຸກແຫ່ງໄດ້ສູນຫາຍໄປ, ພູທຸກໜ່ວຍກໍຊອກຫາບໍ່ພົບ.
66016021	ມີໝາກເຫັບໃຫຍ່ ໜັກກ້ອນລະຫ້າສິບກິໂລກຼາມ ຕົກຈາກທ້ອງຟ້າຖືກຄົນທັງປວງ, ພວກເຂົາໄດ້ປ້ອຍດ່າພຣະເຈົ້າ ຍ້ອນໄພພິບັດທີ່ເກີດຈາກໝາກເຫັບນັ້ນ. ດ້ວຍວ່າ ເປັນໄພພິບັດອັນຮ້າຍແຮງເຫລືອເກີນ.
66017001	ແລ້ວເທວະດາຕົນໜຶ່ງໃນເຈັດຕົນ ທີ່ຖືຂັນທັງເຈັດໜ່ວຍນັ້ນ ໄດ້ມາຫາຂ້າພະເຈົ້າ ແລະກ່າວວ່າ, “ເຊີນມາທີ່ນີ້ເທີ້ນ ເຮົາຈະໃຫ້ທ່ານເຫັນການຊົງພິພາກສາລົງໂທດ ຍິງໂສເພນີຄົນສຳຄັນ ທີ່ນັ່ງຢູ່ເທິງແມ່ນໍ້າອັນຫລວງຫລາຍ.
66017002	ຄືຍິງນັ້ນທີ່ບັນດາກະສັດທົ່ວໂລກ ໄດ້ຫລີ້ນຜິດສິນທຳທາງເພດກັບມັນ ແລະຊາວໂລກທັງຫລາຍໄດ້ມົວເມົາດ້ວຍເຫລົ້າແວງ ແຫ່ງການຜິດສິນທຳທາງເພດຂອງມັນນັ້ນ.”
66017003	ເທວະດາຕົນນັ້ນໄດ້ຍົກຂ້າພະເຈົ້າເຂົ້າໄປໃນຖິ່ນແຫ້ງແລ້ງກັນດານ ໂດຍພຣະວິນຍານ. ໃນທີ່ນັ້ນ ຂ້າພະເຈົ້າໄດ້ເຫັນແມ່ຍິງຄົນໜຶ່ງ ນັ່ງຢູ່ເທິງຫລັງສັດຮ້າຍສີແດງເຂັ້ມໂຕໜຶ່ງ ຊຶ່ງມີຫລາຍຊື່ທີ່ເປັນຄຳໝິ່ນປະໝາດເຕັມໄປທັງຕົວ, ມັນມີເຈັດຫົວ ແລະສິບເຂົາ.
66017004	ຍິງຜູ້ນັ້ນ ນຸ່ງເຄື່ອງສີມ່ວງອ່ອນແລະສີແດງເຂັ້ມ ແລະປະດັບຕົວດ້ວຍເຄື່ອງຄຳ, ເພັດພອຍ ແລະໄຂ່ມຸກ. ໃນມືຂອງນາງມີຈອກຄຳ ທີ່ເຕັມແຕ່ມົນທິນອັນໜ້າຂີ້ດຽດ ເປັນຜົນແຫ່ງການຜິດສິນທຳທາງເພດຂອງນາງ.
66017005	ທີ່ໜ້າຜາກມີຊື່ຂຽນໄວ້ເປັນຄວາມເລິກລັບວ່າ, “ບາບີໂລນມະຫານະຄອນ ແມ່ຂອງໂສເພນີທັງຫລາຍ ແລະແມ່ຂອງສິ່ງທັງປວງທີ່ໜ້າກຽດໜ້າຊັງໃນແຜ່ນດິນໂລກ.”
66017006	ແລະຂ້າພະເຈົ້າໄດ້ເຫັນຍິງຄົນນັ້ນ ເມົາດ້ວຍເລືອດໄພ່ພົນຂອງພຣະເຈົ້າ ແລະດ້ວຍເລືອດຂອງບັນດາຜູ້ທີ່ຍອມສະຫລະຊີວິດ ເພາະເປັນພະຍານຝ່າຍພຣະເຢຊູເຈົ້າ. ເມື່ອຂ້າພະເຈົ້າເຫັນຍິງຄົນນັ້ນແລ້ວ ກໍອັດສະຈັນໃຈຫລາຍ.
66017007	ເທວະດາຕົນນັ້ນຖາມຂ້າພະເຈົ້າວ່າ, “ເປັນຫຍັງທ່ານຈຶ່ງປະຫລາດໃຈ? ເຮົາຈະບອກໃຫ້ທ່ານຮູ້ຄວາມໝາຍອັນເລິກລັບຂອງຍິງຄົນນີ້ ແລະສັດຮ້າຍທີ່ມີເຈັດຫົວແລະສິບເຂົາ ຊຶ່ງເປັນພາຫານະຂອງຍິງນັ້ນ.
66017008	ສັດຮ້າຍທີ່ທ່ານໄດ້ເຫັນນັ້ນ ໄດ້ເປັນຢູ່ໃນຄາວກ່ອນ ແຕ່ບັດນີ້ບໍ່ໄດ້ເປັນຢູ່ ມັນກຳລັງຈະຂຶ້ນມາຈາກເຫວເລິກ ເພື່ອໄປສູ່ຄວາມຈິບຫາຍ ບັນດາຊາວໂລກທີ່ບໍ່ມີຊື່ຈົດໄວ້ໃນທະບຽນແຫ່ງຊີວິດ ຕັ້ງແຕ່ເລີ່ມຕົ້ນຊົງສ້າງໂລກນັ້ນ ກໍຈະປະຫລາດໃຈ ເມື່ອພວກເຂົາເຫັນສັດຮ້າຍທີ່ໄດ້ເປັນຢູ່ໃນຄາວກ່ອນ ແຕ່ບັດນີ້ບໍ່ໄດ້ເປັນຢູ່ ແລະກຳລັງຈະມາປາກົດອີກ.”
66017009	“ກ່ຽວກັບເລື່ອງນີ້ແມ່ນໃຫ້ໃຊ້ສະຕິປັນຍາແລະຄວາມເຂົ້າໃຈ. ຫົວທັງເຈັດນັ້ນໄດ້ແກ່ພູນ້ອຍເຈັດໜ່ວຍທີ່ຍິງນັ້ນນັ່ງຢູ່. ມັນຍັງໝາຍເຖິງກະສັດເຈັດອົງ
66017010	ຊຶ່ງຫ້າອົງໄດ້ລ່ວງໄປແລ້ວ ອົງໜຶ່ງຊົງກຳລັງເປັນຢູ່ ແລະອີກອົງໜຶ່ງຍັງບໍ່ໄດ້ສະເດັດມາ. ເມື່ອສະເດັດມາແລ້ວຈະຕ້ອງດຳລົງຢູ່ຊົ່ວຂະນະໜຶ່ງ.
66017011	ສັດຮ້າຍທີ່ໄດ້ເປັນຢູ່ໃນຄາວກ່ອນ ແຕ່ບັດນີ້ບໍ່ໄດ້ເປັນຢູ່ນັ້ນ ກໍເປັນອົງທີແປດ ແຕ່ຍັງເປັນອົງໜຶ່ງໃນເຈັດອົງນັ້ນ ແລະຈະໄປສູ່ຄວາມຈິບຫາຍ.
66017012	ເຂົາທັງສິບທີ່ທ່ານໄດ້ເຫັນນັ້ນ ໄດ້ແກ່ກະສັດສິບອົງ ທີ່ຍັງບໍ່ໄດ້ສະເຫວີຍຣາຊສົມບັດ ແຕ່ຈະໄດ້ຮັບອຳນາດເໝືອນກະສັດດ້ວຍກັນກັບສັດຮ້າຍນັ້ນໜຶ່ງຊົ່ວໂມງ.
66017013	ກະສັດທັງສິບອົງນີ້ມີຈິດໃຈຢ່າງດຽວກັນ ແລະພວກເຂົາມອບຣິດເດດ ແລະຣິດອຳນາດຂອງຕົນໃຫ້ແກ່ສັດຮ້າຍນັ້ນ.
66017014	ກະສັດທັງຫລາຍນັ້ນຈະສູ້ຮົບກັບພຣະເມສານ້ອຍ ແລະພຣະເມສານ້ອຍຈະມີໄຊຊະນະ ເພາະວ່າພຣະອົງເປັນອົງພຣະຜູ້ເປັນເຈົ້າເໜືອເຈົ້ານາຍທັງຫລາຍ ແລະເປັນມະຫາກະສັດເໜືອກະສັດທັງຫລາຍ ຝ່າຍບັນດາຄົນທີ່ຢູ່ກັບພຣະອົງ ເປັນຜູ້ທີ່ພຣະອົງໄດ້ຊົງເອີ້ນເອົາແລະຊົງເລືອກໄວ້ ກັບທັງເປັນຜູ້ສັດຊື່ ກໍຈະມີໄຊດ້ວຍກັນກັບພຣະອົງ.”
66017015	ເທວະດາຕົນນັ້ນ ຍັງເວົ້າຕໍ່ຂ້າພະເຈົ້າອີກວ່າ, “ແມ່ນໍ້າທັງຫລາຍທີ່ທ່ານໄດ້ເຫັນ ຊຶ່ງເປັນບ່ອນທີ່ຍິງໂສເພນີນັ່ງຢູ່ນັ້ນ ໄດ້ແກ່ບັນດາຊົນຊາດ ປະຊາຊົນທັງຫລາຍ ບັນດາປະຊາຊາດ ແລະພາສາຕ່າງໆ.
66017016	ເຂົາທັງສິບກັບສັດຮ້າຍທີ່ທ່ານໄດ້ເຫັນນັ້ນ, ຈະພາກັນກຽດຊັງຍິງໂສເພນີ ຈະເຮັດໃຫ້ມັນຂາດມິດສະຫາຍແລະເປືອຍກາຍ ຈະກັດກິນຊີ້ນແລະຈະເອົາໄຟເຜົາມັນເສຍ.
66017017	ດ້ວຍວ່າ ພຣະເຈົ້າໄດ້ດົນໃຈໃຫ້ພວກເຂົາປະຕິບັດຕາມພຣະປະສົງຂອງພຣະອົງ ໂດຍໃຫ້ພວກເຂົາມີຄວາມຄິດຢ່າງດຽວກັນ ແລະໄດ້ມອບອານາຈັກຂອງພວກເຂົາໃຫ້ແກ່ສັດຮ້າຍນັ້ນ ເພື່ອປົກຄອງຈົນກວ່າຈະສຳເລັດ ຕາມພຣະທຳຂອງພຣະເຈົ້າ.
66017018	ຍິງທີ່ທ່ານເຫັນນັ້ນ ໄດ້ແກ່ມະຫານະຄອນທີ່ມີອຳນາດເໜືອບັນດາກະສັດທັງຫລາຍ ທົ່ວແຜ່ນດິນໂລກ.”
66018001	ຫລັງຈາກນັ້ນແລ້ວ ຂ້າພະເຈົ້າໄດ້ເຫັນເທວະດາອີກຕົນໜຶ່ງ ລົງມາຈາກສະຫວັນ ມີສິດອຳນາດອັນຍິ່ງໃຫຍ່ ແລະຣັດສະໝີຂອງເພິ່ນກໍສ່ອງແຈ້ງທົ່ວແຜ່ນດິນໂລກ.
66018002	ເທວະດານັ້ນໄດ້ຮ້ອງປະກາດສຽງແຮງກ້າຂຶ້ນວ່າ, “ບາບີໂລນມະຫານະຄອນຫລົ້ມຈົມແລ້ວ ຫລົ້ມຈົມເສຍແລ້ວ ມັນກາຍເປັນບ່ອນອາໄສຂອງພວກຜີມານຮ້າຍ ເປັນບ່ອນລີ້ຊ່ອນຂອງວິນຍານຊົ່ວຮ້າຍທຸກຢ່າງ ແລະເປັນຄອນນົກບໍ່ສະອາດແລະໜ້າກຽດໜ້າຊັງທຸກຊະນິດ.
66018003	ເພາະວ່າປະຊາຊາດທັງປວງໄດ້ດື່ມເຫລົ້າແວງປຸກຢ່າງເຫລືອເກີນ ແຫ່ງການຜິດສິນທຳທາງເພດຂອງນະຄອນນັ້ນ. ບັນດາກະສັດແຫ່ງແຜ່ນດິນໂລກໄດ້ລ່ວງຜິດສິນທຳທາງເພດກັບນະຄອນນັ້ນ ແລະພໍ່ຄ້າທັງຫລາຍແຫ່ງແຜ່ນດິນໂລກ ໄດ້ລໍ້າລວຍດ້ວຍຊັບອັນຟຸມເຟືອຍຂອງນະຄອນນັ້ນ.”
66018004	ແລ້ວຂ້າພະເຈົ້າກໍໄດ້ຍິນສຽງໜຶ່ງອີກຈາກສະຫວັນກ່າວວ່າ, “ໄພ່ພົນຂອງເຮົາເອີຍ, ຈົ່ງອອກມາຈາກມະຫານະຄອນນັ້ນເສຍ ເພື່ອເຈົ້າທັງຫລາຍຈະບໍ່ມີສ່ວນ ໃນການບາບຂອງມັນ ເພື່ອເຈົ້າຈະບໍ່ໄດ້ຖືກໄພອັນຕະລາຍ ທີ່ຈະເກີດແກ່ມັນນັ້ນ,
66018005	ເພາະການບາບຂອງນະຄອນນັ້ນ ກອງສູງຂຶ້ນພຽງຟ້າແລ້ວ ແລະພຣະເຈົ້າໄດ້ຊົງຈື່ຈຳການກະທຳ ອັນຊົ່ວຊ້າຂອງມັນໄວ້ແລ້ວ.
66018006	ນະຄອນນັ້ນໄດ້ໃຫ້ຜົນຢ່າງໃດ ກໍຈົ່ງໃຫ້ຜົນແກ່ມັນຢ່າງນັ້ນ ແລະຈົ່ງຕອບແທນແກ່ການກະທຳ ຂອງມັນເປັນສອງເທົ່າ. ໃນຈອກທີ່ມັນໄດ້ປະສົມໄວ້ ກໍຈົ່ງປະສົມລົງໃນຈອກນັ້ນສອງເທົ່າ.
66018007	ນະຄອນນັ້ນໄດ້ອວດຈອງຫອງ ແລະປ່ອຍຕົວໄປ ຕາມຄວາມສະໜຸກສະໜານເທົ່າໃດ ກໍຈົ່ງໃຫ້ມັນໄດ້ຮັບ ການທໍລະມານ ແລະຄວາມໂສກເສົ້າຫລາຍເທົ່ານັ້ນ ເພາະມັນຄິດໃນໃຈວ່າ, ‘ເຮົາຢູ່ໃນຕຳແໜ່ງຣາຊີນີ ບໍ່ແມ່ນແມ່ໝ້າຍ, ເຮົາຈະບໍ່ປະສົບຄວາມໂສກເສົ້າຈັກເທື່ອ’
66018008	ຍ້ອນການນີ້ ໄພພິບັດຕ່າງໆ ຂອງນະຄອນນັ້ນ ຈະຕົກຖືກນາງໃນວັນດຽວ ຄືຄວາມຕາຍ, ຄວາມໂສກເສົ້າ ແລະຄວາມອຶດຢາກ. ແລະໄຟເຜົາຜານນາງໃຫ້ຈິບຫາຍ ເພາະອົງພຣະຜູ້ເປັນເຈົ້າ ພຣະເຈົ້າ ຜູ້ຊົງຕັດສິນລົງໂທດນະຄອນນັ້ນ ຊົງປະກອບດ້ວຍພຣະກຳລັງ.”
66018009	ບັນດາກະສັດແຫ່ງແຜ່ນດິນໂລກ ທີ່ໄດ້ລ່ວງຜິດສິນທຳທາງເພດກັບນະຄອນນັ້ນ ແລະໄດ້ປ່ອຍຕົວໄປຕາມຄວາມສະໜຸກສະໜານຮ່ວມກັນນັ້ນ ເມື່ອໄດ້ເຫັນຄວັນໄຟໄໝ້ ມັນກໍຈະຕີເອິກຮ້ອງໄຫ້.
66018010	ກະສັດເຫລົ່ານັ້ນກໍຢືນຢູ່ຫ່າງໄກ ເພາະຢ້ານໄພແຫ່ງການທໍລະມານຂອງນະຄອນນັ້ນ ແລະຈະກ່າວວ່າ, “ວິບັດ ວິບັດແລ້ວ ບາບີໂລນມະຫານະຄອນທີ່ແຂງແຮງເອີຍ ເຈົ້າໄດ້ຖືກການພິພາກສາລົງໂທດເສຍ ພາຍໃນຊົ່ວໂມງດຽວເທົ່ານັ້ນ.”
66018011	ບັນດາພໍ່ຄ້າແຫ່ງແຜ່ນດິນໂລກ ຕ່າງກໍຈະຮ້ອງໄຫ້ແລະໂສກເສົ້າ ເພາະນະຄອນນັ້ນເໝືອນກັນ, ເພາະວ່າບໍ່ມີຜູ້ໃດຊື້ສິນຄ້າທີ່ພວກເຂົາບັນທຸກມານັ້ນ.
66018012	ສິນຄ້າເຫລົ່ານັ້ນຄື: ຄຳ, ເງິນ, ເພັດພອຍຕ່າງໆແລະໄຂ່ມຸກ, ຜ້າປ່ານເນື້ອລະອຽດ, ຜ້າສີມ່ວງ, ຜ້າໄໝແລະຜ້າສີແດງເຂັ້ມ, ໄມ້ຫອມທຸກຊະນິດ, ເຄື່ອງໃຊ້ຕ່າງໆທີ່ເຮັດດ້ວຍງາຊ້າງ ແລະເຮັດດ້ວຍໄມ້ອັນມີຄ່າ, ເຮັດດ້ວຍທອງສຳຣິດ ເຮັດດ້ວຍເຫລັກ ແລະເຮັດດ້ວຍຫີນອ່ອນ,
66018013	ເຄື່ອງເທດແລະເຄື່ອງຫອມ, ກຳຍານ, ນໍ້າມັນຫອມແລະເຄື່ອງຫອມເຜົາບູຊາ, ເຫລົ້າອະງຸ່ນແລະນໍ້າມັນໝາກກອກເທດ, ເຂົ້າແປ້ງລະອຽດແລະເຂົ້າບະເລ, ງົວແລະແກະ, ມ້າແລະລົດມ້າ, ຂ້ອຍໃຊ້, ຕະຫລອດທັງຊີວິດຈິດໃຈມະນຸດດ້ວຍ.
66018014	ພວກເຂົາກ່າວວ່າ, “ຜົນທຸກຢ່າງທີ່ໃຈເຈົ້າປາຖະໜາຢາກໄດ້ນັ້ນ ກໍສູນຫາຍໄປແລ້ວ ສິ່ງສາລະພັດອັນມີຄ່າແລະຄວາມສວຍສົດງົດງາມ ກໍສູນເສຍໄປຈາກເຈົ້າແລ້ວ ແລະເຈົ້າຈະບໍ່ພົບເຫັນອີກຈັກເທື່ອ.”
66018015	ບັນດາພໍ່ຄ້າທີ່ໄດ້ຮັ່ງມີຈາກການຄ້າຂາຍໃນນະຄອນນີ້ ຕ່າງກໍຈະຢືນຢູ່ຫ່າງໆ ເພາະຢ້ານໄດ້ຮັບສ່ວນທົນທຸກທໍລະມານກັບນາງ ພວກເຂົາຈະຮ້ອງໄຫ້ແລະໂສກເສົ້າ
66018016	ແລະເປັ່ງສຽງດັງວ່າ, “ວິບັດ ວິບັດແລ້ວ ມະຫານະຄອນນັ້ນ ທີ່ເຄີຍນຸ່ງຫົ່ມຜ້າປ່ານເນື້ອລະອຽດ ຜ້າສີມ່ວງອ່ອນ ຜ້າສີແດງເຂັ້ມ ທີ່ເຄີຍປະດັບຕົວດ້ວຍຄຳ ດ້ວຍເພັດພອຍຕ່າງໆ ແລະດ້ວຍໄຂ່ມຸກນັ້ນ.
66018017	ພຽງແຕ່ຊົ່ວໂມງດຽວ ຊັບສົມບັດເຫລົ່ານັ້ນກໍໄດ້ຖືກທຳລາຍເສຍໄປໝົດ.” ນາຍເຮືອສະເພົາທຸກຄົນ ແລະຄົນໂດຍສານ ບັນດາລູກເຮືອ ແລະຄົນທັງປວງ ທີ່ມີອາຊີບທາງທະເລ ຕ່າງກໍພາກັນຢືນຢູ່ຫ່າງໄກ,
66018018	ເມື່ອເຫັນຄວັນຈາກແປວໄຟທີ່ໄໝ້ນະຄອນນັ້ນ ພວກເຂົາຈຶ່ງຮ້ອງຂຶ້ນວ່າ, “ບໍ່ມີນະຄອນໃດເລີຍ ທີ່ຈະເປັນດັ່ງມະຫານະຄອນນີ້”
66018019	ພວກເຂົາໄດ້ເອົາຂີ້ຝຸ່ນດິນໃສ່ຫົວຂອງຕົນ ພ້ອມທັງຮ້ອງໄຫ້ແລະໂສກເສົ້າ ເອີ່ຍຂຶ້ນວ່າ, “ວິບັດ ວິບັດແລ້ວ ມະຫານະຄອນນີ້ ຊຶ່ງໄດ້ເຮັດໃຫ້ຄົນທັງປວງທີ່ມີເຮືອສະເພົາເດີນທະເລ ເປັນຄົນຮັ່ງມີດ້ວຍຊັບສົມບັດຂອງນາງ, ພາຍໃນຊົ່ວໂມງດຽວ ກໍຖືກຊົງທຳລາຍເສຍໄປໝົດ.”
66018020	“ໂອ ຟ້າສະຫວັນ ແລະບັນດາໄພ່ພົນຂອງພຣະເຈົ້າ ໂອ ອັກຄະສາວົກ ແລະຜູ້ປະກາດພຣະທຳທັງຫລາຍເອີຍ ຈົ່ງຊົມຊື່ນຍິນດີເພາະນະຄອນນັ້ນ. ດ້ວຍວ່າ, ພຣະເຈົ້າໄດ້ຊົງພິພາກສາລົງໂທດນະຄອນນັ້ນ ເພື່ອເປັນການແກ້ແຄ້ນໃຫ້ເຈົ້າທັງຫລາຍແລ້ວ.”
66018021	ແລ້ວມີເທວະດາຜູ້ມີຣິດຕົນໜຶ່ງ ໄດ້ຍົກຫີນກ້ອນໜຶ່ງເໝືອນຫີນໂມ້ໃຫຍ່ ຖິ້ມລົງໃນທະເລ ກ່າວວ່າ, “ບາບີໂລນ ມະຫານະຄອນນັ້ນ ຈະຖືກຖິ້ມລົງໂດຍຮຸນແຮງຢ່າງນີ້ແຫລະ, ແລ້ວຈະບໍ່ມີຜູ້ໃດເຫັນມັນອີກຈັກເທື່ອ.
66018022	ສຽງນັກດີດພິນ ນັກເສບ ນັກເປົ່າຂຸ່ຍ ແລະເປົ່າແກຈະບໍ່ໄດ້ຍິນໃນເຈົ້າຕໍ່ໄປອີກ ຈະບໍ່ພົບຄົນທີ່ມີວິຊາຊ່າງຢ່າງໃດຈັກຄົນໃນເຈົ້າຕໍ່ໄປອີກ ແລະສຽງໂມ້ແປ້ງຈະບໍ່ໄດ້ຍິນໃນເຈົ້າຕໍ່ໄປອີກຈັກເທື່ອ.
66018023	ຈະບໍ່ມີແສງໂຄມສ່ອງສະຫວ່າງໃນເຈົ້າຕໍ່ໄປອີກ, ຈະບໍ່ມີຜູ້ໃດໄດ້ຍິນສຽງເຈົ້າບ່າວ ເຈົ້າສາວໃນເຈົ້າຕໍ່ໄປອີກຈັກເທື່ອ, ເພາະວ່າບັນດາພໍ່ຄ້າຂອງເຈົ້າ ໄດ້ເປັນເຈົ້ານາຍແຫ່ງແຜ່ນດິນໂລກ ແລະບັນດາປະຊາຊາດໄດ້ຖືກຫລອກລວງ ດ້ວຍເວດມົນຄາຖາຂອງເຈົ້າ.
66018024	ໃນນະຄອນນັ້ນ ເຂົາໄດ້ພົບເລືອດຂອງພວກຜູ້ປະກາດພຣະທຳ ແລະຂອງພວກໄພ່ພົນຂອງພຣະເຈົ້າ ກັບເລືອດຂອງບັນດາຄົນທີ່ຖືກຂ້າເທິງແຜ່ນດິນໂລກນັ້ນ.”
66019001	ຫລັງຈາກນັ້ນ ຂ້າພະເຈົ້າໄດ້ຍິນເໝືອນສຽງດັງຂອງປະຊາຊົນຈຳນວນຫລາຍໃນສະຫວັນ ກຳລັງຮ້ອງວ່າ, “ຮາເລລູຢາ ຄວາມພົ້ນ ສະຫງ່າຣາສີ ແລະຣິດອຳນາດ ເປັນຂອງພຣະເຈົ້າຂອງພວກເຮົາທັງຫລາຍ.
66019002	ດ້ວຍວ່າ, ການຕັດສິນຂອງພຣະອົງ ກໍຖືກຕ້ອງແລະຍຸດຕິທຳ ພຣະອົງໄດ້ຕັດສິນລົງໂທດຍິງໂສເພນີຄົນສຳຄັນ ຜູ້ທີ່ໄດ້ເຮັດໃຫ້ໂລກຊົ່ວຊ້າໄປດ້ວຍການຜິດສິນທຳທາງເພດຂອງຕົນ ພຣະເຈົ້າໄດ້ລົງໂທດນາງ ຍ້ອນນາງໄດ້ຂ້າພວກຜູ້ຮັບໃຊ້ຂອງພຣະອົງ.”
66019003	ແລ້ວຄົນເຫລົ່ານັ້ນກໍໄດ້ຮ້ອງຂຶ້ນເປັນເທື່ອທີສອງວ່າ, “ຮາເລລູຢາ.” ຄວັນຈາກແປວໄຟທີ່ເຜົາໄໝ້ມະຫານະຄອນນັ້ນ ກໍພຸ່ງຂຶ້ນຢູ່ຕະຫລອດນິຣັນດອນ.
66019004	ພວກຜູ້ອາວຸໂສຊາວສີ່ທ່ານ ແລະສິ່ງທີ່ມີຊີວິດທັງສີ່ໄດ້ຂາບລົງ ແລະນະມັດສະການພຣະເຈົ້າຜູ້ທີ່ນັ່ງຢູ່ເທິງບັນລັງນັ້ນ ພວກເພິ່ນກ່າວວ່າ, “ອາແມນ ຮາເລລູຢາ.”
66019005	ແລະມີສຽງດັງອອກມາຈາກພຣະຣາຊບັນລັງວ່າ, “ເຈົ້າທັງຫລາຍຜູ້ເປັນຜູ້ຮັບໃຊ້ຂອງພຣະອົງ ທີ່ຢຳເກງພຣະອົງ ທັງຜູ້ໃຫຍ່ແລະຜູ້ນ້ອຍ ຈົ່ງຖວາຍສັນລະເສີນແດ່ພຣະເຈົ້າຂອງເຮົາທັງຫລາຍ.”
66019006	ແລ້ວຂ້າພະເຈົ້າໄດ້ຍິນເໝືອນສຽງຄົນຈຳນວນຫລວງຫລາຍ ເໝືອນສຽງນໍ້ານອງຕົກຕາດ ແລະເໝືອນຟ້າຮ້ອງສຽງແຮງກ້າວ່າ, “ຮາເລລູຢາ ເພາະວ່າອົງພຣະຜູ້ເປັນເຈົ້າ ພຣະເຈົ້າຂອງພວກເຮົາ ຜູ້ຊົງຣິດທານຸພາບອັນສູງສຸດ ໄດ້ຊົງຂຶ້ນສະເຫວີຍຣາດແລ້ວ.
66019007	ໃຫ້ເຮົາທັງຫລາຍຊົມຊື່ນແລະປິຕິຍິນດີ ພາກັນຖວາຍພຣະກຽດແດ່ພຣະອົງ ເພາະເຖິງເວລາແຫ່ງການສົມຣົດຂອງພຣະເມສານ້ອຍແລ້ວ ແລະເຈົ້າສາວຂອງພຣະອົງໄດ້ຕຽມພ້ອມແລ້ວ.
66019008	ແລະຊົງໂຜດໃຫ້ເຈົ້າສາວນັ້ນ ນຸ່ງຫົ່ມຜ້າປ່ານເນື້ອລະອຽດເສາະໃສແລະບໍຣິສຸດ.” (ເພາະຜ້າປ່ານເນື້ອດີນັ້ນ ໄດ້ແກ່ການປະຕິບັດອັນຊອບທຳແຫ່ງພວກໄພ່ພົນຂອງພຣະເຈົ້າ.)
66019009	ເທວະດາຕົນນັ້ນ ໄດ້ບອກຂ້າພະເຈົ້າວ່າ, “ຈົ່ງຂຽນໄວ້ວ່າ, ຄວາມສຸກມີແກ່ຄົນທັງຫລາຍ ທີ່ໄດ້ຮັບເຊີນມາໃນງານລ້ຽງສົມຣົດຂອງພຣະເມສານ້ອຍນັ້ນ” ແລະເພິ່ນໄດ້ບອກຂ້າພະເຈົ້າວ່າ, “ຖ້ອຍຄຳເຫລົ່ານີ້ ເປັນພຣະທຳທ່ຽງແທ້ຂອງພຣະເຈົ້າ.”
66019010	ແລ້ວຂ້າພະເຈົ້າໄດ້ກົ້ມຕົວລົງໃກ້ຕີນພວກເທວະດາ ເພື່ອຈະຂາບໄຫວ້ເພິ່ນ ແຕ່ເພິ່ນໄດ້ກ່າວກັບຂ້າພະເຈົ້າວ່າ, “ລະວັງ ຢ່າເຮັດຢ່າງນັ້ນ ເຮົາເປັນເພື່ອນຜູ້ຮັບໃຊ້ຮ່ວມກັນກັບທ່ານ ແລະຮ່ວມກັບພີ່ນ້ອງຂອງທ່ານ ທີ່ຢຶດຖືຄຳພະຍານຝ່າຍພຣະເຢຊູເຈົ້າ ຈົ່ງນະມັດສະການພຣະເຈົ້າ ເທີ້ນ. ເພາະວ່າເນື້ອຄວາມຂອງການປະກາດພຣະທຳ ກໍເປັນຄຳພະຍານຝ່າຍພຣະເຢຊູເຈົ້າ.”
66019011	ແລ້ວຂ້າພະເຈົ້າກໍໄດ້ເຫັນສະຫວັນໄຂອອກດັ່ງນີ້ ມີມ້າຂາວໂຕໜຶ່ງ ພຣະອົງຜູ້ປະທັບເທິງຫລັງມ້ານັ້ນ ຊົງພຣະນາມວ່າ, “ສັດຊື່.” ແລະ “ທ່ຽງແທ້.” ພຣະອົງຜູ້ຊົງພິພາກສາ ແລະສູ້ຮົບດ້ວຍຄວາມຍຸດຕິທຳ.
66019012	ດວງຕາຂອງພຣະອົງເປັນເໝືອນດັ່ງແປວໄຟ ແລະມີມົງກຸດຫລາຍອັນເທິງຫົວຂອງພຣະອົງ ທີ່ເທິງຫົວຂອງພຣະອົງມີຊື່ໜຶ່ງຂຽນໄວ້ ແຕ່ບໍ່ມີຜູ້ໃດຮູ້ຈັກ ນອກຈາກພຣະອົງເອງ.
66019013	ເສື້ອຄຸມທີ່ພຣະອົງຊົງຫົ່ມນັ້ນ ກໍຈຸ່ມແລ້ວໃນເລືອດ. ພຣະນາມຂອງພຣະອົງເອີ້ນວ່າ, “ພຣະທຳຂອງພຣະເຈົ້າ.”
66019014	ຝູງກອງທັບໃນສະຫວັນນຸ່ງຜ້າປ່ານເນື້ອລະອຽດສີຂາວ ແລະຂີ່ມ້າຂາວໄດ້ແຫ່ຕິດຕາມພຣະອົງໄປ.
66019015	ມີດາບຄົມດວງໜຶ່ງອອກມາຈາກປາກຂອງພຣະອົງ ເພື່ອພຣະອົງຈະເອົາຊະນະຊົນຊາດທັງຫລາຍດ້ວຍດາບນັ້ນ. “ພຣະອົງຈະປົກຄອງພວກເຂົາດ້ວຍຄ້ອນເຫລັກທີ່ມີອຳນາດ ແລະພຣະອົງຈະຢຽບເອົານໍ້າອະງຸ່ນ ໃນອ່າງແຫ່ງຄວາມໂກດຮ້າຍອັນແຮງກ້າຂອງພຣະເຈົ້າ ອົງຊົງຣິດທານຸພາບສູງສຸດ.”
66019016	ຕາມເສື້ອຄຸມແລະຕາມກົກຂາຂອງພຣະອົງ ໄດ້ມີຊື່ຂຽນໄວ້ວ່າ, “ຈອມກະສັດ.” ແລະ “ຈອມເຈົ້ານາຍ.”
66019017	ແລ້ວຂ້າພະເຈົ້າກໍໄດ້ເຫັນເທວະດາຕົນໜຶ່ງຢືນຢູ່ເທິງຕາເວັນ. ເພິ່ນຮ້ອງສຽງດັງໃສ່ຝູງນົກທີ່ບິນໄປມາຢູ່ກາງອາກາດວ່າ, “ຈົ່ງມາໂຮມກັນໃນງານກິນລ້ຽງອັນໃຫຍ່ຂອງພຣະເຈົ້າ.
66019018	ເພື່ອຈະໄດ້ມາກິນຊີ້ນຂອງບັນດາກະສັດ, ຊີ້ນບັນດາແມ່ທັບ ແລະບັນດາທະຫານ, ຊີ້ນຂອງມ້າກັບຊີ້ນຂອງທະຫານມ້າ, ຊີ້ນຂອງປະຊາຊົນທັງຫລາຍ, ບໍ່ວ່າເປັນຂ້ອຍໃຊ້ ຫລືເປັນອິດສະຫລະ, ທັງຜູ້ໃຫຍ່ແລະຜູ້ນ້ອຍ.”
66019019	ຕໍ່ມາ ຂ້າພະເຈົ້າໄດ້ເຫັນສັດຮ້າຍ ແລະບັນດາກະສັດທັງຫລາຍແຫ່ງແຜ່ນດິນໂລກ ພ້ອມທັງກອງທັບຂອງກະສັດເຫລົ່ານັ້ນ ໄດ້ມາໂຮມກັນເພື່ອສູ້ຮົບກັບພຣະອົງ ຜູ້ທີ່ນັ່ງເທິງຫລັງມ້າ ແລະຕໍ່ສູ້ກອງທັບຂອງພຣະອົງ.
66019020	ສັດຮ້າຍໄດ້ຖືກຈັບພ້ອມດ້ວຍຄົນທີ່ປອມຕົວເປັນຜູ້ປະກາດພຣະທຳ ທີ່ໄດ້ເຮັດໝາຍສຳຄັນຕໍ່ໜ້າສັດຮ້າຍນັ້ນ ແລະໃຊ້ໝາຍສຳຄັນນັ້ນ ຫລອກລວງຄົນທັງຫລາຍທີ່ຮັບເຄື່ອງໝາຍຂອງສັດຮ້າຍແລະບູຊາຮູບຂອງມັນ ພວກເຂົາທັງສອງໄດ້ຖືກຖິ້ມລົງທັງເປັນ ໃນບຶງໄຟທີ່ໄໝ້ຢູ່ດ້ວຍມາດ.
66019021	ສ່ວນກອງທັບຂອງພວກເຂົາທີ່ຍັງເຫລືອຢູ່ນັ້ນ ກໍຖືກຂ້າດ້ວຍດາບທີ່ອອກມາຈາກປາກຂອງພຣະອົງ ຜູ້ຊົງນັ່ງເທິງຫລັງມ້ານັ້ນ ແລະຝູງນົກທັງປວງກໍໄດ້ກິນຊີ້ນຂອງຄົນເຫລົ່ານັ້ນຈົນອີ່ມ.
66020001	ແລ້ວຂ້າພະເຈົ້າໄດ້ເຫັນເທວະດາຕົນໜຶ່ງລົງມາຈາກສະຫວັນ, ເພິ່ນຖືກະແຈຂອງເຫວເລິກແລະຖືໂສ້ເສັ້ນໃຫຍ່.
66020002	ເພິ່ນໄດ້ຈັບເອົາພະຍານາກ ຊຶ່ງເປັນງູແຕ່ດຶກດຳບັນ ຄືມານຮ້າຍ ແລະມານຊາຕານ ໄດ້ຜູກມັດມັນໄວ້ໃນລະຫວ່າງພັນປີ.
66020003	ແລ້ວເພິ່ນໄດ້ຖິ້ມມັນລົງໄປໃນເຫວເລິກ ແລະໃສ່ກະແຈ ທັງຕີຕາປະທັບໃສ່ດ້ວຍ ເພື່ອບໍ່ໃຫ້ມັນໄດ້ຫລອກລວງບັນດາປະຊາຊາດທັງຫລາຍອີກຕໍ່ໄປ ຈົນກວ່າໜຶ່ງພັນປີຜ່ານພົ້ນໄປ. ຫລັງຈາກນັ້ນ ມັນຈະຕ້ອງຖືກປ່ອຍໃຫ້ອອກມາພຽງຊົ່ວໄລຍະໜຶ່ງ.
66020004	ແລ້ວຂ້າພະເຈົ້າໄດ້ເຫັນບັນລັງຫລາຍອັນ ແລະຜູ້ທີ່ນັ່ງເທິງບັນລັງນັ້ນ ເປັນຜູ້ທີ່ໄດ້ຮັບພຣະຣາຊທານອຳນາດພິພາກສາ ແລະຂ້າພະເຈົ້າຍັງໄດ້ເຫັນດວງວິນຍານຂອງຄົນທັງປວງທີ່ຖືກຕັດຄໍ ເພາະເປັນພະຍານຝ່າຍພຣະເຢຊູເຈົ້າ ແລະເພາະພຣະທຳຂອງພຣະເຈົ້າ ຄືຜູ້ທີ່ບໍ່ໄດ້ບູຊາສັດຮ້າຍ ຫລືຮູບຂອງມັນ ແລະບໍ່ໄດ້ຮັບເຄື່ອງໝາຍຂອງມັນຕິດໄວ້ທີ່ໜ້າຜາກ ຫລືທີ່ມືຂອງຕົນ. ຄົນເຫລົ່ານັ້ນກັບຄືນມີຊີວິດໃໝ່ ແລະໄດ້ຄຸ້ມຄອງຮ່ວມກັບພຣະຄຣິດໃນລະຫວ່າງພັນປີ. (
66020005	ນອກຈາກຄົນເຫລົ່ານີ້ ຄົນອື່ນໆທີ່ຕາຍແລ້ວບໍ່ໄດ້ກັບຄືນມີຊີວິດອີກ ຈົນກວ່າພັນປີນັ້ນລ່ວງໄປແລ້ວ).
66020006	ຜູ້ໃດທີ່ມີສ່ວນໃນການຄືນມາຈາກຕາຍຄັ້ງທຳອິດ, ຜູ້ນັ້ນແຫລະ ກໍເປັນສຸກແລະບໍຣິສຸດ. ຄວາມຕາຍຄັ້ງທີສອງ ຈະບໍ່ມີອຳນາດເໜືອຄົນເຫລົ່ານັ້ນ ແຕ່ພວກເຂົາຈະໄດ້ເປັນປະໂຣຫິດຂອງພຣະເຈົ້າ ແລະຂອງພຣະຄຣິດ ທັງຈະຄຸ້ມຄອງຮ່ວມກັບພຣະອົງໃນລະຫວ່າງພັນປີ.
66020007	ຫລັງຈາກໜຶ່ງພັນປີຜ່ານພົ້ນໄປແລ້ວ, ມານຊາຕານຈະຖືກປ່ອຍຕົວຈາກບ່ອນຂັງມັນໄວ້,
66020008	ມັນຈະອອກໄປຫລອກລວງບັນດາປະຊາຊາດທັງຫລາຍ ທີ່ກະຈັດກະຈາຍຢູ່ທົ່ວໂລກ ຄືໂກກແລະມາໂກກ ໃຫ້ມາເຕົ້າໂຮມກັນເພື່ອການເຮັດເສິກ ຈຳນວນຄົນເຫລົ່ານັ້ນມີຫລວງຫລາຍ ເໝືອນເມັດຊາຍຕາມແຄມຝັ່ງທະເລ.
66020009	ພວກເຂົາແຜ່ກະຈາຍເປັນກອງທັບອອກໄປທົ່ວແຜ່ນດິນໂລກ ແລະໄດ້ອ້ອມຄ້າຍພວກໄພ່ພົນຂອງພຣະເຈົ້າ ກັບນະຄອນທີ່ພຣະອົງຊົງຮັກນັ້ນ. ແຕ່ໄຟໄດ້ຕົກລົງມາຈາກສະຫວັນ ແລະທຳລາຍລ້າງຜານພວກເຂົາເສຍ.
66020010	ສ່ວນມານຮ້າຍທີ່ຫລອກລວງຄົນເຫລົ່ານັ້ນ ກໍໄດ້ຖືກຖິ້ມລົງໃນບຶງໄຟປົນກັບມາດບ່ອນທີ່ສັດຮ້າຍ ແລະຜູ້ປະກາດພຣະທຳປອມໄດ້ຖືກຖິ້ມລົງໄປແລ້ວນັ້ນ ແລະພວກມັນຈະຕ້ອງຖືກທົນທຸກທໍລະມານ ທັງກາງເວັນແລະກາງຄືນ ຢູ່ຕະຫລອດນິຣັນດອນ.
66020011	ແລ້ວຂ້າພະເຈົ້າກໍໄດ້ເຫັນພຣະບັນລັງໃຫຍ່ສີຂາວ ທັງເຫັນພຣະອົງຜູ້ທີ່ນັ່ງຢູ່ເທິງບັນລັງນັ້ນ. ເມື່ອພຣະອົງຊົງປາກົດ, ແຜ່ນດິນໂລກ ແລະທ້ອງຟ້າກໍພ່າຍໜີ ແລະບ່ອນຢູ່ສຳລັບແຜ່ນດິນໂລກ ແລະທ້ອງຟ້ານັ້ນກໍບໍ່ເຫັນອີກ.
66020012	ແລະຂ້າພະເຈົ້າໄດ້ເຫັນບັນດາຄົນທີ່ຕາຍແລ້ວ ທັງຜູ້ໃຫຍ່ແລະຜູ້ນ້ອຍ ພາກັນຢືນຢູ່ຕໍ່ໜ້າພຣະບັນລັງນັ້ນ, ໜັງສືຕ່າງໆກໍເປີດອອກ ແລະມີໜັງສືອີກເຫລັ້ມໜຶ່ງ ກໍເປີດອອກເໝືອນກັນ ຄືໜັງສືທະບຽນແຫ່ງຊີວິດ ແລະຄົນທັງຫລາຍທີ່ຕາຍແລ້ວ ກໍຖືກຕັດສິນຕາມການກະທຳຂອງພວກເຂົາ ດັ່ງທີ່ມີບັນທຶກໄວ້ໃນໜັງສືເຫລົ່ານັ້ນ.
66020013	ທະເລກໍໄດ້ສົ່ງຄົນທັງຫລາຍທີ່ຕາຍໃນທ້ອງທະເລຄືນມາ. ຄວາມຕາຍແລະແດນມໍຣະນາ ກໍໄດ້ສົ່ງຄົນທັງຫລາຍໃນທີ່ນັ້ນຄືນມາເໝືອນກັນ. ພວກເຂົາທັງໝົດໄດ້ຖືກຕັດສິນ ຕາມການກະທຳຂອງພວກຕົນທຸກຄົນ.
66020014	ຄວາມຕາຍແລະແດນມໍຣະນາ ກໍໄດ້ຖືກຖິ້ມລົງໃນບຶງໄຟ. ບຶງໄຟນີ້ແຫລະ ເປັນຄວາມຕາຍຄັ້ງທີສອງ.
66020015	ຖ້າຜູ້ໃດທີ່ບໍ່ມີຊື່ຈົດໄວ້ໃນໜັງສືທະບຽນແຫ່ງຊີວິດ ຜູ້ນັ້ນກໍຖືກຖິ້ມລົງໃນບຶງໄຟ.
66021001	ແລ້ວຂ້າພະເຈົ້າກໍໄດ້ເຫັນຟ້າສະຫວັນໃໝ່ແລະແຜ່ນດິນໂລກໃໝ່ ເພາະວ່າຟ້າສະຫວັນເດີມແລະແຜ່ນດິນໂລກເດີມນັ້ນ ກໍໄດ້ລ່ວງໄປແລ້ວ ແລະທະເລກໍບໍ່ມີເໝືອນກັນ.
66021002	ຂ້າພະເຈົ້າກໍໄດ້ເຫັນນະຄອນສັກສິດ ຄືນະຄອນເຢຣູຊາເລັມໃໝ່ ກຳລັງລົງມາຈາກສະຫວັນ ແລະຈາກພຣະເຈົ້າ, ນະຄອນນີ້ໄດ້ຈັດຕຽມພ້ອມແລ້ວເໝືອນເຈົ້າສາວແຕ່ງຕົວໄວ້ເພື່ອພົບເຈົ້າບ່າວຂອງຕົນ.
66021003	ຂ້າພະເຈົ້າໄດ້ຍິນສຽງດັງອອກມາຈາກພຣະຣາຊບັນລັງ ແລະກ່າວວ່າ, “ເບິ່ງແມ! ທີ່ສະຖິດຂອງພຣະເຈົ້າກໍຢູ່ກັບມະນຸດແລ້ວ ພຣະອົງຈະສະຖິດຢູ່ກັບພວກເຂົາ ແລະພວກເຂົາກໍຈະເປັນໄພ່ພົນຂອງພຣະອົງ ພຣະເຈົ້າເອງຈະສະຖິດຢູ່ກັບພວກເຂົາ ແລະຈະຊົງເປັນພຣະເຈົ້າຂອງພວກເຂົາ.
66021004	ພຣະເຈົ້າຈະຊົງເຊັດນໍ້າຕາທຸກຢົດຈາກຕາຂອງພວກເຂົາ. ຄວາມຕາຍຈະບໍ່ມີອີກຕໍ່ໄປ. ຄວາມໂສກເສົ້າ, ການຮ້ອງໄຫ້ ແລະຄວາມເຈັບປວດຈະບໍ່ມີອີກຕໍ່ໄປ ເພາະວ່າສິ່ງທີ່ມີຢູ່ໃນຄາວກ່ອນນັ້ນ ກໍໄດ້ຜ່ານພົ້ນໄປແລ້ວ.”
66021005	ພຣະອົງຜູ້ຊົງປະທັບເທິງພຣະຣາຊບັນລັງ ໄດ້ຊົງກ່າວວ່າ, “ເບິ່ງແມ! ເຮົາໄດ້ສ້າງທຸກສິ່ງທັງປວງຂຶ້ນໃໝ່.” ແລະພຣະອົງຊົງກ່າວອີກວ່າ, “ຈົ່ງຂຽນໄວ້ ເພາະວ່າຖ້ອຍຄຳເຫລົ່ານີ້ແຫລະ ສັດຊື່ແລະທ່ຽງແທ້.”
66021006	ພຣະອົງຊົງກ່າວກັບຂ້າພະເຈົ້າວ່າ, “ສຳເລັດແລ້ວ ເຮົານີ້ ຄືອາລະຟາແລະໂອເມຄາ ເປັນເບື້ອງຕົ້ນແລະເປັນເບື້ອງປາຍ, ຜູ້ໃດທີ່ຫິວນໍ້າ ເຮົາຈະໃຫ້ຜູ້ນັ້ນດື່ມຈາກບໍ່ນໍ້າພຸແຫ່ງຊີວິດ ໂດຍບໍ່ຕ້ອງເສຍຄ່າ.
66021007	ຜູ້ທີ່ໄດ້ໄຊຊະນະ ຜູ້ນັ້ນຈະໄດ້ຮັບສິ່ງເຫລົ່ານີ້ ເປັນມໍຣະດົກ ຄືເຮົາຈະເປັນພຣະເຈົ້າຂອງພວກເຂົາ ແລະພວກເຂົານັ້ນແຫລະ ຈະເປັນບຸດຂອງເຮົາ.
66021008	ສ່ວນຄົນຂີ້ຢ້ານ, ຄົນທໍລະຍົດ, ຄົນປະພຶດໃນສິ່ງທີ່ໜ້າກຽດໜ້າຊັງ, ຜູ້ຂ້າຄົນ, ຄົນປະພຶດຜິດສິນທຳທາງເພດ, ຄົນໃຊ້ເວດມົນຄາຖາ, ຄົນຂາບໄຫວ້ຮູບເຄົາຣົບ ແລະຄົນຂີ້ຕົວະທຸກຄົນນັ້ນ ມໍຣະດົກຂອງຄົນເຫລົ່ານັ້ນ ແມ່ນບຶງໄຟທີ່ໄໝ້ຢູ່ປົນກັບມາດ ຊຶ່ງເປັນຄວາມຕາຍຄັ້ງທີສອງ.”
66021009	ເທວະດາຕົນໜຶ່ງໃນເຈັດຕົນ ທີ່ຖືຂັນເຈັດໜ່ວຍທີ່ເຕັມໄປດ້ວຍໄພພິບັດສຸດທ້າຍ ທັງເຈັດປະການນັ້ນ ໄດ້ມາຫາຂ້າພະເຈົ້າ ແລະກ່າວວ່າ, “ເຊີນມາທີ່ນີ້ ເຮົາຈະພາເຈົ້າໄປເບິ່ງເຈົ້າສາວທີ່ເປັນພັນລະຍາຂອງພຣະເມສານ້ອຍ.”
66021010	ເພິ່ນໄດ້ຍົກຂ້າພະເຈົ້າດ້ວຍພຣະວິນຍານ ໄປເທິງພູສູງໜ່ວຍໃຫຍ່ ແລະໄດ້ຊີ້ໃຫ້ຂ້າພະເຈົ້າເຫັນນະຄອນສັກສິດ ຄືນະຄອນເຢຣູຊາເລັມ ຊຶ່ງກຳລັງລົງມາຈາກສະຫວັນ ແລະຈາກພຣະເຈົ້າ.
66021011	ນະຄອນນັ້ນ ປະກອບດ້ວຍສະຫງ່າຣາສີຂອງພຣະເຈົ້າ ມີແສງຮຸ່ງເຮືອງເໝືອນເພັດ ເໝືອນແກ້ວມະນີໂຊດອັນເສາະໃສ.
66021012	ນະຄອນນັ້ນ ມີກຳແພງໃຫຍ່ແລະສູງ, ມີປະຕູສິບສອງປ່ອງ ແລະມີເທວະດາສິບສອງຕົນເຝົ້າຮັກສາຢູ່ ທີ່ປະຕູໄດ້ຈາລຶກຊື່ສິບສອງຕະກຸນຂອງພວກຊາດອິດສະຣາເອນໄວ້.
66021013	ກຳແພງແຕ່ລະດ້ານ ມີປະຕູຢູ່ສາມປ່ອງຄື: ທິດຕາເວັນອອກມີສາມປ່ອງ ທິດເໜືອມີສາມປ່ອງ ທິດໃຕ້ມີສາມປ່ອງ ແລະທິດຕາເວັນຕົກມີສາມປ່ອງ.
66021014	ກຳແພງນະຄອນນັ້ນ ໄດ້ຖືກສ້າງຂຶ້ນເທິງຫີນສິບສອງກ້ອນເປັນຮາກຖານ ຫີນແຕ່ລະກ້ອນ ໄດ້ຈາລຶກຊື່ອັກຄະສາວົກສິບສອງຄົນຂອງພຣະເມສານ້ອຍ.
66021015	ເທວະດາຕົນທີ່ໄດ້ເວົ້າກັບຂ້າພະເຈົ້ານັ້ນ ໄດ້ຖືໄມ້ແທກເປັນຄຳ ສຳລັບແທກນະຄອນ ແທກປະຕູ ແລະກຳແພງຂອງນະຄອນນັ້ນ.
66021016	ນະຄອນນັ້ນ ເປັນຮູບສີ່ຫລ່ຽມມົນທົນ ກວ້າງແລະຍາວເທົ່າກັນ ເທວະດາໄດ້ເອົາໄມ້ແທກ ມາແທກໄດ້ດັ່ງນີ້: ຂ້າງລະສອງພັນສີ່ຮ້ອຍກິໂລແມັດ ກວ້າງ, ຍາວ ແລະສູງເທົ່າກັນໝົດ.
66021017	ເພິ່ນຍັງໄດ້ແທກກຳແພງນະຄອນນັ້ນ ໄດ້ຫົກສິບແມັດ ຕາມເຄື່ອງແທກທີ່ເທວະດາໃຊ້ ຊຶ່ງເປັນເໝືອນເຄື່ອງແທກທີ່ມະນຸດເຄີຍໃຊ້.
66021018	ກຳແພງນັ້ນ ສ້າງດ້ວຍແກ້ວມະນີໂຊດ ແລະນະຄອນນັ້ນ ສ້າງດ້ວຍຄຳບໍຣິສຸດທີ່ເສາະໃສເໝືອນແກ້ວ.
66021019	ບັນດາຖານຂອງນະຄອນນັ້ນ ປະດັບດ້ວຍເພັດພອຍທຸກຊະນິດ. ຖານທີໜຶ່ງເປັນແກ້ວມະນີໂຊດ, ທີສອງໄພທູນ, ທີສາມໂມຣາ, ທີສີ່ມໍຣະກົດ,
66021020	ທີຫ້າບຸດ, ທີຫົກພິລາ, ທີເຈັດບຸດສະບາຄຳນໍ້າແກ່, ທີແປດເພທາຍ, ທີເກົ້າບຸດສະບາຄຳນໍ້າອ່ອນ, ທີສິບຢົກ, ທີສິບເອັດນິນ ແລະທີສິບສອງເປັນແກ້ວເພທາຍສີມ່ວງ.
66021021	ປະຕູທັງສິບສອງນັ້ນ ເຮັດດ້ວຍໄຂ່ມຸກສິບສອງໜ່ວຍ ປະຕູລະໜ່ວຍ ແລະຖະໜົນໃນນະຄອນນັ້ນ ເປັນຄຳບໍຣິສຸດສ່ອງໄສເໝືອນແກ້ວ.
66021022	ຂ້າພະເຈົ້າບໍ່ໄດ້ເຫັນມີພຣະວິຫານຢູ່ໃນນະຄອນນັ້ນ ເພາະແມ່ນອົງພຣະຜູ້ເປັນເຈົ້າ ພຣະເຈົ້າອົງຊົງຣິດອຳນາດຍິ່ງໃຫຍ່ ແລະ ພຣະເມສານ້ອຍ ເປັນພຣະວິຫານຂອງນະຄອນນັ້ນ.
66021023	ນະຄອນນັ້ນ ບໍ່ຕ້ອງການແສງສະຫວ່າງຂອງດວງອາທິດ ຫລືດວງຈັນ, ເພາະວ່າພຣະຣັດສະໝີຂອງພຣະເຈົ້າ ຊົງເປັນແສງສະຫວ່າງຂອງນະຄອນນັ້ນ ແລະພຣະເມສານ້ອຍ ຊົງເປັນໂຄມໄຟຂອງນະຄອນນັ້ນ.
66021024	ປະຊາຊາດທັງໝົດໃນໂລກ ຈະທ່ຽວໄປມາຢູ່ທ່າມກາງແສງສະຫວ່າງຂອງນະຄອນນັ້ນ ແລະບັນດາກະສັດໃນແຜ່ນດິນໂລກ ຈະນຳເອົາສະຫງ່າຣາສີຂອງຕົນ ເຂົ້າໄປໃນນະຄອນນັ້ນ.
66021025	ປະຕູທັງຫລາຍໃນນະຄອນນັ້ນ ຈະເປີດຢູ່ຕະຫລອດວັນ ຈະບໍ່ຖືກປິດຈັກເທື່ອ ເພາະວ່າໃນທີ່ນັ້ນບໍ່ມີກາງຄືນ.
66021026	ສະຫງ່າຣາສີແລະຄວາມຮັ່ງມີ ແຫ່ງຊັບສົມບັດຂອງຊົນຊາດທັງຫລາຍ ຈະຖືກນຳເຂົ້າມາສູ່ນະຄອນນັ້ນ.
66021027	ແຕ່ສິ່ງໃດທີ່ເປັນມົນທິນຊົ່ວຮ້າຍ ຫລືຜູ້ທີ່ເຮັດໃນສິ່ງທີ່ອັບອາຍ ໜ້າກຽດໜ້າຊັງ ຫລືຄົນຂີ້ຕົວະ ຈະເຂົ້າໄປໃນນະຄອນນັ້ນບໍ່ໄດ້ເປັນເດັດຂາດ ມີແຕ່ພວກຄົນທັງຫລາຍ ທີ່ມີຊື່ຈົດໄວ້ໃນໜັງສືທະບຽນຂອງພຣະເມສານ້ອຍເທົ່ານັ້ນ ຈຶ່ງຈະເຂົ້າໄປໄດ້.
66022001	ແລ້ວເທວະດາຕົນນັ້ນ ກໍໄດ້ຊີ້ໃຫ້ຂ້າພະເຈົ້າເຫັນແມ່ນໍ້າແຫ່ງຊີວິດ ທີ່ໄສເໝືອນແກ້ວ ໄຫຼອອກມາຈາກພຣະບັນລັງຂອງພຣະເຈົ້າ ແລະຈາກພຣະເມສານ້ອຍ.
66022002	ນໍ້ານັ້ນໄຫລລົງຜ່ານກາງຖະໜົນຂອງນະຄອນ ແຕ່ລະແຄມທັງສອງຟາກຂ້າງຂອງແມ່ນໍ້ານັ້ນ ມີຕົ້ນໄມ້ແຫ່ງຊີວິດ ຊຶ່ງເກີດຜົນສິບສອງຊະນິດ, ເກີດຜົນທຸກເດືອນ ແລະໃບຂອງຕົ້ນນັ້ນ ໃຊ້ສຳລັບປິ່ນປົວບັນດາປະຊາຊາດທັງຫລາຍໃຫ້ດີ.
66022003	ຢູ່ໃນນະຄອນນັ້ນ ບໍ່ມີສິ່ງໃດທີ່ຕົກຢູ່ໃນຄຳສາບແຊ່ງຂອງພຣະເຈົ້າອີກຕໍ່ໄປ. ພຣະບັນລັງຂອງພຣະເຈົ້າ ແລະຂອງພຣະເມສານ້ອຍ ຈະຕັ້ງຢູ່ໃນນະຄອນນັ້ນ ແລະພວກຜູ້ຮັບໃຊ້ຂອງພຣະອົງຈະບົວລະບັດຮັບໃຊ້ພຣະອົງ.
66022004	ພວກເຂົາຈະເຫັນພຣະເຈົ້າໜ້າຕໍ່ໜ້າ ແລະພຣະນາມຂອງພຣະອົງຈະຊົງປະທັບຕາໃສ່ໜ້າຜາກຂອງພວກເຂົາໄວ້.
66022005	ກາງຄືນຈະບໍ່ມີອີກຕໍ່ໄປ ແລະພວກເຂົາຈະບໍ່ຕ້ອງການແສງໂຄມໄຟ ຫລືແສງຕາເວັນ, ເພາະວ່າອົງພຣະຜູ້ເປັນເຈົ້າ ພຣະເຈົ້າຈະເປັນແສງສະຫວ່າງຂອງພວກເຂົາ ແລະພວກເຂົາຈະປົກຄອງຢູ່ຕະຫລອດນິຣັນດອນ.
66022006	ເທວະດາຕົນນັ້ນໄດ້ບອກຂ້າພະເຈົ້າວ່າ, “ຖ້ອຍຄຳເຫລົ່ານີ້ແຫລະ ສັດຊື່ແລະທ່ຽງແທ້ ອົງພຣະຜູ້ເປັນເຈົ້າ ພຣະເຈົ້າແຫ່ງດວງວິນຍານຂອງບັນດາຜູ້ທຳນວາຍ ໄດ້ຊົງໃຫ້ເທວະດາຂອງພຣະອົງ ສຳແດງແກ່ບັນດາຜູ້ຮັບໃຊ້ຂອງພຣະອົງ ເພື່ອໃຫ້ຮູ້ວ່າເຫດການຫຍັງທີ່ຕ້ອງເກີດຂຶ້ນໃນໄວໆນີ້.”
66022007	“ແລະເບິ່ງແມ! ເຮົາຈະມາໃນໄວໆນີ້ ຄວາມສຸກເປັນຂອງຜູ້ທີ່ຖືຮັກສາຄຳທຳນວາຍໃນໜັງສືມ້ວນນີ້.”
66022008	ຂ້າພະເຈົ້າ ຄືໂຢຮັນ ເປັນຜູ້ທີ່ໄດ້ຍິນແລະໄດ້ເຫັນເຫດການທັງໝົດນີ້. ເມື່ອຂ້າພະເຈົ້າໄດ້ຍິນແລະໄດ້ເຫັນແລ້ວ ກໍນ້ອມຕົວລົງຈະນະມັດສະການໃກ້ຕີນຂອງເທວະດາ ຕົນທີ່ໄດ້ສຳແດງເຫດການທັງໝົດນີ້ໃຫ້ແກ່ຂ້າພະເຈົ້າ.
66022009	ແຕ່ເທວະດາຕົນນັ້ນ ໄດ້ບອກຂ້າພະເຈົ້າວ່າ, “ຈົ່ງລະວັງ ຢ່າກົ້ມຂາບເຮົາເລີຍ, ເຮົາເອງກໍເປັນເພື່ອນຜູ້ຮັບໃຊ້ເໝືອນກັບທ່ານ ແລະກັບພວກພີ່ນ້ອງຂອງທ່ານຊຶ່ງເປັນຜູ້ປະກາດພຣະທຳ ແລະທຸກຄົນທີ່ຖືຮັກສາຖ້ອຍຄຳໃນໜັງສືມ້ວນນີ້ ຈົ່ງນະມັດສະການພຣະເຈົ້າເທີ້ນ.”
66022010	ແລ້ວເພິ່ນໄດ້ບອກຂ້າພະເຈົ້າວ່າ, “ຢ່າປົກປິດຖ້ອຍຄຳທຳນວາຍ ໃນໜັງສືມ້ວນນີ້ໄວ້ເປັນຄວາມລັບ ເພາະເວລາທີ່ເຫດການຈະເກີດຂຶ້ນນັ້ນ ກໍໃກ້ເຂົ້າມາແລ້ວ.
66022011	ຜູ້ໃດທີ່ເຮັດຊົ່ວ ກໍໃຫ້ເຮັດຊົ່ວຕໍ່ໄປ, ຜູ້ໃດທີ່ເປັນຄົນຊົ່ວຊ້າ ກໍໃຫ້ເປັນຄົນຊົ່ວຊ້າຕໍ່ໄປ, ຜູ້ໃດທີ່ເປັນຄົນຊອບທຳ ກໍໃຫ້ເຮັດການຊອບທຳຕໍ່ໄປ ແລະຜູ້ໃດທີ່ເປັນຄົນບໍຣິສຸດ ກໍໃຫ້ເປັນຄົນບໍຣິສຸດຕໍ່ໄປ.”
66022012	“ເບິ່ງແມ! ເຮົາຈະມາໃນໄວໆນີ້ ເຮົາຈະເອົາບຳເໜັດຂອງເຮົາມານຳ ເພື່ອຕອບແທນຕາມການປະຕິບັດຂອງແຕ່ລະຄົນ.
66022013	ເຮົາ ຄືອາລະຟາແລະໂອເມຄາ ເປັນຜູ້ກົກແລະເປັນຜູ້ສຸດທ້າຍ ເປັນເບື້ອງຕົ້ນແລະເປັນເບື້ອງປາຍ.”
66022014	ຄວາມສຸກເປັນຂອງຜູ້ທີ່ຊຳລະລ້າງເສື້ອຜ້າຂອງຕົນໃຫ້ສະອາດ ເພື່ອພວກເຂົາຈະມີສິດຢ່າງຖືກຕ້ອງເຂົ້າໄປເຖິງຕົ້ນໄມ້ແຫ່ງຊີວິດ ແລະເຂົ້າໄປໃນນະຄອນນັ້ນຜ່ານທາງປະຕູ.
66022015	ສ່ວນຝູງໝາກັບຄົນໃຊ້ເວດມົນຄາຖາ, ຄົນລ່ວງຜິດສິນທຳທາງເພດ, ຄົນຄາດຕະກອນ, ຄົນຂາບໄຫວ້ຮູບເຄົາຣົບ ແລະຄົນຂີ້ຕົວະຈະຢູ່ພາຍນອກ.
66022016	“ຝ່າຍເຮົາ ຄື ເຢຊູ ເຮົາໄດ້ໃຊ້ເທວະດາຂອງເຮົາໄປເປັນພະຍານ ເພື່ອສຳແດງເຫດການເຫລົ່ານີ້ແກ່ພວກເຈົ້າ ສຳລັບຄຣິສຕະຈັກທັງຫລາຍ ເຮົານີ້ເປັນຮາກເຄົ້າ ແລະໜໍ່ເຊື້ອຂອງດາວິດ ເປັນດາວເພັກດວງໃສຮຸ່ງເຮືອງ.”
66022017	ຝ່າຍພຣະວິນຍານ ແລະເຈົ້າສາວຊົງກ່າວວ່າ, “ເຊີນມາ.” ໃຫ້ຜູ້ໄດ້ຍິນນັ້ນທູນວ່າ, “ເຊີນມາ.” ໃຫ້ຜູ້ຫິວນໍ້າເຂົ້າມາ ຜູ້ໃດມີໃຈປາຖະໜາ ກໍໃຫ້ຜູ້ນັ້ນມາຮັບນໍ້າສຳລັບຊີວິດ ໂດຍບໍ່ຕ້ອງເສຍຄ່າ.
66022018	ຝ່າຍຂ້າພະເຈົ້າຂໍເຕືອນທຸກຄົນ ທີ່ໄດ້ຍິນຄຳທຳນວາຍທັງຫຼາຍໃນໜັງສືມ້ວນນີ້ວ່າ, “ຖ້າຜູ້ໃດຈະເພີ່ມຕື່ມຂໍ້ຄວາມໃດໆໃສ່ໃນໜັງສືມ້ວນນີ້ ພຣະເຈົ້າຈະເອົາໄພພິບັດທີ່ຂຽນໄວ້ໃນໜັງສືມ້ວນນີ້ ເພີ່ມຕື່ມໃຫ້ແກ່ຜູ້ນັ້ນ.
66022019	ຖ້າຜູ້ໃດຕັດຂໍ້ຄວາມໃດໜຶ່ງ ອອກຈາກຄຳທຳນວາຍໃນໜັງສືມ້ວນນີ້ ພຣະເຈົ້າຈະຊົງຕັດສ່ວນແບ່ງຂອງຜູ້ນັ້ນ ອອກຈາກຕົ້ນໄມ້ແຫ່ງຊີວິດ ແລະແຫ່ງນະຄອນສັກສິດ ຊຶ່ງໄດ້ຂຽນໄວ້ໃນໜັງສືມ້ວນນີ້.”
66022020	ພຣະອົງຜູ້ຊົງເປັນພະຍານເຖິງເຫດການເຫລົ່ານີ້ ຊົງກ່າວວ່າ, “ແນ່ນອນ ເຮົາຈະມາໃນໄວໆນີ້.” ອາແມນ ອົງພຣະເຢຊູເຈົ້າເຊີນສະເດັດມາເທີ້ນ.
66022021	ຂໍໃຫ້ພຣະຄຸນຂອງອົງພຣະເຢຊູຄຣິດເຈົ້າ ຈົ່ງສະຖິດຢູ່ນຳໄພ່ພົນຂອງພຣະເຈົ້າທຸກຄົນເທີ້ນ ອາແມນ.
