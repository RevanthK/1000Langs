40001001	Na Jizɔs Krays in fambul dɛn, frɔm Ebraam in tɛm dɛn wan ya: Jizɔs Krays na wan pan Devid in gra npi kin-pi kin dɛn, ɛn Devid na wan pan Ebraam in gra npi kin-pi kin dɛn.
40001002	Ebraam bɔn Ayzik, Ayzik bɔn Jekɔb, Jekɔb bɔn Juda ɛn Juda in brɔda dɛn,
40001003	Juda bɔn Pɛrɛz ɛn Zera (na Tama na bin dɛn mama), ɛn Pɛrɛz bɔn Ɛzrɔn, Ɛzrɔn bɔn Ram.
40001004	Ram bɔn Ami na dab, Ami na dab bɔn Nashɔn, Nashɔn bɔn Salmɔn,
40001005	Salmɔn bɔn Boaz (Boaz in mama bin nem Reab), Boaz bɔn Obɛd (Obɛd in mama bin nem Rut), Obɛd bɔn Jɛsi,
40001006	Jɛsi bɔn Devid we na bin king. King Devid bɔn Sɔlɔmɔn wit Yuraya in wɛf,
40001007	Sɔlɔmɔn bɔn Rɛoboam, Rɛoboam bɔn Abija, Abija bɔn Asa,
40001008	Asa bɔn Jɛosha fat, Jɛosha fat bɔn Joram, Joram bɔn Uzaya,
40001009	Uzaya bɔn Jotam, Jotam bɔn Eaz, Eaz bɔn Ɛzi kaya,
40001010	Ɛzi kaya bɔn Manasɛ, Manasɛ bɔn Emɔs, Emɔs bɔn Josia,
40001011	Josia bɔn Jɛoya kin ɛn ɔda bɔy pikin dɛn we na Jɛoya kin in brɔda dɛn. Josia bin bɔn dɛn pikin ya di tɛm we dɛn bin kɛr di Izrɛl pipul dɛn go Babilɔn go mek dɛn slev.
40001012	Afta dɛn kɛr dɛn go mek dɛn slev na Babilɔn, Jɛoya kin bɔn Shiɛltiɛl, Shiɛltiɛl bɔn Zɛru babɛl,
40001013	Zɛru babɛl bɔn Abiɔd, Abiɔd bɔn Ɛla ya kim, Ɛla ya kim bɔn Azɔ,
40001014	Azɔ bɔn Zadɔk, Zadɔk bɔn Akim, Akim bɔn Ɛliɔd,
40001015	Ɛliɔd bɔn Ɛlieza, Ɛlieza bɔn Matan, Matan bɔn Jekɔb,
40001016	Jekɔb bɔn Josɛf we mared Meri we bɔn Jizɔs, we dɛn kɔl Mɛsaya, dat na di pɔsin we Gɔd pik.
40001017	Na fotin difrɛn jɛna reshɔn (frɔm gra npapa-papa dɛn to gra npi kin-pi kin dɛn) bin de frɔm Ebraam in tɛm sote rich King Devid in tɛm, ɛn na fotin bin de frɔm King Devid in tɛm sote rich di tɛm we dɛn kɛr di Izrɛl pipul dɛn go Babilɔn go mek dɛn slev, ɛn na fotin bin de frɔm di tɛm we di Izrɛl pipul dɛn bin bi slev na Babilɔn sote di tɛm we Krays bɔn.
40001018	Ɔl wetin bi di tɛm we Jizɔs Krays bɔn na in a de kam tɛl una so: Josɛf bin dɔn put stɔp fɔ mared Meri we na Jizɔs in mama, bɔt bifo dɛn mared, Meri fɛnɔt se Gɔd in Spirit mek i gɛt bɛlɛ.
40001019	Josɛf na bin man we de waka tret, ɛn i nɔ bin want mek ɔlman no wetin bi to Meri, bikɔs Meri bin go shem. So i mekɔp fɔ lɛf Meri, saful.
40001020	Wɛn Josɛf bin de tink bɔt wetin i go du, na in Gɔd sɛn enjɛl kam to am na drim. Di enjɛl se, “Josɛf, yu we na King Devid in gra npi kin-pi kin nɔ fred fɔ mared Meri, bikɔs na Gɔd in Spirit kam pan am we i gɛt bɛlɛ.
40001021	Meri go bɔn bɔy pikin ɛn yu go kɔl di pikin Jizɔs; bikɔs i go sev Gɔd in pipul dɛn frɔm dɛn sin.”
40001022	Ɔl dis bi so dat wetin Gɔd bin dɔn mek di prɔfɛt dɛn tɔk go bi lɛkɛ aw dɛn bin se. Di prɔfɛt dɛn bin se, Gɔd se,
40001023	“Wan yɔng uman we nɔ no bɔt man yet go gɛt bɛlɛ ɛn i go bɔn bɔy pikin, dɛn go gi di pikin nem Ima nyuɛl” (Ima nyuɛl min se, Gɔd de wit wi).
40001024	So wɛn Josɛf wek, i du wetin di enjɛl tɛl am fɔ du; i mared Meri.
40001025	Bɔt Josɛf nɔ no Meri fɔ wɛf sote Meri dɔn bɔn di bɔy pikin. Josɛf kɔl di pikin, Jizɔs.
40002001	Jizɔs bin bɔn na wan tɔng we nem Bɛtliɛm we de na Judia. Ɛrɔd na bin king da tɛm de. I nɔ tu te afta i bɔn, sɔm sɛnsman dɛn we no bɔt sta, we kɔmɔt na di ist, kam na Jerusɛlɛm.
40002002	Dɛn bigin aks pipul se, “Usay da pikin we bɔn fɔ kam bi dɛn Ju pipul dɛn king, de? Wi dɔn si in sta na di ist ɛn wi kam fɔ pre to am.”
40002003	Wɛn King Ɛrɔd yɛri dat, in at pwɛl, ɛn na semwe so ɔlman at pwɛl na Jerusɛlɛm.
40002004	I kɔl di bigman we de mek sakri fays fɔ pipul sin ɛn ɔl di Ju Lɔ ticha dɛn, ɛn aks dɛn se, “Usay di Mɛsaya go bɔn?”
40002005	Dɛn ansa King Ɛrɔd se, “Na Bɛtliɛm, da tɔng we de na Judia, i go bɔn. Bikɔs di prɔfɛt bin rayt se, Gɔd se,
40002006	‘Bɛtliɛm we de na Judia, yu impɔtant lɛkɛ dɛn ɔda big tɔng dɛn na Judia; wan pan yu pipul dɛn go bi rula fɔ Izrɛl, mi pipul dɛn.’ ”
40002007	So King Ɛrɔd sɛn kɔl di sɛnsman dɛn we kɔmɔt na di ist na wan sikrit mitin, ɛn aks dɛn fɔ tɛl am di tɛm we dɛn bin si di sta. So dɛn tɛl am di tɛm.
40002008	Wɛn dɛn dɔn tɛl am, i sɛn dɛn go na Bɛtliɛm, i tɛl dɛn se, “Una go luk gud fashin fɔ di pikin; wɛn una si am una mɔs tɔn bak kam tɛl mi, so dat misɛf go go pre to am.”
40002009	Wɛn di sɛnsman dɛn lɛf Ɛrɔd de go Bɛtliɛm, dɛn si di sem sta we dɛn bin dɔn si na di ist. Dɛn gladi bad wɛn dɛn si am! Di sta de bifo dɛn sote i rich usay di pikin bin de, na in di sta tap fɔ muf.
40002011	Di sɛnsman dɛn go insay di os, ɛn wɛn dɛn si di pikin ɛn in mama, Meri, dɛn nil dɔng bifo di pikin ɛn pre to am. Dɛn bin kɛr gold, fra nkinsɛns ɛn ma go gi am.
40002012	Gɔd wɔn di sɛnsman dɛn na drim mek dɛn nɔ tɔn bak go to King Ɛrɔd, so dɛn pas ɔda say go bak na di ples we dɛn bin kɔmɔt.
40002013	Afta di sɛnsman dɛn dɔn go, Gɔd sɛn wan enjɛl na drim fɔ wɔn Josɛf. Di enjɛl se, “King Ɛrɔd de fɛn di pikin fɔ kil am, so grap tek di pikin ɛn in mama, rɔn go Ijipt wantɛm, ɛn lib de sote a tɛl yu fɔ kɔmɔt de.”
40002014	Josɛf grap, i tek di pikin ɛn in mama; dɛn kɔmɔt na di tɔng na nɛt go Ijipt.
40002015	I tap de sote King Ɛrɔd day. Ɔl dis bi fɔ mek wetin Gɔd bin dɔn tɛl di prɔfɛt fɔ tɔk, kam bi tru. I bin se, “A kɔl mi Bɔy Pikin fɔ kɔmɔt na Ijipt.”
40002016	King Ɛrɔd bin vɛks bad wan wɛn i no se di tre nja dɛn we bin kɔmɔt na di ist mek am ful. I pas lɔ se, dɛn fɔ kil ɔl dɛn bɔy pikin we de na Bɛtliɛm ɛn di tɔng dɛn we de rawnd Bɛtliɛm. I se dɛn fɔ kil frɔm di wan dɛn we bin dɔn ol tu ia kam dɔng to di wan dɛn we bin jɛs bɔn. Di king du dat fɔseka di wɔd we di tre nja dɛn we bin kɔmɔt na di ist tɛl am bɔt Jizɔs, di tɛm we dɛn bin si di sta.
40002017	Dis mek wetin di prɔfɛt we nem Jɛri maya bin tɔk kam bi tru. I bin se,
40002018	“Dɛn yɛri kray na Rama, bita bita kray. Rechɛl de kray fɔ in pikin dɛn; i nɔ gri sɛt mɔt wɛn pipul de koks am, bikɔs ɔl in pikin dɛn dɔn day.”
40002019	Afta King Ɛrɔd day, Gɔd sɛn enjɛl na drim to Josɛf wɛn i bin de na Ijipt.
40002020	Di enjɛl tɛl Josɛf se, “Grap, tek di pikin ɛn in mama, ɛn tɔn bak go Izrɛl, bikɔs dɛn wan we bin de tray fɔ kil di pikin dɔn day.”
40002021	So Josɛf grap, i tek di pikin ɛn di pikin in mama, ɛn dɛn tɔn bak go Izrɛl.
40002022	Bɔt wɛn Josɛf yɛri se na Akileɔs tek in papa Ɛrɔd ples fɔ rul na Judia, i fred fɔ go de. Gɔd mek enjɛl tɛl Josɛf na drim wetin i fɔ du, so Josɛf go na Galili,
40002023	i go tap na wan tɔng we nem Nazarɛt. So wetin di prɔfɛt dɛn bin dɔn tɔk bɔt Jizɔs kam bi tru. Dɛn bin se, “Dɛn go kɔl am pɔsin we kɔmɔt Nazarɛt.”
40003001	Wɛn sɔm ia dɔn pas na in Jɔn we de baptayz kam na di dɛzat na Judia. I bigin tɛl pipul se,
40003002	“Una chenj una we ɛn lɛf fɔ du di bad tin dɛn we una de du, bikɔs Gɔd in rul dɔn kam klos!”
40003003	Jɔn na di man we da prɔfɛt we nem Ayzaya tɔk bɔt wɛn i se, “Sɔmbɔdi de tɔk lawd na di dɛzat se, ‘Una klia di rod we di Masta go pas; una mek di rod tret fɔ am fɔ waka!’ ”
40003004	Na kamɛl ia dɛn bin tek mek Jɔn in klos, i bin tay lɛda bɛlt rawnd in midul, ɛn i bin de it lokɔs ɛn ɔni.
40003005	Pipul dɛn ɔlɔbɔt na Jerusɛlɛm, Judia, ɛn ɔl dɛn kɔntri we de klos Riva Jɔdan bin de kam lisin to am.
40003006	Dɛn kin tɛl Gɔd ɔl di bad tin dɛn we dɛn dɔn du, dɛn Jɔn kin baptayz dɛn na Riva Jɔdan.
40003007	Jɔn si se plɛnti Faresi ɛn Sadyusi dɛn bin de kam to am fɔ mek i baptayz dɛn, so i bigin tɔk pan dɛn. I se, “Una dɛn snek ya, una min se we dɛn baptayz una dat go mek Gɔd nɔ pɔnish una fɔ di sin we una dɔn sin?
40003008	Una fɔ du di tin dɛn we sho se una dɔn lɛf fɔ du bad.
40003009	Una nɔ fɔ fil se, we Ebraam na una gra npapa-papa dat go mek Gɔd nɔ pɔnish una. A de tɛl una se Gɔd kin tek dɛn ston ya sɛf tɔn dɛn to Ebraam in gra npi kin-pi kin dɛn!
40003010	Di aks we fɔ tek kɔt di tik dɛn rut dɔn rɛdi naw; ɔl dɛn tik we nɔ de bia gud tin fɔ it, dɛn go kɔt dɛn ɛn trowe dɛn na faya.
40003011	A de baptayz una wit wata fɔ sho se una dɔn lɛf fɔ du bad, bɔt di wan we de kam afta a dɔn du mi wok, in go baptayz una wit Gɔd in Spirit ɛn wit faya. I gɛt pawa pas mi, ɛn a nɔ fit sɛf fɔ lus in sus.
40003012	I ol tin lɛkɛ lɔng fɔk fɔ tek pul di cha fchaf kɔmɔt pan di wit. I go gɛda in wit put am na sto ɛn i go bɔn di cha fchaf na faya we nɔ de tap fɔ bɔn.”
40003013	I nɔ tu te igen, Jizɔs kɔmɔt Galili go mit Jɔn na Riva Jɔdan fɔ mek Jɔn baptayz am.
40003014	Jɔn nɔ bin want gri baptayz Jizɔs lɛkɛ aw Jizɔs se i fɔ du, so Jɔn se, “Yu nɔ fɔ kam to mi fɔ mek a baptayz yu, na yu fɔ baptayz mi. Wetin mek yu kam to mi fɔ mek a baptayz yu?”
40003015	Jizɔs se, “Du wetin a tɛl yu fɔ du dis tɛm ya. If yu du dat, wi go dɔn du ɔl wetin Gɔd want wi fɔ du fɔ mek pipul sev.” So Jɔn du wetin Jizɔs se.
40003016	Jɛs Jɔn baptayz Jizɔs so, Jizɔs kɔmɔt insay di wata. Gɔd opin di klawd mek i si, ɛn i si Gɔd in Spirit de kɔmɔt ɔp kam pan am lɛkɛ aw dɔv kin kam dɔng.
40003017	Dɔn dɛn yɛri vɔys we kɔmɔt ɔp na ɛvin we se, “Dis na mi Pikin we a lɛk, a gladi fɔ am.”
40004001	Afta dat, Gɔd in Spirit lid Jizɔs go na di dɛzat we Setan tray Jizɔs fɔ mek i du bad.
40004002	Wɛn Jizɔs dɔn fast fɔti de ɛn nɛt, i bin angri.
40004003	Na in Setan kam mit am ɛn se, “If yu na Gɔd in Pikin, tɛl dɛn ston ya fɔ tɔn to bred.”
40004004	Bɔt Jizɔs se, “Dɛn rayt na Gɔd in Buk se, ‘Nɔto di it we pɔsin de it de gi am tru layf, na Gɔd in wɔd de gi pɔsin tru layf.’ ”
40004005	Wɛn dat dɔn, Setan kɛr Jizɔs go Jerusɛlɛm, pantap di tawa we de na Gɔd in Os,
40004006	ɛn i se, “If yu na Gɔd in Pikin, ib yusɛf dɔng, bikɔs dɛn rayt na Gɔd in Buk se, ‘Gɔd go tɛl in enjɛl dɛn fɔ gyad yu, ɛn yu go fɔdɔm na dɛn an, fɔ mek yu fut sɛf nɔ wund pan ston!’ ”
40004007	Jizɔs se, “Dɛn rayt na Gɔd in Buk se, ‘Pɔsin nɔ fɔ tray fɔ mek Gɔd we na in Masta du wetin in want.’ ”
40004008	Wɛn dat dɔn, Setan kɛr am go pantap wan ay ay il ɛn sho am ɔl dɛn neshɔn na wɔl wit ɔl dɛn pawa ɛn jɛntri.
40004009	Setan se, “A go gi yu ɔl dɛn tin ya, if yu nil dɔng ɛn se mi na yu masta.”
40004010	Jizɔs se, “Kɔmɔt biɛn mi, Setan! Dɛn rayt na Gɔd in Buk se, ‘Pɔsin fɔ nil dɔng bifo Gɔd we na in Masta ɛn pre to am ɛn na in nɔmɔ i fɔ wok fɔ.’ ”
40004011	Dɛn Setan lɛf Jizɔs, ɛn enjɛl dɛn kam ɛp Jizɔs.
40004012	Wɛn Jizɔs yɛri se dɛn dɔn ol Jɔn, i go na Galili.
40004013	I nɔ go tap na Nazarɛt, na Kepanyɔm we de klos Lek Galili, midul Zebyulɔn ɛn Naftali, i go tap,
40004014	so dat wetin di prɔfɛt we nem Ayzaya bin tɔk, go bi.
40004015	I bin se, “Zebyulɔn ɛn Naftali we de na di ɔda sho nia Riva Jɔdan, klos da wata we dɛn kɔl Mɛditarenyan Si, insay Galili, we dɛn pipul we nɔto Ju plɛnti;
40004016	di pipul dɛn we bin lib de bin de na dak, dɛn nɔ bin no Gɔd, bɔt dɛn si big layt; dɛn bin tan lɛkɛ pipul we want day, bɔt di layt dɔn shayn pan dɛn.”
40004017	Frɔm da tɛm de Jizɔs bigin tɛl pipul se, “Una chenj una we ɛn lɛf fɔ du di bad tin dɛn we una de du, bikɔs Gɔd in rul dɔn kam klos una.”
40004018	Wɛn Jizɔs bin de waka na di bich na Lek Galili, i si tu brɔda dɛn we na bin fisha man, Saymɔn we dɛn de kɔl Pita ɛn in brɔda Andru, dɛn tu bin de fishin wit fishin nɛt na Lek Galili.
40004019	Jizɔs kɔl dɛn, i se, “Una kam bi mi lanin bɔy dɛn, ɛn a go sho una aw fɔ bring pipul kam to mi lɛkɛ aw una de kech fish.”
40004020	Dɛn lɛf dɛn fishin nɛt wantɛm ɛn fala Jizɔs.
40004021	Jizɔs go bifo say, na in i si Jems ɛn Jɔn, tu brɔda we Zɛbidi bɔn. Dɛn bin de insay bot wit dɛn papa Zɛbidi, dɛn bin de rɛdi dɛn fishin nɛt. Jizɔs kɔl dɛn,
40004022	dɛn lɛf di bot ɛn dɛn papa wantɛm, ɛn fala Jizɔs go.
40004023	Jizɔs go ɔlɔbɔt na Galili de tich pipul na di Ju mitin os dɛn, i tɛl dɛn di Gud Nyus bɔt di tɛm we Gɔd de kam rul, ɛn i mɛn pipul we gɛt ɔl kayn sik.
40004024	Di nyus bɔt Jizɔs prɛd ɔlɔbɔt na Sirya, dat mek dɛn kɛr ɔl dɛn sik pipul, dɛn wan we dɛn bɔdi de at dɛn ɛn dɛn wan we gɛt dɛbul insay dɛn, dɛn wan we gɛt fiks, ɛn dɛn wan we nɔ ebul waka, kam to am; Jizɔs mɛn dɛn ɔl.
40004025	Plɛnti pipul we kɔmɔt Galili, di Tɛn Tɔng dɛn, Jerusɛlɛm, Judia, ɛn dɛn pipul we de na di istɛn pat na Riva Jɔdan, bin de fala Jizɔs.
40005001	Wɛn Jizɔs si ɔl di pipul dɛn we de fala am, i go pantap wan il. Wɛn i sidɔm, in lanin bɔy dɛn go gɛda rawnd am.
40005002	Na de Jizɔs bigin tɔk to dɛn, i se:
40005003	“Dɛn wan we abop pan Gɔd, gɛt blɛsin, bikɔs Gɔd de rul dɛn!
40005004	“Dɛn wan we de kray, gɛt blɛsin, bikɔs Gɔd go mek dɛn gladi!
40005005	“Dɛn wan we put dɛn yay dɔng, gɛt blɛsin, bikɔs dɛn go gɛt wetin Gɔd prɔmis!
40005006	“Dɛn wan we want fɔ du ɔl wetin Gɔd want pas ɛni ɔda tin, gɛt blɛsin, bikɔs Gɔd go mek dɛn ebul du dat!
40005007	“Dɛn wan we de sɔri fɔ ɔda pipul, gɛt blɛsin, bikɔs Gɔd insɛf go sɔri fɔ dɛn di de we i go jɔj mɔtalman!
40005008	“Dɛn wan we gɛt klin at, gɛt blɛsin, bikɔs dɛn go de usay Gɔd de!
40005009	“Dɛn wan we de mek pis fɔ pipul, gɛt blɛsin, bikɔs Gɔd go mek dɛn bi in pikin dɛn!
40005010	“Dɛn wan we pipul de mek sɔfa fɔ we dɛn de du wetin Gɔd want, gɛt blɛsin, bikɔs dɛn de gladi we Gɔd de rul dɛn!
40005011	“Una gɛt blɛsin wɛn pipul kɔs una, wɛn dɛn mek una sɔfa ɛn tɔk bad tin bɔt una we nɔto tru, fɔ mi sek.
40005012	Una fɔ gladi bad, bikɔs Gɔd kip gud tin fɔ una na ɛvin. Na so pipul bin mek dɛn prɔfɛt we bin de bifo una, sɔfa.
40005013	“Una na di sɔl fɔ di pipul dɛn na di wɔl, bɔt if sɔl dɔn lɔs in tes, wetin go mek i gɛt tes igen? I nɔ go gud fɔ natin, pas fɔ trowe ɛn mek pipul mas am.
40005014	“Una na di layt fɔ di pipul dɛn na di wɔl. Tɔng we dɛn bil pantap il nɔ de ayd.
40005015	Nɔbɔdi nɔ de layt lamp ɛn put am ɔnda bɔkit, i de put am na di say we i go shayn we ɔlman na di os go si.
40005016	Semwe so, una layt fɔ shayn so dat ɔlman go si di gud we una de du, ɛn dɛn go se, ‘Una Papa, we de na ɛvin, wɔnda ful!’
40005017	“Una nɔ fɔ fil se a kam fɔ pwɛl di Lɔ we Gɔd gi Mozis ɛn wetin dɛn prɔfɛt dɛn bin lan pipul. A nɔ kam fɔ pwɛl dɛn, a kam fɔ mek wetin dɛn bin tɔk, bi.
40005018	Una fɔ mɛmba se, wans ɛvin ɛn dis wɔl de, natin nɔ go kɔmɔt pan di Lɔ te ɔl wetin di Lɔ tɔk bɔt, dɔn bi.
40005019	Ɛnibɔdi we brok wan pan di lɔ dɛn we Gɔd gi wi, ɛn lan ɔda pipul fɔ brok dɛn, Gɔd go mek da pɔsin de gɛt lo ples pas plɛnti pipul dɛn we i de rul; bɔt ɛnibɔdi we du wetin di Lɔ se ɛn lan ɔda pipul fɔ du di sem tin, Gɔd go mek da pɔsin de gɛt ay ples pas plɛnti pipul dɛn we i de rul.
40005020	A de tɛl una se, una nɔ go de pan di pipul dɛn we Gɔd de rul, if una nɔ du di rayt tin we Gɔd want una fɔ du, pas aw di Ju Lɔ ticha dɛn ɛn di Faresi dɛn de du.
40005021	“Una dɔn yɛri se, dɛn bin dɔn tɛl di Ju pipul dɛn se, ‘Una nɔ fɔ kil pɔsin; dɛn go jɔj ɛnibɔdi we kil pɔsin.’
40005022	Bɔt mi de tɛl una se: dɛn go jɔj ɛnibɔdi we vɛks pan in brɔda. Dɛn go kɛr ɛnibɔdi we kɔs in brɔda go bifo di Ju gran kot, ɛn ɛnibɔdi we tɛl in brɔda se, ‘Yu fulman!’ da pɔsin de go sɔfa na di faya we de na ɛl.
40005023	If yu de mek yu sakri fays na Gɔd in Os, ɛn yu mɛmba se yu brɔda vɛks pan yu,
40005024	yu fɔ lɛf di sakri fays na Gɔd in Os, ɛn go to yu brɔda wantɛm, mek una go tɔk di plaba fayn fayn. Wɛn yu dɔn du dat, kam bak na Gɔd in Os ɛn mek yu sakri fays.
40005025	“If ɛnibɔdi samɔns yu fɔ go kot, una fɔ tɔk di kes fayn fayn mek una nɔ go kot. Bikɔs if una rich de, di polis dɛn go sɛn yu to di jɔj ɛn di jɔj go sɛn yu go jel.
40005026	A de tɛl yu fɔ tru se, yu nɔ go kɔmɔt na jel sote yu pe ɔl di fayn we di jɔj fayn yu.
40005027	“Una dɔn yɛri wetin dɛn bin se, ‘Mare dman nɔ fɔ tek ɔda man wɛf.’
40005028	Bɔt mi de tɛl una se: ɛni man we luk uman, we nɔto in wɛf, sote i want am fɔ insɛf, da man de dɔn tek ɔda man wɛf na in at.
40005029	So if yu rayt yay de mek yu sin, rut am kɔmɔt ɛn trowe am! I bɛtɛ fawe fɔ lɔs pat pan yu bɔdi, pas fɔ mek dɛn trowe ɔl yu bɔdi na ɛl.
40005030	If yu rayt an de mek yu sin, kɔt am kɔmɔt ɛn trowe am! I bɛtɛ fawe fɔ lɔs wan an, pas fɔ mek dɛn trowe ɔl yu bɔdi na ɛl.
40005031	“Dɛn bin tɔk igen se, ‘Ɛni man we pat wit in wɛf, i fɔ rayt pepa gi di uman fɔ sho se dɛn tu dɔn pat.’
40005032	If man pat wit in wɛf fɔ ɛni ɔda tin pas if di wɛf nɔ tru to am, i dɔn mek di uman brok di mared lɔ if di uman go mared to ɔda man, ɛn dat na sin; ɛn di man we di uman mared insɛf dɔn brok di mared lɔ.
40005033	“Una bin dɔn yɛri wetin dɛn bin tɛl wi gra npapa-papa dɛn. Dɛn bin se, ‘Una nɔ fɔ swɛ se una go du sɔntin, ɛn una nɔ du am. Una fɔ du wetin una dɔn swɛ bifo Gɔd se una go du.’
40005034	Bɔt naw a de tɛl una se: Una nɔ fɔ swɛ at ɔl, una nɔ fɔ se a swɛ to ɛvin, bikɔs na ɛvin Gɔd sidɔm fɔ rul.
40005035	Una nɔ fɔ swɛ to di wɔl, bikɔs na de Gɔd put in fut; ɛn una nɔ fɔ swɛ to Jerusɛlɛm, bikɔs na Gɔd, we na di king we pas ɔl, in tɔng.
40005036	Una nɔ fɔ tek una ed swɛ, bikɔs una nɔ ebul mek wan gren ia na una ed wayt ɔ blak.
40005037	Wɛn una se una go du sɔntin, una nɔ fɔ swɛ, ɛn wɛn una se una nɔ go du sɔntin, una nɔ fɔ swɛ. Bikɔs ɛni wɔd we una tɔk pas dat kɔmɔt to Setan.
40005038	“Una dɔn yɛri se dɛn bin de se, ‘If pɔsin bɔs yu yay, yu fɔ bɔs insɛf yon bak, ɛn if pɔsin brok yu tit, yu fɔ brok insɛf yon tit bak.’
40005039	Bɔt mi de tɛl una se: una nɔ tɔn bad gi pɔsin we du una bad. If ɛnibɔdi slap yu rayt jɔ, yu fɔ tɔn di lɛf wan gi am mek i slap insɛf.
40005040	If pɔsin kɛr yu go kot fɔ klos we nɔ dia tumɔs, yu fɔ gi am da klos de, ɛn di dia wan insɛf.
40005041	If ɛnibɔdi fos yu fɔ kɛr in lod go wan mayl, yu fɔ kɛr di lod go tu mayl.
40005042	If pɔsin beg yu sɔntin, yu fɔ gi am, ɛn if pɔsin kam trɔs to yu, yu fɔ trɔs am.
40005043	“Una yɛri we dɛn bin se, ‘Una fɔ lɛk una padi dɛn, ɛn et dɛn wan we nɔ lɛk una.’
40005044	Bɔt mi de tɛl una se: una fɔ lɛk dɛn pipul we nɔ lɛk una, ɛn una fɔ pre fɔ dɛn pipul we de mek una sɔfa,
40005045	so dat una go bi una Papa, we de na ɛvin, in pikin dɛn. Una Papa de mek di san shayn pan dɛn bad pipul ɛn pan dɛn gud wan. I de mek ren kam pan dɛn pipul we gud ɛn dɛn wan we bad.
40005046	Us bɛni fit una go gɛt if na dɛn pipul we lɛk una nɔmɔ una lɛk? Dɛn pipul we de gɛda taks sɛf de du di sem tin.
40005047	Wetin una de du we pas wetin ɔda pipul dɛn de du, if na una padi dɛn nɔmɔ una de tɔk to? Dɛn pipul we nɔ biliv pan Gɔd sɛf de du di sem tin.
40005048	Una fɔ lɛk una kɔmpin mɔta lman lɛkɛ aw Gɔd, we na una Papa we de na ɛvin, lɛk ɔlman.
40006001	“Wɛn una de du dɛn tin we una rilijɔn tɛl una fɔ du, una nɔ fɔ du am, so dat ɔlman go si wetin una de du. If una du am fɔ mek pipul si una, una nɔ go gɛt wetin una Papa we de na ɛvin gɛt fɔ gi una.
40006002	“So wɛn una de du gud to dɛn pipul we nɔ gɛt natin, una nɔ mek pipul no bɔt dat lɛkɛ aw dɛn ipok rit pipul de du na dɛn Ju mitin os ɛn na trit. Dɛn de du am fɔ mek pipul prez dɛn, bɔt a want mek una no se di prez we pipul dɔn prez dɛn na di pe dat nɔmɔ we dɛn go gɛt.
40006003	Bɔt wɛn una de du gud to dɛn pipul we nɔ gɛt natin, una fɔ so du am, dat una tayt padi sɛf nɔ go no bɔt dat.
40006004	Da tɛm de di ɛp we una ɛp go lɛf to una tu nɔmɔ, ɛn una Papa we si wetin una du sikrit wan, go gi una di pe.
40006005	“Wɛn una de pre, una nɔ fɔ du lɛkɛ aw dɛn ipo krit pipul de du. Dɛn lɛk fɔ tinap na dɛn Ju mitin os, ɛn na dɛn kɔna dɛn na trit fɔ pre, so dat ɔlman go si dɛn we dɛn de pre. A want mek una no se, dɛn dɔn gɛt ɔl di pe we dɛn fɔ gɛt.
40006006	Bɔt wɛn una de pre, una fɔ go insay una rum, una lɔk una do, ɛn pre to una Papa we de na ɛvin we una nɔ de si. In de si wetin una de du, ɛn i go gi una ɔl wetin i fɔ gi una.
40006007	“Wɛn una de pre, una nɔ fɔ de tɔk plɛnti plɛnti wɔd dɛn we nɔ min natin, lɛkɛ aw dɛn pipul we nɔ biliv pan Gɔd de du, dɛn tink se Gɔd go yɛri dɛn bikɔs dɛn pre lɔng pre.
40006008	Una nɔ fɔ tan lɛkɛ dɛn, bikɔs una Papa we de na ɛvin dɔn no wetin una nɔ gɛt bifo una aks am.
40006009	Mek a tɛl una aw una fɔ pre, una fɔ se: ‘Papa Gɔd we de na ɛvin: Na yu wan gren na Gɔd, mek ɔlman pre to yu ɛn ɔna yu;
40006010	Wi de pre mek yu rul wi; mek wetin yu want, bi na dis wɔl, lɛkɛ aw i de bi na ɛvin.
40006011	Gi wi wetin wi fɔ it tide.
40006012	Padin wi fɔ di bad tin dɛn we wi dɔn du, lɛkɛ aw wisɛf de padin dɛn pipul we de du wi bad.
40006013	Mek wi nɔ lɛf fɔ biliv pan yu ɛnitɛm we Setan tray wi; nɔ mek Setan ebul wi. [Na yu de rul di wɔl, na yu gɛt pawa, ɛn na yu gɛt prez ɛn ɔna, fɔ ɛva ɛn ɛva. Emɛn.’]
40006014	“If una padin ɔda pipul fɔ di bad we dɛn du una, una Papa we de na ɛvin insɛf go padin una.
40006015	Bɔt if una nɔ padin ɔda pipul, una Papa we de na ɛvin insɛf nɔ go padin una fɔ di bad we una dɔn du.
40006016	“Una nɔ tay fes wɛn una de fast lɛkɛ aw dɛn ipo krit pipul dɛn kin du wɛn dɛn de fast, so dat pipul go si se dɛn de fast. A de tɛl una se; dɛn dɔn gɛt dɛn pe.
40006017	Wɛn una de fast, una fɔ was una fes ɛn kom una ia,
40006018	so dat ɔda pipul nɔ go no se una de fast. Na una Papa nɔmɔ, we pipul nɔ de si, de si wetin una de du sikrit wan, ɛn i go gi una di pe we una fɔ gɛt.
40006019	“Una nɔ fɔ kip plɛnti dia tin fɔ unasɛf na dis wɔl, bikɔs una fɔ no se wɔrɔm go pwɛl dɛn, dɛn go rɔsti ɛn tifman go brok una os go insay ɛn tif dɛn.
40006020	Bɔt una fɔ kip una jɛntri na ɛvin, we wɔrɔm ɛn rɔsti nɔ go pwɛl dɛn, ɛn tifman nɔ go go insay go tif dɛn.
40006021	Bikɔs ɔltɛm una at go de di say we una kip una jɛntri.
40006022	“Di yay dɛn tan lɛkɛ lamp na di bɔdi. If di yay dɛn gud, ɔl di bɔdi go gɛt layt;
40006023	bɔt if di yay dɛn nɔ gud, di bɔdi go de na dak. So if di layt we bin fɔ de insay una, nɔ de, di daknɛs we de insay una go dak pasmak.
40006024	“Nɔbɔdi nɔ go bi slev to tu masta di sem tɛm. If i bi so, i go lɛk wan masta, i nɔ go lɛk di ɔda wan. I go wok gud fɔ wan masta, bɔt i nɔ go wok gud fɔ di ɔda wan. Una nɔ go de du Gɔd wok ɛn bi slev to mɔni, di sem tɛm.
40006025	“Na dat mek a de tɛl una se: una nɔ wɔri fɔ wetin una go it, drink, ɔ wɛr. Layf nɔ pas tin fɔ it? Di bɔdi nɔ pas tin fɔ wɛr?
40006026	Una luk dɛn bɔd, dɛn nɔ de plant, dɛn nɔ de kɔt ɛn kip wetin dɛn de gɛda na sto; pan ɔl dat, Gɔd we na una Papa na ɛvin de fid dɛn. Una impɔtant pas bɔd fawe!
40006027	Una min se una layf go lɔng pas aw i fɔ lɔng, bikɔs una de wɔri?
40006028	“Wetin mek una fɔ wɔri fɔ klos fɔ wɛr? Una luk dɛn flawa we de gro na fil, dɛn nɔ de wok ɛn mek klos fɔ dɛnsɛf;
40006029	bɔt a de tɛl una se, pan ɔl di jɛntri we King Sɔlɔmɔn bin jɛntri, in klos dɛn nɔ bin fayn rich ɛni dɛn flawa de.
40006030	Na Gɔd de mek flawa gro pan gras lɛkɛ we pɔsin go wɛr klos, da gras we de tide, ɛn tumara, dɛn go ib am na faya fɔ bɔn. Gɔd nɔ go du pas dat fɔ gi una klos fɔ wɛr? Una nɔ biliv Gɔd lɛkɛ aw una fɔ biliv am!
40006031	“Na dat mek una nɔ fɔ wɔri se, ‘Wetin a go it?’ ɔ ‘Wetin a go drink?’ ɔ ‘Wetin a go wɛr?’
40006032	Na dɛn tin ya dɛn pipul we nɔ no Gɔd de fɛn, bɔt Gɔd we na una Papa we de na ɛvin no se una fɔ gɛt ɔl dɛn tin ya.
40006033	Una fɔ put una at gud pan dɛn tin we impɔtant na di say we Gɔd de rul ɛn du di rayt tin we Gɔd want una fɔ du fɔs, da tɛm de i go gi una ɔl dɛn tin ya.
40006034	Una fɔ lɛf tumara yon wɔri fɔ tumara; una nɔ put mɔ trɔbul pan unasɛf tide.
40007001	“Una nɔ jɔj ɔda pipul, so dat Gɔd nɔ go jɔj una.
40007002	Aw una jɔj ɔda pipul, na di sem we Gɔd go jɔj unasɛf.
40007003	Wetin du yu de luk di smɔl tik we de insay yu brɔda in yay, wɛn yu gɛt big bod insay yu yon yay?
40007004	Aw yu go tɛl yu brɔda se, ‘Bo, mek a pul da smɔl tik de na yu yay,’ wɛn yu gɛt big wan na yu yon yay?
40007005	Yu ipo krit! Yu pul da big tik we de insay yu yon yay fɔs, da tɛm de yu go si klia wan fɔ pul di smɔl tik we de insay yu brɔda in yay.
40007006	“Una nɔ fɔ gi dɔg dɛn tin we una dɔn gi Gɔd, if una du dat di dɔg go tɔn pan una ɛn bɛt una. Una nɔ fɔ gi ɔg una fayn fayn bid dɛn, if una du dat, di ɔg go jɛs mas mas dɛn.
40007007	“Una aks Gɔd fɔ ɛni tin, i go gi una; una luk gud, una go fɛn wetin una de luk fɔ; una kɔnk, Gɔd go opin di do fɔ una.
40007008	Ɛnibɔdi we aks, go gɛt wetin i want; ɛnibɔdi we luk gud, go gɛt wetin i de luk fɔ; ɛn ɛnibɔdi we kɔnk, Gɔd go opin di do fɔ am.
40007009	Una dɛn papa, if una pikin aks una fɔ bred, una go gi am ston?
40007010	Ɔ if una pikin aks una fɔ fish, una go gi am snek?
40007011	If una we bad no aw fɔ gi una pikin dɛn gud tin dɛn, Gɔd we na una Papa we de na ɛvin, mɔs gi dɛn wan we aks am gud, gud tin dɛn pas dat.
40007012	“Dɛn tin we una want mek ɔda pipul du to una, na in una fɔ du to dɛn. Na dat di Lɔ we Gɔd gi Mozis ɛn dɛn prɔfɛt se.
40007013	“We una de go, una pas na di smɔl get, bikɔs di get we pipul de pas fɔ go na ɛl wayd, ɛn da rod de izi fɔ fala; plɛnti pipul de waka na da rod de.
40007014	Bɔt di get we pipul de pas fɔ go usay tru layf de, smɔl, ɛn di rod tra nga fɔ waka pan, ɛn di pipul dɛn we dɔn fɛn am ɛn we go fɛn am, nɔ plɛnti.
40007015	“Una tek tɛm wit dɛn prɔfɛt we nɔ de tɔk tru; wɛn una luk dɛn, dɛn tan lɛkɛ ship, bɔt insay dɛn at, dɛn tan lɛkɛ wulf we wayl bad bad.
40007016	Una go no dɛn bay wetin dɛn de du. Pɔsin nɔ go pik greps na chu kchuk bush ɔ pɔsin nɔ go pik fig na chu kchuk tik.
40007017	Tik we gud go bia gud tin fɔ it, ɛn tik we nɔ gud go bia bad tin fɔ it.
40007018	Tik we gud nɔ go bia bad tin fɔ it ɛn tik we nɔ gud nɔ go bia gud tin fɔ it.
40007019	Dɛn go kɔt ɛni tik we nɔ de bia gud tin fɔ it ɛn trowe am na faya.
40007020	Una go no dɛn prɔfɛt we nɔ de tɔk tru bay wetin dɛn de du.
40007021	“Nɔto ɔlman we de kɔl mi, ‘Masta, Masta’ go go usay Gɔd de rul na ɛvin. Na dɛn wan nɔmɔ we du wetin mi Papa, we de na ɛvin, want, go go de.
40007022	Di de we Gɔd go jɔj ɔlman, plɛnti pipul go aks mi se, ‘Masta, Masta! Nɔto bay yu pawa wi bin de tɛl pipul wetin Gɔd se? Nɔto bay yu pawa wi bin de du plɛnti wɔnda ful wok? Nɔto bay yu pawa wi bin de drɛb dɛbul?’
40007023	Da tɛm de a go tɛl dɛn se, ‘A nɔ no una, una kɔmɔt klos mi, una we dɔn du bad.’
40007024	“Ɛnibɔdi we de yɛri mi wɔd ɛn du wetin a tɛl am, da pɔsin de tan lɛk pɔsin we gɛt sɛns ɛn bil in os pan rɔk.
40007025	Ren kam, agbara prɛd ɔlɔbɔt, big briz blo pan di os, bɔt di os nɔ fɔdɔm bikɔs dɛn bil am pan rɔk.
40007026	“Bɔt ɛnibɔdi we yɛri wetin a tɔk ɛn i nɔ du wetin a tɛl am, da pɔsin de tan lɛk fulman we bil in os pan sansan.
40007027	Wɛn ren kam, agbara prɛd ɔlɔbɔt ɛn briz blo pan di os, di os fɔdɔm ɛn i pwɛl pata pata.”
40007028	Wɛn Jizɔs dɔn tɔk dɛn wɔd ya dɔn, di pipul dɛn we bin lib de, bin lɛf de wɔnda pan aw Jizɔs lan dɛn.
40007029	I nɔ lan dɛn lɛkɛ di Ju Lɔ ticha dɛn, i lan dɛn lɛkɛ pɔsin we gɛt di rayt fɔ lan pipul dɛn tin ya.
40008001	We Jizɔs kɔmɔt na di il kam dɔng, plɛnti plɛnti pipul bin fala am kam dɔng.
40008002	Wan man we bin gɛt bad sik na in skin, kam nil dɔng bifo Jizɔs ɛn se, “Masta, if yu gri fɔ mɛn mi, yu ebul mɛn mi ɛn mek a klin.”
40008003	Jizɔs tret in an ɛn tɔch di man ɛn se, “A gri fɔ mɛn yu. Wɛl naw!” Di man wɛl wantɛm.
40008004	Jizɔs se, “Lisin, nɔ tɛl ɛnibɔdi wetin bi so, go mek di man we de mek sakri fays fɔ pipul sin luk yu; dɛn, mek di sakri fays we Mozis bin tɛl pipul fɔ mek. Dat go mek ɔlman no se yu dɔn wɛl.”
40008005	Wɛn Jizɔs rich Kepanyɔm, wan Roman ɔfisa go mit am ɛn beg am. I se,
40008006	“Duya, Masta, mi bɔy nɔ wɛl, i ledɔm na os, i para layz ɛn i de sɔfa pen bad.”
40008007	Jizɔs ansa di ɔfisa. I se, “A go go mɛn am na yu os.”
40008008	Bɔt di Roman ɔfisa se, “Masta, a nɔ fit fɔ mek yu go na mi os, sa. Yu jɛs tɔk wetin yu want tɔk, mi bɔy go wɛl.
40008009	Misɛf na pɔsin we gɛt bigman dɛn we gɛt pawa oba mi ɛn a gɛt soja man dɛn we dɛn de ɔnda mi. A kin tɛl wan se, ‘Go!’ ɛn i kin go; a kin tɛl ɔda wan se, ‘Kam!’ ɛn i kin kam; ɛn a kin tɛl mi bɔy se, ‘Du dis wok!’ ɛn i kin du am.”
40008010	Jizɔs wɔnda we i yɛri wetin di Roman ɔfisa se, i tɔk to di pipul dɛn we bin de fala am. I se, “A de tɛl una se, wande a nɔ si pɔsin we biliv Gɔd lɛkɛ dis na Izrɛl.
40008011	A de tɛl una se, plɛnti pipul go kɔmɔt ɔlɔbɔt na wɔl ɛn sidɔm wit Ebraam, Ayzik ɛn Jekɔb na di ples we Gɔd de rul na ɛvin.
40008012	Bɔt Gɔd go sɛn dɛn wan we bin fɔ de na di ples we i de rul, go ɛl, ɛn dɛn go kray bita wan ɛn bɛt dɛn tɔng.”
40008013	Dɛn Jizɔs tɔk to di Roman ɔfisa, i se, “Go na yu os, wetin yu biliv, na in go bi.” Di Roman ɔfisa in bɔy wɛl di sem tɛm we Jizɔs tɛl am fɔ go na in os.
40008014	Jizɔs go na Pita in os, i mit Pita in mɔdɛnlɔ sik ledɔm, i bin gɛt fiva.
40008015	Jizɔs tɔch di uman in an, di uman wɛl wantɛm, i grap go fɛn sɔntin fɔ Jizɔs fɔ it.
40008016	Da ivintɛm de, plɛnti pipul bring dɛn wan we bin gɛt dɛbul insay dɛn kam to Jizɔs. Jizɔs drɛb di dɛbul dɛn wit di wɔd we i tɔk, ɛn i mɛn ɔl di wan dɛn we bin sik.
40008017	Ɔl dɛn tin ya we i du, na fɔ mek wetin di prɔfɛt we nem Ayzaya bin tɔk, kam bi tru. Prɔfɛt Ayzaya bin rayt se, “Na insɛf tek ɔl wi sik dɛn ɛn mek wi fri.”
40008018	Wɛn Jizɔs si ɔl di krawd rawnd am, i tɛl in lanin bɔy dɛn se mek dɛn ɔl krɔs Lek Galili, go na di ɔda say.
40008019	Wan Ju Lɔ ticha kam mit am ɛn se, “Ticha, a dɔn rɛdi fɔ fala yu go ɛni say we yu de go.”
40008020	Jizɔs ansa am, i se, “Dɛn bush kyat gɛt ples fɔ tap, ɛn dɛn bɔd gɛt say fɔ tap; bɔt Mɔta lman Pikin nɔ gɛt ples fɔ le in ed sɛf.”
40008021	Wan ɔda man, we bin biliv pan Jizɔs, tɔk to Jizɔs, i se, “Masta, a go fala yu, bɔt wet mek a go na os ɛn bɛr mi papa fɔs.”
40008022	Bɔt Jizɔs tɛl am se, “Yu fala mi, lɛf dɛn pipul we nɔ gɛt di layf we Gɔd de gi fɔ bɛr dɛn fambul we dɔn day.”
40008023	Jizɔs go insay di bot, in lanin bɔy dɛn fala am go insay.
40008024	Wantɛm, big big briz jɛs bigin blo pan dɛn na di wata, ɛn di bot bin want sink, bɔt Jizɔs bin de slip.
40008025	Di lanin bɔy dɛn go wek am ɛn se, “Masta, sev wi, na day wi de day so!”
40008026	Jizɔs se, “Wetin du una de fred? Una nɔ biliv mi gud!” I grap ɛn tɛl di briz ɛn di swɛlin fɔ stɛdi, na in ɔltin stɛdi.
40008027	Ɔl di lanin bɔy dɛn wɔnda, dɛn se, “Uskayn man dis? Di wata ɛn di briz sɛf de du wetin i tɛl dɛn fɔ du!”
40008028	Wɛn Jizɔs krɔs Lek Galili go na di kɔntri we di Gadara pipul dɛn de, tu man dɛn go mit am, dɛn bin kɔmɔt na bɛri ngrɔn. Dɛbul dɛn bin de insay di man dɛn; dɛn bin so wayl, dat nɔbɔdi nɔ bin de pas na di rod we dɛn de.
40008029	Dɛn ala se, “Wetin yu kam fɔ du wi, yu we na Gɔd in Pikin? Yu kam ya fɔ mek wi sɔfa bifo di tɛm we Gɔd fɔ pɔnish wi?”
40008030	Plɛnti ɔg dɛn bin de it na wan ples we nɔ bin de fawe.
40008031	So di dɛbul dɛn beg Jizɔs ɛn se, “Wi no se yu go drɛb wi kɔmɔt insay dɛn man ya, duya, sɛn wi go insay di ɔg dɛn.”
40008032	Jizɔs se, “Una kɔmɔt insay dɛn man ya!” So di dɛbul dɛn kɔmɔt insay di tu man dɛn ɛn go insay di ɔg dɛn. Ɔl di ɔg dɛn rɔn go dɔng di il ɛn go fɔdɔm na di lek, ɛn drawn.
40008033	Di man dɛn we bin de mɛn di ɔg dɛn rɔn go na di tɔng, ɛn tɛl di pipul dɛn ɔl wetin bi to di tu man dɛn we dɛbul bin de insay.
40008034	So ɔlman na di tɔng go mit Jizɔs. Wɛn dɛn si am, dɛn beg am fɔ kɔmɔt na dɛn kɔntri.
40009001	Jizɔs tek bot krɔs Lek Galili go na in tɔng, dat na Kepanyɔm.
40009002	Sɔm pipul kɛr wan man we para layz go mit am, di man bin ledɔm na mata. Wɛn Jizɔs si se dɛn biliv se in go mɛn di man, i se, “Mi pikin, nɔ mek yu at pwɛl; Gɔd dɔn padin yu sin dɛn. ”
40009003	Wɛn dɛn yɛri dat sɔm Ju Lɔ ticha dɛn bigin tɔk to dɛn kɔmpin se, “Dis man, Jizɔs, de pwɛl Gɔd in nem we i de mek insɛf lɛkɛ Gɔd.”
40009004	Nɔbɔdi nɔ tɛl Jizɔs, bɔt i no wetin di Ju Lɔ ticha dɛn bin de tɔk to dɛnsɛf, so i se, “Wetin du una de mɛmba bad?
40009005	I izi fɔ tɔk se, ‘Gɔd dɔn padin yu sin dɛn’, pas fɔ se, ‘Grap, waka?’
40009006	A go sho una se Mɔta lman Pikin gɛt pawa na dis wɔl fɔ padin pɔsin sin.” So Jizɔs tɛl di man we para layz se, “Grap, tek yu mata ɛn go na yu os.”
40009007	Di man grap ɛn go na in os.
40009008	Wɛn di pipul dɛn si wetin bi, dɛn fred ɛn prez Gɔd fɔ we i gi mɔta lman da pawa de.
40009009	Jizɔs kɔmɔt na di ples we i bin de. As i de go, na in i si wan man we nem Matyu. Na bin man we de gɛda taks fɔ di gɔvmɛnt, i bin sidɔm na in ɔfis. Jizɔs kɔl am. I se, “Kam bi mi lanin bɔy.” Matyu grap ɛn bigin fala Jizɔs.
40009010	Wɛn Jizɔs bin de it na Matyu in os, plɛnti pipul we bin de gɛda taks ɛn dɛn Ju pipul we dɛn Ju bigman nɔ bin lɛk, bikɔs dɛn bin fil se dɛn nɔ de kip di Ju Lɔ gud, bin sidɔm de it wit Jizɔs ɛn in lanin bɔy dɛn.
40009011	Wɛn sɔm pan di Faresi dɛn si dat, dɛn aks Jizɔs in lanin bɔy dɛn se, “Wetin mek una ticha de it wit dɛn kayn pipul ya?”
40009012	Jizɔs yɛri wetin dɛn tɔk, so i ansa dɛn se, “Nɔto dɛn pipul we wɛl fɔ go to dɔkta, na dɛn pipul we sik.
40009013	Una go ɛn fɛnɔt wetin dɛn bin min wɛn dɛn rayt na Gɔd in Buk se, ‘Gɔd want mek una sɔri fɔ ɔda pipul ɛn du dɛn gud, i nɔ want dɛn bif sakri fays we una de mek!’ A nɔ kam tɛl dɛn pipul we de du wetin di Lɔ we Gɔd gi Mozis se fɔ chenj dɛn layf, bɔt a kam tɛl dɛn pipul we de pan sin fɔ mek dɛn chenj dɛn layf.”
40009014	Jɔn we bin de baptayz, in lanin bɔy dɛn kam to Jizɔs, dɛn aks am se, “Wetin mek wi ɛn di Faresi dɛn de kip fast, bɔt yu lanin bɔy dɛn nɔ de fast?”
40009015	Jizɔs ansa dɛn se, “Una min se dɛn pipul we dɛn kɔl na mared pati go kray wɛn di ɔkɔ de wit dɛn? Nɔba! Bɔt di tɛm de kam we dɛn go pul di ɔkɔ na dɛn an, na da tɛm de dɛn go kip fast.
40009016	“Nɔbɔdi nɔ go tek nyu pisis fɔ pach ol klos, bikɔs wɛn di nyu pisis de shrink, i go chɛr di ol klos, ɛn di ples we chɛr go big pas aw i bin tan.
40009017	Ɛn nɔbɔdi nɔ go tek ol tin we dɛn tek bif kanda mek lɛkɛ bɔtul, put nyu wayn insay, if i du dat, di nyu wayn go bɔs di bif kanda ɛn di wayn go wes. Na nyu bɔtul dɛn go mek wit bif kanda fɔ put nyu wayn, da tɛm de di wayn nɔ go wes ɛn di bif kanda nɔ go pwɛl.”
40009018	Jizɔs bin stil de tɔk to Jɔn in lanin bɔy dɛn, na in wan Ju bigman na di Ju mitin os kam nil dɔng bifo in fut, i se, “Mi gyal pikin dɔn day, bɔt kam go put yu an pan am ɛn pre fɔ am so dat in layf go kam bak.”
40009019	So Jizɔs grap ɛn fala am go, in lanin bɔy dɛnsɛf go wit am.
40009020	Wan uman we bin dɔn de blid fɔ twɛlv ia, kam biɛn Jizɔs ɛn tɔch di bɔtɔm pat pan Jizɔs in klos.
40009021	Di uman tɔk na in at se, if in tɔch Jizɔs in klos, in go wɛl.
40009022	Jizɔs tɔn rawnd; wɛn i si di uman, i se, “Mi pikin, nɔ mek yu at pwɛl! Di biliv we yu biliv pan mi dɔn mek yu wɛl.” Na in di uman wɛl wantɛm.
40009023	Wɛn Jizɔs go na di Ju bigman in os, i si ɔl di pipul dɛn we go fɔ ple flut na di bɛrin ɛn ɔlman bin de kray, so nɔys bin de ɔlɔbɔt.
40009024	Na in i se, “Ɔlman go na do. Di pikin nɔ day, na slip i de slip.” Ɔl di pipul dɛn bigin laf Jizɔs.
40009025	Wɛn dɛn dɔn mek ɔlman kɔmɔt insay di os, Jizɔs go insay di rum we dɛn bin le di gyal pikin, i ol in an, na in di pikin grap.
40009026	Di nyus bɔt wetin Jizɔs du prɛd ɔlɔbɔt na da eria de.
40009027	Wɛn Jizɔs kɔmɔt na da ples de, de go, tu blɛnyay man bin de fala am, de ala se, “Yu we na Devid in pikin, sɔri fɔ wi, sa!”
40009028	Wɛn Jizɔs go insay wan os, di blɛnyay man dɛn go mit am, na in i aks dɛn se, “Una biliv se a ebul fɔ mɛn una?” Dɛn ansa se, “Yɛs, sa.”
40009029	Jizɔs tɔch dɛn yay ɛn se, “Mek wetin una biliv bi!”
40009030	So dɛn yay opin ɛn dɛn bigin si. Jizɔs wɔn dɛn tra nga wan. I se, “Una nɔ tɛl ɛnibɔdi wetin jɛs bi so.”
40009031	Bɔt di man dɛn go tɛl pipul bɔt Jizɔs, ɛn di nyus prɛd ɔlɔbɔt na da eria de.
40009032	Jɛs di tu man dɛn we bin blɛn, de go, na in sɔm pipul bring wan mumu man, we dɛbul de insay, kam to Jizɔs.
40009033	Jɛs Jizɔs drɛb di dɛbul kɔmɔt insay di man so, na in di man bigin tɔk, ɛn ɔlman wɔnda, dɛn se, “Wi nɔ si tin lɛkɛ dis na Izrɛl wande!”
40009034	Bɔt di Faresi dɛn se, “Na Setan we na di dɛbul dɛn edman gi Jizɔs pawa fɔ drɛb dɛbul.”
40009035	Jizɔs go ɔlɔbɔt na dɛn tɔng ɛn vilej, de lan pipul na dɛn Ju mitin os ɛn tɛl dɛn di Gud Nyus bɔt Gɔd in rul, ɛn i mɛn dɛn pipul we gɛt ɔl kayn sik.
40009036	Wɛn Jizɔs si di krawd, i sɔri fɔ dɛn, bikɔs dɛn bin kɔnfyus ɛn dɛn nɔ bin ebul fɔ ɛp dɛnsɛf, jɛs lɛkɛ dɛn ship we nɔ gɛt shɛpad fɔ mɛn dɛn.
40009037	So i bigin tɔk to in lanin bɔy dɛn. I se, “Dɛn pipul ya tan lɛkɛ plɛnti tin we dɛn plant we dɔn du fɔ kɔt, bɔt di wokman dɛn we fɔ gɛda dɛn ɛn bring dɛn kam to Gɔd, nɔ plɛnti.
40009038	Na dat mek una fɔ pre to Gɔd we na di Masta fɔ sɛn mɔ pipul fɔ kam gɛda dɛn pipul ya ɛn bring dɛn kam to am.”
40010001	Jizɔs kɔl in twɛlv lanin bɔy dɛn wan ples ɛn gi dɛn pawa fɔ drɛb dɛbul ɛn mɛn ɔl kayn sik.
40010002	Di twɛlv man dɛn we Jizɔs sɛn na dɛn nem dɛn wan ya: Fɔs, yu gɛt Saymɔn we dɛn de kɔl Pita, ɛn in brɔda Andru; Jems, ɛn in brɔda Jɔn, dɛn tu na bin Zɛbidi in pikin dɛn;
40010003	Filip ɛn Bata lo myu; Matyu we bin de gɛda taks, ɛn Tɔmɔs; Jems we na bin Alfiɔs in pikin, ɛn Tadiɔs;
40010004	Saymɔn we bin de fɛt fɔ fri in pipul dɛn, ɛn Judas Iskariɔt, we bin fɔ sɛl Jizɔs.
40010005	Jizɔs sɛn di twɛlv man dɛn go ɔda say. Bifo dɛn go, i tɛl dɛn se, “Una nɔ go ɛni say na di kɔntri we dɛn pipul we nɔto Ju, de, ɛn una nɔ go na ɛni tɔng we na dɛn Same ria pipul dɛn yon.
40010006	Bɔt una go to dɛn pipul na Izrɛl, we tan lɛkɛ ship we dɔn lɔs.
40010007	Una go tɛl pipul se, di tɛm we Gɔd go rul dɔn kam klos!
40010008	Una fɔ mɛn dɛn sik pipul, una fɔ mek dɛn pipul we dɔn day gɛt layf bak, una fɔ mɛn dɛn pipul we gɛt dɛn bad sik na dɛn skin ɛn una fɔ drɛb dɛbul. Una nɔ pe fɔ wetin una gɛt, so una nɔ fɔ mek pipul pe una fɔ wetin una de gi dɛn.
40010009	Una nɔ fɔ kɛr ɛni mɔni we una de go;
40010010	una nɔ fɔ kɛr bag, una nɔ fɔ kɛr ɔda klos ɛn sus pas di wan we una wɛr, una nɔ fɔ kɛr wɔki nstik. Di pipul dɛn we una de wok fɔ, fɔ gi una ɔl wetin una fɔ gɛt fɔ liv.
40010011	“Wɛn una go na ɛni tɔng ɔ vilej, una fɔ fɛn pɔsin we go gri fɔ mek una tap na in os, ɛn una nɔ fɔ muf go na ɔda os sote una lɛf da ples de.
40010012	Ɛn ɛni os we una go, una fɔ se, ‘Mek Gɔd blɛs una.’
40010013	If di pipul dɛn na di os gladi fɔ una, di wɔd dɛn we una blɛs dɛn wit, go tap na di os; bɔt if dɛn nɔ gladi fɔ una, di blɛsin we una gi dɛn go kam bak to una.
40010014	Ɛn if una go na ɛni tɔng ɔ vilej, di pipul dɛn nɔ gri fɔ mek una tap to dɛn, ɔ dɛn nɔ want yɛri di wɔd we una de tɛl dɛn, wɛn una de kɔmɔt de, una fɔ shek di dɔti kɔmɔt ɔnda una fut, fɔ sho se dɛn dɔn du bad.
40010015	A de tɛl una fɔ tru se, di tɛm we Gɔd go jɔj di pipul dɛn na di wɔl, i go bad fɔ da ples de pas aw i bin bad fɔ dɛn pipul na Sɔdɔm ɛn Gomɔra.
40010016	“Una lisin, a de sɛn una go lɛkɛ ship midul wulf; una fɔ go kɛlɛkɛlɛ lɛkɛ aw snek de go kɛlɛkɛlɛ, una nɔ du ɛnibɔdi bad lɛkɛ aw dɔv nɔ de du ɛnibɔdi bad.
40010017	Una go kɛlɛkɛlɛ, bikɔs di Ju pipul dɛn go ol una ɛn kɛr una go kot, ɛn dɛn go bit una na dɛn Ju mitin os.
40010018	Dɛn pipul we nɔto Ju go kɛr una go bifo di bigman dɛn we de rul na di kɔntri, bikɔs una de du wetin a tɛl una fɔ du, ɛn una go tɛl dɛn ɛn dɛn yon pipul di Gud Nyus.
40010019	Wɛn dɛn kɛr una go fɔ go jɔj una, una nɔ wɔri bɔt wetin una go tɔk, ɛn aw una go tɔk. Wɛn di tɛm rich Gɔd go tɛl una wetin fɔ tɔk.
40010020	Nɔto una go de tɔk da tɛm de, na Gɔd we na una Papa in Spirit go put di wɔd dɛn na una mɔt.
40010021	“Brɔda go mek dɛn kil in brɔda, dadi go mek dɛn kil in pikin, ɛn pikin go mek dɛn kil in mami ɛn dadi.
40010022	Nɔbɔdi nɔ go lɛk una bikɔs una de du wetin a tɛl una fɔ du, bɔt ɛnibɔdi we bia sote ɔl di trɔbul dɔn, a go sev da pɔsin de.
40010023	Wɛn dɛn mek una sɔfa na wan tɔng, una fɔ rɔn go na di ɔda tɔng. A de tɛl una fɔ tru se, una nɔ go du ɔl di wok na di tɔng dɛn na Izrɛl dɔn bifo Mɔta lman Pikin go tɔn bak kam na wɔl.
40010024	“Pɔsin we de lan nɔ pas di wan we de lan am, ɛn slev nɔ pas in masta.
40010025	Pɔsin we de lan fɔ no se wetin go bi to di wan we lan am, na in go bi to insɛf; ɛn slev fɔ no se wetin go bi to in masta, na in go bi to insɛf. If pipul dɔn kɔl di edman na os Biɛlzibɔb, dɛn go gi di ɔda pipul dɛn na di os nem we bad pas dat.
40010026	“So una nɔ fred mɔta lman, natin nɔ de we ayd, we pipul nɔ go si, ɛn natin nɔ de we na sik rit, we pipul nɔ go no.
40010027	Ɛni tin we a tɛl una na kɔna, una fɔ tɔk am usay ɔlman de, ɛn ɛni tin we a tɔk saful, una fɔ tɔk am lawd wan mek ɔlman yɛri.
40010028	Una nɔ fred di wan dɛn we ebul kil pɔsin, bɔt dɛn nɔ ebul kil in sol; bɔt una fred Gɔd we kin pwɛl bɔdi ɛn sol na ɛl.
40010029	Dɛn nɔ de sɛl tu smɔl bɔd fɔ wan sɛnt? Bɔt dɛn nɔn nɔ de fɔdɔm na grɔn if Gɔd we na una Papa nɔ gri fɔ mek dɛn fɔdɔm na grɔn.
40010030	Gɔd insɛf no ɔmɔs ia de na una ed,
40010031	so una nɔ fred; una layf bɛtɛ pas dɛn smɔl bɔd dɛn layf na Gɔd yay.
40010032	“If ɛnibɔdi tɔk mek ɔlman yɛri se in blant mi, misɛf go tɛl Gɔd we na mi Papa we de na ɛvin se insɛf blant mi.
40010033	Bɔt ɛnibɔdi we dinay mi bifo pipul, misɛf go dinay da pɔsin de bifo Gɔd we na mi Papa we de na ɛvin.
40010034	“Una nɔ mɛmba se a bring kol at kam na wɔl, a nɔ bring kol at kam, a bring wa.
40010035	A kam fɔ skata dɛn bɔy pikin ɛn dɛn papa, dɛn gyal pikin ɛn dɛn mama, dɛn dɔtɛnlɔ ɛn dɛn mɔdɛnlɔ;
40010036	yu yon fambul go bi di wan we et yu pas ɔl.
40010037	“Ɛnibɔdi we lɛk in papa ɔ mama pas mi, nɔ fit fɔ bi mi lanin bɔy, ɛn ɛnibɔdi we lɛk in pikin dɛn pas mi, nɔ fit fɔ bi mi lanin bɔy.
40010038	Ɛnibɔdi we nɔ rɛdi fɔ tot in yon krɔs, dat na fɔ sɔfa ɛn day lɛkɛ aw a go day ɛn du ɔl wetin a de du, da pɔsin de nɔ fit fɔ bi mi lanin bɔy.
40010039	Ɛnibɔdi we de tray fɔ sev in layf, go lɔs am; bɔt ɛnibɔdi we lɔs in layf fɔseka mi, go gɛt di tru layf.
40010040	“Ɛnibɔdi we tɛl una fɔ kam na in os, na mi di pɔsin de tɛl fɔ kam na in os; ɛn ɛnibɔdi we tɛl mi fɔ kam na in os, na di wan we sɛn mi, di pɔsin dɔn tɛl fɔ kam na in os.
40010041	Ɛnibɔdi we tɛl prɔfɛt fɔ kam na in os, bikɔs na prɔfɛt, go gɛt di sem pe we prɔfɛt de gɛt. Ɛn ɛnibɔdi we tɛl pɔsin we de du wetin Gɔd want fɔ kam na in os, bikɔs i de du wetin Gɔd want, go gɛt di sem pe we pɔsin we de du wetin Gɔd want de gɛt.
40010042	Ɛnibɔdi we gi ɛni wan pan mi lanin bɔy dɛn kol wata bikɔs i no se na mi lanin bɔy, go gɛt in pe.”
40011001	Wɛn Jizɔs dɔn tɛl in twɛlv lanin bɔy dɛn wetin dɛn fɔ du, i kɔmɔt de ɛn go na dɛn tɔng we de na Galili fɔ tich ɛn tɛl pipul di Gud Nyus.
40011002	Wɛn Jɔn, we bin de na jel, yɛri bɔt di tin dɛn we Jizɔs de du, i sɛn in lanin bɔy dɛn to Jizɔs,
40011003	dɛn aks Jizɔs se, “Na yu na di pɔsin we bin fɔ kam, ɔ wi fɔ stil de luk rod fɔ ɔda pɔsin?”
40011004	Jizɔs ansa se, “Una tɔn bak go tɛl Jɔn ɔl wetin una yes yɛri ɛn wetin una yay si:
40011005	dɛn pipul we bin blɛn, de si; dɛn wan we nɔ bin ebul waka, de waka; dɛn wan we bin gɛt bad sik na dɛn skin, dɔn wɛl; dɛn wan we bin dɛf, dɔn yɛri; dɛn dayman dɔn gɛt layf bak; ɛn dɛn po pipul dɔn yɛri di Gud Nyus.
40011006	Dɛn wan we nɔ de dawt mi gɛt blɛsin.”
40011007	As Jɔn in lanin bɔy dɛn de go, na in Jizɔs bigin tɛl di pipul dɛn bɔt Jɔn, i se, “Wɛn una bin go mit Jɔn na di dɛzat, wetin una bin abop fɔ si? Una bin want si gras we de tri mbul we briz de blo?
40011008	Wetin una bin go luk? Na man we drɛs wit fayn klos? Na king os dɛn pipul we drɛs fayn kin de!
40011009	Una tɛl mi, wetin una bin go luk? Na prɔfɛt? Ɛn una si pɔsin we pas prɔfɛt fawe, fɔ tru.
40011010	Jɔn na di pɔsin we dɛn bin rayt bɔt na Gɔd in Buk se, ‘Gɔd se, A go sɛn mi mɛse nja we go go bifo yu, fɔ klia di rod rɛdi fɔ yu.’
40011011	A de tɛl una fɔ tru se, Jɔn we de baptayz, pas ɔlman we bin dɔn kam na wɔl bifo am. Bɔt di pɔsin we gɛt lili rɛspɛkt pas ɔl dɛn wan we Gɔd de rul, pas Jɔn.
40011012	Frɔm di tɛm we Jɔn we de baptayz tɛl pipul bɔt Gɔd in rul, sote naw, dɛn bad pipul de fɛt fɔ siz Gɔd in rul.
40011013	Frɔm di tɛm we Gɔd mek di wɔl sote di tɛm we Jɔn kam, ɔl di prɔfɛt dɛn ɛn di Lɔ we Gɔd gi Mozis tɔk bɔt Gɔd in rul;
40011014	ɛn if una gri fɔ biliv di mɛsej we dɛn tɛl una, Jɔn na di man we dɛn prɔfɛt bin dɔn tɔk bɔt we dɛn se Ila yja go kam bak.
40011015	Udat gɛt yes fɔ yɛri, mek i yɛri!
40011016	“Wetin a go se dɛn tide pipul ya tan lɛkɛ? Dɛn tan lɛkɛ pikin dɛn we sidɔm na trit de ple, ɛn de ala kɔl dɛn kɔmpin se,
40011017	‘Wi bit drɔm fɔ una, bɔt una nɔ dans! Wi sing bɛrin sing fɔ una, bɔt una nɔ kray!’
40011018	Wɛn Jɔn bin de wit una, i bin de fast ɛn i nɔ bin de drink wayn, bɔt ɔlman se, ‘Jɔn gɛt dɛbul!’
40011019	Wɛn Mɔta lman Pikin kam, i it ɛn drink wit pipul, bɔt dɛn se, ‘Una luk awangɔt ɛn drɔnkɔ man, i mek padi wit dɛn pipul we de gɛda taks ɛn dɛn Ju pipul we nɔ de kip di Ju Lɔ aw dɛn fɔ kip am.’ Di tin dɛn we pɔsin de du go sho if na Gɔd in sɛns i tek du dɛn.”
40011020	Jizɔs tɔk tra nga wan pan di pipul dɛn we bin de na dɛn tɔng we i du plɛnti wɔnda ful wok pas ɔl, i tɔk pan dɛn bikɔs dɛn nɔ gri chenj ɛn lɛf fɔ du bad.
40011021	I se, “Bad tin go mit una ɔl we de na Kora zin ɛn Bɛtsa yda. If pɔsin bin du dɛn wɔnda ful wok we a bin du na una ples, na Taya ɛn Saydɔn, di pipul dɛn we lib de bin fɔ dɔn lɛf fɔ du bad lɔntɛm, ɛn dɛn bin fɔ wɛr bag ɛn rɔb asis pan dɛnsɛf, fɔ sho se dɛn dɔn lɛf fɔ du bad!
40011022	A de tɛl una fɔ tru se, di de we Gɔd go jɔj ɔlman na wɔl, i go sɔri fɔ Taya ɛn Saydɔn pas una.
40011023	Ɛn una we de na Kepanyɔm, wetin du una fil se una gɛt pawa pas ɔl di ɔda tɔng dɛn? Gɔd go sɛn una ɔl go ɛl! If a bin du dɛn wɔnda ful wok we a du na una ples, na Sɔdɔm, dɛn wok de bin fɔ de sote tide.
40011024	A de tɛl una fɔ tru se, di de we Gɔd go jɔj ɔlman na di wɔl, i go sɔri fɔ Sɔdɔm pas una.”
40011025	Da sem tɛm de Jizɔs se, “Papa, yu we na Masta na ɛvin ɛn dis wɔl! A tɛl yu tɛnki bikɔs yu dɔn sho pikin dɛn we nɔ sabi natin, dɛn tin we yu ayd pan di wan dɛn we gɛt sɛns ɛn lan plɛnti tin.
40011026	Lɛ i bi so, Papa, bikɔs na so yu want.
40011027	“Mi Papa dɔn gi mi pawa oba ɔltin. Nɔbɔdi nɔ sabi Gɔd in Pikin pas di Papa wan gren; nɔbɔdi nɔ sabi di Papa pas in Pikin wan gren, ɛn ɛnibɔdi we di Pikin pik fɔ tɛl bɔt di Papa.
40011028	“Una kam to mi, una ɔl we dɔn taya fɔ tot ebi lod, a go pul di lod kɔmɔt pan una ed, mek una go blo.
40011029	Una opin una at fɔ di tru tin dɛn we a de lan una, ɛn una lan ɔl wetin a de tɛl una, bikɔs a de bia wit una ɛn a nɔ de tɔk pan una; if una du dat, una go blo.
40011030	Dɛn tin we a de lan una nɔ at fɔ lan ɛn dɛn tin we a de gi una fɔ du nɔ at fɔ du.”
40012001	Wɛn dat pas, i nɔ te igen, wan de we fɔ pre ɛn blo, Jizɔs ɛn in lanin bɔy dɛn bin de pas na wan kɔn fam. In lanin bɔy dɛn bin angri so dɛn brok di kɔn ɛn it am.
40012002	Wɛn di Faresi dɛn si dat, dɛn tɔk to Jizɔs ɛn se, “Luk, yu lanin bɔy dɛn de du wetin di Lɔ se wi nɔ fɔ du di de fɔ pre ɛn blo.”
40012003	Jizɔs aks dɛn se, “Una nɔ rid yet wetin Devid bin du, wɛn in ɛn dɛn man we bin de wit am bin angri?
40012004	I go insay Gɔd in Os ɛn tek di bred we dɛn kin put bifo Gɔd, dɔn i ɛn di man dɛn we bin de wit am it di bred, pan ɔl we di Ju Lɔ se nɔbɔdi nɔ fɔ it da bred de pas dɛn man we de mek sakri fays fɔ pipul sin.
40012005	Ɛn una nɔ rid di Ju Lɔ yet we tɔk bɔt aw dɛn man we de mek sakri fays fɔ pipul sin na Gɔd in Os, kin du ɛvri de fɔ pre ɛn blo, we dɛn kin brok di lɔ fɔ da de de; una min se dɛn nɔ bin de sin?
40012006	A de tɛl una se, nyu lɔ de we pas Gɔd in Os ɛn ɔl wetin dɛn de du de.
40012007	Dɛn rayt na Gɔd in Buk se, ‘A want mek una sɔri fɔ ɔda pipul ɛn du dɛn gud, a nɔ want dɛn bif sakri fays we una de mek!’ If una bin no wetin dɛn wɔd ya min, una nɔ bin fɔ kɔndɛm dɛn pipul we nɔ du bad.
40012008	Mɔta lman Pikin na Masta fɔ di de fɔ pre ɛn blo.”
40012009	Jizɔs kɔmɔt de, ɛn go na di Ju mitin os.
40012010	Wan man bin lib de we in raytan day. Sɔm pipul aks Jizɔs se, “I rayt fɔ mɛn pɔsin di de fɔ pre ɛn blo?” bikɔs dɛn bin want fɛn fɔlt wit am.
40012011	Jizɔs ansa dɛn se, “Us wan pan una de we gɛt ship, we fɔdɔm insay ol di de fɔ pre ɛn blo, we nɔ go pul di ship kɔmɔt insay di ol?
40012012	Mɔta lman pas ship fawe! So i rayt fɔ du gud di de fɔ pre ɛn blo.”
40012013	Na in Jizɔs tɛl di man we in an day se, “Es yu an, tret am.” Di man es in an ɛn tret am, na in di an wɛl lɛkɛ di ɔda wan.
40012014	Di Faresi dɛn kɔmɔt de go ɛng ed aw fɔ kil Jizɔs.
40012015	Wɛn Jizɔs no se dɛn de plan fɔ kil am, i kɔmɔt de; plɛnti pipul fala am go. Jizɔs mɛn ɔl dɛn wan we bin sik,
40012016	bɔt i tɛl dɛn nɔ fɔ tɛl ɛnibɔdi bɔt am.
40012017	Jizɔs du dis so dat wetin di prɔfɛt Ayzaya bin tɔk go bi, Ayzaya bin tɔk se, Gɔd se,
40012018	“Dis na di man we a dɔn pik fɔ du mi wok. A lɛk am ɛn a sati sfay wit am bad. A go put mi Spirit insay am; ɛn i go tɛl ɔlman se wetin a tɔk, rayt.
40012019	I nɔ go mek plaba, ɛn i nɔ go ala, i nɔ go tɔk lawd lawd wan na trit.
40012020	I nɔ go du tin we go mɔna dɛn pipul we nɔ ebul ɛp dɛnsɛf, ɛn i nɔ go du bad to di wan dɛn we nɔ ebul du natin. I go de du ɔl dɛn tin ya sote pipul dɛn du wetin Gɔd in Lɔ se;
40012021	ɛn ɔlman go abop pan am.”
40012022	Sɔm pipul dɛn bring wan blɛnyay ɛn mumu man kam mit Jizɔs. Di man bin blɛn ɛn na bin mumu bikɔs dɛbul bin de insay am. Jizɔs mɛn am ɛn di man ebul fɔ tɔk ɛn si.
40012023	Di mɛn we Jizɔs mɛn di man mek ɔlman wɔnda. Dɛn se, “Fɔ se dis man na Devid in pikin?”
40012024	Wɛn di Faresi dɛn yɛri bɔt wetin Jizɔs du, dɛn se, “Na Biɛlzibɔb we na di dɛbul dɛn edman de gi am pawa fɔ drɛb dɛbul.”
40012025	Jizɔs bin no wetin dɛn bin de mɛmba na dɛn at, so i se, “Ɛni kɔntri we di pipul dɛn de fɛt dɛnsɛf, da kɔntri de nɔ go las. Ɛn ɛni tɔng ɔ fambul we de fɛt dɛnsɛf, go pwɛl.
40012026	Aw Setan in rul go tinap, if Setan in yon pipul dɛn de fɛt dɛnsɛf?
40012027	Ɛn if na Biɛlzibɔb we na di dɛbul dɛn edman in pawa a de tek drɛb dɛbul; udat de gi dɛn pipul we de fala una, pawa fɔ drɛb dɛbul? Ɔl wetin dɛn de du de sho se una nɔ rayt.
40012028	Nɔto Biɛlzibɔb de gi mi di pawa fɔ drɛb dɛbul, na Gɔd in Spirit. Dat sho se Gɔd in rul dɔn kam to una.
40012029	“Nɔbɔdi nɔ go brok go insay pɔsin we trɔng in os ɛn tif in prɔpati, pas i tay di pɔsin fɔs; da tɛm de i kin tek ɔl di pɔsin in prɔpati.
40012030	“Ɛnibɔdi we nɔ de fɔ mi de fɛt mi, ɛn ɛnibɔdi we nɔ de ɛp mi gɛda pipul fɔ mek dɛn kam to mi, na skata i de skata dɛn.
40012031	Na dat mek a de tɛl una se, di de we Gɔd go jɔj ɔlman, i go padin ɛni bad tin we pɔsin du ɛn ɛni bad tɔk we i tɔk bɔt mi ɛn ɔda pipul; bɔt Gɔd nɔ go padin ɛnibɔdi we tɔk bad bɔt Gɔd in Spirit.
40012032	Gɔd go padin ɛnibɔdi we tɔk sɔntin we nɔto tru bɔt Mɔta lman Pikin, bɔt Gɔd nɔ go padin ɛnibɔdi we tɔk bad bɔt in Spirit; i nɔ go padin am na dis wɔl, i nɔ go padin am na nɛks wɔl.
40012033	“Na gud tik de bia gud tin fɔ it. Tik we nɔ gud nɔ de bia gud tin fɔ it. Una go no di tik bay di kayn tin we i de bia.
40012034	Una dɛn snek ya! Aw una go tɔk gud we una na bad pipul? Wetin di at ful wit na in di mɔt de tɔk.
40012035	Pɔsin we gud, de mɛmba gud na in at, dat de mek i tɔk gud tin; bɔt bad pɔsin de mɛmba bad na in at ɛn na bad tin i de tɔk.
40012036	“A de tɛl una se, di de we Gɔd go jɔj di wɔl, ɔlman go tɛl Gɔd di kyalɛs wɔd dɛn we i bin dɔn tɔk.
40012037	Na di wɔd dɛn we yu tɔk, Gɔd go tek fɔ jɔj yu ɛn na in go tɔk if yu gilti ɔ yu nɔ gilti.”
40012038	Sɔm Ju Lɔ ticha ɛn sɔm Faresi dɛn se, “Ticha, wi want mek yu du wan wɔnda ful wok we go sho yu pawa.”
40012039	Bɔt Jizɔs ansa dɛn se, “Dɛn tide pipul bad ɛn dɛn nɔ de fred Gɔd. Una de aks mi fɔ du wɔnda ful wok, bɔt a nɔ go du am. Una nɔ go si ɛni wɔnda ful wok pas di wan we bin dɔn bi to prɔfɛt Jona.
40012040	Lɛkɛ aw prɔfɛt Jona bin de tri de ɛn nɛt na di big fish in bɛlɛ, na so dɛn go bɛr Mɔta lman Pikin, ɛn i go de tri de ɛn nɛt ɔnda di grɔn.
40012041	Di de we Gɔd go jɔj ɔlman na wɔl, dɛn pipul we bin de na Ninivɛ di tɛm we Jona bin de, go grap ɛn tɛl una se, una dɔn du bad; bikɔs dɛn bin lɛf fɔ du bad wɛn prɔfɛt Jona tɛl dɛn Gɔd in wɔd; ɛn a de tɛl una se, pɔsin de naya we pas Jona.
40012042	Di de we Gɔd go jɔj ɔlman na wɔl, di kwin na Shiba go grap ɛn tɛl una se una dɔn du bad; bikɔs i bin lɛf in kɔntri we de fawe fɔ go yɛri di sɛns we Sɔlɔmɔn de tɔk wit. Bɔt pɔsin de naya we pas Sɔlɔmɔn!
40012043	“Wɛn dɛbul dɔn kɔmɔt insay pɔsin, i go waka-waka ɔlɔbɔt na dɛn dray ples fɔ fɛn ples fɔ blo, bɔt if i nɔ fɛn ples,
40012044	i go se, ‘A go tɔn bak go na mi os we a bin de.’ Ɛn wɛn i tɔn bak go na di ples, i nɔ go mit natin insay de, i go mit de klin ɛn fayn.
40012045	I go go bak go bring ɔda sɛvin dɛbul we bad pas insɛf. Dɛn ɔl go tap insay de; so di pɔsin in kɔndishɔn go bad pas aw i bin tan fɔs. Na so i go tan fɔ dɛn tide pipul ya we bad so.”
40012046	Jizɔs bin stil de tɔk to di pipul dɛn, na in in mama ɛn in brɔda dɛn kam tinap na do, dɛn se dɛn want fɔ tɔk to Jizɔs.
40012047	So wan pɔsin na di krawd se, “Yu mama ɛn yu brɔda dɛn tinap na do, ɛn dɛn want fɔ tɔk to yu.”
40012048	Jizɔs se, “Una no udat na mi tru mama ɛn mi tru brɔda dɛn?”
40012049	I pɔynt to in lanin bɔy dɛn ɛn se, “Na dɛn wan ya, na dɛn na mi tru mama ɛn tru brɔda dɛn!
40012050	Ɛnibɔdi we du wetin mi Papa we de na ɛvin want am fɔ du, na in na mi tru sista ɛn brɔda ɛn mama!”
40013001	Da sem de de, Jizɔs kɔmɔt usay i bin de, go sidɔm klos Lek Galili fɔ tich.
40013002	Di pipul dɛn we bin gɛda rawnd am bin so plɛnti, dat i go sidɔm insay wan bot. Dɛn bin tinap na di bich.
40013003	I bin de pul pare bul fɔ di pipul dɛn. I se, “Wan de ya, wan fama lɛf fɔ go plant sid.
40013004	As i de skata di sid, sɔm fɔdɔm na di rod, ɛn bɔd kam it dɛn.
40013005	Sɔm fɔdɔm na sto nston usay bɛtɛ dɔti nɔ de. Di smɔl dɔti we bin lib de mek di sid bɔs kwik,
40013006	bɔt wɛn di san wam, di plant dɛn wida, bikɔs dɛn rut nɔ bin go dɔng gud insay di dɔti.
40013007	Sɔm fɔdɔm na chu kchuk bush, di chu kchuk bush gro ɛn kɔba di plant dɛn.
40013008	Bɔt sɔm sid fɔdɔm na gud grɔn, ɛn di plant dɛn bia: sɔm bia ɔndrɛd, sɔm bia siksti, ɛn sɔm bia tati.”
40013009	Na in Jizɔs se, “Udat gɛt yes fɔ yɛri, mek i yɛri.”
40013010	Di lanin bɔy dɛn go mit Jizɔs ɛn aks am se, “Wetin du yu de pul pare bul fɔ lan di pipul dɛn?”
40013011	Jizɔs ansa dɛn se, “Gɔd dɔn gi una di chans fɔ no di sikrit tin we ɔda pipul nɔ no bɔt in rul.
40013012	Di pɔsin we sabi sɔntin, Gɔd go mek i sabi mɔ ɛn mɔ; bɔt di pɔsin we nɔ sabi natin, di lili bit we i sabi sɛf, Gɔd go pul am na in ed.
40013013	Di rizin we mek a de pul pare bul fɔ tich dɛn, na in dis: dɛn de luk, bɔt dɛn nɔ de si; dɛn de lisin, bɔt dɛn nɔ de yɛri ɛn dɛn nɔ de ɔnda stand.
40013014	So dɛn dɔn mek wetin Ayzaya bin tɔk, bi tru, wɛn i bin se, Gɔd se, ‘Di pipul dɛn go yɛri, bɔt dɛn nɔ go ɔndastand, Dɛn go luk gud, bɔt dɛn nɔ go si,
40013015	bikɔs dɛn nɔ de tink, ɛn dɛn dɔn dɛf dɛn yes, ɛn blɛn dɛn yay. If dɛn nɔ bin du dat, dɛn bin fɔ de si, dɛn bin fɔ de yɛri, dɛn bin fɔ de ɔndastand. Dɛn bin fɔ tɔn to mi ɛn a bin fɔ mɛn dɛn.’
40013016	“Bɔt una gɛt blɛsin we una de si ɛn una de yɛri.
40013017	A de tɛl una fɔ tru se, plɛnti prɔfɛt ɛn plɛnti Gɔd pipul bin want fɔ si ɛn yɛri dɛn tin we una de si ɛn yɛri, bɔt dɛn nɔ si ɛn yɛri dɛn.
40013018	“Una lisin, a de tɛl una wetin di pare bul bɔt di fama we plant sid, min.
40013019	Dɛn pipul we yɛri, bɔt dɛn nɔ ɔnda stand wetin a tɛl dɛn bɔt Gɔd in rul, jɛs tan lɛkɛ dɛn sid we fɔdɔm na di rod. Setan kam pul di wɔd we bin de na dɛn at.
40013020	Dɛn sid we fɔdɔm na sto nston na dɛn pipul we gladi fɔ biliv di wɔd jɛs dɛn yɛri am so.
40013021	Bɔt di wɔd nɔ sidɔm gud na dɛn at, dɛn biliv fɔs, bɔt i nɔ las. Bikɔs dɛn bin biliv mi wɔd, pipul mek dɛn sɔfa, so dɛn tap fɔ biliv di wɔd.
40013022	Dɛn sid we fɔdɔm midul chu kchuk bush na dɛn wan we yɛri di wɔd bɔt mi, bɔt di waala ɛn di jɛntri we dɛn want na dis wɔl kil di wɔd na dɛn at, dat mek dɛn nɔ du plɛnti tin fɔ Gɔd.
40013023	Di sid dɛn we fɔdɔm na gud grɔn na dɛn wan we yɛri ɛn ɔndas tand di wɔd bɔt mi. Dɛn pipul de tan lɛkɛ plant dɛn we bia: sɔm bia wan ɔndrɛd, sɔm siksti, ɛn sɔm tati.”
40013024	Jizɔs pul ɔda pare bul fɔ dɛn se, “Gɔd in rul tan lɛkɛ we wan man plant gud sid na in fam.
40013025	Wan nɛt we ɔlman de slip, pɔsin we nɔ lek am go plant gras pan di gud sid we di man dɔn plant, dɔn i go we.
40013026	Wɛn di plant dɛn dɔn gro ɛn bigin bia, pipul si se gras miks pan di wit.
40013027	Di man we gɛt di fam in bɔy dɛn go aks am se, ‘Masta, nɔto gud sid wi bin plant na yu fam? Aw gras manej gro de?’
40013028	Di man ansa dɛn se, ‘Na pɔsin we nɔ lɛk mi du dat.’ Di bɔy dɛn aks am se, ‘Yu want mek wi rut di gras kɔmɔt?’
40013029	Di masta se, ‘Nɔ, o, sɔntɛm we una de rut di gras, una go mistek rut di wit insɛf.
40013030	Una lɛ di wit ɛn di gras gro sote di tɛm rich fɔ kɔt di wit. Da tɛm de, a go tɛl di wokman dɛn we de kɔt di gud plant dɛn fɔ pul di gras fɔs, ɛn tay dɛn bay bɔndul ɛn bɔn dɛn; dɔn a go tɛl dɛn fɔ gɛda di gud plant dɛn ɛn put dɛn na sto.’ ”
40013031	Jizɔs pul ɔda pare bul fɔ dɛn, i se, “Gɔd in rul tan lɛkɛ we man tek mɔstad sid ɛn plant am na in fam.
40013032	Mɔstad sid na di sid we smɔl pas ɔl di ɔda sid dɛn, bɔt wɛn i gro, i de big pas di ɔda smɔl tik dɛn. I de tɔn to big tik, so dɛn bɔd dɛn kin bil dɛn os pan di an dɛn.”
40013033	Jizɔs pul ɔda pare bul fɔ dɛn, i se, “Gɔd in rul tan lɛkɛ we uman tek smɔl yist ɛn miks am wit wan kitul flawa sote di do fɔ mek bred rayz.”
40013034	Jizɔs pul pare bul fɔ tɛl di pipul dɛn ɔl dɛn tin ya, i nɔ tɛl dɛn natin we nɔto pare bul i tek tɔk am.
40013035	I bin de pul pare bul, so dat wetin di prɔfɛt bin tɔk go bi tru, we i se, “I go pul parebul wɛn i de tɔk to di pipul dɛn. I go tɛl dɛn bɔt di tin dɛn we dɛn nɔ bin no frɔm di tɛm we di wɔl bigin.”
40013036	Wɛn Jizɔs lɛf di krawd ɛn go na os, in lanin bɔy dɛn go aks am se mek i tɛl dɛn wetin di pare bul bɔt di gras na di fam min.
40013037	Jizɔs se, “Mɔta lman Pikin na di man we plant di gud sid.
40013038	Di fam na di wɔl, di gud sid na di pipul dɛn we Gɔd de rul, ɛn di gras na di pipul dɛn we Setan de rul.
40013039	Ɛn di pɔsin we nɔ lɛk di man we gɛt di fam, ɛn we plant di gras na Setan. Di tɛm we dɛn kɔt di plant dɛn na di tɛm we di wɔl go dɔn, ɛn di wokman dɛn we de kɔt di plant dɛn na di enjɛl dɛn.
40013040	Jɛs lɛkɛ aw dɛn gɛda di gras ɛn bɔn am na faya, na di sem tin go bi di tɛm we di wɔl go dɔn.
40013041	Mɔtalman Pikin go sɛn in enjɛl dɛn fɔ pul dɛn pipul we de mek pipul sin ɛn dɛn wan we de du bad, kɔmɔt to dɛn pipul we Gɔd de rul.
40013042	Ɛn di enjɛl dɛn go trowe di bad pipul dɛn na ɛl faya, ɛn dɛn go kray bita wan ɛn bɛt dɛn tɔng.
40013043	Di pipul dɛn we tret na Gɔd in yay go shayn lɛkɛ di san na di say we Gɔd, we na dɛn Papa we de na ɛvin, de rul. Udat gɛt yes fɔ yɛri, mek i yɛri.
40013044	“Gɔd in rul tan lɛkɛ we pɔsin fɛn gud gud dia tin we dɛn bɛr na grɔn, ɛn wɛn i fɛn am, i ayd am bak; i bin so gladi dat i go sɛl ɔl in prɔpati ɛn tɔn bak go bay di grɔn we dɛn ayd dis gud gud dia tin.
40013045	“Igen, Gɔd in rul tan lɛkɛ we pɔsin de luk fɔ dia tin we tan lɛkɛ fayn fayn bid.
40013046	Wɛn i si wan we dia pasmak, i go sɛl ɔl in prɔpati ɛn bay am.
40013047	“Semwe so, Gɔd in rul tan lɛkɛ fishin nɛt we pipul sɛn na wata, ɛn i kech ɔl kayn fish.
40013048	Wɛn di nɛt ful, dɛn drɔ am kam na bich, dɔn dɛn sidɔm fɔ pik di gud fish, ɛn put dɛn na blay; dɛn trowe di fish we nɔ gud.
40013049	Na so i go bi di tɛm we di wɔl go dɔn, di enjɛl dɛn go gɛda dɛn bad pipul pul dɛn kɔmɔt to di wan dɛn we de du wetin Gɔd want,
40013050	ɛn dɛn go sɛn di bad pipul dɛn go na ɛl faya, dɛn go kray bita wan ɛn bɛt dɛn tɔng de.”
40013051	Jizɔs aks dɛn se, “Una ɔnda stand di pare bul dɛn we a bin pul fɔ una?” Dɛn ansa, “Yɛs!”
40013052	I se, “Ɛni Ju Lɔ ticha, we dɔn lan di tru tin bɔt Gɔd in rul, tan lɛkɛ jɛntri man we de pul dɛn ol ɛn nyu tin kɔmɔt na in sto.”
40013053	Wɛn Jizɔs dɔn tɔk wetin i bin de tɔk, i kɔmɔt na di ples.
40013054	I go bak na in tɔng we nem Nazarɛt. I bigin tich na di Ju mitin os ɛn di pipul dɛn we yɛri am, wɔnda. Dɛn se, “Usay dis man gɛt dis sɛns, ɛn di pawa fɔ du dɛn wɔnda ful wok ya?
40013055	Nɔto da kapi nta in pikin? Meri nɔto in mama, ɛn nɔto Jems, Josɛf, Saymɔn ɛn Judas dɛn brɔda?
40013056	In sista dɛn ɔl nɔ de naya? Usay in gɛt ɔl dis sɛns ɛn pawa fɔ du dɛn wɔnda ful wok ya?”
40013057	So di pipul dɛn nɔ bin want Jizɔs fɔ de wit dɛn. Jizɔs tɛl dɛn se, “Prɔfɛt nɔ gɛt rɛspɛkt na in yon tɔng ɛn in yon fambul dɛn nɔ rɛspɛkt am, bɔt ɔda pipul rɛspɛkt am.”
40013058	Bikɔs di pipul dɛn nɔ bin biliv pan am, Jizɔs nɔ du plɛnti wɔnda ful wok na da ples de.
40014001	Da sem tɛm de, Ɛrɔd we bin de rul na Galili, yɛri bɔt Jizɔs.
40014002	I bigin tɔk to in ɔfisa dɛn, i se, “Dis nɔto ɔda pɔsin pas Jɔn we bin de baptayz, i dɔn gɛt layf bak. Na dat mek i gɛt pawa fɔ du wɔnda ful wok.”
40014003	King Ɛrɔd tɔk dat, bikɔs i bin dɔn mek dɛn ol Jɔn we bin de baptayz, tay am, ɛn put am na sɛl. King Ɛrɔd bin du dat fɔseka Filip in wɛf, Ɛro dias; Filip na bin King Ɛrɔd in brɔda.
40014004	Jɔn we bin de baptayz bin de tɛl King Ɛrɔd se i nɔ rayt fɔ mek i mared Ɛro dias we na in brɔda, Filip in wɛf.
40014005	King Ɛrɔd bin dɔn want fɔ kil Jɔn, bɔt i bin de fred di Ju pipul dɛn, bikɔs di Ju pipul dɛn bin tek Jɔn fɔ bi prɔfɛt.
40014006	Bɔt di de we dɛn mek King Ɛrɔd in batde, Ɛro dias in gyal pikin dans fɔ di pipul dɛn ɛn King Ɛrɔd. King Ɛrɔd bin so gladi fɔ di dans we i dans,
40014007	dat i swɛ se, in go gi Ɛro dias in gyal pikin ɛni tin we i aks am fɔ.
40014008	Ɛro dias bin dɔn put wɔd na in pikin yes, so i tɛl di king se, “Put Jɔn, we bin de baptayz pipul, in ed na plet ɛn bring am kam gi mi naw!”
40014009	Di king bin sɔri bad, bɔt bikɔs i bin dɔn swɛ bifo ɔlman, i tɛl dɛn fɔ gi di gyal pikin, Jɔn in ed.
40014010	So i sɛn na di jel se mek dɛn go kɔt Jɔn in ed kɔmɔt.
40014011	Dɛn put Jɔn in ed na plet, bring am kam gi di gyal pikin, dɔn i kɛr am go to in mama.
40014012	Jɔn in lanin bɔy dɛn kam tek di bɔdi, dɛn go bɛr am, dɔn dɛn go tɛl Jizɔs.
40014013	Wɛn Jizɔs yɛri bɔt dat, i lɛf di ples we i bin de, tek bot go na ples we pipul nɔ bin de. Wɛn di pipul dɛn yɛri bɔt dat, dɛn kɔmɔt na di tɔng dɛn we dɛn bin de, dɛn waka bay land go mit Jizɔs.
40014014	As Jizɔs kɔmɔt na di bot go na di sho, i mit plɛnti pipul; i sɔri fɔ dɛn ɛn mɛn di sik wan dɛn.
40014015	Da sem ivintɛm de, in lanin bɔy dɛn go mit am, dɛn se, “Ivintɛm dɔn kam, ɛn dis na ples we pipul nɔ tap. Tɛl di pipul dɛn fɔ go bay it fɔ dɛnsɛf na dɛn vilej we de klos ya.”
40014016	Jizɔs tɛl dɛn se, “Una nɔ fɔ sɛn di pipul dɛn go, una fɔ gi dɛn tin fɔ it!”
40014017	Di lanin bɔy dɛn se, “Wi nɔ gɛt pas fayv lof bred ɛn tu fish.”
40014018	Jizɔs se, “Una bring dɛn kam.”
40014019	I tɛl di pipul dɛn fɔ sidɔm na di gras; dɔn i tek di fayv lof bred ɛn di tu fish, i luk ɔp na ɛvin ɛn pre ɛn tɛl Gɔd tɛnki. I kɔt kɔt di lof bred gi in lanin bɔy dɛn, dɔn di lanin bɔy dɛn sheb am gi di pipul dɛn.
40014020	Ɔlman it te dɛn bɛlful. Wɛn di lanin bɔy dɛn pik di af af we dɛn it lɛf, i ful twɛlv blay.
40014021	Di man dɛn we it bin rich fayv tawzin, ɛn dɛn nɔ kɔnt di uman dɛn ɛn di pikin dɛn.
40014022	Jizɔs mek di lanin bɔy dɛn tek bot ɛn krɔs go oba Lek Galili, bɔt in lɛf biɛn fɔs fɔ tɛl di pipul dɛn mek dɛn tɔn bak go na dɛn os.
40014023	Wɛn i dɔn mek ɔl di pipul dɛn tɔn bak go na dɛn os, in wan go ɔp di il go pre. I bin lib de sote ivintɛm.
40014024	Da tɛm de di bot bin dɔn de midul di lek. Di wata bin rɔf so di bot nɔ bin stɛdi, bikɔs di briz bin de blo tra nga wan.
40014025	Midul nɛt bay tri oklɔk, Jizɔs waka pantap di wata go mit in lanin bɔy dɛn.
40014026	Wɛn dɛn si am de waka pantap di wata, dɛn se, “Na gost,” dɛn ala bikɔs dɛn fred.
40014027	Jizɔs tɔk to dɛn wantɛm. I se, “Una nɔ fred, una nɔ wɔri, na mi dis!”
40014028	Na in Pita se, “Masta, if na yu, fɔ tru, mek a waka pantap di wata go mit yu.”
40014029	Jizɔs se, “Kam!” So Pita kɔmɔt insay di bot ɛn bigin waka pantap di wata fɔ go mit Jizɔs.
40014030	Bɔt Pita fred wɛn i fil di trɔng briz, na in i bigin sink na di wata. I ala se, “Masta, sev mi!”
40014031	Jizɔs tret in an ɛn ol Pita wantɛm. I aks Pita se, “Yu nɔ biliv mi? Wetin mek yu dawt?”
40014032	Dɛn ɔl tu go insay di bot, dɛn di briz tap fɔ blo.
40014033	Di lanin bɔy dɛn we bin de insay di bot nil dɔng bifo Jizɔs ɛn se, “Fɔ tru, yu na Gɔd in Pikin!”
40014034	Wɛn dɛn krɔs Lek Galili, dɛn rich Gɛnɛzarɛt.
40014035	Di pipul dɛn na di ples bin no se na Jizɔs; so dɛn sɛn kɔl ɔl di sik pipul dɛn ɔlɔbɔt, dɔn dɛn kɛr dɛn go mit Jizɔs.
40014036	Dɛn beg Jizɔs fɔ mek di sik pipul dɛn tɔch di bɔtɔm pat pan in klos; ɛn ɛni wan we tɔch am, wɛl wantɛm.
40015001	Sɔm Faresi ɛn sɔm Ju Lɔ ticha dɛn kɔmɔt Jerusɛlɛm kam mit Jizɔs ɛn aks am se,
40015002	“Wetin du yu lanin bɔy dɛn nɔ de du dɛn tin we wi gra npapa-papa dɛn bin lan wi? Dɛn nɔ de was dɛn an di spɛshal we bifo dɛn it lɛkɛ aw wi gra npapa-papa dɛn bin lan wi fɔ du.”
40015003	Jizɔs aks dɛn bak se, “Wetin du una nɔ de du wetin Gɔd tɛl una, bɔt una de du wetin una granpapa-papa dɛn tɛl una?
40015004	Gɔd se, ‘Rɛspɛkt yu papa ɛn mama,’ ɛn ‘Ɛnibɔdi we tɔk bad bɔt in papa ɔ in mama, dɛn fɔ kil am.’
40015005	Bɔt una se, if pɔsin gɛt tin fɔ gi in papa ɔ in mama fɔ ɛp dɛn, bɔt i se, ‘A dɔn prɔmis fɔ gi Gɔd dis tin ya,’
40015006	una se da pɔsin de nɔ bawn fɔ gi in papa di tin fɔ ɛp am. Dat sho se una dɔn lɛf fɔ du wetin Gɔd se, una jɛs de du wetin una gra npapa-papa dɛn lan una.
40015007	Una na ipo krit! Na tru da prɔfɛt we nem Ayzaya bin tɔk bɔt una we i se,
40015008	‘Gɔd se, dɛn pipul ya de rɛspɛkt mi wit dɛn mɔt, bɔt dɛn nɔ want du wetin a tɛl dɛn fɔ du, bikɔs dɛn at nɔ de fɔ mi.
40015009	Di pre we dɛn de pre to mi nɔ min natin, bikɔs dɛn de lan pipul dɛn lɔ we nɔto mi yon.’ ”
40015010	Jizɔs kɔl di pipul dɛn fɔ kam klos am, dɛn i se, “Una lisin wetin a de tɛl una, so dat una go lan!
40015011	Nɔto wetin pɔsin de it de mek i nɔ klin na Gɔd yay, bɔt na wetin di pɔsin de tɔk de mek i nɔ klin na Gɔd yay.”
40015012	Di lanin bɔy dɛn se, “Yu bin no se, di Faresi dɛn bin vɛks wɛn dɛn yɛri wetin yu tɔk?”
40015013	Jizɔs se, “Mi Papa we de na ɛvin go rut ɛni plant kɔmɔt we insɛf nɔ plant.
40015014	Una lɛf dɛn; dɛn na blɛnyay pipul we de tray fɔ lid ɔda blɛnyay pipul, ɛn if blɛnyay pɔsin lid in kɔmpin, dɛn ɔl tu go fɔdɔm na ol.”
40015015	Pita aks Jizɔs mek i tɛl dɛn di pare bul in minin.
40015016	Na in Jizɔs aks dɛn se, “Fɔ se, sote naw, una nɔ ebul ɔnda stand lɛkɛ dɛn ɔda pipul?
40015017	Una nɔ si se ɛni tin we pas na una mɔt, na una bɛlɛ i de go, bifo una go pul am kɔmɔt na di bɔdi?
40015018	Bɔt di wɔd dɛn we pɔsin de tɔk sho udat i bi, bikɔs na in at di wɔd dɛn de kɔmɔt, ɛn na dat de mek pɔsin nɔ klin na Gɔd in yay.
40015019	Na insay di at pɔsin de mekɔp fɔ du bad tin, fɔ kil; fɔ kip ɔda uman wɛn i dɔn mared, ɔ, if na uman, fɔ kip ɔda man, wɛn i dɔn mared; fɔ slip wit uman wɛn i nɔ mared yet, ɔ if na uman, fɔ slip wit man wɛn i nɔ mared yet; ɔ fɔ tif; fɔ lay pan pipul wɛn in na witnɛs, ɛn fɔ tɔk bad bɔt ɔda pipul.
40015020	Na tin dɛn lɛkɛ dɛn wan ya de mek pɔsin nɔ klin na Gɔd in yay, nɔto we pɔsin nɔ was in an bifo i it.”
40015021	Jizɔs kɔmɔt de, i go na di kɔntri dɛn we de klos Taya ɛn Saydɔn.
40015022	Wan Kenyan uman, we bin kɔmɔt na wan ples we bin de klos Taya ɛn Saydɔn, kam mit Jizɔs ɛn se, “Masta, yu we na Devid in pikin, sɔri fɔ mi! Mi gyal pikin sik bad bikɔs dɛbul de tɔmɛnt am.”
40015023	Bɔt Jizɔs nɔ tɔk natin. Jizɔs in lanin bɔy dɛn go beg Jizɔs, dɛn se, “Drɛb dis uman we de fala wi, sa, i de mek nɔys!”
40015024	Jizɔs ansa se, “Na to dɛn pipul na Izrɛl we tan lɛkɛ dɛn ship we lɔs, na to dɛn nɔmɔ Gɔd sɛn mi.”
40015025	Di uman nil dɔng bifo Jizɔs ɛn se, “Masta, ɛp mi.”
40015026	Jizɔs ansa se, “I nɔ rayt fɔ tek di pikin dɛn it ib am gi dɔg.”
40015027	Di uman se, “Na tru, sa, bɔt di dɔg dɛnsɛf kin it di af af bred dɛn we de fɔdɔm wɛn di masta de it na tebul.”
40015028	Jizɔs se, “Yu na uman we biliv gud gud! Mek wetin yu want bi.” Di pikin wɛl da sem tɛm de.
40015029	Jizɔs kɔmɔt de ɛn i waka na di bich we de klos Lek Galili, dɔn i go klem ɔp wan il ɛn sidɔm de.
40015030	Plɛnti pipul bring dɛn pipul we nɔ ebul waka, dɛn wan we blɛn, dɛn wan we dɛn an ɔ fut day, dɛn wan we na mumu, ɛn plɛnti ɔda pipul we sik, ɛn put dɛn bifo Jizɔs. Jizɔs mɛn dɛn ɔl wan bay wan.
40015031	Di pipul dɛn wɔnda wɛn dɛn yɛri mumu de tɔk; wɛn dɛn si dɛn wan we nɔ bin ebul waka, de waka; wɛn dɛn si se dɛn wan we dɛn an ɔ fut bin day, dɔn wɛl; ɛn dɛn wan we bin blɛn, de si. Dɛn prez di Gɔd we di pipul dɛn na Izrɛl de pre to.
40015032	Jizɔs kɔl in lanin bɔy dɛn. Wɛn dɛn kam, i bigin tɔk to dɛn, i se, “A sɔri fɔ dɛn pipul ya, bikɔs dɛn dɔn de tri de wit mi, ɛn naw dɛn nɔ gɛt tin fɔ it. A nɔ want mek dɛn go ɛmti bɛlɛ, sɔntɛm dɛn go fent na rod.”
40015033	Di lanin bɔy dɛn aks Jizɔs se, “Usay wi go gɛt bred na dɛzat lɛkɛ dis, we go du fɔ ɔl dɛn pipul ya?”
40015034	Jizɔs aks dɛn se, “Ɔmɔs bred una gɛt?” Dɛn se, “Na sɛvin bred ɛn sɔm smɔl-smɔl fish nɔmɔ.”
40015035	So Jizɔs tɛl ɔl di pipul dɛn fɔ sidɔm na grɔn.
40015036	Dɔn i tek di sɛvin bred ɛn di smɔl-smɔl fish dɛn, ɛn pre ɛn tɛl Gɔd tɛnki; i kɔt kɔt di bred ɛn di fish, ɛn gi in lanin bɔy dɛn fɔ sheb gi di pipul dɛn.
40015037	Ɔlman it te dɛn bɛlful. Ɛn wɛn di lanin bɔy dɛn gɛda di af af we lɛf, i ful sɛvin blay.
40015038	Di man dɛn nɔmɔ we bin it rich fo tawzin, ɛn dɛn nɔ kɔnt dɛn uman ɛn dɛn pikin.
40015039	Jizɔs mek di pipul dɛn go, dɔn i tek bot krɔs go Magadɔn.
40016001	Sɔm Faresi ɛn sɔm Sadyusi dɛn bin kam fɔ tray Jizɔs, so dɛn aks am fɔ du wɔnda ful wok we go sho se in na di Mɛsaya.
40016002	Bɔt Jizɔs tɛl dɛn se, “Ivintɛm, una kin se, ‘Tumara go fayn bikɔs di klawd rɛd.’
40016003	Wɛn do klin, una kin se, ‘Ren go kam bikɔs di klawd rɛd ɛn dak.’ Wɛn una luk di klawd, una kin ebul no aw di wɛda go tan, bɔt una nɔ ebul no wetin dɛn tin we de bi naw, min.
40016004	Dɛn tide pipul dɛn bad ɛn dɛn nɔ de fred Gɔd! Una de aks mi fɔ du wɔnda ful tin, bɔt a nɔ go du am. Una nɔ go si ɛni wɔnda ful tin pas di wan we bin dɔn bi to prɔfɛt Jona.” So Jizɔs lɛf di pipul dɛn ɛn go.
40016005	Jizɔs ɛn in lanin bɔy dɛn tek bot krɔs oba Lek Galili go na di ɔda sho, bɔt di lanin bɔy dɛn fɔgɛt fɔ kɛr bred wɛn dɛn de go.
40016006	Jizɔs tɔk to dɛn, i se, “Una tek tɛm wit di yist we di Faresi dɛn ɛn di Sad yusi dɛn de yus.”
40016007	Di lanin bɔy dɛn bigin tɔk to dɛn kɔmpin se, “I tɔk dat bikɔs wi nɔ bring bred kam.”
40016008	Jizɔs bin no wetin di lanin bɔy dɛn bin de tɔk, so i se, “Una nɔ biliv mi! Wetin mek una de wɔri bikɔs una nɔ bring bred?
40016009	Una nɔ ɔnda stand yet? Una nɔ mɛmba wɛn a bin tek fayv lof bred fid fayv tawzin man dɛn? Ɔmɔs blay bred una bin gɛda wɛn ɔlman dɔn it dɔn?
40016010	Ɛn una nɔ mɛmba we a bin tek sɛvin lof bred fid fo tawzin man dɛn? Ɔmɔs blay bred una bin gɛda wɛn ɔlman dɔn it dɔn?
40016011	Wetin mek una nɔ ɔnda stand se nɔto bɔt bred a bin de tɔk? A bin de tɛl una se, una fɔ tek tɛm wit di yist we di Faresi ɛn di Sadyusi dɛn de yus.”
40016012	Da tɛm de in lanin bɔy dɛn ɔnda stand se, Jizɔs nɔ bin de wɔn dɛn fɔ tek tɛm wit di yist we dɛn de put pan bred, bɔt i bin min se dɛn fɔ tek tɛm wit wetin di Faresi ɛn di Sadyusi dɛn de lan pipul.
40016013	Jizɔs go na wan ples we de klos Siza ria Fili pay, i aks in lanin bɔy dɛn se, “Udat pipul de se Mɔta lman Pikin bi?”
40016014	Di lanin bɔy dɛn se, “Sɔm pipul se na Jɔn we bin de baptayz, ɔda pipul se na Ila yja, ɛn sɔm se na Jɛri maya ɔ wan pan di ɔda prɔfɛt dɛn.”
40016015	Jizɔs aks dɛn igen se, “Wetin una se? Udat una se a bi?”
40016016	Saymɔn Pita ansa se, “Yu na di Mɛsaya, Gɔd we go de sote go, in Pikin!”
40016017	Jizɔs se, “Yu du wɛl, Saymɔn, Jɔn in pikin. Nɔto mɔta lman lan yu dis tru tin we yu tɔk so, na mi Papa we de na ɛvin sho yu.
40016018	Ɛn Pita, a de tɛl yu se: yu na rɔk, ɛn na pan dis rɔk ya a go bil mi chɔch, ɛn day sɛf nɔ go ebul am.
40016019	A go gi yu di ki dɛn fɔ di ples we Gɔd de rul. Ɛni tin we yu nɔ gri fɔ na dis wɔl, Gɔd nɔ go gri fɔ am na ɛvin; ɛni tin we yu gri fɔ na dis wɔl, Gɔd go gri fɔ am na ɛvin.”
40016020	Jizɔs tɛl di lanin bɔy dɛn se dɛn nɔ fɔ tɛl ɛnibɔdi se in na di Mɛsaya.
40016021	Frɔm dat tɛm de, Jizɔs bigin tɛl in lanin bɔy dɛn plen wan se, in gɛt fɔ go Jerusɛlɛm, ɛn di bigman dɛn we de mek sakri fays fɔ pipul sin, di ɔda Ju bigman dɛn, ɛn di Ju Lɔ ticha dɛn go mek i sɔfa plɛnti. Dɛn go mek pipul kil am, bɔt in go rayz frɔm di grev di de we mek tri.
40016022	Pita kɔl Jizɔs na kɔna, i tɛl am nɔ fɔ tɔk so, i se, “Masta, lɛ Gɔd nɔ mek dat bi. Dat nɔ fɔ bi to yu!”
40016023	Jizɔs tɔn ɛn tɛl am se, “Pita, kɔmɔt biɛn mi, na Setan in wok yu de du so. Yu de blɔk mi we, bikɔs yu nɔ de tink aw Gɔd de tink, yu de tink aw mɔta lman de tink.”
40016024	Dɔn Jizɔs tɛl in lanin bɔy dɛn se, “If ɛnibɔdi want bi mi lanin bɔy, di pɔsin nɔ fɔ du wetin i want fɔ du nɔmɔ, i fɔ rɛdi fɔ sɔfa ɛn day fɔseka mi, ɛn du wetin a de du.
40016025	Ɛnibɔdi we de tray fɔ sev in layf go lɔs am; bɔt ɛnibɔdi we lɔs in layf fɔseka mi, go gɛt di tru layf.
40016026	Wetin pɔsin go gen if i gɛt di ol wɔl, ɛn day go ɛl ɛn lɔs di tru layf? Natin! Natin nɔ de we pɔsin go gi fɔ gɛt in layf bak.
40016027	Mɔta lman Pikin go kam wit Gɔd in enjɛl dɛn ɛn i go kam wit in Papa in wɔnda ful pawa; i go gi ɔlman dɛn pe fɔ wetin dɛn du.
40016028	A de tɛl una se, sɔm pan di wan dɛn we tinap ya naw nɔ go day sote dɛn dɔn si Mɔta lman Pikin kam rul ɔl di wɔl.”
40017001	Afta siks de pas, Jizɔs tek Pita, Jems ɛn in brɔda Jɔn go na wan ay il, na dɛn nɔmɔ bin lib de.
40017002	Aw dɛn de luk, na in Jizɔs chenj na dɛn yay, in fes bigin shayn lɛkɛ di san, ɛn in klos bin wayt lɛkɛ brayt layt.
40017003	Di tri lanin bɔy dɛn si Mozis ɛn Ila yja de tɔk wit Jizɔs.
40017004	So Pita bigin tɔk to Jizɔs, i se, “Masta, i gud we wi de naya! If yu lɛk, a go bil tri bafa naya, wan fɔ yu, wan fɔ Mozis ɛn wan fɔ Ilayja.”
40017005	Wɛn Pita dɔn tɔk dɔn, wan klawd we bin de shayn, kɔba dɛn, dɔn dɛn yɛri wan vɔys de tɔk na di klawd se, “Dis na mi Pikin we a lɛk bad, a gladi fɔ am, una lisin wetin i de tɛl una.”
40017006	Wɛn di lanin bɔy dɛn yɛri di vɔys, dɛn fred sote dɛn fɔdɔm wit dɛn fes na grɔn.
40017007	Jizɔs kam tɔch dɛn, ɛn se, “Una grap, una nɔ fred!”
40017008	So dɛn luk ɔp, bɔt dɛn nɔ si nɔbɔdi igen, pas Jizɔs.
40017009	Wɛn dɛn de kam dɔng di il, Jizɔs se, “Una nɔ tɛl ɛnibɔdi bɔt wetin una si jisnɔ, una wet sote di tɛm we Mɔta lman Pikin go rayz frɔm di grev.”
40017010	Di lanin bɔy dɛn aks Jizɔs se, “Wetin mek di Ju Lɔ ticha dɛn se Ila yja gɛt fɔ tɔn bak kam na wɔl bifo dɛn tin ya go bi?”
40017011	Jizɔs ansa se, “Dɛn rayt na Gɔd in Buk se Ila yja go kam bak fɔ rɛdi ɔltin.
40017012	Bɔt a de tɛl una fɔ tru se, Ila yja bin dɔn kam, bɔt pipul dɛn nɔ bin no am, dɛn bin du am wetin dɛn lɛk. Semwe so dɛn go mek Mɔta lman Pikin sɔfa.”
40017013	Na da tɛm de di lanin bɔy dɛn no se Jizɔs bin de tɔk bɔt Jɔn we bin de baptayz pipul.
40017014	Wɛn Jizɔs ɛn in lanin bɔy dɛn kam mit di pipul dɛn wan man kam nil dɔng bifo Jizɔs ɛn se,
40017015	“Masta, duya, sɔri fɔ mi pikin we gɛt fiks, i so bad pan am dat i kin de fɔdɔm na faya ɛn wata.
40017016	A bring di pikin kam to yu lanin bɔy dɛn, bɔt dɛn nɔ ebul mɛn am.”
40017017	Jizɔs se, “Una dɛn tide pipul ya nɔ biliv mi ɛn una tra nga yes. Aw lɔng a go de wit una? Aw lɔng a fɔ bia wit una? Bring di pikin kam to mi.”
40017018	Jizɔs tɔk pan di dɛbul we bin de tɔmɛnt di bɔbɔ, so di dɛbul lɛf di bɔbɔ. Da sem tɛm de di bɔbɔ wɛl.
40017019	Afta dat, di lanin bɔy dɛn go to Jizɔs na kɔna ɛn aks am se, “Wetin du wi nɔ ebul drɛb di dɛbul?”
40017020	Jizɔs ansa dɛn se, “Na we una nɔ biliv Gɔd gud wan. A de tɛl una se, if una biliv, ilɛk di biliv we una biliv smɔl lɛkɛ mɔstad sid, una kin tɛl dis mawnten se, ‘Kɔmɔt naya, go yanda!’ ɛn i go bi. Ɛn natin nɔ de we una nɔ go ebul du! [
40017021	Bɔt una nɔ go ebul du dis kayn wok if una nɔ fast ɛn pre.]”
40017022	Wɛn ɔl di lanin bɔy dɛn mit na Galili, Jizɔs tɛl dɛn se, “I dɔn de rich tɛm we dɛn go and ova Mɔta lman Pikin gi pipul.
40017023	Di pipul dɛn go kil am, dɔn i go rayz frɔm di grev di de we mek tri.” Di lanin bɔy dɛn sɔri bad bad.
40017024	Wɛn Jizɔs ɛn in lanin bɔy dɛn rich Kepanyɔm, di pipul dɛn we de gɛda taks fɔ pe fɔ di ɛkspɛnsis na Gɔd in Os kam mit Pita ɛn aks am se, “Una ticha de pe di taks we dɛn Ju pipul de pe fɔ di ɛkspɛnsis na Gɔd in Os?”
40017025	Pita se, “Yɛs!” Wɛn Pita rich na os, Jizɔs fɔs tɔk to am, i se, “Saymɔn, wetin yu tink, udat fɔ pe di difrɛn taks dɛn to di rula dɛn na dis wɔl, di pipul dɛn we gɛt di kɔntri ɔ di tre nja dɛn?”
40017026	Pita ansa se, “Na di tre nja dɛn fɔ pe di difrɛn taks dɛn.” Jizɔs se, “So di pipul dɛn we gɛt di kɔntri nɔ fɔ pe.
40017027	Bɔt fɔ mek dɛn pipul ya nɔ vɛks pan wi, tek yu uk go fishin na Lek Galili. Di fɔs fish we yu kech, opin in mɔt, yu go si wan silva kɔpɔ we go du fɔ pe ɔl wi difrɛn taks dɛn na Gɔd in Os. Yu tek am pe fɔ wi tu.”
40018001	I nɔ tu te, di lanin bɔy dɛn kam aks Jizɔs se, “Udat impɔtant pas ɔl in kɔmpin dɛn pan ɔl dɛn wan we Gɔd de rul?”
40018002	So Jizɔs kɔl wan pikin, i mek di pikin tinap bifo dɛn;
40018003	dɛn Jizɔs se, “A de tɛl una se, pas una chenj una we ɛn tan lɛkɛ lili pikin, Gɔd nɔ go rul una.
40018004	Di pɔsin we go put in yay dɔng ɛn tan lɛkɛ dis pikin, na da pɔsin de go bi impɔtant pas ɔl di wan dɛn we Gɔd de rul.
40018005	Ɛnibɔdi we gladi fɔ tek pikin lɛkɛ dis, fɔseka mi, na mi di pɔsin gladi fɔ tek.
40018006	“Ɛnibɔdi we mek wan pan dɛn lili pikin lɛkɛ dis we biliv pan mi, sin, i go bɛtɛ fɔ da pɔsin de if dɛn ɛng big ston na in nɛk, ɛn ib am na dip wata.
40018007	I bad fɔ ɔlman bikɔs tin dɛn de na di wɔl we de mek pipul dɛn nɔ biliv pan mi. Dɛn tin ya mɔs bi, bɔt i go bad fɔ di pɔsin we mek dɛn bi.
40018008	“If yu an ɔ fut mek yu sin, kɔt am kɔmɔt ɛn trowe am. I go bɛtɛ if yu gɛt wan fut ɔ wan an ɛn gɛt layf we go de sote go na ɛvin, pas if yu gɛt tu fut ɛn tu an ɛn go na ɛl faya we nɔ de ɔt.
40018009	Ɛn if yu yay mek yu sin, pul am kɔmɔt ɛn trowe am. I go bɛtɛ fɔ lɛ yu gɛt wan yay ɛn gɛt layf we go de sote go na ɛvin, pas if yu gɛt tu yay ɛn go na ɛl faya.
40018010	“Una fɔ mek shɔ se una nɔ luk se ɛni wan pan dɛn lili wan ya nɔ bɛtɛ. A de tɛl una se, dɛn lili wan ya, dɛn yon enjɛl dɛn we de na ɛvin de luk mi Papa in fes ɔltɛm! [
40018011	Mɔta lman Pikin kam fɔ sev dɛn pipul we dɔn lɔs dɛn we.]
40018012	“Una tɛl mi, if wan man gɛt wan ɔndrɛd ship, ɛn wan pan di ship dɛn lɔs, di man nɔ go lɛf di naynti-nayn ship na di il, ɛn tɔn bak go luk fɔ di wan ship we lɔs?
40018013	We di man fɛn di ship, a de tɛl una se, i go gladi fɔ am pas aw i gladi fɔ di naynti-nayn ship we nɔ lɔs wande.
40018014	Semwe so, una Papa we de na ɛvin nɔ want mek ɛni wan pan dɛn lili pikin we biliv pan Jizɔs, lɔs.
40018015	“If yu kɔmpin Kristiɛn du yu bad, yu fɔ go mit am mek una tu tɔk di wɔd. If i gri se in du bad, da tɛm de una tu dɔn bi brɔda bak.
40018016	Bɔt if i nɔ gri se in du bad, kɛr wan ɔ tu Kristiɛn dɛn go mit am, so dat tu ɔ tri witnɛs go de fɔ no wetin yu tɛl am.
40018017	If di pɔsin nɔ tek wetin di tu ɔ tri witnɛs tɛl am, yu fɔ tɔk wetin di pɔsin du yu na di chɔch mek ɔlman yɛri. Bɔt if di pɔsin nɔ gri tek wetin di chɔch pipul dɛn tɛl am, da tɛm de yu fɔ tek am lɛkɛ pɔsin we nɔ biliv pan Gɔd ɛn pɔsin we nɔ gri fɔ lɛf di bad we i de du.
40018018	“A de tɛl una se, ɛni tin we una nɔ gri fɔ na dis wɔl, Gɔd nɔ go gri fɔ am na ɛvin, bɔt ɛni tin we una gri fɔ na dis wɔl, Gɔd go gri fɔ am na ɛvin.
40018019	“A de tɛl una igen se, if tu pan una gri fɔ aks Gɔd fɔ du sɔntin na dis wɔl, mi Papa we de na ɛvin go du di tin fɔ una.
40018020	Bikɔs ɛni say we tu ɔ tri Kristiɛn gɛda fɔ pre to mi ɛn ɔna mi, a go de wit dɛn.”
40018021	Afta dat, Pita kam mit Jizɔs ɛn aks am se, “Masta, ɔmɔs tɛm a fɔ padin mi kɔmpin Kristiɛn we de du mi bad ɔltɛm? A fɔ padin am te i rich sɛvin tɛm?”
40018022	Jizɔs se, “Nɔ, o, nɔto sɛvin tɛm nɔmɔ, yu fɔ padin am pas sɛvi nti-sɛvin tɛm sɛf.
40018023	Bikɔs Gɔd in rul tan lɛkɛ dis: Wan king bin de lɔntɛm; i bin gɛt plɛnti ɔfisa dɛn we bin gɛt fɔ pe am. Di king tɛl dɛn se in wan luk di buk we i bin de rayt ɔmɔs dɛn gɛt fɔ pe am.
40018024	Wɛn di king bigin luk di buk, na in, wan in ɔfisa kɛr in kɔmpin ɔfisa we bin gɛt fɔ pe di king mɔni we rich wan milyɔn, go bifo am.
40018025	Di ɔfisa nɔ bin gɛt kɔpɔ fɔ pe di dɛt, so di king se mek dɛn sɛl di ɔfisa wit in wɛf ɛn in pikin dɛn lɛkɛ slev, ɛn sɛl ɔl di prɔpati we i gɛt, fɔ mek i go pe di dɛt.
40018026	So di ɔfisa nil dɔng ɛn beg di king. I se, ‘Masta, duya, bia wit mi, a go pe yu ɔltin.’
40018027	Di king sɔri fɔ am, i lɛf di mɔni gi am ɛn mek i go fri.
40018028	“Bɔt wɛn di ɔfisa we di king sɔri fɔ dɔn go, i mit wan in kɔmpin ɔfisa we bin gɛt fɔ pe am kɔpɔ we nɔ plɛnti. I skɔla am na in trot ɛn se, ‘Pe mi ɔl wetin yu gɛt fɔ pe mi!’
40018029	In kɔmpin ɔfisa nil dɔng ɛn beg am, i se, ‘Duya, bia wit mi, a go pe yu.’
40018030	Bɔt di ɔfisa nɔ gri tek beg, i mek dɛn ol in kɔmpin ɛn put am na jel sote i pe ɔl di dɛt.
40018031	Wɛn in kɔmpin ɔfisa dɛn yɛri wetin bi, dɛn at pwɛl, so dɛn go tɛl di king ɔl wetin bi.
40018032	So di king mek dɛn kɔl di ɔfisa we bin gɛt fɔ pe am, i se, ‘Yu wikɛd ɔfisa! A nɔ bin mek yu pe di mɔni we yu bin gɛt fɔ pe mi, bikɔs yu beg mi.
40018033	Yusɛf bin fɔ sɔri fɔ yu kɔmpin we bin gɛt fɔ pe yu, lɛkɛ aw a bin sɔri fɔ yu.’
40018034	Di king bin vɛks bad, so i mek dɛn sɛn di ɔfisa go jel sote i pe ɔl di dɛt.”
40018035	So Jizɔs se, “Na so Gɔd we na mi Papa we de na ɛvin go du ɛni wan pan una, if una nɔ padin una kɔmpin we du una bad, wit ɔl una at.”
40019001	Wɛn Jizɔs dɔn tɔk dɛn tin de, i kɔmɔt Galili go Judia, dɛn i krɔs Riva Jɔdan.
40019002	Plɛnti pipul dɛn fala am go de, ɛn i mɛn ɔl di sik pipul dɛn.
40019003	Sɔm Faresi dɛn kam fɔ tray Jizɔs, dɛn aks am se, “Di Ju Lɔ se ɛni man kin tɛl in wɛf se in nɔ want am fɔ bi in wɛf igen?”
40019004	Jizɔs ansa di Faresi dɛn, i se, “Una nɔ rid da say na Gɔd in Buk we se, wɛn Gɔd mek di wɔl, i mek tu kayn pipul, man ɛn uman?
40019005	Ɛn Gɔd se, ‘Na dat mek man go lɛf in papa ɛn mama, so dat in ɛn in wɛf go de wan ples, ɛn dɛn tu go de lɛkɛ se dɛn na wan pɔsin.’
40019006	So dɛn nɔto tu pipul igen, dɛn tu dɔn de lɛkɛ wan pɔsin. Mek nɔbɔdi nɔ pat man ɛn uman we Gɔd dɔn jɔyn lɛkɛ wan pɔsin.”
40019007	Di Faresi dɛn aks am se, “Wɛl, wetin mek Mozis bin gi wi lɔ we alaw man fɔ gi in wɛf pepa we i want pat wit am?”
40019008	Jizɔs ansa dɛn se, “Na bikɔs una at tra nga, mek Mozis bin gi una da lɔ de we se man kin pat wit in wɛf, bɔt nɔto so i bin de bi fɔs fɔs tɛm wɛn Gɔd jɛs mek man ɛn uman.
40019009	A de tɛl una se: ɛni wan we pat wit in wɛf fɔ ɛni rizin pas we i nɔ tru to am, dɔn i mared ɔda uman, i dɔn brok di lɔ we tɔk bɔt mared.”
40019010	Jizɔs in lanin bɔy dɛn se, “Wɛl, if na so mared tan, i go bɛtɛ nɔ fɔ mared.”
40019011	Bɔt Jizɔs ansa dɛn se, “Nɔto ɔlman kin du wetin a lan una so, na di wan dɛn nɔmɔ we Gɔd dɔn mak kin du am.
40019012	Difrɛn difrɛn rizin de we mek sɔm man nɔ ebul mared: sɔm man bɔn so; ɛn sɔm na dɛn kɔmpin mɔta lman mek dɛn so; ɛn sɔm ɔda man dɛn nɔ want mared bikɔs dɛn want gi Gɔd ɔl dɛn layf fɔ du in wok. So udat ebul tek wetin a jɛs tɔk so, fɔ du am.”
40019013	Sɔm pipul kɛr pikin dɛn to Jizɔs, so dat i go put in an pan dɛn ɛn pre fɔ dɛn. Bɔt di lanin bɔy dɛn tɔk pan di pipul dɛn.
40019014	Jizɔs se, “Una lɛf di pikin dɛn fɔ kam to mi; una nɔ tap dɛn, na pipul lɛkɛ dɛn pikin ya go kam ɔnda Gɔd in rul.”
40019015	Jizɔs put in an pan dɛn ed, i blɛs dɛn, dɔn i lɛf dɛn go.
40019016	Wans ɔf tɛm, wan man kam mit Jizɔs ɛn aks am se, “Ticha, wetin na di gud tin we a go du we go mek a gɛt layf we go de sote go?”
40019017	Jizɔs aks am se, “Wetin du yu aks mi bɔt ɛni tin we gud? Na Gɔd wan gren gud, nɔbɔdi nɔ de igen we gud. Yu fɔ fala dɛn lɔ we Mozis bin gi, if yu want layf we go de sote go.”
40019018	Di man aks Jizɔs se, “Uswan pan di lɔ dɛn a fɔ kip?” Jizɔs se, “Yu nɔ fɔ kil yu kɔmpin mɔta lman; mare dman nɔ fɔ lɛf in wɛf go kip ɔda uman ɛn mare du man nɔ fɔ lɛf in man go kip ɔda man; yu nɔ fɔ tif; yu nɔ fɔ lay pan yu kɔmpin;
40019019	yu fɔ rɛspɛkt yu papa ɛn mama; yu fɔ lɛk yu kɔmpin lɛkɛ aw yu lɛk yusɛf.”
40019020	Di yɔngman ansa Jizɔs se, “A dɔn kip ɔl dɛn lɔ ya. Wetin lɛf we a fɔ du?”
40019021	Jizɔs se, “If yu want bi pɔsin we fit na Gɔd yay fɔ gɛt layf we go de sote go, yu fɔ sɛl ɔl wetin yu gɛt ɛn gi dɛn pipul we nɔ gɛt natin, di mɔni; if yu du so, yu go jɛntri na ɛvin. Wɛn yu dɔn du dat dɔn, kam bak ɛn bi mi lanin bɔy.”
40019022	Wɛn di yɔngman yɛri wetin Jizɔs tɔk, in at pwɛl wɛn i lɛf Jizɔs de go, bikɔs i bin jɛntri bad.
40019023	Wɛn i dɔn go, Jizɔs bigin tɔk to in lanin bɔy dɛn, i se, “A de tɛl una fɔ tru se, i go tra nga bad fɔ mek dɛn jɛntri pipul kam ɔnda Gɔd in rul.
40019024	A de tɛl una igen se, i tra nga fɔ mek da big bif we nem kamɛl pas insay nidul yay, bɔt i tra nga pas dat fɔ mek jɛntri pɔsin kam ɔnda Gɔd in rul.”
40019025	Wɛn di lanin bɔy dɛn yɛri wetin Jizɔs tɔk, dɛn wɔnda bad wan; dɛn aks am se, “If na so i bi, udat go sev?”
40019026	Jizɔs luk dɛn gud ɛn se, “Mɔta lman nɔ ebul du dat, bɔt Gɔd ebul du ɔltin.”
40019027	Na in Pita tɔk se, “Luk, wi dɔn lɛf ɔltin fɔ fala yu. Wetin Gɔd go gi wi?”
40019028	Jizɔs se, “A de tɛl una se, nɛks wɔl wɛn Mɔta lman Pikin go sidɔm na in chia fɔ rul di wɔl wit in wɔnda ful pawa na ɛvin, una twɛlv we dɔn de wit mi, go sidɔm pan twɛlv chia fɔ rul di twɛlv neshɔn dɛn we de na Izrɛl.
40019029	Ɛnibɔdi we lɛf os, ɔ brɔda, ɔ sista, ɔ papa, ɔ mama, ɔ pikin dɛn, ɔ prɔpati fɔ bi mi lanin bɔy, Gɔd go mek i gɛt bɔku pas wetin i lɛf ɛn i go gi am layf we go de sote go.
40019030	Bɔt plɛnti pipul we de bifo dɛn kɔmpin naw, go de biɛn; ɛn plɛnti pipul we de biɛn naw, go go bifo.
40020001	“Gɔd in rul tan lɛkɛ we wan man we gɛt fam go wan ali mɔnin fɔ tek lebra dɛn we go wok na in fam.
40020002	Di man gri fɔ gi dɛn lebra pe fɔ di de, dɛn i sɛn dɛn go wok na in fam.
40020003	Bay nayn oklɔk, di man go bak na di ples we ɔlman de gɛda, i si sɔm man dɛn we nɔ de du natin tinap de.
40020004	So i kɔl dɛn, i se, ‘Unasɛf kam go wok na mi fam, a go pe una wetin una fɔ gɛt.’
40020005	So di man dɛn go wok. Bay twɛlv oklɔk santɛm ɛn tri oklɔk i go bak go fɛn ɔda lebra dɛn.
40020006	Bay fayv oklɔk, wɛn di man go na di ples we ɔlman de gɛda, i si sɔm ɔda man dɛn stil tinap de. I aks dɛn se, ‘Wetin mek una tinap ya ol de, una nɔ de du natin?’
40020007	Dɛn ansa se, ‘Nɔbɔdi nɔ tek wi fɔ wok.’ Di man se, ‘Wɛl, unasɛf kam go wok na mi fam.’
40020008	“Wɛn ivintɛm rich, di man we gɛt di fam tɛl in edman fɔ di lebra dɛn fɔ kɔl di lebra dɛn fɔ kam tek dɛn pe. I bigin pe di lebra dɛn we i tek las sote i rich to di wan dɛn we i tek fɔs.
40020009	I gi di wan dɛn we i tek bay fayv oklɔk di sem pe lɛkɛ di wan dɛn we i tek ali mɔnin.
40020010	Wɛn di lebra dɛn we i tek ali mɔnin rich to di man we gɛt di fam, dɛn min se i go pe dɛn pas aw i pe di ɔda lebra dɛn, bɔt i gi dɛn ɔl di sem pe.
40020011	Di lebra dɛn we i tek ali mɔnin tek dɛn mɔni ɛn bigin grɔmbul pan di man we gɛt di fam.
40020012	Dɛn se, ‘Di lebra dɛn we yu tek las, na wan awa nɔmɔ dɛn wok, bɔt wi wok ol de ɛn di san bit wi, dɔn yu kam gi wi di sem pe.’
40020013	“Di man tɛl wan pan dɛn se, ‘Padi, lisin mi, a nɔ du yu bad, bikɔs yu bin gri fɔ tek lebra pe fɔ de.
40020014	Tek yu pe ɛn go na yu os. Na mi fil fɔ pe dɛn lebra we a tek las di sem pe we a gi yu.
40020015	A nɔ gɛt rayt fɔ du wetin a want wit mi mɔni? Na jɛlɔs una de jɛlɔs dɛn fɔ wetin a pe dɛn?’ ”
40020016	Na in Jizɔs tɔk se, “Dɛn wan we de las go de fɔs, ɛn dɛn wan we de fɔs go de las.”
40020017	Wɛn Jizɔs bin de go na Jerusɛlɛm, i kɛr in twɛlv lanin bɔy dɛn go. Wɛn dɛn de go, i kɔl dɛn na kɔna ɛn tɔk to dɛn.
40020018	I se, “Wi de go na Jerusɛlɛm, na de pipul dɛn go ol Mɔta lman Pikin ɛn and am ova gi dɛn bigman we de mek sakri fays fɔ pipul sin, ɛn di Ju Lɔ ticha dɛn, dɔn dɛn go jɔj am ɛn kɔndɛm am.
40020019	Afta dat, dɛn go and am ova gi di Roman bigman dɛn we de na Jerusɛlɛm. Di pipul dɛn we lib de go laf am, bit am ɛn nel am pan krɔs; bɔt i go rayz frɔm di grev di de we mek tri.”
40020020	Wɛn dat dɔn, Zɛbidi in wɛf ɛn in pikin dɛn kam mit Jizɔs; di uman nil dɔng bifo Jizɔs ɛn beg Jizɔs fɔ du sɔntin fɔ am.
40020021	Jizɔs aks am se, “Wetin yu want?” I ansa se, “A want mek yu prɔmis mi se, mi tu pikin dɛn go sidɔm klos yu wɛn yu de rul, wan fɔ sidɔm na yu raytan ɛn di ɔda wan na yu lɛfan.”
40020022	Jizɔs aks di pikin dɛn se, “Una nɔ no wetin una de aks fɔ. Una go ebul sɔfa lɛkɛ aw a go sɔfa?” Dɛn ansa se, “Wi go ebul, sa.”
40020023	Jizɔs se, “Una go sɔfa lɛkɛ aw a go sɔfa, bɔt a nɔ gɛt di pawa fɔ mek una sidɔm na mi raytan ɔ lɛfan, mi Papa dɔn kip dɛn ples de fɔ dɛn pipul we i dɔn mak fɔ lib de.”
40020024	Wɛn di ɔda lanin bɔy dɛn yɛri dat, dɛn vɛks pan di tu brɔda dɛn.
40020025	So Jizɔs kɔl dɛn ɔl ɛn se, “Una no se, dɛn pipul we de rul dɛn wan we nɔ biliv Gɔd, gɛt pawa oba dɛn ɛn dɛn de tɛl dɛn wetin dɛn fɔ du ɔltɛm.
40020026	Bɔt nɔto so i go bi fɔ una. If ɛni wan pan una want fɔ bi bigman, i fɔ wok fɔ una ɔl lɛkɛ se in na una bɔy.
40020027	Ɛn ɛni wan pan una we want de bifo, fɔ bi slev fɔ una ɔl;
40020028	una fɔ tan lɛkɛ Mɔta lman Pikin, we nɔ kam fɔ mek mɔta lman bi in savant, bɔt i kam fɔ bi dɛn savant ɛn fɔ gi in layf fɔ sev plɛnti plɛnti pipul.”
40020029	Wɛn Jizɔs de kɔmɔt Jɛriko, plɛnti pipul bin de fala am.
40020030	Tu blɛnyay man bin sidɔm klos di rod; wɛn dɛn yɛri se Jizɔs de pas, dɛn bigin ala se, “Yu we na Devid in pikin, sɔri fɔ wi, sa!”
40020031	Di pipul dɛn tɔk pan dɛn mek dɛn sɛt mɔt; bɔt na di mɔ dɛn bin de ala se, “Yu we na Devid in pikin, sɔri fɔ wi, sa!”
40020032	Jizɔs tinap ɛn kɔl dɛn, i aks dɛn se, “Wetin una want mek a du fɔ una?”
40020033	Dɛn ansa se, “Mɛn wi yay fɔ wi, sa, so dat wi go ebul si!”
40020034	Jizɔs sɔri fɔ dɛn, i tɔch dɛn yay; dɛn si wantɛm, ɛn dɛn fala am.
40021001	Wɛn Jizɔs ɛn in lanin bɔy dɛn de klos Jerusɛlɛm, dɛn rich Bɛtfej we de na Mawnt Ɔliv; wɛn dɛn rich de, Jizɔs sɛn tu pan in lanin bɔy dɛn go bifo dɛn.
40021002	I tɔk to dɛn, i se, “Una go na di vilej we de bifo una so; wɛn una rich de, una go mit dɛn tay wan dɔnki, in pikin de klos am. Una lus dɛn ɛn bring dɛn kam to mi.
40021003	If ɛnibɔdi aks una ɛni tin, una se, ‘Di Masta want dɛn bad bad’; di man go sɛn dɛn wantɛm.”
40021004	Dis tin bi, so dat wetin di prɔfɛt bin tɔk go bi, we i bin se,
40021005	“Tɛl di pipul dɛn na Zayɔn se, Luk, una king de kam to una! I put in yay dɔng, i de rayd wan dɔnki, ɛn di dɔnki in pikin.”
40021006	So di tu lanin bɔy dɛn go du wetin Jizɔs tɛl dɛn fɔ du.
40021007	Dɛn bring di dɔnki ɛn in pikin, dɔn dɛn prɛd dɛn klos pantap di dɔnki, na in Jizɔs sidɔm pan dɛn.
40021008	Plɛnti pipul we bin lib de prɛd dɛn klos na di rod, ɔda pipul dɛn brok di an pan sɔm tik ɛn le dɛn na di rod.
40021009	Di pipul dɛn we bin de bifo am ɛn di wan dɛn we bin de fala am bin de ala se, “Mek ɔlman prez Devid in pikin! Mek Gɔd blɛs di wan we i dɔn sɛn fɔ kam tinap fɔ am! Mek ɔlman prez Gɔd!”
40021010	Wɛn Jizɔs rich insay Jerusɛlɛm, di tɔng tɔn ɔpsay dɔng. Di pipul dɛn se, “Udat dis?”
40021011	Di wan dɛn we go fɔ di Pasova ɔlide tɛl dɛn se, “Dis na prɔfɛt Jizɔs we kɔmɔt Nazarɛt we de na Galili.”
40021012	Jizɔs go insay Gɔd in Os, ɛn drɛb ɔl dɛn pipul we bin de bay ɛn sɛl de. I kapsay di tebul dɛn we di pipul dɛn bin de chenj mɔni pan, ɛn di bɛnch dɛn we dɛn wan we bin de sɛl pijin kin sidɔm pan.
40021013	I tɛl dɛn se, “Dɛn rayt na Gɔd in Buk se, Gɔd se, ‘Pipul fɔ kɔl mi Os ples fɔ pre,’ bɔt una dɔn tɔn am to ples we tifman de ayd.”
40021014	Dɛn blɛnyay pipul ɛn dɛn wan we dɛn an ɔ fut day kam mit Jizɔs, ɛn i mɛn dɛn.
40021015	Di bigman dɛn we de mek sakri fays fɔ pipul sin ɛn di Ju Lɔ ticha dɛn vɛks we dɛn si di wɔnda ful wok dɛn we Jizɔs de du, ɛn di pikin dɛn we de ala insay Gɔd in Os se, “Mek ɔlman prez Devid in pikin!”
40021016	So di bigman dɛn we de mek sakri fays fɔ pipul sin ɛn di Ju Lɔ ticha dɛn aks Jizɔs se, “Yu nɔ de yɛri wetin dɛn de tɔk?” Jizɔs se, “Yɛs, a de yɛri dɛn. Una nɔ dɔn rid wetin rayt na Gɔd in Buk we se, ‘Gɔd dɔn lan yɔng pikin dɛn fɔ mek dɛn prez am gud gud?’ ”
40021017	Jizɔs lɛf dɛn, i go slip na Bɛtani.
40021018	Da mɔnin de wɛn Jizɔs de tɔn bak go Jerusɛlɛm, i bin angri.
40021019	I si wan fig tik, klos di rod, so i go to di tik, bɔt i nɔ mit natin pan am pas lif. Na in i tɛl di tik se, “Yu nɔ go bia natin igen!” Na in di fig tik day wantɛm.
40021020	Wɛn di lanin bɔy dɛn si wetin bi, dɛn wɔnda. Dɛn se, “Wetin mek dis tik ya day wantɛm?”
40021021	Jizɔs ansa dɛn se, “If una biliv Gɔd gud fashin, ɛn una nɔ dawt, una go ebul du wetin a dɔn du to dis fig tik ya; ɛn nɔto dat nɔmɔ, una go ebul tɛl dis mawnten se, ‘Kɔmɔt ya, go na di si’ ɛn i go go.
40021022	Wɛn una de pre to Gɔd fɔ du sɔntin, i go du am if una biliv se i go du am.”
40021023	Jizɔs go bak insay Gɔd in Os. Wɛn i bin de lan di pipul dɛn we bin lib de, na in di bigman dɛn we de mek sakri fays fɔ pipul sin ɛn di ɔda Ju bigman dɛn go aks am se, “Us rayt yu gɛt fɔ du dɛn tin ya, ɛn udat gi yu di rayt?”
40021024	Jizɔs ansa dɛn se, “Mek misɛf aks una wan kwɛshɔn; if una gi mi di rayt ansa, a go tɛl una wetin mek a gɛt di rayt fɔ du dɛn tin ya.
40021025	Us rayt Jɔn bin gɛt fɔ baptayz pipul, na Gɔd gi am di rayt ɔ na mɔta lman?” Dɛn tɔk to dɛn kɔmpin se, “If wi se na Gɔd gi am di rayt fɔ baptayz pipul, i go aks wi se, ‘Wetin du una nɔ bin biliv am?’
40021026	Ɛn if wi se ‘Na mɔta lman’ wi de fred di pipul dɛn bikɔs dɛn ɔl biliv se Jɔn na bin prɔfɛt.”
40021027	So dɛn tɔn to Jizɔs ɛn se, “Wi nɔ no udat gi Jɔn di rayt fɔ baptayz pipul.” So Jizɔs se, “Misɛf nɔ go tɛl una wetin mek a gɛt di rayt fɔ du dɛn tin ya.
40021028	“Aw una luk dis wɔd? Wan man gɛt tu bɔy pikin, i tɛl di big pikin se, ‘Mi pikin, kam go wok fɔ mi na mi fam tide.’
40021029	Di pikin se, ‘A nɔ go du am,’ bɔt afta dat, i sɔri fɔ wetin i tɔk ɛn go du di wok.
40021030	Afta dat, di papa go tɛl di smɔl brɔda insɛf fɔ go wok na in fam da de de, di smɔl brɔda se, ‘A go go du am, sa,’ bɔt i nɔ mas de.
40021031	Uswan pan dɛn tu pikin ya du wetin in papa want?” Dɛn se, “Na di big brɔda, sa.” Jizɔs se, “Dɛn pipul we de gɛda gɔvmɛnt taks ɛn dɛn uman we de pan fri layf, go kam ɔnda Gɔd in rul bifo una.
40021032	Jɔn we bin de baptayz bin kam sho una di rayt rod we una fɔ waka, una nɔ biliv am; bɔt dɛn pipul we de gɛda gɔvmɛnt taks ɛn dɛn uman we de pan fri layf, biliv am. Pan ɔl we una si wetin dɛn uman we de pan fri layf ɛn dɛn pipul we de gɛda gɔvmɛnt taks du, una stil nɔ gri chenj ɛn biliv pan am.
40021033	“Una yɛri dis ɔda pare bul. Wan man bin de we gɛt grɔn, i plant wan kayn tin we nem gre pvayn, i mek ston wɔl rawnd am ɛn dig dip ol fɔ mek wayn wit di greps, dɔn i bil wan ples ɔp di wɔl we pɔsin go sidɔm fɔ wach di gadin. I rɛnt di gadin gi sɔm pipul, dɔn i go patrol na ɔda kɔntri.
40021034	Wɛn di tɛm rich fɔ gɛda di greps na di gadin, i sɛn in bɔy dɛn to di pipul dɛn we rɛnt di gadin, fɔ gi am in yon pan di greps we dɛn gɛda.
40021035	Di pipul dɛn we rɛnt di gadin ol di bɔy dɛn, dɛn kil wan, bit wan, ɛn ston wan.
40021036	Di man sɛn plɛnti ɔda bɔy dɛn pas di fɔs wan dɛn we i bin sɛn. Di pipul dɛn we rɛnt di gadin du di bɔy dɛn di sem tin dɛn we dɛn bin du di fɔs wan dɛn.
40021037	Wɛn dat pas, di man sɛn in bɔy pikin to dɛn. I se, ‘Dɛn go rɛspɛkt mi pikin.’
40021038	Bɔt wɛn di pipul dɛn we rɛnt di gadin si di man in pikin, dɛn se, ‘Na dis pikin, dis prɔpati ya go lɛf to, lɛ wi kil am so dat di prɔpati go kam na wi an.’
40021039	So dɛn ol am ɛn pul am kɔmɔt na di gadin, dɔn dɛn kil am.
40021040	“Wɛn di man we gɛt di gadin kam, wetin i go du di pipul dɛn we rɛnt di gadin?”
40021041	Dɛn ansa se, “I go kil dɛn bad pipul de, dɔn i go rɛnt di gadin gi ɔda pipul we go gi am in yon pan wetin dɛn gɛda, wɛn di tɛm rich.”
40021042	Jizɔs aks dɛn se, “Una nɔ rid yet wetin rayt na Gɔd in Buk we se, ‘Da ston we dɛn pipul we de bil nɔ tek mek natin, na in dɔn bi di wan we impɔtant pas ɔl di ɔda wan dɛn. Na di Masta mek dat bi, ɛn di tin we di Masta du, so wɔndaful!’
40021043	“So a de tɛl una se, ‘Di rayt we una gɛt fɔ mek Gɔd rul una nɔ go bi una yon igen, na dɛn pipul we go du wetin Gɔd want go gɛt am.’ [
40021044	Di pɔsin we go fɔdɔm pan dis ston ya go brok in bon dɛn, ɛn if di ston fɔdɔm pan ɛnibɔdi, i go gren am.]”
40021045	Wɛn di bigman dɛn we de mek sakri fays fɔ pipul sin ɛn di Ju Lɔ ticha dɛn yɛri di pare bul we Jizɔs pul, dɛn no se na bɔt dɛn Jizɔs tɔk,
40021046	so dɛn tray fɔ ol am, bɔt dɛn fred di krawd bikɔs di krawd bin biliv se Jizɔs na prɔfɛt.
40022001	Wɛn Jizɔs de tɔk to di pipul dɛn, i pul wan pare bul fɔ dɛn, i se,
40022002	“Gɔd in rul tan lɛkɛ we wan king mek mared pati fɔ in bɔy pikin.
40022003	I sɛn in bɔy dɛn fɔ go kɔl di pipul dɛn we i bin dɔn kɔl fɔ kam na di pati, bɔt dɛn nɔ gri kam.
40022004	So i sɛn sɔm ɔda bɔy dɛn to di pipul dɛn. I se, ‘Una tɛl dɛn se, a dɔn rɛdi ɔltin fɔ di pati; dɛn dɔn kil ɛn bucha dɛn man kaw ɛn dɛn fat kaw, ɔltin dɔn rɛdi. Una kam na di mared pati!’
40022005	Bɔt di pipul dɛn we dɛn kɔl fɔ kam na di pati nɔ tek am siryɔs; sɔm go na dɛn fam, sɔm ɔda wan dɛn go na dɛn shap.
40022006	Sɔm kech di bɔy dɛn we di king sɛn, disgres dɛn ɛn kil dɛn.
40022007	Di king vɛks bad wan, so i sɛn in soja man dɛn fɔ go kil di pipul dɛn we kil in bɔy dɛn ɛn bɔn dɛn tɔng.
40022008	I kɔl in ɔda bɔy dɛn ɛn tɛl dɛn se, ‘Di mared pati dɔn rɛdi, bɔt di pipul dɛn we a bin kɔl fɔ kam na di pati nɔ fit fɔ kam de.
40022009	So una go na dɛn big trit ɛn kɔl ɔl dɛn pipul we una ebul gɛt fɔ kam na di pati.’
40022010	So di bɔy dɛn go na trit ɛn gɛda ɔl di pipul dɛn we dɛn ebul gɛt fɔ kam na di pati. Dɛn kɔl gud pipul ɛn bad pipul. Di ples we dɛn mek di pati ful pim wit di pipul dɛn we dɛn kɔl fɔ kam it.
40022011	“Di king go na di ples we dɛn mek di pati, i si wan man de we nɔ wɛr di klos we i fɔ wɛr na di mared pati.
40022012	Di king aks di man se, ‘Padi, aw yu manej kam insay ya ɛn yu nɔ wɛr di klos we yu fɔ wɛr na mared pati?’ Bɔt di man nɔ tɔk natin.
40022013	Di king tɛl in bɔy dɛn se, ‘Una tay dis man in an ɛn fut, ɛn trowe am na da dak ples we i go kray bita wan ɛn bɛt in tɔng!’ ”
40022014	Jizɔs se, “Gɔd kɔl plɛnti pipul fɔ kam ɔnda in rul, bɔt plɛnti nɔ de kam ɔnda in rul.”
40022015	Di Faresi dɛn go ɛng ed fɔ kam aks Jizɔs kwɛshɔn, so dat dɛn go kech am pan wetin i tɔk.
40022016	Dɛn sɛn sɔm pan dɛn yon lanin bɔy dɛn, ɛn sɔm pan di Ju pipul dɛn we bin jɔyn Ɛrɔd in pati, fɔ go aks Jizɔs se, “Ticha, wi no se yu de tɔk tru ɛn yu de lan pipul wetin Gɔd want mɔta lman fɔ du, fɔ tru, ɛn yu nɔ bisin bɔt wetin dɛn de tink, yu nɔ kia if pɔsin po ɔ jɛntri.
40022017	Wɛl, tɛl wi wetin yu tink, i rayt fɔ lɛ wi pe taks to di king na Rom ɔ i nɔ rayt?”
40022018	Jizɔs bin no di bad tin we dɛn plan, so i se, “Una na ipo krit, wetin mek una de tray fɔ tek wetin a tɔk kech mi?
40022019	Una sho mi di Roman kɔpɔ we una de tek pe taks.” Dɛn go bring di Roman kɔpɔ kam.
40022020	I aks dɛn se, “Udat in pikchɔ ɛn nem de pan dis kɔpɔ?”
40022021	Dɛn se, “Na di king na Rom in yon.” Na in Jizɔs se, “Una gi di king na Rom wetin blant am, ɛn gi Gɔd wetin blant Gɔd.”
40022022	Wɛn dɛn yɛri wetin Jizɔs tɔk, dɛn wɔnda, dɛn go.
40022023	Da sem de de, sɔm Sadyusi dɛn kam to Jizɔs. Di Sadyusi dɛn na pipul we se pipul we dɔn day nɔ go rayz frɔm dɛn grev.
40022024	Dɛn se, “Ticha, Mozis bin se, ‘If man nɔ bɔn pikin wit in wɛf bifo i day, di man in brɔda fɔ mared di uman, so dat dɛn go bɔn pikin fɔ di brɔda we dɔn day.’
40022025	Sɛvin brɔda bin de na wɔl; di fɔs wan mared, i day, bɔt in wɛf nɔ bɔn pikin. So i lɛf in wɛf gi di brɔda we i kɔl biɛn.
40022026	Di sem tin bi to di sɛkɛn ɛn di tɔd brɔda dɛn, ɔl di sɛvin brɔda dɛn mared di wan uman bifo dɛn day.
40022027	Na di uman las day.
40022028	Wɛl, di tɛm we dɛn pipul we dɔn day go rayz frɔm dɛn grev, uswan pan dɛn sɛvin brɔda de go gɛt di uman fɔ in wɛf, we i bi se dɛn ɔl sɛvin bin dɔn mared am?”
40022029	Jizɔs ansa dɛn se, “Una dɔn mistek bad, bikɔs una nɔ no wetin rayt na Gɔd in Buk, ɛn una nɔ no Gɔd in pawa.
40022030	Di tɛm we dɛn pipul we dɔn day go rayz frɔm dɛn grev, dɛn go tan lɛkɛ di enjɛl dɛn na ɛvin, dɛn nɔ go de mared.
40022031	Una nɔ rid yet wetin Gɔd tɔk na in Buk bɔt pipul we go rayz frɔm dɛn grev? Gɔd se,
40022032	‘Mi na Gɔd fɔ Ebraam, Ayzik ɛn Jekɔb.’ If Gɔd na Gɔd fɔ wan pɔsin dat min se da pɔsin de nɔto pɔsin we day, bɔt na pɔsin we gɛt layf.”
40022033	Di tin dɛn we Jizɔs bin de lan pipul mek dɛn wɔnda.
40022034	Wɛn di Faresi dɛn yɛri se Jizɔs mek di Sadyusi dɛn nɔ ebul tɔk natin, sɔm pan dɛn mit, dɔn dɛn go to Jizɔs.
40022035	Wan pan dɛn we na Ju Lɔ ticha, aks Jizɔs kwɛshɔn fɔ kech am.
40022036	I aks am, se “Ticha, us lɔ pas ɔl di ɔda lɔ dɛn?”
40022037	Jizɔs se, “ ‘Yu fɔ lɛk di Masta we na yu Gɔd wit ɔl yu at, wit ɔl yu layf ɛn wit ɔl yu maynd.’
40022038	Dis na di lɔ we pas ɔl di ɔda wan dɛn.
40022039	Di ɔda lɔ we impɔtant na in dis: ‘Yu fɔ lɛk yu kɔmpin mɔta lman lɛkɛ aw yu lɛk yusɛf.’
40022040	Ɔl di lɔ dɛn we Gɔd gi Mozis ɛn ɔl wetin Gɔd mek di prɔfɛt dɛn lan pipul, de insay dɛn tu lɔ ya.”
40022041	Wɛn di Faresi dɛn gɛda, Jizɔs aks dɛn wan kwɛshɔn,
40022042	i se, “Wetin una tink bɔt di Mɛsaya? Udat gra npi kin-pi kin in bi?” Dɛn se, “Na Devid in gra npi kin-pi kin.”
40022043	Jizɔs se, “Wɛl, wetin bin mek Gɔd in Spirit mek Devid kɔl am ‘Masta?’ Devid se,
40022044	‘Gɔd tɛl mi Masta se: Sidɔm na mi raytan sote a mek yu mas dɛn pipul we nɔ lɛk yu.’
40022045	If Devid kɔl am ‘Masta,’ aw di Mɛsaya go bi Devid in gra npi kin-pi kin?”
40022046	Nɔbɔdi nɔ ebul ansa Jizɔs ɛn frɔm da tɛm de nɔbɔdi nɔ gɛt maynd fɔ aks Jizɔs ɛni kwɛshɔn.
40023001	Dɛn Jizɔs tɔk to di krawd ɛn in lanin bɔy dɛn. I se,
40023002	“Na dɛn Ju Lɔ ticha ɛn dɛn Faresi de inta prit di Lɔ we Gɔd bin gi Mozis, fɔ una.
40023003	So una fɔ du ɔltin we dɛn tɛl una fɔ du, bɔt una nɔ fɔ du wetin dɛn de du, bikɔs dɛn nɔ de du wetin dɛn de tɛl ɔda pipul fɔ du.
40023004	Dɛn de mek dɛn lɔ we at fɔ pipul fɔ kip, bɔt dɛn nɔ de ɛp fɔ fɛn we fɔ mek pipul kip di lɔ dɛn.
40023005	Dɛn want fɔ mek ɔlman si dɛn wɛn dɛn de du ɛni tin. Dɛn de tay smɔl lɛda kes na dɛn fɔrɛd ɛn dɛn an; dɛn kes de gɛt difrɛn difrɛn wɔd we rayt na Gɔd in Buk, insay dɛn; di Faresi dɛn mek dɛn big so dat ɔlman kin si dɛn. Semwe so, dɛn so lɔng tasul na di bɔtɔm pat pan dɛn klos we dɛn de wɛr pantap.
40023006	Wɛn dɛn go na pati, dɛn lɛk fɔ sidɔm na dɛn ples we dɛn bigman de sidɔm, ɛn wɛn dɛn go na di Ju mitin os, dɛn lɛk fɔ sidɔm na di bɛnch we de bifo.
40023007	Wɛn dɛn go na di ples we ɔlman de gɛda, dɛn lɛk fɔ mek ɔlman nil dɔng fɔ tɛl dɛn adu ɛn kɔl dɛn ‘Ticha.’
40023008	Una nɔ fɔ mek pipul kɔl una ‘Ticha,’ bikɔs na wan gren Ticha una gɛt, ɛn una ɔl na brɔda ɛn sista.
40023009	Ɛn una nɔ fɔ kɔl una kɔmpin Kristiɛn ‘Papa’ na dis wɔl, bikɔs na wan gren Papa una gɛt we de na ɛvin.
40023010	Una nɔ fɔ mek dɛn kɔl una ‘Masta,’ bikɔs na di Mɛsaya in wan gren na una Masta.
40023011	Di wan we want bi impɔtant pas una ɔl fɔ bi una savant.
40023012	Ɛnibɔdi we put insɛf ɔp, Gɔd go put am dɔng, bɔt ɛnibɔdi we put insɛf dɔng, Gɔd go es am ɔp.
40023013	“I go bad fɔ una dɛn Faresi ɛn dɛn Ju Lɔ ticha; una na ipo krit! Una de bang do pan pipul fes mek dɛn nɔ go insay di say we Gɔd de rul, unasɛf nɔ de go insay, ɛn una nɔ de gri mek dɛn pipul we want go insay, go de. [
40023014	I go bad fɔ una dɛn Faresi ɛn dɛn Ju Lɔ ticha; una na ipo krit! Una de tek dɛn uman we dɛn man dɔn day, dɛn prɔpati; dɔn una de pre lɔng pre fɔ mek pipul biliv se una na gud pipul; na dat mek Gɔd go pɔnish una pas aw i bin fɔ pɔnish una.]
40023015	“I go bad fɔ una dɛn Faresi ɛn dɛn Ju Lɔ ticha; una na ipo krit! Una de go ɔlɔbɔt na wɔl fɔ tɔk to wan gren pɔsin fɔ mek i biliv wetin una biliv, wɛn una ebul mek i du dat, una de mek di pɔsin wɔs pas aw i bin tan ɛn mek i go ɛl, lɛkɛ aw unasɛf go go ɛl.
40023016	“I go bad fɔ una; una tan lɛkɛ blɛnyay pipul we de sho ɔda pipul rod! Una de lan pipul se, ‘If pɔsin swɛ to Gɔd in Os, di swɛ nɔ fos am fɔ du wetin i swɛ se in go du; bɔt if i swɛ to di gold we de na Gɔd in Os, i bawn fɔ du wetin i swɛ se in go du.’
40023017	Una na blɛnyay pipul we ful! Na Gɔd in Os impɔtant pas di gold, bikɔs na Gɔd in Os mek di gold bi Gɔd yon.
40023018	Una de lan pipul se, ‘If pɔsin swɛ to di ɔlta na Gɔd in Os, i nɔ bawn fɔ du wetin i swɛ se in go du; bɔt if i swɛ to di tin dɛn we pipul de gi fɔ Gɔd in wok, i bawn fɔ du wetin i swɛ se in go du.’
40023019	Una na blɛnyay pipul! Na di ɔlta impɔtant pas di tin dɛn we pipul gi fɔ Gɔd in wok, bikɔs na di ɔlta mek di tin dɛn bi Gɔd yon.
40023020	So ɛnibɔdi we swɛ to di ɔlta, dɔn swɛ to di ɔlta ɛn ɔl di tin dɛn we lib de.
40023021	Ɛn ɛnibɔdi we swɛ to Gɔd in Os, dɔn swɛ to di Os ɛn Gɔd we gɛt di Os.
40023022	Ɛnibɔdi we swɛ to ɛvin, dɔn swɛ to di ples we Gɔd sidɔm fɔ rul ɛn to Gɔd we sidɔm de.
40023023	“I go bad fɔ una dɛn Faresi ɛn dɛn Ju Lɔ ticha; una na ipo krit! Una de gi wan pat pan tɛn pat pan ɔltin we una gɛt, ivin dɛn smɔl tin lɛkɛ simiji, jinja ɛn patma nji; bɔt una nɔ de gri du di rayt tin we di Lɔ se una fɔ du. Tin lɛkɛ dɛn wan ya so: fɔ du di rayt tin to pipul, fɔ sɔri fɔ pipul ɛn fɔ tru to pipul, na ɔl dɛn tin ya una bin fɔ de du wit di ɔda tin dɛn we una de du.
40023024	Una na blɛnyay pipul we de lid ɔda pipul. Una de tek tɛm fala di smɔl lɔ dɛn lɛkɛ wɛn una de pul dɛn smɔl flay kɔmɔt pan dɛn tin we una de drink, bɔt una de brok di big lɔ dɛn we Gɔd gi una!
40023025	“I go bad fɔ una dɛn Faresi ɛn dɛn Ju Lɔ ticha; una na ipo krit! Una de klin una kɔp ɛn plet dɛn bak, bɔt na una tif ɛn sɛlfish layf mek una gɛt wetin una ful insay di kɔp ɛn plet dɛn.
40023026	Una dɛn Faresi, una na blɛnyay pipul! Una fɔ klin insay di kɔp ɛn plet dɛn fɔs, so dat dɛn bak sɛf go klin.
40023027	“I go bad fɔ una dɛn Faresi ɛn dɛn Ju Lɔ ticha; una na ipo krit! Una tan lɛkɛ grev we dɛn kɔba wit wayt pent, we luk fayn, bɔt na soso bon ɛn rɔtin bɔdi lib insay de.
40023028	Na so una tan, wɛn ɛnibɔdi si una, i tan lɛkɛ se una de du wetin Gɔd in lɔ tɛl una fɔ du, bɔt una at ful wit ipo krit ɛn sin.
40023029	“I go bad fɔ una dɛn Ju Lɔ ticha ɛn dɛn Faresi; una na ipo krit! Una de bil pan dɛn ston grev fɔ mɛmba di prɔfɛt dɛn; ɛn dɛn pipul we bin du wetin Gɔd tɛl dɛn fɔ du, na dɛn ston grev una drɛs fayn.
40023030	Una de se, ‘If una bin de di tɛm we una gra npapa-papa dɛn bin de, una nɔ bin fɔ du wetin dɛn bin du we dɛn kil di prɔfɛt dɛn.’
40023031	So una gri se una na dɛn wan we bin kil dɛn prɔfɛt, dɛn gra npi kin-pi kin dɛn.
40023032	So, una go dɔn di wok we una gra npapa-papa dɛn bin bigin!
40023033	Una na snek! Una nɔ fɔ tink se una go ebul du ɛni tin we go mek Gɔd nɔ kɔndɛm una fɔ go ɛl.
40023034	Na dat mek a go sɛn prɔfɛt, sɛnsman, ɛn ticha dɛn kam to una. Una go kil sɔm, nel sɔm pan krɔs, bit sɔm na di Ju mitin os dɛn, ɛn mek sɔm sɔfa frɔm wan tɔng to ɔda tɔng.
40023035	Na dat mek, una go sɔfa fɔ dɛn pipul we dɛn bin kil, pan ɔl we dɛn nɔ du natin bad. Una go sɔfa fɔ di pipul dɛn we dɛn kil frɔm Ebɛl we bin tret na Gɔd in yay sote rich Zaka raya we na Bɛrɛkia in pikin, we day midul Gɔd in Os ɛn di ples we dɛn de bɔn sakri fays.
40023036	A de tɛl una se, na dɛn tide pipul ya go sɔfa fɔ di wan dɛn we di Ju pipul dɛn bin kil!
40023037	“Jerusɛlɛm, Jerusɛlɛm, oya, oya, una de kil dɛn prɔfɛt ɛn ston dɛn mɛse nja we Gɔd sɛn to una! Plɛnti tɛm a kin want gɛda una rawnd mi, lɛkɛ aw kombra fɔl de gɛda in pikin dɛn ɔnda in fɛda, bɔt una nɔba gri!
40023038	Gɔd dɔn lɛf di ples we una de, gi una; nɔbɔdi nɔ de na di ples.
40023039	A de tɛl una se, frɔm naw sote go, una nɔ go si mi igen, sote di tɛm we una go se, ‘Gɔd blɛs di pɔsin we i dɔn sɛn fɔ kam tinap fɔ am.’ ”
40024001	Jizɔs kɔmɔt na Gɔd in Os de go, na in in lanin bɔy dɛn kam tɛl am fɔ luk di bildin dɛn gud.
40024002	Jizɔs tɛl dɛn se, “Una si ɔl dis, nɔto so? A de tɛl una se, dɛn go skata dɛn, wan ston nɔ go lɛf pantap in kɔmpin.”
40024003	Wɛn Jizɔs sidɔm na Mawnt Ɔliv, in lanin bɔy dɛn nɔmɔ kam mit am ɛn aks am se, “Tɛl wi ustɛm dɛn tin ya go bi, us sayn go sho wi se yu de kam bak ɛn di wɔl de dɔn?”
40024004	Jizɔs se, “Una tek tɛm mek nɔbɔdi nɔ mek una ful.
40024005	Plɛnti man dɛn go tek mi nem kam, ɛn dɛn go kam se dɛn na di Mɛsaya ɛn dɛn go mek plɛnti pipul ful.
40024006	Una go yɛri bɔt wa we de klos una, ɛn dɛn go tɛl una bɔt wa we de fawe, bɔt una at nɔ fɔ kɔt. Dɛn tin de mɔs bi, bɔt di wɔl nɔ go ɛnd yet.
40024007	Wan kɔntri go fɛt ɔda kɔntri; wan neshɔn go fɛt ɔda neshɔn; bad angri go de na wɔl ɛn di grɔn go tri mbul plɛnti say.
40024008	Ɔl dɛn bad tin de na di fɔs waala dɛn we go fɔdɔm. Wɔs wan dɛn go de biɛn.
40024009	“Da tɛm de, dɛn go ol sɔm pan una, ɛn gi una to pipul we go mek una sɔfa, dɔn dɛn go kil una. Pipul nɔ go lɛk una bikɔs una biliv pan mi.
40024010	Ɛn da sem tɛm de plɛnti pipul go tap fɔ biliv pan mi. Dɛn go sɛl dɛn kɔmpin, dɛn go et dɛn kɔmpin.
40024011	Plɛnti prɔfɛt we nɔ de tɔk tru go kam ɛn mek plɛnti pipul ful.
40024012	Ɛn bikɔs bad go plɛnti mɔ ɛn mɔ, di lɛk we plɛnti pipul gɛt na dɛn at go de lɛs.
40024013	Bɔt Gɔd go sev ɛnibɔdi we bia sote i day.
40024014	Pipul go tɛl ɔlman na wɔl di Gud Nyus bɔt wɛn Gɔd go rul di wɔl, so dat ɔlman go gɛt di chans fɔ yɛri ɛn biliv di Gud Nyus; na da tɛm de di wɔl go dɔn.
40024015	“Una go si di bad bad tin we prɔfɛt Daniɛl bin tɔk bɔt, tinap na Gɔd in Os.” (Una we de rid: una ɔnda stand wetin dis min!)
40024016	“Da tɛm de, dɛn pipul we de na Judia fɔ rɔnawe go na dɛn il.
40024017	Dɛn wan we de pantap ruf nɔ fɔ kam dɔng ɛn go insay dɛn os fɔ tek dɛn prɔpati;
40024018	ɛn dɛn wan we de wok na fil nɔ fɔ tɔn bak go tek dɛn klos.
40024019	Da tɛm de, i go bad fɔ dɛn bɛlɛ uman ɛn dɛn wan we gɛt yɔng pikin dɛn we de sɔk bɔbi!
40024020	Una pre mek di tɛm we una de rɔnawe nɔ bi ren sizin ɔ di de fɔ pre ɛn blo!
40024021	Di trɔbul we go bi da tɛm de go pas ɔl di wan dɛn we dɔn bi, frɔm di tɛm we Gɔd mek di wɔl sote naw, ɛn da kayn trɔbul de nɔ go bi igen.
40024022	If Gɔd nɔ mek da tɛm de shɔt, wan mɔta lman nɔ go lɛf na di wɔl; bɔt Gɔd go mek da tɛm de shɔt fɔseka dɛn pipul we i dɔn pik fɔ sev.
40024023	“So if ɛnibɔdi tɛl una se, ‘Una luk di Mɛsaya naya!’ ɔ ‘Una luk am yanda!’ una nɔ biliv da pɔsin de.
40024024	Bikɔs sɔm pipul go kam we go lay se dɛn na di Mɛsaya ɛn sɔm go kam we go lay se dɛn na prɔfɛt, ɛn dɛn go du plɛnti wɔnda ful wok ɛn sho plɛnti sayn, so dat da we de dɛn kin mek dɛn pipul ful we Gɔd dɔn pik fɔ sev, if dɛn ebul du dat.
40024025	Una lisin, a de tɛl una dɛn tin ya bifo dɛn go bi.
40024026	“So if pipul tɛl una se di Mɛsaya de na di dɛzat, una nɔ go de; ɔ if dɛn tɛl una se i ayd insay os, una nɔ biliv dɛn.
40024027	Mɔta lman Pikin go kam lɛkɛ aw laytin kin kɔt ɔlɔbɔt na di klawd.
40024028	“Ɛni say we bif we dɔn day de, na de yuba dɛn de go gɛda.
40024029	“Jɛs ɔl dɛn trɔbul de dɔn, di san go dak, di mun nɔ go shayn igen, di sta dɛn go fɔdɔm kɔmɔt na klawd, ɛn di pawa dɛn we de na di klawd go muf kɔmɔt na di ples we dɛn bin de.
40024030	Dɛn ɔlman go si di sayn na di klawd we go sho se Mɔta lman Pikin de kam. Ɔlman na wɔl go kray we dɛn si Mɔta lman Pikin de kɔmɔt na klawd kam. I go kam wit pawa, ɛn brayt layt go de shayn rawnd am.
40024031	Trɔmpɛt go blo lawd wan, dɔn i go sɛn in enjɛl dɛn ɔlɔbɔt na wɔl frɔm wan ɛnd to di ɔda fɔ gɛda dɛn pipul we i dɔn pik fɔ bi in yon, ɛn bring dɛn kam to am.
40024032	“Tin de fɔ lan pan wetin de bi to di fig tik. Wɛn di an dɛn pul yɔng grin lif, una no se ren sizin de kam.
40024033	Semwe so, wɛn una si ɔl dɛn tin de, una go no se di tɛm we Mɔta lman Pikin fɔ kam dɔn de klos.
40024034	A de tɛl una se, ɔl dɛn tin ya mɔs bi bifo dɛn pipul we de ya naw, day.
40024035	Natin nɔ go de ɔpklawd igen ɛn di wɔl sɛf nɔ go de igen, bɔt mi wɔd dɛn go de sote go wit ɔl dɛn pawa.
40024036	“Bɔt nɔbɔdi nɔ no di de ɔ di awa we dɛn tin ya go bi. Gɔd in enjɛl dɛnsɛf ɛn Gɔd in Pikin insɛf nɔ no di de ɔ di awa, na di Papa in wan gren no di de ɛn di awa we dat go bi.
40024037	Di tɛm we Mɔta lman Pikin de kam, pipul go de du lɛkɛ aw dɛn bin de du da tɛm we Noa bin de.
40024038	Bifo wata bin kɔba di wɔl, ɔlman bin de it ɛn drink; pipul bin de mared. Na dat dɛn bin de pan sote di tɛm we Noa go insay di big bot we i bil,
40024039	ɛn dɛn nɔ bin no se ren go kam we go mek wata kɔba ɔl di wɔl, pas we di ren kam ɛn wata kam kɔba ɛn kil dɛn ɔl. Na so i go bi we Mɔta lman Pikin go kam.
40024040	Da tɛm de, tu man go de wok na fam, enjɛl dɛn go tek wan go na ɛvin, ɛn lɛf di ɔda wan.
40024041	Tu uman dɛn go de gren, enjɛl dɛn go kam tek wan ɛn lɛf di ɔda wan.
40024042	“Na dat mek una fɔ wayda wek, bikɔs una nɔ no di de we una Masta go kam.
40024043	Una fɔ no se if di edman na os bin no ustɛm tifman de kam na nɛt, i nɔ bin fɔ slip, ɛn i nɔ bin fɔ gri mek tifman brok in os ɛn tif in prɔpati.
40024044	So, unasɛf fɔ rɛdi ɔltɛm, bikɔs Mɔta lman Pikin go kam di tɛm we una nɔ mekɔp se i go kam.
40024045	“Udat na di bɔy we tru to in masta ɛn we gɛt sɛns? Na di bɔy dat we in masta go mek edman fɔ ɔl di ɔda bɔy dɛn na di os, wɛn i de go patrol, ɛn di masta go tɛl am fɔ gi di ɔda bɔy dɛn, dɛn it wɛn di rayt tɛm rich.
40024046	Di bɔy go gɛt blɛsin if in masta kam mit am de du di rayt tin.
40024047	A de tɛl una se, di masta go mek da bɔy de luk ɔl in prɔpati dɛn.
40024048	Bɔt if di bɔy na bad pɔsin, i go se, ‘Mi masta nɔ de kam kwik’,
40024049	ɛn i go bigin bit di ɔda bɔy dɛn, dɔn i go go it ɛn drink wit dɛn pipul we de drɔnk.
40024050	Dɛn di masta we gɛt di os go kam de we di bɔy nɔ mekɔp ɛn awa we i nɔ no.
40024051	Di masta go pɔnish am bad wan, ɛn i go put am na di ples we dɛn ipo krit pipul de kray bita wan ɛn bɛt dɛn tɔng; insɛf go kray bita wan ɛn bɛt in tɔng.
40025001	“Gɔd in rul tan lɛkɛ we tɛn yɔng gyal we nɔ mared, tek dɛn lamp fɔ go mit di ɔkɔ.
40025002	Fayv pan di yɔng gyal dɛn bin ful, bɔt fayv bin gɛt sɛns.
40025003	Wɛn di ful wan dɛn de kɛr dɛn lamp go, dɛn nɔ kɛr ɛkstra ɔyl fɔ dɛn;
40025004	bɔt di wan dɛn we gɛt sɛns kɛr ɛkstra ɔyl fɔ dɛn lamp we dɛn de go.
40025005	Di ɔkɔ bin let, so di yɔng gyal dɛn slip go.
40025006	“Sɔmbɔdi ala midul nɛt se, ‘Luk, di ɔkɔ de kam! Una kam go mit am!’
40025007	Di tɛn yɔng gyal dɛn wek ɛn rɛdi dɛn lamp.
40025008	Di wan dɛn we ful tɛl di wan dɛn we gɛt sɛns se, ‘Una gi wi sɔm pan una ɔyl, bikɔs wi lamp dɛn de ɔt.’
40025009	Bɔt di wan dɛn we gɛt sɛns tɛl dɛn se, ‘Nɔ, o, wi ɔyl nɔ du fɔ sheb, una go bay una yon na shap.’
40025010	So di fayv ful yɔng gyal dɛn go fɔ bay dɛn ɔyl na shap; wɛn dɛn de go na di shap, na in di ɔkɔ kam mit di fayv yɔng gyal dɛn we bin dɔn rɛdi, i tek dɛn go insay di ples we di mared pati bin de bi, dɔn dɛn lɔk di do.
40025011	“Afta dat, di fayv ful yɔng gyal dɛn kam bak, dɛn se, ‘Masta, masta opin di do fɔ wi!’
40025012	Bɔt di Masta se, ‘A de tɛl una fɔ tru se, a nɔ no una!’ ”
40025013	Afta dat, Jizɔs tɔk to di pipul dɛn, i se, “Una fɔ wayda wek, bikɔs una nɔ no di de ɔ di awa we Mɔta lman Pikin go kam.
40025014	“Gɔd in rul go tan lɛkɛ we wan man bin de go patrol, i kɔl in tri bɔy dɛn ɛn tɛl dɛn fɔ luk ɔl in prɔpati.
40025015	Di man gi ɔl di bɔy dɛn kɔpɔ bay aw dɛn sabi wok. I gi wan bɔy fayv tawzin gold kɔpɔ, i gi di sɛkɛn bɔy tu tawzin gold kɔpɔ, dɔn i gi di tɔd bɔy wan tawzin gold kɔpɔ. Dɔn i go di patrol.
40025016	Di bɔy we gɛt di fayv tawzin gold kɔpɔ go tre din wit in kɔpɔ, i gen ɔda fayv tawzin gold kɔpɔ mɔ.
40025017	Semwe so, di wan we gɛt di tu tawzin gold kɔpɔ go tre din wit in kɔpɔ, i gen tu tawzin gold kɔpɔ mɔ.
40025018	Bɔt di bɔy we gɛt wan tawzin gold kɔpɔ go dig ol na grɔn ɛn ayd di kɔpɔ we in masta gi am.
40025019	“Wɛn i dɔn te, na in di masta kam bak, i aks di bɔy dɛn fɔ tɛl am wetin dɛn du wit di kɔpɔ we i gi dɛn.
40025020	Di bɔy we i bin gi fayv tawzin gold kɔpɔ kam gi am fayv tawzin gold kɔpɔ mɔ, i se, ‘Masta, yu bin gi mi fayv tawzin gold kɔpɔ, bɔt luk, a dɔn gen fayv tawzin pantap am, sa!’
40025021	In masta se, ‘Yu du wɛl, yu na gud bɔy we tru to in masta; yu dɔn du wɛl pan smɔl wok we a gi yu fɔ du, naw a go gi yu plɛnti big wok fɔ du. Kam ɛnjɔy wit yu masta!’
40025022	“Na in di bɔy we di man bin gi di tu tawzin gold kɔpɔ kam tɛl am se, ‘Yu bin gi mi tu tawzin gold kɔpɔ, bɔt luk, a dɔn gen tu tawzin gold kɔpɔ mɔ pantap am, sa!’
40025023	Di masta se, ‘Yu du wɛl, yu na gud bɔy we tru to in masta; yu dɔn du wɛl pan smɔl wok we a gi yu fɔ du, naw a go gi yu plɛnti big wok fɔ du. Kam ɛnjɔy wit yu masta!’
40025024	“Di bɔy we di man gi di wan tawzin gold kɔpɔ kam tɔk se, ‘A no se yu biznɛs tra nga, sa, yu de kɔt ɛn gɛda usay yu nɔ plant.
40025025	A bin fred yu, so a go ayd di wan tawzin gold kɔpɔ we yu bin gi mi na grɔn; luk di kɔpɔ we yu bin gi mi.’
40025026	“Di masta se, ‘Yu na bad ɛn les wok man! Yu bin no se a de kɔt ɛn gɛda usay a nɔ plant?
40025027	Wɛl, yu bin fɔ go put mi kɔpɔ na bank, so bay di tɛm we a kam bak, a bin fɔ gɛt ɔl mi kɔpɔ wit intrɛst pantap.’
40025028	I tɔn to di ɔda bɔy dɛn ɛn i se, ‘Una tek di kɔpɔ na in an ɛn gi di bɔy we gɛt di tɛn tawzin gold kɔpɔ.
40025029	Ɛnibɔdi we gɛt sɔntin, Gɔd go gi am mɔ, so i go gɛt plɛnti; bɔt di pɔsin we nɔ gɛt, di lili bit sɛf we i gɛt, Gɔd go tek am na in an.
40025030	Da bɔy de we nɔ bɛtɛ, mek dɛn trowe am na dak ples, usay i go kray bita wan ɛn bɛt in tɔng!’
40025031	“Di tɛm we Mɔta lman Pikin go kam lɛkɛ King wit ɔl Gɔd in enjɛl dɛn, i go sidɔm na in wɔnda ful chia fɔ jɔj ɔlman.
40025032	Ɔlman go gɛda bifo am, dɔn i go sheb dɛn tu say lɛkɛ aw di man we de mɛn ship ɛn got de sheb dɛn, di ship wansay ɛn di got wansay.
40025033	I go put dɛn pipul we tret na Gɔd in yay na in raytan, ɛn i go put di ɔda wan dɛn we nɔ tret, na in lɛfan.
40025034	Dɔn di King go tɛl dɛn pipul we tret na Gɔd in yay se, ‘Una kam, una we mi Papa dɔn blɛs! Una kam, tek di ples we una fɔ gɛt ɔnda Gɔd in rul, i bin dɔn rɛdi da ples de fɔ una frɔm we i mek di wɔl.
40025035	Wɛn a bin angri, una gi mi tin fɔ it; wɛn a bin tɔsti, una gi mi wata fɔ drink; wɛn mi na bin tre nja, una bin gladi fɔ tek mi na una os;
40025036	wɛn a nɔ bin gɛt natin fɔ wɛr, una gi mi klos fɔ wɛr; wɛn a bin sik, una kam ɛp mi; ɛn wɛn a bin de na jel, una kam fɛn mi.’
40025037	“Di pipul dɛn we du wetin Gɔd want dɛn fɔ du go ansa am se, ‘Masta, ustɛm yu bin angri we wi gi yu sɔntin fɔ it, ustɛm yu bin tɔsti we wi gi yu wata fɔ drink?
40025038	Ustɛm yu na bin tre nja we wi gladi fɔ tek yu na wi os, ustɛm yu nɔ bin gɛt natin fɔ wɛr we wi gi yu klos?
40025039	Ustɛm yu bin sik we wi ɛp yu, ustɛm yu bin de na jel we wi go fɛn yu?’
40025040	Di King go se, ‘Ɛnitɛm we una bin du dɛn tin ya fɔ ɛni wan pan dɛn pipul ya we pipul nɔ tek mek natin, we tan lɛkɛ brɔda to mi, na fɔ mi una bin du dɛn.’
40025041	“Di King go tɛl di wan dɛn na in lɛfan se, ‘Una kɔmɔt to mi, Gɔd dɔn kɔndɛm una, una go na da faya we de sote go, Gɔd bin dɔn rɛdi da faya de fɔ Setan ɛn in enjɛl dɛn.
40025042	Wɛn a bin angri, una nɔ gi mi tin fɔ it; wɛn a bin tɔsti, una nɔ gi mi wata fɔ drink.
40025043	Wɛn mi na bin tre nja, una nɔ gladi fɔ tek mi na una os; wɛn a nɔ bin gɛt natin fɔ wɛr, una nɔ gi mi klos fɔ wɛr; wɛn a bin sik, una nɔ ɛp mi; ɛn wɛn a bin de na jel, una nɔ go fɛn mi.’
40025044	“Dɛn go ansa am se, ‘Masta, ustɛm wi bin no se yu angri ɔ tɔsti ɔ yu na tre nja ɔ yu nɔ gɛt natin fɔ wɛr ɔ yu sik ɔ yu de na jel, ɛn wi nɔ bin ɛp yu?’
40025045	Di King go tɛl dɛn se, ‘Ɛnitɛm we una nɔ bin gri fɔ ɛp ɛni wan pan dɛn pipul we pipul nɔ tek mek natin, we tan lɛkɛ brɔda to mi, na mi una nɔ bin gri fɔ ɛp.’ ”
40025046	Dɛn Jizɔs se, “A go mek dɛn pipul ya go say we dɛn go pɔnish sote go, bɔt di wan dɛn we du wetin Gɔd want dɛn fɔ du go go na di say we dɛn go gɛt layf sote go.”
40026001	Wɛn Jizɔs dɔn tɔk ɔl dɛn wɔd ya, i tɔk to in lanin bɔy dɛn, i se,
40026002	“Una no se i lɛf tu de fɔ mek di Pasova ɔlide kam, ɛn dɛn go and ova Mɔta lman Pikin gi pipul we go nel am pan di krɔs.”
40026003	Di bigman dɛn we de mek sakri fays fɔ pipul sin ɛn di ɔda Ju bigman dɛn mek mitin na Kaye fas in os; Kaye fas na bin edman fɔ dɛn man we de mek sakri fays fɔ pipul sin.
40026004	Dɛn bagin fɔ ol Jizɔs ɛn kil am, mek plɛnti pipul nɔ no.
40026005	Bɔt dɛn gri se dɛn nɔ go du am wɛn dɛn de pan di Pasova ɔlide, fɔ mek di pipul dɛn nɔ go fɛt.
40026006	Jizɔs bin de Bɛtani na Saymɔn in os; tɛm bin de we Saymɔn bin gɛt bad sik na in skin.
40026007	As Jizɔs de it, na in wan uman kam. Di uman bin gɛt dia sɛnt na wan ston bɔtul we dɛn tek ala ba sta mek; i tɔn di sɛnt na Jizɔs in ed.
40026008	Di lanin bɔy dɛn vɛks wɛn dɛn si wetin bi, dɛn se, “Wetin mek di uman wes di sɛnt?
40026009	I bin fɔ gɛt plɛnti kɔpɔ if i bin sɛl di sɛnt, ɛn sheb di kɔpɔ gi dɛn pipul we nɔ gɛt natin.”
40026010	Jizɔs bin no wetin dɛn de tɔk, so i aks dɛn se, “Wetin du una de ambɔg di uman? I dɔn du fayn ɛn big wok fɔ mi.
40026011	Dɛn pipul we nɔ gɛt natin go de wit una ɔltɛm, bɔt mi nɔ go de wit una ɔltɛm.
40026012	Dis uman tɔn dis dia sɛnt pan mi, so dat i go rɛdi mi bɔdi fɔ di tɛm we dɛn go bɛr mi.
40026013	A de tɛl una se, ɔlɔbɔt na wɔl we dɛn go tɛl pipul dis gud nyus, dɛn mɔs mɛmba dis uman fɔ dis wok ya we i dɔn du.”
40026014	Wan pan Jizɔs in lanin bɔy dɛn we nem Judas Iskariɔt go mit di bigman dɛn we de mek sakri fays fɔ pipul sin.
40026015	I aks dɛn se, “Ɔmɔs una go pe mi if a mek una ol Jizɔs?” Dɛn pe am tati silva kɔpɔ.
40026016	Frɔm da tɛm de, Judas bigin de fɛn gud chans fɔ sɛl Jizɔs gi dɛn.
40026017	Di fɔs de pan di ɔlide we di Ju dɛn kin it bred we nɔ gɛt yist, di lanin bɔy dɛn go aks Jizɔs usay i want dɛn fɔ go rɛdi di Pasova it.
40026018	Jizɔs se, “Wan man de na dis tɔng we una fɔ go to, una go to am ɛn tɛl am se, ‘Wi Ticha se, di tɛm dɔn kam klos we dɛn go kil mi. Mi ɛn mi lanin bɔy dɛn go it di Pasova it na yu os.’ ”
40026019	Di lanin bɔy dɛn go du wetin Jizɔs tɛl dɛn ɛn rɛdi di it fɔ mɛmba di Pasova.
40026020	Wɛn i rich ivintɛm, Jizɔs ɛn in lanin bɔy dɛn sidɔm de it.
40026021	Wɛn dɛn de it, Jizɔs se, “A de tɛl una se, wan pan una go sɛl mi.”
40026022	Di lanin bɔy dɛn sɔri bad, dɛn bigin aks Jizɔs wan bay wan se, “Masta, na mi?”
40026023	Jizɔs se, “Na wan pan una we de put an insay di sem dish wit mi go sɛl mi.
40026024	Mɔta lman Pikin go day lɛkɛ aw dɛn rayt bɔt am na Gɔd in Buk, bɔt i go bad fɔ di pɔsin we go sɛl Mɔta lman Pikin! I bin fɔ bɛtɛ if da pɔsin de nɔ bin bɔn!”
40026025	Judas we sɛl Jizɔs se, “Masta, na mi go sɛl yu?” Jizɔs se, “Na so yu se.”
40026026	We dɛn de it, Jizɔs tek bred, i pre ɛn tɛl Gɔd tɛnki. I kɔt kɔt am ɛn gi in lanin bɔy dɛn ɛn se, “Una tek am ɛn it am, dis na mi bɔdi.”
40026027	Dɔn i tek di kɔp ɛn pre ɛn tɛl Gɔd tɛnki. I gi in lanin bɔy dɛn ɛn se, “Una ɔl drink di wayn we de na dis kɔp;
40026028	dis na mi blɔd we a tek mek di agrimɛnt we Gɔd mek wit in pipul dɛn, a dɔn sakri fays am fɔ padin plɛnti plɛnti pipul dɛn sin.
40026029	A de tɛl una se, a nɔ go drink wayn igen sote di tɛm we a go drink di nyu wayn wit una na di ples we mi Papa de rul.”
40026030	Dɛn sing wan Gɔd sing, dɔn dɛn go na Mawnt Ɔliv.
40026031	Dɛn Jizɔs tɛl dɛn se, “Dis nɛt una ɔl go lɛf mi, lɛkɛ aw dɛn rayt na Gɔd in Buk se, ‘Gɔd go strayk di shɛpad, mek i day, ɛn ɔl di ship dɛn go skata!’
40026032	Bɔt wɛn a rayz frɔm di grev, a go go na Galili, una go mit mi de.”
40026033	Pita se, “If ɔlman lɛf yu sɛf, mi nɔ go go lɛf yu.”
40026034	Jizɔs se, “A de tɛl yu se, dis nɛt bifo fɔl kro, yu go dɔn tɔk tri tɛm se yu nɔ no mi.”
40026035	Pita se, “A nɔ go tɔk dat, if na fɔ day sɛf a go day na di ples we yu go day.” Ɔl di ɔda lanin bɔy dɛn tɔk di sem tin.
40026036	Dɛn Jizɔs go na wan ples we dɛn kɔl Gɛtse mani wit in lanin bɔy dɛn. I se, “Una sidɔm naya, a de go pre oba yanda.”
40026037	Wɛn i de go, i kɛr Pita ɛn Zɛbidi in tu pikin dɛn go wit am. I bigin fil sɔri ɛn in at ebi.
40026038	Na in i se, “Mi at so ebi dat a fil fɔ day. Una wet naya, una wek ɛn pre wit mi.”
40026039	I lɛf dɛn ɛn go bifo say lili bit, i ledɔm flat wit in fes na grɔn, ɛn pre se, “Mi Papa, if we de, pul dis sɔfa we a fɔ sɔfa kɔmɔt, ɛniwe, nɔto wetin mi want, na wetin yu want.”
40026040	I tɔn bak go mit in lanin bɔy dɛn, bɔt i mit dɛn de slip; i aks Pita se, “Aw una de slip, una nɔ ebul de wan awa we una go wek ɛn pre wit mi?
40026041	Una nɔ slip, una pre, so dat Setan nɔ go tray una fɔ mek una sin. Una want du di rayt tin bɔt una nɔ gɛt di pawa fɔ du am.”
40026042	Jizɔs go pre bak, i se, “Mi Papa, if we nɔ de fɔ pul dis sɔfa we a gɛt fɔ sɔfa kɔmɔt, mek wetin yu want bi.”
40026043	I tɔn bak go to in lanin bɔy dɛn, i mit dɛn de slip, dɛn nɔ ebul opin dɛn yay sɛf.
40026044	Jizɔs lɛf dɛn igen, i go pre di sem pre we i bin dɔn pre; dat mek tri tɛm.
40026045	I tɔn bak go mit in lanin bɔy dɛn ɛn aks dɛn se, “Una nɔ blo dɔn te nɔ? Una de slip te nɔ? Di tɛm dɔn rich we dɛn go sɛl Mɔta lman Pikin gi dɛn bad pipul.
40026046	Una grap, lɛ wi go. Una luk di pɔsin we go sɛl mi, de kam naw!”
40026047	Jizɔs bin de tɔk wɛn Judas we na wan pan in twɛlv lanin bɔy dɛn, kam. I kam wit plɛnti pipul we ol sɔd ɛn tin dɛn fɔ tek fɛt. Na di bigman dɛn we de mek sakri fays fɔ pipul sin ɛn di ɔda Ju bigman dɛn bin sɛn dɛn pipul ya.
40026048	Judas we sɛl Jizɔs gi dɛn pipul ya, bin dɔn tɛl dɛn se, “Di pɔsin we a go kis, na di man dat we una want, una ol am.”
40026049	Wɛn dɛn rich, Judas go tret to Jizɔs ɛn se, “Masta, gud ivin,” dɔn i kis am.
40026050	Jizɔs se, “Padi, du wetin yu want du kwik!” So dɛn kam ol Jizɔs.
40026051	Wan pan Jizɔs in lanin bɔy dɛn we bin de wit am pul in sɔd ɛn kɔt di edman fɔ dɛn man we de mek sakri fays fɔ pipul sin in bɔy in yes, kɔmɔt.
40026052	Jizɔs tɔn to di lanin bɔy, i se, “Put yu sɔd bak na in ples, ɛnibɔdi we fɛt wit sɔd, na sɔd dɛn go tek kil am.
40026053	Yu nɔ no se if a aks mi Papa fɔ ɛp mi, i go sɛn twɛlv bataliɔn enjɛl dɛn fɔ kam ɛp mi wantɛm?
40026054	Bɔt if a du dat, aw wetin rayt na Gɔd in Buk go bi, we dɛn se na so Gɔd want wetin de bi naw fɔ bi?”
40026055	Jizɔs aks di krawd se, “Wetin mek una ol sɔd ɛn tin dɛn fɔ tek fɛt fɔ kam ol mi lɛkɛ na tifman una de kam ol? A bin de wit una ɔl di tɛm de lan una na Gɔd in Os, bɔt una nɔ ol mi.
40026056	Ɔl dis bi so dat wetin di Prɔfɛt dɛn bin rayt na Gɔd in Buk go bi.” Wɛn i dɔn tɔk dɔn, na in ɔl di lanin bɔy dɛn lɛf am ɛn rɔnawe.
40026057	Di pipul dɛn we ol Jizɔs kɛr am go na Kaye fas in os. Kaye fas na di edman fɔ dɛn man we de mek sakri fays fɔ pipul sin. Di Ju Lɔ ticha ɛn di ɔda Ju bigman dɛn bin dɔn gɛda de.
40026058	Pita fala Jizɔs sote dɛn rich na di edman fɔ dɛn man we de mek sakri fays fɔ pipul sin, in yad, bɔt i nɔ bin de klos dɛn wɛn dɛn de go. Wɛn Pita dɛn rich insay di edman fɔ dɛn man we de mek sakri fays fɔ pipul sin in yad, i go sidɔm wit di gyad dɛn fɔ si wetin go bi.
40026059	Di bigman dɛn we de mek sakri fays fɔ pipul sin ɛn ɔl di bigman dɛn we de jɔj na di Ju gran kot fɛn witnɛs fɔ lay pan Jizɔs, fɔ mek dɛn go kil am;
40026060	bɔt dɛn nɔ gɛt pɔsin we tɔk bad tin we fɔ mek dɛn kil Jizɔs pan ɔl we plɛnti pipul go lay pan am. Na in tu pipul dɛn grap,
40026061	dɛn tɔk se, “Dis man se in ebul brok Gɔd in Os, dɔn i go tek tri de fɔ bil am bak.”
40026062	Di edman fɔ dɛn man we de mek sakri fays fɔ pipul sin, tinap ɛn aks Jizɔs se, “Yu dɔn yɛri wetin dɛn tu pipul ya se, yu gɛt ɛni ansa?”
40026063	Bɔt Jizɔs nɔ tɔk natin. Na in di edman fɔ dɛn man we de mek sakri fays fɔ pipul sin tɔk igen se, “A de tek Gɔd we gɛt layf sote go, tɛl yu fɔ tɛl wi if yu na di Mɛsaya we na Gɔd in Pikin, fɔ tru.”
40026064	Jizɔs se, “Na so yu se. Bɔt a de tɛl una se frɔm naw sote go, una go si Mɔta lman Pikin sidɔm na Gɔd we gɛt pawa pas ɔl, in raytan, ɛn i go rayd pan di klawd wɛn i de kam!”
40026065	Wɛn di edman fɔ dɛn man we de mek sakri fays fɔ pipul sin yɛri wetin Jizɔs tɔk, i vɛks ɛn chɛr in klos, i se, “Dis man dɔn tɔk bad bɔt Gɔd. Wi nɔ want mɔ witnɛs fɔ tɔk wetin i du! Una ɔl jɛs yɛri we i tɔk bad bɔt Gɔd!
40026066	Wetin una se?” Di mɛmba dɛn na di Ju gran kot se, “Dis man dɔn du bad, dɛn fɔ kil am.”
40026067	Sɔm pan dɛn pit pan Jizɔs in fes, sɔm bit am ɛn sɔm slap am.
40026068	Dɛn se, “Mɛsaya, if yu na prɔfɛt, tɛl wi udat nak yu!”
40026069	Pita bin sidɔm na di edman fɔ dɛn man we de mek sakri fays fɔ pipul sin, in yad, na de wan pan di savant-gyal dɛn we de wok fɔ di edman fɔ dɛn man we de mek sakri fays fɔ pipul sin kam mit Pita ɛn se, “Yusɛf bin de wit Jizɔs we kɔmɔt Galili.”
40026070	Bɔt Pita dinay bifo ɔlman. I se, “A nɔ no sɛf wetin yu de tɔk bɔt.”
40026071	Na in Pita kɔmɔt de, i go tinap klos di get na di yad. Wan ɔda gyal we de wok na di ples mit am de, i tɛl di man dɛn we bin tinap klos de se, “Dis man bin de wit Jizɔs we kɔmɔt Nazarɛt.”
40026072	Bɔt Pita dinay igen. I se, “A swɛ, a nɔ no da man de!”
40026073	I nɔ tu te igen, na in sɔm man dɛn we bin tinap de kam mit Pita ɛn se, “Fɔ tru, yu na wan pan dɛn man we bin de wit Jizɔs, aw yu de tɔk sɛf dɔn sho wi se yu bin de wit am.”
40026074	Na in Pita bigin swɛ. I se, “Na tru a de tɔk! Mek Gɔd pɔnish mi if a nɔ tɔk tru! A nɔ no da man de sɛf!” Da sem tɛm de, na in fɔl kro.
40026075	Pita mɛmba wantɛm wetin Jizɔs bin tɛl am: I bin se, “Bifo fɔl kro, yu go dɔn tɔk tri tɛm se yu nɔ no mi.” Pita kɔmɔt na do, i bɔs kray bita wan.
40027001	Wɛn do klin, ɔl di man dɛn we de mek sakri fays fɔ pipul sin ɛn di ɔda Ju big man dɛn ɛng ed fɔ kil Jizɔs.
40027002	Dɛn mek pipul tay Jizɔs wit chen, dɔn dɛn kɛr am go ɛn and am gi Paylet we na bin di Roman gɔvna.
40027003	Wɛn Judas we sɛl Jizɔs yɛri se dɛn dɔn kɔndɛm Jizɔs, i sɔri fɔ di bad we i du, so i kɛr di tati silva kɔpɔ bak we dɛn bin pe am go gi di bigman dɛn we de mek sakri fays fɔ pipul sin ɛn di ɔda Ju bigman dɛn.
40027004	I se, “A dɔn sin, bikɔs a dɔn sɛl pɔsin we nɔ du bad ɛn dat go mek dɛn kil am.” Dɛn se, “Wi nɔ bisin de, dat na yu biznɛs.”
40027005	Judas fling di silva kɔpɔ na grɔn insay Gɔd in Os, i kɔmɔt de, ɛn go ɛng insɛf.
40027006	Di bigman dɛn we de mek sakri fays fɔ pipul sin tek di silva kɔpɔ ɛn se, “Dis na blɔd kɔpɔ, wi Ju Lɔ nɔ alaw wi fɔ put am na di ples we wi de kip ɔl di kɔpɔ we de na Gɔd in Os.”
40027007	Wɛn dɛn dɔn ɛng ed bɔt di kɔpɔ, dɛn gri fɔ go bay wan grɔn we nem “Pɔta Fil,” dɛn bay de fɔ mek bɛri ngrɔn fɔ dɛn pipul we nɔto Ju.
40027008	Na dat mek sote tide, dɛn kɔl da grɔn de “Blɔd Grɔn.”
40027009	Na wetin di prɔfɛt we nem Jɛri maya bin tɔk, bi so, i bin se, “Dɛn tek di tati silva kɔpɔ we di pipul dɛn na Izrɛl gri fɔ pe fɔ am,
40027010	bay grɔn we blant wan man we bin de mek pɔt, na dat Gɔd we na di Masta tɛl mi fɔ du.”
40027011	Dɛn mek Jizɔs tinap bifo Paylet we na di Roman gɔvna, Paylet aks Jizɔs se, “Na yu na di Ju pipul dɛn king?” Jizɔs se, “Na so yu se.”
40027012	Bɔt wɛn di bigman dɛn we de mek sakri fays fɔ pipul sin ɛn di ɔda Ju bigman dɛn se Jizɔs du bad, Jizɔs nɔ tɔk natin.
40027013	So Paylet se, “Yu nɔ yɛri ɔl wetin dɛn tɔk se yu du?”
40027014	Bɔt Jizɔs nɔ se fing pan ɔl we dɛn se i du plɛnti bad; so di gɔvna insɛf wɔnda.
40027015	Ɛvri ia wɛn di Pasova ɔlide kam, di gɔvna kin fri wan jelman we di pipul dɛn want.
40027016	Ɛn da tɛm de wan man we ɔlman no, bin de na jel, di man bin nem Bara bas.
40027017	So wɛn ɔl di pipul dɛn gɛda, Paylet se, “Uswan pan dɛn tu man ya una want mek a fri, Bara bas ɔ Jizɔs we dɛn de kɔl di Mɛsaya?”
40027018	Paylet bin no gud gud se, di Ju bigman dɛn and ova Jizɔs to am bikɔs dɛn jɛlɔs Jizɔs.
40027019	Wɛn Paylet sidɔm na di chia fɔ jɔj Jizɔs, Paylet in wɛf sɛn tɛl am se, “Nɔ gɛt natin fɔ du wit dis man we de waka tret, bikɔs las nɛt di drim we a drim bɔt am bin wɔri mi tumɔs.”
40027020	Di bigman dɛn we de mek sakri fays fɔ pipul sin ɛn di ɔda Ju bigman dɛn koks di krawd sote di pipul dɛn tɛl Paylet fɔ fri Bara bas ɛn kil Jizɔs.
40027021	Paylet aks dɛn igen se, “Uswan pan dɛn tu man ya a fɔ fri?” Dɛn se, “Bara bas!”
40027022	Paylet se, “Wɛl, wetin a fɔ du wit Jizɔs we dɛn kɔl di Mɛsaya?” Dɛn ɔl se, “Nel am pan di krɔs!”
40027023	Na in Paylet se, “Wetin na di bad tin we i du?” Bɔt dɛn bigin ala se, “Nel am pan di krɔs!”
40027024	Paylet si se i nɔ fɔ aks dɛn igen fɔ fri Jizɔs, bikɔs fɛt go fɔdɔm na di ples; so i tek sɔm wata na besin, i was in an bifo ɔlman, dɔn i se, “If dɛn kil dis man, na una gɛt da lod de! Na una biznɛs.”
40027025	Ɔl di pipul dɛn se, “Mek di lod de pan wi ɛn wi pikin dɛn fɔ di day we dis man fɔ day!”
40027026	So Paylet fri Bara bas bikɔs na dat di pipul dɛn bin want. Wɛn i dɔn mek di soja man dɛn bit Jizɔs, i and am ova gi dɛn fɔ mek dɛn nel am pan di krɔs.
40027027	Na in Paylet in soja man dɛn kɛr Jizɔs go bifo Paylet in os, dɔn ɔl di soja man dɛn we bin lib de go gɛda rawnd am.
40027028	Dɛn pul in klos, dɔn dɛn wɛr dak rɛd klos pan am.
40027029	Dɛn mek krawn wit chu kchuk ɛn wɛr am na in ed; dɔn dɛn gi am tik fɔ ol. Dɛn nil dɔng bifo am ɛn bigin laf am, dɛn se, “Mek di Ju pipul dɛn King gɛt lɔng layf!”
40027030	Dɛn pit pan am, dɔn dɛn tek di tik we bin de na in an ɛn nak am na in ed.
40027031	Wɛn dɛn dɔn makata am dɔn, dɛn pul di dak rɛd klos kɔmɔt pan am, ɛn wɛr in yon klos pan am bak, dɔn dɛn kɛr am go fɔ go nel am pan di krɔs.
40027032	Wɛn dɛn de go, dɛn mit wan man we nem Saymɔn we bɔn na Sayrini, di soja man dɛn fos am fɔ tot Jizɔs in krɔs.
40027033	Wɛn dɛn rich na di ples we dɛn kɔl Gɔlgɔta, dat min “Ples we tan lɛkɛ mɔta lman ed”,
40027034	na de dɛn gi Jizɔs wayn we dɛn miks wit gɔl, bɔt wɛn i tes am, i nɔ drink am.
40027035	Wɛn dɛn dɔn nel am pan di krɔs, dɛn ib days fɔ sheb in klos.
40027036	Dɔn dɛn sidɔm de wach am.
40027037	Dɛn rayt di tin we mek dɛn kil am ɛn nel am oba in ed, dɛn rayt se, “Dis na Jizɔs we na di Ju pipul dɛn King.”
40027038	Dɛn nel tu tifman pan tu krɔs, wan na Jizɔs in raytan, di ɔda wan na in lɛfan.
40027039	Di pipul dɛn we bin de pas klos de, shek dɛn ed pan am ɛn laf am.
40027040	Dɛn se, “Yu we se yu go brok Gɔd in Os ɛn tek tri de fɔ bil am bak, sev yusɛf! If yu na Gɔd in Pikin, kɔmɔt pan di krɔs kam dɔng!”
40027041	Semwe so, di bigman dɛn we de mek sakri fays fɔ pipul sin, di Ju Lɔ ticha dɛn, ɛn di ɔda Ju bigman dɛn bigin tek am tɔn an, ɛn se,
40027042	“I bin de sev ɔda pipul, bɔt i nɔ ebul sev insɛf! Nɔto in se in na di king na Izrɛl? Mek i kam dɔng fɔ insɛf naw, so dat wi go biliv se in na di king na Izrɛl!
40027043	I biliv pan Gɔd ɛn i se in na Gɔd in Pikin. Lɛ Gɔd sev am naw if i want am fɔ bi in yon!”
40027044	Di tu tifman dɛnsɛf we bin nel pan dɛn yon krɔs, dɛnsɛf tɔk dɛn sem wɔd ya.
40027045	Ɔl di wɔl dak fɔ tri awa frɔm twɛlv oklɔk santɛm sote tri oklɔk.
40027046	Bay dɛn tri oklɔk santɛm, Jizɔs kray wit lawd vɔys se, “Ilay, Ilay, lama saba ktani?” dat min se, “Mi Gɔd, mi Gɔd, wetin du yu fɔsek mi?”
40027047	Sɔm pan di pipul dɛn we bin tinap de, we yɛri am, se, “Dis man de kray to Ila yja fɔ kam ɛp am.”
40027048	Wan pan di man dɛn we bin lib de, rɔn go tek spɔnj, i sok di spɔnj na viniga, dɔn i tay di spɔnj pan lɔng tik ɛn es di tik gi Jizɔs di spɔnj fɔ sɔk.
40027049	Bɔt di ɔda man dɛn se, “Wet, mek wi luk if Ila yja de kam sev am!”
40027050	Jizɔs ala igen lawd wan, dɛn i day.
40027051	Di tik tik kɔtin we bin ɛng na Gɔd in Os chɛr tu, frɔm ɔp sote kam dɔng. Di grɔn shek, dɔn di big ston dɛn brok.
40027052	Di grev dɛnsɛf opin; plɛnti pan Gɔd in pipul dɛn we bin dɔn day rayz frɔm dɛn grev.
40027053	Afta Jizɔs rayz frɔm in grev, dɛn lɛf dɛn grev go na Jerusɛlɛm, ɛn plɛnti pipul si dɛn.
40027054	Wɛn di soja ɔfisa ɛn di soja man dɛn we bin de gyad Jizɔs si wetin bi wɛn di grɔn shek, dɛn se, “Dis man na Gɔd in Pikin, fɔ tru!”
40027055	Plɛnti uman dɛn we bin kɔmɔt Galili bin fala Jizɔs go fɔ ɛp am, bɔt dɛn bin tinap fawe de luk.
40027056	Sɔm pan di uman dɛn na bin Meri we kɔmɔt Magdala, Meri we na Jems ɛn Josɛf dɛn mama, ɛn Zɛbidi in wɛf.
40027057	Wɛn ivintɛm rich, wan jɛntri man we bin nem Josɛf we bin kɔmɔt Ari ma tia, kam. Dis man ya na man we bin biliv pan Jizɔs.
40027058	I go mit Paylet ɛn aks am fɔ gi am Jizɔs in bɔdi. So Paylet tɛl di soja dɛn fɔ gi am Jizɔs in bɔdi.
40027059	Josɛf tek Jizɔs in bɔdi, i rap am wit nyu linin klos,
40027060	dɔn i go bɛr Jizɔs insay in yon ston grev we dɛn bin jɛs dig. I rol wan big ston kɔba di grev domɔt, ɛn go.
40027061	Meri we kɔmɔt Magdala ɛn di ɔda Meri bin sidɔm de, fesin di ston grev.
40027062	Di ɔda de we na bin di de fɔ pre ɛn blo, di bigman dɛn we de mek sakri fays fɔ pipul sin ɛn di Faresi dɛn go mit Paylet.
40027063	Dɛn se, “Sa, wi dɔn mɛmba se, wɛn da layman bin de wit wi, i bin se afta tri de i go rayz frɔm di grev.
40027064	Na dat mek yu fɔ mek dɛn gyad di grev gud gud wan sote tri de pas, so dat in lanin bɔy dɛn nɔ go tif am kɔmɔt na di grev ɛn go tɛl pipul se i dɔn rayz frɔm di grev. Dis lay go wɔs pas di fɔs wan.”
40027065	Paylet tɛl dɛn se, “Una tek una yon sojaman dɛn go gyad di grev aw una ebul.”
40027066	So dɛn tek sɔntin fasin di ston tayt na di grev domɔt, dɔn dɛn lɛf soja man dɛn fɔ gyad am.
40028001	Afta di de fɔ pre ɛn blo dɔn pas, ali Sɔnde mɔnin, Meri we kɔmɔt Magdala, ɛn di ɔda Meri go luk di ston grev.
40028002	Wantɛm, na in di grɔn tri mbul bad bad wan; Gɔd sɛn in enjɛl kɔmɔt ɛvin we kam rol di big ston kɔmɔt we dɛn bin tek kɔba di grev domɔt, dɛn di enjɛl sidɔm pan di ston.
40028003	Di enjɛl in fes bin de shayn lɛkɛ laytin ɛn in klos bin wayt pas sha tin.
40028004	Di soja dɛn we bin de gyad di grev tri mbul bikɔs dɛn fred ɛn dɛn fɔdɔm lɛkɛ dayman.
40028005	Di enjɛl tɛl di uman dɛn se, “Una nɔ fred, a no se una de luk fɔ Jizɔs we dɛn bin nel pan di krɔs.
40028006	I nɔ de ya, i dɔn rayz frɔm di grev, lɛkɛ aw i bin tɛl una. Una kam luk di ples we i bin ledɔm.
40028007	Una go wantɛm go tɛl in lanin bɔy dɛn se, i dɔn rayz frɔm di grev. I dɔn go bifo dɛn na Galili, dɛn go si am de. Na dis a gɛt fɔ tɛl una.”
40028008	So di uman dɛn go wantɛm, dɛn bin de fred, bɔt dɛn bin gladi. Dɛn rɔn fɔ go tɛl in lanin bɔy dɛn ɔl wetin bi.
40028009	Aw dɛn de go, na in dɛn jɛs si Jizɔs. Jizɔs tɔk to dɛn. I se, “Mek una gɛt kol at.” Dɛn go ol Jizɔs in fut ɛn wɔship am.
40028010	Jizɔs se, “Una nɔ fred, una go tɛl mi lanin bɔy dɛn we tan lɛkɛ brɔda to mi fɔ go na Galili, dɛn go si mi de.”
40028011	Wɛn di uman dɛn bin de go mit Jizɔs in lanin bɔy dɛn, sɔm pan di soja man dɛn we bin de gyad di grev go na Jerusɛlɛm ɛn tɛl dɛn bigman we de mek sakri fays fɔ pipul sin ɔl wetin bi.
40028012	Di bigman dɛn we de mek sakri fays fɔ pipul sin go mit di ɔda Ju bigman dɛn, dɛn ɔl ɛng ed, dɔn dɛn gi di soja man dɛn plɛnti mɔni.
40028013	Dɛn tɔk to di soja man dɛn, dɛn se, “Una fɔ tɛl pipul se, na Jizɔs in lanin bɔy dɛn kam tif di bɔdi na nɛt, we una bin de slip.
40028014	Ɛn if di gɔvna yɛri bɔt dat, wi go tɛl am se nɔto una fɔlt. Wi nɔ go mek trɔbul mit una.”
40028015	Di soja man dɛn tek di mɔni, dɛn du wetin dɛn bigman dɛn we de mek sakri fays fɔ pipul sin ɛn di Ju bigman dɛn tɛl dɛn fɔ du. Di wɔd prɛd ɔlɔbɔt to di Ju pipul dɛn ɛn di Ju pipul dɛn biliv am sote naw.
40028016	Di ilɛvin lanin bɔy dɛn go na Galili, na di il we Jizɔs bin tɛl dɛn fɔ go.
40028017	Wɛn dɛn si am, dɛn nil dɔng bifo am, pan ɔl we sɔm pan dɛn bin de dawt if na Jizɔs fɔ tru.
40028018	Jizɔs go klos dɛn ɛn se, “Gɔd dɔn gi mi ɔl di pawa fɔ rul na ɛvin ɛn dis wɔl.
40028019	Una go ɔlɔbɔt na di wɔl ɛn mek di pipul dɛn bi mi lanin bɔy dɛn; una baptayz dɛn wit di pawa we Papa Gɔd ɛn in Pikin ɛn in Spirit gi una.
40028020	Una lan dɛn fɔ du ɔl wetin a dɔn tɛl una. A de wit una ɛn a go de wit una ɔltɛm sote di wɔl dɔn.”
41001001	Na ya di Gud Nyus bɔt Jizɔs Krays we na Gɔd in Pikin, bigin.
41001002	Di Gud Nyus bɔt Jizɔs Krays bigin lɛkɛ aw Gɔd in prɔfɛt we nem Ayzaya bin rayt, we i se: “Gɔd se, ‘A go sɛn mi mɛsenja bifo yu fɔ mek di rod rɛdi fɔ yu!’
41001003	Sɔmbɔdi de tɔk lawd na di dɛzat se, ‘Una klia di rod we di Masta go pas; mek di rod tret fɔ am fɔ waka!’ ”
41001004	Jɔn we bin de baptayz pipul kam na di dɛzat, i bin de tɛl pipul se, if dɛn lɛf di sin we dɛn de pan ɛn mek i baptayz dɛn, Gɔd go padin dɛn.
41001005	Plɛnti pipul we de na Judia ɛn Jerusɛlɛm go fɔ yɛri Jɔn. Di pipul dɛn tɛl Gɔd bɔt dɛn sin, bifo ɔlman we bin lib de, dɛn Jɔn baptayz dɛn na Riva Jɔdan.
41001006	Na kamɛl ia dɛn bin tek mek di klos we Jɔn bin de wɛr ɛn na lɛda dɛn bin tek mek in bɛlt. I bin de it lokɔs ɛn ɔni.
41001007	Wɛn i de tɔk to di pipul dɛn, i kin se, “Afta a dɔn dɔn mi wok, wan pɔsin we gɛt pawa pas mi go kam. A nɔ fit sɛf fɔ butu ɛn lus in sus.
41001008	A dɔn baptayz una wit wata, bɔt in go baptayz una wit Gɔd in Spirit.”
41001009	Da tɛm de, Jizɔs kɔmɔt Nazarɛt we de na Galili go mit Jɔn, Jɔn baptayz am na Riva Jɔdan.
41001010	Wɛn Jɔn dɔn baptayz Jizɔs, Jizɔs bin de kɔmɔt insay di wata, na in i si di klawd opin ɛn i si Gɔd in Spirit de kam dɔng te i kam pan am. Di Spirit bin de kam dɔng lɛkɛ aw dɔv kin kam dɔng.
41001011	Dɔn dɛn yɛri vɔys we kɔmɔt na ɛvin de tɔk se, “Yu na mi yon Pikin we a lɛk ɛn a gladi fɔ yu!”
41001012	Gɔd in Spirit mek Jizɔs go na di dɛzat wantɛm.
41001013	Jizɔs bin de na di dɛzat fɔti de ɛn fɔti nɛt, ɛn Setan bin de tray am fɔ mek i du bad. Jizɔs bin de wit dɛn wayl bif na bush ɛn enjɛl dɛn bin de ɛp am.
41001014	Wɛn Jɔn dɔn go jel, Jizɔs bigin go ɔlɔbɔt na Galili de tɛl pipul di Gud Nyus we Gɔd sɛn.
41001015	I bin de se, “Di tɛm dɔn rich. Di tɛm we Gɔd go rul wi, dɔn kam klos. Una tap fɔ du dɛn bad tin we una de du ɛn biliv di Gud Nyus.”
41001016	Wɛn Jizɔs bin de waka na di bich klos Lek Galili, i si tu fisha man dɛn, Saymɔn ɛn in brɔda Andru, de sɛn dɛn fishin nɛt na di wata.
41001017	Jizɔs kɔl dɛn, i se, “Una kam bi mi lanin bɔy dɛn, ɛn a go sho una aw fɔ bring pipul kam to mi lɛkɛ aw una de kech fish.”
41001018	Dɛn lɛf dɛn fishin nɛt wantɛm ɛn fala Jizɔs Krays.
41001019	We dɛn go bifo say lili bit, na in Jizɔs si Jems ɛn Jɔn, tu brɔda we Zɛbidi na dɛn papa. Dɛn bin de insay bot de rɛdi dɛn fishin nɛt.
41001020	Jizɔs kɔl dɛn fɔ fala am; na in dɛn lɛf dɛn papa Zɛbidi ɛn in wokman dɛn na di bot, ɛn fala Jizɔs.
41001021	Jizɔs ɛn in lanin bɔy dɛn go na wan tɔng we nem Kepanyɔm. Wɛn di de fɔ pre ɛn blo rich, Jizɔs go insay di Ju mitin os, ɛn bigin lan di pipul dɛn bɔt Gɔd.
41001022	Di pipul dɛn wɔnda we Jizɔs de lan dɛn, bikɔs i bin de lan dɛn lɛkɛ pɔsin we gɛt di rayt fɔ lan pipul dɛn tin ya, i nɔ bin de lan dɛn lɛkɛ aw dɛn Ju Lɔ ticha bin de du.
41001023	Da sem tɛm de, wan man we bin gɛt dɛbul insay am kam insay di Ju mitin os ɛn bigin ala se,
41001024	“Jizɔs we kɔmɔt Nazarɛt, us biznɛs yu gɛt wit wi? Yu kam ya fɔ kil wi? A no udat na yu, a no se yu kɔmɔt to Gɔd ɛn yu dɔn gi Gɔd yu layf fɔ tru.”
41001025	Bɔt Jizɔs se, “Lɛf fɔ tɔk, ɛn kɔmɔt insay di man.”
41001026	Di dɛbul wap di man dɔng, i ala big wan, dɔn i kɔmɔt insay di man.
41001027	Ɔl di pipul dɛn we bin lib de wɔnda sote dɛn bigin aks dɛn kɔmpin se, “Wetin dis? Na nyu tin i de lan wi! Dis man gɛt pawa fɔ tɛl dɛbul wetin dɛn fɔ du ɛn dɛn de du am!”
41001028	Pipul bigin tɔk wantɛm ɔlɔbɔt na Galili bɔt di tin dɛn we Jizɔs du.
41001029	Jizɔs ɛn in lanin bɔy dɛn kɔmɔt na di Ju mitin os, dɛn go na Saymɔn ɛn Andru dɛn os. Jems ɛn Jɔn fala dɛn go insay di os.
41001030	Saymɔn in mɔdɛnlɔ bin ledɔm bikɔs i bin gɛt fiva, so dɛn go tɛl Jizɔs wantɛm se Saymɔn in mɔdɛnlɔ nɔ wɛl.
41001031	Jizɔs go ol di uman in an ɛn ɛp am fɔ grap, na in di fiva kɔmɔt pan am. I gi Jizɔs ɛn in lanin bɔy dɛn tin fɔ it.
41001032	Di sem de, afta di san go dɔng, pipul bring ɔl kayn sik pipul ɛn dɛn wan we gɛt dɛbul insay dɛn, kam to Jizɔs.
41001033	Ɔl di pipul dɛn na di tɔng go gɛda na Saymɔn ɛn Andru dɛn domɔt.
41001034	Jizɔs mɛn ɔl kayn sik ɛn drɛb plɛnti dɛbul kɔmɔt insay pipul. Jizɔs nɔ gri fɔ mek di dɛbul dɛn tɔk, bikɔs dɛn bin no Jizɔs.
41001035	Ali mɔnin, bifo do klin gud, Jizɔs grap go pre na wan ples we pipul nɔ de.
41001036	Saymɔn ɛn in kɔmpin dɛn go fɛn Jizɔs;
41001037	wɛn dɛn si am, dɛn se, “Ɔlman de luk fɔ yu.”
41001038	Jizɔs se, “Una lɛ wi go na di ɔda tɔng dɛn, so dat a kin tɛl di pipul dɛn de Gɔd in wɔd, bikɔs na dat mek a kam na dis wɔl.”
41001039	Jizɔs go ɔlɔbɔt na dɛn Ju mitin os we de na Galili de tɛl pipul Gɔd in wɔd ɛn drɛb dɛbul kɔmɔt insay dɛn.
41001040	Wan man we bin gɛt bad sik na in skin kam nil dɔng bifo Jizɔs ɛn beg am se, “If yu gri fɔ mɛn mi, yu ebul mɛn mi ɛn mek a klin.”
41001041	Jizɔs sɔri fɔ di man we gɛt di bad sik, i tret in an, tɔch di man ɛn se, “A want mɛn yu, wɛl naw!”
41001042	Di bad sik kɔmɔt pan di man in skin wantɛm, ɛn i wɛl.
41001043	Jizɔs wɔn di man tra nga wan, i se, “Nɔ tɛl nɔbɔdi natin bɔt wetin dɔn bi, bɔt go to di man we de mek sakri fays fɔ pipul sin fɔ mek i luk yu; dɛn mek di sakri fays we Mozis bin tɛl pipul fɔ mek. Dat go mek ɔlman no se yu dɔn wɛl.” Dɛn Jizɔs mek di man go.
41001045	Bɔt di man go tɛl plɛnti pipul wetin Jizɔs du fɔ am, so di nyus prɛd ɔlɔbɔt. Dat mek Jizɔs nɔ sho insɛf to pipul dɛn na ɛni tɔng igen, bikɔs di pipul dɛn bin tu plɛnti we kam mit am, so i go tap na ples we nɔbɔdi nɔ de. Bɔt pipul bin stil de kɔmɔt ɔlsay go mit am de.
41002001	Tu, tri de pas, na in Jizɔs tɔn bak go Kepanyɔm. Di pipul dɛn yɛri se Jizɔs dɔn go na in os.
41002002	Bɔku pipul go gɛda na di os, so dat ples nɔ bin de ɛni say igen fɔ put fut; pipul bin de ɔlɔbɔt, Jizɔs bin de tɛl dɛn di Gud Nyus.
41002003	Wɛn i de tɔk, na in sɔm pipul bring wan man we para layz. Na fo man dɛn bin tot am fɔ kɛr am go to Jizɔs.
41002004	Pipul bin so plɛnti dat di man dɛn nɔ ebul pas fɔ kɛr di man we para layz go na di ples we Jizɔs bin de. Dɛn klem pantap di os go pul wan pat pan di ruf kɔmɔt fɔ mek dɛn go gɛt ples fɔ pas di man we para layz go dɔng na di ples we Jizɔs bin de. Di man bin ledɔm pan mata we dɛn pas am go dɔng to Jizɔs.
41002005	Jizɔs si aw dɛn biliv pan am, so i tɛl di man we para layz se, “Mi pikin, Gɔd dɔn padin yu sin dɛn.”
41002006	Sɔm Ju Lɔ ticha dɛn we bin sidɔm de, bigin tɔk na dɛn at se,
41002007	“Udat na dis man we de pwɛl Gɔd in nem we i de mek insɛf lɛkɛ Gɔd? Nɔbɔdi nɔ de we ebul padin pɔsin sin; na Gɔd wan gren ebul du dat!”
41002008	Jizɔs no wantɛm wetin di Ju Lɔ ticha dɛn bin de tɔk na dɛn at. I aks dɛn se, “Wetin du una de mɛmba dat na una at?
41002009	Uswan tra nga fɔ tɔk, fɔ tɛl di man we para layz se, ‘Gɔd dɔn padin yu sin dɛn’ ɔ fɔ se ‘Grap, tek yu mata ɛn waka?’
41002010	A go sho una se Mɔta lman Pikin gɛt di pawa na dis wɔl fɔ padin pɔsin sin.” So Jizɔs tɛl di man we para layz se,
41002011	“Grap, tek yu mata, go na yu os!”
41002012	Aw ɔlman de luk, di man grap wantɛm, tek in mata ɛn waka go. Ɔlman wɔnda ɛn prez Gɔd. Dɛn se, “Wi nɔba si tin lɛkɛ dis wande!”
41002013	Jizɔs kɔmɔt na di os, i go bak klos di wata we nem Lek Galili. Plɛnti pipul go gɛda rawnd am, ɛn i bigin lan dɛn bɔt Gɔd.
41002014	Afta dat, Jizɔs bigin waka go; as i de go, i si wan man we de gɛda taks. Di man bin nem Livay ɛn na bin Alfiɔs in pikin. Livay bin sidɔm insay in ɔfis. Jizɔs tɔk to am, i se, “Kam fala mi!” I grap ɛn fala Jizɔs.
41002015	Wɛn Jizɔs ɛn in lanin bɔy dɛn bin de it na Livay in os, plɛnti pipul we bin de gɛda taks ɛn sɔm dɛn Ju pipul we dɛn Ju bigman nɔ bin lɛk bikɔs dɛn bin tink se dɛn nɔ de kip di Ju Lɔ gud gud, bin sidɔm de it wit Jizɔs ɛn in lanin bɔy dɛn, bikɔs dɛn ɔl bin de fala Jizɔs.
41002016	Wɛn dɛn Ju Lɔ ticha we na Faresi si se Jizɔs de it wit dɛn pipul ya, dɛn go aks in lanin bɔy dɛn se, “Wetin du Jizɔs de it wit dɛn kayn pipul ya?”
41002017	Wɛn Jizɔs yɛri wetin dɛn de tɔk, i se, “Nɔto dɛn pipul we wɛl gɛt fɔ go to dɔkta, na dɛn wan we sik. A nɔ kam fɔ tɛl dɛn pipul we de du wetin di Lɔ we Gɔd gi Mozis se, fɔ chenj dɛn layf, a kam fɔ tɛl dɛn wan we de pan sin fɔ mek dɛn chenj dɛn layf.”
41002018	Tɛm bin de we Jɔn in lanin bɔy dɛn ɛn di Faresi dɛn bin de kip fast. Sɔm pipul kam aks Jizɔs se, “Wetin mek Jɔn in lanin bɔy dɛn ɛn di Faresi dɛn de kip fast, bɔt yu yon lanin bɔy dɛn nɔ de kip fast?”
41002019	Jizɔs aks dɛn se, “Una min se, ɔkɔ in padi dɛn kin kip fast we di ɔkɔ de wit dɛn? Wans di ɔkɔ insɛf de wit dɛn, dɛn nɔ go kip fast.
41002020	Bɔt di tɛm de kam we pipul go jɔg di ɔkɔ kɔmɔt na in padi dɛn an, na da tɛm de in padi dɛn go kip fast.
41002021	“Nɔbɔdi nɔ go tek nyu pisis fɔ pach in ol klos, bikɔs wɛn di nyu pisis de shrink, i go chɛr di ol klos ɛn di ples we chɛr go big pas aw i bin tan.
41002022	Ɛn pɔsin nɔ go tek ol tin we dɛn tek bif kanda mek lɛkɛ bɔtul ɛn put nyu wayn insay, if i du dat, di nyu wayn go bɔs di bif kanda ɛn di wayn go wes. Dɛn fɔ put nyu wayn insay nyu bɔtul.”
41002023	Wan de we fɔ pre ɛn blo, Jizɔs ɛn in lanin bɔy dɛn bin de pas midul wan kɔn fam; wɛn dɛn de go, Jizɔs in lanin bɔy dɛn brok sɔm pan di kɔn.
41002024	Wɛn di Faresi dɛn si dat, dɛn tɔn to Jizɔs ɛn se, “Luk, yu lanin bɔy dɛn de du wetin di Lɔ se wi nɔ fɔ du di de fɔ pre ɛn blo.”
41002025	Jizɔs se, “Una nɔ rid yet bɔt wetin King Devid bin du wɛn in ɛn dɛn pipul we bin de go wit am bin angri bad?
41002026	I go insay Gɔd in Os ɛn tek di bred we dɛn kin put bifo Gɔd, it sɔm ɛn gi dɛn pipul we bin de go wit am sɔm, pan ɔl we di Ju Lɔ se nɔbɔdi nɔ fɔ it da bred de, pas dɛn man we de mek sakri fays fɔ pipul sin. Da tɛm de na Abiata na bin di edman fɔ dɛn man we de mek sakri fays fɔ pipul sin.”
41002027	Jizɔs se, “Gɔd mek di de fɔ pre ɛn blo fɔ mɔta lman, i nɔ mek mɔta lman fɔ di de fɔ pre ɛn blo.
41002028	So Mɔta lman Pikin na Masta fɔ di de fɔ pre ɛn blo.”
41003001	Wan ɔda de, we Jizɔs go na di Ju mitin os, wan man bin lib de we in wan an day.
41003002	Di Faresi dɛn bin de wach Jizɔs fɔ si if i go mɛn di man we in an day, di de fɔ pre ɛn blo, so dat dɛn go se i dɔn du tin we nɔ rayt.
41003003	Jizɔs tɛl di man we in an day se, “Grap, kam tinap ya.”
41003004	Dɔn Jizɔs aks di pipul dɛn se, “I rayt fɔ du gud di de fɔ pre ɛn blo ɔ fɔ du bad? Fɔ sev layf ɔ fɔ kil?” Bɔt dɛn nɔ se fing!
41003005	As Jizɔs luk dɛn, i vɛks ɛn in at pwɛl bikɔs dɛn at bin tra nga. Jizɔs tɛl di man we in an day se, “Es yu an, tret am.” Di man es in an ɛn tret am. Di an wɛl gud gud.
41003006	Di Faresi dɛn kɔmɔt na do, go ɛng ed wit King Ɛrɔd in pati pipul dɛn fɔ si aw dɛn go kil Jizɔs.
41003007	Jizɔs ɛn in lanin bɔy dɛn go klos di wata we nem Lek Galili. Wɛn di pipul dɛn we kɔmɔt ɔlɔbɔt na Galili, Judia, Jerusɛlɛm, Idu mia, ɛn oba Riva Jɔdan, ɛn dɛn tɔng we de na Taya ɛn Saydɔn yɛri bɔt wetin Jizɔs du, dɛn go mit Jizɔs nia di lek.
41003009	Di pipul dɛn bin so plɛnti, dat Jizɔs tɛl in lanin bɔy dɛn fɔ drɔ wan bot kam klos di sho fɔ am, so dat di krawd nɔ go kwis am.
41003010	Jizɔs bin dɔn mɛn plɛnti sikman, so bɔku pipul we sik bin de tray fɔ tɔch am.
41003011	Ɛnitɛm we dɛn dɛbul kin si Jizɔs, dɛn kin nil dɔng bifo am, ɛn ala se, “Yu na Gɔd in Pikin!”
41003012	Jizɔs kin wɔn dɛn mek dɛn nɔ tɛl pipul se in na Gɔd in Pikin.
41003013	Jizɔs go ɔp wan il ɛn kɔl di man dɛn we i want fɔ go to am; dɛn go mit am.
41003014	Pan dɛn ɔl, Jizɔs pik twɛlv fɔ de wit am ɛn i kɔl dɛn apɔsul dɛn. I sɛn dɛn fɔ go tɛl pipul bɔt Gɔd,
41003015	I gi dɛn pawa fɔ drɛb dɛbul.
41003016	Di man dɛn we Jizɔs bin pik na: Saymɔn we i kɔl Pita;
41003017	Jems ɛn Jɔn we na Zɛbidi in pikin dɛn (Jizɔs kɔl dɛn Boa na jis, dat min “Man dɛn we tan lɛkɛ tɛnda”);
41003018	Andru, Filip, Bata lo myu, Matyu, Tɔmɔs, Jems we na Alfiɔs in pikin, Tadiɔs, Saymɔn we bin de fɛt fɔ fri in pipul dɛn,
41003019	ɛn Judas Iskariɔt we sɛl Jizɔs.
41003020	Dɛn Jizɔs go na wan os. Krawd kam gɛda rawnd in ɛn in lanin bɔy dɛn igen so dɛn nɔ gɛt chans fɔ it.
41003021	Wɛn Jizɔs in fambul dɛn yɛri dat, dɛn go pul am kɔmɔt de, bikɔs pipul se, “I de mek lɛkɛ se in ed nɔ de.”
41003022	Dɛn Ju Lɔ ticha we kɔmɔt Jerusɛlɛm tɔk se, “Biɛlzibɔb we na di edman fɔ di dɛbul dɛn, de insay am, ɛn na in de gi am di pawa fɔ drɛb dɛbul.”
41003023	Bɔt Jizɔs kɔl di Ju Lɔ ticha dɛn ɛn aks dɛn na pare bul se, “Una tink se Setan kin drɛb Setan?
41003024	If pipul dɛn na di sem kɔntri de fɛt dɛnsɛf, da kɔntri de nɔ go las,
41003025	ɛn if pipul dɛn na di sem os de fɛt dɛnsɛf, dɛn go skata.
41003026	Semwe so, if Setan in wokman dɛn de fɛt dɛnsɛf ɛn dɛn pawa sheb, Setan nɔ go rul igen!
41003027	“Nɔbɔdi nɔ go go insay pɔsin we trɔng in os ɛn tif in prɔpati, pas i tay di pɔsin fɔs, da tɛm de i kin tek ɔl di trɔng pɔsin in prɔpati.
41003028	“A de tɛl una se, Gɔd go padin ɛni kayn sin, ɛn ɛni bad tin we di pɔsin tɔk bɔt mi ɛn ɔda pipul;
41003029	bɔt Gɔd nɔ go padin ɛnibɔdi we tɔk bad bɔt in Spirit; in sin go de pan am sote go.”
41003030	Jizɔs tɔk dat bikɔs sɔm pipul bin de tɔk se, “Dɛbul de insay am.”
41003031	Jizɔs in mama ɛn in brɔda dɛn go fɛn am. Dɛn bin de na do we dɛn sɛn kɔl am.
41003032	Pipul dɛn bin gɛda rawnd am, dɛn se, “Masta, luk yu mama ɛn yu brɔda dɛn na do, dɛn want si yu.”
41003033	Jizɔs ansa dɛn se, “Udat na mi mama ɛn mi brɔda dɛn?”
41003034	I tɔn luk di pipul dɛn we sidɔm rawnd am ɛn se, “Una we de ya, na una na mi mama ɛn mi brɔda dɛn!
41003035	Ɛnibɔdi we du wetin Gɔd want, na da pɔsin de na mi brɔda, mi sista ɛn mi mama.”
41004001	Jizɔs bigin lan di pipul dɛn bak wɛn dɛn sidɔm na di bich klos Lek Galili. Di krawd we gɛda rawnd am bin tu big, so i go sidɔm insay wan bot na di wata, klos di bich.
41004002	Na pare bul i pul fɔ lan dɛn plɛnti tin; wan pan di pare bul dɛn na in dis: I se,
41004003	“Wan fama bin de plant sid.
41004004	Wɛn i de skata di sid dɛn, sɔm fɔdɔm na di rod, ɛn bɔd kam it dɛn.
41004005	Sɔm fɔdɔm pan sto nston, we bɛtɛ dɔti nɔ de. Di lili dɔti we bin lib de mek di sid dɛn bɔs kwik,
41004006	bɔt wɛn san ɔt, di yɔng plant dɛn wida ɛn day, bikɔs dɛn rut nɔ bin go dɔng na grɔn.
41004007	Sɔm sid fɔdɔm na chu kchuk bush, di chu kchuk dɛn gro ɛn kɔba di plant dɛn so dɛn nɔ ebul bia.
41004008	Sɔm sid fɔdɔm na gud grɔn, dɛn gro fayn ɛn bia plɛnti. Sɔm bia tati, sɔm siksti ɛn sɔm ɔndrɛd.”
41004009	Jizɔs se, “Udat gɛt yes fɔ yɛri, mek i yɛri!”
41004010	Wɛn di krawd dɔn go, sɔm pan di pipul dɛn we bin lɛf ɛn di twɛlv lanin bɔy dɛn aks Jizɔs wetin di pare bul dɛn we i pul, min.
41004011	Jizɔs ansa dɛn se, “Na una gɛt di chans fɔ no di sikrit bɔt Gɔd in rul, bɔt dɛn pipul we nɔ de wit wi, na pare bul nɔmɔ dɛn de yɛri,
41004012	so dat ‘Dɛn go luk gud, bɔt dɛn nɔ go si; dɛn go yɛri, bɔt dɛn nɔ go ɔndastand. If nɔto dat, dɛn bin fɔ tɔn to Gɔd, dɛn layf bin fɔ chenj ɛn Gɔd bin go padin dɛn.’ ”
41004013	Jizɔs aks dɛn se, “If una nɔ ɔnda stand dis pare bul, aw una go ɔnda stand dɛn ɔda pare bul dɛn?
41004014	Di fama we de plant di sid na di pɔsin we de go tɛl ɔda pipul di Gud Nyus.
41004015	Di sid dɛn we fɔdɔm na di rod na pipul we yɛri di Gud Nyus; as dɛn yɛri am so, Setan kam pul am kɔmɔt na dɛn at.
41004016	Dɛn sid we fɔdɔm na grɔn we gɛt sto nston, na dɛn pipul we yɛri di Gud Nyus ɛn biliv am wantɛm ɛn gladi.
41004017	Bɔt di wɔd nɔ sidɔm gud na dɛn at; dɛn tan lɛkɛ plant we nɔ gɛt rut. Wɛn trɔbul mit dɛn, ɔ pipul ambɔg dɛn bikɔs dɛn biliv di Gud Nyus, dɛn kin kɔmɔt na di rayt rod.
41004018	Dɛn sid we fɔdɔm na chu kchuk bush na dɛn pipul we yɛri di Gud Nyus,
41004019	bɔt di tin dɛn na dis wɔl we dɛn want du, di jɛntri we dɛn want, ɛn di ɔda tin dɛn we dɛn want mek di Gud Nyus nɔ gɛt ples fɔ prɛd na dɛn at lɛkɛ wɛn plant de bia.
41004020	Bɔt dɛn sid we fɔdɔm na gud grɔn na dɛn pipul we yɛri di Gud Nyus ɛn biliv am gud; dɛn tan lɛkɛ plant we bia: sɔm bia tati, sɔm siksti, ɛn sɔm ɔndrɛd.”
41004021	Jizɔs aks dɛn se, “If pɔsin gɛt lamp, i go kɔba am wit kitul, ɔ put am ɔnda tebul? I nɔ go put am pantap tebul?
41004022	Natin nɔ de we ayd we nɔ go kɔmɔt na do. Natin nɔ de we na sikrit we pɔsin nɔ go no.
41004023	Udat gɛt yes fɔ yɛri, mek i yɛri!”
41004024	Jizɔs se, “Una lisin mi gud; di lɔ we una de tek jɔj una kɔmpin mɔta lman, na di sem lɔ Gɔd go tek jɔj una. Gɔd go jɔj una tra nga pas aw una de jɔj una kɔmpin mɔta lman.
41004025	Pɔsin we gɛt sɔntin, Gɔd go gi am mɔ, bɔt pɔsin we nɔ gɛt natin, di lili bit sɛf we i gɛt, Gɔd go tek am.”
41004026	Jizɔs tɛl dɛn igen se, “Gɔd in rul jɛs tan lɛkɛ we wan pɔsin skata sid na fam fɔ plant am.
41004027	De ɛn nɛt, if i wek ɔ if i de slip, di sid dɛn de gro, bɔt insɛf nɔ no aw dɛn de gro.
41004028	Na di grɔn de mek sid dɛn gro. Wɛn sid dɛn de gro, na di pat we bɔs fɔs yu kin si fɔs, dɛn yu go si di ɔda pat, dɛn yu go si di tin dɛn we i bia, las.
41004029	Wɛn di plant dɔn big du, di fama go tek wan kayn nɛf we dɛn kɔl sikul fɔ kɔt am, bikɔs i dɔn rich tɛm fɔ kɔt ɔl wetin i bin plant.”
41004030	Jizɔs aks dɛn se, “Aw Gɔd in rul tan? Us pare bul wi go pul bɔt Gɔd in rul?
41004031	Gɔd in rul tan lɛkɛ mɔstad sid we dɛn plant we smɔl pas ɔl dɛn ɔda sid dɛn.
41004032	Bɔt wɛn i gro, i kin gro big pas ɔl di ɔda smɔl tik dɛn, ɛn i kin gɛt plɛnti an we bɔd kin bil os pan.”
41004033	Na plɛnti dɛn kayn pare bul ya Jizɔs bin de tek lan di pipul dɛn di Gud Nyus, mek dɛn go ɔnda stand wetin i de tɔk.
41004034	Na pare bul dɛn nɔmɔ i bin de pul fɔ di pipul dɛn, bɔt wɛn in ɛn in lanin bɔy dɛn lɛf, i kin tɛl dɛn wetin di pare bul dɛn min.
41004035	Da sem ivintɛm de, Jizɔs tɛl in lanin bɔy dɛn se, “Una lɛ wi krɔs di wata go oba say.”
41004036	Di lanin bɔy dɛn lɛf di pipul dɛn ɛn go insay di bot we Jizɔs sidɔm, dɔn dɛn tek di bot go. Ɔda bot dɛn fala dɛn go.
41004037	Wɛn dɛn de go, big briz bigin blo, swɛlin bigin shek di bot ɛn wata kam ful insay di bot.
41004038	Jizɔs bin de na di bak pat na di bot de slip; i bin le in ed pan pila. Dɛn go wek am, dɛn se, “Yu nɔ bisin if wi day?”
41004039	Jizɔs grap. I tɛl di briz fɔ tap ɛn di wata fɔ stɛdi. Di briz tap fɔ blo ɛn di swɛlin go dɔng.
41004040	Jizɔs tɔn to in lanin bɔy dɛn, i se, “Wetin mek una de fred, una nɔ biliv pan Gɔd?”
41004041	Dɛn ɔl wɔnda ɛn bigin aks dɛn kɔmpin se, “Uskayn man dis we de tɛl di briz ɛn di wata wetin dɛn fɔ du ɛn de du wetin i tɛl dɛn?”
41005001	Jizɔs ɛn in lanin bɔy dɛn krɔs di wata go na di Gara zi nis pipul dɛn kɔntri.
41005002	Wɛn Jizɔs kɔmɔt na di bot, wan man kɔmɔt insay di bɛri ngrɔn kam mit am. Di man bin gɛt dɛbul insay am.
41005003	Na bɛri ngrɔn di man bin tap ɛn nɔbɔdi nɔ bin ebul tay am wit chen sɛf.
41005004	Wɛn dɛn tay in an ɛn fut wit chen, i kin kɔt dɛn. Nɔbɔdi nɔ bin ebul fɔ kɔntrol am.
41005005	De ɛn nɛt di man kin de na bɛri ngrɔn ɔ pantap dɛn il. I kin de ala ɛn i kin de tek ston kɔt kɔt insɛf.
41005006	Wɛn di man si Jizɔs fawe, i rɔn go mit am ɛn nil dɔng bifo am fɔ sho se i rɛspɛkt am.
41005007	I ala big wan se, “Jizɔs, yu we na Gɔd we pas ɔl, in Pikin, wetin yu want du mi? A tek Gɔd beg yu, nɔ mek a sɔfa!”
41005008	Di man tɔk dat bikɔs Jizɔs tɛl di dɛbul fɔ kɔmɔt insay di man.
41005009	So Jizɔs aks di man se, “Wetin na yu nem?” Di man se, “A nem ‘Plɛnti plɛnti Soja man,’ wi plɛnti!”
41005010	Di man beg Jizɔs plɛnti tɛm fɔ mek i nɔ drɛb di dɛbul dɛn kɔmɔt na di kɔntri.
41005011	Bɔt da sem tɛm de sɔm ɔg dɛn bin de it na wan il klos di say we Jizɔs bin de.
41005012	Di dɛbul dɛn beg Jizɔs fɔ lɛ dɛn go insay di ɔg dɛn.
41005013	Jizɔs gri fɔ lɛ di dɛbul dɛn kɔmɔt insay di man ɛn go insay di ɔg dɛn. Na bɔt tu tawzin ɔg dɛn bin lib de. Wɛn di dɛbul dɛn go insay di ɔg dɛn, di ɔg dɛn rɔn go dɔng di il, dɛn ɔl fɔdɔm insay di wata ɛn dɛn ɔl drawn.
41005014	Di pipul dɛn we bin de mɛn di ɔg dɛn rɔn go tɛl di pipul dɛn we de na di tɔng ɛn di kɔntri, wetin bi. Plɛnti pipul kam luk.
41005015	Dɛn mit di man we bin gɛt plɛnti dɛbul insay am sidɔm klos Jizɔs de lisin to am. Di man bin soba ɛn i bin wɛr klos. Wɛn di pipul dɛn si dat, dɛn fred.
41005016	Dɛn pipul we si wetin bi to di man we di dɛbul dɛn bin de insay ɛn wetin bi to di ɔg dɛn, tɛl di wan dɛn we kam luk ɔl wetin bi.
41005017	Dat mek di pipul dɛn beg Jizɔs fɔ kɔmɔt na dɛn kɔntri.
41005018	Wɛn Jizɔs bin de go insay di bot, di man we di dɛbul dɛn bin de insay beg fɔ fala Jizɔs go.
41005019	Bɔt Jizɔs nɔ gri, i se, “Go na yu os to yu pipul dɛn, ɛn tɛl dɛn wetin di Masta dɔn du fɔ yu ɛn aw i dɔn sɔri fɔ yu.”
41005020	Di man go na di eria we dɛn kɔl di Tɛn Tɔng dɛn ɛn tɛl pipul wetin Jizɔs du fɔ am. Na so pipul bin de wɔnda.
41005021	Wɛn Jizɔs dɔn tek bot krɔs go oba say, bɔku pipul go gɛda rawnd am na di bich.
41005022	Wɛn i lib de wan pan di bigman dɛn na di Ju mitin os we bin nem Jayrɔs go to Jizɔs; wɛn i mit am, i nil dɔng bifo am.
41005023	I beg am se, “Masta, mi gyal pikin de day, duya, kam put yu an pan in ed ɛn pre fɔ am mek i nɔ day.”
41005024	So Jizɔs fala Jayrɔs go; plɛnti pipul fala Jizɔs wɛn i de go, na so di pipul dɛn bin de push dɛn kɔmpin.
41005025	Wan uman bin de na di krawd we bin dɔn de blid fɔ twɛlv ia.
41005026	Di uman bin dɔn sɔfa na plɛnti dɔkta dɛn an we dɛn de tray fɔ mɛn am, ɛn i bin dɔn wes ɔl in kɔpɔ, bɔt i nɔ si bɛtɛ. Bifo dat di sik bin de wɔs mɔ ɛn mɔ.
41005027	Dis uman bin dɔn yɛri bɔt Jizɔs ɛn wetin i de du, so i push midul di krawd sote i rich nia Jizɔs ɛn tɔch in klos.
41005028	Di uman bin dɔn tɔk na in at se, if in tɔch Jizɔs in klos, in go wɛl.
41005029	So i tɔch Jizɔs in klos ɛn i wɛl wantɛm. Di uman insɛf fil se in dɔn wɛl.
41005030	Jizɔs no wantɛm se pawa kɔmɔt pan am, i tɔn rawnd to di krawd ɛn aks dɛn se, “Udat tɔch mi klos?”
41005031	In lanin bɔy dɛn se, “Yu si di krawd de push ɔlɔbɔt so, yu de aks udat tɔch yu klos?”
41005032	Jizɔs luk rawnd fɔ si udat na di pɔsin we tɔch in klos.
41005033	We di uman no wetin dɔn bi to am, i fred, i tri mbul. I kam nil dɔng bifo Jizɔs ɛn tɛl am ɔl wetin bi to am.
41005034	Jizɔs se, “Mi pikin, bikɔs yu biliv, yu dɔn wɛl, go wit kol at ya, da kayn sik de nɔ go kam pan yu igen.”
41005035	Wɛn Jizɔs bin de tɔk to di uman, na in sɔm pipul kam tɛl Jayrɔs se mek i nɔ wɔri di Masta igen, bikɔs in pikin dɔn day.
41005036	Jizɔs yɛri wetin dɛn tɔk, bɔt i nɔ mɛn dɛn. Na in i se, “Jayrɔs, nɔ fred, yu jɛs biliv.”
41005037	Jizɔs nɔ gri mek ɔlman fala am go, pas Pita, Jems ɛn Jɔn we na Jems in brɔda.
41005038	Wɛn dɛn rich na Jayrɔs in os, Jizɔs yɛri plɛnti pipul de mek nɔys, dɛn bin de kray bita bita wan.
41005039	Wɛn Jizɔs dɔn go insay di os, i se, “Wetin mek una de kray bita bita wan so ɛn mek nɔys? Di pikin nɔ day, na slip i de slip.”
41005040	Di pipul dɛn laf Jizɔs. Bɔt Jizɔs mek ɔlman kɔmɔt insay di os, pas di pikin in mama ɛn papa, ɛn di tri lanin bɔy dɛn nɔmɔ. Dɛn go insay di rum we di pikin bin de.
41005041	Jizɔs ol di pikin in an ɛn se, “Talita kumi” dat min, “Mi pikin, grap!” na in langwej.
41005042	Di pikin grap ɛn bigin waka wantɛm. (Di pikin bin dɔn ol twɛlv ia). Dɛn wɔnda!
41005043	Jizɔs wɔn dɛn nɔ fɔ tɛl ɛnibɔdi wetin bi so. I tɛl dɛn fɔ gi di pikin sɔntin fɔ it.
41006001	Jizɔs kɔmɔt de ɛn go na in yon kɔntri, ɛn in lanin bɔy dɛn fala am go.
41006002	Wɛn di de fɔ pre ɛn blo rich, Jizɔs go na di Ju mitin os ɛn bigin lan di pipul dɛn we bin lib de bɔt Gɔd. Plɛnti pipul we yɛri Jizɔs de lan dɛn bɔt Gɔd, se “Usay dis man pul dis sɛns; udat gi am dis sɛns ya? Luk we i de du big wok!
41006003	Nɔto da kapi nta in pikin? Meri nɔto in mama? Nɔto Jems, Josis, Judas ɛn Saymɔn dɛn brɔda? Nɔto in sista dɛn de naya?” So di pipul dɛn nɔ bin want Jizɔs fɔ de wit dɛn.
41006004	Jizɔs tɛl dɛn se, “Prɔfɛt nɔ gɛt rɛspɛkt na in yon tɔng ɛn in fambul dɛnsɛf nɔ rɛspɛkt am, bɔt i gɛt rɛspɛkt na ɔda tɔng.”
41006005	Bikɔs di pipul dɛn na Nazarɛt nɔ bin biliv pan am, Jizɔs nɔ bin ebul du wɔnda ful wok de, pas nɔmɔ we i le an pan sɔm sik pipul dɛn ed, pre fɔ dɛn ɛn mek dɛn wɛl.
41006006	Jizɔs wɔnda we di pipul dɛn nɔ biliv pan am. Jizɔs go na dɛn vilej we de klos Nazarɛt ɛn lan di pipul dɛn bɔt Gɔd.
41006007	Jizɔs kɔl in twɛlv lanin bɔy dɛn ɛn i sɛn dɛn tu bay tu. I gi dɛn di pawa fɔ drɛb dɛbul.
41006008	I tɛl dɛn mek dɛn nɔ tek natin we dɛn de go, pas wɔki nstik nɔmɔ; i tɛl dɛn mek dɛn nɔ kɛr tin fɔ it, mek dɛn nɔ kɛr bag, ɛn mek dɛn nɔ kɛr mɔni na dɛn pɔkit.
41006009	I tɛl dɛn fɔ wɛr sus, bɔt dɛn nɔ fɔ kɛr ɔda klos.
41006010	Jizɔs se, “Wɛn una go na ɛni tɔng, di fɔs os we una go we dɛn gri fɔ mek una tap, na de una fɔ tap sote una kɔmɔt na da tɔng de.
41006011	If una go na ɛni tɔng we di pipul dɛn nɔ rɛspɛkt una ɛn dɛn nɔ gri yɛri wetin una de tɛl dɛn; bifo una kɔmɔt de, una fɔ shek di dɔti we de ɔnda una fut, fɔ sho se di pipul dɛn dɔn du bad.”
41006012	Di lanin bɔy dɛn go ɔlɔbɔt de tɛl pipul fɔ lɛf fɔ du di bad tin dɛn we dɛn de du.
41006013	Dɛn drɛb plɛnti dɛbul kɔmɔt insay pipul, dɛn rɔb ɔliv ɔyl pan sik pipul dɛn ed ɛn mɛn dɛn.
41006014	Jizɔs in nem prɛd ɔlɔbɔt sote King Ɛrɔd we bin de rul na Galili yɛri bɔt am. Sɔm pipul se, “Dis man na Jɔn we bin de baptayz pipul, na in dɔn rayz frɔm in grev; na dat mek i gɛt pawa fɔ du dɛn wɔnda ful wok ya.”
41006015	Sɔm ɔda pipul se, “Dis man na Ila yja.” Ɛn sɔm ɔda wan dɛn se, “Dis man na prɔfɛt lɛkɛ dɛn lɔntɛm prɔfɛt.”
41006016	Wɛn King Ɛrɔd yɛri ɔl wetin Jizɔs bin de du, i se, “Na Jɔn we bin de baptayz! A bin dɔn mek dɛn kɔt in ed kɔmɔt, bɔt naw i dɔn rayz frɔm in grev!”
41006017	King Ɛrɔd tɔk dat bikɔs i bin mek dɛn ol Jɔn ɛn put am na jel, fɔseka Ɛro dias we i mared; Ɛro dias na bin in brɔda Filip in wɛf.
41006018	Jɔn bin tɛl Ɛrɔd se i nɔ rayt fɔ mek i mared in brɔda Filip in wɛf.
41006019	Dat mek Ɛro dias mɛmba bad fɔ Jɔn ɛn i bin want mek dɛn kil am, bɔt i nɔ bin ebul du ɛni tin bikɔs Ɛrɔd nɔ bin gri fɔ kil am.
41006020	King Ɛrɔd bin fred Jɔn bikɔs i bin no se Jɔn de waka tret ɛn i nɔ de du bad, so i du ɔl wetin i ebul fɔ mek natin nɔ du Jɔn. Ɛnitɛm we King Ɛrɔd kin yɛri wetin Jɔn de tɛl pipul bɔt Gɔd, dat kin mek i wɔri, bɔt pan ɔl dat i kin gladi fɔ yɛri am.
41006021	Di tɛm rich we Ɛro dias gɛt chans fɔ du wetin i want du Jɔn. Wan de, King Ɛrɔd bin mek pati fɔ in batde. Di king kɔl dɛn bigman we de wok na dɛn gɔvmɛnt ɔfis, dɛn ami ɔfisa ɛn dɛn bigman na di kɔntri fɔ go di pati.
41006022	Wɛn Ɛro dias in gyal pikin dans na di pati, i so dans fayn dat King Ɛrɔd ɛn di pipul dɛn we go di pati gladi fɔ am. So King Ɛrɔd tɛl am se, mek i aks am fɔ ɛni tin we i want, in go gi am.
41006023	Di king swɛ se in go gi am ɛni tin we i aks fɔ, ɛn if i want sɛf, in go sheb di kɔntri we i de rul ɛn gi am wan pat.
41006024	Di gyal go aks in mama na do wetin in fɔ aks Ɛrɔd fɔ gi am. In mama se, “Tɛl am fɔ gi yu Jɔn we bin de baptayz pipul, in ed.”
41006025	Di gyal tɔn bak wantɛm go tɛl King Ɛrɔd se in want mek i gi am Jɔn we bin de baptayz pipul, in ed na plet wantɛm.
41006026	Di king in at pwɛl, bɔt i nɔ bin want fɔ brok di prɔmis we i bin dɔn mek, bikɔs i bin dɔn swɛ ɛn di pipul dɛn na di pati bin dɔn yɛri wetin i tɔk.
41006027	Di king sɛn soja man fɔ go kɔt Jɔn in ed kɔmɔt ɛn bring am kam. Di soja man go na di jel we Jɔn bin de, ɛn kɔt in ed kɔmɔt.
41006028	I put di ed na plet, bring am kam gi Ɛro dias in pikin; di pikin tek am gi in mama.
41006029	Wɛn Jɔn in lanin bɔy dɛn yɛri wetin bi, dɛn go tek di bɔdi bɛr am.
41006030	Di apɔsul dɛn tɔn bak go mit Jizɔs; dɛn tɛl am ɔl wetin dɛn du ɛn ɔl wetin dɛn lan pipul.
41006031	Jizɔs se, “Una lɛ wi go blo na ples we pipul nɔ de.” Plɛnti pipul bin de kam ɛn go so Jizɔs ɛn in lanin bɔy dɛn nɔ bin gɛt chans sɛf fɔ it.
41006032	So dɛn tek bot go na ples we pipul nɔ tap.
41006033	Bɔt plɛnti pipul we no dɛn, si dɛn wɛn dɛn de go, so pipul dɛn ɔlɔbɔt na di tɔng rɔn go na di ples we Jizɔs ɛn in lanin bɔy dɛn bin de go bifo dɛn rich de.
41006034	Wɛn Jizɔs kɔmɔt insay di bot, i mit bɔku pipul de wet fɔ am; Jizɔs sɔri fɔ dɛn, bikɔs dɛn bin jɛs de lɛkɛ ship we nɔ gɛt pɔsin fɔ mɛn dɛn, so i bigin fɔ lan dɛn plɛnti tin.
41006035	Bay da tɛm de ivintɛm bin dɔn kam, Jizɔs in lanin bɔy dɛn go mit am ɛn se, “Masta, pipul nɔ tap na dis ples ya ɛn ivintɛm dɔn kam;
41006036	mek di pipul dɛn go bay sɔntin fɔ it na dɛn vilej ɛn dɛn fam we de klos ya.”
41006037	Jizɔs se, “Una gi dɛn sɔntin fɔ it.” Dɛn ansa se, “Yu want mek wi tek tu ɔndrɛd silva kɔpɔ bay bred gi di pipul dɛn?”
41006038	Jizɔs se, “Una go luk ɔmɔs lof bred una gɛt.” Wɛn dɛn go luk, dɛn kam tɛl am se dɛn gɛt fayv lof bred ɛn tu fish.
41006039	Jizɔs tɛl dɛn ɔl fɔ sidɔm bay grup pan di gras.
41006040	Dɛn ɔl sidɔm bay grup: ɔndrɛd-ɔndrɛd ɔ fifti-fi fti.
41006041	Jizɔs tek di fayv bred ɛn di tu fish, i luk ɔp ɛn tɛl Gɔd tɛnki fɔ di fish ɛn bred, dɔn i kɔt kɔt di bred ɛn di fish ɛn gi in lanin bɔy dɛn fɔ sheb gi di pipul dɛn.
41006042	Ɔlman it te dɛn bɛlful.
41006043	Wɛn dɛn dɔn gɛda wetin lɛf, i ful twɛlv blay.
41006044	Pan ɔl di pipul dɛn we it, di man dɛn nɔmɔ na bin fayv tawzin.
41006045	Jizɔs mek in lanin bɔy dɛn tek bot krɔs go oba na Bɛtsa yda, in lɛf biɛn fɔ tɛl di pipul dɛn fɔ tɔn bak go na dɛn os.
41006046	Afta i dɔn tɛl dɛn fɔ go, i go ɔp wan il fɔ pre.
41006047	Da ivintɛm de, di lanin bɔy dɛn bin de insay di bot midul wata ɛn Jizɔs bin de na di bich.
41006048	Di briz bin tra nga fɔ di lanin bɔy dɛn, ɛn Jizɔs si se i bin tra nga fɔ dɛn fɔ padul. So midul nɛt bay tri oklɔk, Jizɔs go to dɛn, i bin de waka pantap di wata. I bin dɔn de pas dɛn,
41006049	na in dɛn si am de waka pantap di wata, dɛn min se na gost de kam mit dɛn, so dɛn ala big wan!
41006050	Dɛn ɔl bin fred. So Jizɔs tɔk to dɛn wantɛm. I se, “Una tek kɔrej, una nɔ fred, na mi dis!”
41006051	Jizɔs go mit dɛn insay di bot, na in di big briz tap fɔ blo. Di lanin bɔy dɛn wɔnda.
41006052	Dɛn nɔ bin ɔnda stand sɛf wɛn Jizɔs tek fayv lof bred fid fayv tawzin pipul. Dɛn at nɔ bin opin.
41006053	Jizɔs ɛn in lanin bɔy dɛn krɔs go oba na Gɛnɛzarɛt, dɛn tay di bot na di sho.
41006054	As dɛn kɔmɔt insay di bot so, di pipul dɛn tɔk wantɛm se na Jizɔs.
41006055	So dɛn rɔn go ɔlɔbɔt na di tɔng dɛn na da eria de, dɛn put dɛn sik pipul pan mata ɛn kɛr dɛn go ɛni say we dɛn yɛri se Jizɔs de.
41006056	Ɛni say we Jizɔs go, tɔng ɔ vilej, dɛn kin kɛr sik pipul go le dɛn na di ples we pipul de mit, ɛn dɛn kin beg Jizɔs fɔ mek dɛn tɔch di bɔtɔm pat sɛf pan in klos; ɛnibɔdi we tɔch in klos, kin wɛl.
41007001	Sɔm Faresi dɛn ɛn dɛn Ju Lɔ ticha we kɔmɔt Jerusɛlɛm go mit Jizɔs.
41007002	Dɛn si Jizɔs in lanin bɔy dɛn de it wit dɛn an we nɔ klin, dat min se dɛn nɔ bin was dɛn lɛkɛ aw di Faresi dɛn se, fɔ mek dɛn klin na Gɔd yay. (
41007003	Di Faresi dɛn ɛn ɔl di ɔda Ju dɛn nɔ de it pas dɛn was dɛn an di spɛshal we we dɛn gra npapa-papa dɛn bin lan dɛn yon Ju pipul fɔ du;
41007004	ɛn wɛn dɛn bay tin na makit, dɛn nɔba it am pas dɛn was am spɛshal we; dɛn bin de du plɛnti ɔda tin we dɛn gra npapa-papa dɛn bin lan dɛn yon Ju pipul fɔ du, lɛkɛ fɔ was kɔp, pɔt ɛn plet ɛn fɔ wep bed spɛshal we.)
41007005	Di Faresi dɛn ɛn di Ju Lɔ ticha dɛn aks Jizɔs se, “Wetin du yu lanin bɔy dɛn nɔ de du lɛkɛ aw wi gra npapa-papa dɛn lan wi? Wetin du dɛn nɔ de was dɛn an di spɛshal we bifo dɛn it?”
41007006	Jizɔs ansa se, “Na tru da lɔntɛm prɔfɛt we nem Ayzaya bin tɔk bɔt una wɛn i rayt se, ‘Gɔd se, dɛn pipul ya rɛspɛkt mi wit dɛn mɔt, bɔt dɛn nɔ want du wetin a tɛl dɛn fɔ du, bikɔs dɛn at nɔ de fɔ mi.
41007007	Di pre we dɛn de pre to mi nɔ min natin, bikɔs dɛn de lan pipul dɛn lɔ we nɔto mi yon!’ ”
41007008	Jizɔs se, “Una dɔn tap fɔ du wetin Gɔd tɛl mɔta lman fɔ du, ɛn una de du ɔl wetin mɔta lman tɛl una fɔ du.”
41007009	I tɔk igen se, “Una tink se una gɛt sɛns we una nɔ tek wetin Gɔd tɛl una fɔ du mek natin ɛn una jɛs de du wetin una gra npapa-papa dɛn bin tɛl una yon Ju pipul dɛn fɔ du!
41007010	Mozis bin se, ‘Una fɔ rɛspɛkt una mama ɛn papa; ɛn dɛn fɔ kil ɛnibɔdi we tɔk bad bɔt in mama ɔ in papa.’
41007011	Bɔt una se if pɔsin gɛt tin fɔ gi in papa ɔ in mama we go ɛp dɛn, bɔt di pɔsin se, ‘Dis na Kɔban’ (dat min, a dɔn prɔmis fɔ gi Gɔd dis tin ya),
41007012	una se da pɔsin de nɔ gɛt fɔ gi in mama ɔ in papa di tin we bin go ɛp dɛn.
41007013	Dat sho se una dɔn lɛf fɔ du wetin Gɔd se, ɛn una jɛs de du dɛn tin we una gra npapa-papa dɛn lan una yon Ju pipul fɔ du, ɛn una de lan una pikin dɛn dɛn sem tin de. Una de du plɛnti ɔda tin dɛn lɛkɛ dɛn wan ya.”
41007014	Jizɔs kɔl di pipul dɛn bak ɛn se, “A want mek una ɔl lisin mi gud, so dat una go lan.
41007015	Una fɔ no se, nɔto wetin pɔsin de it de mek i sin, bɔt na wetin i de du ɛn wetin i de tɔk de mek i sin ɛn mek i nɔ klin na Gɔd yay. [
41007016	Udat gɛt yes fɔ yɛri, mek i yɛri.]”
41007017	We Jizɔs lɛf di pipul dɛn ɛn go insay di os, in lanin bɔy dɛn go mit am ɛn aks am wetin di pare bul min.
41007018	Jizɔs aks dɛn se, “Una nɔ ɔnda stand wetin a tɔk? Nɔto wetin pɔsin de it de mek in at nɔ klin,
41007019	bikɔs di tin we pɔsin de it nɔ de go na in at, na in bɛlɛ i de go, bifo i pul am kɔmɔt na di bɔdi.” (Wɛn Jizɔs tɔk dat, i sho se wi kin it ɛni tin we fɔ it.)
41007020	I tɔk igen se, “Wetin pɔsin de tɔk de kɔmɔt insay in at, na dat de mek di pɔsin nɔ klin na Gɔd yay.
41007021	Na di at de mek pɔsin mekɔp fɔ du bad, fɔ liv fri layf, fɔ tif, fɔ kil,
41007022	fɔ kip ɔda pɔsin wɛf ɔ man, fɔ put yay pan ɔda pɔsin prɔpati, fɔ du ɛni kayn bad, fɔ mek pipul ful, fɔ pwɛl in kɔmpin nem, fɔ mek prawd, ɛn fɔ du fulish tin.
41007023	Na ɔl dɛn bad tin ya de kɔmɔt insay pɔsin in at ɛn na dɛn de mek pɔsin sin.”
41007024	Wɛn Jizɔs kɔmɔt de, i go na wan ples we de klos Taya. I nɔ bin want mek ɛnibɔdi no di os we i de, bɔt di pipul dɛn fɛnɔt usay i de.
41007025	Wan uman bin lib de we dɛbul bin de insay in gyal pikin. Wɛn i yɛri bɔt Jizɔs, i go fɔdɔm bifo Jizɔs in fut wantɛm.
41007026	Di uman bin de tɔk Grik, bɔt in trayb na bin Sayro fi ni shian. I beg Jizɔs fɔ drɛb di dɛbul kɔmɔt insay in pikin.
41007027	Jizɔs se, “Na di pikin dɛn fɔs fɔ it, i nɔ rayt fɔ tek di pikin dɛn it gi dɔg.”
41007028	Di uman ansa se, “Yɛs sa, bɔt di dɔg dɛnsɛf we kin sidɔm ɔnda tebul kin de pik di af-af we de fɔdɔm na di pikin dɛn an.”
41007029	Jizɔs se, “Fɔ wetin yu tɔk so, yu kin go na yu os saful, ɛn no se di dɛbul dɔn kɔmɔt insay yu pikin.”
41007030	Wɛn di uman go na in os, i mit di pikin ledɔm na bed; di dɛbul bin dɔn kɔmɔt insay am.
41007031	Jizɔs kɔmɔt na di eria we de klos Taya, ɛn pas insay Saydɔn; we i kɔmɔt de, i pas klos Lek Galili ɛn go na di eria we dɛn kɔl di Tɛn Tɔng dɛn.
41007032	Sɔm pipul bring wan dɛfyes man we nɔ bin ebul tɔk gud to Jizɔs ɛn beg am fɔ mek i put in an pan di man in ed ɛn pre fɔ am.
41007033	So Jizɔs kɛr di man go na kɔna, i put in finga dɛn insay di man in yes, dɔn i pit ɛn tɔch di man in tɔng.
41007034	I luk ɔp na ɛvin, i pini, dɔn i se, “Ɛffata,” dat min, “Yu yes go opin.”
41007035	Di man in yes opin, in tɔng lus, i bigin tɔk klia wan.
41007036	Jizɔs tɛl di pipul dɛn nɔ fɔ tɛl ɛnibɔdi wetin bi to di man. Di mɔ we Jizɔs de wɔn dɛn nɔ fɔ tɛl ɛnibɔdi, na di mɔ dɛn bin de tɛl pipul wetin Jizɔs du.
41007037	Di pipul dɛn we yɛri bɔt wetin Jizɔs du, lɔs wit wɔnda. Dɛn se, “I sabi in wok gud gud! I de mek dɛfyes pipul yɛri, ɛn mumu pipul tɔk.”
41008001	Wan ɔda tɛm, plɛnti pipul bin go gɛda rawnd Jizɔs. Dɛn nɔ bin gɛt natin fɔ it. Jizɔs kɔl in lanin bɔy dɛn ɛn tɛl dɛn se,
41008002	“A sɔri fɔ dɛn pipul ya bikɔs dɛn dɔn de wit wi tri de ɛn dɛn nɔ gɛt natin fɔ it;
41008003	if a tɛl dɛn fɔ go na dɛn os wit angri bɛlɛ, sɔntɛm dɛn go fent na rod, bikɔs plɛnti kɔmɔt fawe.”
41008004	Di lanin bɔy dɛn aks Jizɔs se, “Wetin wi go gi dɛn fɔ it, wi nɔ gɛt bred na dɛzat lɛkɛ dis.”
41008005	Jizɔs aks dɛn se, “Ɔmɔs bred una gɛt?” Dɛn ansa se, “Wi gɛt sɛvin lof bred, sa!”
41008006	Jizɔs tɛl ɔl di pipul dɛn fɔ sidɔm na grɔn, i tek di sɛvin bred, wɛn i dɔn tɛl Gɔd tɛnki, i kɔt kɔt dɛn ɛn gi di lanin bɔy dɛn fɔ sheb gi di pipul dɛn. Di lanin bɔy dɛn gi di pipul dɛn.
41008007	Dɛn bin gɛt tu-tri lili fish sɛf. Jizɔs pre pan di fish ɛn mek di lanin bɔy dɛn sheb am gi di pipul dɛn.
41008008	Ɔlman it te dɛn bɛlful, ɛn wɛn di lanin bɔy dɛn dɔn gɛda wetin lɛf, dɛn gɛt sɛvin ful blay.
41008009	Na bɔt fo tawzin pipul bin lib de.
41008010	We Jizɔs dɔn mek ɔlman go na dɛn os, in ɛn in lanin bɔy dɛn tek bot go Dalma nuta.
41008011	Sɔm pan di Faresi dɛn go mit Jizɔs ɛn bigin agyu wit am. Dɛn kam fɔ tray am so dɛn aks am fɔ du wɔnda ful wok we go sho se in na di Mɛsaya.
41008012	Jizɔs pini ɛn aks dɛn se, “Wetin mek una dɛn tide pipul ya want mek a sho una mɔ sayn? A de tɛl una fɔ tru se a nɔ go sho una ɛni sayn.”
41008013	Jizɔs ɛn in lanin bɔy dɛn lɛf di pipul dɛn ɛn tek bot krɔs go oba na di ɔda say.
41008014	Dɛn bin fɔgɛt fɔ kɛr plɛnti bred, na wan gren bred nɔmɔ dɛn bin gɛt na di bot.
41008015	Wɛn dɛn de go, Jizɔs wɔn dɛn. I se, “Una tek tɛm wit di yist we di Faresi dɛn ɛn Ɛrɔd de yus.”
41008016	Di lanin bɔy dɛn bigin tɔk to dɛn kɔmpin se, “Na bikɔs wi nɔ bring bred mek i tɔk so!”
41008017	Jizɔs bin no wetin dɛn de tɔk, so i aks dɛn se, “Wetin du una de tɔk se una nɔ gɛt bred? Una nɔ ɔnda stand yet? Una at nɔ opin?
41008018	Una gɛt yay, una nɔ de si? Una gɛt yes, una nɔ de yɛri? Una nɔ mɛmba
41008019	we a bin kɔt kɔt dɛn fayv bred fɔ gi fayv tawzin pipul? Ɔmɔs ful blay bred bin lɛf?” Dɛn ansa se, “Na bin twɛlv blay, sa!”
41008020	Jizɔs tɔk igen se, “Ɛn we a bin kɔt kɔt sɛvin bred fɔ gi fo tawzin pipul, ɔmɔs ful blay bred una bin gɛda?” Dɛn ansa se, “Na bin sɛvin blay, sa!”
41008021	Jizɔs aks dɛn se, “Pan ɔl dat, una nɔ ɔnda stand yet?”
41008022	Wɛn dɛn rich Bɛtsa yda, sɔm pipul kɛr wan blɛnyay man go to Jizɔs.
41008023	Jizɔs ol di blɛnyay man in an, i waka wit di man kɔmɔt na di vilej. I pit pan di man in tu yay, dɔn i tɔch dɛn. I aks am se, “Yu si ɛni tin?”
41008024	Di man luk, i se, “Yɛs, sa, a si sɔm pipul de waka, bɔt dɛn tan lɛkɛ tik we de waka.”
41008025	Jizɔs tɔch di man in yay igen. Di man ebul si gud, i bigin si ɔltin klia wan.
41008026	Jizɔs se, “Go na yu os, bɔt nɔ go bak na di vilej yet!”
41008027	Jizɔs ɛn in lanin bɔy dɛn go na di vilej dɛn we de na Siza ria Fili pay. Wɛn dɛn de na rod de go, Jizɔs aks di lanin bɔy dɛn se, “Wetin pipul de tɔk bɔt mi, udat dɛn se a bi?”
41008028	Sɔm pan di lanin bɔy dɛn se, “Sɔm pipul se yu na Jɔn we bin de baptayz pipul; sɔm se yu na Ila yja, ɛn sɔm ɔda wan dɛn se yu na wan pan dɛn prɔfɛt we bin de lɔntɛm.”
41008029	Jizɔs aks dɛn se, “Bɔt udat una se a bi?” Pita ansa se, “Yu na di Mɛsaya, dat na di wan we Gɔd dɔn pik!”
41008030	I wɔn dɛn mek dɛn nɔ tɛl ɛnibɔdi se in na di wan we Gɔd dɔn pik.
41008031	I tɛl dɛn se, “Mɔta lman Pikin go sɔfa plɛnti. Di Ju bigman dɛn, di bigman dɛn we de mek sakri fays fɔ pipul sin, ɛn di Ju Lɔ ticha dɛn go se dɛn nɔ no am ɛn dɛn go kil am. I go de na di grev, bɔt i go rayz di de we mek tri.”
41008032	Jizɔs tɔk am plen wan, Pita kɔl Jizɔs na kɔna ɛn se, “Masta, nɔ tɔk lɛkɛ dat!”
41008033	Jizɔs luk di lanin bɔy dɛn, i tɔk to Pita, i se, “Pita, kɔmɔt biɛn mi, na Setan in wok yu de du so! Yu de tink lɛkɛ aw mɔta lman de tink, yu nɔ de tink lɛkɛ aw Gɔd de tink.”
41008034	Jizɔs kɔl di pipul dɛn ɛn in lanin bɔy dɛn; i tɛl dɛn se, “If ɛnibɔdi want bi mi lanin bɔy, di pɔsin nɔ fɔ du wetin in want fɔ du nɔmɔ, i fɔ rɛdi fɔ sɔfa ɛn day fɔseka mi, ɛn du ɔl wetin a de du.
41008035	Ɛnibɔdi we de tray fɔ sev in layf, go lɔs am; bɔt ɛnibɔdi we lɔs in layf fɔseka mi ɛn di Gud Nyus, go gɛt di tru layf.
41008036	Wetin pɔsin go gen if i gɛt di ol wɔl, ɛn day go ɛl ɛn lɔs di tru layf? Natin!
41008037	Wetin pɔsin go gi fɔ gɛt in layf bak? Natin!
41008038	If ɛnibɔdi de shem fɔ tɔk bɔt mi ɛn wetin a dɔn lan am, tɛm lɛkɛ dis we pipul nɔ biliv Gɔd ɛn dɛn wikɛd, Mɔta lman Pikin go shem fɔ da pɔsin de wɛn i kam lɛkɛ King ɛn layt we kɔmɔt ɛvin de shayn pan am wit di enjɛl dɛn; di sem layt we de shayn pan in Papa Gɔd.”
41009001	Jizɔs tɛl dɛn se, “A de tɛl una se sɔm pan una we de ya naw, nɔ go day sote dɛn dɔn si Gɔd kam rul na dis wɔl wit pawa.”
41009002	Wɛn siks de pas, Jizɔs tek Pita, Jems ɛn Jɔn go na wan ay il, na dɛn nɔmɔ bin lib de. Wantɛm, Jizɔs in bɔdi chenj bifo di lanin bɔy dɛn yay;
41009003	in klos sɛf bin wayt pas sha tin ɛn i bin de shayn brayt brayt wan, nɔbɔdi na wɔl nɔ ebul bruk klos klin lɛkɛ dat.
41009004	Dɛn di tri lanin bɔy dɛn si Ila yja ɛn Mozis de tɔk wit Jizɔs.
41009005	Pita bigin tɔk to Jizɔs. I se, “Masta, i gud we wi de ya so! Lɛ wi bil tri bafa, wan fɔ yu, wan fɔ Mozis, ɛn wan fɔ Ila yja.”
41009006	Pita nɔ bin no wetin fɔ tɔk, bikɔs in ɛn di ɔda tu lanin bɔy dɛn bin de fred bad.
41009007	Wantɛm wan klawd kam kɔba di san, dɛn yɛri vɔys de tɔk na di klawd se, “Dis na mi Pikin we a lɛk bad, una lisin wetin i de tɛl una.”
41009008	Dɛn luk rawnd kwik, bɔt dɛn nɔ si nɔbɔdi pas Jizɔs in wan gren.
41009009	We dɛn kɔmɔt na di ay il go na di tɔng, Jizɔs wɔn dɛn nɔ fɔ tɛl ɛnibɔdi wetin dɛn si, bɔt dɛn fɔ wet sote Mɔta lman Pikin dɔn rayz frɔm di grev.
41009010	Dɛn nɔ tɛl ɛnibɔdi wetin bi, bɔt dɛn bin de aks dɛn kɔmpin wetin Jizɔs min wɛn i se, “Pɔsin we day go rayz frɔm di grev.”
41009011	Dɛn aks Jizɔs se, “Wetin mek di Ju Lɔ ticha dɛn se Ila yja gɛt fɔ kam bak na wɔl bifo dɛn tin ya go bi?”
41009012	Jizɔs ansa se, “Ila yja mɔs kam ɛn rɛdi ɔltin. Bɔt wetin du dɛn rayt na Gɔd in Buk se Mɔta lman Pikin go sɔfa plɛnti ɛn pipul nɔ go tek am mek natin?
41009013	A de tɛl una se, Ila yja bin dɔn kam, bɔt di pipul dɛn du am wetin dɛn lɛk, ɛn na so dɛn bin dɔn rayt bɔt am na Gɔd in Buk.”
41009014	Wɛn dɛn go mit di ɔda lanin bɔy dɛn, dɛn mit plɛnti pipul gɛda rawnd dɛn, ɛn di Ju Lɔ ticha dɛn de agyu wit di lanin bɔy dɛn.
41009015	Wɛn di pipul dɛn si Jizɔs, dɛn ɔl wɔnda bad, dɛn rɔn go mit am ɛn tɛl am kabɔ.
41009016	Jizɔs aks dɛn se, “Wetin una bin de tɔk wit di lanin bɔy dɛn?”
41009017	Wan pɔsin na di krawd se, “Ticha, a bring mi bɔy pikin we dɛbul dɔn tɔn mumu kam to yu.
41009018	Ɛnitɛm we di dɛbul kin kam pan am, i kin wap am dɔng na grɔn, frɔsh kin de kɔmɔt na in mɔt, i kin de cham in tit ɛn in bɔdi kin stif. A bin beg yu lanin bɔy dɛn fɔ drɛb di dɛbul, bɔt dɛn nɔ bin ebul drɛb am.”
41009019	Jizɔs se, “Una dɛn tide pipul ya, una nɔ biliv, aw lɔng una want mek a de wit una bifo una go biliv? Aw lɔng a fɔ bia wit una? Una bring di bɔbɔ kam to mi!” Dɛn kɛr di bɔbɔ go to Jizɔs.
41009020	Wɛn dɛn de kɛr am go to Jizɔs, di dɛbul wap am dɔng wit fiks wɛn i si Jizɔs. Di bɔbɔ fɔdɔm na grɔn, i bigin rol rol ɛn pul frɔsh na in mɔt.
41009021	Jizɔs aks di bɔbɔ in papa se, “Frɔm ustɛm di dɛbul kam insay yu pikin?” Di man se, “Frɔm we i smɔl.
41009022	Ɛn plɛnti tɛm di dɛbul kin mek i fɔdɔm na faya ɛn insay wata fɔ kil am. If yu ebul fɔ ɛp wi, duya, sɔri fɔ wi ɛn ɛp wi, sa.”
41009023	Jizɔs aks di man se, “Wetin du yu aks mi if a ebul mɛn yu pikin? Pɔsin we biliv pan Gɔd ebul fɔ du ɛni tin.”
41009024	Di pikin in papa ala wantɛm se, “A biliv, sa, duya, ɛp mi fɔ biliv mɔ ɛn mɔ!”
41009025	Wɛn Jizɔs si se mɔ ɛn mɔ pipul de rɔn kam gɛda rawnd dɛn, i tɔk pan di dɛbul; i se, “Yu dɛbul we de mek pɔsin tɔn mumu, ɛn mek pɔsin dɛf, a de tɛl yu fɔ kɔmɔt insay dis bɔbɔ, ɛn nɔ fɔ go insay am igen!”
41009026	Di dɛbul mek di bɔbɔ ala big wan, dɔn i wap am dɔng na grɔn wit fiks bifo i kɔmɔt insay am. Di bɔbɔ ledɔm na grɔn lɛkɛ dayman ɛn plɛnti pipul tɔk se i dɔn day.
41009027	Bɔt Jizɔs ol di bɔbɔ in an ɛn ɛp am fɔ grap, di bɔbɔ tinap.
41009028	Wɛn Jizɔs rich na os, di lanin bɔy dɛn go mit am ɛn aks am se, “Masta, wetin du wi nɔ bin ebul drɛb di dɛbul kɔmɔt insay di bɔbɔ?”
41009029	Jizɔs ansa se, “Una nɔ go ebul drɛb dɛn kayn dɛbul ya pas una pre.”
41009030	Jizɔs ɛn in lanin bɔy dɛn kɔmɔt de ɛn pas insay Galili. Jizɔs nɔ bin want mek ɛnibɔdi no se in lib de,
41009031	bikɔs i bin de lan in lanin bɔy dɛn. I se, “Dɛn go ol Mɔta lman Pikin ɛn and am oba gi pipul we go kil am. I go rayz frɔm di grev di de we mek tri.”
41009032	Dɛn nɔ bin no wetin Jizɔs min, bɔt dɛn fred fɔ aks am.
41009033	Wɛn dɛn rich Kepanyɔm, dɛn go na wan os. Jizɔs aks dɛn se, “Wetin una bin de tɔk we wi de kam na rod?”
41009034	Dɛn nɔ ansa, bikɔs wɛn dɛn bin de kam, dɛn bin de aks dɛn kɔmpin se uswan pan dɛn impɔtant pas dɛn ɔl.
41009035	Jizɔs sidɔm, i kɔl di twɛlv lanin bɔy dɛn ɛn tɛl dɛn se, “If ɛni wan pan una want fɔ bi una edman, i fɔ put in yay dɔng ɛn wok fɔ una.”
41009036	Jizɔs tek wan lili pikin, put am midul dɛn ɔl. I tot di pikin na in an ɛn tɛl dɛn se,
41009037	“Ɛnibɔdi we tɛl pikin lɛkɛ dis fɔ kam na in os fɔseka mi, na mi di pɔsin tɛl fɔ kam na in os; nɔto mi nɔmɔ di pɔsin tɛl fɔ kam na in os, i tɛl di wan we sɛn mi, insɛf fɔ kam na in os.”
41009038	Jɔn se, “Ticha, wi si wan man de tek yu nem drɛb dɛbul. Wi tɛl am mek i lɛf fɔ du dat, bikɔs i nɔ de wit wi.”
41009039	Jizɔs se, “Una nɔ tɛl am fɔ tap, bikɔs ɛnibɔdi we de tek mi nem du wɔnda ful wok, nɔ go tɔk bad bɔt mi wantɛm, wantɛm so.
41009040	Pɔsin we nɔ de mekɔp bad fɔ wi, de fɔ wi.
41009041	A de tɛl una fɔ tru se, if ɛnibɔdi gi una wan kɔp wata fɔ drink bikɔs una na mi lanin bɔy dɛn, di pɔsin go gɛt di pe fɔ dat.
41009042	“Ɛnibɔdi we go mek ɛni wan pan dɛn mi lili pikin ya sin, i go bɛtɛ fɔ am if dɛn tay big ston na in nɛk ɛn ib am na dip wata.
41009043	If yu an de mek yu sin, kɔt am kɔmɔt; i go bɛtɛ fɔ mek yu gɛt wan an ɛn gɛt layf we go de sote go na ɛvin, pas fɔ mek yu gɛt tu an ɛn go ɛl we di faya nɔ de ɔt. [
41009044	Da say we wɔrɔm we nɔ de day go it dɛn ɛn faya we nɔ de ɔt go bɔn dɛn.]
41009045	If yu fut de mek yu sin, kɔt am kɔmɔt, i go bɛtɛ fɔ mek yu gɛt wan fut ɛn gɛt layf we go de sote go na ɛvin, pas fɔ mek yu gɛt tu fut ɛn go ɛl. [
41009046	Da say we wɔrɔm we nɔ de day go it dɛn ɛn faya we nɔ de ɔt go bɔn dɛn.]
41009047	If yu yay de mek yu sin, pul am kɔmɔt, i bɛtɛ fɔ mek yu gɛt wan yay ɛn gɛt layf we go de sote go na ɛvin, pas fɔ mek yu gɛt tu yay ɛn go ɛl.
41009048	Da say we wɔrɔm we nɔ de day go it dɛn ɛn faya we nɔ de ɔt go bɔn dɛn.
41009049	“Faya go mek ɔlman klin lɛkɛ aw sɔl kin mek dɛn tin we dɛn de sakri fays, klin.
41009050	“Sɔl na gud tin, bɔt if i nɔ gɛt tes igen, wetin fɔ put pan am fɔ mek i gɛt tes? “Una fɔ mek sɔl de na una layf, so dat una ɔl go gɛt wanwɔd ɛn kol at.”
41010001	Jizɔs kɔmɔt Kepanyɔm go Judia, dɛn i krɔs Riva Jɔdan. Plɛnti pipul go gɛda rawnd am, ɛn i lan dɛn bɔt Gɔd lɛkɛ aw i kin de du.
41010002	Di Faresi dɛn aks am kwɛshɔn fɔ tray am; dɛn se, “I rayt fɔ mek man tɛl in wɛf se i nɔ want am fɔ bi in wɛf igen?”
41010003	Jizɔs aks dɛn se, “Wetin Mozis bin tɛl una fɔ du?”
41010004	Dɛn se, “Mozis bin alaw man fɔ rayt pepa gi in wɛf fɔ sho se i want pat wit am.”
41010005	Jizɔs se, “Na we una at tra nga mek Mozis rayt da lɔ de fɔ una.
41010006	Bɔt frɔm we Gɔd mek di wɔl, na in ‘I mek tu kayn pipul, man ɛn uman;’ lɛkɛ aw dɛn rayt na in Buk.
41010007	‘Na dat mek man go lɛf in mama ɛn papa go mared in wɛf,
41010008	ɛn dɛn tu go de lɛkɛ wan pɔsin’. So dɛn nɔto tu pipul igen, dɛn tu dɔn bi lɛkɛ wan pɔsin.
41010009	So mek pɔsin nɔ pat man ɛn uman we Gɔd dɔn jɔyn lɛkɛ wan pɔsin.”
41010010	Wɛn dɛn rich na os, di lanin bɔy dɛn aks Jizɔs bɔt di tin we i tɔk.
41010011	Jizɔs se, “If ɛni man pat wit in wɛf, dɔn i grap go mared ɔda uman, da man de dɔn sin.
41010012	Ɛn if ɛni uman pat wit in man, dɔn i grap go mared to ɔda man, da uman de dɔn sin.”
41010013	Sɔm pipul bin kɛr dɛn pikin go to Jizɔs fɔ mek i put an pan dɛn ed ɛn blɛs dɛn, bɔt in lanin bɔy dɛn tɛl di pipul dɛn nɔ fɔ ambɔg Jizɔs.
41010014	Bɔt wɛn Jizɔs si wetin di lanin bɔy dɛn de du, i vɛks pan dɛn, i se, “Una mek di pikin dɛn kam to mi, una nɔ tap dɛn; na pipul lɛkɛ dɛn pikin ya, go kam ɔnda Gɔd in rul.
41010015	A de tɛl una fɔ tru se, ɛnibɔdi we nɔ gri fɔ mek Gɔd rul am lɛkɛ lili pikin, da pɔsin de nɔ go kam ɔnda Gɔd in rul.”
41010016	Jizɔs tot di pikin dɛn, put in an pan dɛn ed ɛn blɛs dɛn.
41010017	As Jizɔs de go, wan man rɔn go mit am ɛn nil dɔng bifo am ɛn se, “Ticha, yu we gud, wetin a fɔ du fɔ mek a gɛt layf we go de sote go?”
41010018	Jizɔs se, “Wetin du yu se a gud? Nɔbɔdi nɔ de we gud, na Gɔd in wan gren gud.
41010019	Yu no dɛn lɔ we se: ‘Yu nɔ fɔ kil yu kɔmpin mɔta lman; mared man nɔ fɔ lɛf in wɛf ɛn kip ɔda uman ɛn mared uman nɔ fɔ lɛf in man go kip ɔda man; yu nɔ fɔ tif; yu nɔ fɔ lay pan yu kɔmpin; yu nɔ fɔ rog; yu fɔ rɛspɛkt yu papa ɛn mama.’ ”
41010020	Di man ansa se, “A dɔn kip ɔl dɛn lɔ ya frɔm we mi na bin pikin.”
41010021	Jizɔs luk di man ɛn lɛk am, so i se, “Wan tin lɛf we yu nɔ du yet, go sɛl ɔl wetin yu gɛt ɛn sheb di kɔpɔ gi dɛn pipul we nɔ gɛt natin, da tɛm de yu go jɛntri na ɛvin; dɛn, kam bi mi lanin bɔy.”
41010022	Wɛn di man yɛri wetin Jizɔs tɔk, in at pwɛl bikɔs na bin jɛntri man. I sɔri wɛn i lɛf Jizɔs de go.
41010023	Jizɔs tɔn luk in lanin bɔy dɛn ɛn se, “I tra nga fɔ mek pɔsin we jɛntri kam ɔnda Gɔd in rul.”
41010024	Di wɔd we Jizɔs tɔk mek di lanin bɔy dɛn wɔnda, bɔt Jizɔs tɔk igen se, “Mi pikin dɛn, i tra nga fɔ pɔsin fɔ kam ɔnda Gɔd in rul.
41010025	I tra nga fɔ mek da big bif we nem kamɛl pas insay nidul yay, bɔt i tra nga pas dat fɔ mek jɛntri pɔsin kam ɔnda Gɔd in rul.”
41010026	Di lanin bɔy dɛn wɔnda igen; dɛn aks dɛn kɔmpin se, “If na so i bi, wɛl, udat go sev?”
41010027	Jizɔs luk dɛn ɛn se, “Gɔd ebul du wetin mɔta lman nɔ ebul du; Gɔd ebul du ɔltin.”
41010028	Pita tɔk se, “Wɛl, wi dɔn lɛf ɔltin ɛn kam fala yu!”
41010029	Jizɔs se, “A de tɛl una fɔ tru se, ɛnibɔdi we dɔn lɛf os, ɔ brɔda, ɔ sista, ɔ mama, ɔ papa, ɔ pikin dɛn, ɔ fam fɔseka mi ɛn di Gud Nyus,
41010030	Gɔd go gi am ɔndrɛd tɛm pas wetin i bin gɛt: os, brɔda, sista, mama ɛn papa, pikin ɛn fam; ɛn pipul go mek i sɔfa bad wan na dis wɔl, bɔt Gɔd go gi am layf we go de sote go na di wɔl we gɛt fɔ kam.
41010031	Plɛnti pipul we de bifo dɛn kɔmpin naw go de biɛn, ɛn plɛnti pipul we de biɛn naw, go go bifo.”
41010032	Wɛn dɛn bin de go na Jerusɛlɛm, Jizɔs bin de waka bifo dɛn. Di lanin bɔy dɛn bin de wɔnda, ɛn di pipul dɛn we bin de fala Jizɔs bin de fred. Jizɔs kɔl in lanin bɔy dɛn wansay ɛn tɛl dɛn wetin pipul go du am.
41010033	Jizɔs se, “Una lisin mi, wi de go na Jerusɛlɛm, pipul go ol Mɔta lman Pikin ɛn and am oba gi di bigman dɛn we de mek sakri fays fɔ pipul sin ɛn di Ju Lɔ ticha dɛn. Dɔn dɛn go and am oba gi dɛn pipul we nɔto Ju fɔ mek dɛn kil am.
41010034	Di pipul dɛn go makata am, dɛn go pit pan am ɛn kil am, bɔt i go rayz frɔm di grev di de we mek tri.”
41010035	Jems ɛn Jɔn, we na Zɛbidi in pikin dɛn, go mit Jizɔs ɛn se, “Ticha, wi want mek yu go du sɔntin fɔ wi.”
41010036	Jizɔs aks dɛn se, “Wetin una want mek a du fɔ una?”
41010037	Dɛn se, “Wɛn yu sidɔm na yu chia de rul, wi go want fɔ sidɔm klos yu, wan na yu raytan, di ɔda wan na yu lɛfan.”
41010038	Jizɔs se, “Una nɔ no wetin una de tɔk; una go ebul drink na di kɔp we a go drink, ɛn baptayz lɛkɛ aw a go baptayz?”
41010039	Dɛn se, “Wi go ebul, sa!” Jizɔs se, “Una go drink na di kɔp we a go drink ɛn una go baptayz lɛkɛ aw a go baptayz,
41010040	bɔt a nɔ gɛt di pawa fɔ mek una sidɔm na mi lɛfan ɛn mi raytan. Gɔd dɔn kip dɛn ples de fɔ dɛn pipul we i dɔn mak fɔ lib de.”
41010041	Wɛn di ɔda lanin bɔy dɛn yɛri dat, dɛn vɛks pan Jems ɛn Jɔn fɔseka wetin dɛn aks Jizɔs fɔ du fɔ dɛn.
41010042	Jizɔs kɔl dɛn ɔl ɛn tɛl dɛn se, “Una no se dɛn pipul we de rul dɛn wan we nɔ biliv Gɔd gɛt pawa oba dɛn, ɛn dɛn de tɛl dɛn wetin dɛn fɔ du ɔltɛm.
41010043	Bɔt nɔto so i go bi fɔ una. If ɛni wan pan una want bi bigman, i fɔ wok fɔ una ɔl lɛkɛ se in na una bɔy.
41010044	Ɛni wan pan una we want fɔ de bifo, da pɔsin de fɔ wok fɔ una ɔl lɛkɛ se in na una slev.
41010045	Mɔta lman Pikin insɛf nɔ kam fɔ mek pipul bi in savant, i kam fɔ bi dɛn savant, ɛn fɔ gi in layf fɔ sev plɛnti plɛnti pipul.”
41010046	Jizɔs ɛn in lanin bɔy dɛn rich Jɛriko. As dɛn de kɔmɔt de, plɛnti pipul fala dɛn. Wan blɛnyay man we nem Batimyɔs bin sidɔm klos di rod de beg; na bin Timeyɔs in pikin.
41010047	Wɛn i yɛri se na Jizɔs we kɔmɔt Nazarɛt de pas, i bigin ala se, “Jizɔs, yu we na Devid in pikin, sɔri fɔ mi, sa!”
41010048	Plɛnti pipul ala pan am fɔ sɛt in mɔt, bɔt na di mɔ i ala lawd wan se, “Yu, we na Devid in pikin, sɔri fɔ mi, sa!”
41010049	Jizɔs tinap, i tɛl di pipul dɛn se, mek dɛn kɔl di blɛnyay man. Di pipul dɛn tɛl di man se, “Nɔ wɔri igen, grap! Jizɔs de kɔl yu.”
41010050	Di man pul di klos we i bin wɛr pantap kɔmɔt, i grap kwik go mit Jizɔs.
41010051	Jizɔs aks am se, “Wetin yu want mek a du fɔ yu?” Di blɛnyay man se, “Ticha, a want mek yu mɛn mi yay, so dat a go ebul si.”
41010052	Jizɔs se, “Go, di biliv we yu biliv dɔn mek yu wɛl.” I bigin si wantɛm, i fala Jizɔs.
41011001	Wɛn dɛn bin dɔn de klos Jerusɛlɛm, ɛn dɛn dɔn rich Bɛtfej ɛn Bɛtani we de klos Mawnt Ɔliv, Jizɔs tɛl tu pan in lanin bɔy dɛn fɔ go na di vilej we de bifo dɛn.
41011002	I se, “Una go na di vilej we de bifo una. As una de rich de so, una go mit dɛn tay wan dɔnki pikin we pɔsin nɔ rayd wande. Una lus am ɛn bring am kam to mi.
41011003	If ɛnibɔdi aks una wetin du una de lus am, una fɔ se, ‘Di Masta want am, bɔt i go mek wi bring am kam bak as i dɔn wit am so.’ ”
41011004	Di tu lanin bɔy dɛn go na di ples we Jizɔs sɛn dɛn ɛn dɛn mit di dɔnki pikin tay na trit klos wan os domɔt. Dɛn bigin lus am, as dɛn de lus am,
41011005	di pipul dɛn we bin tinap de aks di lanin bɔy dɛn wetin mek dɛn de lus am.
41011006	Di lanin bɔy dɛn tɔk wetin Jizɔs bin tɛl dɛn fɔ tɔk, so di pipul dɛn gri fɔ mek dɛn kɛr di dɔnki pikin go.
41011007	Di lanin bɔy dɛn kɛr di dɔnki pikin go to Jizɔs; wɛn dɛn rich, dɛn prɛd dɛn klos pantap di dɔnki pikin in bak, Jizɔs sidɔm pantap am.
41011008	Plɛnti ɔda pipul prɛd dɛnsɛf yon klos na grɔn ɛn sɔm ɔda wan dɛn brok di an dɛn pan sɔm tik ɛn ib dɛn na di rod we Jizɔs de pas.
41011009	Di pipul dɛn we bin de bifo ɛn di wan dɛn we bin de biɛn bin de ala se, “Prez Gɔd! Gɔd blɛs di wan we i dɔn sɛn fɔ kam tinap fɔ am!
41011010	Lɛ Gɔd blɛs di gɔvmɛnt we wi gra npapa-papa Devid bin gɛt ɛn we go kam bak. Una lɛ wi prez Gɔd!”
41011011	Wɛn Jizɔs rich na Jerusɛlɛm, i go na Gɔd in Os ɛn luk ɔltin we lib de. Bɔt we nɛt bin dɔn de kam, in ɛn in lanin bɔy dɛn go na Bɛtani.
41011012	Di ɔda de wɛn dɛn kɔmɔt Bɛtani, Jizɔs bin angri.
41011013	I si wan fig tik we bin gɛt plɛnti lif, so Jizɔs go luk di tik fɔ si if i de bia. Wɛn i rich klos di tik, i si se na soso lif nɔmɔ kɔba am, bikɔs nɔto bin di tɛm dat fɔ mek i bia.
41011014	Jizɔs swɛ di tik, i se, “Yu nɔ go bia natin igen.” Di lanin bɔy dɛn yɛri wetin Jizɔs tɔk.
41011015	Wɛn Jizɔs rich Jerusɛlɛm, i go na Gɔd in Os ɛn drɛb dɛn pipul we bin de bay ɛn sɛl insay de. I tɔn oba dɛn tebul we pipul bin de chenj kɔpɔ pan, ɛn dɛn bɛnch we pipul kin sidɔm pan fɔ sɛl pijin.
41011016	I nɔ gri fɔ mek ɛnibɔdi kɛr ɛni tin fɔ sɛl go insay Gɔd in Os.
41011017	I se, “Dɛn rayt na Gɔd in Buk se, Gɔd se, ‘Pipul fɔ kɔl mi Os di ples we fɔ pre’. Bɔt una dɔn tɔn am to ples we tifman de ayd!”
41011018	Wɛn di bigman dɛn we de mek sakri fays fɔ pipul sin ɛn di Ju Lɔ ticha dɛn yɛri wetin Jizɔs tɔk, dɛn bigin fɛn we fɔ kil am. Dɛn bin de fred am, bikɔs ɔl di pipul dɛn bin de wɔnda wɛn dɛn yɛri wetin i de tich ɛn dɛn bin gladi.
41011019	Jizɔs ɛn in lanin bɔy dɛn kɔmɔt na di tɔng da sem ivintɛm de.
41011020	Na mɔnin wɛn dɛn de tɔn bak, dɛn si se di fig tik dɔn day frɔm bɔtɔm te go ɔp.
41011021	Pita mɛmba wetin bin bi, so i tɔn to Jizɔs ɛn se, “Ticha, luk, da fig tik we yu bin swɛ dɔn day!”
41011022	Jizɔs se, “Una fɔ biliv Gɔd gud.
41011023	A de tɛl una se, if ɛnibɔdi tɛl dis mawnten fɔ kɔmɔt naya ɛn go na di si, ɛn di pɔsin nɔ dawt se wetin i tɔk go bi, bɔt i biliv se wetin i tɔk go bi, na so i go bi.
41011024	Na dat mek a de tɛl una se, ɛni tin we una aks Gɔd fɔ, una fɔ biliv se una go gɛt am ɛn una go gɛt am.
41011025	Ɛnitɛm we una de pre to Gɔd, una fɔ padin ɛnibɔdi we du una bad, so dat una Papa Gɔd we de na ɛvin go padin una fɔ di bad tin dɛn we una du. [
41011026	If una nɔ padin una kɔmpin, una Papa Gɔd we de na ɛvin nɔ go padin una fɔ di bad tin dɛn we una du.]”
41011027	Wɛn dɛn go bak na Jerusɛlɛm, Jizɔs bin de waka insay Gɔd in Os, na in di bigman dɛn we de mek sakri fays fɔ pipul sin, di Ju Lɔ ticha dɛn, ɛn di ɔda Ju bigman dɛn go mit am.
41011028	Dɛn aks am se, “Us rayt yu gɛt fɔ du dɛn tin ya? Udat gi yu di rayt fɔ du dɛn?”
41011029	Jizɔs ansa se, “Mek a aks una wan kwɛshɔn, if una gi mi di rayt ansa, a go tɛl una udat gi mi di rayt fɔ du dɛn tin ya.
41011030	Na Gɔd ɔ na mɔta lman sɛn Jɔn fɔ kam baptayz pipul?”
41011031	Dɛn bigin tɔk to dɛn kɔmpin se, “If wi ansa se na Gɔd sɛn Jɔn fɔ kam baptayz pipul, i go aks wi se, ‘Wetin du una nɔ bin biliv am?’
41011032	Bɔt wi fɔ se ‘Na mɔta lman . . .’ ” (dɛn fred fɔ tɔk dat bikɔs ɔl di pipul dɛn bin biliv se Jɔn na tru prɔfɛt.)
41011033	So dɛn se, “Wi nɔ no!” Jizɔs se, “Misɛf nɔ go tɛl una udat gi mi di rayt fɔ du dɛn tin ya.”
41012001	Jizɔs pul wan pare bul; i se, “Wan man bin plant gre pvayn na in gadin, dɔn i mek ston wɔl rawnd di gadin. I dig ol fɔ mek di wayn ɛn bil wan ples ɔp di wɔl we pɔsin go sidɔm fɔ wach di gadin. I rɛnt di gadin gi sɔm pipul, dɔn i go patrol na ɔda kɔntri.
41012002	Wɛn di greps bigin bia, di man we gɛt di gadin sɛn in bɔy fɔ go aks di pipul dɛn we rɛnt di gadin fɔ gi am sɔm pan di greps.
41012003	Bɔt di pipul dɛn we rɛnt di gadin kech di bɔy, bit am ɛn drɛb am kɔmɔt na di gadin, dɛn nɔ gi am natin.
41012004	Di man we gɛt di gadin sɛn in ɔda bɔy, bɔt di pipul dɛn we rɛnt di gadin wund in ed ɛn disgres am.
41012005	Di man sɛn ɔda bɔy, dɛn kil da wan de; dɔn dɛn kil ɛn wund plɛnti ɔda bɔy dɛn we di man sɛn.
41012006	Di las pɔsin we di man sɛn na in bɔy pikin we i lɛk. I mɛmba se we di pipul dɛn si in pikin, dɛn go rɛspɛkt am.
41012007	Wɛn di pipul dɛn we rɛnt di gadin si di man in pikin, dɛn se, ‘Na dis pikin dis prɔpati ya go lɛf to, lɛ wi kil am, so dat di prɔpati go kam na wi an.’
41012008	Dɛn ol am ɛn kil am, ɛn drɛg am kɔmɔt na di gadin.”
41012009	Jizɔs aks in lanin bɔy dɛn se, “Wetin una tink se di man we gɛt di gadin go du dɛn pipul ya? I go kil dɛn ɔl ɛn rɛnt di gadin gi ɔda pipul.
41012010	Una nɔ rid yet wetin rayt na Gɔd in Buk? Dɛn rayt se, ‘Di ston we dɛn pipul we de bil nɔ luk se bɛtɛ, na in dɔn bi di wan we impɔtant pas ɔl di ɔda wan dɛn.
41012011	Na di Masta mek dat bi; ɛn di tin we di Masta du, so wɔndaful!’ ”
41012012	Di bigman dɛn we de mek sakri fays fɔ pipul sin ɛn di Ju Lɔ ticha dɛn tray fɔ ol Jizɔs, bikɔs dɛn bin no se na pan dɛn Jizɔs pul di pare bul. Bɔt dɛn fred di krawd, so dɛn lɛf Jizɔs go.
41012013	Dɛn sɛn sɔm Faresi dɛn ɛn sɔm pan Ɛrɔd in pati pipul dɛn to Jizɔs fɔ mek Jizɔs tɔk sɔntin we dɛn go tek kech am.
41012014	Dɛn go mit Jizɔs ɛn se, “Ticha, wi no se yu de tɔk tru ɛn yu nɔ tek ɛnibɔdi pas in kɔmpin, yu nɔ de luk if pɔsin jɛntri ɔ if i po. Yu de lan wi wetin Gɔd want mɔta lman fɔ du, fɔ tru, bɔt lɛ wi aks yu wan kwɛshɔn. I rayt fɔ mek wi pe taks to di king na Rom? Wi fɔ pe taks ɔ wi nɔ fɔ pe taks?”
41012015	Jizɔs no wantɛm se dɛn na ipo krit pipul, ɛn dɛn bin de sɛt trap fɔ kech am, so i se, “Wetin du una de tray fɔ tek wetin a tɔk kech mi? Una bring wan Roman kɔpɔ kam mek wi luk am.”
41012016	Wɛn dɛn bring di Roman kɔpɔ kam, Jizɔs aks dɛn se, “Udat in pikchɔ ɛn nem de pan di kɔpɔ?” Dɛn se, “Na di king na Rom in yon.”
41012017	Jizɔs se, “Una gi di king na Rom wetin blant am ɛn una gi Gɔd wetin blant Gɔd.” Di pipul dɛn we kam fɔ tray Jizɔs wɔnda wɛn dɛn yɛri wetin Jizɔs tɔk.
41012018	Sɔm pan di Sadyusi dɛn kam mit Jizɔs; di Sadyusi dɛn bin biliv se pɔsin we dɔn day nɔ go rayz frɔm di grev.
41012019	Dɛn aks Jizɔs se, “Ticha, Mozis bin rayt se, ‘If pɔsin in brɔda day lɛf wɛf we nɔ bɔn pikin, di brɔda we lɛf fɔ mared di uman, mek dɛn go bɔn pikin fɔ di brɔda we dɔn day.’
41012020	Sɛvin brɔda dɛn bin de, di fɔs brɔda mared, dɛn i day, in wɛf nɔ bɔn pikin bifo di man day lɛf am.
41012021	Di sɛkɛn brɔda mared di uman we in brɔda bin mared bifo i day, insɛf day ɛn di uman nɔ bɔn fɔ am. Na di sem tin bi to di tɔd brɔda.
41012022	Ɔl di sɛvin brɔda dɛn mared di wan uman, bɔt di uman nɔ bɔn fɔ dɛn. Na di uman las day.
41012023	Di de we Gɔd go mek dɛn pipul we dɔn day rayz frɔm dɛn grev, uswan pan dɛn sɛvin brɔda ya go gɛt di uman fɔ in wɛf, we dɛn ɔl sɛvin bin dɔn mared am?”
41012024	Jizɔs se, “Una mistek bad, bikɔs una nɔ no wetin rayt na Gɔd in Buk, ɛn una nɔ no bɔt Gɔd in pawa.
41012025	Di tɛm we Gɔd go mek dɛn pipul we dɔn day rayz frɔm dɛn grev, mared nɔ go de igen, di pipul dɛn go tan lɛkɛ di enjɛl dɛn na ɛvin.
41012026	We una de aks if dɛn pipul we dɔn day go rayz frɔm dɛn grev, una nɔ rid yet wetin Gɔd bin mek Mozis rayt na in Buk, da say we tɔk bɔt di smɔl tik we bin de bɔn we Gɔd bin tɛl Mozis se, ‘Mi na Gɔd fɔ Ebraam, Ayzik, ɛn Jekɔb?’
41012027	Una dɔn mistek bad, bikɔs if Gɔd na Gɔd fɔ pɔsin dat min se da pɔsin de nɔto pɔsin we day, bɔt na pɔsin we gɛt layf.”
41012028	Wan Ju Lɔ ticha kam mit dɛn de agyu, i no se Jizɔs ansa dɛn wɛl, so i aks Jizɔs se, “Uswan pan di lɔ dɛn pas ɔl di ɔda wan dɛn?”
41012029	Jizɔs ansa am se, “Na di lɔ we se, ‘Una we na Izrɛl pipul, lisin! Di Masta na wi Gɔd, ɔda wan nɔ de.
41012030	Una fɔ lɛk di Masta we na una Gɔd wit ɔl una at, ɔl una layf, ɔl una maynd, ɛn ɔl una pawa.’
41012031	Di ɔda lɔ we impɔtant na in dis, ‘Una fɔ lɛk una kɔmpin mɔta lman lɛkɛ aw una lɛk unasɛf.’ Ɔda lɔ nɔ de we pas dɛn tu ya.”
41012032	Di Ju Lɔ ticha tɔk igen, i se, “Ticha, yu dɔn tɔk tru we yu se, na wan gren Gɔd de, ɔda wan nɔ de.
41012033	Ɛn we yu se, wi fɔ lɛk Gɔd wit ɔl wi at, ɔl wi maynd, ɛn ɔl wi pawa, ɛn wi fɔ lɛk wi kɔmpin mɔta lman lɛkɛ aw wi lɛk wisɛf. Dat bɛtɛ pas ɔl di sakri fays dɛn we wi de mek ɛn ɔl di bif dɛn we wi de bɔn we wi de sakri fays to Gɔd.”
41012034	Jizɔs no se di Ju Lɔ ticha ansa am wit sɛns, so i tɛl am se, “Di tɛm we yu go lɛ Gɔd rul yu dɔn kam klos.” Afta dat, ɔlman fred fɔ aks Jizɔs kwɛshɔn.
41012035	Wɛn Jizɔs bin de na Gɔd in Os de lan di pipul dɛn, i aks dɛn se, “Aw dɛn Ju Lɔ ticha ya go se di Mɛsaya na Devid in gra npi kin-pi kin?
41012036	Gɔd in Spirit mek Devid insɛf tɔk se, ‘Gɔd tɛl mi Masta se: Sidɔm na mi raytan, sote a mek yu mas dɛn pipul we nɔ lɛk yu.’
41012037	“Devid insɛf kɔl di Mɛsaya, ‘Masta,’ so aw di Mɛsaya go bi wan pan in gra npi kin-pi kin dɛn?” Plɛnti pipul bin gladi fɔ yɛri wetin Jizɔs de tɔk.
41012038	Wɛn Jizɔs bin de lan di pipul dɛn mɔ, i se, “Una tek tɛm wit dɛn Ju Lɔ ticha, dɛn lɛk fɔ wɛr lɔng gawn ɛn waka ɔlɔbɔt ɛn dɛn lɛk fɔ mek pipul tɛl dɛn adu na dɛn ples we plɛnti pipul gɛda.
41012039	Dɛn na pipul we lɛk fɔ sidɔm na dɛn bɛnch we de bifo na di Ju mitin os, ɛn wɛn pipul kɔl dɛn na pati, dɛn kin lɛk fɔ go sidɔm na di ples we dɛn bigman de sidɔm.
41012040	Dɛn lɛk fɔ kapu dɛn uman dɛn prɔpati we dɛn man dɔn day, ɛn dɛn kin tinap de pre lɔng lɔng lɛkɛ se dɛn na gud pipul. Gɔd go pɔnish dɛn pas aw i go pɔnish ɔda pipul!”
41012041	Jizɔs bin sidɔm fesin di bɔks we dɛn de put kɔpɔ na Gɔd in Os de luk we di pipul dɛn de kam put dɛn kɔpɔ insay di bɔks. Plɛnti jɛntri pipul put plɛnti kɔpɔ insay di bɔks.
41012042	Dɛn wan po uman we in man bin dɔn day go put tu kɔpɔ nɔmɔ we na lɛkɛ wan sɛnt nɔmɔ, insay di bɔks.
41012043	Na in Jizɔs kɔl in lanin bɔy dɛn ɛn se, “A de tɛl una se, dis po uman we in man dɔn day put mɔ kɔpɔ pas ɔlman we kam put kɔpɔ na di bɔks.
41012044	Ɔlman we kam put kɔpɔ jɛs put kenkeni pan di plɛnti plɛnti kɔpɔ we dɛn gɛt, bɔt dis uman put ɔl wetin i bin gɛt fɔ tek manej in layf.”
41013001	We Jizɔs bin de kɔmɔt na Gɔd in Os, wan pan in lanin bɔy dɛn se, “Ticha, luk dɛn fayn ston ɛn ɔl dɛn fayn fayn bildin ya!” I bin de tɛl Jizɔs bɔt Gɔd in Os.
41013002	Jizɔs se, “Una si dɛn big bildin ya? Tɛm de kam we dɛn ɔl go fɔdɔm, ɛn wan ston nɔ go lɛf pantap in kɔmpin.”
41013003	We Jizɔs sidɔm na Mawnt Ɔliv, we de fesin Gɔd in Os, na in Pita, Jems, Jɔn ɛn Andru kam mit am ɛn aks am se,
41013004	“Tɛl wi ustɛm dɛn tin we yu bin tɛl wi bɔt go bi? Us sayn go sho wi se i nɔ go te igen we ɔl dɛn tin ya go bi?”
41013005	Jizɔs ansa se, “Una tek tɛm mek nɔbɔdi nɔ mek una ful.
41013006	Plɛnti pipul go tek mi nem kam, dɛn go se dɛn na di Mɛsaya, dɛn go mek plɛnti pipul ful.
41013007	Ɛn una nɔ fɔ wɔri wɛn una yɛri bɔt wa we de klos una ɔ wɛn una yɛri bɔt wa we de fawe. Dɛn tin de mɔs bi, bɔt di wɔl nɔ go ɛnd yet!
41013008	Wan kɔntri go fɛt ɔda kɔntri, ɛn wan neshɔn go fɛt ɔda neshɔn. Di grɔn go tri mbul plɛnti say, natin nɔ go de fɔ it. Ɔl dɛn bad tin de na di fɔs waala dɛn we go fɔdɔm. Wɔs wan dɛn go de biɛn.
41013009	“Una bikya ful, pipul go ol una ɛn kɛr una go bifo dɛn pipul we de jɔj na kot. Pipul go bit una na dɛn Ju mitin os; dɛn go kɛr una go bifo dɛn pipul we de rul, bikɔs una biliv pan mi; da tɛm de una fɔ tɔk di tru tin we una no bɔt mi.
41013010	Bifo di wɔl dɔn, pipul ɔlɔbɔt na wɔl fɔ dɔn yɛri di Gud Nyus fɔs.
41013011	Ɛnitɛm we dɛn ol una ɛn kɛr una go kot, una nɔ fɔ wɔri bɔt wetin una go tɔk, una nɔ fɔ tink bɔt dat bifo di tɛm rich, bɔt wɛn di tɛm rich, ɛni tin we Gɔd in Spirit put na una mɔt, na in una go tɔk. Da tɛm de nɔto unasɛf go tɔk, na Gɔd in Spirit go tɔk fɔ una.
41013012	Brɔda go and brɔda oba gi pipul fɔ mek dɛn kil am, semwe, papa go and in pikin gi pipul fɔ mek dɛn kil am. Pikin go fɛt in papa ɛn mama, ɛn i go mek pipul kil dɛn.
41013013	Pipul nɔ go lɛk una bikɔs una biliv pan mi, bɔt ɛnibɔdi we bia sote i day, go sev.
41013014	“Una go si di bad bad tin tinap na di ples we i nɔ fɔ de.” (Una we de rid: una ɔnda stand wetin dis min.) “Da tɛm de di pipul dɛn na Judia fɔ rɔnawe go na dɛn il,
41013015	pɔsin we de pantap in os, nɔ fɔ kam dɔng ɛn go insay di os igen fɔ tek ɛni tin.
41013016	Pɔsin we de wok na fam nɔ fɔ tɔn bak go tek in klos.
41013017	Da tɛm de, i go bad fɔ bɛlɛ uman ɛn uman we de gi pikin bɔbi!
41013018	Una pre mek dɛn tin ya nɔ bi ren sizin!
41013019	Da tɛm de pipul go sɔfa pas aw dɛn dɔn sɔfa frɔm di tɛm we Gɔd mek di wɔl sote naw; ɛn afta dat, tin lɛkɛ dat nɔ go bi igen.
41013020	Bɔt di Masta dɔn mek da tɛm de shɔt, if nɔ so, nɔbɔdi nɔ bin go lɛf na di wɔl. Bɔt fɔseka dɛn pipul we i dɔn pik, di Masta dɔn mek da tɛm de shɔt.
41013021	“If ɛnibɔdi tɛl una se, ‘Luk di Mɛsaya naya!’ ɔ ‘Luk am yanda!’, una nɔ biliv am.
41013022	Bikɔs sɔm pipul go kam we go lay se dɛn na di Mɛsaya ɛn sɔm go kam we go lay se dɛn na prɔfɛt, ɛn dɛn go du plɛnti wɔnda ful wok ɛn sho plɛnti sayn, so dat da we de, dɛn kin mek dɛn pipul ful we Gɔd dɔn pik fɔ sev, if dɛn ebul du dat.
41013023	Una fɔ wayda wek; a dɔn tɛl una ɔltin bifo dɛn bi.
41013024	“Afta pipul dɔn sɔfa ɔl dɛn tin ya, di san go dak, di mun nɔ go shayn igen.
41013025	Di sta dɛn go fɔdɔm kɔmɔt na di klawd, ɛn di pawa dɛn we de na di klawd go muf kɔmɔt na di ples we dɛn bin de.
41013026	Da tɛm de, ɔlman na wɔl go si Mɔta lman Pikin de kɔmɔt na klawd kam dɔng wit pawa ɛn brayt brayt layt go de shayn rawnd am.
41013027	I go sɛn di enjɛl dɛn ɔlɔbɔt na wɔl frɔm wan ɛnd to di ɔda fɔ gɛda dɛn pipul we i dɔn pik fɔ bi in yon, bring dɛn kam to am.
41013028	“Una luk fig tik ɛn lan. Wɛn di an dɛn de pul nyu lif, una fɔ no se ren sizin de kam.
41013029	Semwe so, wɛn una si dɛn tin we a tɛl una, de bi, una go no se di tɛm we Mɔta lman Pikin fɔ kam dɔn de klos.
41013030	A de tɛl una se, ɔl dɛn tin ya mɔs bi, bifo dɛn pipul we de naw, day.
41013031	Natin nɔ go de ɔpklawd igen ɛn di wɔl sɛf nɔ go de igen, bɔt mi wɔd dɛn go de sote go wit ɔl dɛn pawa.
41013032	“Nɔbɔdi nɔ no di de ɔ di awa we dɛn tin ya go bi; Gɔd in enjɛl dɛnsɛf ɛn Gɔd in Pikin insɛf nɔ no di de ɔ di awa; na di Papa in wan gren no di tɛm.
41013033	Una fɔ wayda wek, una fɔ de wach, bikɔs una nɔ no ustɛm dɛn tin ya go bi.
41013034	I go jɛs tan lɛkɛ we pɔsin de go patrol, i lɛf in os to in savant dɛn. I gi ɔlman in yon wok, dɔn i tɛl di wachman fɔ de wach.
41013035	So una fɔ wayda wek, ɛn una fɔ de wach, bikɔs una nɔ no di tɛm we una masta go kam; una nɔ no if i go kam midul nɛt, ivintɛm, ali mɔnin, ɔ wɛn mɔnin dɔn go fa lili bit.
41013036	Una fɔ wayda wek, mek i nɔ kam tɛm we una nɔ mekɔp ɛn mit una de slip.
41013037	Di tin we a de tɔk so, nɔto fɔ una nɔmɔ, na fɔ ɔlman. Una fɔ wayda wek!”
41014001	I bin jɛs lɛf tu de bifo di Ju ɔlide we dɛn kɔl Pasova, we dɛn kin it bred we nɔ gɛt yist. Di bigman dɛn we de mek sakri fays fɔ pipul sin ɛn di Ju Lɔ ticha dɛn bin de fɛn we fɔ ol Jizɔs ɛn kil am, mek plɛnti pipul nɔ no.
41014002	Dɛn se, “Wi nɔ fɔ ol am naw dis ɔlide, bikɔs if wi du so, di pipul dɛn go fɛt.”
41014003	Jizɔs bin de na Bɛtani na Saymɔn in os, da Saymɔn we bin gɛt bad sik na in skin. As Jizɔs de it, na in wan uman kam wit sɛnt insay wan bɔtul we dɛn tek ala ba sta ston mek. Di sɛnt we bin de insay di bɔtul na bin dia dia sɛnt we dɛn tek nad mek, dɛn nɔ bin miks am wit ɛni ɔda plant. Di uman brok di bɔtul in mɔt ɛn tɔn di sɛnt pan Jizɔs in ed.
41014004	Sɔm pan di pipul dɛn we bin lib de vɛks, dɛn se, “Wetin mek dis uman wes dis dia sɛnt?
41014005	Pɔsin bin fɔ gɛt lɛkɛ tri ɔndrɛd silva kɔpɔ so, if i bin sɛl di sɛnt ɛn sheb di kɔpɔ gi dɛn pipul we nɔ gɛt natin.” Dɛn bigin tɔk pan di uman.
41014006	Jizɔs se, “Una lɛf fɔ tɔk pan di uman! Wetin du una de ambɔg am? Na gud wok i dɔn du fɔ mi so!
41014007	Dɛn pipul we nɔ gɛt natin de wit una ɔltɛm, ɛn una kin du gud fɔ dɛn ɛnitɛm we una want. Bɔt mi nɔ go de wit una ɔltɛm.
41014008	Di uman dɔn du ɔl wetin i ebul du fɔ mi, i dɔn tɔn sɛnt pan mi fɔ mek mi bɔdi rɛdi fɔ di bɛr we dɛn go bɛr mi.
41014009	A de tɛl una se, ɛni say na wɔl we dɛn de tɛl pipul di Gud Nyus, dɛn mɔs mɛmba dis uman ɛn tɔk bɔt dis tin we i dɔn du so.”
41014010	Judas Iskariɔt we na wan pan di twɛlv lanin bɔy dɛn go mit di bigman dɛn we de mek sakri fays fɔ pipul sin fɔ tɛl dɛn se in go sɛl Jizɔs gi dɛn.
41014011	Wɛn dɛn yɛri wetin i tɔk, dɛn gladi ɛn prɔmis fɔ gi am kɔpɔ. So Judas bigin fɛn chans fɔ sɛl Jizɔs gi dɛn.
41014012	Di fɔs de pan di Ju ɔlide we di Ju dɛn kin it bred we nɔ gɛt yist, ɛn kil ship fɔ mɛmba di Pasova, di lanin bɔy dɛn aks Jizɔs se, “Usay wi fɔ go rɛdi di Pasova it?”
41014013	Jizɔs kɔl tu pan in lanin bɔy dɛn fɔ sɛn dɛn, i se, “Una go insay di tɔng, una go mit wan man we ol wan big jɔg wata, una fala am go na di say we i de go.
41014014	Wɛn una rich de, una tɛl di man we gɛt di os se, ‘Wi Ticha se, usay di rum we tre nja de slip de we mi ɛn mi lanin bɔy dɛn go it di Pasova it?’
41014015	Di man go sho una wan big rum we de na di garɛt. I dɔn rɛdi am fɔ wi, ɔltin we wi want de insay de, na de una fɔ rɛdi di it fɔ mɛmba di Pasova.”
41014016	Di lanin bɔy dɛn go na di tɔng, dɛn mit ɔltin lɛkɛ aw Jizɔs bin dɔn tɛl dɛn; so dɛn rɛdi di it fɔ mɛmba di Pasova.
41014017	Ivintɛm, Jizɔs ɛn ɔl di twɛlv lanin bɔy dɛn go na di os.
41014018	Wɛn dɛn de it, Jizɔs se, “A de tɛl una se, wan pan una we de it wit mi naw go sɛl mi.”
41014019	Di lanin bɔy dɛn at pwɛl ɛn dɛn bigin aks Jizɔs wan bay wan se, “Na mi? Na mi?”
41014020	Jizɔs ansa se, “Na wan pan una twɛlv we de put an insay di sem dish wit mi.
41014021	Mɔta lman Pikin go day lɛkɛ aw dɛn rayt bɔt am na Gɔd in Buk; bɔt i go bad fɔ di pɔsin we go sɛl am. I bin fɔ bɛtɛ if da pɔsin de nɔ bin bɔn!”
41014022	Wɛn dɛn de it, Jizɔs tek bred, i pre ɛn tɛl Gɔd tɛnki. I kɔt kɔt am ɛn gi in lanin bɔy dɛn ɛn se, “Una tek am ɛn it am, dis na mi bɔdi.”
41014023	Dɛn i tek di kɔp ɛn pre ɛn tɛl Gɔd tɛnki. I gi in lanin bɔy dɛn; dɛn ɔl drink pan di wayn.
41014024	I tɛl dɛn se, “Dis na mi blɔd we a tek mek di agrimɛnt we Gɔd mek wit in pipul dɛn. A dɔn sakri fays am fɔ plɛnti plɛnti pipul.
41014025	A de tɛl una se, a nɔ go drink wayn igen sote di tɛm we a go drink di nyu wayn na di ples we Gɔd de rul.”
41014026	Dɛn sing wan Gɔd sing, dɔn dɛn go na Mawnt Ɔliv.
41014027	Jizɔs bigin tɔk to in lanin bɔy dɛn, i se, “Una ɔl go lɛf mi; bikɔs dɛn rayt na Gɔd in Buk se, ‘Gɔd go strayk di man we de mɛn di ship dɛn mek i day, ɛn di ship dɛn go skata.’
41014028	Bɔt wɛn a dɔn rayz frɔm di grev, a go go na Galili, una go go mit mi de.”
41014029	Pita se, “If ɔl di ɔda lanin bɔy dɛn go lɛf yu, mi nɔ go go lɛf yu, sa!”
41014030	Jizɔs se, “Pita, a de tɛl yu se, dis nɛt, bifo fɔl kro tu tɛm, yu go dɔn tɔk tri tɛm se yu nɔ no mi.”
41014031	Bɔt Pita se, “If a fɔ day sɛf, a go day wit yu, bɔt a nɔ go tɔk se a nɔ no yu!” Ɔl di lanin bɔy dɛn tɔk di sem tin.
41014032	Dɛn Jizɔs ɛn in lanin bɔy dɛn rich na wan ples we nem Gɛtse mani. Jizɔs tɔk to in lanin bɔy dɛn, i se, “Una sidɔm naya, a de go pre.”
41014033	Jizɔs mek Pita, Jems ɛn Jɔn fala am go. In at bin ful, i bin ebi.
41014034	I se, “Mi at so ebi dat a fil fɔ day. Una sidɔm naya, una nɔ slip, una pre wit mi.”
41014035	Jizɔs lɛf Pita, Jems ɛn Jɔn, i go bifo lili bit, dɔn i ledɔm flat na grɔn ɛn bigin pre. I se, if we de, mek Gɔd nɔ mek di tɛm we i fɔ sɔfa kam.
41014036	I se, “Mi Papa, yu ebul du ɔltin, duya, nɔ mek a sɔfa dis sɔfa we a fɔ sɔfa, bɔt ɛniwe, nɔ du wetin a want, du wetin yu want.”
41014037	Wɛn Jizɔs go bak to di tri lanin bɔy dɛn, i mit dɛn de slip. I aks Pita se, “Saymɔn, yu de slip? Yu nɔ ebul wek ɛn pre wit mi wan awa sɛf?
41014038	Una fɔ wayda wek ɛn una fɔ pre mek una nɔ go sin wɛn Setan tray una. Una want du di rayt tin, bɔt una nɔ gɛt di pawa fɔ du am.”
41014039	Jizɔs lɛf dɛn go bak, i pre wit di sem wɔd dɛn we i bin pre wit di fɔs tɛm.
41014040	I go bak igen go mit Pita, Jems ɛn Jɔn de slip, dɛn nɔ bin ebul opin dɛn yay sɛf, bikɔs di slip bin de mɔna dɛn. Dɛn nɔ bin no wetin fɔ tɔk sɛf.
41014041	Wɛn Jizɔs kam bak di tɔd tɛm, i aks dɛn se, “Una stil de slip, una de blo te naw? I dɔn du so! Di tɛm dɔn rich; dɛn go sɛl Mɔta lman Pikin gi dɛn bad pipul.
41014042	Una grap, lɛ wi go; una luk, di pɔsin we go sɛl mi de kam naw!”
41014043	As Jizɔs de tɔk so, na in Judas we na wan pan in lanin bɔy dɛn kam wit sɔm pipul we ol sɔd ɛn ɔda tin dɛn fɔ tek fɛt. Na di bigman dɛn we de mek sakri fays fɔ pipul sin, di Ju Lɔ ticha dɛn, ɛn di ɔda Ju bigman dɛn bin sɛn di pipul dɛn.
41014044	Judas we bin want sɛl Jizɔs bin dɔn tɛl di pipul dɛn aw dɛn go no am. I se, “Di wan we a go kis, una grip am ɛn kɛr am go wit gyad dɛn rawnd am.”
41014045	Wɛn Judas kam, i go to Jizɔs wantɛm, i se, “Masta!” Dɛn i kis am.
41014046	Di pipul dɛn go grip Jizɔs.
41014047	Sɔmbɔdi we bin tinap klos de pul in sɔd ɛn kɔt di edman fɔ dɛn man we de mek sakri fays fɔ pipul sin in bɔy yes kɔmɔt.
41014048	Jizɔs aks di pipul dɛn se, “Una kam fɔ ol mi wit sɔd ɛn dɛn ɔda tin fɔ tek fɛt lɛkɛ se mi na tifman?
41014049	Ɛvri de bin de wit una na Gɔd in Os de lan una bɔt Gɔd, bɔt una nɔ bin ol mi. Bɔt ɔl dis bi so dat wetin dɛn bin rayt na Gɔd in Buk go bi.”
41014050	Ɔl di lanin bɔy dɛn go lɛf Jizɔs in wan gren.
41014051	Wan yɔngman bin de fala Jizɔs, na wan lapa nɔmɔ i bin tay. Di pipul dɛn want grip di man,
41014052	bɔt di man rɔn go nekɛd; i lɛf in lapa na dɛn an.
41014053	Dɛn kɛr Jizɔs go bifo di edman fɔ dɛn man we de mek sakri fays fɔ pipul sin, in os. Ɔl di bigman dɛn we bin de mek sakri fays fɔ pipul sin, di ɔda Ju bigman dɛn, ɛn di Ju Lɔ ticha dɛn bin gɛda de.
41014054	Pita bin de fawe lili bit de fala Jizɔs wɛn dɛn de kɛr am go te dɛn rich insay di edman fɔ dɛn man we de mek sakri fays fɔ pipul sin, in yad. Wɛn dɛn rich de, Pita go sidɔm klos di gyad dɛn, de wam insɛf klos di faya.
41014055	Di bigman dɛn we bin de mek sakri fays fɔ pipul sin ɛn ɔl di Ju bigman dɛn we bin de jɔj na di Ju gran kot bin de luk fɔ pɔsin we go tɔk wetin Jizɔs du we bad, so dat dɛn kin kil am, bɔt dɛn nɔ fɛn ɛnibɔdi.
41014056	Plɛnti pipul go lay pan Jizɔs, bɔt dɛn ɔl nɔ tɔk di sem tin.
41014057	Sɔm ɔda pipul we go lay pan Jizɔs, se,
41014058	“Wi yɛri Jizɔs tɔk se, ‘A go brok Gɔd in Os we mɔta lman bil, ɛn a go tek tri de bil ɔda wan we mɔta lman nɔ go ɛp fɔ bil.’ ”
41014059	Bɔt dɛn pipul ya sɛf nɔ tɔk di sem tin.
41014060	Di edman fɔ dɛn man we de mek sakri fays fɔ pipul sin tinap bifo di pipul dɛn ɛn aks Jizɔs se, “Yu nɔ gɛt natin fɔ se? Wetin mek dɛn man ya se yu du ɔl dɛn bad tin ya?”
41014061	Bɔt Jizɔs nɔ tɔk natin. Di edman fɔ dɛn man we de mek sakri fays fɔ pipul sin aks am igen se, “Na yu na di Mɛsaya we na Gɔd, we wi de prez, in Pikin?”
41014062	Jizɔs se, “Yɛs, mi na di Mɛsaya. Una go si Mɔta lman Pikin sidɔm na Gɔd we gɛt pawa pas ɔl, in raytan, ɛn i go rayd pan di klawd wɛn i de kam!”
41014063	Di edman fɔ dɛn man we de mek sakri fays fɔ pipul sin vɛks ɛn chɛr in klos ɛn se, “Wetin du wi want mɔ witnɛs?
41014064	Unasɛf dɔn yɛri di bad tin we i tɔk bɔt Gɔd, wetin una se?” Ɔl di bigman dɛn we bin de jɔj na di Ju gran kot kɔndɛm Jizɔs ɛn se i fɔ day.
41014065	Sɔm pan dɛn bigin fɔ pit pan Jizɔs; dɛn kɔba in fes, dɛn slap am, ɛn tɛl am se if in na prɔfɛt mek i tɛl dɛn udat slap am. Di gyad dɛnsɛf bigin slap Jizɔs.
41014066	Pita bin de dɔng na di yad we wan savant-gyal we bin de wok fɔ di edman pan dɛn man we de mek sakri fays fɔ pipul sin, kam.
41014067	Wɛn i si Pita de wam faya, i luk am gud ɛn se, “Yusɛf bin de wit Jizɔs we kɔmɔt Nazarɛt!”
41014068	Bɔt Pita dinay, i se, “A nɔ no wetin yu de tɔk bɔt sɛf.” Pita grap ɛn go klos di get. [Da sem tɛm de fɔl kro.]
41014069	Di savant-gyal si Pita bak, i tɛl di pipul dɛn we bin tinap klos de, se, “Dis man na wan pan Jizɔs in lanin bɔy dɛn!”
41014070	Bɔt Pita dinay bak. I nɔ tu te igen, di pipul dɛn we bin tinap de tɛl Pita se, “Yu na wan pan dis man in lanin bɔy dɛn, fɔ tru, bikɔs na Galili yusɛf kɔmɔt.”
41014071	Bɔt Pita bigin kɔs ɛn swɛ. I se, “A nɔ no dis man we una de tɔk bɔt!”
41014072	Wantɛm, fɔl kro sɛkɛn tɛm. Pita mɛmba wetin Jizɔs bin tɛl am. Jizɔs bin tɔk se, “Yu go se yu nɔ no mi tri tɛm bifo fɔl kro tu tɛm.” Pita bɔs kray.
41015001	Wɛn do klin, di bigman dɛn we de mek sakri fays fɔ pipul sin, di ɔda Ju bigman dɛn, di Ju Lɔ ticha dɛn, ɛn ɔl di ɔda mɛmba dɛn na di Ju gran kot go ɛng ed. Dɛn mek dɛn tay Jizɔs ɛn kɛr am go bifo Paylet.
41015002	Paylet aks Jizɔs se, “Na yu na di Ju pipul dɛn king?” Jizɔs ansa se, “Na so yu se!”
41015003	Di bigman dɛn we bin de mek sakri fays fɔ pipul sin tɔk se Jizɔs du plɛnti bad tin,
41015004	so Paylet aks Jizɔs igen se, “Yu nɔ gɛt natin fɔ se? Yɛri ɔl wetin dɛn tɔk se yu du!”
41015005	Bɔt Jizɔs nɔ gri fɔ tɔk ɛni tin, so Paylet wɔnda.
41015006	Wɛn di Pasova ɔlide kam, Paylet kin pul wan pɔsin we di Ju pipul dɛn want, kɔmɔt na jel.
41015007	Dis tɛm ya, wan man we nem Bara bas bin de na jel wit sɔm ɔda pipul we dɛn ɔl bin mek plɛnti pipul fɛt na di kɔntri ɛn kil pɔsin.
41015008	Plɛnti pipul go mit Paylet ɛn tɛl am mek i du lɛkɛ aw i kin du da Ju ɔlide de.
41015009	Paylet aks dɛn se, “Una want fɔ mek a fri di Ju pipul dɛn king?”
41015010	I bin no se di bigman dɛn we de mek sakri fays fɔ pipul sin and Jizɔs oba gi am bikɔs dɛn jɛlɔs Jizɔs.
41015011	Dɛn tɛl di pipul dɛn fɔ tɛl Paylet se, na Bara bas i fɔ pul kɔmɔt na jel.
41015012	Paylet aks dɛn se, “Wɛl, wetin a fɔ du di man we una de kɔl di Ju pipul dɛn king?”
41015013	Dɛn ala big wan se, “Nel am pan di krɔs!”
41015014	Paylet se, “Wetin du? Wetin i du we bad?” Na da tɛm de dɛn ala big big wan pas aw dɛn bin ala fɔs, se, “Nel am pan di krɔs!”
41015015	So fɔ mek di pipul dɛn gladi, Paylet fri Barabas. I mek di soja man dɛn bit Jizɔs, dɔn i lɛf am gi dɛn fɔ mek dɛn nel am pan di krɔs.
41015016	Di soja man dɛn kɛr Jizɔs go insay Paylet in os, dɔn dɛn gɛda di ɔda soja man dɛn.
41015017	Dɛn drɛs Jizɔs wit dak rɛd klos, dɛn mek krawn wit chu kchuk ɛn wɛr am na in ed.
41015018	Dɔn dɛn bigin fɔ makata am ɛn se, “Mek di Ju pipul dɛn King gɛt lɔng layf!”
41015019	Dɛn bit am wit tik na in ed, dɛn pit pan am, dɔn dɛn nil dɔng bifo am lɛkɛ se dɛn de wɔship am.
41015020	Wɛn dɛn dɔn makata am dɔn, dɛn pul di dak rɛd klos kɔmɔt pan am, ɛn wɛr in yon klos pan am bak; dɔn dɛn kɛr am go fɔ go nel am pan di krɔs.
41015021	We dɛn de go, dɛn mit wan man we nem Saymɔn we bin kɔmɔt na wan vilej de go na di tɔng. Saymɔn na bin Alɛgza nda ɛn Rufɔs dɛn papa. I bin bɔn na Sayrini. Di soja man dɛn fos am fɔ tot di krɔs fɔ Jizɔs.
41015022	Dɛn kɛr Jizɔs go na wan ples we dɛn kɔl Gɔlgɔta, dat min “Ples we tan lɛkɛ mɔta lman ed.”
41015023	Dɛn miks wayn wit wan bita mɛrɛsin we nem ma, ɛn gi Jizɔs fɔ drink, bɔt i nɔ drink am.
41015024	Dɛn nel Jizɔs pan di krɔs, dɔn dɛn ib days fɔ sheb in klos dɛn.
41015025	Na bin nayn oklɔk mɔnin dɛn nel Jizɔs pan di krɔs.
41015026	Dɛn rayt di tin we mek dɛn kil am ɛn nel am oba Jizɔs in ed. Dɛn rayt “Di Ju Pipul Dɛn King.”
41015027	Da sem tɛm de dɛn nel tu tifman pan tu krɔs, wan na Jizɔs in raytan, wan na in lɛfan. [
41015028	So di tin we dɛn rayt na Gɔd in Buk we se, “Pipul dɛn min se insɛf na wikɛd man,” kam bi tru.]
41015029	Di pipul dɛn we bin de pas bin de shek dɛn ed ɛn ala pan Jizɔs. Dɛn se, “A min yu bin se yu go brok Gɔd in Os, ɛn yu go tek tri de fɔ bil am bak.
41015030	Wɛl, sev yusɛf naw, kɔmɔt na di krɔs, kam dɔng!”
41015031	Semwe so, dɛn bigman we de mek sakri fays fɔ pipul sin ɛn di Ju Lɔ ticha dɛn bigin jok bɔt Jizɔs to dɛnsɛf. Dɛn se, “I bin de sev ɔda pipul, bɔt i nɔ ebul sev insɛf!
41015032	Mek di Mɛsaya, we na di Ju pipul dɛn king kɔmɔt na di krɔs kam dɔng, so dat wi go si ɛn biliv pan am!” Di tu ɔda pipul dɛn we bin nel pan dɛn krɔs klos Jizɔs, dɛnsɛf tɔk bad bɔt Jizɔs.
41015033	Frɔm twɛlv oklɔk te tri oklɔk santɛm, di wan ol kɔntri dak.
41015034	Shap tri, Jizɔs ala, i se, “Ilay, Ilay, lama saba ktani?” dat min, “Mi Gɔd, mi Gɔd, wetin du yu fɔsek mi?”
41015035	Wɛn sɔm pan di pipul dɛn we bin tinap klos de yɛri wetin Jizɔs se, dɛn se, “I de kɔl Ila yja fɔ kam ɛp am.”
41015036	Wan pan dɛn rɔn go sok spɔnj wit viniga ɛn tay di spɔnj pan lɔng tik, dɔn i es di tik fɔ mek Jizɔs sɔk di spɔnj. Di pɔsin se, “Una lɛ wi si if Ila yja go kam pul am kɔmɔt na di krɔs!”
41015037	Jizɔs ala big wan, dɛn i day.
41015038	Di tik tik kɔtin we bin ɛng na Gɔd in Os chɛr tu, frɔm ɔp sote kam dɔng.
41015039	Wɛn di ami ɔfisa we bin tinap bifo di krɔs si se Jizɔs dɔn day, i se, “Dis man ya na bin Gɔd in Pikin, fɔ tru!”
41015040	Sɔm uman dɛn bin tinap fawe de luk. Sɔm pan di wan dɛn we bin lib de na Meri we kɔmɔt Magdala, Meri we na smɔl Jems ɛn in brɔda Josis dɛn mama, ɛn Salomi.
41015041	Wɛn Jizɔs bin de na Galili na dɛn uman ya bin de fala am go ɔlɔbɔt ɛn na dɛn bin de ɛp am. Plɛnti ɔda uman dɛn we bin fala Jizɔs kam na Jerusɛlɛm bin lib de.
41015042	Di tɛm bin dɔn rich fɔ di Ju pipul dɛn fɔ rɛdi fɔ di de fɔ pre ɛn blo. So ivintɛm, Josɛf we kɔmɔt na wan tɔng we nem Ari ma tia, nɔ fred fɔ go aks Paylet fɔ gi am Jizɔs in bɔdi. Josɛf na bin bigman na di Ju gran kot ɛn di pipul dɛn bin rɛspɛkt am; insɛf bin de luk fɔ di tɛm we Gɔd go kam rul di wɔl.
41015044	Paylet wɔnda if Jizɔs dɔn day kwik wan so, so i kɔl di soja ami ɔfisa ɛn aks am if i dɔn te we Jizɔs day.
41015045	Wɛn di ami ɔfisa tɛl am se Jizɔs dɔn day, Paylet gi Josɛf di bɔdi.
41015046	Josɛf go bay nyu linin klos, i pul Jizɔs in bɔdi pan di krɔs ɛn rap am, dɛn i go bɛr am insay wan ston grev we dɛn bin dig; dɔn i tek big ston kɔba di grev domɔt.
41015047	Meri we kɔmɔt Magdala ɛn Meri we na Josis in mama bin de luk usay dɛn de bɛr Jizɔs.
41016001	Wɛn di de fɔ pre ɛn blo pas, Meri we kɔmɔt Magdala, Meri we na Jems in mama, ɛn Salomi, bay spays we gɛt fayn sɛnt ɛn kɛr am go fɔ rɔb pan Jizɔs in bɔdi.
41016002	Ali Sɔnde mɔnin bifo san kɔmɔt, dɛn tri uman ya go na di ston grev.
41016003	Dɛn se, “Udat go pul di ston we dɛn tek kɔba di grev domɔt fɔ wi?”
41016004	(Na bin big big ston.) Bɔt wɛn dɛn luk di grev, dɛn si se di ston we dɛn bin tek kɔba di grev domɔt dɔn rol kɔmɔt de.
41016005	Wɛn dɛn de go insay di grev, dɛn si wan yɔng man we wɛr lɔng wayt klos, i bin sidɔm na di raytan say. Di uman dɛn fred!
41016006	Di man se, “Una nɔ fred! Na Jizɔs we kɔmɔt Nazarɛt, we dɛn bin nel pan di krɔs una kam luk fɔ. I nɔ de ya, i dɔn rayz frɔm di grev. Una luk di ples we dɛn bin le am.
41016007	Una go tɛl Pita ɛn di ɔda lanin bɔy dɛn se, ‘I dɔn go bifo una na Galili, una go mit am de, lɛkɛ aw i bin dɔn tɛl una fɔ du.’ ”
41016008	Di uman dɛn kɔmɔt na di grev ɛn rɔn go to di lanin bɔy dɛn; na so dɛn bin de tri mbul, bikɔs dɛn bin de fred. Di fred we dɛn bin de fred mek dɛn nɔn nɔ ebul tɔk sɛf we dɛn de go. [
41016009	Di uman dɛn go to Pita ɛn in kɔmpin dɛn ɛn tɛl dɛn ɔl wetin di yɔng man tɛl dɛn, dɛn nɔ tek lɔng fɔ du dat.
41016010	Afta dat, Jizɔs sɛn in lanin bɔy dɛn go ɔlɔbɔt na wɔl fɔ tɛl pipul di mɛsej bɔt aw Gɔd go sev dɛn, dat na di mɛsej we go de sote go ɛn we Gɔd insɛf sɛn kam na wɔl.
41016011	Dɛn nɔ biliv Meri wɛn i tɛl dɛn se Jizɔs dɔn gɛt layf bak ɛn in dɔn si am.
41016012	Wɛn dat pas, tu man dɛn we bin biliv pan Jizɔs bin de go na wan vilej, na de Jizɔs sho insɛf difrɛn we to dɛn frɔm aw i bin sho insɛf to Meri.
41016013	Di tu man dɛn tɔn bak go tɛl dɛn kɔmpin wetin bi, bɔt dɛn nɔ biliv wetin dɛn tɛl dɛn.
41016014	Wɛn dat dɔn, Jizɔs sho insɛf to in ilɛvin lanin bɔy dɛn wɛn dɛn bin de it. I tɔk pan dɛn fɔ we dɛn nɔ bin biliv lɛkɛ aw dɛn fɔ biliv, ɛn fɔ we dɛn bin tra nga yes, ɛn we dɛn nɔ bin biliv dɛn pipul we si am afta i rayz frɔm di grev.
41016015	Jizɔs se, “Una go ɔlɔbɔt na di wɔl ɛn tɛl ɔlman di Gud Nyus bɔt mi.
41016016	Ɛnibɔdi we biliv di Gud Nyus ɛn gri fɔ mek dɛn baptayz am, Gɔd go sev am. Bɔt ɛnibɔdi we nɔ biliv di Gud Nyus, Gɔd go kɔndɛm am.
41016017	Dɛn pipul we biliv di Gud Nyus, a go gi dɛn pawa fɔ du wɔnda ful wok: dɛn go drɛb dɛbul fɔseka mi; dɛn go tɔk langwej we dɛn nɔ lan;
41016018	if dɛn ol snek ɔ if dɛn drink pɔyzin sɛf, natin nɔ go du dɛn; dɛn go put dɛn an pan pipul we sik ɛn pre fɔ dɛn, ɛn di pipul dɛn go wɛl.”
41016019	Wɛn Masta Jizɔs dɔn tɔk to in lanin bɔy dɛn, Gɔd tek am go ɔp na ɛvin, i go sidɔm na Gɔd in raytan.
41016020	Di lanin bɔy dɛn go ɔlɔbɔt na wɔl de tɛl pipul di Gud Nyus, ɛn di Masta bin de ɛp dɛn, ɛn mek dɛn du plɛnti wɔnda ful wok we fɔ mek pipul no se na tru dɛn de tɔk.]
42001001	Ɔna re bul Tio filɔs, yu no se plɛnti pipul dɔn bigin rayt ɔl dɛn wɔnda ful tin we dɔn bi naya.
42001002	Ɛn ɔl wetin dɛn de rayt na dɛn sem tin we dɛn pipul we bin de we dɛn tin ya fɔs bigin apin, ɛn we bin de tɔk Gɔd in wɔd, tɛl wi.
42001003	So, we misɛf dɔn tek tɛm luk insay ɔl dɛn tin ya we bi, a mekɔp fɔ rayt dɛn ɔl dɔng fɔ yu, sa, wan bay wan lɛkɛ aw dɛn apin,
42001004	fɔ mek yu no aw ɔl dɛn tin we yu dɔn yɛri bɔt, apin fɔ tru.
42001005	Da tɛm we Ɛrɔd na bin King na Judia, wan man we bin de mek sakri fays fɔ pipul sin bin de. I bin nem Zaka raya; i bin de wok ɔnda Abija. In wɛf bin nem Ili zabɛt, i bin fambul to Erɔn.
42001006	Zaka raya ɛn Ili zabɛt bin de waka tret wit Gɔd. Dɛn bin de kip ɔl di Ju Lɔ ɛn dɛn bin de du ɔl wetin Gɔd tɛl dɛn fɔ du.
42001007	Dɛn bin dɔn ol ɛn Ili zabɛt na uman we nɔ bin de bɔn, so dɛn nɔ bin gɛt pikin.
42001008	Wan tɛm we na dɛn man we de na Abija in grup bin de wok na Gɔd in Os, Zaka raya bin de du in wok.
42001009	Wɛn dɛn man we de mek sakri fays fɔ pipul sin kin want pik di wan we go go insay insay Gɔd in Os go bɔn insɛns, dɛn kin rayt ɔlman nem dɔng, fol di pepa dɛn ɛn pik wan; dis tɛm ya na Zaka raya in nem kɔmɔt fɔ du da wok de.
42001010	Ɔl di pipul dɛn bin de na do de pre we Zaka raya de bɔn di insɛns.
42001011	Wantɛm, Zaka raya si enjɛl bifo am na di raytan say na di ples, we i de bɔn di insɛns.
42001012	We Zaka raya si di enjɛl, i wɔnda ɛn in at kɔt.
42001013	Di enjɛl se, “Zaka raya, nɔ fred! Gɔd dɔn yɛri ɛn i dɔn ansa di pre we yu de pre; yu wɛf Ili zabɛt go bɔn bɔy pikin; di nem we yu fɔ gi am na Jɔn.
42001014	Yu go gladi bad wɛn da pikin de bɔn ɛn plɛnti ɔda pipul go gladi!
42001015	Da pikin de go bi bigman pan Gɔd we na wi Masta in biznɛs. I nɔ fɔ drink wayn ɔ ɛni tin we de mek pɔsin drɔnk frɔm di de we i bɔn. Gɔd in Spirit go de insay am frɔm di tɛm we i de na in mama bɛlɛ.
42001016	I go mek plɛnti Izrɛl pipul kam bak to Gɔd we na dɛn Masta.
42001017	I go gɛt Gɔd in Spirit ɛn pawa lɛkɛ Ila yja, da prɔfɛt we bin de lɔntɛm. I go waka na di rod we Gɔd sho am ɛn yus in pawa fɔ mek dɛn dadi lɛk dɛn pikin; ɛn fɔ mek dɛn pipul we nɔ de du wetin Gɔd want bigin mɛmba Gɔd ɛn du wetin i want; i go mek di Masta in pipul dɛn rɛdi fɔ am.”
42001018	Zaka raya aks di enjɛl se, “Aw a go no se dɛn tin ya go bi, fɔ tru? Mi dɔn ol, ɛn mi wɛf insɛf na ol ol uman.”
42001019	Di enjɛl ansa se, “A nem Gebrɛl. Na mi tinap bifo Gɔd de sav am ɛn i sɛn mi fɔ kam tɛl yu dis gud nyus.
42001020	Dis tin we a tɛl yu so go bi, wɛn di rayt tɛm kam. Bɔt bikɔs yu nɔ biliv wetin a tɛl yu, yu go mumu sote ɔl wetin a tɛl yu dɔn bi.”
42001021	Ɔl da tɛm de, di pipul dɛn na do bin de wet Zaka raya ɛn dɛn bin de wɔnda wetin mek i te so insay Gɔd in Os.
42001022	Wɛn i kam na do, i nɔ bin ebul fɔ tɔk to di pipul dɛn, na dat dɛn tek no se i si sɔntin insay Gɔd in Os. I nɔ ebul tɔk wan wɔd sɛf, i bin jɛs de mek sayn wit in an.
42001023	Wɛn in yon tɛm fɔ wok na Gɔd in Os dɔn, Zaka raya go na in os.
42001024	Afta sɔm tɛm, in wɛf, Ili zabɛt gɛt bɛlɛ; wɛn i gɛt di bɛlɛ i ayd insay os fayv mɔnt.
42001025	I se, “Na Gɔd sɔri fɔ mi mek a gɛt bɛlɛ so, i dɔn pul mi kɔmɔt pan shem bifo mɔta lman.”
42001026	We Ili zabɛt in bɛlɛ dɔn siks mɔnt, Gɔd sɛn enjɛl Gebrɛl na wan tɔng we dɛn kɔl Nazarɛt we de na Galili fɔ kɛr mɛsej to wan yɔng uman we nem Meri. Meri na bin uman we nɔ no man yet. Wan man we nem Josɛf, we bin de na King Devid in fambul layn bin dɔn put stɔp fɔ am.
42001028	Wɛn di enjɛl go na Meri in os, i se, “Meri, kushɛ, o! Gɔd dɔn blɛs yu ɛn i de wit yu!”
42001029	Bɔt di wɔd we di enjɛl tɔk mek Meri in at wɔri, ɛn i bigin wɔnda wetin dat min.
42001030	Na in di enjɛl se, “Meri, nɔ fred, Gɔd dɔn blɛs yu.
42001031	Yu go gɛt bɛlɛ ɛn yu go bɔn bɔy pikin, ɛn yu fɔ kɔl di pikin, Jizɔs.
42001032	I go bi impɔtant pas ɔlman, dɛn i go kɔl am Gɔd we pas ɔl, in Pikin. Gɔd we na wi Masta go mek i rul oba di Izrɛl pipul dɛn lɛkɛ Devid we na wan pan in gra npapa-papa dɛn.
42001033	I go rul oba Jekɔb in gra npi kin-pi kin dɛn sote go; i nɔ go tap fɔ rul!”
42001034	Na de Meri aks di ɛnjel wan kwɛshɔn. I se, “A nɔ no man yet. Aw dat go bi?”
42001035	Di enjɛl ansa am se, “Gɔd in Spirit go kam pan yu, Gɔd we pas ɔl in pawa go kɔba yu. Na dat mek pipul go kɔl di pikin we Gɔd go sɛn we yu go bɔn, Gɔd in Pikin.
42001036	Ɛn mek a tɛl yu sɔntin igen, yu fambul we nem Ili zabɛt, we dɔn ol, we se in nɔ go bɔn, dɔn gɛt siks mɔnt bɛlɛ naw.
42001037	Natin nɔ de we Gɔd nɔ ebul du!”
42001038	Wɛn Meri yɛri dat, i tɛl di enjɛl se, “Mi na Gɔd in savant, mek ɔl wetin yu dɔn tɔk se go bi to mi, bi.” Dɔn di enjɛl lɛf am go.
42001039	I nɔ tu te afta dat, Meri rɛdi ɛn go kwik na wan tɔng we de ɔp dɛn il we de na di kɔntri we nem Judia.
42001040	I go na Zaka raya in os ɛn tɛl Ili zabɛt adu.
42001041	Wɛn Ili zabɛt yɛri Meri in vɔys, di pikin we de na Ili zabɛt in bɛlɛ jomp. Gɔd in Spirit kam insay Ili zabɛt,
42001042	so i tɔk lawd wan to Meri. I se, “Yu na di uman we Gɔd dɔn blɛs pas ɔl dɛn ɔda uman ɛn di pikin we yu go bɔn gɛt wɔnda ful blɛsin!
42001043	Udat na mi we mi Masta in mama fɔ kam fɛn mi?
42001044	As a yɛri yu vɔys so, di pikin we de insay mi bɛlɛ jomp bikɔs i gladi.
42001045	Meri, Gɔd dɔn blɛs yu bikɔs yu biliv se Gɔd go du wetin i tɛl yu se in go du.”
42001046	Meri se, “Insay mi at a de sing se Gɔd we na wi Masta, big.
42001047	Gɔd we sev mi dɔn mek mi at gladi.
42001048	I dɔn mɛmba po uman lɛkɛ mi, we na in savant. Frɔm naw sote go ɔlman go de tɔk se mi na uman we gɛt blɛsin,
42001049	bikɔs Gɔd we gɛt pawa oba ɔltin dɔn du big wok fɔ mi. Gɔd oli, i nɔ gɛt bɔt at ɔl;
42001050	frɔm tɛm, i de sɔri fɔ ɔl dɛn wan we rɛspɛkt am.
42001051	I dɔn sho se in gɛt pawa, i dɔn kɔnfyus dɛn wan we prawd ɛn mek dɛn rɔnawe ɛn pwɛl ɔl wetin dɛn bin mekɔp fɔ du.
42001052	I pul dɛn wan we gɛt pawa kɔmɔt na di ples we dɛn de rul ɛn mek dɛn po pipul rul na dɛn ples.
42001053	I dɔn gi dɛn po pipul plɛnti tin we go mek dɛn satisfay, bɔt i dɔn sɛn dɛn jɛntri wan go, i nɔ gi dɛn natin.
42001054	I dɔn ɛp wi, di Izrɛl pipul dɛn, we de sav am, bikɔs i mɛmba se in bin dɔn prɔmis wi granpapa-papa dɛn,
42001055	Ebraam ɛn in granpikin-pikin dɛn se in go sɔri fɔ dɛn sote go!”
42001056	Meri de wit Ili zabɛt lɛkɛ tri mɔnt so bifo i go bak na in os.
42001057	Wɛn di tɛm kam fɔ mek Ili zabɛt bɔn, i bɔn bɔy pikin.
42001058	In neba dɛn ɛn in fambul dɛn yɛri se Gɔd dɔn sɔri fɔ Ili zabɛt ɛn ɔlman gladi wit am.
42001059	Di de we mek et afta di pikin bɔn, dɛn ɔl kam to Ili zabɛt dɛn; na da de de dɛn bin kam gɛda de fɔ sakɔmsayz di pikin. Dɛn bin want mek dɛn kɔl di pikin Zaka raya lɛkɛ in papa.
42001060	Bɔt Ili zabɛt se, “Una nɔ kɔl am Zaka raya, in nem fɔ bi Jɔn.”
42001061	Wɛn Ili zabɛt tɔk dat, di pipul dɛn se, “Nɔbɔdi nɔ de pan una fam bul we nem Jɔn!”
42001062	Dɛn mek sayn to di papa fɔ aks am wetin di pikin in nem fɔ bi.
42001063	Zaka raya mek sayn to dɛn fɔ aks fɔ sɔntin fɔ rayt pan, i rayt se, “In nem fɔ bi Jɔn!” Dɛn ɔl wɔnda!
42001064	As Zaka raya rayt dɔn so, in vɔys kam bak ɛn in tɔng lus ɛn i bigin fɔ tɔk klia wan. I bigin fɔ prez Gɔd.
42001065	Ɔl di pipul dɛn we yɛri Zaka raya de tɔk, fred. Pipul bigin tɔk bɔt ɔl wetin bi ɔlsay na Judia.
42001066	Ɔlman we yɛri bɔt di tin we bi, bigin tɔk na dɛn at se, “Uskayn pikin dis? Wetin i go bi bambay?” Gɔd in pawa bin de pan am.
42001067	Gɔd in Spirit kam insay Zaka raya we na Jɔn in papa, ɛn i bigin fɔ tɔk ɔl wetin go bi.
42001068	I se: “Lɛ wi prez wi Masta we na di Izrɛl pipul dɛn Gɔd, bikɔs i dɔn kam to in pipul dɛn fɔ fri dɛn.
42001069	I dɔn sɛn pɔsin we gɛt pawa we go sev wi ɛn dis pɔsin ya kɔmɔt na Devid in fambul layn.
42001070	Gɔd in prɔfɛt dɛn bin dɔn tɔk lɔntɛm se
42001071	dis pɔsin go pul wi na dɛn wan we de fɛt wi dɛn an, ɛn i nɔ go mek dɛn pipul we nɔ lɛk wi ebul wi.
42001072	So Gɔd stil de sɔri fɔ wi lɛkɛ aw i tɛl wi granpapa-papa dɛn se in go du ɛn i stil mɛmba di agrimɛnt we insɛf sɛf mek wit dɛn,
42001073	dat na we i prɔmis Ebraam ɛn tek oth se
42001074	in go pul wi na dɛn wan we nɔ lɛk wi, dɛn an, so wi nɔ go fred fɔ sav am,
42001075	wi go bi Gɔd in pipul dɛn ɛn wi go waka tret bifo am ɔl di tɛm we wi de na dis wɔl.
42001076	Yu, mi pikin, dɛn go kɔl yu Gɔd we pas ɔl, in prɔfɛt. Na yu go mek pipul rɛdi fɔ di tɛm we di Masta go kam;
42001077	yu go sho pipul aw dɛn go du, mek Gɔd go padin dɛn sin, mek dɛn sev.
42001078	Gɔd dɔn sɔri fɔ wi; i go mek di ali mɔnin san kam pan wi.
42001079	Da san de go shayn pan dɛn pipul we de na dak ɛn we want day, ɛn i go mek wi gɛt kol at.”
42001080	As di pikin de gro, na so i de kam klos Gɔd mɔ ɛn mɔ. I bin tap na di dɛzat sote di tɛm kam fɔ sho insɛf to pipul na Izrɛl.
42002001	Dɛn tɛm de, Ɔgɔstɔs we na bin di king na Rom sɛn tɔk ɔlɔbɔt se ɔlman we de na Roman kɔntri mɔs go mek dɛn rayt dɛn nem dɔng na rɛji sta.
42002002	Dis na bin di fɔs tɛm we ɔlman fɔ go put dɛn nem dɔng na rɛji sta. Da tɛm de, na wan man we nem Kwi rinyɔs na bin gɔvna na Sirya.
42002003	So ɔlman go na dɛn yon tɔng fɔ mek dɛn rayt dɛn nem dɔng na rɛji sta.
42002004	We Josɛf bin de na King Devid in fambul layn, i kɔmɔt Nazarɛt we de na Galili, go na Bɛtliɛm we de na Judia, di ples we King Devid bin bɔn.
42002005	Wɛn Josɛf de go, i kɛr Meri we i bin dɔn put stɔp fɔ go wit am fɔ mek insɛf go put in nem dɔng na rɛjista. Meri bin gɛt bɛlɛ da tɛm de.
42002006	Wɛn dɛn de na Bɛtliɛm, na in di tɛm rich fɔ mek Meri bɔn.
42002007	Meri bɔn in fɔs pikin we na bin bɔbɔ. I rap di pikin wit plɛnti pisis, ɛn le am pan di gras we dɛn bin kɔt fɔ dɛn ship ɛn dɛn got fɔ it, bikɔs ples nɔ bin de fɔ am insay di os we dɛn bin tap.
42002008	Na da sem pat de, sɔm shɛpad dɛn bin sidɔm de wach dɛn ship, na bin nɛt.
42002009	Dɛn si enjɛl we Gɔd, we na wi Masta, sɛn, tinap bifo dɛn. Na so ɔl di ples bin de shayn brayt wit Gɔd in layt, so dɛn bigin fred bad bad wan.
42002010	Di enjɛl se, “Una nɔ fred! A bring gud nyus fɔ una we go mek pipul gladi bad ɛn ɔl di Izrɛl pipul dɛn go gladi.
42002011	Tide na da tɔng we Devid bin bɔn, dɛn dɔn bɔn Wan Pikin we go sev una. Na di Mɛsaya we na wi Masta.
42002012	Di tin we go mek una no am, na in dis: una go mit dɛn rap di bebi wit pisis ɛn dɛn le am pan gras we dɛn kɔt fɔ dɛn ship ɛn got fɔ it.”
42002013	Wantɛm, aw di enjɛl tɔk dɔn so, na in dɛn si plɛnti plɛnti enjɛl de prez Gɔd, dɛn de sing se,
42002014	“Lɛ ɔlman prez ɛn ɔna Gɔd we de ɔp ɔp na ɛvin, mek ɔl mɔtalman we mek Gɔd gladi, gɛt kol at!”
42002015	Wɛn di enjɛl dɛn go bak na ɛvin, na in dɛn shɛpad bigin tɔk to dɛn kɔmpin, dɛn se, “Una lɛ wi go Bɛtliɛm go si dis tin we dɔn bi, we Gɔd dɔn mek wi no bɔt.”
42002016	So dɛn waka kwik kwik go Bɛtliɛm. Dɛn mit Meri ɛn Josɛf ɛn dɛn si di lili pikin we ledɔm na di gras we dɛn put fɔ dɛn ship ɛn got.
42002017	Wɛn dɛn si di pikin, dɛn tɔk ɔl wetin di enjɛl bin dɔn tɛl dɛn bɔt am.
42002018	Ɔlman we yɛri wetin dɛn tɔk, wɔnda.
42002019	Bɔt Meri nɔ se natin, i kip ɔl dɛn tin ya na in at ɛn i kin de tink bɔt dɛn ɔltɛm.
42002020	Wɛn di shɛpad dɛn bin de tɔn bak, dɛn bin de tɛl Gɔd tɛnki, dɛn bin de sing ɛn prez am fɔ ɔl wetin dɛn bin jɛs yɛri ɛn si. Ɔltin bin bi jɛs lɛkɛ aw di enjɛl bin dɔn tɛl dɛn.
42002021	Di de we mek et afta Jizɔs bɔn, dɛn sakɔmsayz am, ɛn nem am Jizɔs. Na bin di nem dat we di enjɛl bin gi am bifo in mama gɛt in bɛlɛ.
42002022	Wɛn di tɛm rich fɔ mek Josɛf ɛn Meri go na Gɔd in Os fɔ du dɛn tin we go mek dɛn klin na Gɔd in yay lɛkɛ aw di Lɔ we Gɔd gi Mozis se, dɛn kɛr di pikin go na Gɔd in Os na Jerusɛlɛm ɛn aks Gɔd fɔ blɛs am.
42002023	Na so Gɔd in lɔ se, “Ɔl fɔs bɔy pikin fɔ du Gɔd wok.”
42002024	Pantap dat, Josɛf ɛn Meri kɛr tu dɔv ɔ tu pijin pikin go gi di man we de mek sakri fays fɔ pipul sin fɔ mek sakri fays to Gɔd, bikɔs Gɔd in lɔ tɔk igen se fɔ sakri fays tu dɔv ɔ tu pijin pikin.
42002025	Da tɛm de, wan man bin de na Jerusɛlɛm we bin nem Simyɔn. Dis man ya bin lɛk Gɔd ɛn i bin de waka tret ɛn de du ɔl wetin Gɔd want. I bin de wet fɔ di tɛm we Gɔd go sɔri fɔ di Izrɛl pipul dɛn ɛn pul dɛn kɔmɔt pan waala. Gɔd in Spirit bin de insay am,
42002026	ɛn i bin dɔn tɛl am se i nɔ go day sote i si di Mɛsaya we Gɔd we na wi Masta go sɛn.
42002027	Da sem de de, di Spirit tɛl Simyɔn mek i grap ɛn go tret na Gɔd in Os. I nɔ tu te, Meri ɛn Josɛf kɛr Jizɔs go insay Gɔd in Os fɔ du dɛn tin we Gɔd in lɔ se.
42002028	Simyɔn tot di pikin ɛn bigin prez ɛn tɛl Gɔd tɛnki. I se:
42002029	“Gɔd, we na wi Masta, yu dɔn du wetin yu bin prɔmis mi, we na yu savant, so a kin day naw wit kol at.
42002030	A dɔn si di pɔsin insɛf we go sev ɔlman na wɔl.
42002031	Yu dɔn pik am ɛn mek ɔlman si am.
42002032	Na in na di layt we go mek dɛn wan we nɔ no yu na dis wɔl, no yu; i go mek yu pipul dɛn na Izrɛl gɛt plɛnti ɔna.”
42002033	Ɔl wetin Simyɔn tɔk bɔt Jizɔs mek in mama ɛn in papa dɛn wɔnda.
42002034	Simyɔn blɛs dɛn tri, dɔn i tɔk to Meri, i se, “Gɔd dɔn pik dis pikin ya ɛn sɛn am kam, ɛn di kam we i kam go mek plɛnti Izrɛl pipul lɛf fɔ biliv Gɔd ɛn mek plɛnti biliv am. Gɔd sɛn Jizɔs fɔ sho wi wetin Gɔd want, bɔt plɛnti pipul go tɔk se dɛn nɔ de fɔ am,
42002035	ɛn ɔda pipul go no wetin dɛn pipul de bin de tink we nɔbɔdi nɔ bin no. Meri, yusɛf at go blid wɛn ɔl dɛn tin ya bi.”
42002036	Wan uman prɔfɛt bin de we in papa na bin Fanyuɛl, na bin wan pan Asha in gra npi kin-pi kin dɛn; Ana na bin ol ol uman we in man bin dɔn day. Frɔm di tɛm we i mared, in ɛn in man de sɛvin ia nɔmɔ bifo in man day. Frɔm di tɛm we in man day, i de te i ol eti-fo. De ɛn nɛt Ana bin de na Gɔd in Os de pre ɛn fast.
42002038	Insɛf kam na Gɔd in Os di sem tɛm we dɛn bring Jizɔs to Gɔd. I tɛl Gɔd tɛnki. I tɔk bɔt di Pikin to ɔl dɛn wan we bin de wet fɔ mek Gɔd fri di pipul dɛn na Jerusɛlɛm.
42002039	Wɛn Meri ɛn Josɛf dɔn du ɔltin we Gɔd in lɔ se, dɛn tɔn bak go na dɛn tɔng, dat na Nazarɛt we de na Galili.
42002040	Wɛn di pikin dɔn big ɛn i dɔn ebul tink, i bin gɛt plɛnti sɛns ɛn Gɔd bin blɛs am.
42002041	Ɛvri ia Jizɔs in mama ɛn papa kin go na Jerusɛlɛm wɛn di tɛm rich fɔ wan Ju ɔlide we nem Pasova.
42002042	Wɛn Jizɔs bin dɔn ol twɛlv ia, i fala in mama ɛn papa dɛn go Jerusɛlɛm fɔ di Pasova lɛkɛ aw dɛn kin du.
42002043	Wɛn di ɔlide dɔn, Meri ɛn Josɛf bin de tɔn bak go Nazarɛt, bɔt Jizɔs nɔ bin kɔmɔt Jerusɛlɛm yet. In mama ɛn papa nɔ bin no.
42002044	Dɛn bin min se Jizɔs de wit di ɔda pipul dɛn. Wɛn dɛn dɔn waka ol de, dɛn nɔ si am, dɛn bigin luk fɔ am to dɛn fambul ɛn dɛn pipul we dɛn no.
42002045	Bɔt dɛn nɔ si am; so dɛn tɔn bak go Jerusɛlɛm go luk fɔ am.
42002046	Di de we mek tri na in dɛn rich Jerusɛlɛm. Dɛn mit Jizɔs sidɔm na Gɔd in Os midul dɛn big Ju Lɔ ticha. Jizɔs bin de lisin wetin dɛn de tɔk ɛn insɛf bin de aks dɛn bɔt plɛnti tin.
42002047	Di we we i bin de ansa kwɛshɔn ɛn di sɛns we i bin gɛt bin mek ɔl di pipul dɛn wɔnda.
42002048	Wɛn in mama ɛn in papa si am, dɛn wɔnda. Na de in mama se, “Mi pikin, wetin mek yu du wi so? Mi ɛn yu papa bin de luk fɔ yu ɛn wi bin de wɔri we wi nɔ si yu.”
42002049	Jizɔs se, “Wetin mek una bin de luk fɔ mi? Una nɔ no se a fɔ de na mi Papa in Os?”
42002050	Bɔt dɛn nɔ bin ɔnda stand wetin i min.
42002051	Jizɔs go Nazarɛt bak wit in mama ɛn papa ɛn i yɛri dɛn wɔd. In mama kip ɔl dɛn tin ya we bi na in at.
42002052	As Jizɔs de big, na so i bin de gɛt mɔ ɛn mɔ sɛns. Gɔd bin lɛk am; ɛn mɔta lman bin lɛk am.
42003001	Di ia we mek fiftin we di king na Rom we nem King Taybiryɔs bin dɔn de na pawa, Pɔnchɔs Paylet na bin gɔvna na Judia ɛn Ɛrɔd bin de rul na Galili. Ɛrɔd in brɔda we nem Filip bin de rul na Itu riya ɛn Tra ko na ytis. Laysenyɔs bin de rul na Abi lini.
42003002	Anas ɛn Kaye fas dɛn na bin di bigman dɛn we de mek sakri fays fɔ pipul sin. Da sem tɛm de, Gɔd gi Jɔn we na Zaka raya in pikin in mɛsej fɔ tɛl pipul. Wɛn dat bi, Jɔn bin tap na di dɛzat.
42003003	Jɔn bigin waka go ɔlsay na dɛn ples we de klos Riva Jɔdan de tɛl pipul se, if dɛn lɛf fɔ du bad ɛn mek i baptayz dɛn, Gɔd go padin dɛn fɔ di bad we dɛn de du.
42003004	Jɔn du jɛs lɛkɛ wetin di prɔfɛt we nem Ayzaya bin rayt na in buk, we i se: “Sɔmbɔdi de tɔk lawd na di dɛzat se, ‘Una klia di rod we di Masta go pas ɛn mek di rod tret fɔ am fɔ waka.
42003005	Ɔl dɛn vali go ful kam ɔp te dɛn lɛvul, ɔl dɛn ay il ɛn smɔl il go tɔn flat grɔn. Dɛn bɛn rod go tret, dɛn stonston rod go lɛbul.
42003006	Ɔlman na wɔl go si aw Gɔd de sev in pipul dɛn.’ ”
42003007	Plɛnti pipul kam to Jɔn fɔ mek i baptayz dɛn. Jɔn tɔk pan dɛn, i se, “Una dɛn snek ya, we de pɔyzin di wɔl, udat tɛl una fɔ rɔn kɔmɔt pan di trɔbul ɛn waala we Gɔd want bring fɔ pɔnish una?
42003008	Una fɔ lɛf fɔ du dɛn tin we nɔ rayt na Gɔd yay ɛn du dɛn tin we go sho se una dɔn lɛf fɔ du dɛn. Una lɛf fɔ se, ‘Wi na Ebraam in gra npi kin-pi kin dɛn.’ Dat nɔ go sev una. A de tɛl una se Gɔd ebul fɔ tek pan dɛn ston ya ɛn tɔn dɛn to Ebraam in gra npi kin-pi kin dɛn.
42003009	Di aks we fɔ tek kɔt di tik dɛn rut dɔn rɛdi naw; ɔl dɛn tik we nɔ de bia gud tin fɔ it, dɛn go kɔt dɛn ɛn trowe dɛn na faya.”
42003010	Di pipul dɛn se, “Wetin wi fɔ du naw?”
42003011	Jɔn ansa dɛn se, “Ɛnibɔdi we gɛt tu klos, fɔ gi pɔsin we nɔ gɛt, wan. Semwe so, pɔsin we gɛt tin fɔ it, fɔ sheb am wit in kɔmpin we nɔ gɛt.”
42003012	Sɔm pan dɛn pipul we de gɛda taks dɛnsɛf kam fɔ mek Jɔn baptayz dɛn. Dɛn aks Jɔn se, “Wetin wi fɔ du, sa, fɔ sho se wi dɔn lɛf fɔ du bad?”
42003013	Jɔn ansa dɛn se, “Una nɔ fɔ tek pas wetin di Roman gɔvmɛnt tɛl una fɔ tek.”
42003014	Dɛn soja man dɛnsɛf se, “We wi, wetin wi fɔ du, sa?” Jɔn ansa se, “Una nɔ fɔ fɛt pipul tek dɛn kɔpɔ, una nɔ fɔ lay pan pipul fɔ mek una gɛt mɔni. Una fɔ sati sfay wit di mɔni we dɛn pipul we una de wok fɔ de pe una.”
42003015	Ɔlman bin de wet fɔ mek di Mɛsaya kam ɛn dɛn bin de wɔnda if Jɔn na di Mɛsaya.
42003016	Jɔn se, “A de baptayz wit wata nɔmɔ, bɔt pɔsin we gɛt pawa pas mi de kam. A nɔ fit sɛf fɔ lus in sus. I go baptayz una wit Gɔd in Spirit ɛn wit faya.
42003017	I ol tin lɛkɛ lɔng fɔk na in an fɔ tek pul di cha fchaf kɔmɔt pan di wit. I go gɛda in wit put am na sto, bɔt i go bɔn di cha fchaf na faya we nɔ de tap fɔ bɔn.”
42003018	Jɔn lan dɛn plɛnti ɔda tin ɛn tɛl dɛn bɔt Jizɔs.
42003019	Jɔn bin tɔk pan Ɛrɔd we bin de rul Galili bikɔs i bin mared Ɛro dias, we na bin in brɔda wɛf, ɛn fɔ ɔl di plɛnti bad tin dɛn we i bin de du.
42003020	Pantap ɔl dɛn ɔda bad tin we Ɛrɔd bin de du, i mek dɛn ol Jɔn ɛn put am na jel!
42003021	Wɛn Jɔn bin dɔn baptayz ɔl di pipul dɛn dɔn, na in i baptayz Jizɔs insɛf. Wɛn Jizɔs bin de pre, ɛvin opin
42003022	ɛn Gɔd in Spirit tek dɔv shep kam dɔng pan am ɛn dɛn yɛri vɔys we kɔmɔt na ɛvin de tɔk se, “Yu na mi yon Pikin we a lɛk ɛn a gladi fɔ yu!”
42003023	Jizɔs bin dɔn ol lɛkɛ tati ia so we i bigin fɔ du di wok we Gɔd sɛn am fɔ du na dis wɔl. Pipul bin tink se Josɛf na bin Jizɔs in papa. Josɛf in papa bin nem Ilay, Ilay in papa bin nem Matat,
42003024	Matat in papa bin nem Livay, Livay in papa bin nem Mɛlkay, Mɛlkay in papa bin nem Jana, Jana in papa bin nem Josɛf,
42003025	Josɛf in papa bin nem Mata ta yas, Mata ta yas in papa bin nem Emɔs, Emɔs in papa bin nem Neɔm, Neɔm in papa bin nem Ɛslay, Ɛslay in papa bin nem Nagay,
42003026	Nagay in papa bin nem Meat, Meat in papa bin nem Mata ta yas, Mata ta yas in papa bin nem Sɛmɛin, Sɛmɛin in papa bin nem Josɛk, Josɛk in papa bin nem Joda,
42003027	Joda in papa bin nem Joe nan, Joe nan in papa bin nem Resa, Resa in papa bin nem Zɛru babɛl, Zɛru babɛl in papa bin nem Shiɛltiɛl, Shiɛltiɛl in papa bin nem Niray,
42003028	Niray in papa bin nem Mɛlkay, Mɛlkay in papa bin nem Aday, Aday in papa bin nem Kosam, Kosam in papa bin nem Ɛlmo dam, Ɛlmo dam in papa bin nem Ir,
42003029	Ir in papa bin nem Jɔshwa, Jɔshwa in papa bin nem Ɛlie zir, Ɛlie zir in papa bin nem Jorim, Jorim in papa bin nem Matat, Matat in papa bin nem Livay,
42003030	Livay in papa bin nem Simyɔn, Simyɔn in papa bin nem Juda, Juda in papa bin nem Josɛf, Josɛf in papa bin nem Jonam, Jonam in papa bin nem Ɛla ya kim,
42003031	Ɛla ya kim in papa bin nem Milɛa, Milɛa in papa bin nem Mina, Mina in papa bin nem Matata, Matata in papa bin nem Netan, Netan in papa bin nem Devid,
42003032	Devid in papa bin nem bin Jɛsi, Jɛsi in papa bin nem Obɛd, Obɛd in papa bin nem Boaz, Boaz in papa bin nem Salmɔn, Salmɔn in papa bin nem Nashɔn,
42003033	Nashɔn in papa bin nem Ami na dab, Ami na dab in papa bin nem Admin, Admin in papa bin nem Ani, Ani in papa bin nem Ɛzrɔn, Ɛzrɔn in papa bin nem Pɛrɛz, Pɛrɛz in papa bin nem Juda,
42003034	Juda in papa bin nem Jekɔb, Jekɔb in papa bin nem Ayzik, Ayzik in papa bin nem Ebraam, Ebraam in papa bin nem Tɛra, Tɛra in papa bin nem Naɔ,
42003035	Naɔ in papa bin nem Serug, Serug in papa bin nem Ru, Ru in papa bin nem Peleg, Peleg in papa bin nem Ibɔ, Ibɔ in papa bin nem Shila,
42003036	Shila in papa bin nem Kea ynan, Kea ynan in papa bin nem Afa ksad, Afa ksad in papa bin nem Shɛm, Shɛm in papa bin nem Noa, Noa in papa bin nem Lamɛk,
42003037	Lamɛk in papa bin nem Metusɛla, Metusɛla in papa bin nem Inɔk, Inɔk in papa bin nem Jerɛd, Jerɛd in papa bin nem Maa la lil, Maa la lil in papa bin nem Kea ynan,
42003038	Kea ynan in papa bin nem Inɔsh, Inɔsh in papa bin nem Sɛth, Sɛth in papa bin nem Adam, Adam in papa na Gɔd.
42004001	Wɛn Jizɔs kɔmɔt insay Riva Jɔdan, Gɔd in Spirit bin de insay am, di Spirit kɛr am go na di dɛzat we de na Judia ɛn i de wit am fɔti de, ɔl di tɛm we
42004002	Setan bin de tray fɔ mek Jizɔs du bad. Jizɔs bin angri bad we i dɔn de fɔti de, i nɔ it natin.
42004003	Setan tɛl am se, “If yu na Gɔd in Pikin, mek dis ston ya tɔn bred.”
42004004	Jizɔs ansa am se, “Dɛn rayt na Gɔd in Buk se nɔto tin fɔ it nɔmɔ de mek pɔsin liv.”
42004005	Setan kɛr Jizɔs go ɔp wan ay il ɛn sho am ɔl dɛn kɔntri na di wɔl, i nɔ te lɔng sɛf.
42004006	I se, “A go gi yu di rayt fɔ rul oba ɔl dɛn kɔntri ya ɛn mek yu ɛnjɔy ɔl dɛn gud tin we lib de we de mek pipul gladi. Dɛn tin ya dɔn kam na mi an naw ɛn a go pas am gi ɛnibɔdi we a lɛk.
42004007	A go gi yu ɔl dɛn tin ya if yu go se mi na yu masta.”
42004008	Jizɔs se, “Dɛn rayt na Gɔd in Buk se, ‘Pɔsin fɔ nil dɔng bifo Gɔd we na in Masta nɔmɔ ɛn pre to am, ɛn na in wan gren i fɔ wok fɔ.’ ”
42004009	Setan kɛr Jizɔs go Jerusɛlɛm ɛn mek i tinap pantap di tawa we de na Gɔd in Os. I tɛl Jizɔs se, “If yu na Gɔd in Pikin, ib yusɛf dɔng.
42004010	Dɛn rayt na Gɔd in Buk se, ‘Gɔd go mek in enjɛl dɛn gyad yu fɔ mek natin nɔ du yu,’
42004011	ɛn igen, ‘Yu go fɔdɔm insay dɛn an fɔ mek yu fut sɛf nɔ wund pan ston.’ ”
42004012	Jizɔs ansa am se, “Dɛn rayt na Gɔd in Buk se, ‘Pɔsin nɔ fɔ tray fɔ mek Gɔd we na in Masta du wetin in want.’ ”
42004013	Wɛn Setan dɔn tray fɔ mek Jizɔs du bad ɔl kayn we, ɛn i nɔ ebul, i lɛf Jizɔs lili bit fɔs.
42004014	Jizɔs tɔn bak go Galili wit di pawa we Gɔd in Spirit gi am. Ɔlman bigin tɔk bɔt am ɔlsay na dɛn tɔng ɛn dɛn vilej we de klos Galili.
42004015	Jizɔs bin de lan di pipul dɛn na di Ju mitin os ɛn dɛn ɔl prez am.
42004016	Jizɔs go Nazarɛt. Na di tɔng dat we i de frɔm we i lili te i big. Wɛn di de fɔ pre ɛn blo, kam, i go na di Ju mitin os lɛkɛ aw i bin dɔn yus fɔ du. I tinap fɔ rid Gɔd in Buk to di pipul dɛn.
42004017	Dɛn gi am Ayzaya we na bin prɔfɛt in buk fɔ rid. Jizɔs opin di buk na di ples we Ayzaya rayt se:
42004018	“Gɔd in Spirit de wit mi, bikɔs Gɔd dɔn pik mi fɔ mek a tɛl dɛn po pipul di Gud Nyus. I sɛn mi fɔ mek a tɛl dɛn slev se dɛn go fri ɛn dɛn blɛnyay pipul se dɛn go si. I sɛn mi fɔ fri dɛn wan we de lɛkɛ slev,
42004019	ɛn fɔ mek a tɛl ɔlman se di tɛm dɔn kam we Gɔd go sev in pipul dɛn.”
42004020	Jizɔs lɔk di buk ɛn gi di man we de luk di ples; dɛn i sidɔm. Ɔlman we bin de na di Ju mitin os bin de luk Jizɔs gud, dɛn bin de lisin to am.
42004021	I se, “Dis pat pan Gɔd in Buk we a rid, dɔn bi, fɔ tru, tide, jɛs lɛkɛ aw una dɔn yɛri.”
42004022	Dɛn ɔl tɔk gud bɔt Jizɔs ɛn di fayn fayn wɔd dɛn we i tɔk mek dɛn wɔnda. Dɛn se, “Nɔto Josɛf in pikin dis?”
42004023	Jizɔs se, “A shɔ se una go pul pare bul pan mi se, ‘Dɔkta, mɛn yusɛf!’ Una go want tɛl mi se mek a du ɔl dɛn wɔnda ful wok we una yɛri se a du na Kepanyɔm, na mi yon tɔng.”
42004024	Jizɔs se, “A de tɛl una se prɔfɛt nɔ gɛt rɛspɛkt na di tɔng we i bɔn.”
42004025	“Una lisin mi; di tɛm we Ila yja bin de na Izrɛl, ren nɔ kam fɔ tri ia ɛn siks mɔnt ɛn bad angri bin de na di kɔntri, ɛn plɛnti uman we dɛn man bin dɔn day bin de na Izrɛl.
42004026	Gɔd nɔ sɛn Ila yja to ɛni wan pan dɛn uman ya, pas to Zare fat we bin de na Saydɔn.
42004027	Da tɛm we Ila ysha bin de na Izrɛl, plɛnti pipul we bin gɛt bad sik na dɛn skin bin de na Izrɛl, bɔt nɔto dɛn ɔl i mɛn, na Neman nɔmɔ we kɔmɔt Sirya, i mɛn.”
42004028	Wɛn di pipul dɛn we bin de na di Ju mitin os yɛri dat, dɛn ɔl vɛks.
42004029	Dɛn grap ɛn drɛb Jizɔs kɔmɔt na di tɔng. Dɛn drɔ am go ɔp ɔp di il we dɛn tɔng bin de pan ɛn dɛn bin want push am mek i fɔdɔm go dɔng di il.
42004030	Bɔt Jizɔs pas midul dɛn ɛn go.
42004031	Jizɔs go Kepanyɔm we de na Galili. I bin de lan di pipul dɛn di de fɔ pre ɛn blo.
42004032	Ɔl di pipul dɛn wɔnda bikɔs Jizɔs bin de lan dɛn lɛkɛ pɔsin we gɛt di rayt fɔ lan pipul dɛn tin ya.
42004033	Wan man bin tap na di Ju mitin os we bin gɛt dɛbul insay am. I ala big wan se,
42004034	“Jizɔs, we kɔmɔt Nazarɛt, us biznɛs yu gɛt wit wi? Yu kam ya fɔ kil wi? A no udat na yu, a no se yu kɔmɔt to Gɔd ɛn yu dɔn gi Gɔd yu layf fɔ tru.”
42004035	Jizɔs tɔk pan di dɛbul. I se, “Lɛf fɔ tɔk ɛn kɔmɔt insay dis man!” Di dɛbul ib di man na grɔn bifo di pipul dɛn ɛn kɔmɔt insay am, bɔt i nɔ du di man natin.
42004036	Dɛn ɔl wɔnda ɛn bigin tɔk se, “Uskayn wɔd dɛn wan ya? Dis man de tɔk lɛkɛ pɔsin we gɛt di rayt ɛn pawa fɔ tɛl di dɛbul dɛn wetin dɛn fɔ du ɛn dɛn de kɔmɔt wantɛm!”
42004037	Pipul bigin tɔk ɔlɔbɔt na dɛn tɔng ɛn dɛn vilej we de klos da eria de bɔt di wɔnda ful wok we Jizɔs du.
42004038	Jizɔs kɔmɔt na di Ju mitin os, i go na Saymɔn in os. Saymɔn in mɔdɛnlɔ bin gɛt ay fiva. Dɛn beg Jizɔs fɔ mɛn di sik uman.
42004039	Jizɔs go tinap klos di bed ɛn tɛl di fiva mek i kɔmɔt pan di uman. Di fiva kɔmɔt pan am ɛn di uman grap wantɛm ɛn go fɛn sɔntin fɔ dɛn fɔ it.
42004040	Da sem de de, ivintɛm, dɛn bin bring pipul we bin gɛt ɔl kayn sik kam to Jizɔs. I le in an pan ɔl di sik pipul dɛn ed, wan bay wan, ɛn dɛn ɔl wɛl.
42004041	Dɛbul dɛn bin kɔmɔt pan plɛnti pipul ɛn ala se, “Fɔ tru, yu na Gɔd in Pikin.” Jizɔs tɔk pan di dɛbul dɛn fɔ mek dɛn sɛt mɔt ɛn i nɔ gri mek dɛn tɔk natin, bikɔs dɛn bin no se in na di Mɛsaya.
42004042	Wɛn do klin, Jizɔs kɔmɔt na di tɔng go na wan ples we pipul nɔ de. Di pipul dɛn we i bin de wit bigin luk fɔ am ɔlɔbɔt. Wɛn dɛn si am, dɛn tɛl am mek i nɔ lɛf dɛn go igen.
42004043	Bɔt Jizɔs tɛl dɛn se in fɔ go na dɛn ɔda tɔng fɔ tɛl dɛn ɔda pipul di Gud Nyus bɔt Gɔd in rul bikɔs na dat Gɔd sɛn am fɔ kam du na wɔl.
42004044	Jizɔs bin de go na ɔl dɛn Ju mitin os, na Judia, de tɛl pipul di Gud Nyus.
42005001	Wan de, Jizɔs bin tinap nia di lek we dɛn kɔl Gɛnɛzarɛt. Di pipul dɛn bin de shub kam klos am fɔ yɛri Gɔd in wɔd we i bin de tɔk.
42005002	Jizɔs si tu bot klos di bich, bɔt di fisha man dɛn nɔ bin de insay, dɛn bin de was dɛn fishin nɛt na di bich.
42005003	Jizɔs go na Saymɔn Pita in bot ɛn tɛl am mek i mek di bot kɔmɔt klos di sho lili bit. Jizɔs sidɔm insay di bot ɛn bigin lan di pipul dɛn.
42005004	Wɛn i dɔn lan dɛn dɔn, i tɛl Saymɔn Pita se, mek dɛn go wit di bot na di dip say na di wata ɛn sɛn dɛn nɛt dɔng de mek dɛn go kech fish.
42005005	Saymɔn Pita se, “Masta, wi dɔn wok tra nga ol nɛt ɛn wi nɔ kech natin, bɔt as na so yu se, a go sɛn di nɛt.”
42005006	Dɛn sɛn di nɛt ɛn kech fish sote dɛn nɛt bin want chɛr,
42005007	so dɛn kɔl dɛn kɔmpin dɛn we bin de na di ɔda bot fɔ kam ɛp dɛn. Wɛn dɛn kam, dɛnsɛf ful dɛn bot. Ɔl tu di bot dɛn ful sote dɛn want sink.
42005008	Wɛn Saymɔn Pita si wetin bi, i butu bifo Jizɔs ɛn ol in fut. I se, “Masta, kɔmɔt klos mi bikɔs mi na man we de pan sin!”
42005009	Wɛn Saymɔn Pita ɛn in kɔmpin dɛn si aw di fish we dɛn kech plɛnti, dɛn wɔnda.
42005010	Jems ɛn Jɔn we na Zɛbidi in pikin dɛn we bin de wok wit Saymɔn, dɛnsɛf wɔnda. Jizɔs se, “Saymɔn, nɔ fred! Frɔm tide sote go, yu go bring pipul kam to mi lɛkɛ aw yu bin de kech fish.”
42005011	We dɛn dɔn drɔ dɛn bot kam na di bich, dɛn lɛf ɔltin we dɛn bin gɛt biɛn, ɛn fala Jizɔs.
42005012	Wan de, Jizɔs bin go na wan tɔng; i mit wan man we bin gɛt bad sik na in skin. Wɛn di man si Jizɔs, i fɔdɔm na grɔn ɛn beg am se, “Masta, if yu gri fɔ mɛn mi, yu ebul mɛn mi ɛn mek a klin.”
42005013	Jizɔs tret in an ɛn tɔch di man. I se, “A want mɛn yu. Wɛl naw!” Di bad sik kɔmɔt pan di man in skin wantɛm.
42005014	Jizɔs se, “Nɔ tɛl ɛnibɔdi se a dɔn mɛn yu! Go wantɛm to di man we de mek sakri fays fɔ pipul sin mek i luk yu ɛn mek di sakri fays we Mozis bin tɛl pipul fɔ mek. Dat go mek ɔlman no se yu dɔn wɛl.”
42005015	Ɔlman yɛri ɔl wetin Jizɔs de du. Plɛnti pipul kam fɔ yɛri Jizɔs ɛn fɔ mek i mɛn dɛn.
42005016	Bɔt plɛnti tɛm Jizɔs kin lɛf di pipul dɛn go fawe fɔ pre.
42005017	Wan de we Jizɔs bin de lan di pipul dɛn, sɔm dɛn Faresi ɛn sɔm dɛn Ju Lɔ ticha bin sidɔm de; dɛn bin kɔmɔt ɔlɔbɔt na Galili, Judia, ɛn Jerusɛlɛm. Gɔd in pawa bin de pan Jizɔs fɔ mɛn sik pipul.
42005018	Sɔm pipul tot wan man we para layz na mata. Dɛn kɛr am go na di os we Jizɔs bin de fɔ le am na grɔn bifo Jizɔs.
42005019	Dɛn bin want go insay di os wit di man, bɔt pipul bin plɛnti na di os, so di pipul dɛn nɔ bin ebul kɛr di sik man go insay. Dɛn klem pantap di os wit di sik man. Dɛn pul wan pat pan di ruf, dɔn dɛn sɛn di man go dɔng to Jizɔs midul di pipul dɛn.
42005020	Wɛn Jizɔs si se di pipul dɛn we bring di sik man biliv se in go mɛn di man, Jizɔs tɛl di sik man se, “Padi, Gɔd dɔn padin yu sin dɛn.”
42005021	Di Ju Lɔ ticha dɛn ɛn di Faresi dɛn bigin grɔmbul se, “Udat na dis man we de pwɛl Gɔd in nem we i de mek insɛf lɛkɛ Gɔd? Nɔbɔdi nɔ de we ebul padin pɔsin in sin; na Gɔd wan gren ebul du dat!”
42005022	Jizɔs bin no wetin dɛn de tink, so i se, “Wetin mek una de tink se wetin a du nɔ rayt?
42005023	Pan dɛn tu tin ya, uswan tra nga fɔ tɔk pas ɔl, ‘Gɔd dɔn padin yu sin dɛn,’ ɔ ‘Grap, tek yu mata, waka go na yu os?’
42005024	A go sho una se Mɔta lman Pikin gɛt pawa na dis wɔl fɔ padin pɔsin sin.” So Jizɔs tɔk to di man we para layz. I se, “Grap, tek yu mata ɛn go na yu os.”
42005025	Aw ɔlman de luk, di man grap wantɛm, kapu in mata ɛn bigin waka go na in os, de prez Gɔd.
42005026	Ɔlman wɔnda, dɛn fred, so dɛnsɛf bigin fɔ prez Gɔd. Dɛn se, “Wi dɔn si wɔnda tide!”
42005027	We Jizɔs dɔn mɛn di man, i go na do. Na de i si wan man we de gɛda taks; i bin nem Livay. I bin sidɔm na in ɔfis. Jizɔs tɛl am mek i kam fala am.
42005028	Livay grap, i lɛf ɔltin ɛn fala Jizɔs.
42005029	Livay mek dɛn kuk big it na in os fɔ Jizɔs. Plɛnti pipul we bin de gɛda taks ɛn sɔm ɔda pipul dɛn bin de na di os ɛn dɛn ɔl bin sidɔm de it.
42005030	Sɔm Faresi ɛn sɔm pan dɛn yon Ju Lɔ ticha dɛn bigin grɔmbul pan Jizɔs in lanin bɔy dɛn. Dɛn se, “Wetin mek una de it ɛn drink wit dɛn pipul we de gɛda taks ɛn dɛn ɔda pipul we nɔ fit fɔ miks wit Ju pipul?”
42005031	Jizɔs ansa dɛn se, “Nɔto dɛn pipul we wɛl gɛt fɔ go to dɔkta, na dɛn pipul we sik.
42005032	A nɔ kam fɔ tɛl dɛn pipul we de du wetin di Lɔ we Gɔd gi Mozis se fɔ chenj dɛn layf, a kam fɔ tɛl dɛn wan we de pan sin fɔ mek dɛn chenj dɛn layf.”
42005033	Sɔm pipul go tɔk to Jizɔs. Dɛn se, “Jɔn in lanin bɔy dɛn de kip fast ɛn pre ɔltɛm, ɛn na so di Faresi dɛn lanin bɔy dɛn de du, bɔt yu yon dɛn jɛs de it ɛn drink.”
42005034	Jizɔs aks dɛn se, “Wɛn una kɔl pipul kam na mared pati, una go tɛl dɛn mek dɛn nɔ it di tɛm we di ɔkɔ de wit dɛn?
42005035	Di tɛm de kam we pipul go kɛr di ɔkɔ go ɛn i nɔ go de wit dɛn igen; na da tɛm de dɛn go fast.”
42005036	Jizɔs pul wan pare bul. I se: “Nɔbɔdi nɔ de tek pisis we i chɛr kɔmɔt pan nyu klos fɔ pach ol klos; if i du so, i go mek ol pan di nyu klos we go pwɛl am, ɛn pantap dat, di ol klos go luk bad pas aw i bin tan, bikɔs di pisis we i chɛr kɔmɔt pan di nyu klos nɔ go bi di sem lɛkɛ di ol wan.
42005037	Nɔbɔdi nɔ go tek ol tin we dɛn tek bif kanda mek lɛkɛ bɔtul, put nyu wayn insay, if i du dat, di nyu wayn go bɔs di bif kanda ɛn di wayn go wes.
42005038	Dɛn fɔ put nyu wayn insay nyu bɔtul.
42005039	Wɛn pɔsin dɔn drink ol wayn, i nɔ go want drink nyu wayn. I go se, ‘Di ol wan bɛtɛ!’ ”
42006001	Wan de we di Ju dɛn kin pre ɛn blo, Jizɔs ɛn in lanin bɔy dɛn bin de pas midul wan kɔn fam. Jizɔs in lanin bɔy dɛn brok sɔm pan di kɔn, pul dɛn kanda, ɛn it dɛn.
42006002	Sɔm pan di Faresi dɛn se, “Wetin mek una de du tin we di Ju Lɔ se wi nɔ fɔ du di de fɔ pre ɛn blo?”
42006003	Jizɔs aks dɛn se, “Una nɔ rid wetin King Devid bin du wɛn in ɛn dɛn wan we bin de wit am bin angri?
42006004	I go insay Gɔd in Os, tek di bred we dɛn bin put bifo Gɔd, it am ɛn gi dɛn wan we bin de wit am sɔm fɔ it, pan ɔl we di Ju Lɔ se nɔbɔdi nɔ fɔ it da bred de pas dɛn man we de mek sakri fays fɔ pipul sin.”
42006005	Jizɔs tɛl dɛn se, “Mɔta lman Pikin na Masta fɔ di de fɔ pre ɛn blo.”
42006006	Wan ɔda de fɔ pre ɛn blo, Jizɔs go insay wan Ju mitin os ɛn lan di pipul dɛn. Wan man bin lib de we in raytan bin day.
42006007	Sɔm dɛn Ju Lɔ ticha ɛn dɛn Faresi bin de wach Jizɔs fɔ si if i go mɛn di man di de fɔ pre ɛn blo, so dat dɛn kin blem am na kot.
42006008	Bɔt Jizɔs bin no wetin dɛn de mekɔp, so i tɛl di man we in an day se, “Kam, tinap naya!” Di man grap, go tinap midul di ples.
42006009	Jizɔs se, “Mek a aks una sɔntin. Wetin wi Lɔ want wi fɔ du di de fɔ pre ɛn blo? Fɔ du gud ɔ fɔ du bad? Fɔ sev layf ɔ fɔ kil?”
42006010	Jizɔs luk dɛn insay dɛn yay wan bay wan, dɛn i tɛl di man we in an day se, “Es yu an, tret am!” Di man du wetin Jizɔs tɛl am ɛn di an we bin day wɛl lɛkɛ di ɔda an.
42006011	Di Ju Lɔ ticha dɛn ɛn di Faresi dɛn vɛks bad ɛn bigin tɛl dɛn kɔmpin wetin dɛn go du Jizɔs fɔ kech am.
42006012	Wan ɔda tɛm, Jizɔs bin go ɔp wan il fɔ pre. I pre ol nɛt to Gɔd.
42006013	Wɛn do klin, Jizɔs kɔl in lanin bɔy dɛn ɛn pik twɛlv pan dɛn we i kɔl apɔsul.
42006014	I pik: Saymɔn (we i gi nem Pita) ɛn in brɔda Andru; Jems ɛn Jɔn, Filip ɛn Bata lo myu,
42006015	Matyu ɛn Tɔmɔs, Jems we na bin Alfiɔs in pikin, ɛn Saymɔn we bin de fɛt fɔ fri in pipul dɛn,
42006016	Judas we na bin Jems in pikin, ɛn Judas Iskariɔt we sɛl Jizɔs.
42006017	Wɛn Jizɔs kɔmɔt ɔp di il kam dɔng wit in apɔsul dɛn, i go tinap na di lɛvul grɔn wit plɛnti in ɔda lanin bɔy dɛn. Plɛnti pipul bin kam gɛda de, sɔm pan dɛn pipul ya bin kɔmɔt Judia, sɔm bin kɔmɔt Jerusɛlɛm, ɛn sɔm bin kɔmɔt na dɛn tɔng we de klos di wata na Taya ɛn Saydɔn.
42006018	Dɛn bin kam fɔ yɛri Gɔd in wɔd ɛn fɔ mek Jizɔs mɛn dɛn. Jizɔs mɛn dɛn wan we dɛbul bin de insay.
42006019	Ɔl di pipul dɛn bin de tray fɔ tɔch Jizɔs bikɔs pawa bin de kɔmɔt pan am we mɛn dɛn ɔl.
42006020	Jizɔs luk in lanin bɔy dɛn, dɛn i bigin tɔk to dɛn. I se: “Una gɛt blɛsin, una dɛn po pipul, bikɔs Gɔd de rul una!
42006021	“Una gɛt blɛsin, una we angri naw, bikɔs una go gɛt ɔl wetin una fɔ gɛt! “Una gɛt blɛsin, una we de kray naw, bikɔs wan de una go laf!
42006022	“Una gɛt blɛsin wɛn mɔta lman nɔ lɛk una ɛn dɛn nɔ want gɛt ɛni tin fɔ du wit una, ɛn wɛn dɛn de kɔs una ɛn tɔk bad bɔt una, bikɔs una biliv Mɔta lman Pikin ɛn una de fala am!
42006023	Una fɔ gladi wɛn dat bi, una fɔ dans ɛn jomp bikɔs una go gɛt big pe we Gɔd dɔn kip fɔ una na ɛvin! Dɛn pipul we de du una dɛn tin ya, na so dɛn gra npapa-papa dɛn bin du di prɔfɛt dɛn.
42006024	“Bɔt waala go kam pan una we jɛntri naw, una dɔn gɛt ɔl di tin dɛn we dɔn mek una gladi!
42006025	“Waala go kam pan una we gɛt ɔl wetin una want naw, bikɔs tɛm de kam we una go angri! “Waala go kam pan una we de laf naw, bikɔs tɛm de kam we una go kray bita wan!
42006026	“Waala go kam pan una wɛn ɔlman de tɔk gud bɔt una; na so dɛn gra npapa-papa dɛn bin du di lay prɔfɛt dɛn.
42006027	“Bɔt a de tɛl una we de lisin mi se, una fɔ lɛk dɛn wan we de fɛt una ɛn una fɔ du gud to dɛn wan we nɔ lɛk una.
42006028	Una fɔ blɛs dɛn wan we de kɔs una ɛn pre fɔ dɛn wan we de trit una bad.
42006029	If ɛnibɔdi slap yu na wan jɔ, yu fɔ tɔn di ɔda wan gi am fɔ mek i slap insɛf. If ɛnibɔdi tek yu klos we yu wɛr pantap, yu fɔ gi am di wan we de bɔtɔm, mek i tek insɛf.
42006030	If ɛnibɔdi aks yu fɔ ɛni tin, yu fɔ gi am, ɛn if ɛnibɔdi tek tin we na yu yon, yu nɔ fɔ aks am fɔ gi yu bak.
42006031	Dɛn tin we una want mek ɔda pipul du to una, na in una fɔ du to dɛn.
42006032	“If na dɛn wan we lɛk una nɔmɔ una lɛk, una fɔ gɛt prez fɔ dat? Dɛn pipul we bad sɛf, lɛk dɛn wan we lɛk dɛn!
42006033	If una du gud to dɛn pipul nɔmɔ we de du una gud, wetin du una fɔ gɛt prez fɔ dat? Dɛn bad pipul sɛf de du dat.
42006034	If una de lɛn dɛn wan we una no se go pe una, wetin du una fɔ gɛt prez fɔ dat? Dɛn bad pipul sɛf de lɛn dɛn kɔmpin bikɔs dɛn abop se dɛn go gɛt wetin dɛn lɛn, bak!
42006035	Una fɔ lɛk dɛn wan we nɔ lɛk una ɛn du dɛn gud. Wɛn una de lɛn pɔsin sɔntin, una nɔ fɔ abop se i go gi una bak; da tɛm de una go gɛt big blɛsin fɔ dat ɛn una go bi Gɔd we pas ɔl, in pikin dɛn. Gɔd gud to pɔsin we nɔ de tɛl tɛnki ɛn to pɔsin we wikɛd.
42006036	Una fɔ sɔri fɔ pipul lɛkɛ aw una Papa Gɔd de sɔri fɔ ɔlman.
42006037	“Una nɔ jɔj ɔda pipul ɛn Gɔd insɛf nɔ go jɔj una. Una nɔ kɔndɛm ɔda pipul ɛn Gɔd insɛf nɔ go kɔndɛm una. Una padin ɔda pipul ɛn Gɔd insɛf go padin una.
42006038	Una gi ɛn Gɔd insɛf go gi una, ɛn dɛn tin we i gi una, go so plɛnti, i go jɛs tan lɛkɛ wɛn dɛn ful kitul wit sɔntin, dɛn prɛs am, dɛn shek am ɛn i rɔnoba. If una gi plɛnti, Gɔd go gi una plɛnti; if una nɔ gi plɛnti, Gɔd nɔ go gi una plɛnti.”
42006039	Jizɔs pul wan pare bul, i se: “Blɛnyay pɔsin nɔ go ebul sho in kɔmpin rod, dɛn ɔl tu go fɔdɔm insay gɔta.
42006040	Pɔsin we de lan nɔ pas di wan we de lan am, bɔt ɛnibɔdi we lan ɔl wetin i fɔ lan, gud, go sabi lɛkɛ di pɔsin we lan am.
42006041	“Wetin mek yu de si smɔl tik we fiba lɛkɛ di wan we de go insay pɔsin finga na yu kɔmpin in yay, bɔt yu nɔ de si da big tik we fiba bod we dɛn de tek bil os na yu yon yay?
42006042	Aw yu go tɛl yu kɔmpin se, ‘Padi, kam mek a pul da smɔl tik de na yu yay’ we yusɛf nɔ de si di big tik na yu yon yay? Yu ipo krit! Go pul di big tik we de na yu yon yay fɔs, so dat yu go ebul si klia wan fɔ pul di smɔl tik we de na yu kɔmpin in yay.
42006043	“Gud tik nɔ de bia bad tin fɔ it ɛn tik we nɔ gud nɔ de bia gud tin fɔ it.
42006044	Yu go no if tik gud ɔ i nɔ gud bay di tin we i de bia. Pɔsin nɔ go pik fig pan tik we gɛt chu kchuk, ɛn pɔsin nɔ go pik greps pan bush we gɛt chu kchuk.
42006045	Gud pɔsin de du gud bikɔs gud de na in at ɛn bad pɔsin de du bad bikɔs na bad ful na in at. Wetin de na pɔsin in at, we i de mɛmba ɔltɛm, na in de kɔmɔt na in mɔt.
42006046	“Wetin mek una de kɔl mi ‘Masta, Masta,’ bɔt una nɔ de du wetin a tɛl una?
42006047	Ɛnibɔdi we kam to mi ɛn yɛri mi wɔd ɛn du wetin a tɛl am, tan lɛkɛ di pɔsin we a de kam tɛl una bɔt naw.
42006048	I tan lɛkɛ pɔsin we de bil os. I dig di grɔn go dɔng dɔng ɛn le di fawndeshɔn pan akpata bifo i bigin bil. Plɛnti plɛnti wata kam ɔp te i rich di os, agbara bɔs pan di os, bɔt natin nɔ du di os bikɔs dɛn bin bil di os gud.
42006049	Bɔt di pɔsin we yɛri mi wɔd ɛn i nɔ du wetin a tɛl am fɔ du, tan lɛkɛ wan man we bil in os, i nɔ le fawndeshɔn; i nɔ bɔda fɔ dig bifo i bigin bil. Wɛn plɛnti plɛnti wata kam ɔp te i rich di os ɛn agbara bɔs pan di os, di os fɔdɔm ɛn brok pata pata!”
42007001	Wɛn Jizɔs dɔn tɔk to di pipul dɛn dɔn, i go na Kepanyɔm.
42007002	Wan bigman we na bin ɔfisa na di Roman ami bin gɛt lɛkɛ wan ɔndrɛd soja man ɔnda am. In bɔy we i bin lɛk bad bin sik sote i want day.
42007003	Wɛn di Roman ɔfisa yɛri bɔt Jizɔs, i go mit sɔm Ju big man dɛn ɛn sɛn dɛn to Jizɔs fɔ lɛ dɛn beg am fɔ kam mɛn in bɔy.
42007004	Wɛn dɛn Ju bigman ya mit Jizɔs, dɛn bigin beg am, dɛn se, “Duya, wi beg, sa, kam mɛn dis ɔfisa in bɔy bikɔs na gud man.
42007005	I lɛk wi Ju pipul dɛn ɛn na insɛf bil wi Ju mitin os fɔ wi.”
42007006	Jizɔs fala dɛn go te i rich klos di Roman ɔfisa in os. Na in di ɔfisa sɛn in padi dɛn wit mɛsej fɔ Jizɔs; i se, “Masta, nɔ wɔri fɔ kam na mi os igen, bikɔs a nɔ fit fɔ mek yu kam insay mi os;
42007007	a nɔ fit fɔ go klos yu. If yu jɛs tɔk wan wɔd nɔmɔ, mi bɔy go wɛl.
42007008	Misɛf na pɔsin we gɛt bigman dɛn we gɛt pawa oba mi ɛn a gɛt soja man dɛn we de ɔnda mi. A kin tɛl wan se, ‘Go!’ ɛn i kin go; a kin tɛl ɔda wan se, ‘Kam!’ ɛn i kin kam; ɛn a kin tɛl mi bɔy se, ‘Du dis wok!’ ɛn i kin du am.”
42007009	Wɛn Jizɔs yɛri ɔl wetin di ɔfisa tɔk, i wɔnda. Na in i tɔn to di pipul dɛn we bin de fala am ɛn se, “A de tɛl una, a nɔ si pɔsin na Izrɛl wande we biliv Gɔd tra nga wan so lɛkɛ dis man.”
42007010	Wɛn di mɛse nja dɛn tɔn bak go na di Roman ɔfisa in os, dɛn mit di bɔy dɔn wɛl.
42007011	I nɔ te afta dat, Jizɔs go na wan tɔng we dɛn de kɔl Nen. Jizɔs in lanin bɔy dɛn ɛn plɛnti ɔda pipul bin fala am go na di tɔng.
42007012	As dɛn rich na di get dɛn mit plɛnti pipul de go bɛr wan man. Di dayman in mama na uman we in man bin dɔn day ɛn na da wan gren bɔy pikin de i bin gɛt. Plɛnti pipul na di tɔng bin de fala di uman we gɛt di bɛrin.
42007013	Wɛn di Masta si di uman, i sɔri fɔ am, i se, “Nɔ kray ya!”
42007014	Wɛn Jizɔs tɔch di kɔfin, di man dɛn we bin tot di kɔfin tinap. Jizɔs tɛl di dedebɔdi se, “Bɔbɔ, grap!”
42007015	Di bɔbɔ we bin dɔn day grap sidɔm ɛn bigin tɔk. Jizɔs se, “Mami, luk yu pikin!”
42007016	Ɔl di pipul dɛn fred ɛn bigin prez Gɔd. Dɛn se, “Wi dɔn si prɔfɛt we gɛt pawa! Gɔd dɔn kam fɔ sev in pipul dɛn!”
42007017	Dis nyus bɔt Jizɔs prɛd ɔlsay na Judia ɛn dɛn kɔntri we de klos Judia.
42007018	Jɔn in lanin bɔy dɛn go tɛl Jɔn ɔl wetin bi.
42007019	Jɔn kɔl tu pan in yon lanin bɔy dɛn ɛn sɛn dɛn go to di Masta fɔ aks am if in na di pɔsin we in bin de tɔk se go kam ɔ if dɛn fɔ luk rod fɔ ɔda pɔsin.
42007020	Wɛn dɛn man ya kam to Jizɔs, dɛn se, “Jɔn we de baptayz sɛn wi fɔ aks yu if yu na di pɔsin we i bin de tɔk se go kam ɔ if wi fɔ luk rod fɔ ɔda pɔsin, sa?”
42007021	Da sem tɛm de, Jizɔs bin de mɛn plɛnti pipul; i mek dɛn wan we sik wɛl, i drɛb dɛbul kɔmɔt insay sɔm pipul, ɛn i mek plɛnti dɛn blɛnyay pipul si.
42007022	I tɛl Jɔn in lanin bɔy dɛn se, “Una tɔn bak go tɛl Jɔn ɔl wetin unasɛf dɔn si ɛn wetin una dɔn yɛri; dɛn blɛnyay pipul de si, dɛn pipul we nɔ bin ebul waka, de waka, dɛn wan we gɛt bad sik na dɛn skin dɔn wɛl, dɛn dɛf pipul dɔn yɛri, dɛn dayman dɔn gɛt layf bak, ɛn dɛn po pipul dɔn yɛri di Gud Nyus.
42007023	Dɛn wan we nɔ de dawt mi gɛt blɛsin!”
42007024	Wɛn di mɛse nja dɛn we Jɔn sɛn tɔn bak, Jizɔs bigin fɔ tɛl di pipul dɛn bɔt Jɔn. I se, “Wɛn una bin go to Jɔn na di dɛzat, wetin una bin want si? Una bin want si gras we de tri mbul we briz de blo?
42007025	If nɔto dat, wetin una bin go fɛn? Na pɔsin we wɛr fayn klos? Nɔ; pipul we wɛr fayn klos we gɛt ɔl wetin dɛn want de na dɛn king os!
42007026	Una tɛl mi sɔntin, wetin una bin want si? Na prɔfɛt? Ɛn una si pɔsin we pas prɔfɛt fawe, fɔ tru.
42007027	Dɛn rayt bɔt Jɔn na Gɔd in Buk se, Gɔd se, ‘A go sɛn mi mɛse nja go bifo yu fɔ klia di rod rɛdi fɔ yu!’
42007028	A de tɛl una se Jɔn pas ɔl mɔta lman, bɔt di pɔsin we gɛt lili rɛspɛkt pas ɔl dɛn wan we Gɔd de rul, pas Jɔn!”
42007029	Wɛn ɔl di pipul dɛn ɛn dɛn pipul we de gɛda taks yɛri wetin Jɔn tɔk, dɛn gri se wetin Gɔd want, rayt, ɛn dɛn mek Jɔn baptayz dɛn.
42007030	Bɔt di Faresi dɛn ɛn di Ju Lɔ ticha dɛn nɔ gri fɔ du wetin Gɔd tɛl dɛn fɔ du ɛn dɛn nɔ gri mek Jɔn baptayz dɛn.
42007031	Jizɔs se, “Wetin a go tek kɔmpia dɛn tide pipul ya? Aw dɛn tan?
42007032	Dɛn tide pipul ya tan lɛkɛ pikin dɛn we sidɔm na makit os de ple, ɛn ala kɔl dɛn kɔmpin ɛn tɛl dɛn se, ‘Wi dɔn bit drɔm fɔ una, bɔt una nɔ gri dans! Wi dɔn sing bɛrin sing fɔ una, bɔt una nɔ pul wata na una yay!’
42007033	Wɛn Jɔn we de baptayz bin kam, i bin de fast ɛn i nɔ bin de drink wayn, bɔt una se, ‘Jɔn gɛt dɛbul.’
42007034	Naw we Mɔta lman Pikin kam, i de it ɛn drink ɛn una se, ‘Luk da awangɔt ɛn drɔnk man! I mek padi wit dɛn pipul we de gɛda taks ɛn dɛn Ju pipul we nɔ de kip di Ju Lɔ aw dɛn fɔ kip am!’
42007035	Dɛn wan we de du wetin Gɔd tɛl dɛn fɔ du go sho se na Gɔd gɛt sɛns fɔ tru.”
42007036	Wan Faresi kɔl Jizɔs fɔ go it na in os. Jizɔs gri ɛn fala di Faresi go na in os.
42007037	Wan uman bin de na di tɔng we bin liv fri layf. Wɛn di uman yɛri se Jizɔs de it na di Faresi in os, i kɛr wan wayt ston bɔtul we bin ful wit fayn fayn dia sɛnt, go na di os.
42007038	Di uman go butu klos Jizɔs in fut ɛn bigin kray bita wan saful saful. Di wata we kɔmɔt na in yay sok Jizɔs in fut. I tek in ia wep Jizɔs in fut, dɔn i kis Jizɔs in fut fɔ sho se in rɛspɛkt am, dɔn i tek di sɛnt na di bɔtul ɛn rɔb ɔl na Jizɔs in fut.
42007039	Wɛn di Faresi we kɔl Jizɔs kam na in os fɔ kam it si wetin bi, i wɔnda, i tɔk na in at se, “If dis man na bin prɔfɛt, fɔ tru, i bin fɔ no uskayn uman de ol am so, bikɔs na uman we de pan fri layf.”
42007040	Jizɔs tɔk to di Faresi. I se, “Saymɔn, a gɛt sɔntin fɔ tɛl yu.” Di man ansa Jizɔs se, “Masta, wetin yu want tɛl mi, sa?”
42007041	Jizɔs se, “Wan man we bin de lɛn pipul kɔpɔ bin de; tu pipul bin gɛt fɔ pe am. Wan bin gɛt fɔ pe am fayv ɔndrɛd silva kɔpɔ ɛn di ɔda wan bin gɛt fɔ pe am fifti silva kɔpɔ.
42007042	Dɛn ɔl tu nɔ bin ebul fɔ pe am, so i lɛf di mɔni gi dɛn ɔl tu. Pan dɛn tu pipul ya, uswan go lɛk di man we bin lɛn dɛn mɔni pas in kɔmpin?”
42007043	Saymɔn ansa Jizɔs se, “A tink se na di man we i bin lɛn plɛnti kɔpɔ pas in kɔmpin.” Jizɔs se, “Yu rayt.”
42007044	Jizɔs luk to di uman in pat wɛn i stil de tɔk to Saymɔn. I se, “Yu si wetin dis uman de du fɔ mi, nɔto so? A kam na yu os, yu nɔ gi mi wata sɛf fɔ was mi fut, bɔt dis uman ya dɔn kray pan mi fut te dɛn dɔn sok ɛn na in ia i tek wep dɛn.
42007045	Wɛn a kam na yu os, yu nɔ kis mi sɛf, bɔt frɔm we a kam, dis uman jɛs de kis mi fut.
42007046	Yu nɔ rɔb gris sɛf na mi ed, bɔt dis uman dɔn rɔb fayn sɛnt pan mi fut.
42007047	A de tɛl yu se, di tin we dis uman du we sho se i lɛk mi bad pruv se Gɔd dɔn padin in plɛnti sin dɛn. Pɔsin we nɔ sin plɛnti, we Gɔd dɔn padin, nɔ go lɛk mi bɛtɛ.”
42007048	Jizɔs tɔn to di uman. I se, “Gɔd dɔn padin yu sin dɛn!”
42007049	Dɛn pipul we bin de it wit Jizɔs bigin tɔk se, “Uskayn man dis we de padin pɔsin fɔ in sin?”
42007050	Jizɔs se, “Uman, bikɔs yu biliv pan mi, Gɔd dɔn sev yu. Saful ya, go wit kol at!”
42008001	I nɔ tu te, Jizɔs ɛn in lanin bɔy dɛn go na dɛn tɔng ɛn dɛn vilej go tɛl di pipul dɛn di Gud Nyus bɔt Gɔd in rul.
42008002	Sɔm uman dɛn bin de wit Jizɔs; na uman dɛn we Jizɔs bin dɔn mɛn, sɔm bin sik ɛn sɔm bin gɛt dɛbul. Sɔm pan dɛn uman ya na bin Meri we kɔmɔt Magdala, da uman we Jizɔs pul sɛvin dɛbul kɔmɔt pan;
42008003	Joana, we in man we nem Chuza, bin de wok fɔ Ɛrɔd; wit Suzana ɛn plɛnti ɔda uman dɛn we bin de pul pan wetin dɛn gɛt gi Jizɔs ɛn in lanin bɔy dɛn.
42008004	Bɔku pipul kɔmɔt na ɔl dɛn tɔng fɔ kam yɛri Jizɔs. Na de Jizɔs pul wan pare bul, i se:
42008005	“Wan fama bin de plant sid. Wɛn i de skata di sid dɛn, sɔm fɔdɔm na di rod; pipul mas sɔm ɛn dɛn bɔd it sɔm.
42008006	Sɔm fɔdɔm pan sto nston. Dɛn bɔs ɛn bigin fɔ gro bɔt dɛn wida ɛn day bikɔs di grɔn nɔ bin gɛt wata.
42008007	Sɔm fɔdɔm pan chu kchuk bush. Di chu kchuk bush gro ɛn kɔba di tin we bɔs.
42008008	Sɔm sid fɔdɔm na gud grɔn, dɛn gro ɛn bia plɛnti plɛnti.” Wɛn Jizɔs dɔn pul dis pare bul dɔn, i se, “Udat gɛt yes fɔ yɛri, mek i yɛri.”
42008009	Jizɔs in lanin bɔy dɛn aks am wetin di pare bul we i pul, min.
42008010	Jizɔs ansa dɛn se, “Gɔd dɔn gi una di chans fɔ no dɛn sikrit tin bɔt Gɔd in rul, bɔt fɔ dɛn ɔda pipul na pare bul a de pul, so dat dɛn go luk bɔt dɛn nɔ go si; dɛn go yɛri, bɔt dɛn nɔ go ɔnda stand.
42008011	“Na di pare bul in minin dis: Di sid dɛn na Gɔd in wɔd.
42008012	Dɛn sid we fɔdɔm na di rod na dɛn pipul we yɛri Gɔd in wɔd; Setan kam pul di wɔd kɔmɔt na dɛn at fɔ mek dɛn nɔ go biliv Gɔd we de sev dɛn.
42008013	Dɛn sid we fɔdɔm pan sto nston na dɛn pipul we yɛri Gɔd in wɔd; dɛn gladi ɛn biliv am, bɔt dɛn tan lɛkɛ tin we fɔ gro bɔt we nɔ gɛt rut; dɛn kin biliv fɔs, bɔt wɛn Setan tray dɛn lili bit nɔmɔ, dɛn nɔba biliv igen.
42008014	Dɛn wan we fɔdɔm pan chu kchuk bush na dɛn pipul we yɛri Gɔd in wɔd bɔt waala, jɛntri, ɛn ɛnjɔymɛnt na wɔl kil di wɔd na dɛn at ɛn mek dɛn nɔ ebul du plɛnti tin fɔ Gɔd.
42008015	Dɛn sid we fɔdɔm na gud grɔn na dɛn pipul we yɛri Gɔd in wɔd; dɛn kip di wɔd na dɛn at ɛn du wetin Gɔd in wɔd se. Dɛn nɔ tap fɔ biliv pan ɔl we Setan tray dɛn ɛn dɛn mek plɛnti ɔda pipul biliv.
42008016	“Nɔbɔdi nɔ de layt lamp ɛn kɔba am ɔ put am ɔnda tebul. I de put am pantap tebul fɔ mek ɔlman we de kam insay di os go si.
42008017	“Natin nɔ de we ayd we pɔsin nɔ go no bɔt ɛn natin nɔ de we pɔsin du na dak, we nɔ go kɔmɔt na layt.
42008018	“Una tek tɛm lisin. Ɛnibɔdi we gɛt sɔntin, Gɔd go gi am mɔ; bɔt pɔsin we nɔ gɛt, di lili bit sɛf we i tink se in gɛt, Gɔd go tek am.”
42008019	Jizɔs in mama ɛn in brɔda dɛn kam to am bɔt dɛn nɔ bin ebul go klos am bikɔs pipul bin plɛnti rawnd am.
42008020	Sɔmbɔdi tɛl Jizɔs se, “Yu mama ɛn yu brɔda dɛn de na do, dɛn want si yu.”
42008021	Jizɔs ansa dɛn se, “Na dɛn wan we yɛri Gɔd in wɔd ɛn du wetin i tɛl dɛn fɔ du, na dɛn na mi mama ɛn mi brɔda dɛn.”
42008022	Wan de, Jizɔs go insay wan bot wit in lanin bɔy dɛn. I tɛl dɛn mek dɛn krɔs di wata go oba say.
42008023	Wɛn di bot de go, Jizɔs bin de slip insay di bot. Wantɛm, big briz bigin blo we mek wata ful insay di bot te i want sink.
42008024	Na in di lanin bɔy dɛn go wek Jizɔs. Dɛn ala se, “Masta, Masta, na day wi de day so!” Jizɔs grap, i tɛl di big briz ɛn di swɛlin dɛn fɔ stɛdi; na de di briz tap fɔ blo wantɛm ɛn di swɛlin dɛn go dɔng.
42008025	Jizɔs aks in lanin bɔy dɛn se, “Wetin mek una nɔ biliv pan Gɔd?” Ɔl di lanin bɔy dɛn wɔnda, dɛn fred, dɛn bigin tɔk saful se, “Uskayn man dis? I de tɛl briz ɛn wata wetin dɛn fɔ du ɛn dɛn de du am!”
42008026	Jizɔs ɛn in lanin bɔy dɛn tek bot krɔs go oba na wan kɔntri we dɛn Gara zi nis pipul bin de. Dis kɔntri ya fesin Galili.
42008027	Wɛn dɛn rich de, wan man we kɔmɔt na di tɔng kam mit Jizɔs. Di man bin gɛt dɛbul insay am. I bin dɔn te we i nɔ wɛr klos. I nɔ bin de na os, na bɛri ngrɔn i bin de slip.
42008028	As di man si Jizɔs, i ala big wan ɛn fɔdɔm na Jizɔs in fut. I ala se, “Jizɔs, yu we na Gɔd we pas ɔl, in Pikin, wetin yu want du mi? A de beg yu, duya, nɔ mek a sɔfa!”
42008029	Di man tɔk so bikɔs Jizɔs bin dɔn tɛl di dɛbul we bin de insay am fɔ kɔmɔt insay am. Plɛnti tɛm di dɛbul kin fos di man fɔ rɔnawe go na ples we pipul nɔ de. Ilɛk aw dɛn tay in fut ɛn in an dɛn wit ayɛn chen ɛn gyad am, i kin kɔt di chen dɛn ɛn di dɛbul kin mek i rɔnawe.
42008030	Jizɔs aks am se, “Wetin na yu nem?” I ansa Jizɔs se, “A nem Plɛnti, Plɛnti Soja man;” i tɔk dat bikɔs plɛnti dɛbul bin de insay am.
42008031	Di dɛbul dɛn beg Jizɔs fɔ mek i nɔ drɛb dɛn go na di Big Ol.
42008032	Plɛnti ɔg dɛn bin de it na wan il, di dɛbul dɛn beg Jizɔs fɔ mek i sɛn dɛn go insay di ɔg dɛn; Jizɔs gri.
42008033	Di dɛbul dɛn kɔmɔt insay di man ɛn rɔn go insay di ɔg dɛn. Di ɔg dɛn tek spid rɔn dɔng di il go fɔdɔm insay di wata ɛn drawn.
42008034	Wɛn dɛn pipul we bin de mɛn di ɔg dɛn si wetin bi, dɛn rɔn go tɛl ɔlman na di kɔntri.
42008035	Plɛnti pipul rɔn go fɔ go luk. Dɛn mit di man we di dɛbul dɛn kɔmɔt insay sidɔm de lisin to Jizɔs. I wɛr klos ɛn i soba. We di pipul dɛn si dat, dɛn fred.
42008036	Dɛn pipul we bin de we Jizɔs de drɛb di dɛbul dɛn kɔmɔt insay di man, tɛl di ɔda wan dɛn aw Jizɔs drɛb di dɛbul dɛn.
42008037	Ɔl di pipul dɛn na Gara zi nis fred bad, so dɛn tɛl Jizɔs fɔ kɔmɔt na dɛn kɔntri. So Jizɔs go insay di bot ɛn go bak na di ples we i bin kɔmɔt.
42008038	Di man we Jizɔs mɛn beg fɔ fala Jizɔs go. Jizɔs nɔ gri fɔ mek i fala am go. I tɛl am mek
42008039	i go to in pipul dɛn ɛn tɛl dɛn wetin Gɔd dɔn du fɔ am. Di man go ɔlɔbɔt na di tɔng ɛn tɛl ɔlman wetin Jizɔs du fɔ am.
42008040	Wɛn Jizɔs rich na di ɔda say, di pipul dɛn kam mit am wit gladi. Dɛn ɔl bin dɔn de wet fɔ mek i kam.
42008041	Wan bigman na di Ju mitin os we nem Jayrɔs, kam fɔdɔm na Jizɔs in fut ɛn beg am fɔ fala am go na in os.
42008042	Jayrɔs in wan gren gyal pikin we bin ol twɛlv ia, bin dɔn de day. Jizɔs fala Jayrɔs go. Wɛn Jizɔs de go, plɛnti pipul bin de rawnd am, dɛn ɔl bin de go wit am.
42008043	Wan uman bin de na di krawd we bin de blid fɔ twɛlv ia ɛn nɔbɔdi nɔ bin ebul mɛn am.
42008044	Di uman go biɛn Jizɔs ɛn tɔch di bɔtɔm pat pan in klos. Wantɛm, wantɛm so, di blid we i de blid, tap.
42008045	Jizɔs aks di pipul dɛn se, “Udat tɔch mi klos?” Nɔbɔdi nɔ ansa am. Na in Pita tɔk se, “Masta, yusɛf si ɔl dɛn pipul ya we de klos yu de push, yu de aks u ol yu?”
42008046	Bɔt Jizɔs se, “Sɔmbɔdi tɔch mi klos. A no dat bikɔs pawa dɔn kɔmɔt pan mi!”
42008047	Di uman we tɔch Jizɔs si se Jizɔs no wetin i du. I bigin tri mbul ɛn kam fɔdɔm na Jizɔs in fut, ɛn tɔk bifo ɔlman wetin du i tɔch Jizɔs ɛn aw i wɛl as i tɔch Jizɔs so.
42008048	Jizɔs tɛl di uman se, “Mi pikin, bikɔs yu biliv, yu dɔn wɛl. Go naw wit kol at, ya!”
42008049	Wɛn Jizɔs bin de tɔk, Jayrɔs in bɔy kam mit Jayrɔs ɛn tɛl am se in pikin dɔn day so mek i nɔ wɔri Jizɔs igen.
42008050	We Jizɔs yɛri se di pikin dɔn day, i se, “Jayrɔs, nɔ fred, yu jɛs biliv nɔmɔ, yu pikin go grap bak!”
42008051	Wɛn dɛn rich na di os, Jizɔs nɔ gri fɔ mek ɔlman go insay; i kɔl Pita, Jɔn, Jems ɛn di pikin in mama ɛn in papa mek dɛn go insay di os wit am.
42008052	Ɔl di pipul dɛn na di os bin de kray lawd wan fɔ di pikin. Jizɔs se, “Una nɔ kray, di pikin nɔ day, i jɛs de slip.”
42008053	Di pipul dɛn laf Jizɔs bikɔs dɛn bin no se di pikin dɔn day.
42008054	Jizɔs ol di pikin in an ɛn se, “Mi pikin, grap!”
42008055	Wantɛm, wantɛm, layf kam insay di pikin bak ɛn i grap. Jizɔs tɛl dɛn fɔ gi di pikin it.
42008056	Di pikin in mama ɛn in papa wɔnda! Jizɔs tɛl dɛn mek dɛn nɔ tɛl ɛnibɔdi wetin bi.
42009001	Jizɔs kɔl in twɛlv lanin bɔy dɛn ɛn gi dɛn pawa fɔ drɛb dɛbul ɛn fɔ mɛn ɔl kayn sik.
42009002	I sɛn dɛn go ɔlsay fɔ tɔk bɔt Gɔd in rul ɛn fɔ mɛn sik pipul.
42009003	Jizɔs tɛl dɛn se, “We una de go so, una nɔ kɛr natin. Una nɔ kɛr wɔki nstik, bag, it, mɔni, ɛn ɔda klos.
42009004	Ɛni os we dɛn gi una fɔ tap, na de una fɔ de sote una kɔmɔt na da tɔng de.
42009005	If una go na ɛni tɔng we di pipul dɛn nɔ gri lisin to una, una kɔmɔt na da tɔng de, ɛn shek di dɔti we de ɔnda una fut fɔ mek dɛn no se dɛn dɔn du bad.”
42009006	Di lanin bɔy dɛn lɛf Jizɔs go ɔlɔbɔt na dɛn vilej de tɛl pipul di Gud Nyus ɛn mɛn sik pipul.
42009007	Wɛn Ɛrɔd we bin de rul na Galili yɛri ɔl wetin de bi, i kɔnfyus bikɔs pipul bin de tɔk se Jɔn we bin de baptayz we bin dɔn day, dɔn kam bak!
42009008	Sɔm pipul se na Ila yja kam bak, ɔda wan dɛn se sɔntɛm na wan pan dɛn lɔntɛm prɔfɛt kam bak.
42009009	Ɛrɔd se, “Amin a bin dɔn kil Jɔn, udat na dis pɔsin we a de yɛri bɔt so igen?” I tray fɔ si Jizɔs.
42009010	Wɛn Jizɔs in lanin bɔy dɛn kam bak, dɛn tɛl am ɔl wetin dɛn du. Jizɔs kɛr dɛn go na wan tɔng we nem Bɛtsa yda fɔ mek dɛn go de to dɛnsɛf.
42009011	Wɛn di pipul dɛn yɛri se Jizɔs ɛn in lanin bɔy dɛn de na Bɛtsa yda, dɛn go mit dɛn de. Jizɔs gladi fɔ si dɛn. I tɛl dɛn bɔt Gɔd in rul ɛn i mɛn dɛn pipul we sik.
42009012	Wɛn di ples dɔn de dak, Jizɔs in lanin bɔy dɛn go mit am ɛn tɛl am se, “Masta, mek dɛn pipul ya go na dɛn vilej, ɛn dɛn fam we nɔ fa fɔ fɛn it ɛn ples fɔ slip bikɔs natin nɔ de naya fɔ it ɛn dis na ples we pipul nɔ tap.”
42009013	Jizɔs se, “Una gi dɛn it.” Dɛn ansa Jizɔs se, “Wi nɔ gɛt pas fayv bred ɛn tu fish. Aw wi go manej bay it fɔ ɔl dɛn pipul ya?”
42009014	Na fayv tawzin man dɛn bin lib de. Jizɔs tɛl in lanin bɔy dɛn se, “Una mek di pipul dɛn sidɔm fifti fifti.”
42009015	Di lanin bɔy dɛn mek di pipul dɛn sidɔm lɛkɛ aw Jizɔs tɛl dɛn.
42009016	Jizɔs tek di fayv bred ɛn di tu fish, i luk ɔp na ɛvin ɛn tɛl Gɔd tɛnki fɔ di bred ɛn di fish, dɔn i kɔt kɔt di bred ɛn di fish ɛn gi in lanin bɔy dɛn fɔ sheb dɛn gi di pipul dɛn.
42009017	Dɛn ɔl it te dɛn bɛlful, dɔn di lanin bɔy dɛn gɛda twɛlv blay pan dɛn af af we lɛf.
42009018	Wan de wɛn Jizɔs in wan bin de pre, in lanin bɔy dɛn bin de wit am. Jizɔs aks dɛn se, “Udat pipul dɛn se a bi?”
42009019	Dɛn ansa am se, “Sɔm pipul se yu na Jɔn we bin de baptayz. Ɔda pipul de se yu na Ila yja, sɔm se yu na wan pan dɛn lɔntɛm prɔfɛt we bin dɔn day we dɔn kam bak.”
42009020	Jizɔs aks dɛn bak se, “Wɛl, udat una se a bi?” Pita ansa se, “Yu na di Mɛsaya we Gɔd sɛn!”
42009021	Jizɔs wɔn dɛn tra nga wan mek dɛn nɔ tɛl ɛnibɔdi udat i bi.
42009022	I se, “Dɛn Ju bigman, dɛn bigman we de mek sakri fays fɔ pipul sin ɛn dɛn Ju Lɔ ticha go mek Gɔd in Pikin sɔfa plɛnti ɛn dɛn go mek lɛkɛ se dɛn nɔ sabi am sɛf. Dɛn go kil am ɛn bɛr am. Bɔt i go rayz frɔm di grev di de we mek tri.”
42009023	Jizɔs tɛl dɛn se, “If ɛnibɔdi want bi mi lanin bɔy, da pɔsin de nɔ fɔ du wetin in want fɔ du nɔmɔ, i fɔ rɛdi fɔ sɔfa ɛn day fɔseka mi ɛvri de ɛn du ɔl wetin a de du.
42009024	Ɛnibɔdi we de tray fɔ sev in layf, go lɔs am; bɔt ɛnibɔdi we lɔs in layf fɔseka mi, go gɛt di tru layf.
42009025	Wetin pɔsin go gen, if i gɛt di ol wɔl ɛn day go ɛl ɛn lɔs di tru layf?
42009026	If ɛnibɔdi de shem fɔ tɔk bɔt mi ɛn wetin a dɔn lan am, Mɔta lman Pikin go shem fɔ da pɔsin de wɛn i kam lɛkɛ King ɛn layt we kɔmɔt ɛvin de shayn pan am; di sem layt we de shayn pan in Papa Gɔd, ɛn pan di enjɛl dɛn.
42009027	A de tɛl una se, sɔm pan di wan dɛn we tinap ya naw nɔ go day sote dɛn no se Gɔd de rul di wɔl, fɔ tru.”
42009028	Wɛn wan wik dɔn pas afta Jizɔs tɔk dɛn wɔd ya, Jizɔs kɔl Pita, Jems ɛn Jɔn fɔ fala am go pre na wan ay il.
42009029	Aw Jizɔs de pre, na in, wantɛm in fes chenj ɛn in klos in kɔla chenj to wayt, we wayt pas sha tin sɛf, ɛn i bin de shayn brayt.
42009030	Aw dɛn de luk, wantɛm dɛn si Jizɔs ɛn tu man de tɔk. Dɛn man ya na bin Mozis ɛn Ila yja.
42009031	Brayt layt bin de rawnd Mozis ɛn Ila yja dɛnsɛf; dɛn bin de tɔk bɔt di day we Jizɔs gɛt fɔ day se na Jerusɛlɛm i go bi.
42009032	Slip bin dɔn kech Pita ɛn in kɔmpin dɛn, so dɛn slip, wɛn dɛn wek dɛn si di brayt layt rawnd Jizɔs ɛn di tu man dɛn we bin tinap wit am.
42009033	Wɛn Mozis ɛn Ila yja want lɛf Jizɔs go, na in Pita se, “Masta, i gud we wi de naya. Lɛ wi bil tri bafa naya; wan fɔ yu, wan fɔ Mozis ɛn wan fɔ Ila yja.” Bɔt Pita nɔ bin tink bɔt wetin i de tɔk.
42009034	Aw Pita de tɔk, na in, wantɛm klawd kam kɔba dɛn so di ples dak; di lanin bɔy dɛn fred.
42009035	Na in dɛn yɛri vɔys de tɔk na di klawd se, “Dis na mi Pikin we a dɔn pik; una lisin wetin i de tɛl una!”
42009036	Wɛn di vɔys dɔn tɔk dɔn, dɛn nɔ si di tu man dɛn igen; na Jizɔs in wan gren bin lɛf de. Di lanin bɔy dɛn kip ɔl dɛn tin ya we bi na dɛn at. Dɛn nɔ tɛl ɛnibɔdi wetin dɛn si, dɛn wet te sɔm tɛm dɔn pas.
42009037	Di ɔda de, Jizɔs ɛn in lanin bɔy dɛn kɔmɔt ɔp di ay il go na di tɔng. Plɛnti pipul go mit am fɔ tɛl am, kabɔ.
42009038	Wan pan di man dɛn we go mit Jizɔs bigin ala se, “Masta, a beg yu kam luk mi pikin, na in wan gren a gɛt!
42009039	Dɛbul kin kam pan am ɛn i kin ala wantɛm. Di dɛbul kin mek di pikin gɛt fiks so i kin fɔdɔm ɛn frɔsh kin de kɔmɔt na in mɔt, dɔn i kin de fɛt fɛt na grɔn. I kin at fɔ mek di dɛbul lɛf am.
42009040	A bin beg yu lanin bɔy dɛn fɔ drɛb di dɛbul we de ambɔg di bɔbɔ, bɔt dɛn nɔ bin ebul.”
42009041	Jizɔs se, “Una dɛn tide pipul ya, una nɔ biliv ɛn una tra nga yes! Aw lɔng una want fɔ mek a de wit una ɛn bia wit una?” I tɛl di man mek i bring in pikin kam.
42009042	As di pikin de kam to Jizɔs, na in di dɛbul wap di pikin dɔng na grɔn wit fiks. Jizɔs drɛb di dɛbul kɔmɔt pan am, i and am gi in papa bak.
42009043	Ɔl di pipul dɛn we bin lib de, wɔnda pan Gɔd in pawa. Ɔl wetin Jizɔs du bin mek di pipul dɛn wɔnda, na in Jizɔs bigin tɔk to in lanin bɔy dɛn. I se,
42009044	“A want mek una lisin gud wetin a de kam tɛl una. Una nɔ fɔgɛt am! Dɛn go and ova Mɔta lman Pikin gi sɔm pipul.”
42009045	Di lanin bɔy dɛn nɔ bin ɔnda stand wetin Jizɔs min bikɔs Gɔd bin ayd di minin frɔm dɛn mek dɛn nɔ no yet wetin go bi. Di lanin bɔy dɛn bin fred fɔ aks Jizɔs wetin di wɔd we i tɛl dɛn min.
42009046	Di lanin bɔy dɛn bigin fɔ agyu bɔt uswan pan dɛn impɔtant pas dɛn ɔl.
42009047	Jizɔs bin no wetin dɛn de tink, so i tek wan pikin put am klos insɛf.
42009048	I tɛl in lanin bɔy dɛn se, “Ɛnibɔdi we tɛl lili pikin lɛkɛ dis wan ya fɔ kam na in os fɔseka mi, na mi da pɔsin de dɔn tɛl fɔ kam na in os; ɛnibɔdi we tɛl mi fɔ kam na in os, dɔn tɛl di Wan we sɛn mi fɔ kam na in os. Di pɔsin we una nɔ tek bɛtɛ yay luk, na in go bi impɔtant pas una ɔl.”
42009049	Jɔn go tɔk to Jizɔs. I se, “Masta, wi si wan man de tek yu nem drɛb dɛbul. Wi tɛl di man mek i nɔ du dat bikɔs i nɔ de wit wi.”
42009050	Jizɔs se, “Una nɔ tɛl di man fɔ tap igen bikɔs pɔsin we nɔ de mekɔp bad fɔ wi, de fɔ wi.”
42009051	Wɛn di tɛm we Gɔd bin dɔn plan fɔ tek Jizɔs go ɛvin bin dɔn de rich, Jizɔs mekɔp fɔ go Jerusɛlɛm.
42009052	Jizɔs sɛn mɛse nja dɛn fɔ go bifo insɛf lɛf fɔ go. Di mɛse nja dɛn go na wan vilej na Same ria ɛn du ɔltin we Jizɔs tɛl dɛn fɔ du fɔ mek dɛn fɛn ples fɔ am fɔ slip.
42009053	Di pipul dɛn na Same ria nɔ gri fɔ mek Jizɔs tap na Same ria bikɔs dɛn bin no se na Jerusɛlɛm Jizɔs de go.
42009054	Wɛn in lanin bɔy dɛn, dat na Jems ɛn Jɔn, si se di pipul dɛn na Same ria nɔ gri fɔ mek Jizɔs tap de, dɛn go mit Jizɔs ɛn aks am se, “Masta, yu want fɔ lɛ wi mek Gɔd sɛn faya kɔmɔt ɛvin kam dɔng kam bɔn dɛn pipul ya [lɛkɛ aw Ila yja bin du?]”
42009055	Jizɔs tɔn rawnd ɛn tɔk pan Jems ɛn Jɔn. [I se, “Una nɔ no wetin de na una at. Mɔta lman Pikin nɔ kam fɔ pwɛl pipul dɛn layf, i kam fɔ sev pipul.”]
42009056	Jizɔs ɛn in lanin bɔy dɛn kɔmɔt Sama ria go na ɔda tɔng.
42009057	As dɛn de go, wan man kam mit Jizɔs ɛn se, “A go fala yu go ɛni say we yu de go, sa!”
42009058	Jizɔs ansa am se, “Padi, dɛn bush kyat gɛt ples fɔ tap ɛn dɛn bɔd gɛt say fɔ tap, bɔt Mɔta lman Pikin nɔ gɛt ples fɔ le in ed sɛf.”
42009059	Jizɔs tɛl wan ɔda man se, “Kam fala mi!” Di man ansa am se, “Masta, mek a go bɛr mi papa fɔs.”
42009060	Jizɔs se, “Lɛf dɛn pipul we nɔ gɛt di layf we Gɔd de gi fɔ bɛr dɛn fambul we dɔn day, yu fɔ go tɛl ɔda pipul bɔt Gɔd in rul.”
42009061	Wan ɔda man tɛl Jizɔs se, “Masta, a go fala yu, bɔt duya, wet mek a go tɛl mi pipul dɛn na mi os se a de go.”
42009062	Jizɔs se, “Pɔsin we de dig ol fɔ plant sid ɛn de tɔn luk biɛn am, tan lɛkɛ pɔsin we de wok we lɛf am af we; i nɔ fit fɔ de ɔnda Gɔd in rul.”
42010001	Jizɔs pik sɛvi nti-tu ɔda man dɛn ɛn sɛn dɛn tu tu fɔ go ɔl di say dɛn we insɛf bin want fɔ go.
42010002	Bifo di man dɛn go, Jizɔs tɛl dɛn se, “Dɛn pipul we Gɔd dɔn pik fɔ mek i rul dɛn tan lɛkɛ plɛnti, plɛnti plant dɛn we dɔn du fɔ kɔt, bɔt di wokman dɛn we fɔ gɛda dɛn fɔ kam to Gɔd, nɔ plɛnti. Una pre mek Gɔd we na di Masta sɛn mɔ pipul fɔ kam gɛda dɛn pipul we i dɔn pik fɔ rul, ɛn bring dɛn kam to am.”
42010003	I se, “Una go! A de sɛn una lɛkɛ ship pikin midul wulf.
42010004	We una de go so, una nɔ fɔ kɛr pɔs, una nɔ fɔ kɛr bag, ɛn una nɔ fɔ kɛr sus. Una nɔ fɔ wes tɛm fɔ tɛl pipul lɔng adu na rod.
42010005	Ɛni os we una go, una fɔ se fɔs, ‘Mek Gɔd blɛs ɔlman na dis os!’
42010006	If pɔsin de we want di blɛsin, i go gɛt di blɛsin we una pre mek i gɛt; bɔt if pɔsin nɔ de we want di blɛsin, di blɛsin we una dɔn gi am go kam bak to una.
42010007	Di fɔs os we una go we dɛn gri fɔ mek una tap, na de una fɔ de sote una tɔn bak; una nɔ fɔ kɔmɔt na wan os go tap na ɔda wan. Una fɔ it ɛn drink ɛni tin we dɛn gi una bikɔs wokman fɔ gɛt pe fɔ in wok.
42010008	If una go na ɛni tɔng we di pipul dɛn gladi fɔ una, una fɔ it ɛni tin we dɛn gi una.
42010009	Una fɔ mɛn di sik pipul dɛn we lib de, ɛn una fɔ tɛl di pipul dɛn we lib de se, ‘Gɔd in rul dɔn kam klos una.’
42010010	If una go na ɛni tɔng we di pipul dɛn nɔ gladi fɔ una, una fɔ go na trit ɛn tɛl dɛn se,
42010011	‘Wi de wep di dɔti sɛf we wi mas na una tɔng kɔmɔt ɔnda wi fut fɔ sho una se una dɔn du bad. Ɛniwe, una nɔ fɔgɛt se Gɔd in rul dɔn kam klos!’
42010012	A de tɛl una se wɛn di tɛm rich fɔ mek Gɔd jɔj ɔlman, i go bɛtɛ fɔ Sɔdɔm pas da tɔng de.
42010013	“Bad tin go mit una ɔl we de na Kora zin ɛn Bɛtsa yda. If pɔsin bin du dɛn wɔnda ful wok we a bin du fɔ una, na Taya ɛn Saydɔn, dɛn pipul de bin fɔ dɔn lɛf fɔ du bad lɔntɛm; dɛn bin fɔ wɛr bag ɛn rɔb asis na dɛn bɔdi fɔ mek ɔlman no se dɛn dɔn lɛf fɔ du bad.
42010014	Di de we Gɔd go jɔj ɔlman na wɔl, i go sɔri fɔ Taya ɛn Saydɔn pas una.
42010015	Una we de na Kepanyɔm, una min se una de go ɛvin? Na ɛl una go go!”
42010016	Jizɔs tɔk to in lanin bɔy dɛn. I se, “Ɛnibɔdi we lisin una, na mi da pɔsin de lisin. Ɛnibɔdi we nɔ gri fɔ du wetin una tɛl am fɔ du, na wetin a tɛl am fɔ du, na in i nɔ gri fɔ du; ɛn ɛnibɔdi we nɔ gri fɔ du wetin a tɛl am fɔ du, na wetin di pɔsin we sɛn mi tɛl am fɔ du, i nɔ gri fɔ du.”
42010017	Di sɛvi nti-tu man dɛn kam bak wit gladi ɛn tɛl Jizɔs se, “Masta, dɛn dɛbul sɛf du wetin wi tɛl dɛn fɔ du wɛn wi kɔl yu nem!”
42010018	Jizɔs ansa dɛn se, “A si we Setan fɔdɔm kɔmɔt na ɛvin lɛkɛ laytin.
42010019	A dɔn gi una pawa: una go mas snek, dɛn nɔ go du una natin; una go mas kɔktel, dɛn nɔ go bɛt una. A dɔn gi una pawa oba ɔl Setan in pawa so natin nɔ go du una.
42010020	Una nɔ fɔ gladi bikɔs dɛn dɛbul du wetin una tɛl dɛn fɔ du, bɔt una fɔ gladi bikɔs una nem dɔn rayt na ɛvin.”
42010021	Da sem tɛm de, Gɔd in Spirit mek Jizɔs gladi, na in Jizɔs se, “Papa, yu we na Masta na ɛvin ɛn dis wɔl! A tɛl yu tɛnki bikɔs yu dɔn sho dɛn pikin we nɔ sabi natin, dɛn tin we yu ayd pan di wan dɛn we gɛt sɛns ɛn we lan plɛnti tin. Lɛ i bi so Papa, bikɔs na so yu want.
42010022	“Mi Papa dɔn gi mi pawa oba ɔltin. Nɔbɔdi nɔ sabi Gɔd in Pikin pas di Papa wan gren; nɔbɔdi nɔ sabi di Papa pas in Pikin wan gren, ɛn ɛnibɔdi we di Pikin pik fɔ tɛl bɔt di Papa.”
42010023	Jizɔs kɔl in lanin bɔy dɛn to insɛf ɛn tɛl dɛn se, “Dɛn pipul we de si dɛn tin we una de si, gɛt blɛsin!
42010024	A de tɛl una se plɛnti prɔfɛt ɛn plɛnti king bin want fɔ si dɛn tin we una de si, bɔt dɛn nɔ si dɛn. Plɛnti bin want yɛri dɛn tin we una de yɛri, bɔt dɛn nɔ yɛri dɛn.”
42010025	Wan Ju Lɔ ticha aks Jizɔs wan kwɛshɔn fɔ tɛst am; i se, “Ticha, aw a go manej fɔ gɛt layf we go de sote go?”
42010026	Jizɔs ansa am se, “Wetin dɛn rayt na di Ju Lɔ? Wetin yu kin si de wɛn yu rid am?”
42010027	Di Ju Lɔ ticha ansa Jizɔs se, “Di Lɔ se, ‘Una fɔ lɛk di Masta we na una Gɔd wit ɔl una at, wit ɔl una layf, wit ɔl una pawa, ɛn wit ɔl una maynd’ ɛn ‘Una fɔ lɛk una neba lɛkɛ aw una lɛk unasɛf.’ ”
42010028	Jizɔs se, “Yu ansa rayt. Go du ɔl wetin yu jɛs tɔk so ɛn yu go gɛt di layf we go de sote go.”
42010029	Di Ju Lɔ ticha bin want fɔ sho Jizɔs se in rayt fɔ tɔk wetin i tɔk, so i aks Jizɔs se, “Udat na mi neba?”
42010030	Jizɔs ansa am se, “Wan man bin kɔmɔt Jerusɛlɛm de go Jɛriko. As i de go tifman dɛn fɔdɔm pan am tek ɔl wetin i gɛt, bit am ɛn lɛf am na di rod af day wan.
42010031	Wan man we de mek sakri fays fɔ pipul sin apin fɔ pas na da sem rod de. I si di man we tifman bit ledɔm na grɔn, i pas na di ɔda say na di rod ɛn go in we.
42010032	Semwe so, wan pan dɛn Livayt we de ɛp dɛn man we de mek sakri fays fɔ pipul sin fɔ du Gɔd wok, pas na di ples we di man bin ledɔm. Wɛn i si di man na grɔn, i krɔs go na di ɔda say na di rod ɛn go.
42010033	Wan man we kɔmɔt Same ria kam pas na di sem rod. Wɛn i rich na di sem ples ɛn si di man we tifman bit, i sɔri fɔ am.
42010034	I go mit di man na di say we i ledɔm, i put mɛrɛsin pan di wund dɛn, dɔn i tay dɛn wit bandej. I put di man pan di ɔs we i bin de rayd. I kɛr am go na wan os we tre nja kin tap na nɛt ɛn mɛn am ol nɛt.
42010035	Di ɔda de wɛn di man we kɔmɔt Same ria want fɔ go, i kɔl di man we gɛt di os. I gi am kɔpɔ ɛn tɛl am se, ‘Padi, duya, mɛn dis man fɔ mi ya! If dis kɔpɔ we a gi yu nɔ du, wɛn a kam bak mɔs tɛl mi ɔmɔs yu put de, a go gi yu bak.’ ”
42010036	“Pan dɛn tri pipul ya we a jɛs tɔk bɔt so, uswan sho se di man we tifman bit, na in neba?”
42010037	Di Ju Lɔ ticha ansa Jizɔs se, “Na di man we sɔri fɔ am.” Jizɔs se, “Yusɛf go ɛn du lɛkɛ am.”
42010038	Wɛn Jizɔs ɛn in lanin bɔy dɛn de go, dɛn rich na wan vilej. Dɛn go na wan uman we nem Mata in os. Mata tɛl Jizɔs adu ɛn tɛl am fɔ sidɔm.
42010039	Mata in sista bin nem Meri. Meri go sidɔm klos Jizɔs fɔ yɛri wetin i de tɔk.
42010040	Bɔt di os wok bin de mɔna Mata, so i go mit Jizɔs ɛn se, “Masta, yu nɔ si se Meri lɛf mi wan pan di wok? Tɛl am mek i kam ɛp mi!”
42010041	Jizɔs se, “Mata, Mata, yu put plɛnti tin na yu ed ɛn dat de wɔri yu,
42010042	na wan tin yu fɔ du we yu nɔ de du; na da tin de we gud na in Meri de du ɛn nɔbɔdi nɔ go pul am pan am.”
42011001	Wan de Jizɔs bin de pre na wan ples; wɛn i dɔn pre dɔn, wan pan in lanin bɔy dɛn kam mit am ɛn se, “Masta, lan wi aw fɔ pre lɛkɛ aw Jɔn lan in lanin bɔy dɛn.”
42011002	Jizɔs se, “Wɛn una want pre, una fɔ se: ‘Papa Gɔd, na yu wan gren na Gɔd, mek ɔlman pre to yu ɛn ɔna yu. Wi de pre mek yu rul wi.
42011003	Gi wi wetin wi fɔ it ɛvri de.
42011004	Padin wi fɔ di bad tin dɛn wi de du, bikɔs wisɛf de padin dɛn wan we de du wi bad. Mek wi nɔ lɛf fɔ biliv yu ɛnitɛm we Setan tray wi.’ ”
42011005	Jizɔs se, “If ɛni wan pan una go mit in padi midul nɛt ɛn tɛl am se, ‘Padi, duya, lɛn mi tri bred.
42011006	A gɛt tre nja ɛn a nɔ gɛt natin fɔ gi am.’
42011007	Dɔn di padi ansa se, ‘Bo, nɔ ambɔg mi ya, a dɔn lɔk mi do ɛn a dɔn ledɔm. Mi pikin dɛn ɔl de slip. A nɔ ebul grap naw fɔ lɛn yu wetin yu want.’
42011008	A shɔ se if i nɔ grap ɛn gi di pɔsin di bred bikɔs dɛn ɔl tu na padi, i go grap ɛn gi am ɔmɔs i want bikɔs i de beg beg am.”
42011009	Jizɔs se, “Una aks Gɔd fɔ ɛni tin, i go gi una. Una luk gud, una go fɛn wetin una de luk fɔ. Una kɔnk na do, Gɔd go opin am fɔ una.
42011010	Ɛnibɔdi we aks, go gɛt wetin i want. Ɛnibɔdi we luk gud, go gɛt wetin i de luk fɔ. Ɛnibɔdi we kɔnk na do, Gɔd go opin am fɔ am.
42011011	Una dɛn papa, if una pikin aks una fɔ fish, una go tek snek gi am?
42011012	If una pikin aks una fɔ eg, una go gi am kɔktel?
42011013	If una we bad so sabi fɔ gi una pikin dɛn gud tin, Gɔd we na una Papa we de na ɛvin go gi una gud tin pas dat; i go gi dɛn wan we aks am in Spirit!”
42011014	Jizɔs bin de drɛb di dɛbul we mek wan man mumu kɔmɔt insay di man. As di dɛbul kɔmɔt insay di man so, di man bigin tɔk; dat mek di pipul dɛn ɔl wɔnda.
42011015	Sɔm pipul se, “Na Biɛlzibɔb, dat na dɛn dɛbul dɛn edman, na in de gi am di pawa fɔ drɛb dɛbul.”
42011016	Sɔm ɔda pipul kam fɔ tray Jizɔs; dɛn tɛl am fɔ mek i du wɔnda ful wok we go sho se in na di Mɛsaya, fɔ tru.
42011017	We Jizɔs no wetin di pipul dɛn de tink we mek dɛn aks am fɔ du wɔnda ful wok, i tɛl dɛn se, “If pipul de na wan kɔntri, dɛn de fɛt dɛnsɛf, da kɔntri de nɔ go las. Semwe so, if fambul dɛn de fɛt dɛnsɛf, da fambul de go skata.
42011018	If Setan in wokman dɛn de fɛt dɛnsɛf, aw Setan in rul go go bifo? Una dɔn tɛl mi se na Biɛlzibɔb a de tek drɛb dɛbul.
42011019	If na Biɛlzibɔb a de tek drɛb dɛbul, wɛl, wetin una yon pipul dɛn de tek drɛb dɛbul? Na wetin una pipul de du de sho se una nɔ rayt.
42011020	Bɔt if na Gɔd in pawa a de tek drɛb dɛbul, dat sho se fɔ tru Gɔd in rul dɔn kam to una.
42011021	“If pɔsin we gɛt trɛnk ɛn ɔltin we fɔ tek fɛt de gyad in os, nɔbɔdi nɔ go tif in tin dɛn.
42011022	Bɔt if pɔsin we gɛt trɛnk pas am go fɛt am ɛn bit am, di wan we bit am go tek ɔltin we di wan we gɛt di os bin abop pan fɔ tek fɛt, ɛn i go tif ɔl in tin dɛn ɛn kɛr dɛn go sheb dɛn wit in kɔmpin tifman dɛn.
42011023	“Ɛnibɔdi we nɔ de fɔ mi de fɛt mi, ɛn ɛnibɔdi we nɔ de ɛp mi gɛda pipul fɔ mek dɛn kam to mi, na skata i de skata dɛn.
42011024	“Wɛn dɛbul dɔn kɔmɔt insay pɔsin, i kin de pas pas na dɛn dray ples fɔ fɛn ples fɔ blo. If i nɔ ebul fɛn ples fɔ blo, i go se, ‘A go tɔn bak go tap insay di os we a bin de.’
42011025	Wɛn di dɛbul kam bak, i nɔ go mit natin insay de, i go mit di ples klin ɛn fayn.
42011026	I go go bak go bring ɔda sɛvin dɛbul we bad pas insɛf. Dɛn ɔl go tap insay de ɛn di man in kɔndishɔn go kam bad naw pas aw i bin tan fɔs.”
42011027	Wɛn Jizɔs dɔn tɔk dɔn, wan uman we bin de na di krawd se, “Di uman we bɔn yu ɛn mɛn yu gɛt blɛsin!”
42011028	Jizɔs se, “Yɛs, dat na tru, bɔt mɔ blɛsin de fɔ di pipul dɛn we yɛri Gɔd in wɔd ɛn du wetin Gɔd tɛl dɛn.”
42011029	Wɛn di pipul dɛn dɔn plɛnti, Jizɔs bigin tɔk to dɛn. I se, “Dɛn tide pipul ya bad! Dɛn de aks mi fɔ du wɔnda ful wok, bɔt a nɔ go du am. Dɛn nɔ go si ɛni wɔnda ful tin pas di wan we bin dɔn bi to prɔfɛt Jona.
42011030	Lɛkɛ aw Jona na bin sayn fɔ dɛn pipul na Ninivɛ, na so Mɔta lman Pikin go bi sayn fɔ dɛn tide pipul ya.
42011031	Wɛn Gɔd go jɔj di wɔl, da kwin we de rul na Shiba go grap ɛn tɔk se dɛn tide pipul ya dɔn du bad; i kɔmɔt fa fawe fɔ kam yɛri di sɛns we Sɔlɔmɔn de tɔk wit; ɛn pɔsin we pas Sɔlɔmɔn dɔn kam.
42011032	Di de we Gɔd go jɔj ɔlman na wɔl, dɛn pipul we bin de na Ninivɛ di tɛm we Jona bin de, go grap ɛn tɛl una se, una dɔn du bad; bikɔs dɛn bin lɛf fɔ du bad wɛn prɔfɛt Jona tɛl dɛn Gɔd in wɔd; ɛn a de tɛl una se, pɔsin de naya we pas Jona.
42011033	“Pɔsin nɔ de layt lamp put am na kɔna ɔ kɔba am wit blay, i de put am na ples we ɔlman na di os go si layt.
42011034	Yu yay tan lɛkɛ lamp na yu bɔdi. If yu gɛt gud yay, ɔl yu bɔdi go gɛt layt, bɔt if yu yay nɔ gud, ɔl yu bɔdi go de na dak.
42011035	Na dat mek yu fɔ tek tɛm mek di layt we de pan yu nɔ ɔt.
42011036	If ɔl yu bɔdi gɛt layt ɛn nɔ pat pan am nɔ dak, di layt we de pan yu go tan lɛkɛ lamp we brayt we de mek pipul si.”
42011037	Wɛn Jizɔs dɔn tɔk dɔn, wan pan dɛn man we dɛn kɔl Faresi aks Jizɔs fɔ go it to am; Jizɔs fala am go.
42011038	Di Faresi wɔnda fɔ si se Jizɔs nɔ was in an bifo i bigin it.
42011039	Jizɔs tɛl am se, “Una dɛn Faresi de was kɔp ɛn plet bak klin, bɔt na soso wikɛd tin de insay una at ɛn una bigyay.
42011040	Una nɔ gɛt sɛns! Nɔto di sem Gɔd we mek una bɔdi mek una at?
42011041	Una fɔ ɛp dɛn po pipul wit ɔl una at, dɛn ɔltin go klin fɔ una.
42011042	“Bɔt una dɛn Faresi, i go bad fɔ una! Una de gi wan pat pan tɛn pat pan ɔltin we una gɛt, ivin dɛn tin we una plant, bɔt una nɔ de du wetin rayt to pipul ɛn una nɔ lɛk Gɔd. Na dɛn tin ya una bin fɔ de du wit di ɔda tin dɛn we una de du.
42011043	“Una dɛn Faresi, i go bad fɔ una! Wɛn una de na di Ju mitin os, una kin lɛk fɔ sidɔm na dɛn bɛnch we de bifo, ɛn una lɛk fɔ mek dɛn tɛl una adu na dɛn ples we pipul de plɛnti.
42011044	I go bad fɔ una dɛn Faresi! Una tan lɛkɛ grev we pipul nɔ de si so dɛn de waka pan am ɛn dɛn nɔ no sɛf se na grev dɛn de mas.”
42011045	Wan pan di Ju Lɔ ticha dɛn ansa Jizɔs se, “Masta, we yu tɔk so, yu dɔn blem wisɛf!”
42011046	Jizɔs se, “I go bad fɔ una dɛn Ju Lɔ ticha, bikɔs una de gi ɔda pipul ebi lod fɔ tot bɔt una nɔ de put wan finga sɛf fɔ ɛp dɛn tot di lod.
42011047	I go bad fɔ una! Na una dɔn bil sɔntin pan dɛn ston grev fɔ mɛmba dɛn prɔfɛt we una gra npapa-papa dɛn bin kil.
42011048	Ɛn una sho se una gri fɔ wetin una gra npapa-papa dɛn bin du we dɛn kil di prɔfɛt dɛn, we una dɔn bil sɔntin pan dɛn ston grev fɔ mɛmba dɛn.
42011049	Na dat mek di wan we dɛn kɔl ‘Gɔd in Sɛns’ se, ‘A go sɛn mi prɔfɛt dɛn ɛn mi mɛse nja dɛn to dɛn, bɔt dɛn go kil sɔm ɛn dɛn go mek di ɔda wan dɛn sɔfa.’
42011050	So una dɛn tide pipul ya go sɔfa fɔ ɔl dɛn prɔfɛt ya we dɛn dɔn kil frɔm we Gɔd mek di wɔl sote tide.
42011051	Una dɛn tide pipul ya go sɔfa fɔ di pipul dɛn we dɛn kil frɔm Ebɛl sote rich Zaka raya we day midul Gɔd in Os ɛn di ples we dɛn de bɔn sakri fays. Fɔ tru, a de tɛl una dɛn tide pipul ya, se una go pe fɔ di prɔfɛt dɛn blɔd!
42011052	“I go bad fɔ una dɛn Ju Lɔ ticha, bikɔs una dɔn lɔk di ples we pipul fɔ go fɔ lan bɔt Gɔd ɛn kɛr di ki go. Una nɔ de go insay ɛn una nɔ gri fɔ mek ɔda pipul go insay.”
42011053	Wɛn Jizɔs dɔn tɔk dɛn tin ya, dɛn Ju Lɔ ticha ɛn dɛn Faresi bigin fos am fɔ tɔk mɔ, dɛn bigin aks am ɔl kayn kwɛshɔn;
42011054	we dɛn bin de aks Jizɔs dɛn kwɛshɔn ya na trap dɛn bin de sɛt fɔ mek i tɔk wɔd we go mek dɛn ol am.
42012001	Di pipul dɛn we bin gɛda bin plɛnti te nɔbɔdi nɔ ebul kɔnt dɛn, dɛn bin so plɛnti dat dɛn bin de mas mas dɛn kɔmpin, ples nɔ bin de fɔ put fut. Jizɔs tɔk to in lanin bɔy dɛn, i se, “Una tek tɛm mek unasɛf nɔ go ipo krit lɛkɛ dɛn Faresi; di ipo krit we dɛn ipo krit tan lɛkɛ aw yist kin prɛd insay flawa.
42012002	Natin nɔ de we ayd naw we nɔ go kɔmɔt na do ɛn natin nɔ de we na sikrit we pɔsin nɔ go no.
42012003	Na dat mek, ɛni tin we pɔsin tɔk na nɛt, dɛn go yɛri am na mɔnin ɛn ɛni tin we una tu tɔk kwayɛt wan insay rum, una go yɛri ɔlman de tɔk am na trit.
42012004	“Mi padi dɛn, a de tɛl una, una nɔ fɔ fred dɛn pipul we de kil pɔsin, bɔt dɛn nɔ ebul du natin pas dat.
42012005	Bɔt a de tɛl una naw se una fɔ fred Gɔd bikɔs wɛn i dɔn mek pɔsin day, i gɛt pawa fɔ trowe di pɔsin in sol na ɛl. A de tɛl una igen se una fɔ fred Gɔd!
42012006	“Nɔto tu sɛnt nɔmɔ dɛn de sɛl fayv smɔl bɔd? Pan ɔl dat Gɔd nɔ fɔgɛt ɛni wan pan dɛn.
42012007	Gɔd no ɔmɔs ia de na una ed sɛf. Na dat mek una nɔ fɔ fred; una ɔl bɛtɛ pas plɛnti smɔl bɔd na Gɔd in yay!
42012008	“Mek a tɛl una sɔntin; ɛnibɔdi we tɛl ɔda pipul se dɛn biliv mi, Mɔta lman Pikin go tɛl Gɔd in enjɛl dɛn bɔt da pɔsin de.
42012009	Bɔt ɛnibɔdi we nɔ tɛl ɔda pipul se dɛn biliv mi, Mɔta lman Pikin nɔ go tɛl Gɔd in enjɛl dɛn bɔt da pɔsin de.
42012010	“Ɛnibɔdi we tɔk sɔntin bɔt Mɔta lman Pikin we nɔto tru, Gɔd go padin am, bɔt Gɔd nɔ go padin ɛnibɔdi we tɔk bad bɔt in Spirit.
42012011	“Wɛn dɛn kɛr una go na di Ju mitin os ɛn bifo dɛn jɔj ɛn dɛn wan we de na pawa, una nɔ wɔndrin aw una fɔ ansa dɛn ɔ wetin una fɔ tɔk.
42012012	Wɛn da tɛm de rich, Gɔd in Spirit go tɛl una wetin una fɔ tɔk.”
42012013	Wan pan di pipul dɛn se, “Masta, tɛl mi brɔda mek i gi mi mi yon pan di prɔpati we wi papa lɛf fɔ wi.”
42012014	Jizɔs ansa di man se, “Padi, udat gi mi pawa fɔ jɔj fɔ una ɛn fɔ sheb una prɔpati?”
42012015	Jizɔs tɔn to ɔl di pipul dɛn ɛn se, “A de wɔn una, una nɔ put at pan jɛntri. Nɔto di plɛnti tin dɛn we pɔsin gɛt go mek di pɔsin gɛt di tru layf.”
42012016	Dɛn Jizɔs pul wan pare bul. I se: “Plɛnti, plɛnti tin bin bia na wan jɛntri man in fam.
42012017	Di jɛntri man bigin tɔk na in at se, ‘Wetin a fɔ du naw bikɔs a nɔ gɛt ples fɔ kip ɔl dɛn tin ya?’
42012018	I se, ‘A dɔn no wetin fɔ du. A go brok ɔl dɛn sto ya ɛn bil big wan pas dɛn. Na de a go kip ɔl dɛn tin ya we bia ɛn ɔl dɛn tin we a gɛt.
42012019	Wɛn a dɔn du dat, a go de tɔk to misɛf se, yu dɔn gɛt plɛnti it ɛn plɛnti ɔda tin na sto ɛn i go te bifo dɛn dɔn, so naw, nɔ wɔri bɔt ɛni tin, jɛs de it, drink ɛn ɛnjɔy yusɛf!’
42012020	Gɔd tɛl di jɛntri man se, ‘Yu fulman! Dis nɛt ya, a go tek yu layf. Udat go gɛt ɔl dɛn tin ya we yu dɔn gɛda?’ ”
42012021	Jizɔs se, “Na so i go bi fɔ dɛn pipul we jɛs de gɛda prɔpati nɔmɔ, bɔt Gɔd no se dɛn nɔ gɛt natin.”
42012022	Jizɔs tɔk to in lanin bɔy dɛn. I se, “Na dat mek a de tɛl una se, una nɔ fɔ wɔri bɔt wetin una fɔ it fɔ mek una gɛt layf ɛn wetin una fɔ wɛr pan una bɔdi so dat una nɔ go de nekɛd.
42012023	Una fɔ mɛmba se layf bɛtɛ pas di tin we pɔsin de it ɛn di bɔdi bɛtɛ pas di klos we pɔsin de wɛr.
42012024	Una luk dɛn bɔd, dɛn nɔ de plant rɛs ɛn dɛn nɔ de kɔt rɛs. Dɛn nɔ gɛt sto ɛn dɛn nɔ gɛt blay fɔ kip rɛs. Pan ɔl dat, Gɔd de gi dɛn it. Una bɛtɛ pas bɔd fawe.
42012025	Uswan pan una ebul put wan de pantap di tɛm we i fɔ liv bikɔs i de wɔri fɔ in layf?
42012026	If una nɔ ebul du smɔl tin lɛkɛ dat, wetin mek una fɔ de wɔri fɔ dɛn ɔda tin?
42012027	Una mɛmba aw dɛn flawa na bush kin fayn wɛn dɛn dɔn opin; dɛn nɔ de wok, dɛn nɔ de mek klos fɔ dɛnsɛf, bɔt Sɔlɔmɔn pan ɔl di fayn we i kin fayn wɛn i drɛs, i nɔba fayn lɛkɛ dɛn flawa ya.
42012028	If Gɔd de mek gras we de na bush fayn ɛn di gras kin de tide, bɔt tumara dɛn dɔn bɔn am, Gɔd mɔs mek unasɛf gɛt fayn klos fɔ wɛr. Fɔ tru, una nɔ biliv Gɔd wit ɔl una at!
42012029	“Una nɔ put una at pan wetin una go it ɛn wetin una go drink, ɛn una nɔ wɔri bɔt dat!
42012030	Na dɛn tin de dɛn pipul we nɔ no Gɔd put dɛn at pan. Gɔd we na una Papa no se una mɔs gɛt dɛn.
42012031	Bifo dat, una fɔ put una at pan dɛn tin we impɔtant na di say we Gɔd de rul, dɛn, Gɔd go gi una ɔl dɛn ɔda tin ya.
42012032	“Una we de fala mi nɔ plɛnti, bɔt una nɔ fred; Gɔd we na una Papa go mek una rul lɛkɛ aw insɛf de rul.
42012033	Una fɔ sɛl ɔl wetin una gɛt ɛn sheb di kɔpɔ gi dɛn pipul we nɔ gɛt natin; una tray fɔ gɛt dɛn pɔs we nɔ de ol, dat na dɛn plɛnti gud gud tin we nɔ go dɔn na ɛvin, bikɔs tifman nɔ go tif dɛn de ɛn bɔgbɔg nɔ go it dɛn.
42012034	Bikɔs ɔltɛm una at go de di say we una kip una jɛntri.
42012035	“Una fɔ rɛdi fɔ wetin de kam, una tay una bɛlt tayt, layt una lamp, ɛn nɔ mek dɛn ɔt.
42012036	Una fɔ tan lɛkɛ dɛn wokman we de wet fɔ dɛn masta we bin go mared fɔ kam bak na os so dat dɛn go opin di do as di masta nak so.
42012037	If di bɔy dɛn nɔ slip yet wɛn dɛn masta kam bak, dɛn go gɛt blɛsin. A de tɛl una fɔ tru se, di masta go drɛs ɛn i go kɔl in bɔy dɛn mek dɛn kam sidɔm, dɔn i go gi dɛn it.
42012038	Dɛn bɔy ya go gɛt blɛsin if dɛn masta kam midul nɛt ɔ bifo do klin ɛn mit dɛn nɔ de slip.
42012039	Bɔt una no se if pɔsin we gɛt in os no di tɛm we tifman go kam, i nɔ go slip lɛf in os mek tifman brok am go insay ɛn klia in prɔpati.
42012040	Unasɛf fɔ rɛdi ɔltɛm bikɔs Mɔta lman Pikin go kam tɛm we una nɔ mekɔp.”
42012041	Pita se, “Masta, dis pare bul we yu jɛs pul so, na fɔ wi we na yu lanin bɔy dɛn nɔmɔ ɔ na fɔ ɔlman?”
42012042	Jizɔs ansa se, “Udat na di bɔy we tru to in masta ɛn we gɛt sɛns? Na di bɔy dat we di masta go mek edman oba di ɔda bɔy dɛn fɔ de gi dɛn it ɛn fɔ de sho dɛn ɔl wetin dɛn fɔ du.
42012043	Ɛni bɔy we in masta go kam bak kam mit de du dɛn tin ya go gɛt blɛsin.
42012044	A de tɛl una fɔ tru se in masta go put am oba ɔl di tin dɛn we i gɛt.
42012045	Bɔt if di bɔy tɔk na in at se, ‘Mi masta nɔ go kam jisnɔ’ dɔn i bigin bit ɔl di ɔda man ɛn uman dɛn we de wok ɛn i jɛs de it, ɛn drink drɔnk,
42012046	in masta go kam de we di bɔy nɔ mekɔp ɛn tɛm we i nɔ no. I go mek dɛn pɔnish di bɔy bad wan mek i sɔfa lɛkɛ dɛn pipul we nɔ biliv Gɔd.
42012047	“Ɛni wokman we no wetin in masta want fɔ mek i du, bɔt i nɔ du am ɛn i nɔ rɛdi sɛf fɔ du am, in masta go mek dɛn wip am gud.
42012048	Bɔt ɛni wokman we nɔ no wetin in masta want fɔ mek i du, we du tin we fɔ mek dɛn bit am, in masta nɔ go mek dɛn bit am tumɔs. Wɛn Gɔd dɔn mek pɔsin gɛt big pos, Gɔd go luk ɔp to am fɔ du big wok. Wɛn Gɔd dɔn mek pɔsin gɛt big pos pas di wan we i bin gɛt, Gɔd go luk ɔp to am fɔ du big big wok pas wetin i bin de du fɔs.
42012049	“A kam fɔ sɛn faya pan dis wɔl ɛn a op se dɛn dɔn layt di faya.
42012050	Bɔt bifo da faya de bigin bɔn, a gɛt fɔ baptayz difrɛn we, dat na di sɔfa we A fɔ sɔfa ɛn mi at nɔ go kol te a dɔn sɔfa dɔn.
42012051	Una min se a kam fɔ bring kol at kam na wɔl? Nɔto so i bi; a de tɛl una se, a kam fɔ mek pipul skata.
42012052	Frɔm naw, fayv pipul go de insay wan os so, dɛn nɔ go gɛt wanwɔd. Tri pipul go fɛt tu pipul ɛn tu pipul go fɛt tri pipul.
42012053	Papa go fɛt in bɔy pikin ɛn di bɔy pikin go fɛt in papa. Mama go fɛt in gyal pikin ɛn di gyal pikin go fɛt in mama. Mɔdɛnlɔ go fɛt dɔtɛnlɔ ɛn dɔtɛnlɔ go fɛt mɔdɛnlɔ.”
42012054	Jizɔs tɔk to di pipul dɛn. I se, “Wɛn una luk da say we di san de go dɔng ɛn si se de dak, una kin tɔk wantɛm se, ‘Ren want kam!’ ɛn ren kin kam fɔ tru.
42012055	Wɛn di dray briz tap fɔ blo, una kin se, ‘Di ples de kam ɔt bad bad!’ ɛn na so i kin bi.
42012056	Una dɛn ipo krit pipul ya, una no wetin dɛn tin we una de si na wɔl ɛn ɔpklawd, min, bɔt wetin mek una nɔ no wetin dɛn tin we de bi na wɔl naw, min?
42012057	“Wetin mek una nɔ ebul fɔ no wetin rayt?
42012058	Bifo yu mek dɛn kɛr yu go kot fɔ ɛni bad tin we yu du, yu fɔ tray fɔ tɔk di kes to unasɛf mek yu nɔ go rich kot, if nɔ so, dɛn go drɛg yu go bifo di jɔj, di jɔj go and yu gi di gyad ɛn di gyad go ib yu na sɛl.
42012059	Ɛn yu nɔ go kɔmɔt insay jel sote yu dɔn pe ɔl di dɛt we yu fɔ pe.”
42013001	Da sem tɛm de, sɔm pipul we bin de wit Jizɔs tɛl am bɔt dɛn pipul we kɔmɔt Galili we Paylet kil wɛn dɛn de mek sakri fays to Gɔd.
42013002	Jizɔs ansa dɛn se, “Una mɛmba se dɛn pipul we Paylet kil day so bikɔs dɛn bin sin pas ɔlman na Galili?
42013003	Nɔto so i bi; a de tɛl una se if una nɔ lɛf fɔ du bad, unasɛf go day lɛkɛ dɛn.
42013004	Ɔ igen una mɛmba se dɛn etin pipul we da tawa na Saylom bin fɔdɔm pan, we day, bin sin pas ɔlman na Jerusɛlɛm we mek dɛn day so?
42013005	Nɔto so i bi; a de tɛl una se if una nɔ lɛf fɔ du bad, unasɛf go day lɛkɛ dɛn.”
42013006	Jizɔs pul wan pare bul we se: “Wan man bin plant fig tik na in gadin. Wɛn di man go fɔ pik di fig dɛn natin nɔ bin de na di tik.
42013007	Di man tɛl di man we de luk di tik dɛn se, ‘Dis ia mek tri we a de kam fɔ pik fig, bɔt a nɔ de gɛt natin fɔ pik. Kɔt dis tik! Wetin mek i de mek di grɔn wes?’
42013008	Di man we de luk di tik dɛn se, ‘Masta, lɛf di tik fɔs dis ia. A go dig rawnd am ɛn put maniɔ pan di dɔti.
42013009	If i bia nɛks ia, i go gud fɔ wi, bɔt if i nɔ bia, da tɛm de wi go kɔt am.’ ”
42013010	Wan de fɔ pre ɛn blo, Jizɔs bin de lan di pipul dɛn na wan Ju mitin os.
42013011	Wan uman bin de na di Ju mitin os we bin gɛt dɛbul insay am we mek i sik fɔ etin ia. Di sik bin mek di uman bɛn ɛn i nɔ bin ebul tinap tret igen.
42013012	Wɛn Jizɔs si di uman, i kɔl am ɛn tɛl am se, “Uman, frɔm tide yu dɔn wɛl!”
42013013	Jizɔs tɔch di uman ɛn wantɛm wantɛm so di uman in bak tret ɛn i bigin tɛl Gɔd tɛnki ɛn prez am.
42013014	Bɔt di bigman na di Ju mitin os bin vɛks bikɔs Jizɔs mɛn di sik uman di de we fɔ pre ɛn blo, so i tɛl di pipul dɛn we bin go fɔ pre se, “Na siks de pɔsin fɔ wok, so una fɔ kam wan pan dɛn de ya fɔ mek Jizɔs mɛn una; bɔt una nɔ fɔ kam di de fɔ pre ɛn blo fɔ mek i mɛn una.”
42013015	Jizɔs ansa am se, “Una dɛn ipo krit pipul ya! Una nɔ kin pul una ship ɛn kaw dɛn na do di de fɔ pre ɛn blo ɛn kɛr dɛn go mek dɛn go drink wata?
42013016	Dis uman we Setan dɔn tay dis etin ia, we na wan pan Ebraam in gra npi kin-pi kin dɛn, a nɔ fɔ mɛn am di de fɔ pre ɛn blo?”
42013017	Jɛs Jizɔs tɔk dis wɔd ya, di pipul dɛn we bin go pre gladi fɔ ɔl wetin Jizɔs du, ɛn dɛn wan we nɔ bin lɛk Jizɔs, shem.
42013018	Wɛn dat dɔn, Jizɔs se, “Aw Gɔd in rul tan ɛn wetin a go tek fɔ sho aw i tan?
42013019	Gɔd in rul tan lɛkɛ mɔstad sid we pɔsin plant na in gadin, di sid bɔs fayn ɛn gro te i tɔn to tik, dɔn plɛnti bɔd kam mek nɛst pan di an dɛn.”
42013020	Jizɔs aks igen se, “Wetin a go tek fɔ sho aw Gɔd in rul tan?
42013021	I tan lɛkɛ we uman tek smɔl yist ɛn miks am wit tri kɔp flawa sote di do fɔ mek bred rayz.”
42013022	Wɛn Jizɔs de go Jerusɛlɛm, i bin de lan di pipul dɛn na ɔl dɛn tɔng ɛn dɛn vilej we i bin de pas.
42013023	Sɔmbɔdi aks Jizɔs se, “Masta, dɛn pipul we Gɔd go sev nɔ go plɛnti?” Jizɔs tɛl di pipul dɛn we bin de wit am se,
42013024	“Una tray mek una go pas na di do we smɔl fɔ pas ɛn go insay di ples we Gɔd de rul. A de tɛl una se, plɛnti pipul go tray fɔ go insay de, bɔt dɛn nɔ go ebul.
42013025	Wɛn di pɔsin we gɛt di ples dɔn grap ɛn lɔk di do, una go tinap na do de nak ɛn se, ‘Masta, opin fɔ wi, sa!’ Di masta go ansa una se, ‘A nɔ no usay una kɔmɔt.’
42013026	Dɛn una go se, ‘Masta, na wi ɔl bin de it wan ples ɛn yu bin de lan pipul na trit na wi tɔng.’
42013027	Di masta go se, ‘A de tɛl una se a nɔ no usay una kɔmɔt, una go, una kɔmɔt to mi; a nɔ no una, una dɛn wikɛd pipul ya!’
42013028	Una go si Ebraam, Ayzik, Jekɔb ɛn ɔl dɛn prɔfɛt insay di ples we Gɔd de rul, bɔt una go kray bita wan ɛn bɛt una tɔng bikɔs dɛn lɔk una na do.
42013029	Pipul dɛn go kɔmɔt ɔlsay na wɔl ɛn kam sidɔm fɔ it na di ples we Gɔd de rul.
42013030	Sɔm pipul we de biɛn naw go de bifo ɛn sɔm pipul we de bifo naw go de biɛn.”
42013031	Sɔm Faresi dɛn kam tɔk to Jizɔs, dɛn se, “Duya, sa, kɔmɔt naya naw bikɔs Ɛrɔd dɔn mekɔp fɔ kil yu.”
42013032	Jizɔs se, “Una go tɛl da man de we de mek pipul ful se, ‘A de drɛb dɛbul ɛn mɛn sik pipul fɔ shɔt tɛm fɔs, wɛn da tɛm de dɔn pas, a go dɔn mi wok.’
42013033	Bɔt a de tɛl una se, a mɔs du mi wok dis shɔt tɛm fɔs ɛn wɛn da tɛm de dɔn pas sɛf, bikɔs prɔfɛt nɔ fɔ day nɔ ɔda say pas Jerusɛlɛm!
42013034	“Jerusɛlɛm, Jerusɛlɛm; una dɔn kil dɛn prɔfɛt ɛn una dɔn ston dɛn wan we Gɔd sɛn to una! Ɔmɔs tɛm a dɔn want gɛda una pikin dɛn lɛkɛ aw kombra fɔl de gɛda in pikin dɛn ɔnda in fɛda dɛn, bɔt una nɔ gri mek a du dat!
42013035	Mek a tɛl una, Gɔd dɔn lɛf di ples we una de, gi una. Una nɔ go si mi igen sote unasɛf se, ‘Gɔd blɛs di pɔsin we i dɔn sɛn fɔ kam tinap fɔ am!’ ”
42014001	Wan de we fɔ pre ɛn blo, Jizɔs bin go it na wan dɛn Faresi dɛn bigman in os; di pipul dɛn na di os bin de wach am.
42014002	Wan sikman we in an ɛn fut bin swɛl kam to Jizɔs.
42014003	Jizɔs aks dɛn Ju Lɔ ticha ɛn dɛn Faresi se, “Di Lɔ se fɔ mɛn pɔsin ɔ nɔ fɔ mɛn pɔsin di de fɔ pre ɛn blo?”
42014004	Bɔt di Ju Lɔ ticha ɛn di Faresi dɛn nɔ se fing! Jizɔs mɛn di sik man ɛn mek i go.
42014005	Jizɔs aks di pipul dɛn se, “Uswan pan una we in bɔy pikin ɔ in kaw fɔdɔm insay wɛl di de fɔ pre ɛn blo nɔ go pul am kɔmɔt insay de wantɛm?”
42014006	Di pipul dɛn nɔ ebul ansa Jizɔs in kwɛshɔn.
42014007	Wɛn Jizɔs si se sɔm pan di pipul dɛn na di os lɛk fɔ sidɔm na dɛn chia we de bifo we dɛn bigman kin sidɔm, i pul pare bul se:
42014008	“Wɛn dɛn kɔl yu na mared, yu nɔ fɔ sidɔm na dɛn chia we de bifo we dɛn bigman fɔ sidɔm pan, bikɔs sɔntɛm dɛn dɔn kɔl pɔsin we impɔtant pas yu na di mared,
42014009	ɛn wɛn da pɔsin de kam, di pɔsin we kɔl yu na di mared go kam mit yu tɛl yu se, ‘Mi padi, grap mek dis man ya sidɔm!’ Da tɛm de na shem yu go tek grap go sidɔm na di chia we de biɛn biɛn.
42014010	Wɛn dɛn kɔl yu na mared, go sidɔm na di chia we de biɛn, so wɛn di pɔsin we kɔl yu kam si usay yu sidɔm, na in go se, ‘Mi padi, grap kam sidɔm bifo ya!’ Da tɛm de ɔl dɛn pipul we de na di mared go si se yu gɛt ɔna.
42014011	Da pɔsin we put insɛf ɔp, Gɔd go put am dɔng; ɛn da pɔsin we put insɛf dɔng, Gɔd go es am ɔp.”
42014012	Jizɔs tɛl di Ju bigman we bin kɔl am fɔ go it na in os se, “Wɛn yu de kɔl pipul fɔ kam it, nɔ kɔl yu padi dɛn, nɔ kɔl yu brɔda dɛn, nɔ kɔl yu fambul dɛn ɔ yu jɛntri neba dɛn, bikɔs dɛnsɛf go kɔl yu fɔ go it bak, so i go bi se dɛnsɛf go pe yu bak.
42014013	Bɔt wɛn yu de kɔl pipul fɔ kam it, kɔl dɛn pipul we nɔ gɛt natin, dɛn wan we nɔ gɛt sɔm pat pan dɛn bɔdi, dɛn wan we nɔ ebul waka, ɛn dɛn wan we blɛn.
42014014	If yu du so, yu go gɛt blɛsin bikɔs dɛn kayn pipul de nɔ go ebul fɔ tɔn di gud we yu du fɔ dɛn gi yu bak. Gɔd go gi yu di pe bak fɔ di gud we yu du, da de we in pipul dɛn go rayz frɔm dɛn grev.”
42014015	Wɛn wan pan dɛn pipul we bin de it wit Jizɔs yɛri wetin Jizɔs tɔk, di pɔsin tɛl Jizɔs se, “Blɛsin de pan da pɔsin we go it bred na di ples we Gɔd de rul!”
42014016	Jizɔs tɛl di pɔsin se, “Wan man bin mek big kuk ɛn kɔl plɛnti pipul fɔ kam it.
42014017	Wɛn di tɛm rich we di it dɔn rɛdi, i sɛn in bɔy fɔ go tɛl dɛn pipul we i bin dɔn kɔl fɔ kam it, se, ‘Una kam, di it dɔn rɛdi!’
42014018	Bɔt ɔlman we di bɔy mit ɛn tɛl fɔ kam it se dɛn nɔ go kam ɛn dɛn tɔk wetin du. Wan se, ‘A dɔn bay grɔn ɛn a jɛs gɛt fɔ go luk am. Go tɛl yu masta se a nɔ go ebul go it to am.’
42014019	Wan ɔda wan se, ‘A dɔn bay tɛn kaw ɛn a want fɔ go luk dɛn fɔ si aw dɛn de wok, so, duya, tɛl yu masta se na dat mek a nɔ go ebul go it to am.’
42014020	Wan ɔda wan se, ‘A jɛs mared, na dat mek a nɔ go ebul go it to am.’
42014021	“Di bɔy tɔn bak go tɛl in masta wetin dɛn ɔl tɔk. In masta vɛks, so i tɛl am se, ‘Rɔn go na dɛn trit ɛn dɛn kɔna na di tɔng ɛn bring dɛn pipul we nɔ gɛt natin, dɛn blɛnyay pipul, dɛn wan we nɔ ebul waka ɛn dɛn pipul we nɔ gɛt sɔm pat pan dɛn bɔdi!’
42014022	Wɛn di bɔy kam bak, i tɛl in masta se, ‘Masta, a dɔn du ɔl wetin yu tɛl mi fɔ du, bɔt ples lɛf fɔ mɔ pipul, sa.’
42014023	Di masta se, ‘Go na dɛn big rod ɛn dɛn bush rod na dɛn vilej say ɛn beg di pipul dɛn de fɔ kam, so dat di ples go ful.
42014024	A de tɛl una fɔ tru se, ɔl dɛn pipul we a bin kɔl fɔs fɔ kam it nɔ go tes natin pan di it we dɛn dɔn kuk!’ ”
42014025	Wɛn Jizɔs de go, plɛnti plɛnti pipul fala am. Jizɔs tɛl dɛn se,
42014026	“If ɛnibɔdi want fɔ fala mi, da pɔsin de fɔ lɛk mi pas in papa ɛn in mama, i fɔ lɛk mi pas in pikin dɛn ɛn in brɔda ɛn sista dɛn ɛn i fɔ lɛk mi pas in yon layf sɛf. If nɔ so, i nɔ go bi mi lanin bɔy.
42014027	Ɛnibɔdi we nɔ ebul tot in krɔs, na pɔsin we nɔ ebul fɔ sɔfa ɛn day fɔseka Mi ɛn du ɔl wetin a de du; da pɔsin de nɔ go bi mi lanin bɔy.
42014028	“Uswan pan una go want bil os, we nɔ go sidɔm tink if di kɔpɔ we i gɛt go du fɔ bil di os?
42014029	If di pɔsin jɛs grap ɛn bigin bil, bɔt i nɔ ebul dɔn di os, dɛn pipul we go si di os we nɔ dɔn go laf di man we de bil.
42014030	Pipul dɛn go se, ‘Dis man bin bigin bil os, bɔt i nɔ ebul fɔ dɔn am!’
42014031	“Us king we gɛt tɛn tawzin soja man nɔ go sidɔm mekɔp if i go ebul fɔ fɛt in kɔmpin king we gɛt twɛnti tawzin soja man?
42014032	If i nɔ go ebul fɛt ɛn i dɔn yɛri se in kɔmpin we gɛt soja man pas am de kam fɛt am, bifo dɛn rich klos in kɔntri i go sɛn mɛse nja go beg fɔ mek dɛn go mek agrimɛnt mek wa nɔ go bi.
42014033	Na dat mek, ɛnibɔdi we nɔ lɛf ɔltin na wɔl fɔseka mi, nɔ go bi mi lanin bɔy.
42014034	“Sɔl gud, bɔt if i lɔs in tes, aw fɔ du fɔ mek i gɛt tes bak?
42014035	I nɔ gud fɔ put na grɔn wɛn dɛn de plant ɛn i nɔ gud fɔ maniɔ sɛf, i jɛs bɛtɛ mek dɛn trowe am. Ɛnibɔdi we gɛt yes fɔ yɛri, mek di pɔsin lisin!”
42015001	Dɛn pipul we de gɛda taks ɛn dɛn ɔda pipul we di Ju pipul dɛn nɔba miks wit bikɔs dɛn tink se dɛn nɔ de kip di Ju Lɔ aw dɛn fɔ kip am, bin de kam fɔ yɛri wetin Jizɔs de tɔk.
42015002	Dat mek dɛn Faresi ɛn dɛn Ju Lɔ ticha bigin grɔmbul, dɛn se, “Dis man de mek padi wit dɛn bad pipul we wi nɔ de miks wit, ɛn i de it wit dɛn.”
42015003	So Jizɔs pul pare bul. I se:
42015004	“If pɔsin gɛt wan ɔndrɛd ship, wan lɔs, da pɔsin de nɔ go lɛf di ɔda naynti-nayn ship dɛn na fil go luk fɔ di wan we lɔs sote i fɛn am?
42015005	Wɛn i fɛn in ship we bin lɔs, i go tot am, put am pan in sho lda, ɛn i go de gladi.
42015006	Wɛn i rich na in os, i go kɔl in padi dɛn ɛn in neba dɛn kam ɛn tɛl dɛn se, ‘Una kam ɛp mi gladi bikɔs a dɔn fɛn mi ship we bin lɔs!’
42015007	Semwe so, di gladi we go de na ɛvin fɔ wan pɔsin we bin de pan sin we sɔri fɔ di bad we i du ɛn tɔn to Gɔd pas di gladi we de fɔ naynti-nayn pipul we fil se dɛn tret na Gɔd yay.
42015008	“If wan uman gɛt tɛn silva kɔpɔ ɛn wan pan dɛn lɔs, i nɔ go layt lamp, swip ɔl in os, ɛn tek tɛm luk fɔ di silva kɔpɔ we lɔs sote i si am?
42015009	Wɛn i dɔn fɛn am, i go kɔl ɔl in padi dɛn ɛn in neba dɛn kam ɛn tɛl dɛn se, ‘Una kam gladi wit mi bikɔs a dɔn fɛn mi silva kɔpɔ we bin lɔs!’
42015010	Semwe so, Gɔd in enjɛl dɛn go gladi bikɔs wan pɔsin we bin de pan sin sɔri fɔ di bad we i du ɛn tɔn to Gɔd.”
42015011	Jizɔs tɛl dɛn se, “Wan man bin de we bin gɛt tu bɔy pikin.
42015012	Di smɔl brɔda kam to in papa ɛn tɛl am se, ‘Papa, gi mi mi yon pat pan yu prɔpati we a fɔ gɛt.’ So di papa sheb di prɔpati ɛn gi di tu brɔda dɛn yon pat.
42015013	I nɔ lɔng igen afta dat, di lili brɔda sɛl ɔl in yon pat pan di prɔpati, gɛda di kɔpɔ ɛn go na wan kɔntri we de fawe. Na de i wes ɔl wetin i bin gɛt pan fulish layf.
42015014	Wɛn ɔltin dɔn dɔn na in an, natin nɔ bin de fɔ it na di kɔntri we i de, so i bin angri ɛn i nɔ bin gɛt ɛni tin we i want.
42015015	So i beg wan pan dɛn bigman na di tɔng fɔ mek i fɛn wok fɔ am. Di man sɛn am go na in fam fɔ go luk in ɔg dɛn ɛn gi dɛn it.
42015016	I bin so angri bad dat i bin want it di it sɛf we di ɔg dɛn de it, bɔt nɔbɔdi nɔ gi am pan am.
42015017	Wɛn i si wetin bi, i tɔk na in at se, ‘Mi papa in lebra dɛn de it te dɛn bɛlful, ɛn it kin lɛf, bɔt mi de day wit angri!
42015018	A nɔ go sidɔm igen, a go go to mi papa ɛn tɛl am se, Papa, a dɔn sin to Gɔd ɛn a dɔn sin to yu.
42015019	A nɔ fit fɔ bi yu pikin igen, duya, tek mi lɛkɛ wan pan yu lebra dɛn.’
42015020	I kɔmɔt na di kɔntri we i bin de ɛn go bak to in papa. “Wɛn i de go, i bin stil de fawe wɛn in papa si am. In papa sɔri fɔ am, so i rɔn go mit am, i grip am ɛn kis am.
42015021	Di pikin tɛl in papa se, ‘Papa, a dɔn sin to Gɔd ɛn a dɔn sin to yu. A nɔ fit fɔ mek yu kɔl mi yu pikin igen.’
42015022	Bɔt di papa tɛl in bɔy dɛn se, ‘Una rɔn go bring da klos we fayn pas ɔl dɛn ɔda klos kam wɛr am pan dis mi pikin ya, una put ring na in finga ɛn wɛr sus na in fut.
42015023	Una bring da lili kaw we fat pas ɔl, kam; una kil am, lɛ wi it ɛn gladi!
42015024	Dis mi pikin ya bin dɔn day, bɔt i dɔn gɛt layf bak. I bin lɔs, bɔt a dɔn fɛn am.’ Dɛn bigin sing ɛn dans.
42015025	“Di big brɔda bin de wok na fam ɔl da tɛm de. Wɛn i dɔn kɔmɔt na di fam de kam klos dɛn os, i yɛri dɛn de sing ɛn dans.
42015026	I kɔl wan pan di bɔy dɛn ɛn aks am wetin mek dɛn de sing ɛn dans.
42015027	Di bɔy tɛl am se, ‘Yu smɔl brɔda dɔn kam ɛn yu papa dɔn kil da lili kaw we fat pas ɔl, bikɔs yu brɔda dɔn kam bak wit in layf ɛn i wɛl.’
42015028	“Wɛn di big brɔda yɛri dat, i vɛks ɛn i nɔ gri fɔ go insay di os, so in papa go mit am na do ɛn koks am fɔ go insay.
42015029	I tɛl in papa se, ‘Papa, luk ɔmɔs ia naw we a de wok fɔ yu, wande a nɔ jomp yu wɔd, bɔt yu nɔ wande tek wan lili got sɛf gi mi fɔ mek mi ɛn mi padi dɛn go kam it ɛn mek wi ɔl gladi.
42015030	Wɛn dis yu pikin ya we dɔn go wes yu prɔpati pan dɛn trit uman, kam, yu kil di lili kaw we fat pas ɔl fɔ am!’
42015031	In papa tɛl am se, ‘Bɔbɔ, yu de naya wit mi ɔltɛm ɛn ɔl wetin a gɛt na yu yon.
42015032	Aw wi nɔ fɔ ɛnjɔy wisɛf ɛn gladi, dis yu brɔda bin dɔn day, bɔt i dɔn gɛt layf bak; i bin lɔs, bɔt wi dɔn fɛn am.’ ”
42016001	Jizɔs tɔk to in lanin bɔy dɛn. I se, “Wan jɛntri man bin gɛt klak we de luk oba ɔl in biznɛs. Pipul kam tɛl di jɛntri man se di klak de wes in prɔpati.
42016002	Di man sɛn kɔl di klak ɛn i aks am se, ‘Wetin a de yɛri bɔt yu so? Gi mi di buk we yu de rayt ɔl wetin yu dɔn yus ɛn wetin lɛf na yu an, bikɔs yu nɔ go du dis wok ya igen.’
42016003	Di klak tɔk na in at se, ‘Wetin a go du naw we mi masta de kam pul mi kɔmɔt na dis wok? A nɔ go ebul mek fam bikɔs a nɔ go gɛt trɛnk fɔ dig. A nɔ go go bigin beg bikɔs a go shem fɔ beg.
42016004	A dɔn no wetin a go du so dat pipul go gladi fɔ mek a go na dɛn os naw we a nɔ de wok igen.’
42016005	“So di klak bigin fɔ kɔl ɔl dɛn pipul we bin gɛt fɔ pe in masta wan bay wan. I aks di fɔs wan se, ‘Ɔmɔs yu gɛt fɔ pe mi masta?’
42016006	Di pɔsin ansa se, ‘A fɔ pe am wan ɔndrɛd galɔn pamayn.’ Di klak tɛl am se, ‘Ya dis pepa we dɛn rayt ɔmɔs yu gɛt fɔ pe; sidɔm kwik ɛn chenj di ɔndrɛd we rayt de to fifti.’
42016007	Dɔn di klak aks wan ɔda wan se, ‘Ɔmɔs yu gɛt fɔ pe mi masta?’ Di pɔsin ansa se, ‘A gɛt fɔ pe am wan ɔndrɛd bag rɛs.’ Di klak tɛl di pɔsin se, ‘Ya di pepa we dɛn rayt ɔmɔs yu fɔ pe; chenj di wan ɔndrɛd we rayt de to eti.’
42016008	“Di masta se di klak we tif du wɛl bikɔs i tink gud bifo i du ɔl wetin i du. Dɛn pipul we tek dɛn tin na wɔl mek gɔd, de tink fa wɛn dɛn de dil wit pipul lɛkɛ dɛnsɛf pas dɛn pipul we de waka na Gɔd in layt.”
42016009	Jizɔs tɛl dɛn se, “Una fɔ tek mɔni fɔ du gud ɛn mek padi, so wɛn di mɔni dɔn, Gɔd go gi una ples fɔ tap na di say we go de sote go.
42016010	Da pɔsin we yu kin trɔs pan lili tin na pɔsin we yu kin trɔs pan big tin, ɛn da pɔsin we nɔ tret wit lili tin nɔ go tret wit big tin.
42016011	If pɔsin nɔ kin trɔs una wit mɔni we dɛn nɔ waka tret fɔ gɛt, udat go lɛf di tru jɛntri na una an?
42016012	If dɛn nɔ trɔs una wit ɔda pɔsin prɔpati, udat go gi una prɔpati we go bi una yon?
42016013	“Wan slev nɔ go de wok fɔ tu masta. If i bi so, i go lɛk wan masta, i nɔ go lɛk di ɔda wan. I go wok gud fɔ wan masta, bɔt i nɔ go wok gud fɔ di ɔda wan. Una nɔ go de du Gɔd wok ɛn bi slev to mɔni, di sem tɛm.”
42016014	Wɛn di Faresi dɛn yɛri wetin Jizɔs tɔk, dɛn laf am bikɔs dɛn na pipul we lɛk mɔni.
42016015	Bɔt Jizɔs tɛl dɛn se, “Una de mek pipul fil se una nɔ de du bad, bɔt Gɔd no wetin de na una at. Di tin we mɔta lman luk se impɔtant, na in Gɔd nɔ lɛk at ɔl.
42016016	“Pipul bin de tɔk bɔt di Lɔ we Gɔd gi Mozis ɛn wetin dɛn prɔfɛt bin rayt sote di tɛm we Jɔn we bin de baptayz pipul, kam. Frɔm da tɛm de te naw dɛn de tɔk di Gud Nyus bɔt Gɔd in rul ɛn ɔlman de fɛt fɔ go insay di ples we Gɔd de rul.
42016017	Bɔt i go izi fɔ mek ɛvin ɛn dis wɔl pwɛl, pas fɔ mek di wɔd we lili pas ɔl na di Lɔ, lɔs in minin.
42016018	“Ɛni man we dɔn kɛr in wɛf go kot ɛn pat wit am dɛn i go mared ɔda uman, dɔn sin lɛkɛ man we go gɛt ɔda uman pan ɔl we in ɛn in wɛf de na os; ɛn ɛni man we go mared uman we in ɛn in man dɔn go kot ɛn pat, dɔn sin lɛkɛ man we go gɛt ɔda uman pan ɔl we in ɛn in wɛf nɔ pat.
42016019	“Wan jɛntri man bin de we kin de wɛr dɛn dia klos lɛkɛ silk ɛn satin. I kin de kuk plɛnti it ɛn kɔl pipul kam it ɛvri de.
42016020	Ɛvri de, wan po man we nem Lazarɔs kin de go ledɔm na di jɛntri man in get. So bin kɔba di po man in bɔdi.
42016021	I kin want fɔ it dɛn it we lɛf we di jɛntri man in bɔy dɛn de trowe. Pantap dat, dɛn dɔg kin de kam lik di po man in so dɛn.
42016022	“Tɛm kam we di po man day ɛn enjɛl kam kɛr am go put am klos Ebraam na ɛvin. Di jɛntri man insɛf day, dɛn bɛr am.
42016023	Wɛn i de na ɛl de sɔfa pen, i es in yay luk, na de i si Ebraam fawe klos Lazarɔs.
42016024	Di jɛntri man ala se, ‘Papa Ebraam, sɔri fɔ mi! Sɛn Lazarɔs fɔ put in finga na wata ɛn kam tɔch mi tɔng so dat i go kol, bikɔs a de sɔfa bad insay dis faya ya!’
42016025	“Bɔt Ebraam tɛl am se, ‘Mi pikin, mɛmba se yu bin jɛntri ɛn yu ɛnjɔy yusɛf di tɛm we yu bin de na wɔl ɛn da tɛm de Lazarɔs bin po ɛn i bin de sɔfa. Bɔt naw Gɔd de blɛs Lazarɔs bɔt yu de sɔfa.
42016026	Ɛn pantap dat, big big ol divayd di ples we wi de ɛn di ples we una de, so nɔbɔdi nɔ go kɔmɔt ya go to una, ɛn nɔbɔdi nɔ go kɔmɔt to una yanda kam to wi.’
42016027	Di jɛntri man se, ‘A beg yu, Papa Ebraam, duya, sɛn Lazarɔs go na mi papa in os bikɔs a gɛt fayv brɔda dɛn de, mek i go wɔn dɛn mek dɛnsɛf nɔ go kam sɔfa na dis ples.’
42016029	“Bɔt Ebraam tɛl am se, ‘Yu brɔda dɛn gɛt Mozis ɛn dɛn prɔfɛt fɔ wɔn dɛn, mek dɛn lisin wetin dɛn de tɔk.’
42016030	Di jɛntri man se, ‘Papa Ebraam, dɛn nɔ go lisin dɛn; bɔt if pɔsin kɔmɔt na di say we dɛn dayman de, go tɔk to dɛn, dɛn go tap fɔ du di bad tin dɛn we dɛn de du.’
42016031	Ebraam tɛl am se, ‘If yu brɔda dɛn nɔ lisin wetin Mozis ɛn dɛn prɔfɛt de tɛl dɛn, dɛn nɔ go fil se dɛn de du bad, if pɔsin we bin dɔn day sɛf go bak na wɔl go tɔk to dɛn.’ ”
42017001	Jizɔs tɔk to in lanin bɔy dɛn. I se, “Na tru se tin dɛn mɔs bi we go mek pipul want du bad, bɔt waala go mit di pɔsin we go mek dɛn bi.
42017002	I bin go bɛtɛ fɔ da pɔsin de mek dɛn ɛng big ston na in nɛk ɛn trowe am na big wata pas fɔ mek i mek dɛn pipul we jɛs bigin fɔ biliv Gɔd du bad.
42017003	So una tek tɛm aw una de du. “If yu brɔda du yu bad, yu fɔ tɔk pan am; if i sɔri fɔ di bad we i du, yu fɔ padin am.
42017004	If i du yu bad sɛvin tɛm wan de, ɛn i kam mit yu se, ‘A beg, a sɔri fɔ wetin a du,’ ɛnitɛm we i du yu bad, yu fɔ padin am.”
42017005	Jizɔs in apɔsul dɛn tɛl am se, “Masta, duya, ɛp wi, mek wi go biliv Gɔd gud gud.”
42017006	Jizɔs ansa dɛn se, “If una biliv, ilɛk di biliv we una biliv tan lɛkɛ wan lili sid lɛkɛ mɔstad sid, una kin tɛl ɛni big tik se, ‘Kɔmɔt naya go tinap na wata’ ɛn i go muf go na di wata.
42017007	“Ɛni wan pan una we gɛt lebra we de dig fɔ am na in fam ɔ we de mɛn ship fɔ am, go jɛs go mit di lebra wɛn i kɔmɔt wok ɛn tɛl am se, ‘Kam it wantɛm?’
42017008	I go tɛl di lebra se, ‘Go kuk fɔ mi, wɛr di klos we yu fɔ wɛr fɔ sav, put di it na tebul ɛn wet sote a dɔn it dɔn bifo yusɛf go it.’
42017009	Di masta fɔ tɛl di lebra tɛnki bikɔs i du wetin i tɛl am fɔ du?
42017010	Semwe so, wɛn una dɔn du ɔl wetin una masta tɛl una fɔ du, una fɔ se, ‘Wi nɔto bɛtɛ wokman; wi jɛs du wetin wi bin gɛt fɔ du nɔmɔ.’ ”
42017011	Wɛn Jizɔs bin de go na Jerusɛlɛm, i pas na di sho midul Same ria ɛn Galili.
42017012	As i rich na wan vilej, i mit tɛn pipul we gɛt bad sik na dɛn skin. Dɛn tinap fawe,
42017013	dɛn ala se, “Masta! Jizɔs! Duya, sɔri fɔ wi!”
42017014	Wɛn Jizɔs si dɛn, i se, “Una go to dɛn man we de mek sakri fays fɔ pipul sin mek dɛn luk una.” Aw dɛn de na rod de go, na in dɛn ɔl wɛl.
42017015	Wan pan dɛn, wɛn i si se in dɔn wɛl, i tɔn bak go mit Jizɔs. I bin de ala big wan de prez Gɔd ɛn tɛl am tɛnki.
42017016	Wɛn i mit Jizɔs, i fɔdɔm na Jizɔs in fut ɛn tɛl am plɛnti tɛnki. Da man de na bin man we kɔmɔt Same ria.
42017017	Jizɔs se, “Nɔto tɛn pipul a mɛn, we di ɔda nayn?
42017018	Nɔbɔdi nɔ kam bak fɔ kam tɛl Gɔd tɛnki pas dis tre nja in wan gren nɔmɔ?”
42017019	Jizɔs tɛl di man se, “Grap, go na yu os; bikɔs yu biliv, yu dɔn wɛl.”
42017020	Di Faresi dɛn aks Jizɔs ustɛm Gɔd go kam fɔ rul di wɔl. Jizɔs ansa dɛn se, “Wɛn Gɔd de kam fɔ rul di wɔl una nɔ go si sayn fɔ sho una se Gɔd de kam fɔ rul di wɔl.
42017021	Ɛn pipul nɔ go se, ‘Naya Gɔd de rul’ ɔ ‘Na yanda i de rul;’ bikɔs naw, naw Gɔd de rul insay una.”
42017022	Jizɔs tɛl in lanin bɔy dɛn se, “Di tɛm go kam we una go want si Mɔta lman Pikin bad bad, wan de sɛf wɛn i kam bak na wɔl, bɔt una nɔ go si am.
42017023	Sɔm pipul go tɛl una se, ‘Luk Mɔta lman Pikin naya!’ ɔda pipul go se ‘Luk Mɔta lman Pikin yanda!’ Una nɔ fɔ fala dɛn go de.
42017024	Di tɛm we Mɔta lman Pikin go kam bak na wɔl, go kam kwik wan lɛkɛ wɛn laytin kin flash na di klawd frɔm wan pat to di ɔda pat.
42017025	Bɔt bifo ɔl dis bi, Mɔta lman Pikin fɔ sɔfa plɛnti tin ɛn dɛn tide pipul nɔ go want si am.
42017026	Lɛkɛ aw i bin bi wɛn Noa bin de, na so i go bi wɛn Mɔtalman Pikin go kam bak.
42017027	Da tɛm de pipul bin de it, drink, ɛn mared. Dɛn bin de pan dis kayn layf sote Noa go insay di bot we i bil fɔ di ren. Big big ren bin fɔdɔm ɛn ɔlman day na di plɛnti plɛnti wata we kɔba di grɔn.
42017028	Semwe so, di tɛm we Lɔt bin de, pipul bin de it ɛn drink, dɛn bin de bay ɛn sɛl, ɛn dɛn bin de mek fam ɛn bil os.
42017029	Bɔt di de we Lɔt kɔmɔt na Sɔdɔm, Gɔd mek faya ɛn ston we de bɔn lɛkɛ faya fɔdɔm pan Sɔdɔm lɛkɛ ren ɛn kil ɔl di pipul dɛn we bin lib de.
42017030	Na so i go bi di de we Mɔta lman Pikin go kam bak na wɔl.
42017031	“Da de de, ɛnibɔdi we de pantap ruf nɔ fɔ kam dɔng ɛn go insay in os fɔ gɛda in prɔpati. Semwe so, ɛnibɔdi we de na fam, nɔ fɔ go bak na in os.
42017032	Una mɛmba wetin bin bi to Lɔt in wɛf.
42017033	Ɛnibɔdi we de tray fɔ sev in layf, go lɔs am; bɔt ɛnibɔdi we lɔs in layf fɔseka mi, go gɛt di tru layf.
42017034	A de tɛl una se, da de we Mɔta lman Pikin go kam bak, tu pipul go de slip na wan bed; enjɛl go kam tek wan go ɛn lɛf di ɔda wan.
42017035	Tu uman dɛn go de bit rɛs na wan mataodo; enjɛl go kam tek wan pan dɛn tu ɛn lɛf di ɔda wan. [
42017036	Tu man dɛn go de wok na fam; enjɛl go tek wan go ɛn lɛf di ɔda wan.]”
42017037	Jizɔs in lanin bɔy dɛn aks am se, “Masta, usay dɛn tin ya go bi?” Jizɔs ansa dɛn se, “Ɛni say we bif we dɔn day de, na de yuba dɛn de go gɛda.”
42018001	Jizɔs pul pare bul fɔ in lanin bɔy dɛn fɔ sho dɛn se dɛn fɔ de pre ɔltɛm ɛn dɛn at nɔ fɔ pwɛl.
42018002	Jizɔs se: “Wan jɔj bin de na wan tɔng we nɔ bin fred Gɔd ɔ rɛspɛkt mɔta lman.
42018003	Wan uman we in man bin dɔn day bin de na da sem tɔng de. Dis uman kin go to di jɔj ɔltɛm ɛn tɛl am se, ‘Pa, a kɛr sɔmbɔdi go kot, duya, fɛt mi kes fɔ mi.’
42018004	Plɛnti tɛm di uman kin beg di jɔj, bɔt di jɔj nɔ kin gri fɔ tek in kes. Bɔt wan de, na in di jɔj se, ‘Na tru se, a nɔ de fred Gɔd ɛn a nɔ rɛspɛkt nɔbɔdi,
42018005	bɔt we dis uman dɔn de beg mi plɛnti tɛm, a go tek di kes. If a nɔ du so, i go de kam to mi sote misɛf go taya!’ ”
42018006	Jizɔs se, “Una yɛri wetin dis jɔj we nɔ tret se?
42018007	Una min se Gɔd in pipul dɛn we i dɔn pik ɛn we de kray to am de ɛn nɛt fɔ mek i ɛp dɛn, Gɔd nɔ go tek dɛn kes? Una min se Gɔd go te fɔ ansa in pipul dɛn?
42018008	A de tɛl una se, i nɔ go te, Gɔd go tek in pipul dɛn kes ɛn fɛt fɔ dɛn! Pan ɔl dat, wɛn Mɔta lman Pikin go kam bak, a wɔnda if i go mit pipul na di wɔl we biliv pan am!”
42018009	Jizɔs pul pare bul fɔ dɛn pipul we biliv se dɛn de waka tret wit Gɔd ɛn dɛn luk se di ɔda pipul dɛn nɔ de waka tret. I se:
42018010	“Tu man dɛn bin go pre na Gɔd in Os wan de; wan na bin Faresi, di ɔda wan na pɔsin we bin de gɛda taks.
42018011	“Di Faresi tinap ɛn pre kwayɛt wan se, ‘Gɔd, a tɛl yu tɛnki bikɔs a nɔ tan lɛkɛ dɛn ɔda pipul; dɛn de rog, dɛn nɔ de du rayt, ɛn dɛn de lɛf dɛn mared wɛf ɔ man go fɛn ɔda pɔsin na trit. A tɛl yu tɛnki we a nɔ tan lɛkɛ dis man ya sɛf we de gɛda taks.
42018012	A de fast tu tɛm ɛvri wik, a de sheb ɔltin we a gɛt tɛn ɛn gi yu wan pat.’
42018013	“Bɔt di man we de gɛda taks tinap fawe, i nɔ es in yay ɔp sɛf. I jɛs de nak in chɛst fɔ sho se in at ebi ɛn se, ‘Gɔd, sɔri fɔ mi, mi na pɔsin we de pan sin!’
42018014	A de tɛl una se, bifo dis man we de gɛda taks go bak na in os, Gɔd padin am; bɔt Gɔd nɔ padin di Faresi. Ɛnibɔdi we put insɛf ɔp, Gɔd go put am dɔng, bɔt pɔsin we put insɛf dɔng, Gɔd go es am ɔp.”
42018015	Sɔm pipul bring dɛn lili pikin kam fɔ mek Jizɔs blɛs dɛn. Wɛn Jizɔs in lanin bɔy dɛn si dat, dɛn tɔk pan di pipul dɛn.
42018016	Jizɔs kɔl di pikin dɛn, i tɛl in lanin bɔy dɛn se, “Una mek dɛn pikin kam to mi, una nɔ tap dɛn; na pipul dɛn lɛkɛ dɛn wan ya so go kam ɔnda Gɔd in rul.
42018017	Fɔ tru, a de tɛl una se, ɛnibɔdi we nɔ gri fɔ mek Gɔd rul am lɛkɛ lili pikin, nɔ go kam ɔnda Gɔd in rul.”
42018018	Wan bigman kam aks Jizɔs se, “Ticha, yu we gud, wetin a fɔ du fɔ mek a gɛt layf we go de sote go?”
42018019	Jizɔs aks am se, “Wetin mek yu se a gud? Nɔbɔdi nɔ de we gud, na Gɔd in wan gren gud.
42018020	Yu sabi di Lɔ we se, ‘mare dman nɔ fɔ lɛf in wɛf ɛn kip ɔda uman ɛn mare du man nɔ fɔ lɛf in man ɛn kip ɔda man, yu nɔ fɔ kil yu kɔmpin mɔta lman, yu nɔ fɔ tif, yu nɔ fɔ lay pan yu kɔmpin ɛn yu fɔ rɛspɛkt yu papa ɛn yu mama.’ ”
42018021	Di bigman se, “A dɔn kip ɔl dɛn lɔ ya frɔm we mi na bin pikin.”
42018022	Wɛn Jizɔs yɛri wetin di man tɔk, Jizɔs tɛl am se, “Na wan tin lɛf we yu nɔ du yet. Go, sɛl ɔl wetin yu gɛt ɛn sheb di kɔpɔ gi dɛn pipul we nɔ gɛt natin. Wɛn yu dɔn du dat, yu go jɛntri na ɛvin. Afta dat kam bi mi lanin bɔy.”
42018023	Wɛn di bigman yɛri wetin Jizɔs se, in at pwɛl bikɔs na bin jɛntri man.
42018024	Jizɔs si se di man in at pwɛl, so i se, “I tra nga fɔ mek jɛntri pipul kam ɔnda Gɔd in rul.
42018025	I tra nga fɔ mek da big bif we nem kamɛl pas insay nidul yay, bɔt i go tra nga pas dat fɔ mek jɛntri pɔsin kam ɔnda Gɔd in rul.”
42018026	Dɛn pipul we yɛri wetin Jizɔs tɔk, aks am se, “Wɛl, udat go sev?”
42018027	Jizɔs se, “Gɔd ebul du wetin mɔta lman nɔ ebul du.”
42018028	Na de Pita se, “Wi dɔn lɛf ɔltin fɔ fala yu.”
42018029	Jizɔs tɛl dɛn se, “Mek a tɛl una, ɛnibɔdi we dɔn lɛf os, ɔ wɛf, ɔ brɔda dɛn, ɔ mama, ɔ papa, ɔ pikin dɛn fɔseka Gɔd in rul,
42018030	Gɔd go mek i gɛt bɔku pas wetin i lɛf fɔ fala mi yon we, ɛn i go gi am layf we go de sote go na di wɔl we gɛt fɔ kam.”
42018031	Jizɔs tek in lanin bɔy dɛn go na kɔna ɛn tɛl dɛn se, “Wi de go Jerusɛlɛm naw ɛn ɔltin we dɛn prɔfɛt bin rayt bɔt Mɔta lman Pikin go bi.
42018032	Dɛn go and Mɔta lman Pikin gi dɛn pipul we nɔto Ju. Dɛn pipul de go laf am, dɛn go du am tin we go mek i shem, ɛn dɛn go pit pan am.
42018033	Dɛn go bit am, dɔn dɛn go kil am, bɔt Mɔta lman Pikin go rayz frɔm di grev di de we mek tri.”
42018034	Bɔt Jizɔs in lanin bɔy dɛn nɔ bin no wetin Jizɔs de tɔk bɔt bikɔs Gɔd bin ayd di minin.
42018035	Wɛn Jizɔs rich klos Jɛriko, i mit wan blɛnyay man sidɔm klos di rod de beg.
42018036	Wɛn di blɛnyay man yɛri plɛnti pipul de pas, i aks dɛn wetin de bi.
42018037	Dɛn tɛl am se, “Na Jizɔs we kɔmɔt Nazarɛt de pas.”
42018038	Wɛn di blɛnyay man yɛri dat, i ala se, “Jizɔs we na Devid in pikin, sɔri fɔ mi!”
42018039	Dɛn pipul we bin de waka bifo Jizɔs tɔk pan di man, dɛn tɛl am fɔ sɛt in mɔt, bɔt na di mɔ i de ala se, “Jizɔs we na Devid in pikin, sɔri fɔ mi!”
42018040	Jizɔs tinap. I tɛl dɛn fɔ bring di blɛnyay man kam to am; wɛn di man kam klos Jizɔs, Jizɔs aks am se,
42018041	“Wetin yu want mek a du fɔ yu?” Di man ansa se, “Masta, a want mek yu mek a si.”
42018042	Jizɔs tɛl di man se, “A de mek yu si naw, bikɔs yu biliv, yu dɔn wɛl!”
42018043	Di man bigin si wantɛm ɛn fala Jizɔs de prez Gɔd. Wɛn ɔl di pipul dɛn si wetin bi, dɛnsɛf prez Gɔd.
42019001	Wɛn Jizɔs bin pas na Jɛriko, i bin mit wan man we nem Zakiɔs.
42019002	Zakiɔs na bin di edman fɔ dɛn pipul we bin de gɛda taks ɛn na bin jɛntri man.
42019003	I tray fɔ si Jizɔs bɔt i nɔ bin ebul si am bikɔs pipul bin plɛnti rawnd Jizɔs, ɛn i bin shɔt.
42019004	So i rɔn go bifo say na di rod we Jizɔs fɔ pas ɛn klem pan wan big tik.
42019005	Wɛn Jizɔs rich nia di tik we Zakiɔs bin de, i luk ɔp di tik ɛn se, “Zakiɔs, kam dɔng wantɛm bikɔs a mɔs slip na yu os.”
42019006	So Zakiɔs kam dɔng kwik, i gladi fɔ kɛr Jizɔs go na in os.
42019007	Wɛn di pipul dɛn si wetin bi, dɛn bigin grɔmbul se, “Jizɔs dɔn go slip na man we de pan sin, in os.”
42019008	Zakiɔs tɛl Jizɔs bifo ɔlman se, “Masta, a go sheb mi prɔpati tu ɛn gi dɛn po pipul wan pat, ɛn ɛni tin we a bin tek na pɔsin an we a nɔ bin fɔ tek a go gi di pɔsin fo tɛm pas wetin a bin tek na in an.”
42019009	Jizɔs tɛl am se, “Frɔm tide, Gɔd dɔn sev yu ɛn yu fambul dɛn bikɔs yusɛf na wan pan Ebraam in gra npi kin-pi kin dɛn.
42019010	Mɔta lman Pikin dɔn kam fɔ luk fɔ dɛn pipul we dɔn lɔs dɛn we, ɛn sev dɛn.”
42019011	As di pipul dɛn de bin de lisin, Jizɔs pul wan ɔda pare bul bikɔs i bin de klos Jerusɛlɛm ɛn di pipul dɛn bin min se Gɔd go kam dɔng kam rul wantɛm.
42019012	Jizɔs tɛl dɛn se, “Wan man we fambul to sɔm king dɛn bin go na wan fawe kɔntri fɔ mek dɛn go gi am di pawa fɔ bi king na in kɔntri; dɔn i go go bak na in kɔntri.
42019013	Di man kɔl in tɛn wokman dɛn ɛn gi dɛn ɔl wan, wan gold kɔpɔ. I se, ‘Una tek dis kɔpɔ ɛn du biznɛs wit am sote a kam bak.’
42019014	Bɔt di pipul dɛn na di kɔntri nɔ bin lɛk di man, so dɛn sɛn mɛse nja go na di ɔda kɔntri we di man go fɔ go tɛl di wan we de rul de se dɛn nɔ want di man fɔ rul dɛn.
42019015	“Wɛn di man tɔn bak kam na in kɔntri afta dɛn dɔn gi am di pawa fɔ bi king, i sɛn kɔl in wokman dɛn we i bin gi kɔpɔ fɔ mek dɛn kam tɛl am ɔmɔs dɛn dɔn gen.
42019016	Wɛn di fɔs wokman kam, i se, ‘Masta, a dɔn gen tɛn gold kɔpɔ pantap da wan we yu bin gi mi.’
42019017	In masta tɛl am se, ‘Yu du wɛl, yu na gud wokman! Bikɔs a ebul trɔs yu pan smɔl tin, a go mek yu rul oba tɛn tɔng.’
42019018	Wɛn di sɛkɛn wokman kam, i se, ‘Masta, a dɔn gen fayv gold kɔpɔ pantap da wan we yu bin gi mi.’
42019019	In masta tɛl am se, ‘Yu go rul oba fayv tɔng.’
42019020	“Wan ɔda wokman kam tɛl di masta se, ‘Masta, ya da wan gold kɔpɔ we yu bin gi mi, a bin tay am ɛn kip am.
42019021	A bin de fred yu bikɔs yu gɛt na an. Yu lɛk fɔ tek wetin nɔto yu yon ɛn yu lɛk fɔ pik wetin yu nɔ plant!’
42019022	In masta tɛl am se, ‘Yu na bad wokman! Na wetin yu yon mɔt tɔk, na in a de tek jɔj yu! Yu bin no se a gɛt na an; a kin tek wetin nɔto mi yon ɛn a kin pik wetin a nɔ plant,
42019023	wetin du yu nɔ bin go put mi kɔpɔ na bank so dat bay di tɛm we a kam bak dɛn bin fɔ dɔn gi mi intrɛst pan am?’
42019024	“Na in di masta tɛl in savant dɛn we bin tinap de se, ‘Una tek di wan gold kɔpɔ na in an ɛn gi di man we gɛt tɛn gold kɔpɔ.’
42019025	In savant dɛn se, ‘Masta, di man gɛt tɛn gold kɔpɔ, yu de gi am mɔ?’
42019026	I se, ‘A de tɛl una se, pɔsin we gɛt sɔntin, Gɔd go gi am mɔ; bɔt pɔsin we nɔ gɛt, di lili bit sɛf we i gɛt, Gɔd go tek am na in an.
42019027	Dɛn pipul we nɔ lɛk mi, we nɔ want fɔ mek a rul dɛn, una bring dɛn kam na ya ɛn kil dɛn bifo mi.’ ”
42019028	Wɛn Jizɔs dɔn tɔk dɔn, i kɔnti nyu fɔ waka go Jerusɛlɛm.
42019029	Wɛn i rich klos Bɛtfej ɛn Bɛtani, we de na da big il we dɛn kɔl Mawnt Ɔliv, i kɔl tu pan in lanin bɔy dɛn kam fɔ sɛn dɛn;
42019030	i se, “Una go na da vilej we de bifo wi so. Una go mit dɛn tay wan dɔnki pikin na di get, nɔbɔdi nɔ sidɔm pan am yet. Una lus am ɛn bring am kam to mi.
42019031	If ɛnibɔdi aks una wetin mek una de lus am, una jɛs ansa se, ‘Wi Masta want am.’ ”
42019032	Wɛn di lanin bɔy dɛn go na di vilej, dɛn mit ɔltin lɛkɛ aw Jizɔs tɛl dɛn.
42019033	As dɛn de lus di dɔnki pikin, di pɔsin we gɛt am aks dɛn se, “Wetin mek una de lus am?”
42019034	Dɛn ansa se, “Na wi Masta want am.”
42019035	Di lanin bɔy dɛn kɛr di dɔnki pikin go to Jizɔs, dɛn prɛd dɛn klos pan di dɔnki pikin fɔ mek Jizɔs sidɔm pan am.
42019036	As Jizɔs de rayd go Jerusɛlɛm, di pipul dɛn prɛd dɛn klos na di rod we i de pas.
42019037	Wɛn Jizɔs kɔmɔt Mawnt Ɔliv de go dɔng di il, i kam klos Jerusɛlɛm ɛn ɔl dɛn pipul we bin de fala am bigin gladi ɛn ala prez Gɔd fɔ ɔl dɛn big wok we i du we dɛn si.
42019038	Dɛn se, “Gɔd blɛs di King we i dɔn sɛn fɔ kam tinap fɔ am! Kol at de na ɛvin ɛn wi de prez Gɔd!”
42019039	Sɔm pan dɛn Faresi we bin de na di krawd tɛl Jizɔs se, “Ticha, tɛl yu lanin bɔy dɛn mek dɛn sɛt dɛn mɔt.”
42019040	Jizɔs ansa dɛn se, “A de tɛl una se, if dɛn pipul ya sɛt dɛn mɔt, dɛn ston ya go ala wantɛm!”
42019041	Wɛn Jizɔs rich klos Jerusɛlɛm, as i si di tɔng so, i bigin kray fɔ am.
42019042	I se, “Aya, if una we de na Jerusɛlɛm bin sabi naw sɛf dɛn tin we go gi una kol at bɔt una yay nɔ go si dɛn tin de naw.
42019043	Tɛm de kam we dɛn wan we nɔ lɛk una go bil ston wɔl rawnd una tɔng, ɛn tinap rawnd am so dat una nɔ go gɛt ples fɔ pas kɔmɔt.
42019044	Dɛn go ib una ɛn una pikin dɛn na grɔn ɔlɔbɔt ɛn dɛn nɔ go lɛf wan ston pan in kɔmpin insay una tɔng, bikɔs una nɔ bin no wɛn Gɔd bin kam fɔ sev una.”
42019045	Jizɔs go insay Gɔd in Os ɛn bigin fɔ drɛb dɛn pipul we bin de bay ɛn sɛl insay de.
42019046	I se, “Dɛn rayt na Gɔd in Buk se, Gɔd se, ‘Mi Os na ples fɔ pre,’ bɔt una dɔn tɔn am to ples we tifman de ayd!”
42019047	Jizɔs bin de tich na Gɔd in Os ɛvri de. Dɛn edman fɔ dɛn man we de mek sakri fays fɔ pipul sin, dɛn Ju Lɔ ticha, ɛn di ɔda Ju bigman dɛn tray fɔ fɛn we fɔ kil Jizɔs,
42019048	bɔt dɛn nɔ bin no wetin fɔ du bikɔs ɔl di pipul dɛn bin want yɛri wetin Jizɔs de tich, dɛn nɔ bin want mis wan wɔd sɛf.
42020001	Wan ɔda de, we Jizɔs bin de lan pipul ɛn tɛl dɛn di Gud Nyus na Gɔd in Os, na in dɛn edman fɔ dɛn man we de mek sakri fays fɔ pipul sin, dɛn Ju Lɔ ticha, ɛn di ɔda Ju bigman dɛn kam mit am
42020002	ɛn se, “Tɛl wi, us rayt yu gɛt fɔ du dɛn tin ya ɛn udat gi yu di rayt fɔ du dɛn?”
42020003	Jizɔs ansa dɛn se, “Mek misɛf aks una wan kwɛshɔn; una tɛl mi,
42020004	udat bin sɛn Jɔn fɔ baptayz pipul, na Gɔd ɔ na mɔta lman?”
42020005	Dɛn se, “If wi ansa se, ‘Na Gɔd sɛn am,’ Jizɔs go se, ‘Wɛl, wetin mek una nɔ bin biliv am?’
42020006	If wi se, ‘Na mɔta lman sɛn am’ ɔl di pipul dɛn go ston wi bikɔs dɛn biliv se Jɔn na bin prɔfɛt.”
42020007	So dɛn ansa Jizɔs se dɛn nɔ no udat sɛn Jɔn fɔ baptayz pipul.
42020008	Jizɔs tɛl dɛn se, “Wɛl, misɛf nɔ go tɛl una udat gi mi di rayt fɔ du dɛn tin ya.”
42020009	Jizɔs pul pare bul fɔ di pipul dɛn, i se: “Wan man plant gre pvayn na in gadin ɛn rɛnt am gi sɔm pipul, dɔn i go patrol na ɔda kɔntri. I lib de lɔng.
42020010	Wɛn di tɛm rich fɔ pik di greps na in gadin, i sɛn in bɔy to di pipul dɛn we rɛnt di gadin fɔ aks dɛn fɔ gi am sɔm pan di greps, bɔt di pipul dɛn bit di bɔy we i sɛn, dɔn dɛn drɛb am kɔmɔt na di gadin, dɛn nɔ gi am natin.
42020011	Di man sɛn ɔda bɔy; dɛn bit insɛf, disgres am, ɛn drɛb am. Dɛn nɔ gi insɛf natin.
42020012	Di man sɛn ɔda bɔy igen, dɛn wund am ɛn drɛb am kɔmɔt na di gadin.
42020013	Di man we gɛt di gadin se, ‘Wetin a fɔ du naw? A go sɛn mi bɔy pikin we a lɛk, sɔntɛm dɛn go rɛspɛkt am wɛn dɛn si se na mi pikin.’
42020014	Wɛn di pipul dɛn we rɛnt di gadin si di pikin, dɛn se, ‘Na dis pikin dis prɔpati ya go lɛf to. Lɛ wi kil am so dat di prɔpati go kam na wi an.’
42020015	Dɛn drɛb di man in pikin kɔmɔt na di gadin dɔn dɛn kil am.” So Jizɔs aks dɛn se, “Wetin una tink se di man we gɛt di gadin go du dɛn pipul ya?
42020016	I go kam kil dɛn ɔl ɛn rɛnt di gadin gi ɔda pipul.” Wɛn di pipul dɛn yɛri wetin Jizɔs tɔk, dɛn se, “Lɛ Gɔd nɔ mek dat bi!”
42020017	Bɔt Jizɔs luk dɛn ɛn aks dɛn se, “Aw una go ɛksplen wetin rayt na Gɔd in Buk we se, ‘Da ston we dɛn pipul we de bil nɔ tek mek natin, na in dɔn kam bi di wan we impɔtant pas ɔl di ɔda wan dɛn.’
42020018	Ɛnibɔdi we fɔdɔm pan dis ston ya go brok in bon dɛn ɛn if di ston fɔdɔm pan ɛnibɔdi, i go gren di pɔsin.”
42020019	Da sem tɛm de, dɛn Ju Lɔ ticha ɛn dɛn bigman we de mek sakri fays fɔ pipul sin tray fɔ ol Jizɔs bikɔs dɛn kechɔp se na fɔ dɛn Jizɔs pul di pare bul, bɔt dɛn nɔ ol am bikɔs dɛn bin de fred di pipul dɛn we bin lib de.
42020020	So dɛn bigin wach Jizɔs, ɛn dɛn sɛn ɔda pipul fɔ wach am. Dɛn tɛl di pipul dɛn we dɛn sɛn, fɔ mek lɛkɛ se dɛn na gud pipul, so dat dɛn go tek di wɔd dɛn we Jizɔs de tɔk kech am ɛn dɛn go kɛr am go bifo di bigman we de rul fɔ mek i go jɔj am.
42020021	Di pipul dɛn we go fɔ wach Jizɔs tɛl am se, “Ticha, wi no se ɔl wetin yu de tɔk ɛn lan wi na tru ɛn yu nɔ tek ɛnibɔdi pas in kɔmpin. Wetin Gɔd want mɔta lman fɔ du, na in yu de lan wi, fɔ tru.”
42020022	Dɛn aks am se, “I rayt fɔ mek wi pe taks to di king na Rom ɔ i nɔ rayt?”
42020023	Bɔt Jizɔs bin no se na sɛns dɛn want pul pan am fɔ kech am, so i se,
42020024	“Una go bring wan Roman kɔpɔ kam. Udat in pikchɔ de pan dis kɔpɔ ya ɛn udat in nem rayt de?” Dɛn se, “Na di king na Rom in yon.”
42020025	Jizɔs se, “Una gi di king na Rom wetin blant am ɛn una gi Gɔd wetin blant Gɔd.”
42020026	Dɛn nɔ ebul kech Jizɔs fɔ wetin i tɔk we di pipul dɛn bin de; di wɔd we Jizɔs tɔk mek dɛn wɔnda ɛn dɛn nɔ ebul tɔk natin igen.
42020027	Sɔm Sadyusi dɛn kam mit Jizɔs; di Sadyusi dɛn bin biliv se pɔsin we dɔn day nɔ go rayz frɔm in grev.
42020028	Dɛn aks Jizɔs se, “Ticha, Mozis bin rayt se, ‘If pɔsin in brɔda day ɛn lɛf wɛf we nɔ bɔn pikin, di man fɔ mared di uman fɔ mek dɛn bɔn pikin fɔ di brɔda we dɔn day.’
42020029	Sɛvin brɔda bin de, di fɔs wan mared, i day, i nɔ lɛf pikin.
42020030	Di ɔda brɔda mared di wɛf we i day lɛf, insɛf day, i nɔ lɛf pikin.
42020031	Di brɔda we mek tri insɛf mared di uman, insɛf day, na di sem tin bi wit ɔl di sɛvin brɔda dɛn. Dɛn ɔl mared di uman wan afta dɛn kɔmpin, dɛn ɔl day, dɛn nɔ lɛf pikin.
42020032	Di uman insɛf kam day.
42020033	Di tɛm we dɛn pipul we dɔn day go rayz frɔm dɛn grev, udat go gɛt di uman fɔ in wɛf we dɛn ɔl sɛvin bin dɔn mared am?”
42020034	Jizɔs ansa dɛn se, “Dɛn pipul na dis wɔl de mared;
42020035	bɔt dɛn pipul we Gɔd si se fit fɔ rayz frɔm dɛn grev go na ɛvin, nɔ de mared.
42020036	Dɛn nɔ go day igen bikɔs dɛn tan lɛkɛ enjɛl naw ɛn dɛn na Gɔd in pikin dɛn bikɔs dɛn bin dɔn day, bɔt naw dɛn dɔn gɛt layf bak na ɛvin.
42020037	Mozis insɛf sho se dɛn dayman de rayz frɔm dɛn grev go ɛvin bikɔs na da say we rayt na Gɔd in Buk bɔt da tɛm we i bin tinap bifo da smɔl tik we de bɔn, i bin se di Masta we na Gɔd, na Gɔd fɔ Ebraam, fɔ Ayzik, ɛn fɔ Jekɔb.
42020038	If Gɔd na Gɔd fɔ wan pɔsin, dat min se da pɔsin de nɔto pɔsin we day bɔt na pɔsin we gɛt layf, ɛn di layf we wi gɛt we go de sote go na fɔ Gɔd.”
42020039	Sɔm pan di Ju Lɔ ticha dɛn tɛl Jizɔs se, “Masta, yu ansa fayn.”
42020040	Dɛn fred fɔ aks Jizɔs ɔda kwɛshɔn.
42020041	Jizɔs aks dɛn se, “Aw dɛn pipul ya go se di Mɛsaya na wan pan Devid in gra npi kin-pi kin dɛn?
42020042	Devid insɛf rayt na di Sambuk se, ‘Gɔd tɛl mi Masta se: Sidɔm na mi raytan
42020043	sote a mek yu mas dɛn pipul we nɔ lɛk yu.’
42020044	If Devid kɔl am Masta, aw i go bi wan pan in gran pi kin-pi kin dɛn?”
42020045	Jizɔs tinap bifo ɔl di pipul dɛn ɛn tɛl in lanin bɔy dɛn se,
42020046	“Una fɔ tek tɛm wit dɛn Ju Lɔ ticha ya. Dɛn na pipul we lɛk fɔ wɛr dɛn lɔng gawn fɔ mek ɔlman no se dɛn na big man ɛn dɛn lɛk fɔ mek pipul tɛl dɛn adu na dɛn ples we plɛnti pipul gɛda. Wɛn dɛn go na di Ju mitin os, dɛn kin lɛk fɔ sidɔm na dɛn bɛnch we de bifo ɛn wɛn dɛn go pati, dɛn kin lɛk fɔ sidɔm na dɛn ples we dɛn bigman de sidɔm.
42020047	Na dɛn pipul ya kin tek dɛn uman, we dɛn man dɔn day, dɛn prɔpati, ɛn dɛn kin tinap de pre lɔng lɔng lɛkɛ se dɛn na gud pipul. Gɔd go pɔnish dɛn pas aw i go pɔnish ɔda pipul.”
42021001	Jizɔs bin de luk, na de i si dɛn jɛntri pipul de kam put mɔni insay di mɔni bɔks we bin de na Gɔd in Os.
42021002	Jizɔs si wan po mami we in man bin dɔn day, kam put tu kɔpɔ we na lɛkɛ wan sɛnt so insay di mɔni bɔks.
42021003	Na in Jizɔs se, “A de tɛl una se, fɔ tru, dis po mami ya put pas wetin ɔl dɛn ɔda pipul ya put insay dis mɔni bɔks.
42021004	Ɔl dɛn pipul we kam put mɔni insay dis bɔks ya jɛs pul kenkeni pan di plɛnti plɛnti mɔni we dɛn gɛt, bɔt dis uman dɔn put ɔl wetin i gɛt fɔ tek manej in layf.”
42021005	Sɔm pan di lanin bɔy dɛn bin de tɔk bɔt aw Gɔd in Os fayn, di fayn ston dɛn we dɛn tek bil am, ɛn ɔl dɛn tin we pipul gi fɔ put insay de.
42021006	Bɔt Jizɔs tɛl dɛn se, “Tɛm de kam we ɔl dɛn tin ya we una de si ɛn tɔk bɔt so nɔ go de igen. Ɔl dɛn ston ya go skata, wan ston sɛf nɔ go lɛf pantap in kɔmpin.”
42021007	Di lanin bɔy dɛn aks Jizɔs se, “Masta, ustɛm ɔl dɛn tin ya go bi ɛn wɛn di tɛm fɔ mek dɛn bi dɔn de kam nia, us sayn wi go si?”
42021008	Jizɔs se, “Una tek tɛm mek nɔbɔdi nɔ mek una ful bikɔs plɛnti pipul go tek mi nem kam, dɛn go se dɛn na di Mɛsaya ɔ di tɛm we i go kam bak dɔn de klos. Una nɔ fɔ fala dɛn.
42021009	Una nɔ fɔ fred wɛn una yɛri bɔt wa we de klos una ɛn we de fawe ɛn wɛn una yɛri se pipul de strayk; dɛn tin ya mɔs bi, bɔt dat nɔ min se di wɔl go dɔn wantɛm.”
42021010	Jizɔs se, “Wan kɔntri go fɛt ɔda kɔntri ɛn wan neshɔn go fɛt ɔda neshɔn.
42021011	Di grɔn go de tri mbul bad, bad, bad angri go de ɔlɔbɔt, dɛn sik we de prɛd go de ɔlsay, plɛnti tin dɛn go bi we go mek pipul fred, ɛn Gɔd go sho plɛnti sayn na di klawd we go mek pipul fred.
42021012	Bɔt bifo ɔl dɛn tin ya bi, pipul go ol una ɛn du una plɛnti bad tin. Dɛn go drɛg una go bifo dɛn bigman na di Ju mitin os ɛn dɛn go put una na jel. Dɛn go kɛr una go bifo dɛn king ɛn dɛn gɔvna bikɔs una biliv pan mi.
42021013	Da tɛm de una go gɛt gud chans fɔ tɛl di pipul dɛn di tru tin we una no bɔt mi.
42021014	Una fɔ mekɔp una maynd bifo dɛn tin ya bi so una nɔ go wɔri bɔt wetin una go tɔk wɛn dɛn ol una.
42021015	A go mek una ebul ansa dɛn wit sɛns so dat dɛn wan we nɔ lɛk una sɛf go gri wit di ansa dɛn we una de ansa.
42021016	Ivin una mama ɛn papa dɛn, una brɔda ɛn sista dɛn, una fambul dɛn sɛf ɛn una padi dɛn go kɛr una go kot ɛn dɛn go kil sɔm pan una.
42021017	Pipul nɔ go lɛk una bikɔs una biliv pan mi.
42021018	Bɔt pan ɔl dat, natin nɔ go du una, wan ia sɛf na una ed nɔ go lɔs.
42021019	If una bia ɛn tinap tra nga, una go gɛt tru layf.
42021020	“Bɔt di tɛm we una go si soja man dɛn gɛda rawnd Jerusɛlɛm, una fɔ no se di tɛm we da tɔng de go pwɛl dɔn de rich.
42021021	Da tɛm de, mek di pipul dɛn na Judia rɔnawe go na dɛn il, mek dɛn pipul we de na Jerusɛlɛm kɔmɔt de, ɛn mek dɛn wan we de na fam nɔ tɔn bak go insay di tɔng;
42021022	bikɔs na di tɛm dat we Gɔd go pɔnish in pipul dɛn lɛkɛ aw dɛn prɔfɛt bin dɔn rayt.
42021023	Da tɛm de, i go bad fɔ dɛn bɛlɛ-uman ɛn dɛn wan we de gi pikin bɔbi! Di pipul dɛn na dis wɔl go gɛt fɔ sɔfa bad ɛn Gɔd go pɔnish dɛn.
42021024	Dɛn go tek sɔd kil sɔm, dɛn go tek sɔm lɛkɛ prizna kɛr dɛn go ɔlsay. Dɛn pipul we nɔ sabi Gɔd, go pwɛl Jerusɛlɛm ɔltogɛda, te dɛn kɔmɔt na pawa.
42021025	“Una go si sayn pan di san, pan di mun, ɛn pan dɛn sta. Dɛn pipul na dis wɔl nɔ go no wetin fɔ du bikɔs dɛn go fred te dɛn nɔ ebul tɔk we di sɔl wata go rɔf ɛn di swɛlin dɛn de mek nɔys lɛkɛ tɛnda.
42021026	Pipul go fent bikɔs dɛn de fred di bad tin dɛn we de kam bi na wɔl, di pawa dɛn we de na di klawd go muf kɔmɔt na di ples we dɛn bin de.
42021027	Da tɛm de, ɔlman go si we Mɔta lman Pikin de kɔmɔt na klawd ɛn kam na wɔl wit pawa ɛn brayt brayt layt go de shayn rawnd am.
42021028	Wɛn una si dɛn tin ya de bi, una es una ed ɛn luk ɔp to Gɔd bikɔs i nɔ go te igen, Gɔd go sev una.”
42021029	Jizɔs pul wan pare bul fɔ dɛn. I se: “Una luk fig tik ɛn ɔl dɛn ɔda tik.
42021030	Wɛn una si dɛn lif dɔn de kam, una go no se ren sizin dɔn de kam.
42021031	Semwe so, wɛn una si dɛn tin we a dɔn tɔk bɔt so de bi, una go no se di tɛm we Gɔd go rul, de kam.
42021032	“A de tɛl una fɔ tru se, ɔl dɛn tin ya mɔs bi, bifo dɛn pipul we de ya naw, day.
42021033	Natin nɔ go de ɔpklawd igen ɛn di wɔl sɛf nɔ go de igen, bɔt mi wɔd dɛn go de sote go wit ɔl dɛn pawa.
42021034	“Bɔt una fɔ bikya ful, mek una nɔ jɛs sidɔm de ɛnjɔy dɛn pati ɛn drɔnk. Una nɔ fɔ put una at tumɔs pan wetin fɔ wɛr ɛn wetin una fɔ it. Mɔta lman Pikin go kam tɛm we una nɔ rɛdi.
42021035	Lɛkɛ aw trap kin kech bif, na so da de de go kam pan ɔlman ɔlɔbɔt na wɔl.
42021036	Una fɔ wayda wek ɛn una fɔ de pre ɔltɛm so dat una go gɛt trɛnk fɔ bia ɔl dɛn tin we go bi na dis wɔl ɛn una go ebul fɔ tinap bifo Mɔta lman Pikin.”
42021037	Ɛvri de, santɛm, Jizɔs kin de lan di pipul dɛn na Gɔd in Os, ɛn na nɛt i kin go na wan il we dɛn kɔl Mawnt Ɔliv, na de i kin de di ol nɛt.
42021038	Wɛn do klin, ɔl di pipul dɛn we i kin de lan kin go mit am na Gɔd in Os fɔ yɛri wetin i gɛt fɔ lan dɛn da de de.
42022001	Di tɛm fɔ di Pasova bin dɔn kam klos. Pasova na wan Ju ɔlide we dɛn kin it bred we nɔ gɛt yist.
42022002	Dɛn man dɛn we de mek sakri fays fɔ pipul sin ɛn dɛn Ju Lɔ ticha bin de fɛn we fɔ kil Jizɔs, bɔt dɛn bin de fred di pipul dɛn.
42022003	Setan go insay Judas we nem Iskariɔt, in at; Iskariɔt na bin wan pan di twɛlv apɔsul dɛn.
42022004	So Judas go ɛng ed wit dɛn bigman we de mek sakri fays fɔ pipul sin ɛn dɛn soja man fɔ si aw in kin kech Jizɔs ɛn kɛr am go to dɛn.
42022005	Di bigman dɛn we de mek sakri fays fɔ pipul sin ɛn di soja man dɛn gladi ɛn dɛn prɔmis fɔ gi Judas kɔpɔ.
42022006	Judas gri wit wetin dɛn se, ɛn i bigin fɛn chans fɔ sɛl Jizɔs gi dɛn wɛn di krawd nɔ no.
42022007	Di tɛm rich pan di Ju ɔlide we dɛn kɔl Pasova we dɛn fɔ kil ship fɔ mɛmba di tɛm we Gɔd bin pul in pipul dɛn kɔmɔt na Ijipt.
42022008	So Jizɔs kɔl Pita ɛn Jɔn, ɛn tɛl dɛn se, “Una go rɛdi di Pasova it fɔ wi, so dat wi kin it am.”
42022009	Dɛn aks Jizɔs se, “Usay yu want wi fɔ mek am, sa?”
42022010	Jizɔs tɛl dɛn se, “Wɛn una go insay Jerusɛlɛm, una go mit wan man we tot wan big jɔg wata. Una fala am go insay di os we i de go.
42022011	Una tɛl di man we gɛt di os se, ‘Wi Ticha se mek wi aks yu dis kwɛshɔn: usay di tre nja rum de we mi ɛn mi lanin bɔy dɛn fɔ it di Pasova it?’
42022012	Di man go sho una wan big rum na di garɛt wit tebul, chia ɛn ɔltin we una want, na de una fɔ rɛdi wi it.”
42022013	Pita ɛn Jɔn go ɛn mit ɔltin lɛkɛ aw Jizɔs tɛl dɛn ɛn dɛn rɛdi di it fɔ mɛmba di Pasova.
42022014	Wɛn di tɛm rich, Jizɔs ɛn in apɔsul dɛn sidɔm fɔ it.
42022015	Na de Jizɔs tɛl dɛn se, “A want fɔ it di Pasova it wit una bad bad bifo a bigin sɔfa.
42022016	A de tɛl una, a nɔ go it am igen sote di tru Pasova bi, di tɛm we Gɔd go de rul dis wɔl.”
42022017	Wɛn dɛn gi Jizɔs drink, i tek di kɔp, i tɛl Gɔd tɛnki, dɛn i se, “Una tek dis kɔp pas am rawnd, mek ɔlman drink.
42022018	A de tɛl una se, a nɔ go drink wayn igen sote Gɔd bigin rul dis wɔl.”
42022019	Jizɔs tek bred ɛn wɛn i dɔn tɛl Gɔd tɛnki, i kɔt, kɔt am gi in apɔsul dɛn ɛn se, “Dis bred na mi bɔdi [we a dɔn sak ri fays fɔseka una. Una fɔ de it am fɔ mɛmba mi.”
42022020	Semwe so, wɛn dɛn dɔn it di Pasova it dɔn, Jizɔs tek di kɔp ɛn tɛl dɛn se, “Di wayn we de na dis kɔp na di nyu agrimɛnt bitwin Gɔd ɛn mɔta lman we a mek wit mi blɔd wɛn a gri fɔ mek pipul kil mi.]
42022021	“Bɔt di pɔsin we go sɛl mi gi dɛn pipul we want kil mi, de it wit mi naw.
42022022	Mɔta lman Pikin go day lɛkɛ aw Gɔd dɔn mak, bɔt i go bad fɔ di pɔsin we go mek dɛn kil am!”
42022023	Di apɔsul dɛn bigin fɔ aks dɛn kɔmpin se, “Uswan pan wi go du di tin we Jizɔs jɛs tɔk bɔt so?”
42022024	Di lanin bɔy dɛn mek plaba wɛn dɛn de tray fɔ no uswan pan dɛn fɔ bi edman.
42022025	Jizɔs tɛl dɛn se, “Dɛn king na dis wɔl de kɔntrol dɛn yon pipul, dɛn pipul we de na pawa kin se di pipul dɛn fɔ kɔl dɛn ‘Pipul we de ɛp ɔda pipul.’
42022026	Bɔt nɔto so i fɔ bi wit una, di pɔsin we sinyɔ pas ɔl fɔ bi lɛkɛ di pɔsin we junyɔ pas ɔl ɛn una masta fɔ bi lɛkɛ una savant.
42022027	If yu gɛt tu pɔsin, wan de it, di ɔda pɔsin de sav am, uswan pan dɛn tu impɔtant pas in kɔmpin? Di pɔsin we de it, fɔ tru. Bɔt mi we na una Masta tan lɛkɛ una savant.
42022028	“Na una de wit mi wɛn tin tra nga fɔ mi, ɛn wɛn a de sɔfa, una nɔ lɛf mi.
42022029	Lɛkɛ aw mi Papa dɔn gi mi pawa fɔ rul, na so misɛf gi una pawa fɔ rul.
42022030	Una go it ɛn drink wit mi na di say we a de rul, ɛn we una de rul una go jɔj di twɛlv neshɔn dɛn we de na Izrɛl.
42022031	“Saymɔn, Saymɔn, Setan dɔn gɛt pamishɔn fɔ fana una ɔl lɛkɛ rɛs.
42022032	Bɔt a dɔn pre fɔ yu Saymɔn mek yu nɔ tap fɔ biliv mi. Wɛn yu dɔn biliv mi tra nga wan, tray mek yu brɔda dɛnsɛf biliv mi tra nga wan.”
42022033	Saymɔn ansa Jizɔs se, “Masta, a dɔn rɛdi fɔ go jel wit yu ɛn fɔ day sɛf wit yu.”
42022034	Jizɔs ansa am se, “A de tɛl yu, Pita, tide fɔl nɔ go kro yet, yu go dɔn tɔk tri tɛm se yu nɔ no mi.”
42022035	Jizɔs tɛl dɛn se, “Wɛn a bin sɛn una ɛn a se mek una nɔ kɛr pɔs, ɔ bag, ɔ sus, ɛnitɛm bin de we una want ɛni tin, una nɔ gɛt am?” Dɛn ansa am se, “Nɔ, sa.”
42022036	I tɛl dɛn se, “Wɛn una de go dis tɛm, udat gɛt pɔs, mek i kɛr am go; ɛn if pɔsin gɛt bag, mek insɛf kɛr am go. If pɔsin nɔ gɛt sɔd, mek i sɛl in kot ɛn tek di kɔpɔ bay wan.
42022037	Di tin we dɛn prɔfɛt bin rayt bɔt mi we se, ‘Pipul dɛn min se insɛf na wikɛd man,’ de kam bi tru. Ɔl wetin dɛn prɔfɛt rayt bɔt mi mɔs bi.”
42022038	Di lanin bɔy dɛn se, “Masta, luk, wi gɛt tu sɔd naya, sa.” Jizɔs se, “I du so!”
42022039	Jizɔs kɔmɔt na di tɔng ɛn bigin waka go na Mawnt Ɔliv lɛkɛ aw i kin du ɛn in lanin bɔy dɛn fala am go de.
42022040	Wɛn i rich, Jizɔs tɛl di lanin bɔy dɛn se, “Una pre so dat Setan nɔ go tray una fɔ mek una sin.”
42022041	Jizɔs kɔmɔt klos in lanin bɔy dɛn, go lili bit, lɛkɛ if yu tinap nia di lanin bɔy dɛn, yu sɛn ston. Wɛn i rich na di ples, i nil dɔng ɛn bigin pre,
42022042	i se, “Papa, if yu gri, duya, nɔ mek a sɔfa dis sɔfa we a fɔ sɔfa, bɔt ɛniwe, nɔ du wetin a want, du wetin yu want.” [
42022043	Wan enjɛl kɔmɔt na ɛvin kam mit Jizɔs fɔ kɔrej am.
42022044	Jizɔs in at bin ebi, bɔt i pre mɔ wit ɔl in at pas aw i bin pre fɔs; in swɛt kam tan lɛkɛ blɔd, we bin de fɔdɔm plɛnti plɛnti na grɔn.]
42022045	Wɛn i dɔn pre dɔn, i grap na di ples we i bin de pre, i go mit in lanin bɔy dɛn, bɔt i si dɛn de slip bikɔs dɛn at bin ebi bad.
42022046	Na in i aks dɛn se, “Wetin mek una de slip? Una grap ɛn pre so dat Setan nɔ go tray una fɔ mek una sin.”
42022047	Aw Jizɔs de tɔk to in lanin bɔy dɛn, na de plɛnti, plɛnti pipul kam mit am. Wan pan Jizɔs in twɛlv lanin bɔy dɛn we nem Judas na in bin de bifo dɛn. Judas kam klos Jizɔs fɔ kis am.
42022048	Jizɔs aks am se, “Judas, na kis yu go tek sɛl Mɔta lman Pikin?”
42022049	Wɛn Jizɔs in lanin bɔy dɛn si wetin want bi, dɛn aks am se, “Masta, mek wi tek wi sɔd fɛt dɛn?”
42022050	Wan pan dɛn tek in sɔd, kɔt di edman we de mek sakri fays fɔ pipul sin in bɔy in rayt yes kɔmɔt.
42022051	Bɔt Jizɔs tɛl am se, “Lɛf! Nɔ du dat igen!” Jizɔs tɔch di say we di yes bin de ɛn mek di yes kam bak.
42022052	Jizɔs aks di bigman dɛn we bin de mek sakri fays fɔ pipul sin, dɛn bigman we bin de gyad Gɔd in Os, ɛn di ɔda Ju bigman dɛn we bin kam fɔ ol am se, “Una kam mit mi naya wit sɔd ɛn dɛn ɔda tin fɔ tek fɛt fɔ ol mi lɛkɛ se mi na tifman?
42022053	Ɔl di tɛm we a bin de wit una na Gɔd in Os una nɔ bin ol mi. Bɔt na di tɛm dis we Gɔd gri mek una ol mi ɛn na di tɛm dis we Setan we de rul na dak gɛt pawa.”
42022054	Di bigman dɛn we bin de mek sakri fays fɔ pipul sin ɛn di ɔda Ju bigman dɛn mek di pipul dɛn ol Jizɔs ɛn kɛr am go na di edman fɔ ɔl dɛn man we bin de mek sakri fays fɔ pipul sin, in os. Pita fala dɛn go, bɔt i nɔ bin de klos dɛn.
42022055	Wɛn dɛn mek faya na di edman fɔ dɛn man we bin de mek sakri fays fɔ pipul sin in yad, ɔlman go gɛda rawnd di faya; Pita insɛf go nia di faya.
42022056	Wan savant-gyal we bin de wok na di ples si Pita na di faya in layt we bin de shayn pan am, di savant-gyal luk am gud, na in i se, “Dis man ya insɛf bin de wit Jizɔs.”
42022057	Pita dinay, i se, “Ledi, a nɔ sabi da man de sɛf!”
42022058	I nɔ te igen, ɔda pɔsin we si Pita, se, “Yusɛf na wan pan in lanin bɔy dɛn.” Bɔt Pita dinay. I se, “Padi, mi nɔto da man de in lanin bɔy.”
42022059	Afta lɛkɛ wan awa so dɔn pas, na in wan ɔda pɔsin igen se, “A nɔ mis, a shɔ se dis man ya na Jizɔs in lanin bɔy bikɔs na Galili i kɔmɔt.”
42022060	Bɔt Pita ala se, “Padi, na lay yu de lay pan mi, a nɔ sabi wetin yu de tɔk bɔt sɛf.” As Pita de tɔk so, fɔl kro.
42022061	Jizɔs tɔn to Pita ɛn luk am. Wantɛm Pita mɛmba wetin Jizɔs bin dɔn tɛl am we i se, “Pita, bifo fɔl kro tide, yu go dɔn tɔk tri tɛm se yu nɔ no mi.”
42022062	Pita kɔmɔt insay di yad go na do; i bɔs kray bita wan.
42022063	Di soja man dɛn we bin ol Jizɔs bin de laf am ɛn bit am.
42022064	Dɛn kɔba in yay, dɛn slap am, dɔn dɛn aks am se, “If yu na prɔfɛt, tɛl wi udat slap yu?”
42022065	Di pipul dɛn fityay Jizɔs ɛn tɛl am plɛnti wɔd fɔ sho se dɛn nɔ rɛspɛkt am.
42022066	Wɛn do klin, dɛn bigman we de mek sakri fays fɔ pipul sin, di ɔda Ju bigman dɛn, ɛn dɛn Ju Lɔ ticha mit fɔ jɔj kes. Di soja man dɛn kɛr Jizɔs go bifo dɛn,
42022067	di pipul dɛn aks am se, “Tɛl wi if yu na di Mɛsaya?” Jizɔs ansa dɛn se, “If a tɛl una, una nɔ go biliv mi,
42022068	ɛn if a aks una kwɛshɔn, una nɔ go ansa mi.
42022069	Bɔt frɔm naw sote go, Mɔta lman Pikin go sidɔm na Gɔd we gɛt pawa, in raytan.”
42022070	Ɔl di pipul dɛn we bin de jɔj aks am se, “Wɛl, yu na Gɔd in Pikin?” Jizɔs ansa dɛn se, “Na so una dɔn tɔk.”
42022071	Di pipul dɛn we bin de jɔj na di Ju gran kot bigin fɔ se, “Wetin du wi fɔ lisin to ɔda witnɛs dɛn igen? Wi dɔn yɛri wetin insɛf dɔn tɔk.”
42023001	Na de ɔl di pipul dɛn we bin de jɔj na di Ju gran kot grap ɛn kɛr Jizɔs go bifo Paylet.
42023002	Dɛn tɛl Paylet se, “Wi mit dis man de put wɔd na di pipul dɛn yes fɔ mek dɛn strayk ɛn i se wi nɔ fɔ pe taks to di king na Rom. I tɔk se in na di Mɛsaya ɛn dat min se in na king.”
42023003	Paylet aks Jizɔs se, “Yu na dɛn Ju pipul dɛn king?” Jizɔs ansa am se, “Na so yu dɔn tɔk.”
42023004	Paylet tɛl di bigman dɛn we de mek sakri fays fɔ pipul sin ɛn ɔl di pipul dɛn we bin lib de se, “A nɔ si ɛni bad tin we dis man du.”
42023005	Di pipul dɛn we kɛr Jizɔs go to Paylet se, “Jizɔs mek di pipul dɛn strayk bay di tin dɛn we i de lan pipul na Judia. I bigin na Galili ɛn naw i dɔn rich Jerusɛlɛm.” Dɛn pin.
42023006	Wɛn Paylet yɛri wetin di pipul dɛn tɔk, i aks if na Galili Jizɔs kɔmɔt.
42023007	Wɛn dɛn tɛl am se na di kɔntri we Ɛrɔd de rul Jizɔs kɔmɔt, Paylet sɛn Jizɔs go to Ɛrɔd mek i jɔj am; Ɛrɔd insɛf bin de na Jerusɛlɛm da sem tɛm de.
42023008	Ɛrɔd gladi bad wɛn i si Jizɔs bikɔs i bin dɔn yɛri bɔt am ɛn insɛf bin dɔn want si am bad, ɛn i bin want si am we i de du sɔm wɔnda ful wok.
42023009	Ɛrɔd aks Jizɔs plɛnti kwɛshɔn, bɔt Jizɔs nɔ ansa am.
42023010	Na in dɛn bigman we de mek sak ri fays fɔ pipul sin ɛn dɛn Ju Lɔ ticha kam bifo ɛn bigin tɔk tra nga wan to Ɛrɔd de tɛl am wetin Jizɔs du.
42023011	Ɛrɔd ɛn in soja man dɛn bigin du Jizɔs tin we go mek i fil smɔl ɛn dɛn bigin tek am tɔn an. Dɔn Ɛrɔd mek dɛn wɛr fayn klos pan Jizɔs, ɛn mek dɛn kɛr am go bak to Paylet.
42023012	Ɛrɔd ɛn Paylet nɔ bin lɛk dɛnsɛf, bɔt frɔm da tɛm de we Ɛrɔd sɛn Jizɔs go to Paylet bak, dɛn tu kam bi padi.
42023013	Paylet kɔl dɛn bigman we de mek sakri fays fɔ pipul sin, dɛn pipul we de rul, ɛn di pipul dɛn na di kɔntri, na wan mitin.
42023014	I tɛl dɛn se, “Una dɔn bring dis man ya kam to mi ɛn una tɛl mi se i de mek pipul dɛn strayk, bɔt wɛn a kwɛshɔn am bifo una, a si se i nɔ du nɔn pan di tin dɛn we una se i du.
42023015	Ɛrɔd insɛf nɔ si ɛni tin bad we i du, so i dɔn sɛn am kam bak to wi. Jizɔs nɔ du natin fɔ mek dɛn kil am.
42023016	A go jɛs mek dɛn bit am nɔmɔ, ɛn lɛf am lɛ i go.” [
42023017	Paylet kin gɛt fɔ mek dɛn fri wan jelman we di Ju pipul dɛn want wɛn dɛn de pan di Ju ɔlide we dɛn kɔl Pasova.]
42023018	So ɔl di pipul dɛn ala se, “Kil dis man ɛn fri Bara bas.”
42023019	Bara bas na man we dɛn bin jel bikɔs i bin mek pipul dɛn strayk na di tɔng ɛn i bin kil pɔsin wɛn dɛn de strayk.
42023020	Paylet bin want fri Jizɔs so i tɔk to di pipul dɛn bak,
42023021	bɔt di pipul dɛn ala big wan se, “Nel am pan di krɔs! Nel am pan di krɔs!”
42023022	Paylet tɔk to dɛn wan tɛm mɔ mek tri ɛn aks dɛn se, “Wetin du, us bad tin dis man du? A nɔ si se dis man du bad tin we fɔ mek dɛn nel am pan di krɔs; a go jɛs mek dɛn bit am nɔmɔ ɛn lɛf am.”
42023023	Bɔt di pipul dɛn ala ɛn pin se dɛn fɔ kil Jizɔs pan di krɔs. So na wetin di pipul dɛn tɔk, na in Paylet bin gɛt fɔ du.
42023024	So Paylet pas sɛntɛns se in go du wetin dɛn tɛl am fɔ du.
42023025	I fri Bara bas, di man we dɛn bin jel fɔ di strayk ɛn fɔ di pɔsin we i kil, we di Ju pipul dɛn se i fɔ fri, dɔn i tɛl in soja man dɛn fɔ kil Jizɔs lɛkɛ aw di Ju pipul dɛn bin want am fɔ du.
42023026	Wɛn dɛn bin de kɛr Jizɔs go, dɛn ol wan man na rod we nem Saymɔn we bin bɔn na Sayrini; i bin kɔmɔt wan vilej de go Jerusɛlɛm. Di soja man dɛn fos am fɔ mek i tot Jizɔs in krɔs fala am.
42023027	Plɛnti plɛnti pipul fala Jizɔs go, sɔm uman dɛn we fala am bin de kray bita wan fɔ am.
42023028	Jizɔs tɔn to dɛn ɛn se, “Una dɛn uman na Jerusɛlɛm, una nɔ kray fɔ mi, una kray fɔ unasɛf ɛn fɔ una pikin dɛn.
42023029	Di tɛm de kam we dɛn go se, ‘I bɛtɛ fɔ dɛn uman we nɔ de bɔn pikin ɛn dɛn uman we nɔ bɔn pikin yet ɛn dɛn uman we nɔ gi pikin bɔbi wan de!’
42023030	Pipul go tɛl dɛn big il se, ‘Una fɔdɔm pan wi!’ ɛn dɛn go tɛl dɛn smɔl il se, ‘Una kɔba wi!’
42023031	If dɛn du dis to di rɔ tik, dat na mi; wetin dɛn go du to di dray wan, dat na una?”
42023032	Wɛn dɛn de kɛr Jizɔs go fɔ go kil am, dɛn bin kɛr tu wikɛd man dɛn go wit am fɔ kil dɛn ɔl tri.
42023033	Wɛn dɛn rich na di ples we dɛn kɔl “Di ples we tan lɛkɛ mɔta lman ed,” na de dɛn nel dɛn tri, ɔlman pan in yon krɔs. Dɛn put wan wikɛd man na Jizɔs in raytan, dɛn put di ɔda man na Jizɔs in lɛfan.
42023034	Jizɔs se, “Papa, padin dɛn pipul ya bikɔs dɛn nɔ no wetin dɛn de du.” Di soja man dɛn ib days fɔ pik di pɔsin we go gɛt Jizɔs in klos.
42023035	Pipul dɛn bin tinap de luk, bɔt dɛn bigman we bin de rul na di kɔntri bin de laf Jizɔs, de se, “I kin sev ɔda pipul, mek i sev insɛf if in na di Mɛsaya, di pɔsin we Gɔd dɔn pik, fɔ tru!”
42023036	Di sojaman dɛnsɛf laf am, dɛn gi am viniga fɔ drink
42023037	ɛn se, “If yu na di Ju pipul dɛn king, sev yusɛf.”
42023038	Dɛn rayt sɔntin ɛn nel am pan di krɔs oba in ed. Na di tin dis we dɛn rayt: “DIS NA DI JU PIPUL DƐN KING.”
42023039	Wan pan di tu wikɛd man dɛn we bin ɛng pan krɔs tɔk bad bɔt Jizɔs, i se, “Yu na di Mɛsaya, nɔto so? Wɛl, sev yusɛf ɛn sev wi!”
42023040	Bɔt di ɔda wikɛd man we insɛf bin ɛng pan krɔs, tɔk pan in kɔmpin. I se, “Yu nɔ de fred Gɔd? Dɛn dɔn kɔndɛm yusɛf fɔ day lɛkɛ dis man ya.
42023041	Dɛn kɔndɛm mi ɛn yu naya fɔ wetin wi du ɛn wi de gɛt wi pe fɔ ɔl dɛn bad tin we wi du, bɔt dis man ya nɔ du ɛni bad tin.”
42023042	Dɛn i tɔn to Jizɔs ɛn se, “Jizɔs, duya, mɛmba mi, sa, wɛn yu kam wit pawa fɔ rul lɛkɛ King!”
42023043	Jizɔs ansa am se, “A de tɛl yu se, fɔ tru, tide yu go de wit mi na ɛvin.”
42023044	Na bin lɛkɛ twɛlv oklɔk santɛm so, di san tap fɔ shayn, ɔl di kɔntri dak sote tri oklɔk.
42023045	Di tik, tik kɔtin we bin ɛng insay Gɔd in Os chɛr midul kam dɔng.
42023046	Jizɔs ala se, “Papa, na day a de day so, tek mi spirit!” As i tɔk dɔn so, na in i day.
42023047	Wɛn di bigman fɔ dɛn soja man si wetin bi, i tɛl Gɔd tɛnki, i se, “Fɔ tru, dis man ya nɔ bin du ɛni tin bad.”
42023048	Wɛn ɔl di pipul dɛn we bin go luk si wetin bi, dɛn ɔl kɔmɔt de saful go na dɛn os, ɛn wɛn dɛn de go dɛn bin de nak dɛn chɛst fɔ sho se dɛn at ebi.
42023049	Ɔl Jizɔs in padi dɛn ɛn dɛn uman we fala am kɔmɔt Galili, bin tinap fawe de luk ɔltin we bi.
42023050	Wan Ju man bin de we bin nem Josɛf. I bin kɔmɔt na wan tɔng we nem Ari ma tia we de na Judia; na bin mɛmba na di Ju gran kot. I bin gud ɛn i bin de waka tret,
42023051	i nɔ bin gri wit di tin we in kɔmpin dɛn bin mekɔp fɔ du ɛn we dɛn du. I bin de wet fɔ di tɛm we Gɔd go rul dis wɔl.
42023052	Josɛf go to Paylet ɛn aks am fɔ mek dɛn gi am Jizɔs in bɔdi fɔ mek i bɛr am.
42023053	I pul Jizɔs in bɔdi kɔmɔt na di krɔs, i rap am wit nyu linin klos ɛn bɛr am insay big ston grev we dɛn nɔ bin bɛr pɔsin yet.
42023054	Dat bi di de we dɛn de rɛdi fɔ di de fɔ pre ɛn blo.
42023055	Dɛn uman we bin kɔmɔt Galili wit Jizɔs, fala Josɛf go, dɛn si di grev ɛn aw i le Jizɔs in bɔdi,
42023056	dɛn tɔn bak fɔ go tek spays ɛn sɛnt fɔ kam put dɛn pan di bɔdi. Na bin di de fɔ pre ɛn blo, so dɛn du lɛkɛ aw di Ju Lɔ se, dɛn blo.
42024001	Ali Sɔnde mɔnin bifo do klin, di uman dɛn bin dɔn rich na di grev. Dɛn kɛr di spays we dɛn bin dɔn miks rɛdi.
42024002	Wɛn dɛn rich na di grev, dɛn si se di ston we bin kɔba di grev domɔt nɔ kɔba am igen.
42024003	Wɛn dɛn go insay di grev, dɛn nɔ si Masta Jizɔs in bɔdi.
42024004	Aw dɛn de wɔndrin bɔt wetin bi, wantɛm dɛn si tu man dɛn we wɛr brayt brayt klos kam tinap klos dɛn.
42024005	Dɛn fred ɛn butu dɛn fes na grɔn. Di man dɛn aks dɛn se, “Wetin mek una de luk fɔ pɔsin we gɛt layf pan dɛn wan we dɔn day?
42024006	Jizɔs nɔ de naya, i dɔn rayz frɔm di grev. Una mɛmba wetin i bin dɔn tɛl una wɛn i bin de wit una na Galili?
42024007	I bin se dɛn go ol Mɔta lman Pikin ɛn and am gi dɛn wikɛd pipul we go kil am, ɛn bɛr am, bɔt i go rayz frɔm di grev di de we mek tri.”
42024008	Da sem tɛm de, dɛn mɛmba wetin Jizɔs bin tɛl dɛn,
42024009	dɛn kɔmɔt na di grev, go bak na tɔng ɛn tɛl Jizɔs in ilɛvin lanin bɔy dɛn ɛn ɔl di ɔda pipul dɛn we bin de wit Jizɔs, wetin bi.
42024010	Na Meri we kɔmɔt Magdala, Joana, Meri we na Jems in mama, ɛn di ɔda uman dɛn we bin de wit Jizɔs; na dɛn bin tɛl Jizɔs in lanin bɔy dɛn wetin bi.
42024011	Bɔt di lanin bɔy dɛn nɔ bin biliv bikɔs dɛn bin min se na nɔnsɛns di uman dɛn de tɔk. [
42024012	Bɔt Pita rɔn go na di bɛri ngrɔn, i tinap ɛn luk insay di grev. I si di klos we dɛn bin tek rap Jizɔs in bɔdi insay di grev, bɔt i nɔ si Jizɔs in bɔdi. I tɔn bak go na in os de wɔndrin wetin bi.]
42024013	Di sem de, tu man dɛn we bin biliv pan Jizɔs bin de go na wan vilej we nem Ɛmeɔs. Frɔm Jerusɛlɛm to dis vilej ya na sɛvin mayl.
42024014	Di tu man dɛn bin de tɔk bɔt ɔl wetin bin jɛs bi na Jerusɛlɛm.
42024015	Wɛn dɛn tu de tɔk, Jizɔs go nia dɛn ɛn bigin waka wit dɛn.
42024016	Di tu man dɛn si Jizɔs, bɔt i tan lɛkɛ se sɔntin nɔ mek dɛn no se na in.
42024017	Jizɔs aks dɛn se, “Wetin una de tɔk bɔt naw we una de waka go?” Di tu man dɛn jɛs tinap saful, dɛn at pwɛl.
42024018	Wan pan dɛn tu we bin nem Klio pas se, “Tinkya, na yu wan gren na tre nja we nɔ no wetin dɔn bi na Jerusɛlɛm, dɛn de ya we jɛs pas?”
42024019	Jizɔs aks dɛn se, “Wetin bi?” Dɛn se, “Dɛn tin we bi to Jizɔs we kɔmɔt Nazarɛt. Na bin prɔfɛt we sho pipul Gɔd in pawa bay aw i bin de tɔk ɛn di wɔnda ful wok dɛn we i bin de du.
42024020	Wi bigman dɛn we de mek sakri fays fɔ pipul sin ɛn wi bigman dɛn we de rul na di tɔng kɛr am go bifo Paylet mek i sɛntɛns am fɔ mek dɛn kil am; dɛn mek dɛn nel am pan di krɔs ɛn kil am.
42024021	Wi bin abop se na dis man we nem Jizɔs, Gɔd dɔn sɛn fɔ kam fri Izrɛl. Ɛn pan tap ɔl dat, tide mek tri de sins we ɔl dɛn tin ya bi.
42024022	Pantap dat igen, sɔm pan dɛn uman we de wit wi mek wi wɔnda. Dɛn go na di bɛri ngrɔn dis mɔnin,
42024023	bɔt dɛn nɔ si Jizɔs in bɔdi na di grev. Wɛn dɛn kam bak, dɛn tɛl wi se i bin tan lɛkɛ dɛn de drim, na in dɛn si enjɛl dɛn de, di enjɛl dɛn tɛl dɛn se Jizɔs nɔ day, i gɛt layf.
42024024	Sɔm pan wi kɔmpin dɛnsɛf go na di grev ɛn dɛn mit am lɛkɛ aw di uman dɛn kam tɔk, bɔt dɛn nɔ si Jizɔs.”
42024025	Jizɔs tɛl dɛn se, “Una nɔ gɛt sɛns, una at fɔ biliv ɔl wetin dɛn prɔfɛt bin dɔn tɔk!
42024026	Una nɔ no se di Mɛsaya bin fɔ sɔfa dɛn tin ya fɔ mek i go ɛvin go gɛt ɔna?”
42024027	Jizɔs bigin wit Mozis ɛn dɛn ɔda prɔfɛt ɛn ɛksplen ɔl wetin dɛn rayt na Gɔd in Buk bɔt am.
42024028	Wɛn di tu man dɛn bin dɔn de rich klos di vilej we dɛn bin de go, Jizɔs mek lɛkɛ se in de pas di vilej,
42024029	so di tu man dɛn beg am fɔ slip na di sem os wit dɛn. Dɛn se, “Lɛ wi ɔl slip naya bikɔs di tɛm dɔn let.” So Jizɔs go wit dɛn.
42024030	Wɛn dɛn sidɔm fɔ it, Jizɔs tek di bred ɛn pre pan am, i kɔt kɔt am, dɔn i sheb am gi dɛn.
42024031	Wɛn Jizɔs du dat, wantɛm i tan lɛkɛ dɛn yay opin, dɛn no se na Jizɔs insɛf de wit dɛn, bɔt da sem tɛm de, Jizɔs jɛs lɔs pan dɛn.
42024032	Dɛn bigin tɔk se, “Nɔto dat mek sɔntin tɔch wi at wɛn i bin de tɔk ɛn wɛn i bin de ɛksplen wetin dɛn rayt na Gɔd in Buk, wɛn wi de kam?”
42024033	Dɛn grap wantɛm ɛn go bak na Jerusɛlɛm, dɛn mit di ilɛvin lanin bɔy dɛn ɛn sɔm ɔda pipul gɛda wan ples.
42024034	Dɛn tɛl di tu man dɛn se, “Wi Masta dɔn rayz frɔm di grev ɛn i dɔn sho insɛf to Saymɔn!”
42024035	Na de di tu man dɛn tɔk wetin bi to dɛn na rod wɛn dɛn bin de go Ɛmeɔs ɛn aw dɛnsɛf no se na Jizɔs wɛn i sheb di bred gi dɛn.
42024036	Da sem tɛm de we dɛn de tɔk, Jizɔs jɛs tinap midul dɛn ɛn se, “Mek una gɛt kol at!”
42024037	Dɛn skyad ɛn fred, dɛn min se na gost dɛn si.
42024038	Jizɔs aks dɛn se, “Wetin mek una de fred ɛn una de wɔnda udat dis?
42024039	Una luk mi an ɛn mi fut, na mi sɛf sɛf dis. Una tɔch mi ɛn luk mi gud fashin bikɔs gost nɔ gɛt bɔdi ɛn bon lɛkɛ mi.”
42024040	Wɛn Jizɔs dɔn tɔk to dɛn, i sho dɛn in an ɛn in fut.
42024041	Wetin dɛn yɛri ɛn wetin dɛn si mek dɛn gladi sote dɛn wɔnda if na tru. Jizɔs aks dɛn se, “Una gɛt ɛni tin fɔ it naya?”
42024042	Di lanin bɔy dɛn gi am ros fish.
42024043	I tek di fish ɛn it am bifo dɛn ɔl yay.
42024044	Jizɔs tɛl dɛn se, “Wɛn a bin de wit una, a bin dɔn tɛl una se ɔltin we Mozis ɛn dɛn prɔfɛt bin rayt ɛn ɔl wetin dɛn rayt na di Sambuk bɔt mi, mɔs bi.”
42024045	Jizɔs opin dɛn ed fɔ mek dɛn ɔnda stand wetin dɛn rayt na Gɔd in Buk.
42024046	I tɛl dɛn se, “Dɛn rayt se di Mɛsaya gɛt fɔ sɔfa ɛn i go rayz frɔm di grev di de we mek tri.
42024047	Fɔseka di tin we i du ɛn se, una fɔ go na Jerusɛlɛm fɔs, dɛn ɔlɔbɔt na wɔl, go tɛl pipul fɔ lɛf fɔ sin ɛn da tɛm de Gɔd go padin dɛn sin.
42024048	Unasɛf dɔn si ɔl dɛn tin ya ɛn una fɔ tɛl ɔda pipul bɔt dɛn.
42024049	A go sɛn wetin mi Papa dɔn prɔmis to una. Bɔt una wet na Jerusɛlɛm sote una gɛt pawa we kɔmɔt ɛvin ɛn kɔba una lɛkɛ kɔba klos, bifo una go.”
42024050	Jizɔs waka wit in lanin bɔy dɛn kɔmɔt Jerusɛlɛm ɛn i de bifo dɛn sote dɛn rich Bɛtani. Wɛn dɛn rich de, i es in an ɔp ɛn blɛs dɛn.
42024051	As i de blɛs dɛn so, i go ɔp na ɛvin.
42024052	Di lanin bɔy dɛn nil dɔng bifo am fɔ wɔship am, dɔn dɛn go bak na Jerusɛlɛm wit gladi.
42024053	Dɛn bin de go na Gɔd in Os ɔltɛm go prez Gɔd.
43001001	Bifo Gɔd mek di wɔl, di wan we dɛn kɔl di Wɔd bin dɔn de, i bin de wit Gɔd, in ɛn Gɔd na wan.
43001002	Bifo Gɔd mek di wɔl, di Wɔd bin de wit Gɔd.
43001003	Tru di Wɔd, Gɔd mek ɔltin; natin nɔ de na wɔl we Gɔd mek we in an nɔ de pan.
43001004	Na in de gi ɔlman layf ɛn dis layf ya na di layt we de mek ɔlman si layt.
43001005	Di layt de shayn na dak, bɔt wande di daknɛs nɔ kɔba di layt.
43001006	Gɔd sɛn wan man we dɛn kɔl Jɔn kam na wɔl fɔ
43001007	kam tɛl pipul bɔt di layt, so dat ɔlman go biliv wɛn dɛn yɛri wetin i se.
43001008	Jɔn insɛf nɔto bin di layt, i bin jɛs kam fɔ tɛl pipul bɔt di layt nɔmɔ.
43001009	Di layt we i tɔk bɔt na di tru layt we kam na di wɔl, ɛn shayn pan ɔlman ɛn mek ɔlman si am.
43001010	Di Wɔd bin de na di wɔl, ɛn tru am Gɔd mek ɔltin na di wɔl, bɔt pan ɔl dat, di pipul dɛn na di wɔl nɔ bin no udat i bi.
43001011	I go to in yon pipul dɛn, bɔt ivin dɛnsɛf nɔ bin want gɛt ɛni tin fɔ du wit am.
43001012	Bɔt ɛnibɔdi we gladi fɔ mek i kam na dɛn layf ɛn biliv pan am, i gi dɛn di rayt fɔ bi Gɔd in pikin dɛn.
43001013	Dɛn nɔ bi Gɔd in pikin dɛn lɛkɛ aw dɛn pikin de bɔn na wɔl, dɛn nɔ bi Gɔd in pikin dɛn bikɔs na dat dɛn want ɔ bikɔs na dat ɔda pipul want, bɔt na Gɔd insɛf mek dɛn bi in pikin dɛn bikɔs na dat i want.
43001014	Di Wɔd kam bi mɔta lman ɛn tap wit wi, i mek wi no ɔltin we tru bɔt Gɔd, ɛn i du wi gud ɔltɛm. Wi si di wɔnda ful ɔna ɛn pawa we i gɛt, ɛn na Gɔd gi am da wɔnda ful ɔna ɛn pawa de, bikɔs in na di Papa in wan gren Pikin.
43001015	Jɔn bin de tɛl pipul bɔt am. I bin de ala se, “Na di pɔsin dis we a bin de tɔk bɔt, wɛn a bin de se, ‘I go kam wɛn a dɔn du di wok we Gɔd sɛn mi fɔ kam du, bɔt i pas mi fawe, bikɔs i bin dɔn de bifo a bɔn.’ ”
43001016	Bikɔs i lɛk wi bad, i dɔn blɛs wi ɔl ɛn i de blɛs wi mɔ ɛn mɔ
43001017	Gɔd mek Mozis gi wi di Lɔ, bɔt i mek Jizɔs Krays sho wi aw i lɛk wi ɛn tɛl wi ɔl di tru tin dɛn bɔt insɛf.
43001018	Nɔbɔdi nɔ si Gɔd wande. Gɔd in wan gren Pikin, we in ɛn in Papa gɛt wan at, na in mek pipul no udat na Gɔd.
43001019	Di Ju bigman dɛn na Jerusɛlɛm sɛn sɔm pan dɛn man we de mek sakri fays fɔ pipul sin ɛn sɔm pan di wan dɛn we de ɛp dɛn fɔ go aks Jɔn udat i bi.
43001020	Jɔn nɔ twis ɛn tɔn fɔ ansa dɛn, i tɛl dɛn plen wan se in nɔto di Mɛsaya.
43001021	Wɛn Jɔn ansa dɛn, dɛn se, “Udat na yu? Yu na Ila yja?” Jɔn ansa se, “Nɔ, mi nɔto Ila yja.” Dɛn aks am igen se, “Yu na da prɔfɛt we wi bin de luk rod fɔ?” Jɔn se, “Nɔ.”
43001022	Dɛn se, “Wɛl, tɛl wi udat yu bi? Di pipul dɛn we sɛn wi kam to yu go aks wi ɛn wi fɔ gɛt ansa fɔ gi dɛn. Wetin yu kin tɛl wi bɔt yusɛf?”
43001023	Wɛn Jɔn de ansa dɛn, i tɔk wetin di prɔfɛt we nem Ayzaya bin dɔn tɔk. I se: “ ‘A de tɔk lawd wan, lɛkɛ we sɔmbɔdi de tɔk lawd wan na di dɛzat se: Una klia di rod we di Masta fɔ pas ɛn mek i tret!’ ”
43001024	Di mɛse nja dɛn we di Faresi dɛn sɛn,
43001025	aks Jɔn se, “If yu nɔto di Mɛsaya, ɛn yu nɔto Ila yja, ɛn yu nɔto di prɔfɛt we wi de luk fɔ, wetin du yu de baptayz pipul?”
43001026	Jɔn ansa se, “Mi de baptayz pipul wit wata, bɔt sɔmbɔdi de wit una, we una nɔ no.
43001027	I go kam wɛn a dɔn du di wok we Gɔd sɛn mi fɔ kam du, a nɔ fit sɛf fɔ lus di les na in sus.”
43001028	Ɔl dɛn tin ya bi na Bɛtani we de na di istɛn pat na Riva Jɔdan. Jɔn bin de baptayz pipul na Riva Jɔdan.
43001029	Di ɔda de Jɔn si Jizɔs de kam, na in i se, “Luk di Pɔsin we Gɔd sɛn fɔ padin mɔta lman sin!
43001030	Na in a bin de tɔk bɔt wɛn a se, ‘Wan man de kam afta a dɔn du di wok we Gɔd sɛn mi fɔ kam du, i pas mi fawe bikɔs i bin dɔn de bifo a bɔn.’
43001031	A nɔ bin no udat da pɔsin de go bi, bɔt wɛn a kam a bigin baptayz pipul wit wata, so dat di Izrɛl pipul dɛn go kam gɛt fɔ no udat i bi bambay.”
43001032	Dɛn Jɔn tɔk bɔt wetin i bin si, i se: “A si Gɔd in Spirit de kɔmɔt ɔp na ɛvin kam dɔng lɛkɛ dɔv kin kam dɔng. I kam pan am ɛn de wit am.
43001033	A nɔ bin no yet se na in na di Pɔsin we a de wet, bɔt Gɔd we sɛn mi fɔ baptayz pipul wit wata bin dɔn tɛl mi bɔt am. I bin se, ‘Yu go si di Spirit kam dɔng pan wan pɔsin ɛn de wit am; na di pɔsin dat we go baptayz pipul wit Gɔd in Spirit.’ ”
43001034	Jɔn se, “A dɔn si wetin bi, ɛn a de tɛl una se dis man na Gɔd in Pikin.”
43001035	Di ɔda de Jɔn bin tinap na di sem ples we i de baptayz pipul wit tu pan in lanin bɔy dɛn.
43001036	Wɛn Jɔn si Jizɔs de pas, i se, “Una luk di pɔsin we go padin pipul dɛn sin!”
43001037	Wɛn Jɔn in tu lanin bɔy dɛn yɛri wetin Jɔn tɔk, dɛn bigin fala Jizɔs.
43001038	Wɛn Jizɔs tɔn, i si dɛn de fala am, na in i aks dɛn se, “Wetin una de luk fɔ?” Dɛn aks am se, “Rabay, usay yu tap?” (Rabay min Ticha.)
43001039	Jizɔs se, “Una kam luk!” So dɛn fala am go luk usay i tap; na bin santɛm, bay dɛn fo oklɔk, so dɛn de wit am sote ivintɛm.
43001040	Wan pan di pipul dɛn we bin fala Jizɔs go na bin Andru we na bin Saymɔn Pita in brɔda.
43001041	Andru go fɛn in brɔda Pita wantɛm ɛn tɛl am se, “Wi dɔn si di pɔsin we Gɔd sɛn fɔ sev ɔlman, di wan we dɛn kɔl Mɛsaya.” (Mɛsaya min “Krays” na Grik.)
43001042	Andru kɛr Saymɔn go to Jizɔs. Jizɔs luk Saymɔn ɛn se, “Yu nem na Saymɔn ɛn yu na Jɔn in pikin, bɔt yu nem go bi Sifas.” (Sifas ɛn Pita gɛt di sem minin, dat na “Rɔk”.)
43001043	Di ɔda de Jizɔs mekɔp fɔ go na Galili. Wɛn i de go, na in i mit Filip, i tɛl am se, “Kam bi wan pan mi lanin bɔy dɛn!”
43001044	Na Bɛtsa yda, di tɔng we Andru ɛn Pita bin de, Filip kɔmɔt.
43001045	Filip go luk fɔ Natanyɛl ɛn tɛl am se, “Wi dɔn si di man we Mozis bin rayt bɔt na di Lɔ buk, ɛn we di prɔfɛt dɛnsɛf bin rayt bɔt. Na Jizɔs we kɔmɔt Nazarɛt we na Josɛf in pikin.”
43001046	Natanyɛl aks Filip se, “Ɛni tin gud kin kɔmɔt Nazarɛt?” Filip ansa am se, “Kam luk!”
43001047	Wɛn Jizɔs si Natanyɛl de kam, i se, “Luk man we kɔmɔt Izrɛl fɔ tru, i nɔ gɛt nɔ bɛnbɛn, i nɔ de mek pɔsin ful.”
43001048	Natanyɛl aks Jizɔs se, “Aw yu du no mi?” Jizɔs ansa am se, “A bin si yu wɛn yu bin de ɔnda da fig tik bifo Filip kɔl yu.”
43001049	Natanyɛl se, “Ticha, yu na Gɔd in Pikin! Yu na di King na Izrɛl!”
43001050	Jizɔs aks am se, “Na bikɔs a tɛl yu nɔmɔ se a bin dɔn si yu wɛn yu bin de ɔnda di fig tik, mek yu biliv pan mi? Yu go si tin dɛn we pas dis fawe.”
43001051	Jizɔs tɛl dɛn igen se, “A de tɛl una fɔ tru se: una go si ɛvin opin, una go si Gɔd in enjɛl dɛn de kɔmɔt ɛvin kam dɔng to Mɔta lman Pikin ɛn go ɔp bak, dɛn go de go ɔp ɛn dɔng.”
43002001	Afta tu de, dɛn bin gɛt mared na wan tɔng we dɛn kɔl Kena we de na Galili. Jizɔs in mama bin go di mared.
43002002	Dɛn bin kɔl Jizɔs ɛn in lanin bɔy dɛn fɔ go di mared, so dɛnsɛf bin lib de.
43002003	Wɛn di wayn dɔn, Jizɔs in mama tɛl Jizɔs se di wayn dɔn dɔn.
43002004	Jizɔs tɛl in mama se, “Nɔ tɛl mi dɛn tin ya naw. Di tɛm we a fɔ du dɛn tin ya nɔ rich yet.”
43002005	Jizɔs in mama tɛl di savant dɛn se mek dɛn du ɛni tin we i tɛl dɛn fɔ du.
43002006	Di Ju dɛn gɛt lɔ dɛn we se, dɛn fɔ was dɛn bɔdi ɛn ɔltin we dɛn de yus gud gud, if dɛn want mek Gɔd yɛri di pre we dɛn de pre; ɛn fɔseka dat, siks big kɔntri pɔt bin de klos dɛn na di ples de; di kɔntri pɔt dɛn bin so big, dat wan kin ol twɛnti to tati galɔn wata.
43002007	Jizɔs tɛl di savant dɛn se, “Una ful dɛn kɔntri pɔt ya wit wata.” Di savant dɛn ful di pɔt dɛn pim.
43002008	Na in Jizɔs tɛl dɛn se, “Una tek sɔm pan di wata, kɛr am go to di pɔsin we de fɔ si se ɔltin de go fayn na di mared.” Di savant dɛn kɛr di wata we Jizɔs dɔn tɔn to wayn go to di pɔsin we i sɛn dɛn to; di man tes am. I nɔ bin no usay di wayn kɔmɔt, bɔt di savant dɛn we bin go gɛt di wata we bin de na di kɔntri pɔt bin no; so di man kɔl di ɔkɔ,
43002010	ɛn tɛl am se, “Ɔlman kin sheb di gud wayn fɔs, ɛn afta di pipul dɛn dɔn drink am te dɛn sati sfay, na da tɛm de dɛn kin sheb di chip wayn. Bɔt yu bin kip di gud wayn, na naw yu de pul am!”
43002011	Na Kena we de na Galili, Jizɔs du dis fɔs wɔnda ful wok, ɛn dat sho aw i wɔnda ful, ɛn mek in lanin bɔy dɛn biliv pan am.
43002012	Wɛn dat pas, Jizɔs ɛn in mama, in brɔda dɛn, ɛn in lanin bɔy dɛn go Kepanyɔm, bɔt dɛn nɔ te de, dɛn jɛs lib de tu, tri de.
43002013	Di tɛm bin dɔn de klos fɔ di Ju ɔlide we dɛn kɔl Pasova, so Jizɔs go na Jerusɛlɛm.
43002014	Wɛn Jizɔs go na Gɔd in Os, i mit pipul de sɛl got ɛn kaw, ship ɛn pijin, ɛn dɛn pipul we de chenj kɔpɔ, bin de du dɛn wok.
43002015	So Jizɔs tek rop mek wip ɛn drɛb ɔl di got, kaw ɛn ship dɛn kɔmɔt na Gɔd in Os; dɔn i kapsay di tebul dɛn we pipul bin de chenj kɔpɔ pan, di kɔpɔ skata.
43002016	I ala pan di pipul dɛn we bin de sɛl pijin. I se, “Una pul una pijin dɛn kɔmɔt naya! Una lɛf fɔ tɔn mi Papa in Os to makit!”
43002017	Di lanin bɔy dɛn mɛmba wetin Gɔd in Buk se, “O Gɔd, a de day wit di lɛk we a lɛk yu os, i dɔn so grip mi dat i nɔ go lɛf mi igen.”
43002018	Di Ju bigman dɛn aks Jizɔs se, “Wetin na di wɔnda ful tin we yu kin du, we go sho se yu gɛt rayt fɔ du wetin yu dɔn du so?”
43002019	Jizɔs ansa dɛn se, “If una ib Gɔd in Os we de naya dɔng, a go tek tri de fɔ bil am bak.”
43002020	Dɛn se, “Na fɔti-siks ia i tek fɔ bil dis os, yu min se yu go tek tri de fɔ bil am bak?”
43002021	Bɔt we Jizɔs tɔk bɔt Gɔd in Os, na in bɔdi i bin de tɔk bɔt.
43002022	So wɛn Gɔd mek Jizɔs rayz frɔm di grev, in lanin bɔy dɛn mɛmba wetin Jizɔs bin dɔn tɔk, ɛn di rayz we Jizɔs rayz frɔm di grev mek dɛn biliv wetin rayt na Gɔd in Buk, ɛn wetin Jizɔs bin dɔn tɔk.
43002023	Di tɛm fɔ di Pasova ɔlide Jizɔs bin stil de na Jerusɛlɛm, plɛnti pipul biliv pan am wɛn dɛn si di wɔnda ful wok dɛn we i bin de du.
43002024	Bɔt Jizɔs nɔ lɛf insɛf na dɛn an bikɔs i bin no mɔta lman gud gud wan.
43002025	Nid nɔ bin de fɔ mek pipul tɛl Jizɔs wetin de na dɛn at, bikɔs Jizɔs insɛf sɛf bin no wetin de na dɛn at.
43003001	Wan Ju bigman we bin nem Niko dimɔs na bin wan pan dɛn Ju pipul we dɛn kɔl Faresi.
43003002	Wan nɛt, Niko dimɔs go fɛn Jizɔs. I se, “Ticha, wi no se yu na ticha we Gɔd sɛn. Nɔbɔdi nɔ go ebul du dɛn wɔnda ful wok we yu de du, pas Gɔd de wit di pɔsin.”
43003003	Jizɔs tɛl am se, “A de tɛl yu fɔ tru se, nɔbɔdi nɔ go kam ɔnda Gɔd in rul pas i bɔn sɛkɛn tɛm.”
43003004	Niko dimɔs aks Jizɔs se, “Aw pɔsin we dɔn big go kam bɔn bak? Di pɔsin nɔ go go insay in mami bɛlɛ bak, ɛn kam bɔn bak lɛkɛ lili bebi!”
43003005	Jizɔs se, “A de tɛl yu se, nɔbɔdi nɔ go kam ɔnda Gɔd in rul pas di pɔsin bɔn wit wata ɛn wit Gɔd in Spirit.
43003006	Na mami ɛn dadi de bɔn pikin, bɔt na Gɔd in Spirit de mek pɔsin gɛt nyu layf lɛkɛ se i jɛs bɔn.
43003007	Nɔ wɔnda we a tɛl yu se, una ɔl fɔ bɔn sɛkɛn tɛm.
43003008	Briz de blo ɛni say we i lɛk; yu de yɛri di sawnd we i de mek, bɔt yu nɔ no usay i kɔmɔt, yu nɔ no usay i de go. Na di sem tin de bi wɛn Gɔd in Spirit gi pɔsin nyu layf.”
43003009	Niko dimɔs aks Jizɔs se, “Aw dat kin bi?”
43003010	Jizɔs aks am se, “Yu we na big ticha na Izrɛl, yu nɔ ɔnda stand wetin a tɔk?
43003011	A de tɛl yu se, na wetin wi no, wi de tɛl una bɔt, na wetin wi dɔn si, wi de tɛl una bɔt, bɔt pan ɔl dat, una nɔn nɔ gri biliv wetin wi de tɛl una.
43003012	If una nɔ biliv mi wɛn a tɛl una bɔt dɛn tin we de bi na dis wɔl, aw una go biliv mi wɛn a tɛl una bɔt dɛn tin we de bi na ɛvin?
43003013	Ɛn nɔbɔdi nɔ go na ɛvin wande pas Mɔta lman Pikin we kɔmɔt ɔp na ɛvin, kam dɔng na dis wɔl.”
43003014	Lɛkɛ aw Mozis bin es da ayɛn snek ɔp pan tik na di dɛzat, na semwe so dɛn go gɛt fɔ es Mɔta lman Pikin ɔp.
43003015	So dat ɛnibɔdi we biliv pan am go gɛt layf we go de sote go.
43003016	Gɔd so lɛk mɔta lman dat i gi in wan gren Pikin we i lɛk; so dat ɛnibɔdi we biliv pan am nɔ go day, bɔt i go gɛt layf we go de sote go.
43003017	Gɔd nɔ sɛn in Pikin kam na wɔl fɔ kam jɔj mɔta lman, i sɛn am kam fɔ kam sev ɔlman.
43003018	If ɛnibɔdi biliv pan Gɔd in Pikin, Gɔd nɔ go kɔndɛm da pɔsin de. Bɔt Gɔd go kɔndɛm ɛnibɔdi we nɔ gri biliv pan in Pikin; we i nɔ biliv pan Gɔd in Pikin na di rizin dat nɔmɔ we go mek Gɔd kɔndɛm di pɔsin.
43003019	Na di we dis we Gɔd de jɔj mɔta lman: Gɔd mek di layt kam na di wɔl, bɔt di pipul dɛn lɛk daknɛs pas di layt, bikɔs dɛn de du bad ɔltɛm.
43003020	Ɛnibɔdi we de du bad, nɔ lɛk di layt ɛn i nɔ go kam na di layt, bikɔs i nɔ go want mek di layt mek pipul no di bad tin dɛn we i de du.
43003021	Bɔt ɛnibɔdi we de du wetin Gɔd se na di rayt tin go kam na di layt, so dat di layt go mek pipul no se na wetin Gɔd tɛl am fɔ du, na in i de du.
43003022	Wɛn dat pas, Jizɔs ɛn in lanin bɔy dɛn go Judia. I te lɔng lili bit wit dɛn na Judia. Wɛn i lib de, i bin de baptayz pipul.
43003023	Jɔn insɛf bin de baptayz pipul na Inɔn we bin de klos Selin, bikɔs plɛnti wata bin lib de. Plɛnti pipul bin de go mit Jɔn de ɛn i bin de baptayz dɛn.
43003024	Di tɛm we ɔl dis bin de bi, Jɔn nɔ bin go jel yet.
43003025	Sɔm pan Jɔn in lanin bɔy dɛn ɛn wan Ju man bigin mek plaba bikɔs di Ju Lɔ se pɔsin fɔ was spɛshal was if i want klin na Gɔd yay.
43003026	So di lanin bɔy dɛn go tɛl Jɔn se, “Ticha, yu mɛmba da man we bin de wit yu wɛn yu bin de na di istɛn pat na Riva Jɔdan, da man we yu bin de tɔk bɔt? Wɛl, insɛf de baptayz pipul naw na Riva Jɔdan, ɛn plɛnti plɛnti pipul de go to am fɔ mek i baptayz dɛn!”
43003027	Jɔn tɛl dɛn se, “Natin lɛkɛ dis nɔ de bi to pɔsin pas Gɔd mek i bi.
43003028	Unasɛf bin yɛri wɛn a se, ‘Mi nɔto di Mɛsaya, bɔt Gɔd sɛn mi fɔ kam bifo di Mɛsaya kam fɔ mek we fɔ am.’
43003029	Na di ɔkɔ gɛt di yawo, bɔt di ɔkɔ in padi we tinap klos dɛn go gladi wɛn i yɛri di ɔkɔ de tɔk. Na dat mek a gladi bad.
43003030	Mɔ ɛn mɔ pipul go de fala di Mɛsaya, bɔt di pipul dɛn we de fala mi go de lɛf fɔ fala mi smɔl smɔl. Na so i fɔ bi.”
43003031	Di pɔsin we kɔmɔt ɛvin, pas ɔlman. Di pɔsin we de na dis wɔl blant dis wɔl, ɛn i de tɔk bɔt dis wɔl yon biznɛs, bɔt di wan we kɔmɔt na ɛvin pas ɔlman.
43003032	Di wan we kɔmɔt ɛvin de tɔk bɔt wetin i dɔn si ɛn yɛri; pan ɔl dat nɔbɔdi nɔ de put at pan wetin i de tɔk.
43003033	Ɛnibɔdi we put at pan wetin i se, dɔn sho se na tru Gɔd tɔk.
43003034	Di wan we Gɔd dɔn sɛn de tɛl pipul di mɛsej we Gɔd gi am, bikɔs Gɔd mek ɔl di pawa we in Spirit gɛt de wit am.
43003035	Gɔd we na wi Papa lɛk in Pikin ɛn i mek in Pikin rul oba ɔltin.
43003036	Ɛnibɔdi we biliv pan Gɔd in Pikin go gɛt layf we go de sote go; bɔt ɛnibɔdi we nɔ du wetin Gɔd in Pikin se, nɔ go gɛt di tru layf we de sote go, ɛn Gɔd go stil de pɔnish am.
43004001	Di Faresi dɛn yɛri se Jizɔs bin de gɛt ɛn baptayz mɔ lanin bɔy dɛn pas Jɔn.
43004002	Bɔt Jizɔs insɛf nɔ bin de baptayz pipul, na in lanin bɔy dɛn nɔmɔ bin de baptayz dɛn.
43004003	Wɛn Jizɔs yɛri wetin dɛn bin de tɔk, i kɔmɔt Judia go bak na Galili.
43004004	Wɛn i de go, i bin gɛt fɔ pas tru Same ria.
43004005	I rich na wan tɔng we nem Sayka we de na Same ria, di tɔng bin de klos di fam we Jekɔb bin gi in pikin we nem Josɛf.
43004006	Di wɛl we Jekɔb bin gɛt bin lib de; we Jizɔs bin dɔn taya fɔ waka, i go sidɔm klos di wɛl. Na bin santɛm, bay dɛn twɛlv oklɔk.
43004007	Wan Same ria uman bin go gɛt wata na di wɛl, Jizɔs tɔk to am, i se, “Duya, gi mi wata mek a drink.”
43004008	Jizɔs in lanin bɔy dɛn bin dɔn go na di tɔng fɔ bay tin fɔ it.
43004009	Di Same ria uman aks Jizɔs se, “Yu na Ju ɛn mi na uman we kɔmɔt Same ria. Wetin du yu de aks mi fɔ gi yu wata?” Di uman tɔk dat bikɔs di Ju ɛn di Same ria pipul dɛn nɔ gɛt natin fɔ du wit dɛn kɔmpin.
43004010	Jizɔs se, “If yu bin no wetin Gɔd de gi pipul, ɛn if yu no udat de aks yu fɔ gi am wata fɔ drink, yu bin fɔ aks am ɛn i bin fɔ gi yu da wata we de mek pipul gɛt layf.”
43004011	Di uman se, “Yu nɔ gɛt kitul ɛn di wɛl dip; usay yu go gɛt di wata we go mek pipul gɛt layf?
43004012	Na wi gra npapa-papa Jekɔb bin gi wi dis wɛl. Na dis wɛl Jekɔb insɛf, in bɔy pikin dɛn, ɛn di ship ɛn got dɛn we i bin de mɛn bin de kam drink wata. Yu want tɛl mi se yu big pas Jekɔb?”
43004013	Jizɔs se, “Ɛnibɔdi we drink di wata we de na dis wɛl go tɔsti bak;
43004014	bɔt ɛnibɔdi we drink di wata we a go gi am nɔ go tɔsti igen. Di wata we a go gi di pɔsin go tan lɛkɛ wata we bɔs na grɔn, i go gi am layf we go de sote go.”
43004015	Di uman se, “Duya, sa, gi mi da wata de; mek a nɔ tɔsti igen, ɛn a nɔ go kam na dis wɛl igen fɔ kam gɛt wata.”
43004016	Jizɔs se, “Go kɔl di man we mared yu kam.”
43004017	Di uman se, “A nɔ mared.” Jizɔs se, “Yu tɔk tru we yu se yu nɔ mared.
43004018	Fayv difrɛn man dɛn dɔn mared yu, ɛn di man we yu tap to naw sɛf, nɔto yu man, so na tru yu de tɔk.”
43004019	Di uman se, “Masta, a si se yu na prɔfɛt we Gɔd sɛn.
43004020	Wi gra npapa-papa dɛn bin se na dis big il pipul fɔ de go pre to Gɔd, bɔt una di Ju dɛn se na Jerusɛlɛm wi fɔ go wɛn wi want pre to Gɔd.”
43004021	Jizɔs tɛl di uman se, “Biliv wetin a de tɛl yu. Di tɛm dɔn rich we pipul nɔ go go na big il ɔ na Jerusɛlɛm wɛn dɛn want pre to Gɔd we na di Papa.
43004022	Una di Same ria pipul dɛn nɔ no di wan we una de nil dɔng fɔ pre to, una nɔ no am gud, bɔt wi di Ju pipul dɛn no di wan we wi de nil dɔng fɔ pre to, wi no am gud bikɔs na bay di Ju pipul dɛn Gɔd de sev pipul.
43004023	Bɔt di tɛm de kam ɛn i dɔn kam sɛf naw we Gɔd in Spirit go mek pipul ebul pre to Gɔd we na di Papa di rayt we, ɛn wɛn dɛn de pre dɛn go de mɛmba udat dɛn de pre to, fɔ tru.
43004024	Gɔd na Spirit, ɛn na in Spirit nɔmɔ de mek wi ebul pre to am di rayt we, ɛn mɛmba se na Gɔd wi de pre to, fɔ tru.”
43004025	Di uman se, “A no se di Mɛsaya, dat na da pɔsin we dɛn kɔl Krays, gɛt fɔ kam; ɛn wɛn i kam, i go tɛl wi ɔltin.”
43004026	Jizɔs ansa se, “Na mi dis, mi we de tɔk to yu.”
43004027	Wɛn di lanin bɔy dɛn kam bak, dɛn mit Jizɔs ɛn di uman de tɔk. Dɛn wɔnda fɔ si se Jizɔs de tɔk to di uman. Bɔt dɛn nɔn nɔ aks di uman wetin i want mek Jizɔs du fɔ am, ɛn dɛn nɔn nɔ aks Jizɔs wetin du i de tɔk to di uman.
43004028	Di uman lɛf in kitul ɛn go kɔl di pipul dɛn na di tɔng kam. I se,
43004029	“Una kam luk di man we tɛl mi ɔl wetin a dɔn du; fɔ se na in na di Mɛsaya?”
43004030	So ɔlman na di tɔng kɔmɔt na di tɔng rɔn go luk Jizɔs.
43004031	Da sem tɛm de Jizɔs in lanin bɔy dɛn bin de tɛl Jizɔs mek i it sɔntin, dɛn se, “Ticha, duya, tray it sɔntin!”
43004032	Bɔt Jizɔs se, “A gɛt tin fɔ it we una nɔ no se a gɛt.”
43004033	Di lanin bɔy dɛn wɔnda, so dɛn bin bigin tɔk to dɛn kɔmpin, dɛn se, “Tinkya, pɔsin dɔn bring it fɔ am?”
43004034	Jizɔs se, “Mi yon it na fɔ dɔn di wok we di wan we sɛn mi gi mi fɔ du, ɛn fɔ du ɔl wetin i want.
43004035	Una kin de tɔk se: ‘I lɛf fo mɔnt fɔ mek di tin dɛn we wi plant du fɔ kɔt.’ Bɔt a de tɛl una se, una fɔ luk di fam dɛn gud, una go si se di tin dɛn we de gro dɔn du fɔ kɔt!
43004036	Di pɔsin we de kɔt dɛn tin we dɔn du fɔ kɔt de gɛt in pe, i de gɛda dɛn fɔ mek dɛn de sote go na ɛvin. So di pɔsin we plant ɛn di wan we gɛda di tin dɛn we dɔn du fɔ kɔt, ɔl tu go gladi.
43004037	Na tru dɛn kin tɔk, we dɛn kin se, ‘Wan pɔsin de plant, ɛn di ɔda pɔsin de kɔt ɛn gɛda di tin dɛn we dɔn du fɔ kɔt.’
43004038	A dɔn sɛn una fɔ go kɔt ɛn gɛda dɛn tin we dɔn du fɔ kɔt na fam we una nɔ wok pan; na ɔda pipul dɛn wok pan am, bɔt una de ɛnjɔy dɛn lebɔ.”
43004039	Plɛnti pan dɛn pipul we kɔmɔt Same ria we bin de na da tɔng de biliv pan Jizɔs, bikɔs di uman se, “I dɔn tɛl mi ɔl wetin a dɔn du.”
43004040	So di Same ria pipul dɛn go beg Jizɔs mek i de wit dɛn; Jizɔs gri. I de na di tɔng tu de.
43004041	Mɔ ɛn mɔ pipul biliv pan Jizɔs fɔseka di wɔd we Jizɔs insɛf tɔk.
43004042	Dɛn tɔn to di uman ɛn se, “Nɔto wetin yu tɔk mek wi biliv dis tɛm ya; wi biliv bikɔs wisɛf sɛf dɔn yɛri wetin i tɔk, ɛn wi no se na in de sev di pipul dɛn na di wɔl, fɔ tru.”
43004043	Wɛn Jizɔs dɔn de wit di pipul dɛn tu de, i lɛf dɛn ɛn go bak na Galili.
43004044	Jizɔs insɛf tɔk se, “Prɔfɛt nɔ gɛt rɛspɛkt na in yon kɔntri.”
43004045	Wɛn Jizɔs rich na Galili, di pipul dɛn we bin lib de gladi fɔ am, bikɔs dɛn bin de fɔ di Pasova ɔlide ɛn dɛn bin dɔn si ɔl wetin i du da tɛm de.
43004046	Afta dat, Jizɔs go bak na wan tɔng na Galili we nem Kena, na de i bin tɔn wata to wayn. Wan gɔvmɛnt ɔfisa na Kena bin gɛt wan bɔy pikin na Kepanyɔm we bin sik.
43004047	Wɛn di ɔfisa yɛri se Jizɔs dɔn kɔmɔt Judia kam na Galili, i go mit Jizɔs ɛn beg am fɔ go mɛn in pikin we bin dɔn niali day na Kepanyɔm.
43004048	Jizɔs tɛl di ɔfisa se, “Una nɔn nɔ go biliv mi pas nɔmɔ una si di wɔnda ful wok dɛn we a de du.”
43004049	Di ɔfisa ansa se, “Masta, duya, kam lɛ wi go bifo mi pikin day.”
43004050	Jizɔs se, “Yu go nɔmɔ, yu pikin go wɛl!” Di ɔfisa biliv wetin Jizɔs tɛl am. I go.
43004051	Wɛn di ɔfisa de go, in bɔy dɛn mit am na rod. Dɛn se, “Yu bɔy pikin nɔ go day!”
43004052	Di ɔfisa aks in bɔy dɛn ustɛm di pikin bɛtɛ, dɛn se, “Na wan oklɔk santɛm yɛstade di fiva lɛf am.”
43004053	Di pikin in papa mɛmba se na da sem tɛm de Jizɔs bin tɛl am se in pikin go wɛl. So di ɔfisa ɛn ɔl di pipul dɛn na in os biliv pan Jizɔs.
43004054	Na di sɛkɛn wɔnda ful wok dat we Jizɔs du wɛn i kɔmɔt Judia go Galili.
43005001	Wɛn dat dɔn, Jizɔs go na Jerusɛlɛm wan Ju ɔlide.
43005002	Wata bin de klos di ples we dɛn kɔl di Ship Get na Jerusɛlɛm. Fayv ples we tan lɛkɛ pɔch bin de rawnd di wata. Di Ju pipul dɛn bin de kɔl di ples Bɛtzata.
43005003	Plɛnti sik pipul bin de go ledɔm na di fayv pɔch dɛn. Sɔm pan dɛn sik pipul ya bin blɛn; sɔm nɔ bin ebul waka; ɛn sɔm bin jɛs de wan ples, dɛn nɔ ebul muf ɛni pat pan dɛn bɔdi. [Di sik pipul dɛn bin de wet fɔ mek di wata shek, bikɔs tɛm de we Gɔd we na di Masta in enjɛl kin kam shek di wata. Wɛn di wata de shek, di fɔs pɔsin we go insay di wata kin wɛl, ilɛk uskayn sik i gɛt.]
43005005	Wan man we bin dɔn sik tati-et ia bin de na di ples.
43005006	Wɛn Jizɔs si di man ledɔm de, i no se i bin dɔn sik ɔl da tɛm de. So Jizɔs aks am if i want wɛl.
43005007	Di sik man ansa se, “Masta, a nɔ gɛt nɔbɔdi fɔ put mi insay di wata wɛn i de shek. Wɛn a kin de tray fɔ go insay, ɔda pɔsin kin dɔn go insay de bifo mi.”
43005008	Jizɔs se, “Grap, tek yu mata ɛn waka!”
43005009	Di man wɛl wantɛm, i grap, tek in mata ɛn bigin waka. Dis tin ya bi di de we di Ju pipul dɛn kin pre ɛn blo.
43005010	So di Ju bigman dɛn bigin tɔk pan di man we Jizɔs mɛn. Dɛn se, “Tide na di de we fɔ pre ɛn blo, ɛn wi Ju Lɔ se pɔsin nɔ fɔ waka wit mata.”
43005011	Di man se, “Na di man we mɛn mi tɛl mi fɔ mek a tek mi mata ɛn waka.”
43005012	Di Ju bigman dɛn aks am se, “Udat na di man we tɛl yu fɔ du dat?”
43005013	Di man nɔ bin no udat na Jizɔs, bikɔs di pipul dɛn bin bɔku ɛn Jizɔs bin dɔn go wɛn nɔbɔdi nɔ bin de luk.
43005014	Wɛn dat pas, Jizɔs mit di man insay Gɔd in Os, i se, “Luk, yu dɔn wɛl naw, so yu fɔ lɛf fɔ sin, if nɔ so, wɔs tin go bi to yu pas wetin dɔn bi.”
43005015	Dɛn di man lɛf Jizɔs ɛn go mit di Ju bigman dɛn, ɛn i tɛl dɛn se na Jizɔs mɛn am.
43005016	So di Ju bigman dɛn bigin fɛn Jizɔs ɔlɔbɔt fɔ du am bad bikɔs i mɛn di man di de we fɔ pre ɛn blo.
43005017	Jizɔs se, “Mi Papa de wok ɔltɛm, ɛn misɛf fɔ wok.”
43005018	Bikɔs Jizɔs tɔk dat, di Ju bigman dɛn mekɔp fɔ kil am ɛn dis tɛm dɛn maynd bin mekɔp mɔ. Di tin we mek dɛn bin want kil am nɔto fɔ we i brok di Ju Lɔ we tɔk bɔt di de fɔ pre ɛn blo nɔmɔ, bɔt pantap dat, i se Gɔd na in Papa, so i mek insɛf ikwal wit Gɔd.
43005019	Jizɔs tɔn to di Ju bigman dɛn. I se, “A de tɛl una fɔ tru se, di Pikin nɔ kin du ɛni tin bay insɛf, na wetin i si in Papa de du nɔmɔ, na in insɛf de du. Wetin di Papa de du, na in di Pikin insɛf de du.
43005020	Di Papa lɛk in Pikin, ɛn i de sho am ɔl wetin i de du; i go sho in Pikin tin dɛn we i fɔ du we wɔnda ful pas dis wan ya we go mek una ɔl wɔnda.
43005021	Jɛs lɛkɛ aw di Papa de mek dɛn pipul we dɔn day rayz frɔm dɛn grev ɛn mek dɛn gɛt layf, na semwe so, di Pikin de gi layf to dɛn pipul we i want gi layf.
43005022	Di Papa nɔ de jɔj ɛnibɔdi, i dɔn gi in Pikin pawa fɔ jɔj pipul,
43005023	so dat ɔlman go ɔna ɛn rɛspɛkt di Pikin lɛkɛ aw dɛn ɔna ɛn rɛspɛkt di Papa. Ɛnibɔdi we nɔ ɔna ɛn rɛspɛkt di Pikin, na di Papa we sɛn di Pikin kam na wɔl di pɔsin nɔ ɔna ɛn rɛspɛkt.
43005024	“A de tɛl una se, ɛnibɔdi we yɛri mi wɔd ɛn biliv pan di wan we sɛn mi kam na wɔl, dɔn bigin liv di tru layf we go de sote go. Gɔd nɔ go jɔj am, i tan lɛkɛ pɔsin we bin dɔn day, bɔt i dɔn gɛt tru layf naw.
43005025	A de tɛl una se, di tɛm de kam ɛn i dɔn kam we dɛn pipul we dɔn day bikɔs dɛn nɔ gɛt di tru layf, go yɛri dɛn tin we Gɔd in Pikin de tɔk, ɛn ɔl dɛn wan we yɛri wetin i se ɛn du am go gɛt tru layf.
43005026	Jɛs lɛkɛ aw di Papa gɛt pawa fɔ gi layf, semwe so, i gi in Pikin insɛf pawa fɔ gi layf.
43005027	Ɛn di Papa dɔn gi in Pikin di pawa fɔ jɔj mɔta lman bikɔs in Pikin na Mɔta lman Pikin.
43005028	Wetin a jɛs tɛl una so nɔ fɔ mek una wɔnda, di tɛm de kam we ɔl dɛn pipul we dɔn day go yɛri wetin di Pikin de tɔk,
43005029	ɛn dɛn go rayz frɔm dɛn grev: di wan dɛn we bin du gud, go rayz frɔm dɛn grev ɛn dɛn go gɛt layf we go de sote go; bɔt dɛn wan we bin du bad, go rayz frɔm dɛn grev, ɛn a go kɔndɛm dɛn.
43005030	“A nɔ gɛt di pawa fɔ du ɛni tin bay misɛf; a jɛs de jɔj pipul lɛkɛ aw Gɔd tɛl mi fɔ jɔj dɛn, so na di rayt we a de jɔj pipul bikɔs a nɔ de tray fɔ du wetin a want, na wetin di wan we sɛn mi want, na dat nɔmɔ a de du.
43005031	“If na mi wan gren tɔk bɔt misɛf, nɔbɔdi nɔ go biliv wetin a tɔk.
43005032	Bɔt ɔda pɔsin de we de tɔk bɔt mi, ɛn a no se na tru i de tɔk bɔt mi.
43005033	Una bin sɛn sɔm mɛsenja dɛn go aks Jɔn bɔt mi, ɛn wetin Jɔn tɔk bɔt mi na tru.
43005034	Nɔto fɔ se a nɔ de abop pan wetin ɔda pɔsin de tɔk bɔt mi, we na tru, a jɛs tɛl una se wetin Jɔn tɔk bɔt mi na tru, fɔ mek Gɔd sev una.
43005035	Wetin Jɔn bin de tɔk bin tan lɛkɛ lamp we layt ɛn di layt brayt fɔ mek ɔlman si. Una bin gri fɔ mek di layt shayn pan una fɔs ɛn mek una at gladi.
43005036	Bɔt wetin a de du sho wetin a bi fɔ tru pas aw wetin Jɔn sɛf tɔk, sho wetin a bi; wetin a de du na wetin nɔmɔ mi Papa tɛl mi fɔ du. Na dɛn wok ya we a de du de mek pipul no udat a bi ɛn sho se na mi Papa sɛn mi kam na wɔl.
43005037	Ɛn mi Papa we sɛn mi insɛf de tɔk udat a bi. Una nɔ yɛri in vɔys wande ɛn una nɔ si in fes wande.
43005038	Ɛn una nɔ de kip in wɔd na una at bikɔs una nɔ biliv pan di wan we i sɛn kam na wɔl.
43005039	Una de luk gud insay di wɔd dɛn we rayt na Gɔd in Buk, bikɔs una min se una go gɛt layf we go de sote go insay dɛn buk de. Bɔt na mi dɛn de tɔk bɔt na Gɔd in Buk.
43005040	Pan ɔl dat, una nɔ gri fɔ kam to mi, so dat una go gɛt di tru layf we go de sote go.
43005041	“A nɔ de wok fɔ mek mɔta lman prez mi.
43005042	A no una, a no se una nɔ lɛk Gɔd at ɔl.
43005043	Na mi Papa sɛn mi, na in mek i kam, bɔt una nɔ gri lisin to mi; bɔt wɛn ɔda pɔsin kam fɔ insɛf, nɔbɔdi nɔ sɛn am, una go lisin to am.
43005044	Una lɛk di prez we una kɔmpin dɛn de prez una, bɔt una nɔ de tray fɔ mek di wan Gɔd prez una, so aw una go biliv mi?
43005045	Una nɔ fɔ fil se na mi go tɛl mi Papa se una dɔn du bad. Na Mozis we una bin de abop pan fɔ ɛp una go tɛl Gɔd se una dɔn du bad.
43005046	If una bin biliv Mozis fɔ tru, una bin fɔ biliv mi, bikɔs Mozis rayt bɔt mi.
43005047	Bɔt we una nɔ biliv wetin i rayt bɔt mi, aw una go biliv wetin a de tɔk?”
43006001	Wɛn dat dɔn, Jizɔs krɔs oba Lek Galili (sɔm pipul kin kɔl am Lek Taybiryɔs).
43006002	Plɛnti plɛnti pipul fala am, bikɔs dɛn si di wɔnda ful wok we i du we i mɛn dɛn sik pipul.
43006003	Jizɔs ɛn in lanin bɔy dɛn go sidɔm ɔp wan il.
43006004	Di tɛm fɔ di Pasova ɔlide bin dɔn de rich.
43006005	Wɛn Jizɔs luk rawnd, i si se plɛnti plɛnti pipul de kam to am, so i aks Filip se, “Usay wi go bay bred we go du fɔ fid ɔl dɛn pipul ya?”
43006006	Jizɔs jɛs tɔk dat nɔmɔ fɔ si wetin Filip go du, bikɔs i bin dɔn no wetin in go du.
43006007	Filip ansa Jizɔs se, “Fɔ mek ɔlman gɛt lili lili bit, wi fɔ pul pas tu ɔndrɛd silva kɔpɔ fɔ bay di bred.”
43006008	Wan pan Jizɔs in ɔda lanin bɔy dɛn, dat na Andru we na Saymɔn Pita in brɔda se,
43006009	“Wan lili bɔbɔ de ya; i gɛt fayv bali bred ɛn tu fish. Bɔt dɛn nɔ go du fɔ ɔl dɛn pipul ya.”
43006010	Jizɔs tɛl in lanin bɔy dɛn se, “Una tɛl di pipul dɛn fɔ sidɔm.” Plɛnti gras bin de na di grɔn, so ɔl di pipul dɛn sidɔm. Di man dɛn we bin lib de na bin lɛkɛ fayv tawzin so.
43006011	Jizɔs tek di bred, i tɛl Gɔd tɛnki, dɔn i sheb am gi di pipul dɛn we bin sidɔm. I du di sem tin wit di fish, ɛn ɔlman gɛt ɔl wetin i want.
43006012	Wɛn dɛn ɔl dɔn bɛlful, Jizɔs tɛl in lanin bɔy dɛn se, “Una gɛda ɔl di af af we lɛf, mek natin nɔ wes.”
43006013	So di lanin bɔy dɛn gɛda ɔl di af af bred dɛn we bin lɛf pan di fayv bali bred, afta di pipul dɛn dɔn it. Di af af we dɛn gɛda ful twɛlv blay.
43006014	Wɛn di pipul dɛn we bin lib de si di wɔnda ful wok we Jizɔs du, dɛn se, “Fɔ tru, dis man na da prɔfɛt we Mozis bin se go kam na wɔl.”
43006015	Jizɔs no se di pipul dɛn bin want kam kapu am ɛn fos am fɔ bi king, so i kɔmɔt to dɛn, in wan gren go ɔp di il.
43006016	Wɛn ivintɛm rich, Jizɔs in lanin bɔy dɛn go na Lek Galili.
43006017	Dɛn tek bot krɔs oba, dɛn bin put ed fɔ go Kepanyɔm. Dɛn lib de sote nɛt kam, bɔt Jizɔs nɔ bin dɔn go mit dɛn yet.
43006018	Bay da tɛm de tra nga briz bin de blo we mek di wata rɔf.
43006019	Di lanin bɔy dɛn bin dɔn padul go lɛkɛ tri to fo mayl midul di wata we dɛn si Jizɔs de waka pantap di wata de kam klos di bot. Di lanin bɔy dɛn dɛn fred.
43006020	Jizɔs tɛl dɛn se, “Una nɔ fred, na mi dis!”
43006021	Na wit gladi dɛn mek Jizɔs go insay di bot, di bot rich di ples we dɛn bin de go na sho wantɛm.
43006022	Di ɔda de, dɛn pipul we bin dɔn lɛf na di ɔda sho klos Lek Galili notis se na wan gren bot bin lib de. Dɛn bin no se Jizɔs nɔ bin go insay di bot wit in lanin bɔy dɛn, wɛn dɛn bin de lɛf fɔ go Kepanyɔm.
43006023	Bɔt sɔm ɔda bot dɛn we kɔmɔt Taybiryɔs, kam nia di ples we di pipul dɛn it di bred afta di Masta dɔn tɛl Gɔd tɛnki.
43006024	Wɛn di pipul dɛn nɔ si Jizɔs ɛn in lanin bɔy dɛn, dɛn go insay di bot dɛn ɛn go luk fɔ Jizɔs na Kepanyɔm.
43006025	Wɛn di pipul dɛn krɔs di Lek dɛn si Jizɔs, na in dɛn aks am se, “Ticha, ustɛm yu rich ya?”
43006026	Jizɔs se, “A de tɛl una se, na fɔseka di bred we a bin gi una we una it te una bɛlful, mek una de luk fɔ mi, nɔto bikɔs una ɔnda stand wetin di wɔnda ful wok dɛn we a de du, min.
43006027	Una nɔ fɔ wok fɔ di it we go pwɛl, bɔt una fɔ wok fɔ di it we de gi layf we go de sote go. Na di it dat we Mɔta lman Pikin go gi una fɔ it, bikɔs na Mɔta lman Pikin, Gɔd we na di Papa dɔn sho se in gri fɔ.”
43006028	So di pipul dɛn aks Jizɔs se, “Wetin wi fɔ du, so dat wi go du wetin Gɔd want wi fɔ du?”
43006029	Jizɔs ansa dɛn se, “Di tin we Gɔd want una fɔ du na in dis: una fɔ biliv pan di wan we Gɔd sɛn kam na wɔl.”
43006030	Dɛn aks am bak se, “Us wɔnda ful wok yu go du fɔ mek wi si, so dat wi go biliv Yu? Wetin yu go du?
43006031	Wi gra npapa-papa dɛn bin it da tin we dɛn kɔl mana wɛn dɛn bin de na di dɛzat, ɛn na bɔt dat dɛn rayt na Gɔd in Buk we dɛn se, ‘I gi dɛn bred we kɔmɔt ɛvin fɔ it.’ ”
43006032	Jizɔs se, “A de tɛl una fɔ tru se, di tin we Mozis bin gi una nɔto di bred we kɔmɔt ɛvin; na mi Papa de gi una di tru bred we kɔmɔt ɛvin.
43006033	Di bred we Gɔd de gi na di wan we kɔmɔt ɛvin kam dɔng we de gi mɔta lman di tru layf.”
43006034	Dɛn se, “Masta, duya, gi wi da bred de ɔltɛm.”
43006035	Jizɔs ansa dɛn se, “Mi na di bred we de gi layf, ɛnibɔdi we kam to mi ɛn biliv pan mi nɔ go angri, ɛn i nɔ go tɔsti igen.
43006036	Bɔt a de tɛl una se una dɔn si mi, bɔt una nɔ biliv pan mi.
43006037	Ɔl dɛn wan we mi Papa dɔn gi mi go kam to mi. A nɔ go drɛb ɛnibɔdi we kam to mi,
43006038	bikɔs a nɔ kɔmɔt na ɛvin kam fɔ du wetin a want, a kam fɔ du wetin di wan we sɛn mi want mi fɔ du.
43006039	Ɛn di wan we sɛn mi nɔ want mek a lɔs ɛni wan pan dɛn wan we i dɔn gi mi, i want mek a mek dɛn rayz frɔm dɛn grev ɛn gi dɛn layf we go de sote go, di de we i go jɔj ɔlman.
43006040	Wetin mi Papa want, na fɔ mek ɔlman we no in Pikin ɛn biliv pan am gɛt layf we go de sote go. Ɛn a go mek dɛn ɔl rayz frɔm di grev ɛn gi dɛn di tru layf, di de we Gɔd go jɔj ɔlman.”
43006041	Di pipul dɛn bigin grɔmbul bikɔs Jizɔs se, “Mi na di bred we kɔmɔt na ɛvin.”
43006042	So dɛn se, “Dis man ya na Jizɔs, Josɛf in pikin, nɔto so? Wi no in papa ɛn mama. Aw i de tɔk naw se na ɛvin in kɔmɔt kam dɔng na wɔl?”
43006043	Jizɔs tɛl dɛn se, “Una lɛf fɔ grɔmbul!
43006044	Nɔbɔdi nɔ go kam to mi pas mi Papa we sɛn mi bring di pɔsin kam to mi; ɛn a go mek di pɔsin rayz frɔm in grev ɛn gi am tru layf, di de we Gɔd go jɔj ɔlman.
43006045	Wan prɔfɛt bin rayt se, ‘Na Gɔd go lan ɔlman wetin dɛn fɔ du.’ Ɛnibɔdi we lisin mi Papa gud ɛn lan wetin i tich am, da pɔsin de go kam to mi.
43006046	Dat nɔ min se pɔsin de we dɔn si mi Papa; di wan we kɔmɔt to Gɔd, na in wan gren dɔn si di Papa.
43006047	A de tɛl una se, ɛnibɔdi we biliv wetin a se, da pɔsin de dɔn gɛt layf we go de sote go.
43006048	Mi na di bred we de gi layf.
43006049	Pan ɔl we una gra npapa-papa dɛn bin it mana wɛn dɛn bin de na di dɛzat, dɛn day.
43006050	Bɔt di bred we kɔmɔt na ɛvin, na bred we if ɛnibɔdi it am, i nɔ go day.
43006051	Mi na di bred we kɔmɔt na ɛvin we de gi layf, if ɛnibɔdi it am, di pɔsin go gɛt layf we go de sote go. Di bred we a go gi na mi bɔdi we a go sakri fays, so dat ɔlman na wɔl kin gɛt layf.”
43006052	Di tin we Jizɔs tɔk, mek di pipul dɛn vɛks ɛn bigin agyu wit dɛn kɔmpin. Dɛn se, “Aw dis man ya go gi wi in bɔdi fɔ it?”
43006053	Jizɔs se, “A de tɛl una fɔ tru se, if una nɔ it Mɔta lman Pikin in bɔdi ɛn drink in blɔd, una nɔ go gɛt tru layf.
43006054	Ɛnibɔdi we it mi bɔdi ɛn drink mi blɔd, da pɔsin de go gɛt layf we go de sote go, ɛn a go mek i rayz frɔm in grev ɛn gi am tru layf, di de we Gɔd go jɔj ɔlman.
43006055	Bikɔs mi bɔdi na in na di tru tin we fɔ it ɛn mi blɔd na di tru tin we fɔ drink.
43006056	Ɛnibɔdi we it mi bɔdi ɛn drink mi blɔd, di pɔsin go de na mi at ɛn misɛf go liv insay di pɔsin in at.
43006057	Na mi Papa we de gi layf sɛn mi kam na wɔl, ɛn na in mek misɛf gɛt layf. Semwe so, a go mek ɛnibɔdi we it mi bɔdi, gɛt layf.
43006058	Dis na di bred we kɔmɔt na ɛvin kam dɔng, i nɔ tan lɛkɛ da bred we una gra npapa-papa dɛn bin de it wɛn dɛn bin de na di dɛzat, bɔt afta dat pas dɛn day. Bɔt di pɔsin we go it dis bred ya go gɛt layf we go de sote go.”
43006059	Jizɔs tɔk ɔl dɛn tin ya wɛn i bin de lan pipul na di Ju mitin os na Kepanyɔm.
43006060	Plɛnti pan di pipul dɛn we bin de fala Jizɔs we yɛri dɛn wɔd ya, se, “Dɛn tin ya we i lan wi tu tra nga. Udat go gri fɔ fala dɛn?”
43006061	Jizɔs bin no se di pipul dɛn bin de grɔmbul bɔt wetin i tɔk, pan ɔl we nɔbɔdi nɔ tɛl am, so i aks dɛn se, “Di tin we a tɔk mek una nɔ want biliv igen?
43006062	Wɛl, wetin go bi if una si Mɔta lman Pikin tɔn bak go na di ples we i bin de fɔs?
43006063	Na Gɔd in Spirit de gi pipul layf. Mɔta lman nɔ gɛt di pawa fɔ gi layf. Di wɔd dɛn we a dɔn tɛl una de mek Gɔd in Spirit we de gi layf kam to una.
43006064	Pan ɔl dat, sɔm pan una nɔ biliv dɛn.” (Frɔm di tɛm we Jizɔs bigin fɔ lan di pipul dɛn, i dɔn no di wan dɛn we nɔ go biliv pan am, ɛn di pɔsin we go sɛl am.)
43006065	Jizɔs tɔk igen se, “Na di tin dis we mek a tɛl una se, nɔbɔdi nɔ go kam to mi pas di Papa mek di pɔsin ebul kam to mi.”
43006066	Fɔseka dat, plɛnti pan di pipul dɛn we bin de fala Jizɔs, tap fɔ fala am.
43006067	So Jizɔs aks di twɛlv lanin bɔy dɛn se, “Unasɛf want go lɛf mi?”
43006068	Saymɔn Pita ansa se, “Masta, udat wi go go to? Na yu de tɔk dɛn wɔd we de gi pɔsin layf we go de sote go.
43006069	Ɛn naw wi dɔn biliv ɛn wi no se, yu na Gɔd yon pɔsin ɛn na yu Gɔd sɛn kam to wi.”
43006070	Jizɔs se, “Na mi pik una ɔl twɛlv, nɔto so? Bɔt wan pan una na dɛbul!”
43006071	Jizɔs bin de tɔk bɔt Judas we na Saymɔn Iskariɔt in pikin, pan ɔl we Judas na bin wan pan di twɛlv lanin bɔy dɛn, i bin mekɔp fɔ sɛl Jizɔs.
43007001	Wɛn dat dɔn, Jizɔs go ɔlɔbɔt na Galili; i nɔ bin want go ɔlɔbɔt na Judia, bikɔs di Ju bigman dɛn we bin lib de bin de wet fɔ kil am.
43007002	Wan Ju ɔlide we dɛn kɔl “Bafa Fɛsti val” bin dɔn de rich.
43007003	So Jizɔs in brɔda dɛn tɛl am se, “Kɔmɔt na dis tɔng go Judia, so dat dɛn pipul we de fala yu, go si di wɔnda ful wok dɛn we yu de du.
43007004	Nɔbɔdi nɔ go ayd fɔ du wetin i de du if i want mek pipul no am gud. Yu de du dɛn wɔnda ful wok ya, so mek ɔlman na wɔl no bɔt yu!”
43007005	(In brɔda dɛnsɛf nɔ bin biliv pan am).
43007006	Jizɔs se, “Di rayt tɛm nɔ rich yet fɔ mi. Ɔltɛm rayt fɔ una.
43007007	Di pipul dɛn na wɔl jɛs gɛt fɔ lɛk una, bɔt dɛn nɔ lɛk mi bikɔs a kin de tɛl dɛn se, dɛn de du bad.
43007008	Una go na Jerusɛlɛm fɔ di ɔlide dis tɛm ya, a nɔ de go de, bikɔs di rayt tɛm nɔ rich yet fɔ mi.”
43007009	Wɛn Jizɔs dɔn tɔk dɛn wɔd ya, i nɔ kɔmɔt na Galili wantɛm; i bin lib de fɔ sɔm tɛm.
43007010	Afta Jizɔs in brɔda dɛn bin dɔn go na Jerusɛlɛm fɔ di ɔlide, na in Jizɔs insɛf go de. I go de saful lɛkɛ se i nɔ want mek pipul dɛn no se i lib de.
43007011	Di Ju bigman dɛn bin de luk fɔ Jizɔs de. Dɛn bin de aks aks di pipul dɛn fɔ am. Dɛn se, “Usay di man de?”
43007012	Plɛnti pipul na di krawd bin de tɔk saful to dɛn kɔmpin bɔt Jizɔs. Sɔm pipul se, “Jizɔs na gud man.” Sɔm ɔda pipul dɛn se, “Nɔ, Jizɔs nɔto gud man, i de mek di pipul dɛn ful.”
43007013	Bɔt nɔbɔdi nɔ tɔk lawd fɔ mek plɛnti pipul yɛri dɛn bikɔs dɛn bin de fred mek di Ju bigman dɛn nɔ pɔnish dɛn.
43007014	Di ɔlide bin dɔn go af we wɛn Jizɔs go na Gɔd in Os ɛn bigin lan di pipul dɛn we bin lib de.
43007015	Di Ju bigman dɛn wɔnda, dɛn se, “Aw dis man sabi plɛnti tin so, ɛn i nɔ go skul wan de?”
43007016	Jizɔs se, “Nɔto mi yon sɛns a de tek lan una, bɔt na Gɔd we sɛn mi tɛl mi wetin a fɔ lan una.
43007017	Ɛnibɔdi we gri fɔ du wetin Gɔd want, go no if na Gɔd tɛl mi wetin a de lan pipul ɔ if na bay misɛf a de tɔk.
43007018	Pɔsin we de tɔk fɔ insɛf de tray fɔ mek pipul prez am. Bɔt pɔsin we want fɔ mek pipul prez di wan we sɛn am, na pɔsin we de tɔk tru, lay nɔ de na in mɔt.
43007019	Mozis bin gi una di Lɔ, nɔto so? Bɔt una nɔn nɔ de du wetin di Lɔ se. Wetin mek una de tray fɔ kil mi?”
43007020	Di pipul dɛn ansa se, “Dɛbul de insay yu! Udat de tray fɔ kil yu?”
43007021	Jizɔs ansa dɛn se, “Una bin wɔnda wɛn a du wan wɔnda ful wok.
43007022	Mozis bin tɛl una fɔ sakɔmsayz una bɔy pikin dɛn (bɔt nɔto Mozis bin bigin fɔ sakɔmsayz, na una gra npapa-papa dɛn bin bigin fɔ du dat), so una de sakɔmsayz bɔy pikin di de fɔ pre ɛn blo.
43007023	If una sakɔmsayz bɔy pikin di de fɔ pre ɛn blo, fɔ mek una kip di Lɔ we Mozis gi una, wetin du una vɛks pan mi bikɔs a mek pɔsin wɛl gud di de fɔ pre ɛn blo?
43007024	Una lɛf fɔ jɔj bay wetin una de si, una jɔj bay aw tin bi.”
43007025	Sɔm pipul na Jerusɛlɛm se, “Nɔto di man dis we di Ju bigman dɛn de tray fɔ kil?
43007026	I de tɔk mek ɔlman yɛri, ɛn di pipul dɛn nɔ de tɔk natin! Tinkya di Ju bigman dɛn dɔn no se na in na di Mɛsaya?
43007027	Wi ɔl no usay dis man kɔmɔt; bɔt wɛn di Mɛsaya kam, nɔbɔdi nɔ go no usay i kɔmɔt.”
43007028	Wɛn Jizɔs bin de lan di pipul dɛn na Gɔd in Os, i tɔk lawd wan se, “Una sabi mi gud gud? Una no usay a kɔmɔt? Nɔto bay misɛf a kam ya, bɔt di wan we sɛn mi de tɔk tru. Una nɔ no am,
43007029	bɔt mi no am, bikɔs na to am a kɔmɔt ɛn na in sɛn mi.”
43007030	Dɛn tray fɔ ol Jizɔs, bɔt nɔbɔdi nɔ ebul put an pan am, bikɔs di tɛm fɔ ol am nɔ bin rich yet.
43007031	Bɔt plɛnti pipul we bin de na di krawd biliv pan Jizɔs, dɛn se, “Wɛn di Mɛsaya kam, una tink se i go du wɔnda ful wok dɛn pas dɛn wan we dis man ya dɔn du?”
43007032	Dɛn Ju pipul we dɛn kɔl Faresi yɛri we di pipul dɛn de tɔk dɛn tin ya bɔt Jizɔs saful saful, so di Faresi dɛn ɛn dɛn bigman we de mek sakrifays fɔ pipul sin sɛn sɔm gyad dɛn fɔ go ol Jizɔs.
43007033	Jizɔs se, “A go de wit una lili bit mɔ, dɛn a go go bak to di Wan we sɛn mi kam na wɔl.
43007034	Da tɛm de una go luk fɔ mi bɔt una nɔ go si mi, bikɔs una kant go na di ples we a go de.”
43007035	Di Ju bigman dɛn bigin tɔk to dɛn kɔmpin, dɛn se, “Usay dis man de go we wi nɔ go si am? Fɔ se i go go na dɛn ɔda tɔng we dɛn pipul we nɔto Ju de, ɛn lan dɛn?
43007036	Wetin dis man min wɛn i se wi go luk fɔ am, bɔt wi nɔ go si am, ɛn wi kant go na di ples we i go de?”
43007037	Di las de pan di ɔlide we impɔtant pas ɔl di ɔda de dɛn, Jizɔs tinap ɛn tɔk lawd wan se, “If ɛnibɔdi tɔsti mek i kam to mi, kam drink.
43007038	Dɛn rayt na Gɔd in Buk se, ‘If ɛnibɔdi biliv pan mi, plɛnti plɛnti wata we de gi layf go de kɔmɔt insay in at, ɛn i nɔ go tap.’ ”
43007039	Jizɔs bin de tɔk dat bɔt di Spirit we ɔl dɛn pipul we biliv pan am go gɛt. Gɔd nɔ bin dɔn gi dɛn di Spirit yet, bikɔs i nɔ bin dɔn mek Jizɔs go ɔp ɔp na ɛvin ɛn gɛt ɔna yet.
43007040	Sɔm pipul dɛn na di krawd yɛri we Jizɔs tɔk dat, dɛn se, “Fɔ tru, dis man ya na di prɔfɛt we wi bin de luk fɔ!”
43007041	Sɔm ɔda pipul dɛn se, “Dis man ya na di Mɛsaya!” Bɔt sɔm ɔda wan dɛn se, “Di Mɛsaya nɔ go kɔmɔt na Galili.
43007042	Dɛn rayt na Gɔd in Buk se, di Mɛsaya go bi wan pan King Devid in gra npi kin-pi kin dɛn ɛn na Bɛtliɛm, da tɔng we King Devid bin de, i go bɔn.”
43007043	So di pipul dɛn na di krawd bin sheb. Sɔm tɔk gud bɔt Jizɔs, sɔm tɔk bad bɔt am.
43007044	Sɔm bin want fɔ ol Jizɔs, bɔt nɔbɔdi nɔ put an pan am.
43007045	Wɛn di gyad dɛn kam bak, di bigman dɛn we bin de mek sakri fays fɔ pipul sin ɛn di Faresi dɛn, aks dɛn wetin mek dɛn nɔ bring Jizɔs kam.
43007046	Di gyad dɛn ansa se, “Nɔbɔdi nɔ tɔk lɛkɛ dis man ya wande.”
43007047	Di Faresi dɛn se, “Una want tɛl wi se i mek unasɛf ful?
43007048	Una no ɛni Ju bigman ɔ ɛni Faresi we biliv pan am?
43007049	Di pipul dɛn na dis krawd ya nɔ no di Lɔ we Gɔd bin gi Mozis, so Gɔd go pɔnish dɛn!”
43007050	Wan pan di Faresi dɛn we bin lib de, na Niko dimɔs we bin dɔn go fɛn Jizɔs bifo ɔl dis bi. I bigin tɔk to in kɔmpin Faresi dɛn; i se,
43007051	“Wi Ju Lɔ tɛl wi se wi nɔ fɔ kɔndɛm pɔsin bifo wi yɛri wetin di pɔsin gɛt fɔ se, so dat wi kin no wetin i du.”
43007052	In kɔmpin dɛn aks am se, “Na Galili yusɛf kɔmɔt? Tek tɛm luk wetin dɛn rayt na Gɔd in Buk, yu go no se prɔfɛt nɔ kɔmɔt na Galili wande.”
43008001	Afta dat, ɔlman go na in os, bɔt Jizɔs go na Mawnt Ɔliv.
43008002	Di ɔda de, wɛn do jɛs klin, Jizɔs go bak na Gɔd in Os. Ɔl di pipul dɛn go gɛda rawnd am, na in i sidɔm ɛn bigin lan dɛn.
43008003	Di Ju Lɔ ticha ɛn di Faresi dɛn bring wan mare du man we dɛn bin kech wit man we nɔto in mare dman; dɛn mek di uman tinap bifo ɔlman.
43008004	Dɛn go to Jizɔs. Dɛn se, “Ticha, dɛn kech dis mare du man wit man we nɔto in mare dman.
43008005	Wi Ju Lɔ we Gɔd bin gi Mozis tɛl wi se wi fɔ ston uman lɛkɛ dis sote i day. Wetin yu se, sa?”
43008006	Dɛn tɔk dat fɔ yɛri wetin Jizɔs go se, so dat dɛn kin se i nɔ de du rayt. Bɔt Jizɔs bɛn dɔng ɛn bigin rayt na grɔn wit in finga.
43008007	Di Ju Lɔ ticha dɛn bin stil de aks Jizɔs kwɛshɔn, na in Jizɔs tinap ɛn se, “If ɛni wan pan una de we nɔ sin yet, mek da pɔsin de sɛn di fɔs ston pan dis uman.”
43008008	Na in Jizɔs bɛn dɔng ɛn bigin rayt na grɔn bak.
43008009	Wɛn dɛn yɛri wetin Jizɔs tɔk, dɛn ɔl kɔmɔt de wan bay wan; na di big wan dɛn fɔs kɔmɔt de, bifo di smɔl wan dɛn. Na Jizɔs nɔmɔ bin lɛf ɛn di uman bin stil tinap de.
43008010	Jizɔs tinap ɛn aks di uman se, “We di pipul dɛn? Nɔbɔdi nɔ de fɔ kɔndɛm yu?”
43008011	Di uman ansa se, “Nɔbɔdi nɔ de, sa!” Jizɔs tɛl am se, “Misɛf nɔ go kɔndɛm yu. Go, bɔt nɔ sin igen.”]
43008012	Jizɔs bigin tɔk to di Faresi dɛn bak, i se, “Mi na di Layt na di wɔl, ɛnibɔdi we de fala mi go gɛt di layt we de gi layf ɛn i nɔ go waka na dak.”
43008013	Di Faresi dɛn se, “Yu jɛs de tɔk bɔt yusɛf, nɔbɔdi nɔ de fɔ bak wetin yu de tɔk, so wetin yu de tɔk nɔ min natin.”
43008014	Jizɔs ansa dɛn se, “Nɔbɔdi nɔ de fɔ bak mi we a de tɔk bɔt misɛf, bɔt na tru a de tɔk bikɔs a no usay a kɔmɔt ɛn usay a de go. Una nɔ no usay a kɔmɔt ɛn una nɔ no usay a de go.
43008015	Una de jɔj lɛkɛ aw mɔta lman de jɔj in kɔmpin mɔta lman, mi nɔ de jɔj ɛnibɔdi.
43008016	Bɔt if a fɔ jɔj pipul, a go jɔj dɛn tret, nɔto mi wan gren go jɔj dɛn, mi Papa we sɛn mi, insɛf de wit mi.
43008017	Wan say pan una Ju Lɔ se, wɛn tu witnɛs tɔk di sem tin, dat min se na tru dɛn de tɔk.
43008018	A de tɔk bɔt misɛf ɛn mi Papa we sɛn mi de tɔk di sem tin bɔt mi.”
43008019	Dɛn se, “Usay yu papa de?” Jizɔs ansa se, “Una nɔ no mi ɛn una nɔ no mi Papa. If una bin no mi, una bin go no mi Papa we sɛn mi.”
43008020	Jizɔs tɔk dɛn wɔd ya wɛn i bin de lan pipul na Gɔd in Os, insay di rum we di ɔfrin bɔks bin de. Nɔbɔdi nɔ ol am bikɔs di tɛm we fɔ ol am nɔ bin rich yet.
43008021	Jizɔs bin stil de tɔk to di pipul dɛn. I se, “A go go, una go luk fɔ mi, bɔt una go day wit ɔl una sin. Una nɔ go go na di ples we a de go.”
43008022	So di Ju bigman dɛn se, “Dis man se wi nɔ go go na di ples we i de go; tinkya i go kil insɛf?”
43008023	Jizɔs se, “Na dis wɔl ya una blant, bɔt mi kɔmɔt ɔp na ɛvin. Na dis wɔl una kɔmɔt, bɔt nɔto dis wɔl mi kɔmɔt.
43008024	Na dat mek a tɛl una se, una go day wit ɔl una sin. Ɛn una go day wit una sin, if una nɔ biliv se ‘Mi na di pɔsin we a bi.’ ”
43008025	Dɛn aks Jizɔs se, “Udat na yu?” Jizɔs ansa dɛn se, “Mi na di pɔsin we a bin dɔn tɛl una se a bi, frɔm tɛm.
43008026	A gɛt plɛnti tin fɔ tɔk bɔt una, ɛn plɛnti tin fɔ kɔndɛm una fɔ. Bɔt di wan we sɛn mi, tru, ɛn a go jɛs tɛl dɛn pipul na wɔl wetin i tɛl mi.”
43008027	Dɛn nɔ bin ɔnda stand se Jizɔs bin de tɛl dɛn bɔt in Papa we de na ɛvin.
43008028	So Jizɔs se, “Wɛn una lif Mɔta lman Pikin ɔp, una go no se, ‘Mi na di pɔsin we a bi;’ da tɛm de, una go no se a nɔ de du ɛni tin bay misɛf, na wetin mi Papa tɛl mi fɔ tɔk nɔmɔ a de tɔk.
43008029	Ɛn di wan we sɛn mi de wit mi, i nɔ lɛf mi to misɛf bikɔs ɔltɛm a de du dɛn tin we i lɛk.”
43008030	Plɛnti pipul we yɛri Jizɔs de tɔk dɛn wɔd ya biliv pan am.
43008031	So Jizɔs tɛl di wan dɛn we biliv pan am se, “If una de du ɔl wetin a tɛl una fɔ du, una na mi lanin bɔy dɛn fɔ tru;
43008032	una go no wetin tru bɔt Gɔd, ɛn dat go mek una fri.”
43008033	Dɛn ansa Jizɔs se, “Wi na Ebraam in gra npi kin-pi kin dɛn, ɛn wande wi nɔ bi slev; so, wetin yu min we yu se, ‘Una go fri?’ ”
43008034	Jizɔs se, “A de tɛl una fɔ tru se, ɛnibɔdi we sin, na slev to sin.
43008035	Slev nɔ go de to in masta ɔltɛm, bɔt bɔy pikin go de na in papa os ɔltɛm.
43008036	If Gɔd in Pikin mek una fri, dɛn una go fri fɔ tru.
43008037	A no se una na Ebraam in gra npi kin-pi kin dɛn, pan ɔl dat una de tray fɔ kil mi, bikɔs una nɔ want du wetin a lan una.
43008038	A de tɛl una bɔt dɛn tin we Gɔd we na mi Papa dɔn sho mi, bɔt una de du wetin una yon papa dɔn tɛl una fɔ du.”
43008039	Dɛn ansa Jizɔs se, “Na Ebraam, na wi papa.” Jizɔs se, “If una na bin Ebraam in pikin dɛn, una bin go de du di sem tin dɛn we Ebraam bin du.
43008040	Na di tru wɔd dɛn nɔmɔ we Gɔd tɛl mi, a de tɛl una frɔm tɛm, bɔt pan ɔl dat, una de tray fɔ kil mi. Ebraam nɔ du so.
43008041	Una de du wetin una tru papa bin du.” Dɛn se, “Na Gɔd wan gren na wi papa, wi na in tru pikin dɛn.”
43008042	Jizɔs se, “If Gɔd na bin una Papa fɔ tru, una bin fɔ lɛk mi, bikɔs na Gɔd a kɔmɔt to kam naya. A nɔ jɛs kam bay misɛf, na mi Papa sɛn mi.
43008043	Wetin mek una nɔ ɔnda stand wetin a de tɔk? Na bikɔs una nɔ want fɔ yɛri wetin a de tɛl una.
43008044	Na Setan na una papa, so una lɛk fɔ du di tin dɛn we una papa lɛk fɔ du. Frɔm tɛm, Setan de kil, ɛn i nɔ lɛk ɛni tin we na tru, bikɔs i nɔ de tɔk tru. Ɛnitɛm we i lay, i jɛs de sho in trik, bikɔs na layman ɛn na in de mek pipul lay.
43008045	Bɔt a de tɔk tru, na dat mek una nɔ biliv mi.
43008046	Uswan pan una kin pruv se a dɔn sin? If a de tɔk tru, wetin du una nɔ biliv mi?
43008047	Pɔsin we kɔmɔt to Gɔd de put in at pan di tin dɛn we Gɔd tɔk. Nɔto Gɔd una kɔmɔt to, na dat mek una nɔ de yɛri Gɔd in wɔd.”
43008048	Dɛn aks Jizɔs se, “Yu want se wi nɔ bin tɔk tru wɛn wi se yu na pɔsin we kɔmɔt Same ria, ɛn dɛbul de insay yu?”
43008049	Jizɔs ansa se, “A nɔ gɛt dɛbul; a rɛspɛkt mi Papa, bɔt una nɔ rɛspɛkt mi.
43008050	A nɔ de tray fɔ mek pipul rɛspɛkt mi. Bɔt wan pɔsin de we want mek pipul rɛspɛkt mi ɛn i de jɔj tret.
43008051	A de tɛl una se, ɛnibɔdi we de du wetin a de lan am, nɔ go day.”
43008052	Dɛn tɛl Jizɔs se, “Wi dɔn no naw se dɛbul de insay yu, fɔ tru! Ebraam day, ɛn ɔl dɛn prɔfɛt sɛf day. Pan ɔl dat yu se, ɛnibɔdi we du wetin yu lan am, nɔ go day.
43008053	Wi papa Ebraam day, yu min se yu pas am? Dɛn prɔfɛt sɛf day, udat yu want tɛl wi se yu bi?”
43008054	Jizɔs ansa dɛn se, “If misɛf mek pipul ɔna mi, da ɔna de nɔ min natin. Na mi Papa de mek pipul ɔna mi, ɛn na in una de kɔl wi Gɔd.
43008055	Una nɔ no am wande, bɔt mi no am. If a bin se a nɔ no am, a bin fɔ de lay lɛkɛ una. Bɔt a no am, ɛn a de du wetin i se.
43008056	Una papa Ebraam bin gladi, bikɔs Gɔd sho am di tɛm we a go kam. Bifo a bɔn, i bin dɔn no se a go kam so i bin gladi.”
43008057	Di pipul dɛn se, “Yu nɔ ol fifti ia yet, wetin du yu se yu dɔn si Ebraam?”
43008058	Jizɔs se, “A de tɛl una fɔ tru se, bifo Ebraam bɔn, a dɔn de.”
43008059	Di pipul dɛn pik ston fɔ ston Jizɔs, bɔt Jizɔs ayd kɔmɔt insay Gɔd in Os.
43009001	Wɛn Jizɔs bin de waka go, i si wan blɛnyay man, we bɔn blɛn.
43009002	Di lanin bɔy dɛn aks Jizɔs se, “Ticha, udat sin we mek dis man ya bɔn blɛn? Na di man insɛf ɔ na in mami ɛn dadi dɛn?”
43009003	Jizɔs se, “Di blɛn we dis man ya blɛn nɔ gɛt natin fɔ du wit in yon sin dɛn, ɔ in mami ɛn dadi yon. I blɛn so dat pipul kin si di wɔnda ful wok we Gɔd go du.
43009004	Na detɛm wi fɔ du di wok we di wan we sɛn mi gi wi fɔ du, nɛt de kam we nɔbɔdi nɔ go ebul wok.
43009005	Wans a de na di wɔl, mi na di layt na di wɔl.”
43009006	Afta Jizɔs dɔn tɔk dat, i pit na grɔn, dɔn i mek pɔtɔpɔtɔ wit di pit. I rɔb di pɔtɔpɔtɔ pan di man in yay.
43009007	I luk di man ɛn se, “Go was yu fes na da wata we nem Saylom.” (“Saylom” min “Di wan we dɛn sɛn.”) So di man go was in fes de, na de i bigin si, so i go bak na in os.
43009008	In neba dɛn ɛn dɛn pipul we kin de si am wɛn i de beg, se, “Nɔto da man dis we kin sidɔm de beg?”
43009009	Sɔm pipul se, “Na di man dis we bin de beg,” bɔt sɔm se, “Nɔto in, na fiba i fiba am.” Di man insɛf se, “Na mi bin de beg.”
43009010	Di pipul dɛn se, “Aw yu manej bigin si?”
43009011	Di man se, “Na wan man we dɛn kɔl Jizɔs mek pɔtɔpɔtɔ we i rɔb na mi yay, dɔn i tɛl mi fɔ go was mi fes na da wata we dɛn kɔl Saylom. So a go, ɛn as a was mi fes so, a ebul fɔ si.”
43009012	Dɛn aks am usay Jizɔs de. Di man se, “A nɔ no usay i de.”
43009013	Pipul kɛr di man we bin blɛn go to di Faresi dɛn.
43009014	Na bin di de fɔ pre ɛn blo Jizɔs mek di pɔtɔpɔtɔ ɛn mɛn di blɛnyay man.
43009015	Di Faresi dɛn aks di man bak aw i manej si. Di man se, “I rɔb pɔtɔpɔtɔ na mi yay, a was mi fes, na in a bigin si.”
43009016	Sɔm pan di Faresi dɛn se, “Di pɔsin we du dis nɔ kɔmɔt to Gɔd, bikɔs i nɔ de du wetin di lɔ tɔk bɔt di de we fɔ pre ɛn blo.” Bɔt sɔm ɔda wan dɛn se, “Aw pɔsin we de pan sin go manej du wɔnda ful wok lɛkɛ dɛn wan ya?” Dɛn nɔ bin gɛt wanwɔd.
43009017	Sɔm pan di Faresi dɛn aks di man bak se, “Yu se di man mɛn yu ɛn mek yu ebul si naw. Wetin yu gɛt fɔ se bɔt am?” Di man we bin blɛn se, “Di man na prɔfɛt.”
43009018	Di Ju bigman dɛn nɔ bin gri fɔ biliv se di man bin blɛn bifo i bigin si, pas we dɛn sɛn kɔl in mama ɛn papa,
43009019	ɛn aks dɛn se, “Na una pikin dis? Una se i bɔn blɛn? Wɛl, aw i manej si?”
43009020	Di man in mama ɛn papa dɛn ansa se, “Wi no se na wi pikin dis, ɛn wi no se na blɛn wan i bɔn.
43009021	Bɔt wi nɔ no aw i manej fɔ si naw, ɛn wi nɔ no udat mɛn in yay. Una aks am, na bigman, so mek i tɔk fɔ insɛf!”
43009022	Di man in mama ɛn papa dɛn tɔk dat bikɔs dɛn bin de fred di Ju bigman dɛn. Di Ju bigman dɛn bin dɔn se, ɛnibɔdi we se in biliv se Jizɔs na di Mɛsaya, dɛn fɔ drɛb am kɔmɔt na di Ju mitin os.
43009023	Na dat mek di man in mama ɛn papa se, “Na bigman, una aks am!”
43009024	Di Ju bigman dɛn kɔl di man we bin blɛn kam bak, ɛn tɛl am se, “Swɛ bifo Gɔd se na tru yu de kam tɔk! Wi no se da man we mɛn yu, na man we gɛt sin na in layf.”
43009025	Di man se, “A nɔ no if i gɛt sin ɔ if i nɔ gɛt sin na in layf. Na wan tin a no, a bin blɛn, bɔt naw a de si.”
43009026	Dɛn aks am igen se, “Wetin di man we mɛn yu du fɔ yu fɔ mɛn yu yay we bin blɛn?”
43009027	Di man se, “A min a bin dɔn tɛl una, bɔt una nɔ gri lisin. Wetin du una want mek a tɛl una igen? Tinkya unasɛf want bi in lanin bɔy dɛn?”
43009028	Wɛn di Faresi dɛn yɛri dat, dɛn ala. Dɛn se, “Na yu na da man de in lanin bɔy; wi na Mozis in lanin bɔy dɛn.
43009029	Wi no se Gɔd tɔk to Mozis, bɔt wi nɔ no di tɔng sɛf we da man de kɔmɔt.”
43009030	Di man se, “A wɔnda-o! Una nɔ no di tɔng we dis man ya kɔmɔt, bɔt i dɔn mɛn mi yay.
43009031	Wi no se Gɔd nɔ de ansa wɛn pɔsin we gɛt sin na in layf pre to am. Gɔd de ansa ɔl dɛn pipul we rɛspɛkt am ɛn we de du ɔl wetin i tɛl dɛn fɔ du.
43009032	Frɔm we Gɔd mek di wɔl, nɔbɔdi nɔ yɛri wande se, dɛn dɔn mɛn pɔsin we bɔn blɛn.
43009033	If nɔto Gɔd dis man ya kɔmɔt to, i nɔ bin fɔ ebul du natin.”
43009034	Di Ju bigman dɛn ansa se, “Yu we bɔn insay sin, na yu de tray fɔ lan wi?” Dɛn drɛb di man kɔmɔt na di Ju mitin os.
43009035	Wɛn Jizɔs yɛri wetin bi, i go luk fɔ di man ɛn aks am se, “Yu biliv pan Mɔta lman Pikin?”
43009036	Di man ansa se, “Masta, tɛl mi udat na dis Mɔta lman Pikin ya, so dat a kin biliv pan am!”
43009037	Jizɔs se, “Yu dɔn si am, na in de tɔk to yu so naw.”
43009038	Di man se, “Masta, a biliv yu!” I nil dɔng bifo Jizɔs.
43009039	Jizɔs se, “A kam na dis wɔl fɔ jɔj, so dat dɛn blɛnyay pipul go si ɛn dɛn wan we de si go blɛn.”
43009040	Wɛn sɔm pan di Faresi dɛn we bin lib de yɛri we Jizɔs de tɔk dɛn wɔd ya, dɛn se, “Yu want tɛl wi se wisɛf blɛn?”
43009041	Jizɔs se, “If una bin blɛn, Gɔd nɔ bin go kɔndɛm una fɔ una sin, bɔt we una se una nɔ blɛn, dat min se sin stil de na una layf.”
43010001	Jizɔs se, “A de tɛl una se, pɔsin we nɔ pas na di get fɔ go insay di ples we di ship dɛn de slip, bɔt i klem pas ɔda say, da pɔsin de na tifman.
43010002	Di pɔsin we de pas na di get, na di shɛpad, dat na di pɔsin we de mɛn di ship dɛn.
43010003	Di wachman kin opin di get fɔ di shɛpad, di shɛpad kin kɔl in ship dɛn nem wan bay wan, wɛn di ship dɛn yɛri in vɔys, dɛn kin kam ɛn i kin waka bifo dɛn fɔ kɛr dɛn go na do.
43010004	Wɛn di shɛpad dɔn kɛr di ship dɛn go na do, i kin waka bifo dɛn, ɛn dɛn kin fala am go, bikɔs dɛn no in vɔys.
43010005	Di ship dɛn nɔ go fala ɔda pɔsin go, dɛn go rɔn kɔmɔt nia ɛni ɔda pɔsin, bikɔs dɛn nɔ no di pɔsin in vɔys.”
43010006	Jizɔs pul dis pare bul ya fɔ dɛn, bɔt dɛn nɔ bin ɔnda stand wetin i min.
43010007	So Jizɔs tɔk to dɛn bak. I se, “A de tɛl una se: Mi na di get we di ship dɛn de pas.
43010008	Ɔl dɛn ɔda pipul we bin dɔn kam bifo mi na tifman, ɛn di ship dɛn nɔ bin de lisin to dɛn.
43010009	Mi na di get. Ɛnibɔdi we pas tru mi fɔ go insay, go sev; di pɔsin go fri fɔ kam insay ɛn kɔmɔt na do fɔ go fɛn ɔl wetin i nid fɔ gɛt fɔ in layf.
43010010	Tifman jɛs de kam fɔ tif, kil ɛn pwɛl. Bɔt mi kam fɔ mek una gɛt di kayn layf we gɛt ɔltin we layf fɔ gɛt.
43010011	“Mi na di gud shɛpad, a gri fɔ day fɔ mi ship dɛn.
43010012	Man we dɛn de pe fɔ mɛn ship, we nɔto in na di tru shɛpad, ɛn nɔto in gɛt di ship dɛn, wɛn i si wulf de kam, i go rɔnawe lɛf di ship dɛn, so di wulf go kech di ship dɛn ɛn kɛr dɛn go.
43010013	Di man go rɔnawe bikɔs na pɔsin we dɛn tek fɔ wok, so i nɔ bisin bɔt di ship dɛn.
43010014	Mi na di gud shɛpad. Aw mi Papa no mi, ɛn misɛf no mi Papa, na semwe so a no mi ship dɛn ɛn mi ship dɛnsɛf no mi, ɛn a rɛdi fɔ day fɔ dɛn.
43010016	Ɔda ship dɛn de we blant mi, bɔt dɛn nɔ de wit dɛn wan ya, a fɔ bring dɛnsɛf kam; dɛnsɛf go lisin wɛn a de tɔk, dɛn go miks wit dɛn wan ya, so dɛn go gɛt wan shɛpad fɔ mɛn dɛn ɔl.
43010017	“Mi Papa lɛk mi bikɔs a rɛdi fɔ sakri fays mi layf, so dat a kin gɛt am bak.
43010018	Nɔbɔdi nɔ go kil mi pas a gri. Na misɛf sɛf gri fɔ mek dɛn kil mi. A gɛt di pawa fɔ sakri fays mi layf ɛn a gɛt di pawa fɔ tek am bak. Na dat mi Papa tɛl mi fɔ du ɛn i gi mi di pawa fɔ du am.”
43010019	Fɔseka dɛn wɔd ya we Jizɔs tɔk, di pipul dɛn nɔ bin gɛt wanwɔd. Na di sɛkɛn tɛm dat we dɛn nɔ gɛt wanwɔd.
43010020	Plɛnti pan dɛn se, “Dɛbul de insay am! I kres! Wetin du una de lisin am!”
43010021	Bɔt sɔm ɔda wan dɛn se, “If dɛbul de insay pɔsin, di pɔsin nɔ go tɔk lɛkɛ dat! Dɛbul go mek blɛnyay pɔsin si?”
43010022	Na bin di kol sizin, pipul dɛn bin de go na Jerusɛlɛm fɔ di ɔlide we mak di tɛm we dɛn opin Gɔd in Os ɛn blɛs am.
43010023	Jizɔs bin de waka na wan say we dɛn kɔl “Sɔlɔmɔn Pɔch,” na Gɔd in Os.
43010024	Di Ju pipul dɛn go gɛda rawnd am ɛn aks am se, “Aw lɔng yu go mek wi de, wi nɔ no wetin tru? Tɛl wi di tru tin, na yu na di Mɛsaya?”
43010025	Jizɔs ansa se, “A bin dɔn tɛl una, bɔt una nɔ gri biliv mi. Di wok dɛn we mi Papa sɛn mi fɔ du de sho una se mi na di Mɛsaya;
43010026	bɔt una nɔ gri biliv mi, bikɔs una nɔto mi ship dɛn.
43010027	Mi ship dɛn de lisin wetin a se, ɛn dɛn de fala mi. A no dɛn ɔl.
43010028	A go gi dɛn layf we go de sote go, dɛn nɔ go day igen, ɛn nɔbɔdi nɔ go pul dɛn kɔmɔt na mi an.
43010029	Mi Papa we gi mi di ship dɛn, pas ɔlman, ɛn nɔbɔdi nɔ go pul dɛn kɔmɔt na mi Papa, we de mɛn dɛn, in an.
43010030	Mi ɛn mi Papa na wan.”
43010031	Wɛn Jizɔs tɔk so, di pipul dɛn pik ston bak fɔ ston am,
43010032	Jizɔs se, “A dɔn du plɛnti gud wok we una dɔn si, ɛn na mi Papa gi mi dɛn wok de fɔ du. Uswan pan dɛn mek una want ston mi?”
43010033	Di pipul dɛn ansa se, “Wi nɔ want ston yu fɔ di gud wok dɛn we yu dɔn du, wi want ston yu bikɔs yu fityay Gɔd. Yu na mɔta lman bɔt yu want tɔn yusɛf to Gɔd!”
43010034	Jizɔs tɛl dɛn se, “Una yon Lɔ se, Gɔd se, ‘Una na lili gɔd dɛn.’
43010035	Wi no se dɛn tin we rayt na Gɔd in Buk tru ɔltɛm; ɛn Gɔd bin se dɛn pipul we i gi in mɛsej, na lili gɔd dɛn.
43010036	Fɔ mi yon pat, mi Papa pik mi ɛn sɛn mi kam na wɔl, so wetin mek una se a fityay Gɔd wɛn a se, mi na Gɔd in Pikin?
43010037	Una nɔ fɔ biliv mi if a nɔ de du dɛn tin we mi Papa want mek a du.
43010038	Bɔt if a de du di tin dɛn we mi Papa want mek a du, pan ɔl we una nɔ biliv mi naw, una fɔ biliv se na wɔnda ful wok dɛn a de du, so dat una go no ɛn una nɔ go dawt igen se mi Papa de insay mi ɛn misɛf de insay mi Papa.”
43010039	Di pipul dɛn tray fɔ ol Jizɔs wan tɛm mɔ, bɔt i lɔs pan dɛn.
43010040	Jizɔs krɔs Riva Jɔdan bak go na di ples we Jɔn bin de baptayz.
43010041	Plɛnti pipul go mit am de. Dɛn bigin tɔk to dɛn kɔmpin, dɛn se, “Jɔn nɔ du wɔnda ful wok, bɔt ɔltin we i tɔk bɔt dis man ya na bin tru.”
43010042	Plɛnti pipul na da eria de kam biliv pan Jizɔs.
43011001	Wan man we nem Lazarɔs we bin de na Bɛtani bin sik. Bɛtani na di tɔng we Meri ɛn in sista Mata bin de.
43011002	(Dis Meri ya na da uman we bin tɔn da sɛnt pan di Masta in fut, dɔn i tek in ia wep dɛn. Na in brɔda, Lazarɔs, bin sik.)
43011003	Di tu sista dɛn sɛn tɛl Jizɔs se, “Masta, yu padi we yu lɛk bad, sik.”
43011004	Wɛn Jizɔs yɛri di wɔd, i se, “Dis sik ya nɔ go mek Lazarɔs day, dis sik we i sik na fɔ mek pipul si Gɔd in pawa ɛn prez am, ɛn dat go mek Mɔta lman Pikin gɛt prez.”
43011005	Jizɔs bin lɛk Mata, Mata in sista ɛn Lazarɔs.
43011006	Bɔt pan ɔl dat, we Jizɔs yɛri se Lazarɔs sik, i tap tu mɔ de na di ples we i bin de.
43011007	Afta di tu de dɔn pas, na in i kɔl in lanin bɔy dɛn fɔ tɔk to dɛn. I se, “Una lɛ wi go bak na Judia.”
43011008	Na in di lanin bɔy dɛn se, “Ticha, i nɔ te yet we dɛn pipul we lib de bin want ston yu; naw yu want fɔ go de bak?”
43011009	Jizɔs se, “Na twɛlv awa de frɔm mɔnin te nɛt, nɔto so? So ɛnibɔdi we de waka detɛm, nɔ go bɔk in fut, bikɔs i de si di layt we de na di wɔl.
43011010	Bɔt pɔsin we de waka na nɛt, go bɔk in fut, bikɔs layt nɔ de da tɛm de.”
43011011	Jizɔs tɔk sɔntin mɔ, i se, “Wi padi, Lazarɔs, ledɔm de slip, bɔt a go go wek am.”
43011012	Di lanin bɔy dɛn se, “Masta, if na slip Lazarɔs de slip, i go wɛl.”
43011013	Wɛn Jizɔs tɔk i bin want mek di lanin bɔy dɛn ɔnda stand se Lazarɔs dɔn day, bɔt di lanin bɔy dɛn bin min se Jizɔs de se na slip Lazarɔs de slip.
43011014	So Jizɔs tɛl dɛn plen wan se, Lazarɔs dɔn day. I se, “Lazarɔs dɔn day,
43011015	bɔt a gladi we a nɔ bin de wit am; dat go lɛ una lan fɔ biliv mi. Una lɛ wi go to am.”
43011016	Tɔmɔs, we dɛn de kɔl Twin, bigin tɔk to in kɔmpin lanin bɔy dɛn. I se, “Una lɛ wi ɔl fala wi ticha go, so dat wi go day wit am.”
43011017	Wɛn Jizɔs rich na Lazarɔs in ples, i fɛnɔt se dɛn bin dɔn bɛr am fo de.
43011018	I nɔ bin rich tu mayl fɔ kɔmɔt Bɛtani go Jerusɛlɛm,
43011019	ɛn plɛnti pipul we kɔmɔt Judia bin kam tɛl Mata ɛn Meri ɔsh fɔ dɛn brɔda Lazarɔs we day.
43011020	Wɛn Mata yɛri se Jizɔs de kam, i go na do go mit am, bɔt Meri in nɔ kɔmɔt na do.
43011021	Mata tɛl Jizɔs se, “Masta, if yu bin de naya, mi brɔda nɔ bin fɔ day!
43011022	Bɔt a no se naw, naw sɛf, Gɔd go gi yu ɛni tin we yu aks am fɔ.”
43011023	Jizɔs se, “Mata, yu brɔda go rayz frɔm in grev, i go gɛt layf bak.”
43011024	Mata se, “A no se, insɛf go rayz frɔm in grev di las de we ɔlman go rayz frɔm dɛn grev.”
43011025	Jizɔs se, “Na mi de mek pipul rayz frɔm dɛn grev ɛn na mi de gi dɛn layf. Ɛnibɔdi we biliv pan mi, go stil gɛt layf, i lɛk sɛf i dɔn day,
43011026	ɛn ɛnibɔdi we gɛt layf ɛn biliv pan mi, nɔ go day igen. Yu biliv dat?”
43011027	Mata ansa se, “Yɛs, Masta, a biliv se yu na di Mɛsaya, Gɔd in Pikin, we fɔ kam na di wɔl.”
43011028	Afta Mata dɔn tɔk dat, i go bak go kɔl in sista na kɔna, ɛn tɛl am se, di ticha dɔn kam ɛn i de aks fɔ am.
43011029	Wɛn Meri yɛri dat, i grap go mit Jizɔs kwik.
43011030	(Jizɔs nɔ bin rich na di vilej yet, i bin stil de na di ples we Mata bin mit am.)
43011031	Di pipul dɛn we bin de kɔrej Meri na di bɛrin os si am grap go na do kwik, dɛn fala am. Dɛn bin mɛmba se i de go kray na Lazarɔs in grev.
43011032	Wɛn Meri rich na di ples we Jizɔs bin de, jɛs i si Jizɔs so, i fɔdɔm na in fut ɛn se, “Masta, if yu bin de naya, mi brɔda nɔ bin fɔ day!”
43011033	Wɛn Jizɔs si aw Meri ɛn di pipul dɛnsɛf we bin de wit am, de kray, i fil am bad bad wan.
43011034	Jizɔs aks dɛn se, “Usay una bɛr am?” Dɛn se, “Masta, kam luk di ples.”
43011035	Jizɔs kray.
43011036	Di pipul dɛn se, “Oya, yu kin si se i bin lɛk Lazarɔs bad.”
43011037	Bɔt sɔm pan dɛn se, “Jizɔs bin de mɛn dɛn blɛnyay pipul, nɔto so? Wɛl, i nɔ bin fɔ mek Lazarɔs nɔ day?”
43011038	Jizɔs fil sɔri igen, so i go na di big ston grev; ston bin de na di domɔt.
43011039	Jizɔs se, “Una pul di ston we de na di domɔt, kɔmɔt!” Mata, di wan we day in sista, se, “Masta, di ples go smɛl bad bikɔs i dɔn fo de naw sins dɛn bɛr am!”
43011040	Jizɔs aks Mata se, “A nɔ bin tɛl yu se, yu go si Gɔd in pawa, if yu biliv pan mi?”
43011041	Dɛn pul di ston kɔmɔt na di grev domɔt. Jizɔs luk ɔp ɛn pre se, “Papa, a de tɛl yu tɛnki bikɔs yu de ansa mi wɛn a pre.
43011042	A no se yu de ansa mi ɔltɛm, bɔt a de tɔk dis wɔd fɔseka dɛn pipul ya we tinap so, fɔ mek dɛn biliv se, na yu sɛn mi.”
43011043	Wɛn Jizɔs dɔn tɔk dat, i ala lawd wan, “Lazarɔs, kam na do!”
43011044	As Jizɔs tɔk dat so nɔmɔ, Lazarɔs kɔmɔt insay di grev. In tu an ɛn tu fut bin tay wit wayt pisis, ɛn wayt pisis bin rap rawnd in fes. Jizɔs tɛl di pipul dɛn se, “Una lus di pisis dɛn we dɛn tek tay am, mek i go waka.”
43011045	Wɛn plɛnti pan di pipul dɛn we bin kam fɛn Meri ɛn Mata si wetin Jizɔs du, dɛn biliv pan am.
43011046	Bɔt sɔm tɔn bak go tɛl di Faresi dɛn wetin Jizɔs du.
43011047	So di Faresi dɛn ɛn dɛn bigman we de mek sakri fays fɔ pipul sin kɔl mitin wit di ɔda Ju bigman dɛn. Dɛn se, “Wetin wi fɔ du? Una luk ɔl di wɔnda ful wok dɛn we dis man ya de du!
43011048	If wi lɛf am fɔ de du dɛn wɔnda ful wok ya, ɔlman go biliv pan am, ɛn wɛn dat bi, di Roman pipul dɛn go kam pwɛl Gɔd in Os ɛn kil wi pipul dɛn.”
43011049	Wan man we nem Kaye fas, we na bin di edman da ia de fɔ dɛn man we de mek sakri fays fɔ pipul sin, se, “Una nɔ sabi natin!
43011050	Una nɔ no se, i bɛtɛ fɔ lɛ una mek wan gren man day fɔseka ɔl di pipul dɛn na di kɔntri, pas fɔ mek dɛn pwɛl di wan ol kɔntri?”
43011051	Kaye fas nɔ jɛs tɔk dɛn wɔd ya bay insɛf, bɔt we in na bin di edman fɔ dɛn man we de mek sakri fays fɔ pipul sin, da ia de, i bin de tɛl pipul se Jizɔs go day fɔ ɔl dɛn Ju pipul,
43011052	ɛn i nɔ go jɛs day fɔ di Ju pipul dɛn nɔmɔ, bɔt i go day fɔ gɛda ɔl Gɔd in pipul dɛn we skata ɔlɔbɔt ɛn bring dɛn kam insay di wan fambul.
43011053	Frɔm di de we Kaye fas tɔk dat, di Ju bigman dɛn bigin tay bagin fɔ kil Jizɔs.
43011054	Na dat mek Jizɔs nɔ waka igen na Judia mek ɔlman si am. I kɔmɔt Judia go na wan ples we de klos di dɛzat, na wan tɔng we nem Ifraim, na de i go sidɔm wit in lanin bɔy dɛn.
43011055	Di tɛm fɔ di ɔlide we dɛn kɔl Pasova bin dɔn de rich, so plɛnti pipul na dɛn ɔda tɔng ɛn vilej go na Jerusɛlɛm, fɔ du di tin dɛn we fɔ mek dɛn klin na Gɔd yay lɛkɛ aw di Ju Lɔ se, bifo di tɛm fɔ di Pasova rich.
43011056	Di Ju bigman dɛn bin de luk fɔ Jizɔs; wɛn dɛn gɛda na Gɔd in Os, dɛn bigin de aks dɛn kɔmpin se, “Una min se Jizɔs go kam na di Pasova?”
43011057	Dɛn man we de mek sakri fays fɔ pipul sin ɛn di Faresi dɛn bin dɔn tɔk se, if ɛnibɔdi no di say we Jizɔs de, di pɔsin fɔ tɛl dɛn, so dat dɛn go go ol am.
43012001	Siks de bifo di Pasova ɔlide bigin, Jizɔs go Bɛtani, na Lazarɔs in os. Lazarɔs na bin di man we bin dɔn day, we Jizɔs bin wek.
43012002	Sɔm pan Jizɔs in padi dɛn na Bɛtani bin kuk fɔ am. Mata bin de ɛp fɔ sheb di it, ɛn Lazarɔs na bin wan pan di pipul dɛn we bin sidɔm na tebul wit Jizɔs.
43012003	Wɛn dɛn de it, na in Meri tek wan bɔtul sɛnt tɔn am pan Jizɔs in fut, dɛn i wep dɛn wit in ia; di sɛnt na bin dia dia sɛnt, we dɛn tek wan plant we nem nad mek. Ɔlman na di os smɛl di fayn sɛnt.
43012004	Wan pan Jizɔs in lanin bɔy dɛn, Judas Iskariɔt we bin gɛt fɔ sɛl Jizɔs, se,
43012005	“Wetin du dɛn nɔ bin sɛl dis sɛnt ya fɔ tri ɔndrɛd silva kɔpɔ, ɛn gi dɛn pipul we nɔ gɛt natin, di kɔpɔ?”
43012006	Judas nɔ tɔk dat bikɔs i bin want ɛp di pipul dɛn we nɔ gɛt natin, i tɔk dat bikɔs na bin tifman. Na in bin de kip di kɔpɔ fɔ Jizɔs ɛn in lanin bɔy dɛn, ɛn i kin de tek pan di kɔpɔ.
43012007	Bɔt Jizɔs se, “Lɛf di uman, nɔ ambɔg am! I gud we i du dis bifo di de we dɛn go bɛr mi.
43012008	Dɛn pipul we nɔ gɛt natin go de wit una ɔltɛm, bɔt mi nɔ go de wit una ɔltɛm.”
43012009	Bɔku pipul yɛri se Jizɔs de na Bɛtani, so dɛn go de. Dɛn nɔ go de fɔ go mit Jizɔs nɔmɔ, dɛn go de fɔ si Lazarɔs insɛf, di man we bin dɔn day we Jizɔs wek bak.
43012010	So dɛn bigman dɛn we de mek sakri fays fɔ pipul sin tay bagin fɔ kil Lazarɔs insɛf,
43012011	bikɔs we Jizɔs mek i rayz frɔm in grev, plɛnti Ju pipul bin de kɔmɔt biɛn dɛn ɛn biliv pan Jizɔs.
43012012	Di ɔda de, di pipul dɛn we bin go na Jerusɛlɛm fɔ di Pasova ɔlide, yɛri se Jizɔs de kam na Jerusɛlɛm.
43012013	So dɛn kɔt plɛnti pam tik ɛn waka go mit Jizɔs na rod. Dɛn bin de ala se, “Prez Gɔd! Gɔd blɛs di wan we i sɛn kam na wɔl! Gɔd blɛs di King we go rul na Izrɛl!”
43012014	Jizɔs tek wan dɔnki pikin ɛn rayd pan am. Ɔl dis bi lɛkɛ aw dɛn rayt na Gɔd in Buk se,
43012015	“Una nɔ fred, una we de na Zayɔn, una king we go rul una de na rod de kam, i de rayd pan wan dɔnki pikin.”
43012016	Di tɛm we ɔl dis de bi, Jizɔs in lanin bɔy dɛn nɔ bin ɔnda stand wetin dat min, bɔt wɛn Gɔd mek Jizɔs rayz frɔm in grev ɛn sho aw i wɔnda ful, di lanin bɔy dɛn mɛmba se, dis wɔd we bin rayt na Gɔd in Buk na bin bɔt Jizɔs, ɛn dɛn si se ɔl wetin rayt de, na in bi.
43012017	Di pipul dɛn we bin de wɛn Jizɔs kɔl Lazarɔs kɔmɔt insay in grev ɛn gi am layf, bin dɔn tɔk wetin bi.
43012018	Na dat mek plɛnti pipul go mit Jizɔs, bikɔs dɛn bin dɔn yɛri se na in bin du di wɔnda ful wok.
43012019	Di Faresi dɛn bigin tɔk to dɛn kɔmpin, dɛn se, “Una si, wi nɔ ebul du natin! Luk, ɔlman de fala am.”
43012020	Sɔm Grik pipul bin de wit dɛn pipul we go pre na Jerusɛlɛm, wɛn di tɛm fɔ di Pasova ɔlide rich.
43012021	Di Grik pipul dɛn go to Filip ɛn se, “Wi want si Jizɔs, sa.” Filip bin kɔmɔt na Bɛtsa yda we de na Galili.
43012022	Filip go tɛl Andru, na in dɛn tu go mit Jizɔs ɛn tɛl am wetin di Grik pipul dɛn se.
43012023	Jizɔs tɛl dɛn se, “Di tɛm dɔn rich we Gɔd go sho aw Mɔta lman Pikin wɔnda ful.
43012024	A de tɛl una se: wan kɔn sid nɔ go pas wan if pɔsin nɔ plant am. Bɔt if pɔsin plant am na grɔn, i go day, da tɛm de i go gro ɛn bia plɛnti sid.
43012025	Ɛnibɔdi we lɛk in yon layf pas Gɔd yon, go lɔs am; bɔt ɛnibɔdi na dis wɔl we nɔ lɛk in yon layf go gɛt layf we go de sote go.
43012026	Ɛnibɔdi we want wok fɔ mi, fɔ du wetin a tɛl am fɔ du, so dat i go de wit mi ɛni say we a de. Pantap dat mi Papa go mek ɛnibɔdi we de wok fɔ mi gɛt ɔna.
43012027	“Mi at wɔri naw, ɛn wetin a go se? Mek a se, ‘Papa, duya, nɔ mek da awa de mit mi?’ Bɔt na dat mek a kam na wɔl, a kam na wɔl fɔ sɔfa lɛkɛ aw a go sɔfa.
43012028	Papa, sho pipul aw yu wɔnda ful!” Na de vɔys we kɔmɔt na ɛvin tɔk se, “A bin dɔn sho pipul aw a wɔnda ful ɛn a go du dat bak.”
43012029	Di pipul dɛn we bin tinap de, yɛri di vɔys. Sɔm pan dɛn se na tɛnda krak, bɔt sɔm ɔda wan dɛn se, “Na enjɛl tɔk to am!”
43012030	Bɔt Jizɔs se, “Nɔto fɔ mi dis vɔys ya tɔk dɛn wɔd ya, na fɔ una.
43012031	Na di tɛm dis we Gɔd go jɔj mɔta lman, ɛn na di tɛm dis we i go pul di wan we de rul dis wɔl kɔmɔt na in chia.
43012032	Wɛn dɛn put mi pan di krɔs ɛn es mi ɔp, a go mek ɔlman kam to mi.”
43012033	(Wɛn Jizɔs tɔk dat, i bin de tɔk bɔt aw i go day).
43012034	Di pipul dɛn se, “Wi Lɔ se, di Mɛsaya nɔ go day. Aw yu se dɛn go put Mɔta lman Pikin pan di krɔs ɛn es am ɔp? Udat na dis Mɔta lman Pikin?”
43012035	Jizɔs se, “Di layt go de wit una lili bit mɔ. Una fɔ stil de waka naw we di layt de, so dat daknɛs nɔ go mit una wɛn una de waka, bikɔs pɔsin we de waka na dak nɔ no usay i de go.
43012036	Una fɔ biliv pan di layt ɔl di tɛm we di layt de wit una, so dat una go bi pipul we de na di layt ɔltɛm.” Afta Jizɔs tɔk dat, i lɛf di pipul dɛn go na ples we dɛn nɔ go fɛn am.
43012037	Pan ɔl we Jizɔs bin dɔn du ɔl dɛn wɔnda ful wok ya we di pipul dɛn si fɔ dɛnsɛf, dɛn nɔ biliv pan Jizɔs.
43012038	Ɔl dis bi so dat di wɔd we di prɔfɛt we nem Ayzaya bin dɔn tɔk go kam bi tru. I bin se: “Gɔd, we na wi Masta, udat biliv wetin wi de tɛl pipul? Udat di Masta sho in pawa?”
43012039	Di pipul dɛn nɔ biliv bikɔs Ayzaya bin dɔn tɔk igen se,
43012040	“Gɔd se, a dɔn blɛn di pipul dɛn yay ɛn a dɔn sɛt dɛn ed, so dat dɛn nɔ go si, ɛn dɛn nɔ go ɔndastand, ɛn dɛn nɔ go kam to mi fɔ mek a sev dɛn.”
43012041	Ayzaya bin tɔk dɛn wɔd ya bɔt Jizɔs bikɔs i bin dɔn si aw Gɔd go mek Jizɔs wɔnda ful.
43012042	Na tru se, plɛnti Ju bigman dɛn bin biliv pan Jizɔs, bɔt bikɔs dɛn bin de fred di Faresi dɛn, dɛn nɔ bin de tɛl ɔda pipul se dɛn biliv pan Jizɔs, so dat dɛn nɔ go drɛb dɛn kɔmɔt na di Ju mitin os.
43012043	Dɛn bin lɛk fɔ bay gudfes to mɔta lman pas fɔ du dɛn tin we go mek Gɔd sati sfay wit dɛn.
43012044	Jizɔs tɔk lawd wan se, “Ɛnibɔdi we biliv pan mi, nɔto mi nɔmɔ i biliv pan, i biliv pan di wan we sɛn mi.
43012045	Ɛnibɔdi we no mi, dɔn no di wan we sɛn mi.
43012046	A dɔn kam na di wɔl lɛkɛ layt, so dat ɛnibɔdi we biliv pan mi, nɔ go lɛf na dak.
43012047	If ɛnibɔdi yɛri mi wɔd ɛn du wetin a tɛl am, a nɔ go jɔj am. A nɔ kam fɔ jɔj mɔta lman, a kam fɔ sev dɛn.
43012048	Jɔj de we go jɔj ɛnibɔdi we tɔn in bak pan mi ɛn we nɔ gri biliv di wɔd dɛn we a de tɔk. Di wɔd dɛn we a dɔn tɔk go kɔndɛm di pɔsin di las de.
43012049	Na so i bi, bikɔs a nɔ jɛs de tɔk wetin mi want tɔk, na mi Papa we sɛn mi tɛl mi wetin a fɔ tɔk.
43012050	Ɛn di wɔd we mi Papa tɛl mi fɔ tɔk de mek pipul gɛt layf we go de sote go. So na wetin mi Papa tɛl mi fɔ tɔk, a de tɔk.”
43013001	Di de bifo di Pasova ɔlide bigin, Jizɔs bin no se di tɛm dɔn rich fɔ mek i kɔmɔt na dis wɔl ɛn go to in Papa. Frɔm tɛm, Jizɔs bin dɔn lɛk di pipul dɛn na wɔl we biliv pan am, ɛn i sho dɛn se di lɛk we i lɛk dɛn go de sote go.
43013002	Jizɔs ɛn in lanin bɔy dɛn bin de it. Setan bin dɔn go na Judas in at fɔ mek i sɛl Jizɔs. Dis Judas ya na bin Saymɔn Iskariɔt in pikin.
43013003	Jizɔs bin no se in yon Papa bin dɔn gi am ɔl di pawa we i fɔ gɛt oba ɔltin, ɛn i bin no se na Gɔd i kɔmɔt to ɛn na Gɔd i de tɔn bak go to.
43013004	So Jizɔs grap na di tebul we dɛn bin sidɔm de it. I pul di klos we i wɛr pantap ɛn tay tawɛl rawnd in wes.
43013005	Dɛn i put wata na pan, ɛn bigin fɔ was in lanin bɔy dɛn fut, wan bay wan, dɔn i wep dɛn wit di tawɛl we bin tay rawnd in wes.
43013006	Wɛn Jizɔs rich to Saymɔn Pita, Saymɔn Pita aks Jizɔs se, “Masta, na yu de kam was mi fut?”
43013007	Jizɔs se, “Yu nɔ ɔnda stand wetin a de du naw, bɔt yu go ɔnda stand am bambay.”
43013008	Saymɔn Pita ansa se, “Dat nɔ go bi, a nɔ go gri mek yu was mi fut, sa!” Jizɔs se, “If a nɔ was yu fut, yu nɔ go bi mi lanin bɔy igen.”
43013009	So Saymɔn Pita se, “Masta, wɛl, if na so, nɔ jɛs was mi fut nɔmɔ, was mi an ɛn mi ed sɛf.”
43013010	Jizɔs se, “Ɛnibɔdi we dɔn was in bɔdi, nɔ fɔ was in bɔdi igen, bikɔs i dɔn klin, na in fut dɛn nɔmɔ i fɔ was. Una ɔl klin, na wan pɔsin nɔmɔ de wit una we nɔ klin,”
43013011	(Jizɔs bin dɔn no udat go sɛl am, na dat mek i se, “Una ɔl klin, na wan pan una nɔmɔ nɔ klin.”)
43013012	Wɛn Jizɔs dɔn was ɔl di lanin bɔy dɛn fut dɔn, i wɛr in pantap klos bak, dɔn i go sidɔm bak na di tebul, we dɛn bin de it. I aks di lanin bɔy dɛn se, “Una ɔnda stand wetin a jɛs du so?
43013013	Una de kɔl mi Ticha ɛn Masta, ɛn na di rayt tin una de tɔk, bikɔs mi na Ticha ɛn Masta.
43013014	If mi, we na una Masta ɛn Ticha, dɔn was una fut, unasɛf fɔ was una kɔmpin dɛn fut.
43013015	A du dat fɔ sho una wetin una fɔ du, so dat unasɛf go du di sem tin.
43013016	A de tɛl una se: Slev nɔ pas in masta, ɛn mɛse nja nɔ pas di pɔsin we sɛn am.
43013017	Naw we una dɔn no dat, una go gɛt big blɛsin if una du wetin a tɛl una fɔ du.
43013018	“A nɔ de tɔk bɔt una ɔl; a no di wan dɛn we a dɔn pik. Bɔt wetin dɛn rayt na Gɔd in Buk mɔs bi. Dɛn rayt se, ‘Di pɔsin we wi ɔl tu bin de it wan ples, dɔn de fɛt mi naw.’
43013019	A de tɛl una naw wetin gɛt fɔ bi, bifo i bi, so dat wɛn i bi, una go biliv se, ‘Mi na di pɔsin we a bi.’
43013020	A de tɛl una se, ɛnibɔdi we gri fɔ mek pɔsin we a sɛn, kam na in layf, dɔn gri fɔ mek misɛf kam na in layf; ɛn ɛnibɔdi we gri fɔ mek a kam na in layf, dɔn gri fɔ mek di wan we sɛn mi, kam na in layf.”
43013021	Wɛn Jizɔs dɔn tɔk dɔn, in at bin ebi, na in i tɔk plen wan se, “A de tɛl una fɔ tru se, wan pan una go sɛl mi.”
43013022	Di lanin bɔy dɛn ɔl kɔnfyus, dɛn bigin luk dɛn kɔmpin, bikɔs dɛn nɔ bin no udat Jizɔs de tɔk bɔt.
43013023	Wan pan di lanin bɔy dɛn we Jizɔs lɛk bad bin sidɔm klos Jizɔs.
43013024	Saymɔn Pita mek sayn to di lanin bɔy we bin sidɔm klos Jizɔs ɛn se, “Aks Jizɔs udat i de tɔk bɔt.”
43013025	So di lanin bɔy ling in ed pan Jizɔs ɛn aks am se, “Masta, udat na di pɔsin we yu de tɔk bɔt?”
43013026	Jizɔs se, “Di pɔsin we a go gi di bred we a go put insay di sup, na in dat.” So Jizɔs kɔt af bred put am insay di sup, pul am ɛn gi Judas we na bin Saymɔn Iskariɔt in pikin, fɔ it.
43013027	Jɛs Judas tek di bred so, Setan go na in at. Jizɔs tɛl am se, “Go kwik, go du wetin yu de go du!”
43013028	Nɔn pan di ɔda lanin bɔy dɛn we bin de it na di tebul wit Jizɔs, nɔ bin ɔnda stand wetin du Jizɔs tɛl Judas dat.
43013029	We na Judas bin de kip di kɔpɔ fɔ Jizɔs ɛn in lanin bɔy dɛn, sɔm pan di lanin bɔy dɛn bin mɛmba se Jizɔs bin de tɛl am fɔ go bay dɛn tin we dɛn bin want yus fɔ di Pasova ɔlide ɔ fɔ go gi dɛn po pipul sɔntin.
43013030	Jɛs Judas tek di bred so, i go na do wantɛm. Nɛt bin dɔn kam.
43013031	Afta Judas dɔn go, Jizɔs tɛl di ɔda lanin bɔy dɛn se, “Naw na di tɛm we pipul go si aw Mɔta lman Pikin wɔnda ful; ɛn naw na di tɛm we Mɔta lman Pikin go mek pipul si aw Gɔd wɔnda ful.
43013032	Ɛn if i mek pipul si aw i wɔnda ful, Gɔd insɛf go sho pipul aw Mɔta lman Pikin wɔnda ful, ɛn Gɔd de kam du dat naw.
43013033	Mi pikin dɛn, a nɔ go de lɔng wit una igen, una go luk fɔ mi, bɔt a de tɛl una wetin a bin dɔn tɛl dɛn Ju bigman, ‘Una nɔ go go na di ples we a de go.’
43013034	Ɛn naw a de gi una nyu lɔ we se: Una fɔ lɛk una kɔmpin. Una fɔ lɛk dɛn lɛkɛ aw a lɛk una.
43013035	If una lɛk una kɔmpin, ɔlman go no se una na mi lanin bɔy dɛn.”
43013036	Saymɔn Pita aks Jizɔs se, “Masta, usay yu de go?” Jizɔs ansa se, “Una nɔ go fala mi go na di say we a de go naw, bɔt wɛn mi dɔn go, unasɛf go go de.”
43013037	Pita aks Jizɔs igen se, “Masta, wetin du wi nɔ kin fala yu go de naw? A rɛdi fɔ day fɔ yu!”
43013038	Jizɔs se, “Yu rɛdi fɔ day fɔ mi, fɔ tru? A de tɛl yu se, bifo fɔl kro tumara mɔnin, yu go dɔn tɔk tri difrɛn tɛm se yu nɔ no mi.”
43014001	Jizɔs tɛl in lanin bɔy dɛn se, “Una put una at dɔng, una nɔ wɔri. Una biliv pan Gɔd, ɛn una biliv pan misɛf.
43014002	Plɛnti ples de ɔp to mi Papa na ɛvin; a de go rɛdi ples de fɔ una. If nɔto bin so, a bin fɔ tɛl una.
43014003	Ɛn afta a dɔn rɛdi di ples fɔ una, a go kam bak fɔ kam tek una go na di ples we a de, so dat unasɛf go lib de.
43014004	Una no di rod we fɔ pas fɔ go na di ples we a de go.”
43014005	Tɔmɔs aks Jizɔs se, “Masta, wi nɔ no usay yu de go, so aw wi go no di rod we fɔ pas fɔ go de?”
43014006	Jizɔs se, “Mi na di rod we fɔ pas go to Gɔd, na mi de tɛl pipul wetin tru bɔt Gɔd, na mi de gi pipul di tru layf; nɔbɔdi nɔ go kam to mi Papa pas di pɔsin pas tru mi.”
43014007	Jizɔs tɔk igen se, “Naw we una dɔn no mi, una go no mi Papa insɛf, ɛn frɔm naw una dɔn no am ɛn una dɔn si am.”
43014008	Filip tɔn to Jizɔs ɛn se, “Masta, sho wi yu Papa, na dat nɔmɔ go bɛtɛ fɔ wi.”
43014009	Jizɔs aks Filip se, “Pan ɔl we a dɔn de wit una ɔl dis tɛm, yu nɔ no mi? Ɛnibɔdi we dɔn si mi, dɔn si mi Papa. Wetin du yu se, ‘Sho wi yu Papa?’ ”
43014010	Jizɔs aks Filip se, “Filip, yu nɔ biliv se a de insay mi Papa ɛn mi Papa de insay mi?” Jizɔs bigin tɔk to ɔl in lanin bɔy dɛn. I se, “Nɔto misɛf mekɔp di wɔd dɛn we a dɔn tɛl una, na mi Papa, we de insay mi, de du in wok.
43014011	Una fɔ biliv mi wɛn a tɛl una se mi Papa de insay mi ɛn misɛf de insay mi Papa. If una nɔ biliv mi we a tɔk se a de insay mi Papa ɛn mi Papa de insay mi, una biliv mi fɔseka di tin dɛn we a dɔn du.
43014012	A de tɛl una se, ɛnibɔdi we biliv pan mi, go du di wɔnda ful wok dɛn we a dɔn du, ɛn i go du wɔnda ful wok dɛn pas dɛn wan de sɛf, bikɔs a de go to mi Papa.
43014013	Ɛn if una tek mi nem pre fɔ ɛni tin, a go du di tin we una want, so dat pipul go si aw mi Papa wɔnda ful.
43014014	If una tek mi nem pre fɔ ɛni tin, a go du di tin we una want mek a du.
43014015	“If una lɛk mi, una go de du ɔl wetin a tɛl una fɔ du.
43014016	A go aks mi Papa fɔ gi una ɔda pɔsin we go de ɛp una fɔ du wetin Gɔd want ɛn i go sɛn di pɔsin kam. Da pɔsin go de wit una sote go.
43014017	Di wan we go de ɛp una fɔ du wetin Gɔd want, na di Spirit we go mek pipul no ɔltin we tru bɔt Gɔd. Di pipul dɛn na di wɔl nɔ go mek di Spirit kam na dɛn layf, bikɔs dɛn nɔ de si am ɛn dɛn nɔ no am. Bɔt una no am, bikɔs i de wit una ɛn i go de insay una.
43014018	“Wɛn a go, una nɔ go lɛf lɛkɛ pipul we nɔ gɛt nɔbɔdi fɔ ɛp dɛn, a go kam bak to una.
43014019	I nɔ go te igen, di pipul dɛn na wɔl nɔ go si mi igen, bɔt una go si mi; ɛn bikɔs a gɛt layf, unasɛf go gɛt di tru layf.
43014020	Wɛn da tɛm de rich, una go no se a de insay mi Papa ɛn una de insay mi lɛkɛ aw a de insay una.
43014021	“Ɛnibɔdi we du wetin a tɛl am fɔ du, na pɔsin we lɛk mi bad. Mi Papa go lɛk am ɛn misɛf go lɛk am; ɛn a go mek i no mi gud.”
43014022	Judas, nɔto Judas Iskariɔt, se, “Masta, wetin du na wi nɔmɔ yu go mek no udat yu bi; wetin du yu nɔ go mek ɔlman na wɔl no udat yu bi?”
43014023	Jizɔs ansa am se, “Ɛnibɔdi we lɛk mi go du wetin a lan am fɔ du. Mi Papa go lɛk di pɔsin, ɛn mi ɛn mi Papa go kam to am, ɛn tap wit am.
43014024	Ɛnibɔdi we nɔ lɛk mi nɔ go du wetin a lan am fɔ du. Dɛn tin ya we a de lan una, nɔto tin dɛn we misɛf mekɔp fɔ lan una, na tin dɛn we mi Papa sɛn mi fɔ lan una.
43014025	“A dɔn tɛl una dɛn wɔd ya naw we a stil de wit una.
43014026	Di wan we de ɛp pipul fɔ du wetin Gɔd want, dat na Gɔd in Spirit, we mi Papa go sɛn to una bikɔs a aks am, go lan una ɔltin ɛn mek una mɛmba ɔl wetin a dɔn tɛl una.
43014027	“A nɔ de gi una di kayn kol at we di pipul dɛn ɛn di tin dɛn na dis wɔl ya de gi, bɔt a de gi una mi yon kol at. A nɔ de gi mi yon kol at lɛkɛ aw di pipul dɛn na wɔl de gi kol at. Una nɔ ɛng at fɔ ɛni tin, una nɔ mek ɛni tin wɔri una.
43014028	Una bin yɛri we a tɛl una se, ‘A de go, bɔt a go kam bak to una’. If una lɛk mi, una fɔ gladi we a de go to mi Papa, bikɔs mi Papa pas mi.
43014029	A dɔn tɛl una dat naw bifo i bi, so dat wɛn i bi, una go biliv se na tru a bin tɔk.
43014030	I nɔ lɛf lɔng igen we a go ebul tɔk to una, bikɔs Setan we de rul dis wɔl de kam, bɔt i nɔ gɛt pawa oba mi.
43014031	Bɔt pipul mɔs no se a lɛk mi Papa; na dat mek a de du ɔl wetin i tɛl mi fɔ du. “Una kam lɛ wi go, mek wi kɔmɔt na dis ples.
43015001	“Mi na di tik we ɔlman kin abop pan ɛn na mi Papa de wok pan di gadin.
43015002	Ɛni an we de pan mi we nɔ de bia, i de kɔt am kɔmɔt, ɛn ɛni an we de bia, i de trim am, so dat i kin bia mɔ.
43015003	Wetin a dɔn lan una dɔn mek una klin.
43015004	Una fɔ de wit mi ɔltɛm, ɛn misɛf go de wit una. Jɛs lɛkɛ aw ɛni an we de bay insɛf nɔ go bia pas i de pan di tik, semwe so, una nɔ go du natin pas una de wit mi ɔltɛm.
43015005	“Mi na di tik, una na di an dɛn. Ɛnibɔdi we de wit mi ɔltɛm ɛn misɛf de wit am ɔltɛm, da pɔsin de go ebul du plɛnti wok fɔ Gɔd; una nɔ go ebul du natin if a nɔ ɛp una.
43015006	Ɛnibɔdi we nɔ de wit mi ɔltɛm, Gɔd go ib am na do; i go tan lɛkɛ an pan tik, we dray we dɛn kin kɔt trowe; dɛn go gɛda dɛn an ya ib dɛn na faya, we dɛn go bɔn insay.
43015007	If una de wit mi ɔltɛm ɛn mi wɔd dɛn de na una at ɔltɛm, una kin aks mi Papa fɔ ɛni tin we una want, ɛn i go gi una.
43015008	If una du plɛnti gud tin, una go sho pipul aw mi Papa wɔnda ful; ɛn una go sho se una na mi lanin bɔy dɛn.
43015009	A lɛk una lɛkɛ aw mi Papa lɛk mi. Una fɔ de wit mi ɔltɛm, so dat una go stil de ɛnjɔy ɔl di gud tin dɛn we a de du fɔ una bikɔs a lɛk una.
43015010	If una du wetin a tɛl una fɔ du, una go stil de ɛnjɔy di gud tin dɛn we a de du fɔ una bikɔs a lɛk una, jɛs lɛkɛ aw misɛf du wetin mi Papa tɛl mi fɔ du so a stil de ɛnjɔy di gud we i de du fɔ mi bikɔs i lɛk mi.
43015011	“A dɔn tɛl una dɛn tin ya so dat una go gladi lɛkɛ aw a gladi, ɛn ɔl di gladi we fɔ de na una at go lib de.
43015012	Di tin we a de tɛl una fɔ du na in dis: Una fɔ lɛk una kɔmpin lɛkɛ aw a lɛk una.
43015013	If pɔsin day fɔ in padi, nɔ lɛk nɔ pas da wan de.
43015014	Una na mi padi dɛn if una du wetin a tɛl una fɔ du.
43015015	A nɔ de kɔl una bɔy igen, bikɔs bɔy nɔ no wetin in masta de du, bɔt a de kɔl una mi padi dɛn, bikɔs a dɔn tɛl una ɔl wetin mi Papa dɔn tɛl mi.
43015016	Nɔto una pik mi, na mi pik una; ɛn a pik una fɔ du plɛnti big wok we go mek ɔda pipul gɛt blɛsin sote go. Da tɛm de, mi Papa go gi una ɛni tin we una tek mi nem pre fɔ.
43015017	Na dat mek a de tɛl una se: Una fɔ lɛk una kɔmpin.
43015018	“If di pipul dɛn na wɔl nɔ lɛk una, una fɔ jɛs mɛmba se na mi fɔs dɛn nɔ bin lɛk.
43015019	If una bin gɛt wanwɔd wit di pipul dɛn na wɔl, da tɛm de dɛn bin fɔ lɛk una lɛkɛ aw dɛn lɛk dɛn yon pikin dɛn. Bɔt a dɔn pik una kɔmɔt pan dɛn, una ɛn dɛn nɔ de si wan we, na dat mek dɛn nɔ lɛk una.
43015020	Una fɔ mɛmba wetin a bin tɛl una we a se: ‘Slev nɔ pas in masta’. If pipul dɔn mek a sɔfa, dɛn go mek unasɛf sɔfa; if dɛn du wetin a lan dɛn, dɛn go du wetin unasɛf lan dɛn.
43015021	Bɔt dɛn go du una ɔl dɛn tin ya bikɔs una na mi yon pipul, ɛn dɛn nɔ no di wan we sɛn mi.
43015022	Dɛn nɔ bin fɔ no se Gɔd go mak dɛn fɔ dɛn sin, if a nɔ bin kam tɔk to dɛn, bɔt naw we a dɔn kam, dɛn nɔ go se dɛn nɔ bin no se dɛn sin.
43015023	Ɛnibɔdi we nɔ lɛk mi, nɔ lɛk mi Papa.
43015024	Dɛn nɔ bin fɔ no se Gɔd go mak dɛn fɔ dɛn sin if, di tɛm we a bin de wit dɛn, a nɔ bin du ɔl dɛn tin we nɔbɔdi nɔ du wande; bɔt dɛnsɛf dɔn si wetin a du, ɛn pan ɔl dat, dɛn nɔ lɛk mi ɛn mi Papa.
43015025	Bɔt na so i fɔ bi, so dat di tin we rayt na dɛn yon Lɔ we se: ‘Dɛn nɔ lɛk mi, bɔt a nɔ du dɛn natin we fɔ mek dɛn nɔ lɛk mi,’ kin bi jɛs lɛkɛ aw i rayt.
43015026	“Wɛn di wan we de ɛp pipul fɔ du wetin Gɔd want, kam, dat na di Spirit we kɔmɔt to mi Papa, i go mek pipul no di tru tin bɔt Gɔd. A go mek mi Papa sɛn am kam to una ɛn i go tɛl una bɔt mi.
43015027	Ɛn unasɛf go tɔk bɔt mi, bikɔs una dɔn de wit mi frɔm di tɛm we a bin bigin lan pipul.
43016001	“A dɔn tɛl una dis wɔd ya so dat una nɔ go tap fɔ biliv pan mi.
43016002	Dɛn go drɛb una kɔmɔt na dɛn Ju mitin os, ɛn tɛm de kam we ɛnibɔdi we kil una sɛf go tink se i de du wetin Gɔd want am fɔ du.
43016003	Pipul go du una ɔl dɛn tin ya bikɔs dɛn nɔ no Gɔd we na mi Papa ɛn dɛn nɔ no mi.
43016004	Bɔt a dɔn tɛl una dɛn tin ya naw, so dat wɛn di tɛm rich we dɛn go du dɛn ɔl to una, una go mɛmba wetin a bin tɛl una. “A nɔ bin tɛl una ɔl dɛn tin ya wɛn a bin bigin lan una, bikɔs a bin de wit una da tɛm de.
43016005	Bɔt naw a de kam go to di wan we sɛn mi kam na wɔl, bɔt una nɔn nɔ aks mi usay a de go.
43016006	Naw we a dɔn tɛl una ɔl dɛn tin ya, una at ebi.
43016007	Bɔt a de tɛl una se, i go bɛtɛ fɔ una if a go, bikɔs if a nɔ go, di wan we go ɛp una fɔ du wetin Gɔd want nɔ go kam to una. Bɔt if a go, a go sɛn am kam to una.
43016008	Ɛn wɛn i kam i go mek mɔta lman no se dɛn nɔ sabi wetin sin min; i go mek dɛn no se dɛn tin we dɛn tink se rayt, nɔ rayt; ɛn i go mek dɛn no se Gɔd go jɔj ɔlman.
43016009	I go mek pipul no se dɛn nɔ sabi wetin sin min, bikɔs dɛn nɔ gri fɔ biliv pan mi.
43016010	I go mek pipul no se na dɛn tin we dɛn tink se rayt, nɔ rayt, bikɔs a de kam go to mi Papa ɛn una nɔ go si mi igen.
43016011	Ɛn i go mek pipul no se Gɔd go jɔj ɔlman, bikɔs Gɔd dɔn kɔndɛm di dɛbul we de rul di wɔl.
43016012	“A gɛt plɛnti mɔ tin dɛn fɔ tɛl una, bɔt una nɔ go ebul fɔ kip dɛn ɔl na una at naw.
43016013	Bɔt wɛn Gɔd in Spirit we de mek pipul no wetin tru bɔt Gɔd kam, i go mek una no ɔltin we tru. Gɔd in Spirit nɔ go tɔk wetin in want tɔk, i go tɔk wetin di Papa yɛri ɛn i go tɛl una bɔt dɛn tin we go kam bambay.
43016014	I go sho una se a wɔnda ful, bikɔs i go tɛl una wetin a se.
43016015	Ɔl wetin mi Papa gɛt na mi yon, na dat mek a se Papa Gɔd in Spirit go tɛl una wetin a tɛl am.
43016016	“I nɔ go te igen, una nɔ go si mi, bɔt afta dat, i nɔ go tu te, una go si mi bak.”
43016017	Sɔm pan in lanin bɔy dɛn bigin de aks dɛn kɔmpin se, “Wetin i de tray fɔ tɛl wi? I se, i nɔ go te, wi nɔ go si am igen, dɔn i se, i nɔ go tu te, wi go si am bak; ɛn i tɔk igen se, ‘Na bikɔs i de go to in Papa’.
43016018	Wetin i min bay ‘i nɔ go te?’ Wi nɔ no wetin i de tɔk bɔt!”
43016019	Jizɔs bin no se di lanin bɔy dɛn bin want aks am kwɛshɔn, so i tɛl dɛn se, “A se, ‘I nɔ go te igen una nɔ go si mi igen, bɔt i nɔ go tu te, afta dat, una go si mi bak’. Na dat una de aks una kɔmpin bɔt?
43016020	A de tɛl una se: Una go kray bita bita wan, bɔt dɛn ɔda pipul na wɔl go gladi.
43016021	Wɛn uman kin want bɔn pikin, i kin sɔri, bikɔs di tɛm dɔn rich fɔ am fɔ sɔfa; bɔt wɛn i dɔn bɔn di pikin, i kin fɔgɛt di pen we i sɔfa bikɔs i gladi we i dɔn bɔn pikin kam na wɔl.
43016022	Semwe so, una sɔri naw, bɔt tɛm de kam we a go si una bak, ɛn dat go mek una gladi bad bad ɛn nɔbɔdi kin pwɛl da gladi de.
43016023	“Wɛn da tɛm de rich, una nɔ go aks mi fɔ ɛni tin. A de tɛl una se: Mi Papa go gi una ɛni tin, if una tek mi nem aks am.
43016024	Te naw una nɔ tek mi nem aks Gɔd fɔ ɛni tin yet; una aks Gɔd fɔ ɛni tin i go gi una wetin una aks fɔ, ɛn ɔl di gladi we fɔ de na una at go lib de.
43016025	“Wɛn a de lan una dɛn tin ya, a kin pul pare bul. Bɔt di tɛm de kam we a nɔ go pul pare bul igen, a go tɔk plen wan bɔt mi Papa.
43016026	Wɛn da tɛm de rich, una go tek mi nem aks am fɔ ɛni tin, ɛn mi nɔ go gɛt fɔ aks mi Papa fɔ ɛp una,
43016027	bikɔs mi Papa insɛf lɛk una. I lɛk una bikɔs una lɛk mi ɛn una biliv se a kɔmɔt to Gɔd.
43016028	Na mi Papa a kɔmɔt to kam na wɔl, ɛn naw a de kɔmɔt na di wɔl go bak to mi Papa.”
43016029	In lanin bɔy dɛn se, “Yu de tɔk plen wan naw, yu nɔ de pul pare bul igen.
43016030	Wi no naw se yu sabi ɔltin, yu nɔ gɛt fɔ aks pɔsin wetin i de tink; na dat mek wi biliv se na Gɔd sɛn yu.”
43016031	Jizɔs aks dɛn se, “Una dɔn biliv mi gud naw?
43016032	Di tɛm de kam ɛn i dɔn kam sɛf, we dɛn go mek una ɔl lɛf mi go; ɔlman go rɔnawe go na in os, una go lɛf mi wan gren. Bɔt nɔto mi wan gren go lɛf, bikɔs mi Papa de wit mi.
43016033	A de tɛl una ɔl dɛn tin ya so dat una we gɛt wanwɔd wit mi go gɛt kol at. Mɔta lman go mek una sɔfa, bɔt una nɔ fred! A dɔn win di wɔl!”
43017001	Wɛn Jizɔs dɔn tɔk dɔn, i luk ɔp na ɛvin ɛn pre se, “Papa, di tɛm dɔn kam; sho pipul aw yu Pikin wɔnda ful, so dat i go sho pipul aw yu wɔnda ful.
43017002	Yu gi am pawa fɔ rul mɔta lman, so dat i kin gi ɔl dɛn wan we yu gi am, layf we go de sote go.
43017003	Fɔ gɛt da layf de, we go de sote go, dɛn fɔ no yu, we na di wan gren tru Gɔd, ɛn dɛn fɔ no Jizɔs Krays, we yu sɛn kam to dɛn.
43017004	A dɔn mek ɔlman na wɔl si aw yu wɔnda ful, a dɔn du ɔl di wok we yu gi mi fɔ du.
43017005	Papa, ɔna mi naw na di ples we yu de, wit da sem ɔna we a bin gɛt bifo di wɔl mek!
43017006	“A dɔn mek dɛn pipul we yu pul kɔmɔt to di ɔda pipul dɛn na wɔl ɛn we yu gi mi, no yu. Dɛn na bin yu yon pipul dɛn we yu gi mi. Dɛn dɔn du ɔl wetin yu tɛl dɛn fɔ du.
43017007	Ɛn naw dɛn no se ɔl wetin a gɛt na yu gi mi.
43017008	A dɔn tɛl dɛn ɔl wetin yu tɛl mi fɔ tɛl dɛn, ɛn dɛn lisin. Dɛn no se na to yu a kɔmɔt, fɔ tru, ɛn dɛn biliv se na yu sɛn mi kam na wɔl.
43017009	“A de pre fɔ di pipul dɛn we yu dɔn gi mi, bikɔs dɛn na yu yon pipul dɛn. A nɔ de pre fɔ di ɔda pipul dɛn na di wɔl we nɔto yu yon.
43017010	Ɔl mi yon pipul dɛn na yu yon, ɛn ɔl yu yon pipul dɛn na mi yon; ɛn dɛn de mek ɔda pipul no aw a wɔnda ful.
43017011	Ɛn naw a de kam bak to yu; a nɔ go de na di wɔl igen, bɔt dɛn go stil de na di wɔl. Duya, Papa, yu we na Gɔd ɛn yu we nɔ gɛt natin fɔ du wit sin, kip dɛn mek natin nɔ du dɛn, bay di pawa we de na yu nem, di nem we yu gi mi, so dat dɛn ɔl go bi wan ɛn gɛt wan at lɛkɛ aw mi ɛn yu gɛt wan at.
43017012	Wɛn a bin stil de wit dɛn, a bin kip dɛn wit di pawa we de na yu nem we yu gi mi mek natin nɔ du dɛn. A bin kip dɛn mek natin nɔ du dɛn ɛn dɛn nɔn nɔ lɔs, pas di man we Gɔd bin dɔn mak fɔ go ɛl so dat wetin bin dɔn rayt na Gɔd in Buk go bi.
43017013	Naw a de kam bak to yu, ɛn a de tɔk ɔl dɛn tin ya naw we a de na di wɔl, so dat mi lanin bɔy dɛn go gladi lɛkɛ aw misɛf de gladi, ɛn ɔl di gladi we fɔ de na dɛn at go lib de.
43017014	A dɔn tɛl dɛn ɔl wetin yu tɛl mi fɔ tɛl dɛn, dat mek di ɔda pipul dɛn na wɔl nɔ lɛk dɛn, bikɔs dɛn ɔl nɔ de si wan we, lɛkɛ aw misɛf nɔ de si wan we wit di ɔda pipul dɛn.
43017015	A nɔ de aks yu fɔ pul dɛn kɔmɔt to di ɔda pipul dɛn na wɔl, a de aks yu fɔ kip dɛn mek Setan nɔ du dɛn natin.
43017016	Jɛs lɛkɛ aw mi ɛn dɛn ɔda pipul na wɔl nɔ de si wan we, na so dɛnsɛf ɛn di ɔda pipul dɛn na wɔl nɔ de si wan we.
43017017	Lɛ yu wɔd dɛn, we na tru mek dɛn bi yu yon pipul.
43017018	A dɔn sɛn dɛn ɔlɔbɔt na wɔl fɔ du mi wok, jɛs lɛkɛ aw yu bin sɛn mi kam na di wɔl fɔ du yu wok.
43017019	Ɛn a gi yu mi layf fɔseka dɛn so dat dɛnsɛf go gi yu dɛn layf wit ɔl dɛn at.
43017020	“A nɔ de pre fɔ mi lanin bɔy dɛn nɔmɔ, a de pre fɔ dɛn wan we go biliv pan mi fɔseka wetin mi lanin bɔy dɛn go tɛl dɛn bɔt mi.
43017021	A de pre mek dɛn ɔl gɛt wanwɔd. Papa! Mek dɛn gɛt wan at wit wi, jɛs lɛkɛ aw yu de insay mi ɛn mi de insay yu. Mek dɛn ɔl gɛt wanwɔd, so dat di ɔda pipul dɛn na wɔl go no se na yu sɛn mi kam na wɔl fɔ du ɔl wetin a de du.
43017022	A dɔn mek dɛnsɛf wɔnda ful lɛkɛ aw yu mek misɛf wɔnda ful, so dat dɛn ɔl go gɛt wan at lɛkɛ aw mi ɛn yu gɛt wan at.
43017023	A de insay dɛn, yu de insay mi; a de pre mek dɛn de lɛkɛ wan pɔsin, so dat dɛn ɔda pipul na wɔl go no se na yu sɛn mi, ɛn yu lɛk dɛn lɛkɛ aw yu lɛk mi.
43017024	“Papa! Yu dɔn gi mi dɛn, ɛn a want mek dɛn de wit mi na di say we a go de, so dat dɛn go si aw a wɔnda ful fɔ tru. Yu mek a wɔnda ful so, bikɔs yu bin dɔn lɛk mi bifo yu mek di wɔl.
43017025	Papa, yu we de du wetin rayt ɔltɛm, dɛn ɔda pipul na wɔl nɔ no yu, bɔt mi no yu, ɛn dɛn wan ya we biliv pan mi no se na yu sɛn mi.
43017026	A dɔn mek dɛn no yu, ɛn a go stil de mek dɛn no yu, so dat dɛn go lɛk mi ɛn dɛn kɔmpin mɔta lman, lɛkɛ aw yu lɛk mi, ɛn misɛf go de insay dɛn.”
43018001	Afta Jizɔs dɔn pre dɔn, in ɛn in lanin bɔy dɛn kɔmɔt na di ples we dɛn bin de, dɛn krɔs wan watasay we dɛn kɔl Kidrɔn. Dɛn go insay wan gadin we bin lib de.
43018002	Judas, we sɛl Jizɔs, bin no di ples gud gud, bikɔs Jizɔs ɛn in lanin bɔy dɛn bin dɔn go de plɛnti tɛm.
43018003	So Judas go mit Jizɔs ɛn di ɔda lanin bɔy dɛn na di gadin. I go wit sɔm Roman soja man dɛn ɛn sɔm pan dɛn pipul we bin de gyad Gɔd in Os. Na dɛn bigman we de mek sakri fays fɔ pipul sin ɛn di Faresi dɛn sɛn di gyad dɛn go wit Judas. Dɛn bin ol lamp, faya tik layt, ɛn tin fɔ tek fɛt.
43018004	Jizɔs bin dɔn no ɔl wetin gɛt fɔ bi to am, so i go mit di pipul dɛn we go fɔ ol am, ɛn aks dɛn se, “Udat una de luk fɔ?”
43018005	Dɛn se, “Wi de luk fɔ Jizɔs we kɔmɔt Nazarɛt.” Jizɔs se, “Na mi dis.” Judas, we go fɔ sɛl Jizɔs, bin tinap de wit di pipul dɛn.
43018006	Wɛn Jizɔs se, “Na mi dis,” di pipul dɛn kip bak ɛn fɔdɔm na grɔn.
43018007	Jizɔs aks dɛn igen se, “Udat una de luk fɔ?” Dɛn se, “Wi de luk fɔ Jizɔs we kɔmɔt Nazarɛt.”
43018008	Jizɔs se, “A bin dɔn tɛl una se, ‘Na mi dis,’ if na mi una de luk fɔ, una mek mi lanin bɔy dɛn go.”
43018009	Jizɔs tɔk dat, so dat wetin i bin dɔn tɔk we i se: “Papa, a nɔ lɔs wan sɛf pan dɛn wan we yu gi mi,” go bi.
43018010	Saymɔn Pita we bin gɛt sɔd, pul di sɔd ɛn kɔt di edman fɔ dɛn man we de mek sakri fays fɔ pipul sin in bɔy rayt yes kɔmɔt. Di bɔy bin nem Malkɔs.
43018011	Jizɔs tɔn to Saymɔn Pita, i se, “Put yu sɔd bak na di ples we i bin de! Yu tink se a nɔ go sɔfa di sɔfa we mi Papa dɔn mak fɔ mi?”
43018012	Di Roman sojaman dɛn, di soja man dɛn bigman, ɛn di gyad dɛn ol Jizɔs ɛn tay am,
43018013	dɔn, fɔs dɛn kɛr am go bifo Anas we na bin Kaye fas in fadɛnlɔ, ɛn Kaye fas na bin di edman fɔ dɛn man we de mek sakri fays fɔ pipul sin, da ia de.
43018014	Na Kaye fas bin dɔn advays di Ju bigman dɛn se i bɛtɛ fɔ mek wan man day, pas fɔ mek ɔl di pipul dɛn day.
43018015	Saymɔn Pita ɛn wan ɔda lanin bɔy bin de go wit Jizɔs. Di edman fɔ dɛn man we de mek sakri fays fɔ pipul sin bin no di ɔda lanin bɔy gud, so di lanin bɔy fala Jizɔs go insay di yad we bin de na di edman in os.
43018016	Bɔt Saymɔn Pita bin lɛf na do klos di get. Di ɔda lanin bɔy, we bin go insay wit Jizɔs, kɔmɔt na do bak, i tɔk to wan titi we bin tinap na di get, ɛn mek Pita kam insay di yad.
43018017	Di titi we bin de na di get aks Saymɔn Pita se, “Yusɛf nɔto wan pan da man de in lanin bɔy dɛn?” Saymɔn Pita se, “Nɔ-o, mi nɔto in lanin bɔy!”
43018018	Di ples bin so kɔl, dat di bɔy dɛn ɛn di gyad dɛn mek faya wit kol, dɔn dɛn go tinap rawnd di faya fɔ wam dɛnsɛf. So Saymɔn Pita go tinap wit dɛn fɔ wam insɛf na di faya.
43018019	Di edman fɔ dɛn man we bin de mek sakri fays fɔ pipul sin aks Jizɔs bɔt in lanin bɔy dɛn ɛn di tin dɛn we i bin de lan pipul.
43018020	Jizɔs ansa am se, “Na bifo ɔlman a kin tɔk, ɛn na dɛn Ju mitin os ɛn Gɔd in Os, we ɔlman kin gɛda, a kin lan pipul. A nɔ ayd fɔ tɛl ɛnibɔdi ɛni tin wande.
43018021	So, wetin du yu de aks mi kwɛshɔn? Aks dɛn pipul we yɛri wetin a tɔk, bikɔs dɛn no wetin a bin tɔk.”
43018022	Wɛn Jizɔs tɔk dat, wan pan di gyad dɛn we bin lib de slap am ɛn se, “Na so yu fɔ tɔk to di edman fɔ dɛn man we de mek sakri fays fɔ pipul sin?”
43018023	Jizɔs ansa se, “If a tɔk ɛni tin we nɔ rayt, tɛl ɔlman we de naya di tin we a tɔk we nɔ rayt. Bɔt if a rayt fɔ tɔk di tin we a tɔk, wetin du yu slap mi?”
43018024	Anas mek dɛn kɛr Jizɔs go bifo Kaye fas we na bin di edman fɔ dɛn man we de mek sakri fays fɔ pipul sin. Dɛn nɔ bin lus Jizɔs yet.
43018025	Saymɔn Pita bin stil de klos di faya de wam in bɔdi. Di ɔda pipul dɛn we bin de wam dɛn bɔdi aks am se, “Yusɛf nɔto wan pan da man de in lanin bɔy dɛn?” Saymɔn Pita se, “Nɔ-o, mi nɔto in lanin bɔy!”
43018026	Wan bɔy we bin de wok to di edman fɔ dɛn man we de mek sakri fays fɔ pipul sin we bin fambul to di man we Pita bin kɔt in yes kɔmɔt, se, “Nɔto yu a si wit am insay di gadin?”
43018027	Pita dinay bak. I ansa se, “Nɔ!” Da sem tɛm de na in fɔl kro.
43018028	Ali mɔnin di gyad dɛn go pul Jizɔs na Kaye fas in os kɛr am go na di gɔvna in os. Di Ju bigman dɛn nɔ go insay di gɔvna in os, bikɔs dɛn Ju Lɔ se if dɛn go insay os we pipul we nɔto Ju tap, dɛn nɔ go klin na Gɔd yay, ɛn dat go mek dɛn nɔ fit fɔ it pan di it we dɛn mek fɔ di Pasova.
43018029	So Paylet go mit di pipul dɛn na do ɛn aks dɛn se, “Wetin dis man du?”
43018030	Dɛn ansa Paylet se, “Wi nɔ bin fɔ bring dis man ya kam bifo yu if i nɔ bin du bad.”
43018031	Paylet se, “Una kɛr am go jɔj am bay una yon lɔ.” Di pipul dɛn se, “Una lɔ se wi nɔ fɔ ɛng pɔsin.”
43018032	(Ɔl dis bi fɔ mek wetin Jizɔs bin dɔn tɔk bɔt di kayn day we i go day, kam bi tru.)
43018033	Paylet go insay di ples we dɛn de jɔj ɛn mek dɛn kɛr Jizɔs go mit am insay de. I aks Jizɔs se, “Na yu na di Ju pipul dɛn King?”
43018034	Jizɔs se, “Na yusɛf mekɔp fɔ aks mi dis kwɛshɔn ɔ na ɔda pipul tɛl yu bɔt mi?”
43018035	Paylet se, “Mi na Ju? Na yu yon Ju pipul dɛn ɛn dɛn man we de mek sakri fays fɔ pipul sin bring yu kam bifo mi. Wetin yu du?”
43018036	Jizɔs se, “Mi nɔto King na dis wɔl, if mi na bin King na dis wɔl, dɛn pipul we de fala mi bin fɔ fɛt fɔ mi mek pipul nɔ bring mi kam bifo di Ju bigman dɛn fɔ mek dɛn jɔj mi. Mi nɔto King na dis wɔl.”
43018037	Paylet aks am se, “Wɛl, yu na King?” Jizɔs se, “Na yu se mi na King. A bɔn kam na wɔl fɔ tɔk wetin tru. Ɛnibɔdi we lɛk wetin tru de yɛri mi wɔd.”
43018038	Paylet aks am se, “Wetin na di tru wɔd?” Paylet go mit di pipul dɛn bak na do ɛn tɛl dɛn se, “Dis man ya nɔ du natin we fɔ mek a kɔndɛm am.
43018039	Bɔt as a kin mek dɛn pul wan pɔsin kɔmɔt na jel ɛvri ia wɛn di Pasova ɔlide kam, una want mek a lɛf una King?”
43018040	Dɛn ansa lawd wan se, “Nɔ, nɔ lɛf da man de! Pul Bara bas kɔmɔt na jel.” (Bara bas na bin bad bad tifman.)
43019001	Paylet tɛl di soja man dɛn fɔ kɛr Jizɔs go bit am.
43019002	Di soja man dɛn tek chu kchuk mek krawn ɛn wɛr am pan Jizɔs in ed, dɔn dɛn wɛr lɔng dak rɛd klos pan am.
43019003	Dɛn slap slap am, dɔn dɛn laf am ɛn se, “Yu we na di Ju pipul dɛn King nɔ tap fɔ rul igen.”
43019004	Paylet go mit di pipul dɛn wan tɛm mɔ ɛn tɛl dɛn se, “Una lisin, a dɔn mek dɛn bring am kam to una bak, so dat una go no se a nɔ si natin bad we i du, we fɔ mek a kɔndɛm am.”
43019005	Jizɔs kɔmɔt na do, i wɛr di krawn we dɛn tek chu kchuk mek, ɛn di lɔng dak rɛd klos. Paylet se, “Una luk di man.”
43019006	Wɛn dɛn man we de mek sakri fays fɔ pipul sin ɛn di gyad dɛn si Jizɔs, dɛn ala big wan se, “Nel am pan di krɔs! Nel am pan di krɔs!” Paylet se, “Una tek am, go nel am pan di krɔs. A nɔ si ɛni tin we i du fɔ mek a kɔndɛm am.”
43019007	Di pipul dɛn ansa se, “Wi lɔ se i fɔ day, bikɔs i se in na Gɔd in Pikin.”
43019008	Wɛn Paylet yɛri wetin dɛn tɔk, i fred mɔ.
43019009	I go bak insay di ples we dɛn de jɔj kes ɛn aks Jizɔs se, “Usay yu kɔmɔt?” Bɔt Jizɔs nɔ gri ansa.
43019010	Paylet se, “Yu nɔ de tɔk to mi? Yu nɔ no se a gɛt di pawa fɔ fri yu ɛn a gɛt di pawa fɔ mek dɛn nel yu pan di krɔs?”
43019011	Jizɔs se, “Yu nɔ bin fɔ gɛt pawa oba mi if Gɔd nɔ bin gi yu da pawa de. Na dat mek, da man we mek dɛn bring mi kam bifo yu in sin bad pas yu yon.”
43019012	Wɛn Paylet yɛri wetin Jizɔs tɔk, i bigin tray fɔ fɛn we fɔ fri Jizɔs. Bɔt di pipul dɛn ala se, “If yu fri dis man ya, yu nɔ lɛk di man we de rul ɔl dɛn kɔntri we de ɔnda Rom. Ɛnibɔdi we se in na King, nɔ de fɔ di Roman rula.”
43019013	Wɛn Paylet yɛri wetin di pipul dɛn tɔk, i mek Jizɔs kam na do, dɛn i sidɔm na di chia we dɛn kin sidɔm fɔ jɔj pɔsin, na di ples we dɛn kɔl “Ston Platfɔm”. (Dɛn kɔl am “Gabata” na Ibru.)
43019014	Na bin di de bifo di Pasova bigin, bay dɛn twɛlv oklɔk. Paylet tɛl di Ju pipul dɛn se, “Una luk una King!”
43019015	Di pipul dɛn ala se, “Kil am! Kil am! Nel am pan di krɔs!” Paylet aks dɛn se, “Una want mek a nel una king pan di krɔs?” Di man dɛn we de mek sakri fays fɔ pipul sin se, “Wi nɔ gɛt ɔda king pas di wan na Rom in wan gren.”
43019016	Na in Paylet and Jizɔs gi dɛn, mek dɛnsɛf go nel am pan di krɔs. So dɛn tek Jizɔs kɛr am go ɔda say.
43019017	Jizɔs insɛf tot in krɔs na in sho lda, sote i rich na wan ples we dɛn kɔl “Di ples we tan lɛkɛ mɔta lman ed”. (Di Ibru pipul dɛn de kɔl da ples de “Gɔlgɔta”.)
43019018	Na de dɛn nel Jizɔs pan di krɔs, dɔn dɛn nel tu ɔda man dɛn pan tu ɔda krɔs; wan na Jizɔs in lɛfan, di ɔda wan na in raytan, Jizɔs bin de midul dɛn tu.
43019019	Paylet mek dɛn rayt sɔntin we dɛn put pan Jizɔs in krɔs. Dɛn rayt se, “Jizɔs we kɔmɔt Nazarɛt, di Ju pipul dɛn King.”
43019020	Plɛnti pipul rid am, bikɔs di ples we dɛn nel Jizɔs pan di krɔs bin de klos di tɔng, ɛn dɛn bin rayt am na tri langwej: Ibru, Latin ɛn Grik.
43019021	Di bigman dɛn we de mek sakri fays fɔ pipul sin tɛl Paylet se, “Mek i nɔ rayt, ‘Dis na di Ju pipul dɛn King’, bɔt mek i rayt, ‘Dis man se, mi na di Ju pipul dɛn King.’ ”
43019022	Paylet se, “Wetin a dɔn rayt, na in a dɔn rayt.”
43019023	Afta di sojaman dɛn dɔn nel Jizɔs pan di krɔs, dɛn tek in klos sheb am fo say ɛn tek wan wan pat. Dɔn dɛn tek di klos we i wɛr pantap we nɔ stich ɛni say.
43019024	Di soja man dɛn se, “Lɛ wi nɔ kɔt am, una lɛ wi ib days fɔ pik udat go gɛt am.” Dis bi, so dat wetin bin rayt na Gɔd in Buk, we se, “Dɛn sheb mi klos to dɛnsɛf, dɔn dɛn ib days fɔ pik udat go gɛt di klos we a bin wɛr pantap,” go kam bi tru. Ɛn na dat di soja man dɛn du.
43019025	Di pipul dɛn we bin tinap klos Jizɔs in krɔs na: in mama, in mama in sista, Meri we na bin Klo pas in wɛf, ɛn Meri we bin kɔmɔt Magdala.
43019026	Wɛn Jizɔs si in mama ɛn in lanin bɔy we i lɛk tinap de, i se, “Mama, na yu pikin dis.”
43019027	Dɔn i tɛl di lanin bɔy we i lɛk se, “Na yu mama dis.” Da sem tɛm de, di lanin bɔy kɛr Jizɔs in mama go na in yon os ɛn mek i tap de.
43019028	Wɛn dat bi, Jizɔs bin no se in wok na dis wɔl dɔn dɔn, ɛn fɔ mek wetin rayt na Gɔd in Buk kam bi tru, i se, “A tɔsti.”
43019029	Wan jɔg viniga bin lib de; dɛn tay spɔnj pan isɔp tik ɛn sok di spɔnj insay di viniga, dɔn dɛn es di isɔp tik ɛn put di spɔnj pan Jizɔs in mɔt.
43019030	Jizɔs sɔk di viniga ɛn se, “A dɔn dɔn mi wok!”
43019031	Na bin Fra yde; di Ju bigman dɛn nɔ bin want di bɔdi dɛn fɔ de pan dɛn krɔs di de fɔ pre ɛn blo, bikɔs da de de na bin big de, so dɛn go aks Paylet fɔ mek dɛn brok di man dɛn fut ɛn pul dɛn kɔmɔt na dɛn krɔs.
43019032	So di soja man dɛn go to di fɔs man we bin nel pan in krɔs, dɛn brok in fut; dɔn dɛn brok di ɔda man in yon fut.
43019033	Bɔt wɛn dɛn rich to Jizɔs, dɛn si se i dɔn day, so dɛn nɔ brok in yon fut.
43019034	Wan pan di soja man dɛn tek lɔng nɛf ɛn chuk Jizɔs in sayd, blɔd ɛn wata bɔs kɔmɔt de wantɛm.
43019035	(Wan pan di pipul dɛn we bin de wɛn dɛn tin ya de bi, na in tɛl wi ɔl dis fɔ mek una biliv, ɛn wetin i tɔk na tru ɛn insɛf no se ɔl wetin i tɔk dɔn bi, fɔ tru.)
43019036	Ɔl dis bi so dat wetin bin dɔn rayt na Gɔd in Buk go kam bi tru. Dat na: “Dɛn nɔ go brok nɔn pan in bon dɛn.”
43019037	Ɛn dɛn rayt ɔda say na Gɔd in Buk se, “Pipul go luk di pɔsin we dɛn chuk wit lɔng nɛf.”
43019038	Afta dɛn tin ya dɔn bi, Josɛf we kɔmɔt Ari ma tia go aks Paylet fɔ gi am Jizɔs in bɔdi. Paylet gri, so i tek di bɔdi go. (Dis Josɛf ya na man we bin biliv pan Jizɔs, bɔt i nɔ bin mek ɔda pipul no dat bikɔs i bin de fred di Ju bigman dɛn.)
43019039	Niko dimɔs insɛf bin fala Josɛf go fɔ Jizɔs in bɔdi. I bin kɛr spays we dɛn kɔl alos ɛn ma wɛn i de go. Di spays bin we bɔt wan ɔndrɛd pawn. (Na Niko dimɔs bin dɔn go to Jizɔs fɔs wan nɛt.)
43019040	Di tu man dɛn tek Jizɔs in bɔdi, dɔn dɛn tek di difrɛn kayn spays dɛn put am pan wayt klos we dɛn tek rap di bɔdi lɛkɛ aw di Ju pipul dɛn kin rap bɔdi wɛn dɛn want bɛr am.
43019041	Wan gadin bin de na di ples we dɛn nel Jizɔs pan di krɔs. Insay da gadin de wan ston grev bin de we dɛn nɔ bɛr pɔsin wande.
43019042	Dɛn bɛr Jizɔs in bɔdi de, bikɔs di de we dɛn nel Jizɔs pan di krɔs na bin di de bifo di de fɔ pre ɛn blo, ɛn di ston grev nɔ bin de fa.
43020001	Ali Sɔnde mɔnin, di ples bin stil dak, na in Meri we kɔmɔt Magdala go na di grev. I si se di ston we dɛn bin tek kɔba di domɔt nɔ bin lib de igen.
43020002	I tɔn bak rɔn go mit Saymɔn Pita ɛn di lanin bɔy we Jizɔs lɛk ɛn tɛl dɛn se, “Dɛn dɔn pul wi Masta kɔmɔt na di grev ɛn wi nɔ no usay dɛn dɔn kɛr am go!”
43020003	So Pita ɛn di ɔda lanin bɔy go na di grev.
43020004	Dɛn tu bin de rɔn, bɔt di ɔda lanin bɔy rɔn fas pas Pita, so na in fɔs rich na di grev.
43020005	I bɛn luk insay di grev, i si di wayt klos we dɛn bin tek rap Jizɔs in bɔdi, bɔt i nɔ go insay di grev.
43020006	Wɛn Saymɔn Pita rich de, in go insay di grev. I si di wayt klos we dɛn bin tek rap Jizɔs in bɔdi,
43020007	ɛn di klos we bin rap rawnd Jizɔs in ed, i bin fol wansay na ɔda kɔna.
43020008	Na da tɛm de di ɔda lanin bɔy, we fɔs rich na di grev, insɛf go insay. Wɛn i si ɔltin, i biliv fɔ tru se Jizɔs rayz frɔm di grev.
43020009	(Bɔt pan ɔl dat dɛn nɔ bin stil ɔnda stand di tin we rayt na Gɔd in Buk we se, i fɔ rayz frɔm di grev.)
43020010	Na in di lanin bɔy dɛn tɔn bak go na dɛn os.
43020011	Meri bin tinap de kray klos di grev; wɛn i de kray, i bɛn luk insay di grev.
43020012	Na de i si tu enjɛl we wɛr wayt sidɔm na di ples we dɛn bin le Jizɔs, wan to di ed say, di ɔda wan to di fut say.
43020013	Di enjɛl dɛn aks am se, “Wetin du yu de kray?” I ansa dɛn se, “Dɛn dɔn kɛr mi Masta go, ɛn a nɔ no usay dɛn dɔn go put am.”
43020014	Wɛn Meri dɔn tɔk dat dɔn, i si sɔmbɔdi tinap de, na bin Jizɔs, bɔt i nɔ bin no se na Jizɔs dat.
43020015	Jizɔs aks am se, “Wetin du yu de kray? Udat yu de luk fɔ?” Meri bin min se na di man we de luk di gadin, so i se, “Pa, if na yu kɛr am go, tɛl mi usay yu put am, mek a go go tek am.”
43020016	Jizɔs se, “Meri.” Meri tɔn luk Jizɔs ɛn se “Rabo nay.” (Dat na Ibru wɔd we min “Ticha”.)
43020017	Jizɔs se, “Nɔ tɔch mi, bikɔs a nɔ go bak to mi Papa yet. Bɔt go tɛl mi lanin bɔy dɛn se, a de tɔn bak go ɔp to mi Papa we na unasɛf yon Papa. Na mi Gɔd ɛn na unasɛf yon Gɔd.”
43020018	So Meri we kɔmɔt Magdala tɔn bak go tɛl di lanin bɔy dɛn se in dɔn si di Masta, ɛn i tɛl dɛn ɔl wetin Jizɔs tɛl am.
43020019	Na bin Sɔnde ivin, di lanin bɔy dɛn bin gɛda wan ples ɛn lɔk ɔl di do dɛn, bikɔs dɛn bin de fred di Ju bigman dɛn. Aw dɛn lib de, na de Jizɔs jɛs bɔs pan dɛn ɛn se, “Mek Gɔd gi una kol at.”
43020020	Wɛn i dɔn tɔk dat dɔn, i sho dɛn di wund dɛn na in an ɛn in sayd. Di lanin bɔy dɛn gladi bad wɛn dɛn si se na dɛn Masta.
43020021	Jizɔs tɔk bak se, “Mek Gɔd gi una kol at. Jɛs lɛkɛ aw mi Papa sɛn mi kam na dis wɔl, na so a de sɛn unasɛf fɔ go du mi wok.”
43020022	Dɔn i blo pan dɛn ɛn se, “Una mek Gɔd in Spirit kam insay una.
43020023	If una padin ɛnibɔdi we sin, Gɔd go padin da pɔsin de; if una nɔ padin pɔsin we sin, Gɔd nɔ go padin da pɔsin de.”
43020024	Wan pan di twɛlv lanin bɔy dɛn we nem Tɔmɔs, we dɛn kɔl “Twin”, nɔ bin de wɛn Jizɔs kam to di ɔda lanin bɔy dɛn.
43020025	So di ɔda lanin bɔy dɛn tɛl am se dɛn jɛs si di Masta. Tɔmɔs se, “A nɔ go biliv, pas a si ɛn tɔch di say we di nel dɛn bin wund am na in an, ɛn put mi finga insay di wund na in sayd.”
43020026	Afta wan wik dɔn pas, di lanin bɔy dɛn bin gɛda bak na wan ples, ɛn lɔk ɔl di do dɛn. Tɔmɔs insɛf bin de wit dɛn. Pan ɔl we di do bin lɔk, Jizɔs jɛs kam midul dɛn bak ɛn se, “Mek Gɔd gi una kol at.”
43020027	Dɛn Jizɔs tɔn to Tɔmɔs ɛn se, “Tek yu finga tɔch mi tu an dɛn ɛn luk dɛn gud. Dɛn, tret yu an put am insay mi sayd. Lɛf fɔ dawt, biliv!”
43020028	Tɔmɔs se, “Yu na mi Masta ɛn yu na mi Gɔd!”
43020029	Jizɔs aks am se, “Yu dɔn biliv pan mi bikɔs yu dɔn si mi? Gɔd go blɛs dɛn wan we biliv pan ɔl we dɛn nɔ si mi.”
43020030	Jizɔs du plɛnti ɔda wɔnda ful wok dɛn we in lanin bɔy dɛn si, bɔt dɛn nɔ rayt bɔt dɛn na dis buk.
43020031	Dɛn rayt dɛn tin we de na dis buk fɔ mek una biliv se Jizɔs na di Mɛsaya, Gɔd in Pikin; ɛn if una biliv pan am, una go gɛt tru layf.
43021001	Afta dat, Jizɔs sho insɛf bak to in lanin bɔy dɛn, wɛn dɛn bin de klos Lek Taybiryɔs. Na di tin dis we bi:
43021002	Saymɔn Pita; Tɔmɔs, we dɛn kɔl “Twin”; Natanyɛl we kɔmɔt Kena we de na Galili; Zɛbidi in pikin dɛn; ɛn tu ɔda wan pan Jizɔs in lanin bɔy dɛn ɔl bin de wan ples.
43021003	Saymɔn Pita tɛl dɛn se, in de go fishin. Dɛn se, “Wi go fala yu go.” So dɛn tek bot go fishin ol nɛt, bɔt dɛn nɔ kech natin.
43021004	Na mɔnin bifo san kɔmɔt, Jizɔs go tinap na di bich, bɔt di lanin bɔy dɛn nɔ bin no se na Jizɔs.
43021005	Na in Jizɔs se, “E padi! Una nɔ kech natin?” Dɛn ansa se, “Wi nɔ kech natin.”
43021006	Jizɔs se, “Una sɛn una chen na una raytan say, una go kech fish.” So dɛn sɛn di chen na di say we Jizɔs tɛl dɛn; dɛn nɔ ebul drɔ di nɛt kam insay di bot, bikɔs di fish dɛn bin tu plɛnti.
43021007	Di lanin bɔy we Jizɔs lɛk tɛl Pita se, “Na di Masta tinap yanda so na di bich!” Pita bin dɔn pul in klos we i wɛr pantap, so wɛn i yɛri se na di Masta, i jɛs rap am bak rawnd insɛf, ɛn jomp na di wata.
43021008	Di ɔda lanin bɔy dɛn tek di bot go na di bich, ɛn wɛn dɛn de go, dɛn bin de drɛg di nɛt wit di fish. Di bich nɔ bin de fa, i bin jɛs de lɛkɛ wan ɔndrɛd yad so frɔm di say we dɛn bin de.
43021009	Wɛn dɛn rich na di bich, dɛn si fish de ros pan faya kol, ɛn sɔm bred.
43021010	Jizɔs tɛl dɛn fɔ go bring sɔm pan di fish we dɛn bin jɛs kech.
43021011	Saymɔn Pita go bak insay di bot ɛn ɛp fɔ drɔ di nɛt kam na di bich. Na wan ɔndrɛd ɛn fifti-tri big big fish bin ful di nɛt. Pan ɔl dat, di nɛt nɔ chɛr.
43021012	Jizɔs kɔl dɛn fɔ go it. Nɔn pan di lanin bɔy dɛn nɔ bin gɛt di maynd fɔ aks am se, “Udat na yu?” bikɔs dɛn bin no se na di Masta.
43021013	Jizɔs go tek di bred gi dɛn, dɔn i gi dɛn di fish.
43021014	Na di tɔd tɛm dat we Jizɔs sho insɛf to in lanin bɔy dɛn, afta i rayz frɔm di grev.
43021015	Wɛn dɛn dɔn it dɔn, Jizɔs se, “Saymɔn, yu we na Jɔn in pikin, yu lɛk mi pas aw ɔl dɛn ɔda lanin bɔy ya lɛk mi?” Pita ansa se, “Yɛs, Masta, yu no se a lɛk yu.” Jizɔs se, “Mɛn mi ship pikin dɛn.”
43021016	Jizɔs aks Pita sɛkɛn tɛm se, “Saymɔn, yu we na Jɔn in pikin, yu lɛk mi?” Pita se, “Yɛs, Masta, yu no se a lɛk yu.” Jizɔs se, “Mɛn mi ship dɛn.”
43021017	Jizɔs aks Pita di tɔd tɛm se, “Saymɔn, yu we na Jɔn in pikin, yu lɛk mi?” Pita in at pwɛl bikɔs Jizɔs aks am tri tɛm se if i lɛk am, so i ansa di Masta se, “Masta, yu no ɔltin, yu no se a lɛk yu!” Jizɔs se, “Mɛn mi ship dɛn.
43021018	A de tɛl yu se, wɛn yu bin yɔng, yu kin jɛs rɛdi ɛn go ɛni say we yu want go, bɔt wɛn yu dɔn ol, yu go tret yu an dɛn, ɛn ɔda pɔsin go tay dɛn ɛn kɛr yu go say we yu nɔ want go.”
43021019	(Wɛn Jizɔs tɔk dat, i bin de sho aw Pita go day, ɛn ɔna Gɔd.) Dɛn Jizɔs tɛl am se, “Du wetin a tɛl yu fɔ du.”
43021020	Pita tɔn rawnd ɛn si di lanin bɔy we Jizɔs lɛk biɛn am. Na da lanin bɔy de bin sidɔm klos Jizɔs wɛn dɛn bin de it, ɛn na in bin aks Jizɔs se, “Masta, udat go sɛl yu?”
43021021	Wɛn Pita si am, i aks Jizɔs se, “Masta, wetin go bi to dis man ya?”
43021022	Jizɔs ansa se, “If a want mek i de na wɔl sote a kam bak, uswan na yu yon de? Yu du wetin a tɛl yu fɔ du.”
43021023	Di wɔd go rawnd to ɔl di pipul dɛn we bin biliv pan Jizɔs se, di lanin bɔy we Jizɔs lɛk nɔ go day. Bɔt Jizɔs nɔ bin se di lanin bɔy nɔ go day, i bin jɛs se, “If a want mek i de na wɔl sote a kam bak, uswan na yu yon de?”
43021024	Na di lanin bɔy dat we si ɛn yɛri ɔl dɛn tin ya, na in rayt dɛn na dis buk, ɛn wi no se ɔl wetin i rayt na tru.
43021025	Plɛnti ɔda tin dɛn de we Jizɔs du. If dɛn bin rayt dɛn ɔl wan bay wan, a tink se di wɔl nɔ bin fɔ gɛt ples fɔ ɔl di buk dɛn we dɛn bin fɔ yus fɔ rayt dɛn.
44001001	Mista Tio filɔs, na di fɔs lɛta we a bin rayt yu, a bin tɔk bɔt ɔl wetin Jizɔs bin lan pipul frɔm di tɛm we i bigin in wok
44001002	sote di de we Gɔd tek am go ɛvin. Bifo Jizɔs go ɛvin, Gɔd in Spirit we bin de pan am mek i tɛl dɛn apɔsul we i pik wetin dɛn fɔ du.
44001003	Afta Jizɔs day, fɔ fɔti de i bin de sho insɛf to in apɔsul dɛn; ɛn bay aw i kin sho insɛf ɔltɛm, in apɔsul dɛn nɔ dawt se i bin stil de layf wan. Ɛnitɛm we Jizɔs sho insɛf to dɛn, i kin tɛl dɛn bɔt Gɔd in rul.
44001004	Di tɛm we Jizɔs bin stil de wit dɛn, i bin tɛl dɛn fɔ du sɔntin; i bin se, “Una nɔ fɔ kɔmɔt na Jerusɛlɛm, una fɔ wet te una gɛt wetin mi Papa dɔn prɔmis una, we a bin dɔn tɛl una bɔt.
44001005	Jɔn bin de baptayz pipul wit wata, bɔt i nɔ go te igen Gɔd go baptayz una wit in Spirit.”
44001006	Wɛn di apɔsul dɛn bin gɛda na wan mitin, dɛn aks Jizɔs se, “Masta, na naw yu go mek di Izrɛl pipul dɛn rul bak?”
44001007	Jizɔs ansa dɛn se, “Na mi Papa nɔmɔ gɛt rayt fɔ tɔk ustɛm ɔl dɛn tin de go bi, nɔto una.
44001008	Wɛn Gɔd in Spirit kam pan una, i go gi una pawa fɔ mek una tɔk bɔt mi na Jerusɛlɛm, na Judia, na Same ria ɛn ɔlɔbɔt na wɔl.”
44001009	Wɛn Jizɔs tɔk dɔn, aw di apɔsul dɛn de luk am, na in Gɔd tek am go ɔp na ɛvin. Di apɔsul dɛn luk Jizɔs sote i lɔs na di klawd.
44001010	We di apɔsul dɛn bin de luk fɔ Jizɔs na di klawd, na de dɛn si tu man we wɛr wayt kam tinap klos dɛn.
44001011	Di tu man dɛn tɛl dɛn se, “Una we kɔmɔt Galili, wetin du una de luk na di klawd? Dis sem Jizɔs ya we Gɔd tek go ɔp na ɛvin go kam bak na wɔl lɛkɛ aw una si am de go ɔp na ɛvin.”
44001012	Di apɔsul dɛn kɔmɔt na di ay il we nem Mawnt Ɔliv, go bak na Jerusɛlɛm. (Na af mayl frɔm Mawnt Ɔliv to Jerusɛlɛm. Di Ju Lɔ se pɔsin nɔ fɔ waka pas af mayl di de we fɔ pre ɛn blo.)
44001013	Wɛn dɛn rich na Jerusɛlɛm, dɛn go na wan rum ɔp di garɛt na di os we dɛn bin tap. Di pipul dɛn we bin tap de na Pita, Jɔn, Jems, Andru, Filip, Tɔmɔs, Bata lo myu, Matyu, Jems we na Alfiɔs in pikin, Saymɔn we bin de fɛt fɔ fri in kɔntri, Judas we na bin Jems in pikin.
44001014	Dɛn apɔsul ya, Jizɔs in brɔda dɛn, sɔm uman dɛn, ɛn Meri we na Jizɔs in mama, dɛn ɔl bin de mit de ɛn pre wit wan at.
44001015	Wan de, dɛn wan we biliv pan Jizɔs bin gɛt mitin; na bɔt wan ɔndrɛd ɛn twɛnti pipul bin go di mitin. Pita tinap midul di pipul dɛn
44001016	ɛn bigin tɔk to dɛn se, “Mi pipul dɛn, Gɔd in Spirit bin mek Devid rayt lɔntɛm na Gɔd in Buk bɔt Judas, da man we bin de bifo dɛn pipul we go ol Jizɔs; ɔl wetin i bin dɔn rayt bin jɛs gɛt fɔ bi.
44001017	Judas na bin wan pan wi ɛn na wi ɔl bin de wok fɔ Gɔd.”
44001018	(Wɛn Judas sɛl Jizɔs, i tek di kɔpɔ go bay grɔn. Na da grɔn de Judas fɔdɔm kam dɔng, in bɛlɛ plit ɛn in gɔt kɔmɔt na do.
44001019	Ɔlman na Jerusɛlɛm bin yɛri bɔt wetin bi to Judas ɛn dɛn kɔl di ples we Judas day, Akɛldama, we min “Grɔn we Pɔsin Blɔd Wes”.)
44001020	“Dɛn rayt na di Sambuk se, ‘Mek natin nɔ lɛf na in os ɛn mek nɔbɔdi nɔ sidɔm de.’ Dɛn rayt igen se, ‘Mek ɔda pɔsin du di wok we i bin de du.’
44001021	“Na dat mek wi fɔ pik wan man we fɔ tɛl ɔda pipul se Jizɔs rayz frɔm di grev. Di pɔsin we wi go pik fɔ dɔn de wit wi frɔm di tɛm we Jɔn bin de baptayz pipul sote di tɛm we Gɔd tek Jizɔs go ɛvin.”
44001023	Dɛn pik tu pɔsin: Josɛf Basa bas (we nem Jɔstɔs) ɛn Mata yas.
44001024	Dɛn pre se, “Masta, yu we sabi ɔlman at, duya, sho wi pan dɛn tu man ya, di pɔsin we yu dɔn pik
44001025	fɔ du di wok we Judas dɔn lɛf. Judas dɔn go na di say we i fɔ go.”
44001026	Dɛn Ju pipul gɛt we fɔ no wetin Gɔd want, so di ilɛvin apɔsul dɛn trowe sɔntin na grɔn fɔ pik di wan pɔsin. Na Mata yas nem kɔmɔt so dɛn mek i bi wan pan di apɔsul dɛn.
44002001	Di de we dɛn kɔl Pɛntikɔst, we na di de we mek fifti frɔm di tɛm we dɛn mek di Ju ɔlide we dɛn kɔl Pasova, ɔl dɛn pipul we bin biliv pan Jizɔs bin gɛda wan ples fɔ pre.
44002002	Wantɛm, dɛn yɛri nɔys lɛkɛ big briz de blo ɛn di nɔys bin de ɔlɔbɔt insay di os we dɛn bin de.
44002003	Dɛn si tin dɛn lɛkɛ lili lili faya na di ples we dɛn bin de, ɛn di lili lili faya dɛn kam pan dɛn ɔl.
44002004	Gɔd in Spirit kam insay dɛn ɔl we bin lib de ɛn mek dɛn ɔl bigin tɔk langwej we dɛn nɔ lan; ɛni tin we Gɔd in Spirit want mek dɛn tɔk, na in dɛn tɔk.
44002005	Ɔl dɛn Ju pipul we fred Gɔd, we kɔmɔt ɔlɔbɔt na dɛn ɔda kɔntri, bin de na Jerusɛlɛm da tɛm de.
44002006	Wɛn dɛn yɛri di briz de blo na di os, big big krawd kam gɛda de luk; dɛn mɔt ful wɛn dɛn ɔl yɛri dɛn pipul we biliv Jizɔs de tɔk dɛn difrɛn difrɛn langwej. Ɔlman yɛri pipul de tɔk in yon langwej.
44002007	Di pipul dɛn ɔl wɔnda, dɛn mɔt ful; dɛn se, “Dɛn man ya we wi de yɛri so, nɔto Galili dɛn kɔmɔt?
44002008	Aw wi yɛri dɛn de tɔk dɛn difrɛn difrɛn langwej we wi de tɔk sins wi bɔn?
44002009	Sɔm pan wi kɔmɔt Patia, Midya, Ilam, Mɛso po te mya, Judia, Kapa do shya, Pɔntɔs, ɛn Eshya.
44002010	Sɔm pan wi kɔmɔt Fri jya, Pamfi lya, Ijipt ɛn ɔlsay na Libya we de klos Sayrini; sɔm pan wi kɔmɔt Rom.
44002011	Wi ɔl miks: Ju pipul ɛn dɛn pipul we gri fɔ tɔn to Ju, ɛn sɔm pan wi kɔmɔt Krit ɛn Are bia; bɔt pan ɔl dat wi ɔl de yɛri dɛn pipul ya we kɔmɔt Galili de tɔk na wi yon difrɛn langwej dɛn bɔt dɛn big wok we Gɔd de du.”
44002012	Di pipul dɛn bin wɔnda, dɛn nɔ bin no wetin de bi, so dɛn bigin fɔ aks dɛn kɔmpin se, “Wetin dis min?”
44002013	Bɔt sɔm pan dɛn bin de laf, de tɔk se, “Dɛn man ya dɔn drɔnk!”
44002014	Wɛn dɛn tɔk so, na in Pita ɛn di ɔda ilɛvin apɔsul dɛn tinap; Pita bigin fɔ tɔk to di pipul dɛn lawd wan. I se, “Mi Ju pipul dɛn ɛn una ɔl we de na Jerusɛlɛm, una lisin wetin a de kam tɛl una.
44002015	Una de tɔk se dɛn man ya drɔnk, bɔt dɛn nɔ drɔnk, i jɛs nayn oklɔk na mɔnin.
44002016	Na di tin dis we da prɔfɛt we nem Joɛl bin de tɔk bɔt wɛn i se:
44002017	‘Gɔd se, “Na di tin dis we a go du wɛn di wɔl want dɔn, a go gi ɔlman mi Spirit. Una gyal pikin ɛn una bɔy pikin dɛn go tɛl pipul mi mɛsej; una yɔng man dɛn go si tin we a sho dɛn, ɛn una ol man dɛn go drim plɛnti tin.
44002018	Yɛs, wɛn di wɔl want dɔn, a go gi ɔl dɛn wan we de du mi wok mi Spirit, ɛn dɛn go tɔk wetin go bi.
44002019	A go sho sayn na di klawd ɛn ɔlsay na wɔl. Una go si blɔd, faya, ɛn plɛnti smok.
44002020	Bifo di big de we di Masta go kam bak, di san go dak lɛkɛ nɛt ɛn di mun go rɛd lɛkɛ blɔd.
44002021	Ɛn ɛnibɔdi we go kɔl di Masta go sev.” ’
44002022	“Una dɛn pipul na Izrɛl, una opin una yes gud ɛn lisin wetin a de tɔk. Jizɔs we kɔmɔt Nazarɛt na Man we Gɔd sɛn to wi.Unasɛf no bɔt ɔl dɛn tin ya bikɔs naya dɛn bi.
44002023	Una sɛl Jizɔs gi dɛn wikɛd pipul. Gɔd bin dɔn no bɔt dat ɛn i bin dɔn gri fɔ mek dat bi. Una gi dɛn wikɛd pipul pawa fɔ nel Jizɔs na di krɔs.
44002024	Bɔt Gɔd wek Jizɔs we bin dɔn day ɛn mek am rayz frɔm di grev; i nɔ mek day mek i sɔfa igen bikɔs day nɔ bin gɛt pawa fɔ mek i nɔ rayz igen.
44002025	Devid bin tɔk bɔt Jizɔs se, ‘A de si mi Masta bifo mi ɔltɛm; i de wit mi, so a nɔ go wɔri.
44002026	Na dat mek mi at gladi, ɛn a prez am wit mi mɔt. Pan ɔl we mi na mɔtalman, a de abop pan wetin Gɔd dɔn prɔmis.
44002027	Yu nɔ go lɛf mi na grev; Yu nɔ go gri fɔ mek di wan we na yu yon ɛn we de wok fɔ yu rɔtin na di grev.
44002028	Yu dɔn sho mi aw a go gɛt layf. We yu de wit mi, yu go mek a gladi.’
44002029	“Mi pipul dɛn, a de tɛl una tru wɔd bɔt Devid, we na wan pan wi gra npapa-papa dɛn. I day, dɛn bɛr am ɛn in grev de sote tide.
44002030	We Devid na bin prɔfɛt, i bin no se Gɔd bin dɔn prɔmis am siryɔs wan se in go mek wan pan in gra npi kin-pi kin dɛn bi king lɛkɛ insɛf, ɛn dat na Krays.
44002031	Devid bin dɔn no bifo di tin bi, na dat mek i tɔk bɔt aw di Mɛsaya go rayz frɔm di grev, i se, ‘Dɛn bɛr am, bɔt in bɔdi nɔ rɔtin.’
44002032	Gɔd dɔn mek Jizɔs rayz frɔm di grev ɛn wi, we na in apɔsul dɛn de tɛl una bɔt wetin bin bi we wisɛf si.
44002033	Gɔd dɔn mek Jizɔs rayz frɔm di grev ɛn mek i sidɔm na in raytan. Papa Gɔd dɔn gi Jizɔs in Spirit we i bin prɔmis ɛn ɔl wetin una de si ɛn wetin una de yɛri, na Jizɔs de mek dɛn bi.
44002034	Devid nɔ bin go ɔp na ɛvin, bɔt i tɔk se, ‘Gɔd tɛl mi Masta se, Kam sidɔm na mi raytan
44002035	wet sote a mek dɛn pipul we nɔ lɛk yu kam ɔnda yu fut mek yu go mas dɛn.’
44002036	“Mek ɔlman na Izrɛl no se Gɔd dɔn mek Jizɔs we una bin nel na di krɔs, rayz frɔm di grev. Gɔd dɔn kɔl am di Masta ɛn di Mɛsaya!”
44002037	Wɛn di pipul dɛn yɛri ɔl wetin Pita tɔk, dɛn at kɔt; dɛn aks Pita ɛn di ɔda apɔsul dɛn se, “Wi brɔda dɛn, wetin wi fɔ du?”
44002038	Pita ansa dɛn se, “Una ɔl fɔ lɛf dɛn bad tin we una de du ɛn kam to Gɔd. Mek dɛn baptayz una wit Jizɔs Krays in nem; Gɔd go padin una fɔ di bad tin dɛn we una de du ɛn i go gi una in Spirit.
44002039	Di prɔmis we Gɔd bin prɔmis, na fɔ una, fɔ una pikin dɛn, fɔ ɔl dɛn wan we nɔ bɔn yet, ɛn ɔl dɛn pipul we Gɔd dɔn kɔl fɔ kam to am.”
44002040	Pita tɔk to dɛn ɛn wɔn dɛn se, “Una du dɛn tin we go mek una nɔ sɔfa, lɛkɛ aw dɛn wikɛd pipul na dis neshɔn go sɔfa.”
44002041	Plɛnti pipul we yɛri wetin Pita tɔk biliv pan Jizɔs ɛn di apɔsul dɛn baptayz tri tawzin pipul.
44002042	Di apɔsul dɛn bin de lan dɛn Gɔd in wɔd. Dɛn bin de lɛkɛ brɔda ɛn sista ɛn dɛn bin de it ɛn pre na wan ples.
44002043	Wit Gɔd in pawa di apɔsul dɛn bin de du big ɛn wɔnda ful tin dɛn we bin de mek ɔlman wɔnda.
44002044	Ɔl dɛn pipul we bin biliv pan Jizɔs bin de na wan ples wit wan at ɛn ɔlman bin de bring wetin i gɛt fɔ sheb am.
44002045	Sɔm pipul sɛl dɛn prɔpati ɛn sheb di kɔpɔ mek ɔlman gɛt wetin i want.
44002046	Di pipul dɛn kin mit na Gɔd in Os ɔltɛm fɔ pre ɛn wɛn dɛn dɔn, dɛn kin go na dɛn kɔmpin os fɔ it, ɛn ɔlman kin gladi fɔ sheb in it wit in kɔmpin.
44002047	Dɛn kin de prez Gɔd, ɛn pipul bin rɛspɛkt dɛn. Masta Jizɔs mek mɔ ɛn mɔ pipul we fɔ sev, biliv pan am.
44003001	Wan de, bay tri oklɔk santɛm, di tɛm we dɛn Ju pipul kin go pre, Pita ɛn Jɔn bin go na Gɔd in Os fɔ go pre.
44003002	Pipul bin de kɛr wan man we nɔ bin ebul waka frɔm we in mama bɔn am, go lɛf am na di get we dɛn kɔl Fayn Get, fɔ mek i beg to dɛn pipul we bin de go pre na Gɔd in Os.
44003003	Wɛn di man si Pita ɛn Jɔn de go insay Gɔd in Os fɔ go pre, i bigin beg dɛn fɔ mek dɛn gi am mɔni.
44003004	Pita ɛn Jɔn luk gud insay di man in yay, na de Pita tɛl am se, “Es yay, luk wi!”
44003005	So di man luk dɛn bikɔs i bin min se dɛn go gi am sɔntin.
44003006	Na de Pita tɛl am se, “A nɔ gɛt kɔpɔ, bɔt a go gi yu wetin a gɛt. Bay Jizɔs we kɔmɔt Nazarɛt in pawa, grap, waka!”
44003007	Pita ol di man in raytan ɛn ɛp am fɔ tinap. Di man in fut dɛn tra nga wantɛm.
44003008	I grap ɛn bigin fɔ waka go insay Gɔd in Os. I bigin de waka, de jomp, de prez Gɔd.
44003009	Ɔlman si am we i de waka, de prez Gɔd.
44003010	Wɛn di pipul dɛn no se na di man dat we bin de sidɔm klos Fayn Get na Gɔd in Os fɔ beg, dɛn wɔnda, dɛn mɔt ful we dɛn si wetin bi to di man.
44003011	Di man we bin jɛs wɛl go grip Pita ɛn Jɔn; ɔl di pipul dɛn wɔnda, dɛn rɔn go na di ples we dɛn kɔl Sɔlɔmɔn in Vira nda.
44003012	Wɛn Pita si di pipul dɛn, i se, “Mi kɔntri man dɛn, wetin mek una de wɔnda fɔseka wetin dɔn bi ɛn wetin mek una de luk wi so? Una min se na wi yon pawa ɔ na bikɔs wi gud mek dis man wɛl?
44003013	Na di Gɔd we wi gra npapa-papa dɛn, Ebraam, Ayzik, ɛn Jekɔb bin de pre to, na dis sem Gɔd dɔn gi Jizɔs we na in savant, di pawa fɔ mɛn dis man. Wɛn una bin kɛr Jizɔs go bifo Paylet ɛn Paylet bin want mek Jizɔs fri, una bin tɔk bad bɔt am.
44003014	Jizɔs na bin man we tret ɛn i bin gi insɛf to Gɔd. Una bin tɔk bad bɔt Jizɔs ɛn una beg Paylet se mek i kil Jizɔs ɛn lɛf wan man we kil pɔsin.
44003015	So, una kil Jizɔs we gɛt pawa fɔ gi tru layf, bɔt Gɔd mek i rayz frɔm di grev. Wi, we na in apɔsul dɛn, si Jizɔs wit wi yon yay afta i rayz frɔm di grev.
44003016	Na Jizɔs in pawa ɛn we wi biliv pan am mek dis man wɛl gud gud wan.
44003017	“Mi pipul dɛn, a no se una ɛn una bigman dɛn nɔ bin no wetin una bin de du wɛn una kil Jizɔs.
44003018	Bɔt na so Gɔd mek ɔl wetin i bin mek dɛn prɔfɛt tɔk lɔntɛm bɔt di Mɛsaya, kam bi tru.
44003019	Una fɔ lɛf fɔ du bad ɛn kam to Gɔd, ɛn Gɔd go padin una fɔ ɔl una sin.
44003020	Da tɛm de, Gɔd we na wi Masta go mek in Spirit wok insay una at fɔ mek una tinap tra nga, ɛn i go sɛn Jizɔs we na di Mɛsaya we i dɔn pik fɔ sev una.
44003021	Jizɔs fɔ de na ɛvin sote Gɔd dɔn du ɔltin lɛkɛ aw in prɔfɛt dɛn bin dɔn tɔk lɔntɛm.
44003022	Mozis bin tɔk se, ‘Gɔd we na una Masta go sɛn prɔfɛt to una lɛkɛ aw i sɛn mi ɛn da prɔfɛt de go kɔmɔt na una yon neshɔn. Una fɔ lisin ɛn du ɔl wetin i tɛl una fɔ du.
44003023	Ɛnibɛdi we nɔ tek wetin di prɔfɛt tɔk, Gɔd go pul am kɔmɔt to in pipul dɛn ɛn kil am!’
44003024	Na so ɔl di prɔfɛt dɛn, frɔm Samyɛl sote rich dɛn prɔfɛt we de naw, bin tɔk.
44003025	Di tin we Gɔd prɔmis wi we dɛn prɔfɛt tɔk bɔt na fɔ wi ɔl, ɛn una gɛt pan da blɛsin we Gɔd bin prɔmis wi gra npapa-papa dɛn, wɛn i tɛl Ebraam se, ‘Na yu gra npi kin-pi kin dɛn a go tek fɔ blɛs ɔl di pipul dɛn na di wɔl.’
44003026	Wɛn Gɔd sɛn Jizɔs lɛkɛ savant kam na wɔl, Gɔd mek i kam to una we na Izrɛl pipul fɔs, kam tɔk bɔt Gɔd fɔ mek bɛtɛ go fala una ɛn mek una go lɛf fɔ du bad.”
44004001	Wɛn Pita ɛn Jɔn bin de tɔk to di pipul dɛn, dɛn man we de mek sakri fays fɔ pipul sin wit di bigman fɔ dɛn wan we bin de gyad Gɔd in Os, ɛn dɛn Sadyusi, kam mit dɛn.
44004002	Dɛn pipul ya bin vɛks bad bad bikɔs Pita ɛn Jɔn bin de tɛl di pipul dɛn se we pɔsin day, i go rayz bak. Dɛn tɛl di pipul dɛn se Jizɔs bin rayz frɔm di grev, so wɛn ɛnibɔdi day, di pɔsin go rayz frɔm in grev.
44004003	Dɛn ol Pita ɛn Jɔn, bɔt we ivintɛm bin dɔn kam, dɛn go kip dɛn na jel sote do klin.
44004004	Plɛnti pipul we yɛri wetin Pita ɛn Jɔn bin de tɔk biliv wetin dɛn yɛri, ɛn ɔl di man dɛn bin rich bɔt fayv tawzin.
44004005	Di ɔda de, ɔl dɛn bigman we de rul na di kɔntri wit ɔl di ɔda bigman dɛn, ɛn dɛn Ju Lɔ ticha go mit na wan ples na Jerusɛlɛm.
44004006	Dɛn mit Anas we na bin di edman pan dɛn man we de mek sakri fays fɔ pipul sin, ɛn Kaye fas, wit Jɔn, Alɛgza nda, ɛn di ɔda man dɛn we fambul to Anas.
44004007	Dɛn pul Pita ɛn Jɔn kɔmɔt na jel, kɛr dɛn go bifo ɔl di man dɛn we bin dɔn gɛda de. Di man dɛn aks Pita ɛn Jɔn se, “Usay una gɛt di pawa fɔ mek dis man ya waka? Udat gi una?”
44004008	Gɔd in Spirit bin de pan Pita, so Pita tɛl dɛn se, “Una we de rul ɛn una dɛn bigman we de naya!
44004009	Una bring wi kam naya tide ɛn aks wi bɔt di gud we wi du fɔ da man we nɔ bin ebul waka ɛn udat in pawa wi tek mɛn am;
44004010	wɛl, a gladi fɔ tɛl una ɛn ɔl di pipul dɛn na Izrɛl se una bin kil Jizɔs we kɔmɔt Nazarɛt ɛn una nel am na di krɔs, bɔt Gɔd mek i rayz frɔm di grev. Na in pawa mek dis man ya we nɔ bin ebul waka, wɛl gud fashin.
44004011	Na bɔt Jizɔs, Gɔd bin tɔk se, ‘Da ston we una we de bil bin se nɔ bɛtɛ, na in dɔn kam bi di ston we bɛtɛ pas ɔl di ɔda ston dɛn na di os.’
44004012	Nɔbɔdi nɔ de na wɔl we ebul sev pɔsin; na Jizɔs nɔmɔ ebul sev pɔsin.”
44004013	Di bigman dɛn na di Ju gran kot si se Pita ɛn Jɔn nɔ bin sabi rid ɛn rayt, ɛn dɛn na bin ɔdi nari pipul, bɔt dɛn nɔ bin de fred fɔ tɔk. Na dat mek dɛn wɔnda; ɛn dɛn kam gɛt fɔ no se dɛn bin de wit Jizɔs.
44004014	Di bigman dɛn nɔ bin ebul fɔ tɔk bad bɔt Pita ɛn Jɔn bikɔs di man we dɛn mɛn bin tinap klos dɛn.
44004015	Di bigman dɛn na di Ju gran kot bin want ɛng ed so dɛn tɛl Pita ɛn Jɔn fɔ go na do.
44004016	Dɛn aks dɛn kɔmpin se, “Wetin wi fɔ du wit Pita ɛn Jɔn? Ɔlman na Jerusɛlɛm dɔn si se na dɛn dɔn mɛn da man we nɔ bin ebul waka; nɔto kɔna dis tin bi ɛn wi nɔ go se na lay.
44004017	Wɛl, fɔ mek dis kayn nyus nɔ prɛd, una lɛ wi kɔl dɛn ɛn wɔn dɛn tra nga wan mek dɛn nɔ tɛl nɔbɔdi igen bɔt Jizɔs.”
44004018	So dɛn kɔl Pita ɛn Jɔn kam insay di ples bak. Dɛn wɔn dɛn tra nga wan se dɛn nɔ fɔ tɔk to ɛnibɔdi bɔt Jizɔs igen ɛn dɛn nɔ fɔ tich ɛnibɔdi bɔt Jizɔs in wok.
44004019	Pita ɛn Jɔn aks dɛn se, “Una tɛl wi, wetin na di rayt tin we Gɔd want: wi fɔ gri fɔ du wetin mɔta lman want ɔ wi fɔ du wetin Gɔd want?
44004020	Wi nɔ go ebul sɛt mɔt ɛn nɔ tɔk bɔt wetin wi dɔn si ɛn yɛri.”
44004021	Di bigman dɛn na di Ju gran kot wɔn dɛn tra nga wan bak ɛn lɛf dɛn fɔ go. Dɛn nɔ du dɛn natin, bikɔs ɔl di pipul dɛn we bin lib de bin de tɛl Gɔd tɛnki fɔ wetin bin jɛs bi.
44004022	Di man we Gɔd mɛn bin dɔn ol pas fɔti ia.
44004023	Wɛn dɛn fri Pita ɛn Jɔn, dɛn go mit di ɔda Kristiɛn dɛn ɛn tɛl dɛn wetin bi to dɛn ɛn wetin di bigman dɛn we de mek sakri fays fɔ pipul sin ɛn ɔl di ɔda bigman dɛn tɛl dɛn.
44004024	Wɛn di Kristiɛn dɛn yɛri wetin Pita ɛn Jɔn tɔk, dɛn ɔl pre to Gɔd se, “Yu we na Masta, na yu mek ɔl dis wɔl ɛn ɔltin we lib de.
44004025	Na yu Spirit tɛl yu savant Devid we na wan pan wi gra npapa-papa dɛn se, ‘Wetin mek dɛn neshɔn we nɔto Ju de vɛks bad wan? Wetin du dɛn mekɔp fɔ du wetin di Masta nɔ want ɛn dɛn nɔ go ebul du am?
44004026	Dɛn pipul we de rul na dis wɔl want fɔ fɛt Gɔd we na di Masta ɛn di pɔsin we Gɔd dɔn pik, dat na di Mɛsaya.’
44004027	Fɔ tru, Ɛrɔd ɛn Pɔnchɔs Paylet ɛng ed na Jerusɛlɛm wit dɛn Roman pipul ɛn dɛn pipul na Izrɛl fɔ bagin fɔ du Jizɔs bad. Dis Jizɔs ya gi insɛf fɔ wok fɔ yu ɛn na in yu dɔn mek bi di Mɛsaya.
44004028	Dɛn bigman bin gɛda fɔ du ɔltin we yu bin dɔn mekɔp se fɔ bi. Na dat yu bin ebul du bikɔs yu gɛt pawa ɛn na dat yu bin want mek bi.
44004029	So, Masta, yu dɔn yɛri ɔl wetin dɛn bigman na di Ju gran kot tɛl wi, bɔt wi de beg yu fɔ ɛp wi we na yu savant dɛn lɛ wi nɔ fred fɔ tɔk yu mɛsej.
44004030	Sho yu pawa ɛn mɛn dɛn sik pipul. Gi wi pawa so dat wi go du plɛnti wɔnda ful wok wɛn wi kɔl yu Savant Jizɔs, we nɔ gɛt sin, in nem.”
44004031	Wɛn dɛn dɔn pre dɔn, di ples we dɛn bin de, shek. Gɔd in Spirit kam pan dɛn ɛn dat mek dɛn nɔ fred fɔ tɔk Gɔd in mɛsej.
44004032	Ɔl dɛn wan we bin biliv Jizɔs bin gɛt wanwɔd ɛn wan at. Nɔbɔdi nɔ bin de se, “Na mi wan gren gɛt mi prɔpati”, bɔt ɔlman bin de sheb wetin i gɛt wit di ɔda pipul dɛn.
44004033	Di apɔsul dɛn bin de sho se Gɔd in pawa de wit dɛn wɛn dɛn de tɛl ɔda pipul se Jizɔs bin rayz frɔm di grev. Gɔd bin de blɛs dɛn ɔl.
44004034	Dɛn nɔn nɔ bin de krach ed fɔ ɛni tin. Wɛn ɛni wan pan dɛn sɛl in prɔpati, i kin bring di kɔpɔ kam
44004035	gi di apɔsul dɛn fɔ sheb am. Di apɔsul dɛn sheb di kɔpɔ gi di pipul dɛn we bin biliv pan Jizɔs ɛn ɔlman gɛt wetin du fɔ am.
44004036	Na so Josɛf, da Livayt we kɔmɔt Sayprɔs, bin du. Di apɔsul dɛn bin de kɔl am Banabas, dat min “Pɔsin we de kɔrej ɔda pipul”.
44004037	I sɛl in grɔn ɛn bring am gi di apɔsul dɛn.
44005001	Wan man bin de we bin nem Ana na yas ɛn in wɛf bin nem Safa yra. Dɛn bin sɛl pan dɛn grɔn.
44005002	Ana na yas kip sɔm pan di kɔpɔ fɔ insɛf, dɛn i kɛr di ɔda pat go gi di apɔsul dɛn. Safa yra bin no se in man dɔn kip sɔm pan di kɔpɔ.
44005003	Pita aks Ana na yas se, “Ana na yas, wetin mek yu gri mek Setan go insay yu at fɔ mek yu lay gi Gɔd in Spirit? Yu dɔn kip sɔm pan di kɔpɔ we dɛn pe yu fɔ di grɔn!
44005004	Wɛn yu nɔ bin sɛl di grɔn yet, nɔto yu bin gɛt am, ɛn we yu dɔn sɛl am, nɔto yu gɛt di kɔpɔ? If na so i bi, wetin mek yu du dat? Yu nɔ lay gi mɔta lman, na Gɔd yu lay gi!”
44005005	Wɛn Ana na yas yɛri wetin Pita tɔk, i fɔdɔm ɛn day. Ɔl dɛn wan we yɛri wetin bi, fred.
44005006	Di man dɛn rap di dedebɔdi, dɔn dɛn go bɛr am.
44005007	Wɛn lɛkɛ tri awa so dɔn pas afta dɛn bɛr Ana na yas, in wɛf Safa yra kam na di rum we di apɔsul dɛn bin de, bɔt Safa yra nɔ bin no wetin dɔn bi.
44005008	Pita aks Safa yra se, “Na ɔl di kɔpɔ dis we dɛn bin pe una fɔ da grɔn we una sɛl?” Safa yra ansa se, “Yɛs, sa, na ɔl di kɔpɔ dat, sa.”
44005009	Pita tɛl am se, “Wetin mek yu ɛn yu man mekɔp fɔ tɛst Gɔd in Spirit? Luk di pipul dɛn we go bɛr yu man tinap na do, na dɛn go bɛr yusɛf!”
44005010	Safa yra fɔdɔm wantɛm ɛn day. Di man dɛn kam tek Safa yra go bɛr am klos in man.
44005011	Wɛn ɔl dɛn pipul we bin biliv pan Jizɔs Krays ɛn dɛn wan we nɔ bin biliv pan am, yɛri bɔt wetin bi to Ana na yas ɛn Safa yra, dɛn fred bad.
44005012	Di apɔsul dɛn bin de du plɛnti wɔnda ful tin fɔ di pipul dɛn. Ɔl dɛn pipul we bin biliv pan Jizɔs Krays kin mit lɛkɛ fambul na di ples we dɛn kɔl Sɔlɔmɔn in Vira nda.
44005013	Dɛn pipul we nɔ bin biliv pan Jizɔs bin fred fɔ de wit dɛn, bɔt dɛn bin de tɔk gud bɔt dɛn.
44005014	Ɛn mɔ ɛn mɔ pipul bin de kam jɔyn to di pipul dɛn we bin biliv pan Jizɔs Krays.
44005015	Wɛn dɛn si di wɔnda ful tin dɛn we di apɔsul dɛn bin de du, pipul kɛr dɛn sik pipul go na trit ɛn mek dɛn ledɔm na dɛn bed, so dat we Pita de pas, in shado go go pan sɔm di sik pipul dɛn ɛn mek dɛn wɛl.
44005016	Plɛnti pipul kɔmɔt ɔlɔbɔt na dɛn tɔng we de klos Jerusɛlɛm, dɛn bring sik pipul ɛn dɛn pipul we gɛt dɛbul kam to di apɔsul dɛn ɛn di apɔsul dɛn mɛn dɛn ɔl.
44005017	Di edman pan dɛn man we de mek sakri fays fɔ pipul sin, ɛn in kɔmpin Sadyusi dɛn, jɛlɔs di apɔsul dɛn bad wan.
44005018	So dɛn ol di apɔsul dɛn ɛn put dɛn na jel.
44005019	Bɔt di Masta in enjɛl kam na nɛt ɛn opin di get na di jel we di apɔsul dɛn bin de, dɛn di enjɛl pul di apɔsul dɛn kɔmɔt na di jel ɛn tɛl dɛn se,
44005020	“Una go bak na Gɔd in Os go tɛl di pipul dɛn bɔt di nyu layf we una dɔn gɛt.”
44005021	Di apɔsul dɛn du wetin di enjɛl tɛl dɛn fɔ du. Wɛn do klin di apɔsul dɛn go na Gɔd in Os ɛn bigin tɛl di pipul dɛn bɔt Gɔd. Di edman pan dɛn man we de mek sakri fays fɔ pipul sin ɛn in kɔmpin dɛn kɔl mitin wit di Ju bigman dɛn na di Ju gran kot; dɛn sɛn go na di jel fɔ mek dɛn bring di apɔsul dɛn kam mit dɛn.
44005022	Bɔt wɛn di gyad dɛn rich na di jel, dɛn nɔ mit di apɔsul dɛn de. So di gyad dɛn tɔn bak go ɛn tɛl di bigman dɛn se,
44005023	“Wɛn wi rich na di jel, wi mit di sɛl lɔk gud ɛn di wɔda dɛn tinap de gyad di get dɛn; bɔt wɛn wi opin di get dɛn ɛn luk insay, wi nɔ si wan gren pɔsin sɛf de!”
44005024	Wɛn di bigman pan dɛn wan we bin de gyad Gɔd in Os ɛn di edman pan dɛn man we de mek sakri fays fɔ pipul sin yɛri wetin bi, dɛn kɔnfyus ɛn bigin wɔndrin wetin bi to di apɔsul dɛn.
44005025	Na in wan man kam tɛl dɛn se, “Una luk ya! Dɛn pipul we una bin put na jel, de na Gɔd in Os de tɔk bɔt Gɔd.”
44005026	So di bigman dɛn go mit di apɔsul dɛn na Gɔd in Os ɛn bring dɛn kam bak, bɔt dɛn nɔ bin fos dɛn fɔ kam bikɔs dɛn bin de fred se di pipul dɛn we di apɔsul dɛn de tɔk to bɔt Gɔd, go ston dɛn.
44005027	Dɛn kɛr di apɔsul dɛn go mek dɛn tinap bifo di Ju gran kot, dɔn di edman pan dɛn man we de mek sakri fays fɔ pipul sin aks dɛn kwɛshɔn.
44005028	I se, “Wi nɔ bin dɔn wɔn una se una nɔ fɔ tɔk to ɛnibɔdi bɔt dis man? Una dɔn mek ɔlman na Jerusɛlɛm yɛri bɔt am ɛn una want mek pipul blem wi fɔ we dɛn kil am.”
44005029	Pita ɛn in kɔmpin dɛn ansa dɛn se, “Wi fɔ du wetin Gɔd tɛl wi fɔ du, wi nɔ gɛt fɔ du wetin mɔta lman tɛl wi fɔ du.
44005030	Wɛn una bin nel Jizɔs na di krɔs ɛn kil am, da Gɔd we wi gra npapa-papa dɛn bin de pre to, bin mek Jizɔs rayz frɔm di grev.
44005031	Gɔd dɔn mek Jizɔs sidɔm na in raytan fɔ bi wi Masta ɛn wi Sevyɔ, so dat i go gi di Izrɛl pipul dɛn chans fɔ chenj ɛn Gɔd go padin dɛn fɔ dɛn sin.
44005032	Wi, we na in apɔsul dɛn, ɛn Gɔd in Spirit, de mek pipul no bɔt dɛn tin ya. Gɔd dɔn gi dɛn pipul we de du wetin i tɛl dɛn fɔ du, in Spirit.”
44005033	Wɛn di bigman dɛn na di Ju gran kot yɛri wetin di apɔsul dɛn tɔk, dɛn vɛks sote dɛn bin want mek dɛn kil di apɔsul dɛn.
44005034	Gameliɛl, wan Faresi we bin de lan pipul di Ju Lɔ, na bin bigman na di Ju gran kot ɛn pipul bin rɛspɛkt am. I tinap na di kot ɛn tɛl di ɔda bigman dɛn mek dɛn pul di apɔsul dɛn na sɛl fɔs.
44005035	Dɔn i bigin tɔk to di pipul dɛn na di Ju gran kot. I se, “Mi pipul dɛn na Izrɛl, una tink gud bifo una du ɛni tin to dɛn man ya.
44005036	Una mɛmba wan man we bin nem Tiudɔs we bin kam se in na bigman ɛn we bin gɛt lɛkɛ fo ɔndrɛd pipul we de ɛp am. Dɛn kil am, dɔn dɛn pipul we bin de fala am rɔnawe; so Tiudɔs in wok nɔ go bifo.
44005037	Wɛn dat dɔn, wan Judas, we bin kɔmɔt Galili, bin de da tɛm we dɛn bin de rayt ɔl di pipul dɛn nem dɔng. Insɛf bin gɛt bɔku pipul biɛn am. Dɛn kil insɛf ɛn ɔl dɛn pipul we bin de biɛn am, rɔnawe.
44005038	Na ɔl dis mek a de wɔn una naw mek una nɔ ambɔg dɛn man ya, una lɛf dɛn, bikɔs ɔl wetin dɛn mekɔp ɛn di wok we dɛn de du, go pwɛl, if nɔto Gɔd sɛn dɛn.
44005039	Bɔt if dɛn de du wetin Gɔd want, una nɔ go ebul pwɛl di wok we dɛn de du, na Gɔd una go de fɛt!”
44005040	Ɔl di pipul dɛn we bin de jɔj na di Ju gran kot tek Gameliɛl in wɔd. Dɛn mek di gyad dɛn bit di apɔsul dɛn ɛn wɔn dɛn nɔ fɔ tɔk bɔt Jizɔs wɛn dɛn de tɔk to di pipul dɛn, dɔn dɛn lɛf dɛn, mek dɛn go.
44005041	Di apɔsul dɛn bin gladi bad wɛn dɛn de kɔmɔt na di Ju gran kot bikɔs dɛn bin no se Gɔd pik dɛn fɔ sɔfa fɔseka Jizɔs.
44005042	Dɛn kin de go na Gɔd in Os ɛn dɛn kin de go na pipul dɛn os fɔ lan dɛn Gɔd in wɔd ɛn fɔ tɛl dɛn di Gud Nyus bɔt Jizɔs Krays.
44006001	Da tɛm de, as mɔ ɛn mɔ pipul de biliv pan Jizɔs Krays, sɔm cham-mɔt bin kam. Dɛn Ju pipul we kɔmɔt Gris bin de grɔmbul se dɛn Ju pipul we bɔn na Jerusɛlɛm nɔ de gi dɛn Ju uman we kɔmɔt Gris we dɛn man dɔn day, wetin dɛn fɔ gi dɛn ɛvri de.
44006002	So, di twɛlv apɔsul dɛn kɔl mitin wit ɔl dɛn pipul we bin biliv pan Jizɔs ɛn se, “I nɔ go gud fɔ mek wi, we na Jizɔs in apɔsul dɛn, lɛf fɔ tɛl pipul bɔt Gɔd ɛn kam bigin gi dɛn uman we dɛn man dɔn day ɔl wetin dɛn fɔ gɛt.
44006003	Na dat mek wi want una fɔ pik sɛvin pipul pan unasɛf, we wi go mek du dis wok. Una fɔ pik pipul we una ɔl rɛspɛkt, dɛn fɔ gɛt Gɔd in Spirit ɛn dɛn fɔ sabi bɔt tin dɛn gud.
44006004	Wi, we na di apɔsul dɛn, go jɛs de fɔ pre ɛn fɔ tɛl pipul bɔt Gɔd.”
44006005	Ɔl di pipul dɛn we bin go dis mitin gri wit wetin di apɔsul dɛn tɔk. So dɛn pik Sti vin, we na man we bin biliv Gɔd ɛn Gɔd in Spirit bin de insay am. Dɛn pik Filip, Prɔkorɔs, Nikenɔ, Taymɔn, Pami nas, ɛn Nikolɔs we bin kɔmɔt Antiɔk ɛn bin gri fɔ bi Ju.
44006006	Ɔl di pipul dɛn we bin de na di mitin kɛr di sɛvin man dɛn we dɛn pik go sho di apɔsul dɛn. Di apɔsul dɛn put dɛn an pan di sɛvin man dɛn ed, dɛn pre fɔ dɛn ɛn blɛs dɛn.
44006007	Na dat mek Gɔd in wɔd go ɔlsay ɛn mɔ ɛn mɔ pipul biliv pan Jizɔs na Jerusɛlɛm, ɛn plɛnti pan dɛn man we de mek sakri fays fɔ pipul sin gri fɔ biliv pan Jizɔs Krays.
44006008	Sti vin na bin man we gɛt Gɔd in blɛsin ɛn Gɔd in pawa we mek i ebul du plɛnti big wok we ɔlman si.
44006009	Bɔt sɔm pipul na di Ju mitin os we dɛn bin de kɔl “fri pipul” nɔ bin gri wit Sti vin. Dɛn na bin Ju pipul we kɔmɔt Sayrini ɛn Alɛgza ndria, ɛn sɔm ɔda Ju pipul dɛn we kɔmɔt Sili shya ɛn wan smɔl ples we dɛn kɔl Eshya.
44006010	Bɔt Gɔd in Spirit gi Sti vin plɛnti sɛns, so dat wɛn i tɔk nɔbɔdi nɔba gɛt natin fɔ se.
44006011	Di Ju pipul dɛn pe sɔm pipul fɔ lay pan Sti vin. Dɛn se, “Wi yɛri dis man de tɔk kyalɛs tɔk bɔt Mozis ɛn Gɔd.”
44006012	Dɛn sem Ju pipul ya put wɔd na di pipul dɛn yes, dɔn dɛn put wɔd na dɛn bigman ɛn dɛn Ju Lɔ ticha dɛn yes, fɔ mek dɛn ol Sti vin. Dɛn go grip Sti vin, drɛg am go na di Ju gran kot.
44006013	Dɛn fɛn pipul fɔ lay pan am; di pipul dɛn se, “Dis man kin tɔk bad bɔt Gɔd in Os ɛn di Lɔ we Gɔd gi Mozis.
44006014	Wi dɔn yɛri i de tɔk se Jizɔs, da man we kɔmɔt Nazarɛt, go brok Gɔd in Os kam dɔng ɛn i go chenj ɔl wetin Mozis bin lan wi gra npapa-papa dɛn we wi de du tide.”
44006015	Ɔl di pipul dɛn we bin sidɔm na di Ju gran kot bin de luk Sti vin insay in yay, ɛn dɛn si se in fes bin tan lɛkɛ enjɛl fes.
44007001	Di bigman dɛn we de mek sakri fays fɔ pipul sin aks Sti vin se, “Ɔl wetin dɛn pipul ya dɔn tɔk, na tru?”
44007002	Sti vin ansa se, “Mi papa dɛn ɛn mi brɔda dɛn, a want mek una lisin mi! Gɔd we gɛt pawa pas ɔl bin sho insɛf to Ebraam wɛn Ebraam bin tap na Mɛso po te mya. Dat bin bi bifo Ebraam go tap na Aran.
44007003	Gɔd tɛl Ebraam se, ‘Ebraam, lɛf yu fambul dɛn ɛn kɔmɔt na yu kɔntri, go na wan kɔntri we a go tɛl yu fɔ go tap.’
44007004	So Ebraam kɔmɔt Kaldia go tap na Aran. Afta Ebraam in papa day, Gɔd tɛl Ebraam fɔ kɔmɔt Aran, kam na dis kɔntri we una de naw.
44007005	Gɔd nɔ bin gi Ebraam ples fɔ de we go bi in yon; i nɔ gi am lili ples sɛf, bɔt i prɔmis am se in go gi am ples, ɛn da ples de go bi Ebraam in yon prɔpati ɛn da prɔpati de go bi Ebraam in gra npi kin-pi kin dɛn yon, wɛn Ebraam dɔn day. Ebraam nɔ bin bɔn pikin yet wɛn Gɔd tɛl am dat.
44007006	Gɔd bin tɛl Ebraam se, ‘Ebraam, dɛn go tek yu gra npi kin-pi kin dɛn mek slev, ɛn dɛn go kɛr dɛn go na ɔda kɔntri ɛn di pipul dɛn na di ɔda kɔntri go du yu gra npi kin-pi kin dɛn bad. Yu gra npi kin-pi kin dɛn go bi slev fɔ fo ɔndrɛd ia.
44007007	Bɔt a go jɔj di pipul dɛn we tek dɛn mek slev. Da tɛm de yu gra npi kin-pi kin dɛn go kɔmɔt pan slev layf ɛn dɛn go kam na Jerusɛlɛm fɔ kam pre to mi.’
44007008	Gɔd tɛl Ebraam se Ebraam fɔ sakɔmsayz in bɔy pikin di de we mek et de afta i bɔn. Di sakɔmsayz we Ebraam go sakɔmsayz am go sho se Gɔd bin dɔn mek agrimɛnt wit Ebraam. So di de we mek et afta Ayzik bɔn, Ebraam sakɔmsayz am; ɛn di de we mek et afta Jekɔb bɔn, Ayzik sakɔmsayz am; ɛn Jekɔb insɛf sakɔmsayz in twɛlv pikin dɛn we na wi gra npapa-papa dɛn, we bigin di twɛlv trayb na di Ju neshɔn.
44007009	“Wi gra npapa-papa dɛn bin jɛlɔs Josɛf, dɛn brɔda, ɛn dat mek dɛn sɛl am fɔ mek i go bi slev na Ijipt; bɔt Gɔd bin de wit Josɛf.
44007010	Gɔd bin de ɛp Josɛf ɔltɛm we i de pan trɔbul. Wɛn dɛn kɛr Josɛf go bifo di king na Ijipt, Gɔd blɛs Josɛf ɛn gi am sɛns; so di king mek Josɛf bi gɔvna na Ijipt ɛn i mek am di edman fɔ in os.
44007011	Tɛm bin de we bad bad angri kam na Ijipt ɛn Kenyan. Di angri mek plɛnti pipul dɛn sɔfa ɛn wi gra npapa-papa dɛn nɔ bin ebul fɛn tin fɔ it.
44007012	So wɛn Jekɔb yɛri se it de na Ijipt i sɛn in pikin dɛn we na wi gra npapa-papa dɛn go de fɔ go fɛn it, dat na bin di fɔs tɛm we dɛn go de.
44007013	Di sɛkɛn tɛm we dɛn go na Ijipt, Josɛf mek in brɔda dɛn no udat i bi, ɛn di king kam sabi Josɛf in brɔda dɛn.
44007014	Josɛf sɛn mɛsej to in papa, Jekɔb, fɔ mek i kam mit am ɛn i sɛn se Jekɔb fɔ bring ɔl in fambul dɛn we na bin sɛvi nti fayv pipul.
44007015	Jekɔb go na Ijipt, ɛn na de in ɛn ɔl in pikin dɛn de sote dɛn ɔl day.
44007016	Dɛn kɛr dɛn dedebɔdi go bɛr dɛn na Shɛkɛm na di grev we Ebraam bin bay to Amɔ in bɔy pikin dɛn.
44007017	“Wɛn di tɛm bin dɔn de rich fɔ mek Gɔd du wetin i bin dɔn prɔmis Ebraam, di pipul dɛn na Ijipt bin de plɛnti mɔ ɛn mɔ.
44007018	Ɔda king we nɔ bin sabi Josɛf, bigin rul na Ijipt.
44007019	Dis nyu king ya tek adva ntej pan wi pipul dɛn ɛn i mek wi pipul dɛn sɔfa bad. I fos wi gra npapa-papa dɛn fɔ trowe dɛn pikin na do, mek di pikin dɛn go day.
44007020	Da sem tɛm de, na in Mozis bɔn; na bin fayn pikin. Wɛn Mozis bin jɛs bɔn, in mama ɛn papa bin ayd am na os tri mɔnt.
44007021	Wɛn dɛn go lɛf Mozis na do, di king in gyal pikin tek Mozis ɛn mɛn am lɛkɛ in bɛlɛ-bɔn pikin.
44007022	Dɛn tren Mozis lɛkɛ dɛn Ijipt pikin; na man we bin sabi tɔk ɛn we bin sabi wok.
44007023	“Wɛn Mozis bin dɔn ol fɔti ia, i mekɔp fɔ go luk in pipul dɛn na Izrɛl.
44007024	Wɛn i de go, i mit wan Ijipt man de bit wan Izrɛl man, so i go fɛt fɔ di Izrɛl man ɛn i kil di Ijipt man.
44007025	Mozis bin min se in pipul dɛn go no se Gɔd sɛn am fɔ kam ɛp dɛn ɛn pul dɛn kɔmɔt pan slev layf, bɔt dɛn nɔ bin no dat.
44007026	Wan ɔda de Mozis mit tu Izrɛl man dɛn de fɛt. Wɛn i go fɔ pat dɛn tu, i tɛl dɛn se, ‘Mi pipul dɛn, una lɛf fɔ fɛt bikɔs una tu na brɔda. Wetin mek una de fɛt una kɔmpin?’
44007027	Bɔt di man we bin de bit in kɔmpin tɛl Mozis se, ‘Udat aks yu fɔ rul wi?
44007028	Yu want fɔ kil mi lɛkɛ aw yu kil da Ijipt man trade?’
44007029	Wɛn Mozis yɛri wetin di man tɔk, i rɔnawe kɔmɔt Ijipt go sidɔm na wan kɔntri we nem Midian. Mozis bɔn tu bɔy pikin de.
44007030	“Wɛn fɔti ia bin dɔn pas, wan enjɛl go mit Mozis na da ay il we nem Mawnt Saynay. Di enjɛl bin de insay di faya we bin de kɔmɔt pan wan smɔl tik.
44007031	Wɛn Mozis si dat, i wɔnda; i go klos fɔ go luk gud, na de i yɛri Gɔd, di Masta in vɔys de tɔk to am se,
44007032	‘Na mi na da Gɔd we yu gra npapa-papa dɛn bin de pre to, na mi na di Gɔd we Ebraam bin de pre to, na mi na di Gɔd we Ayzik bin de pre to, ɛn we Jekɔb bin de pre to.’ Wɛn Mozis yɛri dat, i tri mbul, i fred fɔ es in yay ɔp, luk.
44007033	Gɔd, di Masta tɛl am se, ‘Pul yu sus kɔmɔt na yu fut, bikɔs da ples de we yu tinap na ples we dɛn dɔn put wansay fɔ mi.
44007034	A dɔn si di waala we mi pipul dɛn de pan na Ijipt. A dɔn yɛri we dɛn de pini bikɔs dɛn de sɔfa ɛn a dɔn kam dɔng naw fɔ kam pul dɛn pan dɛn waala. So kam, mek a sɛn yu go Ijipt.’
44007035	“Di sem Mozis we dɛn nɔ bin want, we dɛn aks se, ‘Udat mek yu rula ɛn jɔj?’ Na in Gɔd sɛn fɔ bi rula ɛn fɔ go pul pipul dɛn pan waala, ɛn na di enjɛl we go mit Mozis na di faya we bin de kɔmɔt pan di smɔl tik, na in Gɔd yus fɔ ɛp Mozis.
44007036	Mozis du plɛnti wɔnda ful tin dɛn we mek i ebul pul in pipul dɛn kɔmɔt na Ijipt, insay di wata we nem Rɛd Si, ɛn pul dɛn kɔmɔt na di dɛzat we dɛn bin de fɔti ia.
44007037	Na da sem Mozis de tɛl di Izrɛl pipul dɛn se, ‘Gɔd go tek wan pan una mek prɔfɛt lɛkɛ aw i du mi ɛn una go lisin to da prɔfɛt de.’
44007038	Na Mozis bin de wit di Izrɛl pipul dɛn we bin de gɛda na di dɛzat; ɛn na in bin de wit di enjɛl we tɔk to am pantap da ay il we nem Mawnt Saynay, ɛn na in bin de wit wi gra npapa-papa dɛn. Na in Gɔd gi in mɛsej, we go de sote go, fɔ gi wi.
44007039	“Bɔt wi gra npapa-papa dɛn nɔ bin du wetin Mozis tɛl dɛn fɔ du, dɛn bin tɔn dɛn bak pan am ɛn dɛn bin want go Ijipt bak,
44007040	dɛn tɛl Erɔn se, ‘Duya, mek sɔm gɔd dɛn fɔ wi we go de bifo wi wɛn wi de go; as fɔ Mozis we bring wi kɔmɔt Ijipt wi nɔ no wetin dɔn apin to am.’
44007041	Dɛn mek kaw pikin fɔ de pre to ɛn sakri fays tin to am; dɛn kin ɔltɛm gladi fɔ di tin we dɛn mek.
44007042	Dɛn, Gɔd tɔn in bak pan di Izrɛl pipul dɛn; i lɛf dɛn mek dɛn de pre to dɛn tin we de na ɛvin, lɛkɛ sta ɛn mun so, lɛkɛ aw dɛn rayt na da buk we dɛn prɔfɛt rayt, se ‘Una, dɛn Izrɛl pipul ya, di fɔti ia we una bin de na di dɛzat nɔto fɔ mi una kil dɛn bif ɛn sakrifays dɛn.
44007043	Una bin tot di bafa we dɛn kip da gɔd we nem Mɔlɔk ɛn di sta we una mek we fiba una gɔd, Refan in sta; una mek dɛn tin ya fɔ pre to dɛn; a go mek dɛn kɛr una go fawe pas Babilɔn sɛf.’
44007044	“Wɛn wi gra npapa-papa dɛn bin de na di dɛzat dɛn bin gɛt da bafa we sho se Gɔd bin de wit dɛn. Na da bafa de Gɔd bin dɔn tɛl Mozis fɔ mek, ɛn Mozis fala di patan we Gɔd bin dɔn sho am.
44007045	Wi gra npapa-papa dɛn we bin de fɔs, day lɛf di bafa gi dɛn ɔda wan we tot am wɛn dɛn bin de go wit Jɔshwa, ɛn dɛn tek di kɔntri na dɛn ɔda neshɔn dɛn an we Gɔd bin drɛb go ɔda say bifo Jɔshwa ɛn di pipul dɛn bin rich de. Di bafa bin de na da kɔntri de, te di tɛm we Devid bin de rul.
44007046	Gɔd bin sati sfay wit Devid fɔ wetin i du, so Devid beg Gɔd fɔ alaw am fɔ bil os fɔ am; in we Jekɔb bin de pre to.
44007047	Bɔt na King Sɔlɔmɔn bil di os fɔ Gɔd.
44007048	“Bɔt Gɔd we de oba ɔl di wɔl, ɛn we gɛt pawa pas ɔl nɔ tap insay dɛn os we mɔta lman mek; lɛkɛ aw di prɔfɛt bin rayt, wɛn i se,
44007049	‘Gɔd di Masta se, “Na ɛvin a sidɔm de rul, na pan di wɔl we mɔtalman de, a put mi fut. So uskayn os yu want bil fɔ mi? We di ples we a go blo?
44007050	Nɔto mi mek ɔl dɛn tin ya?” ’
44007051	“Una na tra nga yes pipul! Gɔd nɔ de na una at, una nɔ de lisin to Gɔd in mɛsej! Una jɛs tan lɛkɛ una gra npapa-papa dɛn: unasɛf nɔba gri fɔ du ɛni tin we Gɔd in Spirit tɛl una fɔ du.
44007052	Ɛni prɔfɛt bin de we una gra npapa-papa dɛn nɔ mek sɔfa? Dɛn kil ɔl dɛn prɔfɛt we Gɔd sɛn to in pipul dɛn. Dɛn prɔfɛt ya bin de tɔk se Gɔd in Savant we de du wetin rayt ɔltɛm, go kam. Naw, una dɔn sɛl am ɛn una dɔn kil am.
44007053	Na una Gɔd gi in Lɔ we enjɛl dɛn bring kam gi una bɔt una nɔ du wetin di Lɔ se!”
44007054	Wɛn dɛn bigman na di Ju gran kot yɛri wetin Sti vin tɔk, dɛn vɛks bad.
44007055	Bɔt Gɔd in Spirit bin de wit Sti vin, i luk ɔp na ɛvin, i si Gɔd in layt de shayn ɛn i si Jizɔs tinap na Gɔd in raytan.
44007056	Sti vin tɛl di pipul dɛn se, “A si di klawd opin ɛn a si Mɔta lman Pikin tinap na Gɔd in raytan!”
44007057	Di pipul dɛn bigin ala; dɛn tek dɛn an sɛt dɛn yes. Dɛn ɔl grap rɔn go mit am.
44007058	Dɛn pul Sti vin kɔmɔt na di big tɔng, dɔn dɛn bigin ston am. Dɛn pul dɛn klos we dɛn wɛr pantap gi wan man we nem Sɔl fɔ ol.
44007059	Wɛn dɛn bin de ston am, Sti vin pre se, “Masta Jizɔs, tek mi layf!”
44007060	I nil dɔng na grɔn ɛn pre lawd wan se, “Papa Gɔd, padin dɛn pipul ya fɔ wetin dɛn dɔn du!” Wɛn i pre dɔn, na in i day.
44008001	Sɔl gladi we dɛn kil Sti vin. Frɔm di de we dɛn kil Sti vin, na in dɛn Ju bigman dɛn bigin mek dɛn pipul we bin biliv Jizɔs Krays, sɔfa bad wan. Dɛn ɔl rɔnawe kɔmɔt Jerusɛlɛm. Sɔm go Judia, sɔm go Same ria. Na di apɔsul dɛn nɔmɔ bin lɛf na di tɔng.
44008002	Na sɔm pipul we bin biliv Gɔd, bɛr Sti vin; dɛn kray fɔ am bita wan.
44008003	Sɔl bigin fɔ mek dɛn pipul we bin biliv Jizɔs, sɔfa. I kin go frɔm os to os go fɛn dɛn, man ɛn uman, ɛn drɛg dɛn go na jel.
44008004	Dɛn pipul we bin biliv pan Jizɔs we bin rɔnawe kɔmɔt Jerusɛlɛm, go ɔlsay de tɛl pipul di Gud Nyus bɔt Jizɔs.
44008005	Filip go tɛl di pipul dɛn na Same ria bɔt di Mɛsaya.
44008006	Di pipul dɛn bin gladi fɔ yɛri wetin Filip tɛl dɛn ɛn si di wɔnda ful wok dɛn we i du.
44008007	Dɛn dɛbul kin ala lawd wan we dɛn de kɔmɔt insay pipul. Plɛnti pipul we nɔ bin ebul waka, bigin waka.
44008008	So di pipul dɛn na Same ria gladi bad.
44008009	Wan man bin de na Same ria we bin nem Saymɔn we bin de ple majik, ɛn mek di pipul dɛn wɔnda. I tɛl dɛn se in na pɔsin we kin du ɔltin.
44008010	Dat bin mek ɔlman na di tɔng rɛspɛkt am jɛntri man, po man, bigman, lili pikin dɛn ɔl bin rɛspɛkt am. Di pipul dɛn se, “Saymɔn dɔn tɔn to da gɔd we dɛn kɔl ‘Big Pawa.’ ”
44008011	I bin dɔn te we Saymɔn de mek pipul wɔnda pan di majik we i de ple.
44008012	Bɔt wɛn di pipul dɛn, man ɛn uman, biliv wetin Pita tɛl dɛn bɔt Gɔd in rul ɛn bɔt Jizɔs Krays, dɛn mek Filip baptayz dɛn.
44008013	Saymɔn, insɛf, we bin de ple majik, biliv pan Jizɔs Krays. Wɛn Filip dɔn baptayz am, i bigin fala Filip go ɔlɔbɔt. Di wɔnda ful wok dɛn we Filip bin de du mek Saymɔn wɔnda.
44008014	Wɛn di apɔsul dɛn na Jerusɛlɛm yɛri se dɛn pipul we de na Same ria dɔn biliv Gɔd in wɔd, dɛn sɛn Pita ɛn Jɔn go to dɛn.
44008015	Wɛn Pita ɛn Jɔn rich Same ria, dɛn pre fɔ di pipul dɛn we bin biliv pan Jizɔs fɔ mek Gɔd in Spirit kam insay dɛn,
44008016	bikɔs Gɔd in Spirit nɔ bin dɔn kam insay dɛn yet. Filip bin jɛs baptayz dɛn na Masta Jizɔs in nem nɔmɔ.
44008017	Pita ɛn Jɔn put dɛn an pan di pipul dɛn ed ɛn pre fɔ dɛn, ɛn Gɔd in Spirit kam pan dɛn.
44008018	Wɛn Saymɔn si se Gɔd in Spirit kam pan di pipul dɛn we biliv Jizɔs wɛn Pita ɛn Jɔn put dɛn an pan dɛn ed, i pul kɔpɔ fɔ pe Pita ɛn Jɔn
44008019	ɛn tɛl dɛn se, “Una gi mi dis kayn pawa ya so dat wɛn a put mi an pan ɛnibɔdi in ed, Gɔd in Spirit go kam pan da pɔsin de.”
44008020	Pita ansa am se, “Yu ɛn yu kɔpɔ go go na ɛl, bikɔs yu tink se yu kin bay wetin Gɔd dɔn gi wi.
44008021	Yu nɔto wan pan wi ɛn Gɔd si se yu at nɔ de fɔ am.
44008022	Lɛf fɔ du di bad we yu de du ɛn pre mek Gɔd padin yu fɔ wetin yu dɔn mekɔp.
44008023	A si se yu gɛt bad at ɛn sin dɔn tɔn yu to slev.”
44008024	Saymɔn tɛl Pita ɛn Jɔn se, “Duya, una beg Gɔd fɔ mi, mek wetin una tɔk nɔ bi to mi.”
44008025	Wɛn Pita ɛn Jɔn dɔn tɛl pipul wetin Gɔd dɔn du ɛn wetin i bin stil de du fɔ dɛn, ɛn wetin Gɔd in wɔd se, dɛn tɔn bak de go Jerusɛlɛm; dɛn bin de tɛl di pipul dɛn we dɛn de mit na dɛn vilej na Same ria di Gud Nyus.
44008026	Gɔd sɛn in enjɛl to Filip, di enjɛl tɛl Filip se, “Filip, grap, fala da rod na di dɛzat we go frɔm Jerusɛlɛm te rich Geza.”
44008027	So Filip grap ɛn go na di ples we Gɔd tɛl am fɔ go. Da sem tɛm de, wan bigman we kɔmɔt Itio pia bin de pas na di sem rod, i bin de go na in os. Di Itio pia man na bin di bigman fɔ dɛn pipul we de luk di Itio pia kwin in prɔpati dɛn. I bin kɔmɔt pre na Jerusɛlɛm ɛn i bin de go Itio pia bak; i bin sidɔm na in chariɔt.
44008029	Gɔd in Spirit tɛl Filip se, “Filip, go klos da man we de na in chariɔt.”
44008030	Filip go mit di bigman we kɔmɔt Itio pia, i yɛri di man de rid wan say pan wetin di prɔfɛt Ayzaya bin rayt. So Filip aks am se, “Yu ɔnda stand wetin yu de rid?”
44008031	Di bigman we kɔmɔt Itio pia ansa am se, “Aw a go ɔnda stand wetin a de rid wɛn pɔsin nɔ de fɔ ɛksplen am to mi?” I tɛl Filip fɔ kam sidɔm na in chariɔt.
44008032	Di say we i bin de rid na in dis: “I bin tan lɛkɛ ship we dɛn de kɛr go fɔ go kil. I bin tan lɛkɛ ship pikin we nɔ kin kray wɛn dɛn de kɔt in ia. I nɔ bin se fing.
44008033	Dɛn bin du am tin we mek i shem ɛn i nɔ bin gɛt pɔsin fɔ tɔk fɔ am. Nɔbɔdi nɔ go ebul fɔ tɔk bɔt in granpikin-pikin dɛn, bikɔs dɛn dɔn pul am kɔmɔt na dis wɔl.”
44008034	Di bigman we kɔmɔt Itio pia aks Filip se, “Duya udat di prɔfɛt Ayzaya bin de tɔk bɔt? Na bɔt insɛf ɔ bɔt ɔda pɔsin?”
44008035	Na in Filip tɛl am udat di prɔfɛt bin rayt bɔt, i tɛl am di Gud Nyus bɔt Jizɔs.
44008036	As dɛn de go, dɛn rich wan ples we gɛt wata. Di bigman we kɔmɔt Itio pia tɛl Filip se, “Luk wata naya, wetin mek yu nɔ go baptayz mi?” [
44008037	Filip ansa am se, “A go baptayz yu if yu biliv pan Jizɔs wit ɔl yu at.” Di bigman ansa am se, “A biliv; a biliv se Jizɔs Krays na Gɔd in Pikin.”]
44008038	Di bigman we kɔmɔt Itio pia mek in chariɔt tinap. Dɛn tu go insay di wata ɛn Filip baptayz am.
44008039	Wɛn dɛn kɔmɔt insay di wata, di Masta in Spirit kɛr Filip go, di bigman we kɔmɔt Itio pia nɔ si Filip igen. Di bigman gladi wɛn i de go na in os.
44008040	Wɛn dat dɔn, Filip fɛn insɛf na wan tɔng we nem Ezotɔs; wɛn i kɔmɔt de i bigin tɛl ɔl dɛn pipul na ɔl dɛn tɔng di Gud Nyus te i rich Siza ria.
44009001	Da sem tɛm de, Sɔl bin stil de mek Jizɔs in apɔsul dɛn sɔfa, ɛn i bin want kil dɛn. I go to di bigman we de mek sakri fays fɔ pipul sin
44009002	go aks am fɔ gi am pepa we go sho se i gɛt pawa fɔ go insay di Ju mitin os na Damaskɔs, so dat if i mit ɛnibɔdi we de waka aw di Masta se pipul fɔ waka, i go ol di pɔsin, man ɔ uman, kɛr am go bak na Jerusɛlɛm.
44009003	Sɔl bin de na rod de go Damaskɔs; as i de rich klos di tɔng, wantɛm, na in brayt layt lɛkɛ laytin we kɔmɔt na di klawd shayn pan am.
44009004	I fɔdɔm na grɔn, i yɛri vɔys de tɛl am se, “Sɔl, Sɔl, wetin mek yu de fɛt mi?”
44009005	Sɔl se, “Udat na yu, sa?” I yɛri we di vɔys ansa am se, “Mi na Jizɔs, na mi yu de fɛt.
44009006	Grap na grɔn ɛn go insay di tɔng, pɔsin go mit yu de ɛn tɛl yu wetin yu fɔ du.”
44009007	Di man dɛn we bin de go wit Sɔl tinap, dɛn nɔ tɔk wan wɔd. Dɛn yɛri di vɔys we bin de tɔk, bɔt dɛn nɔ si nɔbɔdi.
44009008	Sɔl grap ɛn opin in yay, bɔt i nɔ ebul si natin. So di man dɛn we bin de wit am go ol in an ɛn kɛr am go Damaskɔs.
44009009	Sɔl de tri de, i nɔ de si, i nɔ de it, ɛn i nɔ de drink wata.
44009010	Wan man bin de na Damaskɔs we na bin Jizɔs in lanin bɔy, i bin nem Ana na yas; Gɔd sho am sɔntin. I si di Masta ɛn i yɛri di Masta de kɔl am, “Ana na yas!” I ansa se, “Masta, luk mi naya, sa.”
44009011	Di Masta tɛl am se, “Rɛdi, go na da trit we dɛn kɔl Tret Trit; go insay wan man we nem Judas in os ɛn aks fɔ Sɔl we kɔmɔt na wan tɔng we nem Tasɔs. Yu go mit i de pre ɛn
44009012	a dɔn sho am wan man we nem Ana na yas we kam insay in os ɛn put in an pan in ed ɛn pre fɔ mek i go bigin si bak.”
44009013	Ana na yas tɔk se, “Masta, plɛnti pipul dɔn tɛl mi bɔt dis man ɛn bɔt di bad we i dɔn du yu pipul dɛn we de na Jerusɛlɛm.
44009014	Naw di bigman we de mek sakri fays fɔ pipul sin dɔn gi Sɔl pepa we gi am pawa fɔ kam na Damaskɔs ɛn ol ɛnibɔdi we de pre to yu.”
44009015	Di Masta tɛl Ana na yas se, “Go, a dɔn pik Sɔl fɔ mek i wok fɔ mi. I go mek dɛn pipul we nɔto Ju ɛn dɛn king ɛn dɛn pipul na Izrɛl sabi mi.
44009016	Misɛf go sho Sɔl plɛnti tin we i go sɔfa fɔ mek ɔda pipul sabi mi.”
44009017	So Ana na yas go; i go insay di os ɛn put in an pan Sɔl in ed ɛn pre fɔ am. I se, “Mi brɔda Sɔl, di Masta, Jizɔs we tɔk to yu wɛn yu bin de na rod de kam naya, sɛn mi to yu. I sɛn mi fɔ kam pre fɔ yu mek yu go si bak ɛn fɔ mek Gɔd in Spirit kam insay yu.”
44009018	Wantɛm, sɔntin we tan lɛkɛ fish skel fɔdɔm kɔmɔt pan Sɔl in yay. Sɔl ebul fɔ si bak, i tinap. I nɔ te igen, na in dɛn baptayz am.
44009019	Sɔl it ɛn i gɛt trɛnk bak. Sɔl bin tap wit Jizɔs in lanin bɔy dɛn na Damaskɔs bɔt i nɔ bin te de.
44009020	I go na di Ju mitin os ɛn bigin fɔ tɔk bɔt Jizɔs. I se, “Jizɔs na Gɔd in Pikin.”
44009021	Ɔl dɛn pipul we bin yɛri wetin Sɔl de tɔk, wɔnda; dɛn se, “Nɔto dis man bin de kil dɛn pipul na Jerusɛlɛm we bin de kɔl Jizɔs in nem? I nɔ bin kam naya fɔ ol dɛn pipul we de kɔl Jizɔs in nem ɛn kɛr dɛn go bak to dɛn bigman we de mek sakri fays fɔ pipul sin?”
44009022	Aw Sɔl bin de tɔk bɔt Jizɔs mek mɔ ɛn mɔ pipul biliv pan Jizɔs. Wɛn i pruv se Jizɔs na di Mɛsaya, di Ju pipul dɛn na Damaskɔs kɔnfyus.
44009023	I nɔ tu te, di Ju pipul dɛn mek mitin ɛn dɛn mekɔp fɔ kil Sɔl.
44009024	Pipul tɛl Sɔl wetin di Ju pipul dɛn mekɔp fɔ du am. De ɛn nɛt di Ju pipul dɛn kin de wet na di tɔng dɛn get fɔ kil Sɔl.
44009025	Bɔt wan nɛt, dɛn pipul we bin biliv wetin Sɔl bin de tɔk bɔt Jizɔs, put Sɔl na blay ɛn pas am oba di wɔl we de rawnd di tɔng.
44009026	Sɔl go na Jerusɛlɛm ɛn tray fɔ miks wit Jizɔs in lanin bɔy dɛn. Di lanin bɔy dɛn nɔ bin biliv se Sɔl insɛf bin dɔn bi Jizɔs in lanin bɔy. Dɛn bin stil de fred am.
44009027	Banabas ɛp Sɔl, i kɛr am go to di apɔsul dɛn. I tɛl dɛn se Sɔl si di Masta na rod ɛn di Masta tɔk to am. Banabas tɛl dɛn se Sɔl nɔ bin fred fɔ tɔk bɔt Jizɔs wɛn i de tɔk to di pipul dɛn na Damaskɔs.
44009028	Sɔl bin de wit di apɔsul dɛn ɛn i fala dɛn go ɔlsay na Jerusɛlɛm; i nɔ bin de fred fɔ tɛl pipul bɔt di Masta.
44009029	Sɔl bin de tɔk ɛn agyu ɔltɛm wit dɛn Ju pipul we de tɔk Grik langwej ɛn dɛn pipul ya bin de tray fɔ kil am.
44009030	Wɛn di pipul dɛn we bin biliv pan Jizɔs yɛri se dɛn want kil Sɔl, dɛn kɛr am go Siza ria ɛn frɔm de, dɛn mek i go Tasɔs.
44009031	Da tɛm de, nɔbɔdi nɔ mek dɛn pipul we bin biliv pan Jizɔs Krays na Judia, Galili, ɛn Same ria sɔfa igen. Gɔd in Spirit bin de ɛp dɛn fɔ mek mɔ ɛn mɔ pipul biliv pan Jizɔs. Ɔl di pipul dɛn we bin biliv pan Jizɔs bin de du wetin Gɔd want ɛn dɛn bin rɛspɛkt di Masta.
44009032	Pita bin de go ɔlsay go fɛn Gɔd in pipul dɛn, ɛn wan de i go luk Gɔd In pipul dɛn we bin de na Lida.
44009033	Wɛn Pita bin de na Lida, i mit wan man we nem Inias we nɔ bin ebul waka, i bin dɔn ledɔm na bed et ia.
44009034	Pita go to Inias ɛn tɛl am se, “Inias, Jizɔs Krays dɔn mɛn yu. Grap ɛn mek yu bed.” Inias grap wantɛm.
44009035	Ɔl dɛn pipul we de Lida ɛn Sherɔn si we Inias grap, so dɛn biliv pan di Masta.
44009036	Wan uman bin de na Jɔpa we bin nem Tabita. (Dɛn Grik pipul de kɔl am Dɔkas we min, bif we dɛn kɔl dia.) Dis uman ya bin biliv pan Jizɔs ɛn ɔltɛm i kin de du gud ɛn i kin de ɛp dɛn po pipul.
44009037	Di tɛm we Pita bin de na Jɔpa, Tabita bin sik, dɛn i day. Dɛn was in bɔdi ɛn dɛn le am na rum na wan garɛt.
44009038	Jɔpa bin de klos Lida. Wɛn di lanin bɔy dɛn yɛri se Pita de na Lida, dɛn sɛn tu man dɛn go kɔl am, mek i kam wit dɛn wantɛm.
44009039	So Pita rɛdi go mit dɛn. Wɛn i rich, dɛn kɛr am go na di rum. Ɔl dɛn uman we dɛn man dɔn day, bin gɛda na di os. Dɛn bin de kray ɛn dɛn bin de sho Pita di klos dɛn we Dɔkas bin dɔn so.
44009040	Pita mek ɔl di pipul dɛn go na do, dɔn i nil dɔng ɛn pre. I tɔn to di dedebɔdi ɛn se, “Tabita, grap!” Tabita opin in yay, grap ɛn sidɔm wɛn i si Pita.
44009041	Pita ol in an ɛn es am ɔp mek i tinap. Pita kɔl ɔl dɛn pipul we bin biliv Gɔd ɛn dɛn wan we dɛn man bin dɔn day; i sho dɛn Tabita layf wan.
44009042	Di nyus bɔt wetin bi prɛd ɔlsay na Jɔpa. Dat mek plɛnti pipul biliv pan di Masta.
44009043	Pita bin tap na Jɔpa fɔ sɔm tɛm wit wan man we de wok pan bif kanda, i bin nem Saymɔn.
44010001	Wan man bin de na Siza ria we bin nem Kɔnilyɔs, na bin kapten fɔ dɛn soja man na Rom. Dɛn bin de kɔl dɛn soja man ya “Itali Soja man Dɛn”.
44010002	Kɔnilyɔs ɛn di pipul dɛn na in os bin fred Gɔd. I bin de du plɛnti gud fɔ ɛp dɛn Ju pipul we po ɛn i kin de pre to Gɔd ɔltɛm.
44010003	Wan santɛm, bay dɛn tri oklɔk, Gɔd sho Kɔnilyɔs sɔntin. I si Gɔd in enjɛl gud gud wan; di enjɛl kɔl am, i se, “Kɔnilyɔs!”
44010004	Kɔnilyɔs skyad ɛn luk di enjɛl ɛn se, “Wetin yu want, sa?” Di enjɛl se, “Gɔd dɔn yɛri dɛn pre we yu kin de pre, i dɔn si di gud wok we yu dɔn du fɔ dɛn po pipul, ɛn i dɔn ansa yu.
44010005	Sɛn go Jɔpa naw fɔ wan man we nem Saymɔn Pita.
44010006	Saymɔn Pita de to Saymɔn we de wok dɛn bif kanda we in os de klos di waf.”
44010007	Wɛn Gɔd in enjɛl we bin de tɔk to Kɔnilyɔs dɔn go, Kɔnilyɔs kɔl tu pan in bɔy dɛn, wan soja man, ɛn in raytan man we kin pre to Gɔd.
44010008	I tɛl dɛn wetin bi, dɔn i sɛn dɛn go Jɔpa.
44010009	Di ɔda de wɛn dɛn pipul ya bin de na rod de go ɛn dɛn bin dɔn rich klos Jɔpa, Saymɔn Pita go pantap di os we flat fɔ pre lɛkɛ aw dɛn Ju pipul kin du. Na bin santɛm.
44010010	Pita bin angri ɛn i bin jɛs want it. Wɛn di pipul dɛn na di os de rɛdi di it, i tan lɛkɛ slip kech Pita.
44010011	Aw Pita sɛt in yay, na de i si ɛvin opin ɛn sɔntin we fiba big bedshit de kam dɔng te i rich na grɔn.
44010012	Ɔl kayn fofut tin, ɔl kayn snek ɛn ɔl kayn bɔd bin de na di bedshit.
44010013	Pita yɛri vɔys de tɛl am se, “Pita, grap; kil ɛni tin ɛn it am!”
44010014	Pita ansa se, “Masta, nɔ, sa; wan de a nɔ it tin we wi Ju pipul dɛn tink se dɔti ɛn we nɔ fayn fɔ it.”
44010015	Di vɔys tɔk igen se, “Ɛni tin we Gɔd se klin, yu nɔ fɔ se i dɔti.”
44010016	Pita yɛri di vɔys tri difrɛn tɛm, na in di big bedshit go bak na ɛvin.
44010017	Di tin we Pita si mek i wɔnda ɛn i bin want no wetin dat min. Da sem tɛm de, dɛn pipul we Kɔnilyɔs sɛn bin dɔn rich na di os we Saymɔn Pita de ɛn dɛn bin tinap na di get.
44010018	Di pipul dɛn we Kɔnilyɔs sɛn, kɔnk na di do ɛn aks if dɛn gɛt tre nja de we nem Saymɔn Pita.
44010019	Di tin we Gɔd sho Pita bin mek Pita de wɔnda stil ɛn i bin stil want fɔ no wetin dat min, na in Gɔd in Spirit tɛl am se, “Tri man dɛn de luk fɔ yu.
44010020	So grap go mit dɛn ɛn nɔ fred fɔ fala dɛn go bikɔs na mi sɛn dɛn.”
44010021	So Pita grap go dɔng go mit dɛn. I se, “Na mi dis we una de luk fɔ, wetin mek una kam?”
44010022	Dɛn ansa se, “Na Kapten Kɔnilyɔs, da bigman fɔ dɛn soja man dɛn na Itali, sɛn wi to yu. Na gud man we fred Gɔd ɛn ɔl di Ju pipul dɛn rɛspɛkt am bad. Gɔd bin sɛn enjɛl to Kɔnilyɔs fɔ mek i kɔl yu fɔ go na in os, mek i go yɛri wetin yu gɛt fɔ tɛl am.”
44010023	Pita kɔl di man dɛn go insay di os ɛn i mek dɛn slip de, da nɛt de. Wɛn do klin, Pita wit di tri man dɛn, ɛn sɔm pan dɛn Gɔd pipul na Jɔpa lɛf fɔ go to Kɔnilyɔs na Siza ria.
44010024	Wɛn i rich Siza ria di ɔda de, Kɔnilyɔs bin de wet dɛn, i bin dɔn kɔl in fambul dɛn ɛn in padi dɛn.
44010025	Wɛn Pita want go insay di os, Kɔnilyɔs kam mit am ɛn butu ol in fut.
44010026	Pita tɛl am se, “Grap, mi na mɔta lman.”
44010027	Pita bin de tɔk to Kɔnilyɔs wɛn dɛn de go insay di os. I mit plɛnti pipul de.
44010028	I tɛl di pipul dɛn se, “Unasɛf no se wi Ju Lɔ tɛl wi se wi nɔ fɔ kip kɔmpin wit pipul dɛn we nɔto Ju ɔ miks to dɛn sɛf. Bɔt Gɔd dɔn sho mi se a nɔ fɔ se mi kɔmpin mɔta lman nɔ fit fɔ miks to wi.
44010029	Na dat mek, we yu sɛn kɔl mi a nɔ se nɔ; a kam. Kɔnilyɔs, mek a aks yu sɔntin, wetin mek yu sɛn kɔl mi?”
44010030	Kɔnilyɔs ansa se, “I dɔn tek fo dez naw, bay dis tɛm, tri oklok santɛm, a bin de pre na mi os. Wantɛm, wan man we wɛr klos we de shayn kam tinap bifo mi.
44010031	Di man se, ‘Kɔnilyɔs, Gɔd dɔn yɛri di pre we yu de pre ɛn i dɔn si du gud wok we yu dɔn du fɔ dɛn po pipul. I dɔn ansa yu.
44010032	Sɛn kɔl wan man we nem Saymɔn Pita, i de na Jɔpa; i de na wan Saymɔn we de wok dɛn bif kanda, in os we de klos di waf.’
44010033	Na dat mek a sɛn kɔl yu wantɛm. I gud we yu kam. Wi kam naya fɔ yɛri wetin di Masta dɔn tɛl yu fɔ tɛl wi. Gɔd de ya wit wi.”
44010034	Pita se, “Fɔ tru, Gɔd nɔ de luk ɛnibɔdi bɛtɛ pas in kɔmpin.
44010035	Gɔd go mek ɛnibɔdi we rɛspɛkt am ɛn du wetin i want, bi in yon.
44010036	Una no di mɛsej we Gɔd bin sɛn to di Ju pipul dɛn na Izrɛl, i tɛl dɛn di Gud Nyus se na Jizɔs Krays we na ɔlman Masta, go mek dɛn kam to Gɔd fɔ mek dɛn ɔl gɛt kol at.
44010037	Una no wetin dɔn bi na Judia. Da big wok de bin bigin na Galili afta Jɔn bin dɔn tɔk se di pipul dɛn fɔ lɛf fɔ du di bad tin dɛn we dɛn de du ɛn kam mek i baptayz dɛn.
44010038	Una no se Gɔd bin gi Jizɔs we kɔmɔt Nazarɛt in Spirit ɛn in pawa. Jizɔs bin de go ɔlɔbɔt de du gud fɔ pipul ɛn i mɛn ɔl dɛn wan we bin gɛt dɛbul insay dɛn. I bin ebul du ɔl dɛn tin ya bikɔs Gɔd bin de wit am.
44010039	Na wi si ɔl wetin Jizɔs du na Judia ɛn Jerusɛlɛm. Una no se dɛn nel Jizɔs na di krɔs fɔ mek i day.
44010040	Bɔt Gɔd mek i rayz frɔm di grev di de we mek tri, afta i day. Jizɔs sho insɛf to wi.
44010041	I nɔ sho insɛf to ɔlman! Na to wi nɔmɔ, we Gɔd dɔn pik fɔ si am, i sho insɛf. Afta Jizɔs rayz frɔm di grev, wi bin it ɛn drink wit am.
44010042	I tɛl wi fɔ tɛl ɔlman di Gud Nyus. I tɛl wi igen fɔ tɛl ɔlman se Gɔd dɔn pik am fɔ jɔj ɔl dɛn pipul we dɔn day ɛn ɔl dɛn wan we nɔ day yet.
44010043	Ɔl dɛn prɔfɛt bin tɔk bɔt Jizɔs se if ɛnibɔdi biliv pan am, Gɔd go padin da pɔsin de fɔ di bad tin dɛn we i du, bay di pawa we de na Jizɔs in nem.”
44010044	Pita bin stil de tɔk, na in Gɔd in Spirit kam pan ɔl di pipul dɛn we bin de lisin wetin i de tɔk.
44010045	Dɛn Ju pipul we bin biliv pan Jizɔs we bin kɔmɔt Jɔpa fala Pita kam, bin wɔnda wɛn dɛn si se Gɔd gi dɛn pipul we nɔto Ju, in Spirit.
44010046	Dɛn yɛri dɛn pipul we nɔto Ju de tɔk difrɛn difrɛn langwej dɛn ɛn prez Gɔd. Na in Pita tɔk se,
44010047	“Gɔd dɔn gi dɛn pipul ya in Spirit lɛkɛ aw i bin dɔn gi wisɛf. Ɛnibɔdi go se dɛn nɔ fɔ baptayz?”
44010048	Pita se mek dɛn kɔl Jizɔs Krays in nem we dɛn de baptayz dɛn. Di pipul dɛn mek Pita tap to dɛn lili bit.
44011001	Di apɔsul dɛn ɛn ɔl di pipul dɛn we bin biliv pan Jizɔs na Judia yɛri se dɛn pipul we nɔto Ju biliv Gɔd in wɔd.
44011002	Dɛn Ju pipul we bin biliv pan Jizɔs tɔk pan Pita bikɔs i go Jerusɛlɛm.
44011003	Dɛn se, “Pita go to dɛn pipul we nɔ sakɔmsayz ɛn it wit dɛn.”
44011004	So Pita tɛl dɛn ɔl wetin bi frɔm fɔs to las. I se,
44011005	“A bin de pre na wan tɔng we nem Jɔpa, na in Gɔd sho mi sɔntin. A si sɔntin we tan lɛkɛ big bedshit de kam dɔng. Di bedshit bin tay na di fo kɔna dɛn wit rop. I kɔmɔt ɔp na ɛvin kam dɔng klos mi.
44011006	Wɛn a luk gud insay di bedshit, a si ɔl kayn tin dɛn fofut tin, dɛn tin lɛkɛ snek ɛn kondo, ɛn ɔl kayn bɔd dɛn.
44011007	A yɛri vɔys de tɛl mi se, ‘Pita, grap; kil ɛni tin ɛn it am!’
44011008	Bɔt a ansa se, ‘Masta, nɔ, sa; wan de a nɔ it ɛni tin we dɔti ɔ we nɔ fayn fɔ it.’
44011009	Di vɔys tɔk bak se, ‘Ɛni tin we Gɔd dɔn se klin, yu nɔ fɔ se i dɔti.’
44011010	Di vɔys tɔk dis sem tin tri tɛm, na in ɔltin lɔs go bak na ɛvin.
44011011	Di sem tɛm we dis tin bi, tri man dɛn we kɔmɔt Siza ria, kam na di os we wi bin de.
44011012	Gɔd in Spirit tɛl mi mek a nɔ fred fɔ fala dɛn go. Siks pipul na Jɔpa we bin biliv pan Jizɔs fala mi go Siza ria na Kɔnilyɔs in os.
44011013	Kɔnilyɔs tɛl mi se Gɔd sɛn wan enjɛl to am we tɛl am se, ‘Sɛn, kɔl wan man we nem Saymɔn Pita. I de na Jɔpa.
44011014	I go kam tɛl yu aw yu ɛn ɔl yu fambul dɛn go sev.’
44011015	As a bigin fɔ tɔk so, Gɔd mek in Spirit kam pan dɛn pipul ya lɛkɛ aw i bin kam pan wi fɔstɛm.
44011016	Dat mek a mɛmba wetin di Masta bin se, ‘Jɔn baptayz una wit wata bɔt Gɔd go baptayz una wit in Spirit.’
44011017	Na tru se Gɔd dɔn gi dɛn pipul we nɔto Ju di sem Spirit we i gi wi wɛn wi biliv pan Masta Jizɔs Krays. Udat na mi fɔ tɛl Gɔd se a nɔ go du wetin i tɛl mi fɔ du?”
44011018	Wɛn dɛn yɛri wetin Pita tɔk, dɛn lɛf fɔ grɔmbul. Dɛn bigin prez Gɔd, dɛn se, “Gɔd dɔn gi dɛn pipul we nɔto Ju chans fɔ mek dɛn lɛf fɔ du dɛn bad tin we dɛn bin de du, so dat dɛn kin gɛt layf we go de sote go.”
44011019	Wɛn dɛn bigman na Jerusɛlɛm kil Sti vin ɛn mek dɛn pipul we bin biliv pan Jizɔs Krays sɔfa, di pipul dɛn skata ɔlɔbɔt. Sɔm go Fini shya, sɔm go Sayprɔs, sɔm go Antiɔk. Bɔt na to dɛn Ju pipul dɛn nɔmɔ dɛn bin de tɔk bɔt Jizɔs.
44011020	Sɔm pan di pipul dɛn we bin biliv pan Jizɔs bin de na Sayprɔs, sɔm bin de na Sayrini. Dɛn kɔmɔt Sayprɔs ɛn Sayrini go tap na Antiɔk ɛn dɛn tɛl dɛn Grik pipul dɛn bɔt di Masta, Jizɔs.
44011021	Gɔd in pawa bin de pan dɛn, dat mek plɛnti pipul biliv pan Jizɔs ɛn tek Jizɔs fɔ dɛn Masta.
44011022	Wɛn di nyus bɔt wetin bin de bi na Antiɔk rich Jerusɛlɛm, di pipul dɛn we bin biliv Jizɔs sɛn Banabas go luk wetin de bi.
44011023	Wɛn Banabas rich Antiɔk ɛn si aw Gɔd de blɛs di pipul dɛn, insɛf gladi. I tɛl dɛn mek dɛn fala di Masta wit ɔl dɛn at.
44011024	Banabas na bin gud man; Gɔd in Spirit bin de insay am ɛn i bin biliv Gɔd. Dat mek plɛnti pipul biliv pan di Masta.
44011025	Banabas go Tasɔs fɔ go luk fɔ Sɔl.
44011026	Wɛn i si Sɔl, i bring am kam na Antiɔk. Banabas ɛn Sɔl te na Antiɔk. Dɛn bin de mit wit di chɔch pipul dɛn fɔ lan dɛn, di pipul dɛn kin plɛnti. Antiɔk na di fɔs ples we dɛn bigin kɔl dɛn pipul we biliv pan Jizɔs, Kristiɛn.
44011027	Da sem tɛm de, sɔm prɔfɛt dɛn bin kɔmɔt Jerusɛlɛm go Antiɔk.
44011028	Wan pan dɛn prɔfɛt ya bin nem Agabɔs. Gɔd in Spirit bin tɛl am fɔ tɔk bɔt di bad angri we bin gɛt fɔ kam na wɔl. Dis bad angri bin kam da tɛm we Klɔdiɔs bin de rul na Rom.
44011029	Jizɔs in lanin bɔy dɛn gri fɔ ɛp dɛn Kristiɛn na Judia.
44011030	Dɛn gi Banabas ɛn Sɔl kɔpɔ fɔ kɛr go fɔ dɛn pipul na Jerusɛlɛm.
44012001	Wɛn ɔl dɛn tin ya bin de bi, na in King Ɛrɔd Agripa bigin mek dɛn Kristiɛn dɛn sɔfa bad bad.
44012002	I mek dɛn tek sɔd kil Jems we na bin Jɔn in brɔda.
44012003	Wɛn di king si se di Ju pipul dɛn gladi fɔ wetin i du, i du ɔda bad tin; i mek soja man dɛn ol Pita. Ɔl dis bi di tɛm we dɛn bin gɛt wan Ju ɔlide we dɛn kin it bred we nɔ gɛt yist.
44012004	Wɛn dɛn ol Pita, dɛn put am na sɛl. Dɛn mek sikstin soja man dɛn de gyad am; di soja man dɛn bin de fo-fo we dɛn de gyad am. Ɛrɔd Agripa bin mekɔp fɔ lɛ dɛn jɔj Pita wɛn di Ju ɔlide we nem Pasova dɔn.
44012005	Wɛn Pita bin de na sɛl, di Kristiɛn dɛn bin de pre fɔ am tra nga wan.
44012006	Di nɛt bifo di mɔnin we Ɛrɔd bin mekɔp fɔ mek dɛn jɔj Pita, Pita bin de slip midul tu soja man dɛn. Dɛn bin tay am wit tu chen ɛn ɔda soja man dɛn bin tinap na di get de gyad di ples.
44012007	Wantɛm, di Masta in enjɛl bɔs kam insay di sɛl ɛn brayt brayt layt shayn ɔlsay na di sɛl. Di enjɛl shek Pita in sho lda fɔ wek am. I se, “Pita, mekes grap!” Di chen dɛn pan Pita in an kɔt kɔmɔt.
44012008	Di enjɛl tɛl Pita se, “Wɛr yu klos, tay yu bɛlt, ɛn wɛr yu sus. Kam lɛ wi go.” Pita du ɔl wetin di enjɛl tɛl am fɔ du.
44012009	Pita fala di enjɛl kɔmɔt insay di sɛl. I nɔ bin no se na tru tin di enjɛl de tɛl am, i bin min se in de drim.
44012010	Pita ɛn di enjɛl pas di gyad dɛn na di fɔs get, dɛn pas di sɛkɛn gyad dɛn na di ɔda get. Wɛn Pita ɛn di enjɛl rich na di big ayɛn get, di get opin fɔ insɛf. Pita ɛn di enjɛl kɔmɔt na do. Dɛn ɔl tu bin de waka go dɔng di trit; wantɛm, di enjɛl lɔs lɛf Pita in wan gren.
44012011	Pita kechɔp se i nɔ bin de drim ɛn ɔl wetin bi na tru tin. I se, “A no naw se na tru tin dis we bi! Na di Masta sɛn in enjɛl fɔ kam pul mi kɔmɔt na Ɛrɔd in an ɛn fɔ mek di Ju pipul dɛn nɔ ebul du ɔl dɛn bad tin we dɛn bin want du mi.”
44012012	Wɛn Pita no wetin bi, i go na Meri in os. Dis Meri ya na bin Jɔn Mak in mama. Pita mit plɛnti pipul de pre na di os.
44012013	I nak na di do; wan uman we nem Roda we bin de wok de, kam fɔ opin di do.
44012014	Wɛn i yɛri Pita in vɔys, i so gladi, i rɔn go bak, i fɔgɛt fɔ opin di do. I go tɛl di ɔda pipul dɛn se na Pita de nak.
44012015	Di pipul dɛn se, “Roda, yu dɔn kres!” Bɔt i pin se na tru. Di pipul dɛn se, “Na Pita in enjɛl.”
44012016	Pita bin stil de nak; wɛn dɛn opin di do, dɛn wɔnda fɔ si Pita.
44012017	Pita mek sayn wit in an to dɛn fɔ mek dɛn sɛt mɔt, dɔn i tɛl dɛn aw di Masta pul am kɔmɔt na sɛl. Bifo Pita go, i tɛl di Kristiɛn dɛn fɔ tɛl Jems ɛn di ɔda Kristiɛn dɛn we nɔ bin de, wetin bi.
44012018	Wɛn do klin, di gyad dɛn bigin de wɔri bad, dɛn bigin de aks dɛn kɔmpin se, “Wetin apin to Pita?”
44012019	King Ɛrɔd Agripa tɛl dɛn fɔ go fɛn Pita, bɔt dɛn nɔ si am, so i kwɛshɔn di soja man dɛn we bin de gyad Pita, dɔn i mek dɛn kil dɛn. Wɛn dat dɔn, King Ɛrɔd kɔmɔt Judia go tap na Siza ria.
44012020	Ɛrɔd bin vɛks bad pan dɛn pipul na Taya ɛn Saydɔn, so di pipul dɛn na dɛn tu tɔng de gɛda wan ples fɔ go tɔk to am. Di fɔs tin we dɛn du, dɛn mek wanwɔd wit di bigman we de luk ɔl di king in prɔpati. Dis man ya bin nem Blastɔs. Dɛn go to Ɛrɔd go beg am mek dɛn ɔl gɛt wanwɔd, bikɔs di it we dɛn bin de it bin de kɔmɔt na di kɔntri we Ɛrɔd bin de rul.
44012021	Ɛrɔd pik wan de we i drɛs wit di klos dɛn we king de wɛr. I go sidɔm na di chia we i kin sidɔm pan fɔ rul, dɔn i bigin tɔk to di pipul dɛn we bin gɛda.
44012022	Di pipul dɛn ala se, “I nɔ de tɔk lɛkɛ mɔta lman, i de tɔk lɛkɛ wan gɔd!”
44012023	Di Masta in enjɛl kam put sik pan Ɛrɔd bikɔs i nɔ rɛspɛkt Gɔd; wɔrɔm it in bɔdi ɛn i day.
44012024	Di Kristiɛn dɛn go ɔlɔbɔt de tɔk Gɔd in wɔd ɛn dat mek mɔ ɛn mɔ pipul biliv pan Gɔd.
44012025	Banabas ɛn Sɔl kɛr di kɔpɔ go gi di chɔch bigman dɛn na Jerusɛlɛm. Wɛn dɛn de tɔn bak, dɛn kɛr Jɔn Mak go Antiɔk.
44013001	Di chɔch na Antiɔk bin gɛt sɔm prɔfɛt dɛn ɛn sɔm ticha dɛn. Dɛn na bin Banabas, Simyɔn we dɛn bin de kɔl Blak Pɔsin, Lushyɔs we bin kɔmɔt Sayrini, Manɛn we na in ɛn di gɔvna Ɛrɔd gro, ɛn Sɔl.
44013002	Wan de wɛn dɛn bin de pre ɛn fas, Gɔd in Spirit tɛl dɛn se, “Una put Banabas ɛn Sɔl wansay bikɔs a dɔn pik dɛn fɔ du spɛshal wok fɔ mi.”
44013003	Di chɔch pipul dɛn na Antiɔk fas ɛn pre. Dɛn put an pan Banabas ɛn Sɔl dɛn ed fɔ blɛs dɛn, dɔn dɛn sɛn dɛn go.
44013004	Gɔd in Spirit bin sɛn Banabas ɛn Sɔl go na wan tɔng we nem Silu shya. Dɛn tek bot go na wan ples we de midul wata we nem Sayprɔs.
44013005	Wɛn dɛn rich na wan tɔng we nem Sala mis, dɛn go na di Ju mitin os go tɛl di pipul dɛn bɔt Gɔd. Dɛn bin kɛr Jɔn Mak go fɔ ɛp dɛn.
44013006	Dɛn pas na Pefɔs; dɛn mit wan maji kman de we bin nem Ba-Jizɔs. Na Ju man we bin de kɔl insɛf prɔfɛt.
44013007	Ba-Jizɔs na bin di gɔvna in padi. Di gɔvna bin nem Sajiɔs Pɔlɔs, na man we bin gɛt sɛns. Di gɔvna sɛn kɔl Banabas ɛn Sɔl, bikɔs i bin want yɛri Gɔd in wɔd.
44013008	Ɛli mas (na so dɛn Grik pipul bin de kɔl Ba-Jizɔs) ambɔg Banabas ɛn Sɔl. I tray fɔ mek Gɔvna Sajiɔs Pɔlɔs tap fɔ biliv pan Gɔd.
44013009	Gɔd in Spirit bin de insay Sɔl, we in ɔda nem na Pɔl, so i grap go mit Ɛli mas, di maji kman; i luk am ping,
44013010	ɛn tɛl am se, “Yu na Setan in pikin, yu nɔ lɛk ɛni tin we gud. Na bad ful yu at. Wetin mek yu want pul pipul dɛn kɔmɔt na di Masta in tret rod?
44013011	Di Masta dɔn put in an pan yu naw; yu go blɛn ɛn yu nɔ go ebul si di san sɛf sote di tɛm we Gɔd dɔn mak fɔ opin yu yay.” Wantɛm Ɛli mas in yay dak, i bigin waka de fɛn udat go ol in an waka wit am.
44013012	Di gɔvna biliv pan Jizɔs gud wan wɛn i si wetin bi. Ɔl di tin we dɛn lan am bɔt di Masta mek i wɔnda.
44013013	Pɔl ɛn in kɔmpin dɛn kɔmɔt Pefɔs, dɛn tek big bot go na Paga we de Pamfi lya. Jɔn Mak lɛf Pɔl ɛn Banabas dɛn na Paga tɔn bak go Jerusɛlɛm.
44013014	Pɔl ɛn Banabas kɔmɔt Paga, go Antiɔk we de Pisi dya. Wɛn di de fɔ pre ɛn blo rich, dɛn go na di Ju mitin os.
44013015	Wɛn di pipul dɛn dɔn rid di Lɔ we Gɔd bin gi Mozis ɛn wetin dɛn prɔfɛt bin rayt, di bigman dɛn na di Ju mitin os sɛn pɔsin fɔ go tɛl Pɔl ɛn Banabas dis mɛsej ya: “Wi brɔda dɛn, wi want mek una tɔk to di pipul dɛn if una gɛt ɛni wɔd fɔ kɔrej dɛn.”
44013016	Pɔl tinap; i mek sayn to di pipul dɛn fɔ sɛt mɔt, dɔn i se, “Mi Ju pipul dɛn ɛn una we nɔto Ju, una ɔl we fred Gɔd; una lisin wetin a de tɔk!
44013017	Wɛn wi Izrɛl pipul dɛn bin de na Ijipt, di Gɔd we wi pipul dɛn de pre to pik wi gra npapa-papa dɛn ɛn blɛs di Izrɛl neshɔn. Na bay Gɔd in pawa mek di Izrɛl pipul dɛn kɔmɔt pan slev layf.
44013018	Di fɔti ia we di Izrɛl pipul dɛn bin de na dɛzat, Gɔd bin bia wit dɛn ɛn gi dɛn ɔl wetin dɛn fɔ gɛt.
44013019	Gɔd mek dɛn pul sɛvin neshɔn kɔmɔt na da kɔntri we nem Kenyan, dɔn i mek dɛn sheb di ples gi di Izrɛl pipul dɛn.
44013020	Na fo ɔndrɛd ɛn fifti ia i tek bifo ɔl dɛn tin ya bi. “Wɛn dat pas, Gɔd mek difrɛn difrɛn jɔj dɛn rul di Izrɛl pipul dɛn te di tɛm we prɔfɛt Samyɛl kam.
44013021	Afta dat, di Izrɛl pipul dɛn aks Gɔd fɔ pik king fɔ dɛn. Gɔd pik Sɔl we na bin Kish in pikin, ɛn wan pan Bɛnja min in fambul dɛn. King Sɔl rul Izrɛl fɔti ia.
44013022	Wɛn Gɔd pul Sɔl kɔmɔt na pawa, i pik Devid fɔ bi king na Izrɛl. Gɔd tɔk bɔt Devid se, ‘A dɔn pik Devid, Jɛsi in pikin, fɔ bi una king; a gladi fɔ am bikɔs i go du ɔl wetin a want am fɔ du.’
44013023	Na wan pan Devid in gra npi kin-pi kin dɛn we nem Jizɔs, Gɔd pik fɔ sev in Izrɛl pipul dɛn. Na dat Gɔd bin dɔn tɔk se go bi.
44013024	Bifo Jizɔs bigin in wok, Jɔn go ɔlsay na Izrɛl de tɛl pipul mek dɛn lɛf fɔ du di bad tin dɛn we dɛn de du ɛn mek dɛn kam mek i baptayz dɛn.
44013025	Bifo Jɔn dɔn di wok we Gɔd sɛn am fɔ kam du, i aks di pipul dɛn se, ‘Udat una tink se a bi? Mi nɔto di pɔsin we una de luk rod fɔ. Da pɔsin de go kam wɛn a dɔn du di wok we Gɔd sɛn mi fɔ kam du. A nɔ fit sɛf fɔ lus di sus we i wɛr.’
44013026	“Mi pipul dɛn we de wɔship Gɔd, una we na Ebraam in gra npi kin-pi kin dɛn ɛn una we nɔto Ju; Gɔd mek dɛn kam tɛl wi bɔt aw i de sev pipul.
44013027	Dɛn pipul na Jerusɛlɛm ɛn dɛn bigman nɔ bin no se na in de sev wi ɛn dɛn nɔ bin sabi wetin dɛn kin de rid di de fɔ pre ɛn blo, we dɛn prɔfɛt bin dɔn rayt. Bɔt wɛn dɛn kɔndɛm Jizɔs, dɛn mek wetin dɛn prɔfɛt bin dɔn rayt bɔt am kam bi tru.
44013028	Jizɔs nɔ bin du natin bad we fɔ mek dɛn kil am, bɔt di pipul dɛn tɛl Paylet fɔ kil am.
44013029	Wɛn di pipul dɛn dɔn du ɔl wetin dɛn prɔfɛt bin rayt bɔt am, dɛn pul am pan di krɔs, bɛr am insay wan ston grev.
44013030	Bɔt Gɔd mek i rayz frɔm di grev.
44013031	Jizɔs sho insɛf plɛnti tɛm to dɛn pipul we fala am kɔmɔt Galili go Jerusɛlɛm, ɛn dɛn pipul ya bin de tɛl ɔda pipul dɛn na Izrɛl bɔt am.
44013032	Wi kam ya fɔ tɛl una di Gud Nyus bɔt wetin Gɔd bin se i go du fɔ wi gra npapa-papa dɛn.
44013033	I dɔn du am fɔ wi we i dɔn mek Jizɔs rayz bak wit layf. Dɛn rayt na di sɛkɛn Sam se, Gɔd se, ‘Yu na mi Pikin; a dɔn bi yu Papa tide.’
44013034	Dɛn rayt na Gɔd in Buk bɔt Jizɔs in day wan se, wɛn Gɔd mek Jizɔs rayz frɔm di grev, i nɔ go day igen. Gɔd se, ‘A go gi una di tru blɛsin we na mi nɔmɔ de gi, we a bin prɔmis Devid.’
44013035	Gɔd tɔk ɔda say se, ‘Yu nɔ go gri mek yu yon savant we de du ɔl wetin yu gi am fɔ du day ɛn rɔtin.’
44013036	Wɛn Devid dɔn du wetin Gɔd bin want am fɔ du, i day. Dɛn bɛr am klos in gra npapa-papa dɛn ɛn in bɔdi rɔtin.
44013037	Bɔt di wan we Gɔd mek rayz frɔm di grev nɔ bin rɔtin.
44013038	Mi pipul dɛn, a want mek una no se na fɔseka Jizɔs mek dɛn de tɛl una se Gɔd go padin una fɔ di bad tin dɛn we una de du. A want mek una no se ɛnibɔdi we biliv pan am, Gɔd go mek da pɔsin de tap fɔ du di bad tin dɛn we i de du, ɛn dat na wan tin we di Lɔ we Gɔd bin gi Mozis nɔ ebul du.
44013040	Una tek tɛm, mek wetin dɛn lɔntɛm prɔfɛt bin tɔk, nɔ bi to una.
44013041	Di prɔfɛt dɛn bin se, ‘Una we de laf wetin Gɔd dɔn tɔk, una go luk, una go wɔnda, ɛn una go day! A go du big wok we una go si, ɛn ilɛk dɛn tɛl una di minin sɛf, una nɔ go biliv.’ ”
44013042	Wɛn Pɔl ɛn Banabas bin want kɔmɔt na di Ju mitin os, di pipul dɛn tɛl dɛn fɔ kam ɔda de we dɛn de pre ɛn blo, fɔ tɛl dɛn mɔ bɔt wetin dɛn bin jɛs tɔk bɔt.
44013043	Wɛn dɛn ɔl kɔmɔt na di Ju mitin os go na dɛn os, plɛnti Ju pipul dɛn fala Pɔl ɛn Banabas go, wit plɛnti pipul we nɔto bin Ju bɔt we bin gri fɔ tɔn to Ju. So Pɔl ɛn Banabas kɔrej dɛn fɔ mek dɛn abop pan Gɔd we gud to ɔlman ɛn we lɛk ɔlman ilɛk sɛf dɛn nɔ fit fɔ mek i lɛk dɛn.
44013044	Di ɔda de we dɛn pre ɛn blo, ɔlman na di tɔng go fɔ yɛri Pɔl ɛn Banabas wɛn dɛn de tɔk bɔt di Masta.
44013045	Wɛn di Ju pipul dɛn si ɔl di pipul dɛn na di Ju mitin os, dɛn jɛlɔs Pɔl ɛn Banabas. Dɛn se na lay Pɔl de lay ɛn dɛn tɔk bad bɔt am.
44013046	Pɔl ɛn Banabas nɔ fred fɔ tɔk; dɛn se, “Wi bin gɛt fɔ tɛl una dɛn Ju pipul bɔt Gɔd bifo wi tɛl dɛn pipul we nɔto Ju. We una nɔ gri biliv pan am, una dɔn kɔndɛm unasɛf se una nɔ fit fɔ gɛt layf sote go. Na dat mek wi de tɛl dɛn pipul we nɔto Ju bɔt Gɔd naw.
44013047	Di Masta dɔn tɛl wi se, ‘A dɔn put una lɛkɛ lamp fɔ dɛn pipul we nɔto Ju. Na una a go yus fɔ sev ɔlman na di wɔl.’ ”
44013048	Wɛn dɛn pipul we nɔto Ju yɛri dat, dɛn gladi ɛn dɛn prez di Masta fɔ wetin i tɛl dɛn. Dɛn pipul we Gɔd bin dɔn pik fɔ gɛt layf sote go, biliv pan Jizɔs Krays.
44013049	Di Masta in wɔd prɛd ɔlsay na di kɔntri.
44013050	Bɔt di Ju pipul dɛn put wɔd na di bigman na di tɔng dɛn yes, dɔn dɛn put wɔd na dɛn big uman we nɔto bin Ju we fred Gɔd, dɛnsɛf yes. So dɛn du Pɔl ɛn Banabas bad bad tin dɛn ɛn drɛb dɛn kɔmɔt na di tɔng.
44013051	Di apɔsul dɛn shek di dɔti kɔmɔt na dɛn fut fɔ sho se dɛn nɔ go gɛt natin fɔ du wit di pipul dɛn na di tɔng igen, dɔn dɛn go Aykonyɔm.
44013052	Dɛn pipul we bin biliv pan Jizɔs we bin de na Antiɔk bin gladi ɛn Gɔd in Spirit bin kam pan dɛn.
44014001	Di sem tin bi na Aykonyɔm. Wɛn Pɔl ɛn Banabas bin de na Aykonyɔm, dɛn go na di Ju mitin os; bay aw dɛn tɔk to di pipul dɛn plɛnti Ju pipul ɛn plɛnti pipul we nɔto bin Ju we kɔmɔt Gris, biliv pan Jizɔs.
44014002	Bɔt dɛn Ju pipul we nɔ bin gri fɔ biliv pan Jizɔs put wɔd na dɛn pipul we nɔto bin Ju dɛn yes ɛn dɛn du di Kristiɛn dɛn bad.
44014003	Di apɔsul dɛn bin de lɔng na Aykonyɔm. Di apɔsul dɛn nɔ bin de fred fɔ tɛl di pipul dɛn bɔt di Masta ɛn di Masta sho se na tru tin di apɔsul dɛn bin de tɔk wɛn dɛn se i gud, ɛn i gi dɛn pawa fɔ du plɛnti wɔnda ful wok.
44014004	Di pipul dɛn na di tɔng bin sheb; sɔm pipul bin de fɔ di Ju pipul dɛn ɛn sɔm bin de fɔ di apɔsul dɛn.
44014005	So dɛn pipul we nɔto bin Ju, dɛn Ju pipul, ɛn dɛn yon bigman dɛn mek bagin fɔ du di apɔsul dɛn bad ɛn fɔ ston dɛn.
44014006	Wɛn di apɔsul dɛn yɛri dat, dɛn rɔnawe go ayd na wan kɔntri we nem Laykao nia. Di tɔng dɛn we dɛn go na Listra, Dabi, ɛn dɛn tɔng we de klos de.
44014007	Dɛn bin de tɛl pipul di Gud Nyus wɛn dɛn de na dɛn tɔng ya.
44014008	Wan man bin de na Listra we nɔ bin ebul waka. In fut dɛn bin day frɔm we in mama bɔn am.
44014009	I bin sidɔm de lisin we Pɔl de tɔk. Pɔl bin no se di man biliv se Gɔd go mek i wɛl, so i luk di man ping,
44014010	ɛn i tɔk lawd wan se, “Tinap tret wan!” Di man grap ɛn bigin waka ɔlɔbɔt.
44014011	Wɛn di pipul dɛn si wetin bi, dɛn bigin ala na di Laykao nia langwej se, “Dɛn gɔd dɔn tɔn to mɔta lman ɛn dɛn dɔn kam to wi!”
44014012	Dɛn kɔl Banabas “Zus” ɛn dɛn kɔl Pɔl “Amis” bikɔs na Pɔl bin de tɔk.
44014013	Di man we de mek sakri fays to da gɔd we nem Zus kɛr kaw ɛn flawa go na di get. In ɛn di pipul dɛn bin want mek sakri fays. Di ples we pipul dɛn bin de pre to Zus bin de klos di get na di tɔng.
44014014	Wɛn Banabas ɛn Pɔl yɛri se di pipul dɛn want mek sakri fays, dɛn chɛr di klos we dɛn bin wɛr pantap. (Na so dɛn Ju pipul kin du fɔ sho se dɛn nɔ gri wit wetin de bi.) Dɛn rɔn go na di ples we di pipul dɛn we bin de pre to Zus bin gɛda. Dɛn ala tɛl di pipul dɛn se,
44014015	“Wi pipul dɛn, wetin mek una de du dɛn tin ya? Wi na mɔta lman lɛkɛ unasɛf! Wi kam naya fɔ tɛl una di Gud Nyus fɔ mek una lɛf fɔ du dɛn tin ya we go mek una day, ɛn kam to Gɔd we gɛt layf sote go. Na Gɔd mek dis wɔl, di klawd, di wata, ɛn ɔltin we de na di wɔl.
44014016	Fɔs tɛm Gɔd bin de lɛf pipul to dɛnsɛf.
44014017	Bɔt stil i bin de sho ɔlman udat i bi bay di gud we i kin du fɔ dɛn ɔl. Gɔd kin gi una ren. Di ren kin fɔdɔm frɔm di klawd, ɛn mek wetin una plant bia wɛn di tɛm rich, so dat una go gladi.”
44014018	Pan ɔl we di apɔsul dɛn tɛl di pipul dɛn, dɛn wɔd ya, i bin tra nga fɔ mek dɛn tap dɛn, mek dɛn nɔ mek di sakri fays.
44014019	Sɔm pan di Ju pipul dɛn bin kɔmɔt Antiɔk ɛn sɔm bin kɔmɔt Aykonyɔm. Dɛn tɔk sote di pipul dɛn gri fɔ du wetin dɛn want. Dɛn ston Pɔl ɛn drɛg am kɔmɔt na di tɔng bikɔs dɛn bin min se i dɔn day.
44014020	Bɔt wɛn dɛn pipul we bin biliv pan Jizɔs go mit am, i grap, dɛn i go bak na di tɔng. Di ɔda de Pɔl ɛn Banabas go Dabi.
44014021	Pɔl ɛn Banabas tɛl di pipul dɛn na Dabi di Gud Nyus ɛn dɛn mek plɛnti pipul biliv pan Jizɔs. Dɛn kɔmɔt Dabi go Listra, dɛn go Aykonyɔm, dɔn dɛn go Antiɔk we de na Pisi dya.
44014022	Pɔl ɛn Banabas kɔrej di pipul dɛn we bin biliv pan Jizɔs ɛn dɛn tɛl dɛn mek dɛn biliv pan Jizɔs mɔ ɛn mɔ. Pɔl ɛn Banabas tɛl di pipul dɛn se, “Ɔlman we biliv pan Jizɔs gɛt fɔ sɔfa plɛnti na dis wɔl fɔ mek dɛn go de ɔnda Gɔd in rul.”
44014023	Wɛn dɛn dɔn fas ɛn pre to Gɔd, dɛn pik sɔm bigman dɛn na ɔl dɛn chɔch fɔ du di wok, dɛn lɛf dɛn na di Masta, we dɛn biliv, in an.
44014024	Wɛn dɛn dɔn waka ɔlsay na Pisi dya, dɛn go Pamfi lya.
44014025	Dɛn tɛl di pipul dɛn na Paga di Gud Nyus, dɔn dɛn go Ata lia.
44014026	Dɛn kɔmɔt Ata lia, dɛn tek big bot go Antiɔk, na da tɔng de, di pipul dɛn put Pɔl ɛn Banabas na Gɔd an mek i ɛp dɛn fɔ du di wok we i gi dɛn fɔ du, we dɛn bin de du.
44014027	Wɛn dɛn rich Antiɔk, dɛn gɛda ɔl di pipul dɛn we bin biliv pan Jizɔs ɛn tɛl dɛn ɔl wetin Gɔd mek dɛn du ɛn aw Gɔd mek dɛn pipul we nɔto Ju biliv pan Jizɔs.
44014028	Pɔl ɛn Banabas bin de lɔng wit dɛn pipul we bin biliv pan Jizɔs.
44015001	Sɔm pipul kɔmɔt Judia go Antiɔk. Dɛn go tɛl di pipul dɛn na Antiɔk se, Gɔd nɔ go sev dɛn pas dɛn sakɔmsayz bikɔs na dat di Lɔ we Gɔd gi Mozis se.
44015002	Pɔl ɛn Banabas nɔ bin gri wit di tin we dɛn pipul ya bin de lan di pipul dɛn na Antiɔk, so dɛn bigin agyu tra nga wan wit di Judia pipul dɛn bɔt dat. Dɛn gri fɔ mek Pɔl ɛn Banabas ɛn sɔm ɔda Kristiɛn dɛn na Antiɔk go Jerusɛlɛm fɔ tɔk bɔt dat to di apɔsul dɛn ɛn dɛn bigman na di chɔch.
44015003	Di chɔch mɛmba dɛn sɛn Pɔl ɛn Banabas go. Wɛn Pɔl ɛn Banabas bin de pas na Fini shya ɛn Same ria, dɛn tɛl di chɔch pipul dɛn se dɛn pipul we nɔto Ju dɔn biliv Gɔd. Dis nyus mek ɔl di Kristiɛn dɛn gladi bad.
44015004	Wɛn Pɔl ɛn Banabas rich Jerusɛlɛm, di chɔch pipul dɛn, di apɔsul dɛn ɛn di chɔch bigman dɛn gladi fɔ si dɛn, ɛn Pɔl ɛn Banabas tɛl dɛn ɔl wetin Gɔd ɛp dɛn fɔ du.
44015005	Bɔt sɔm pan dɛn pipul we de na di Faresi grup se, “Dɛn pipul we nɔto Ju fɔ sakɔmsayz ɛn du di tin dɛn we Mozis in Lɔ se dɛn fɔ du.”
44015006	Di apɔsul dɛn ɛn di chɔch bigman dɛn mit fɔ tɔk bɔt dat.
44015007	Wɛn dɛn dɔn tɔk dɔn, na in Pita tinap fɔ tɔk. I se, “Mi pipul dɛn, una no se Gɔd bin dɔn pik mi lɔntɛm fɔ go tɛl dɛn pipul we nɔto Ju dis Gud Nyus so dat dɛn go yɛri am ɛn biliv pan di Masta.
44015008	Bɔt Gɔd we no mɔta lman at, dɔn gri fɔ gi dɛn in Spirit lɛkɛ aw i bin gi wi in Spirit.
44015009	Gɔd sho se wi ɛn dɛn na di sem ɛn bikɔs dɛn biliv, i pul bad kɔmɔt na dɛn at.
44015010	So wetin mek wi want du di tin we go mek Gɔd vɛks? Wetin mek wi de kam put lod pan dɛn pipul we dɔn biliv pan di Masta, da lod we wi gra npapa-papa dɛn nɔ bin ebul tot, da lod we wisɛf nɔ ebul tot?
44015011	Lɛkɛ aw wi biliv se Masta Jizɔs sɔri fɔ wi ɛn sev wi, na di semwe dɛnsɛf biliv se Masta Jizɔs sɔri fɔ dɛn ɛn sev dɛn.”
44015012	Nɔbɔdi na di mitin nɔ se fing wɛn dɛn yɛri wetin Banabas ɛn Pɔl de tɔk bɔt ɔl di wɔnda ful wok dɛn we Gɔd mek dɛn du fɔ dɛn pipul we nɔto bin Ju.
44015013	Wɛn Banabas ɛn Pɔl dɔn tɔk dɔn, na in Jems se, “Mi pipul dɛn, a want mek una lisin mi!
44015014	Saymɔn jɛs tɛl una bɔt aw Gɔd dɔn sho se i kia bɔt dɛn pipul we nɔto Ju ɛn i dɔn kɔl dɛn fɔ bi in yon pipul.
44015015	Wetin di prɔfɛt dɛn bin tɔk, na in de bi so; dɛn bin se,
44015016	‘Gɔd se, Wɛn dɛn tin ya dɔn bi, a go kam bak ɛn bil Devid in os we bin dɔn fɔdɔm. Pan ɔl we i bin dɔn pwɛl ɔltogɛda, a go bil am bak.
44015017	Ɔl dɛn ɔda pipul ɛn dɛn pipul we nɔto Ju we dɔn bi mi yon, go fɛn di Masta.
44015018	Na di tin dis we di Masta bin dɔn tɔk, ɛn i dɔn mek wi no dat lɔntɛm.’ ”
44015019	Pantap dat, Jems se, “A tink se wi nɔ fɔ mek tin tra nga fɔ dɛn pipul we nɔto Ju we dɔn gri fɔ tɔn to Gɔd.
44015020	Bɔt una lɛ wi rayt tɛl dɛn se dɛn nɔ fɔ it ɛni tin we pipul dɔn sakri fays to dɛn gɔd, dɛn nɔ fɔ liv fri layf, dɛn nɔ fɔ it bif we gɛt blɔd pan am, ɛn dɛn nɔ fɔ it blɔd.
44015021	I dɔn te we dɛn de rid di Lɔ we Gɔd gi Mozis, dɛn de go ɔlsay fɔ tɛl pipul wetin Mozis bin tɔk.”
44015022	Di apɔsul dɛn, di bigman dɛn na di chɔch, ɛn ɔl di chɔch mɛmba dɛn gri fɔ pik sɔm pipul na di chɔch we dɛn fɔ sɛn wit Pɔl ɛn Banabas go na di Antiɔk chɔch. Di chɔch pipul dɛn pik Judas we dɛn bin de kɔl Basa bas, ɛn Saylas. Dɛn tu man ya, na bin pipul we di chɔch mɛmba dɛn rɛspɛkt.
44015023	Di chɔch pipul dɛn gi dɛn lɛta fɔ kɛr go; dɛn rayt na di lɛta se, “Wi, di apɔsul dɛn ɛn dɛn chɔch bigman, we na una brɔda dɛn, de sɛn adu to una dɛn pipul we nɔto Ju ɛn we biliv pan Jizɔs, we tap na Antiɔk, Sirya, ɛn Sili shya.
44015024	Wi yɛri se sɔm pipul we kɔmɔt to wi naya de mek tin tra nga fɔ una ɛn dɛn de kɔnfyus una wit di tin we dɛn de tɔk. Nɔto wi sɛn dɛn.
44015025	So wi gri fɔ sɛn sɔm pipul to una wit Pɔl ɛn Banabas, wi padi dɛn we wi lɛk bad wan.
44015026	Sɔm pipul bin want kil Pɔl ɛn Banabas bikɔs dɛn de wok fɔ wi Masta Jizɔs Krays.
44015027	Wi sɛn Judas ɛn Saylas fɔ tɛl una wetin wi dɔn rayt.
44015028	Gɔd in Spirit nɔ want mek wi put mɔ lod pan una ɛn wisɛf nɔ want du dat, bɔt una fɔ kip dɛn Lɔ ya:
44015029	una nɔ fɔ it ɛni bif we dɛn dɔn sakri fays to dɛn yon gɔd, una nɔ fɔ it bif we gɛt blɔd pan am, una nɔ fɔ it blɔd, ɛn una nɔ fɔ liv fri layf. I go gud if una nɔ du dɛn tin ya we wi dɔn rayt to una. Una mekes, o!”
44015030	Di pipul dɛn we dɛn sɛn go Antiɔk, gɛda ɔl di chɔch mɛmba dɛn, dɛn gi dɛn di lɛta.
44015031	Wɛn di pipul dɛn na Antiɔk rid di lɛta, dɛn gladi fɔ di mɛsej we kɔrej dɛn.
44015032	Judas ɛn Saylas dɛnsɛf na bin prɔfɛt; dɛn tek plɛnti tɛm fɔ tɔk to di pipul dɛn ɛn dɛn kɔrej dɛn fɔ biliv mɔ.
44015033	Dɛn bin te lili bit na Antiɔk. Di chɔch mɛmba dɛn na Antiɔk blɛs dɛn bifo dɛn lɛf dɛn mek dɛn go bak to di pipul dɛn we sɛn dɛn. [
44015034	Bɔt Saylas bin mekɔp fɔ tap na Antiɔk.]
44015035	Pɔl, Banabas, ɛn plɛnti ɔda pipul bin te lili bit na Antiɔk de lan di pipul dɛn ɛn tɛl dɛn wetin di Masta se.
44015036	I nɔ bin tu te, na in Pɔl tɛl Banabas se, “Lɛ wi go fɛn dɛn pipul we wi bin dɔn tɛl di Masta in mɛsej, lɛ wi go luk aw dɛn de du.”
44015037	Banabas bin want mek dɛn kɛr Jɔn Mak go,
44015038	bɔt Pɔl bin tink se i nɔ go gud fɔ mek dɛn go wit Jɔn Mak bikɔs i nɔ bin de wit dɛn sote dɛn dɔn di fɔs patrol. I bin tɔn bak, i lɛf dɛn na Pamfi lya.
44015039	Pɔl ɛn Banabas bin gɛt cham-mɔt so ɔlman go in yon we. Banabas go wit Jɔn Mak, dɛn tek big bot go Sayprɔs.
44015040	Pɔl tek Saylas. Bifo dɛn go, di chɔch mɛmba dɛn na Antiɔk lɛf Pɔl ɛn Saylas na di Masta in an.
44015041	Pɔl go ɔlsay we chɔch de na Sirya ɛn Sili shya fɔ kɔrej di chɔch mɛmba dɛn.
44016001	Pɔl go sote i rich Dabi ɛn Listra. I mit wan Kristiɛn man na Listra we bin nem Timoti. In mama na bin Ju uman we bin biliv pan di Masta, bɔt Timoti in papa na bin Grik man.
44016002	Ɔl di Kristiɛn dɛn na Listra ɛn Aykonyɔm bin de tɔk gud bɔt Timoti.
44016003	Pɔl bin want Timoti fɔ go wit dɛn, so i mek dɛn sakɔmsayz Timoti, bikɔs ɔl di Ju dɛn na dɛn ples de, bin no se Timoti in papa na Grik man.
44016004	Wɛn Pɔl ɛn Timoti bin de go na dɛn tɔng, dɛn bin de tɛl di chɔch pipul dɛn wetin di apɔsul dɛn ɛn di bigman dɛn na Jerusɛlɛm se ɛn dɛn bin de tɛl di pipul dɛn di rul dɛn we dɛn fɔ kip.
44016005	So dat mek di chɔch pipul dɛn biliv mɔ ɛn mɔ ɛn plɛnti ɔda pipul bigin de go chɔch ɛvri de.
44016006	Pɔl ɛn in kɔmpin dɛn go ɔlsay na Fri jya ɛn Galeshya bikɔs Gɔd in Spirit nɔ gri mek dɛn tɔk Gɔd in mɛsej na wan smɔl ples we dɛn kɔl Eshya.
44016007	Wɛn Pɔl ɛn in kɔmpin dɛn rich na di bawndri we de na Mishya, dɛn bin want go na Biti nya bɔt Jizɔs in Spirit nɔ gri mek dɛn go de.
44016008	So dɛn go insay Mishya, dɔn dɛn go Troas.
44016009	Da nɛt de, Gɔd sho Pɔl wan Masi do nya man we bin de beg Pɔl se, “Duya, kam ɛp wi na Masi do nya.”
44016010	Wɛn Pɔl si wetin Gɔd sho am, na in wi rɛdi fɔ go Masi do nya. Wi bin shɔ se na Gɔd tɛl wi fɔ go de go tɛl pipul di Gud Nyus.
44016011	Wɛn wi kɔmɔt Troas, wi tek big bot go tret na Samo tres, dɔn di ɔda de, wi go Nia polis.
44016012	Wi lɛf Nia po lis go Fili pay. Fili pay na wan big Roman tɔng we de na Masi do nya; wi bin tap de tu tri de.
44016013	Wɛn di de fɔ pre ɛn blo rich, wi kɔmɔt na di tɔng go klos di riva. Wi bin min se ples lib de we di Ju pipul dɛn kin pre. Wi sidɔm ɛn bigin tɔk to sɔm uman dɛn we bin gɛda de.
44016014	Wan pan di uman dɛn we bin de lisin bin nem Lidia, i bin kɔmɔt na da tɔng we nem Taya tira. Na uman we bin de sɛl dɛn dia klos. Na uman we bin fred Gɔd ɛn di Masta mek i lisin gud wetin Pɔl tɔk, ɛn i biliv am.
44016015	Dɛn baptayz Lidia ɛn ɔl di pipul dɛn we bin de na in os. I kɔl wi go na in os ɛn tɛl wi se, “Ɛnti una si se a dɔn biliv pan di Masta gud, una kam tap to mi.”
44016016	Wan de we wi bin de go na di ples we dɛn Ju pipul kin pre, wan slev titi kam mit wi. Dis titi bin gɛt dɛbul we bin de mek i ebul tɛl pipul wetin go bi.
44016017	I fala wi ɛn Pɔl de ala se, “Dɛn man ya na Gɔd we pas ɔl, in savant dɛn! Dɛn kam fɔ sho una aw una go sev!”
44016018	Di titi kin de du dis sem tin ɛvri de. I du am sote Pɔl tɔmɛnt. Pɔl tɔn to di slev titi ɛn tɛl di dɛbul we bin de insay am se, “Dɛbul, bay Jizɔs Krays in pawa, kɔmɔt insay dis titi ya!” Da sem tɛm de, di dɛbul kɔmɔt insay am.
44016019	Wɛn di pipul dɛn we bin gɛt di slev titi no se di titi nɔ go ebul mek mɔni fɔ dɛn igen, dɛn go grip Pɔl ɛn Saylas drɛg dɛn go bifo di bigman dɛn na di tɔng; di bigman dɛn bin de na di ples we pipul kin mit.
44016020	Di pipul dɛn kɛr Pɔl ɛn Saylas go bifo di bigman dɛn na di kot. Dɛn tɛl di bigman dɛn se, “Dɛn man ya na Ju pipul ɛn dɛn de ambɔg dɛn pipul na dis tɔng.
44016021	Dɛn de lan wi dɛn tin we wi Roman lɔ se wi nɔ fɔ du. Wi na Roman pipul ɛn wi nɔ go gri fɔ du wetin dɛn man ya de tɛl wi fɔ du.”
44016022	Di pipul dɛn bigin bit Pɔl ɛn Saylas. Di bigman dɛn mek di soja man dɛn chɛr Pɔl ɛn Saylas dɛn klos ɛn bit dɛn.
44016023	Wɛn dɛn dɔn bit dɛn dɔn, di bigman dɛn tɛl di gyad fɔ lɔk Pɔl ɛn Saylas gud na sɛl fɔ mek dɛn nɔ rɔnawe.
44016024	Wɛn di bigman dɛn dɔn tɛl di gyad dat, di gyad go ib Pɔl ɛn Saylas na di sɛl we de insay insay di jel; dɔn i put dɛn fut insay dɛn ebi wud we gɛt ol insay fɔ put fut ɛn we de lɔk. Na dɛn dɛn bin de tek fɔ pɔnish bad pipul.
44016025	Pɔl ɛn Saylas bin de pre ɛn sing to Gɔd; na bin midul nɛt. Di pipul dɛn we bin de na dɛn ɔda sɛl bin de yɛri we Pɔl ɛn Saylas de pre ɛn sing to Gɔd.
44016026	Wantɛm, di grɔn bigin tri mbul bad bad wan; ɔl di jelos sɛf bigin shek. Ɔl di sɛl do dɛn opin ɛn di chen dɛn lus kɔmɔt pan ɔl di jelman dɛn.
44016027	Wɛn di gyad wek ɛn si se di sɛl dɛn opin, i min se ɔl di pipul dɛn na di sɛl dɛn dɔn rɔnawe go, so di gyad tek in sɔd fɔ kil insɛf.
44016028	Bɔt Pɔl ala big big wan se, “Nɔ kil yusɛf. Wi ɔl de naya!”
44016029	Di gyad kɔl pipul fɔ mek dɛn bring lamp kam. Di gyad bin de tri mbul wɛn i rɔn go insay di sɛl, i fɔdɔm na Pɔl ɛn Saylas dɛn fut.
44016030	I pul Pɔl ɛn Saylas kɔmɔt na dɛn sɛl ɛn aks dɛn se, “Wetin a fɔ du mek a go sev, sa?”
44016031	Dɛn ansa am se, “Biliv pan di Masta, Jizɔs, ɛn yu ɛn ɔl di pipul dɛn na yu os go sev.”
44016032	Dɛn tɛl di gyad ɛn ɔl di pipul dɛn na in os ɔl wetin di Masta se.
44016033	Na bin midul nɛt, bɔt di gyad pul Pɔl ɛn Saylas kɔmɔt na dɛn sɛl ɛn i was dɛn wund. Dɛn baptayz di gyad wantɛm wit ɔl di pipul dɛn we bin de na in os.
44016034	I kɛr Pɔl ɛn Saylas go na in os ɛn gi dɛn it. Ɔl di pipul dɛn na di os bin gladi bad bikɔs dɛn bin biliv pan Gɔd.
44016035	Wɛn do klin, di Roman bigman dɛn tɛl di gyad dɛn se, “Una pul dɛn man ya na sɛl mek dɛn go.”
44016036	So di gyad tɛl Pɔl se, “Di Roman bigman dɛn sɛn se mek a lɛf una so una kam na do ɛn mek Gɔd go wit una!”
44016037	Pɔl tɛl dɛn se, “Di Roman bigman dɛn nɔ jɔj wi fɔ no if wi du bad bɔt dɛn bit wi bifo ɔlman ɛn wi na Roman pipul! Dɛn ib wi na sɛl, bɔt naw dɛn want mek wi go mek nɔbɔdi nɔ no? Wi nɔ de go! Na di Roman bigman dɛnsɛf fɔ kam pul wi na sɛl bifo wi go kɔmɔt naya.”
44016038	Di gyad dɛn go tɛl di Roman bigman dɛn wetin Pɔl ɛn Saylas tɔk. Wɛn dɛn yɛri se Pɔl ɛn Saylas na Roman pipul, di bigman dɛn fred.
44016039	So dɛn go beg Pɔl ɛn Saylas, dɛn pul dɛn kɔmɔt insay di sɛl, ɛn dɛn mek dɛn kɔmɔt na di tɔng.
44016040	Wɛn Pɔl ɛn Saylas kɔmɔt na di sɛl, dɛn go na Lidia in os. Dɛn mit ɔda Kristiɛn dɛn de, so dɛn kɔrej dɛn bifo dɛn go.
44017001	Pɔl ɛn Saylas go Amfi po lis, dɛn go Apo lo nia, dɔn dɛn rich Tɛsalonayka. Ju mitin os bin de na Tɛsalonayka.
44017002	Pɔl go na di Ju mitin os, as na so i kin du ɔltɛm. Pɔl tek tri pan dɛn de we dɛn Ju pipul de pre ɛn blo, fɔ ɛksplen wetin rayt na Gɔd in Buk. I tɛl dɛn se di Mɛsaya bin gɛt fɔ sɔfa ɛn day ɛn rayz frɔm di grev. Pɔl se, “Dis Jizɔs ya we a de tɛl una bɔt na in na di Mɛsaya.”
44017004	Sɔm pipul biliv wetin Pɔl ɛn Saylas tɛl dɛn ɛn jɔyn wit dɛn. Plɛnti dɛn Grik pipul biliv ɛn tɔn to Gɔd, ɛn sɔm pan di bigman dɛn wɛf sɛf biliv ɛn tɔn to Gɔd.
44017005	Bɔt di Ju pipul dɛn bin vɛks we plɛnti pipul jɔyn wit Pɔl ɛn Saylas, so dɛn gɛda dɛn trit pipul fɔ mek nɔys. Di Ju pipul dɛn ɛn di trit pipul dɛn kɔnfyus di tɔng ɛn dɛn ston Jesɔn in os. Dɛn bin de fɛn Pɔl ɛn Saylas fɔ mek dɛn kam bifo di pipul dɛn na trit.
44017006	Bɔt we dɛn nɔ fɛn dɛn, dɛn drɛg Jesɔn ɛn sɔm Kristiɛn dɛn go bifo di bigman dɛn na di tɔng. Di Ju pipul dɛn ɛn di trit pipul dɛn bin de ala se, “Dɛn man ya de ambɔg ɔlsay! Dɛn dɔn kam naw na wi tɔng,
44017007	ɛn na Jesɔn bin kip dɛn na in os. Dɛn nɔ de kip di lɔ we di king na Rom gi wi, dɛn de se ɔda king de we nem Jizɔs.”
44017008	Wɛn ɔl di pipul dɛn we bin gɛda ɛn di bigman dɛn na di tɔng yɛri wetin di Ju pipul dɛn ɛn di trit pipul dɛn de tɔk, dat bring trɔbul na di tɔng.
44017009	Di bigman dɛn mek dɛn bel Jesɔn ɛn di ɔda Kristiɛn dɛn bifo dɛn lɛf dɛn mek dɛn go.
44017010	Wɛn nɛt kam, di Kristiɛn dɛn mek Pɔl ɛn Saylas go na Biria. Wɛn dɛn rich de, dɛn go na di Ju mitin os.
44017011	Di pipul dɛn na Biria bin gladi fɔ yɛri di mɛsej we Pɔl tɛl dɛn, pas di pipul dɛn na Tɛsalonayka. Dɛn bin gladi fɔ lisin wetin Pɔl de tɔk, ɛn dɛn rid wetin rayt na Gɔd in Buk fɔ si if na tru Pɔl bin de tɔk.
44017012	Plɛnti Ju pipul dɛn bin biliv pan Jizɔs; sɔm dɛn pipul ya na bin Grik, man ɛn uman.
44017013	Bɔt wɛn dɛn Ju pipul na Tɛsalonayka yɛri se Pɔl de tɛl di pipul dɛn na Biria Gɔd in mɛsej, dɛn go de go put wɔd na di pipul dɛn yes fɔ mek dɛn ambɔg Pɔl.
44017014	Di Kristiɛn dɛn mek dɛn kɛr Pɔl go wantɛm to sɔm pipul we bin tap klos di wata. Timoti ɛn Saylas bin lɛf na Biria.
44017015	Di pipul dɛn we go lɛf Pɔl, go wit am sote dɛn rich Atɛns. Wɛn dɛn de tɔn bak, Pɔl tɛl dɛn fɔ go tɛl Timoti ɛn Saylas fɔ kam mit am kwik.
44017016	Wɛn Pɔl bin de wet fɔ Timoti ɛn Saylas, i bin vɛks we i si se di pipul dɛn bin gɛt plɛnti gɔd na di tɔng.
44017017	So i kin go na di Ju mitin os fɔ go tɔk to dɛn Ju pipul we bin de pre to Gɔd ɛn dɛn pipul we nɔto bin Ju we bin de pre to Gɔd. Ɔltɛm i kin go na di ples we pipul kin gɛda fɔ tɔk to dɛn.
44017018	Pɔl kin tɔk to dɛn ticha we dɛn kɔl Ɛpi kyu rian ɔ Stoik. Sɔm kin se, “Wetin dis man ya we nɔ sabi buk de tray fɔ tɔk?” Sɔm kin se, “I tan lɛkɛ se i de tɔk bɔt dɛn gɔd we ɔda pipul gɛt.” Di pipul dɛn bin de tɔk dat bikɔs Pɔl tɛl dɛn bɔt Jizɔs ɛn i tɛl dɛn se pipul we dɔn day go rayz frɔm dɛn grev.
44017019	So di pipul dɛn ol Pɔl kɛr am go na di kot we de mit na Ario pagɔs il. Dɛn tɛl Pɔl se, “Wi want fɔ no bɔt dis nyu tin we yu de lan wi.
44017020	Sɔm dɛn tin we yu de tɔk, wi nɔ yɛri dɛn wande ɛn wi want fɔ no wetin dɛn min.”
44017021	Bikɔs ɔl dɛn pipul we bɔn na Atɛns ɛn dɛn wan we na tre nja kin lɛk fɔ go sidɔm de, dɛn kin lɛk fɔ yɛri bɔt ɛni nyu tin ɛn tɔk bɔt am.
44017022	Pɔl tinap bifo di kot we kin de mit na Ario pagɔs il. I bigin tɔk to di pipul dɛn se, “Una gɛt big rɛspɛkt fɔ plɛnti gɔd.
44017023	We a de waka na una tɔng, a bin de luk na ɔl di ples dɛn we una de pre to una gɔd; na de a si wan ples we una rayt pan ston se, ‘Fɔ di gɔd we wi nɔ no’. Di gɔd we una de pre to, we una nɔ no, na in a kam tɛl una bɔt naw.
44017024	Gɔd we mek di wɔl ɛn ɔltin we lib de, na di Masta fɔ ɛvin ɛn dis wɔl, ɛn i nɔ tap na os we mɔta lman bil fɔ pre to am.
44017025	Gɔd nɔ nid ɛni tin we mɔta lman de gi am bikɔs na in de gi ɔlman layf ɛn ɔltin we i want.
44017026	Gɔd bin mek wan fambul fɔs ɛn na pan da wan fambul de, ɔl di pipul dɛn na dis wɔl kɔmɔt. Bifo Gɔd mek dɛn, i bin dɔn mak di tɛm we dɛn fɔ de na wɔl ɛn di ples we dɛn fɔ de.
44017027	Gɔd du dis fɔ mek mɔta lman go tray fɔ fɛn am lɛkɛ aw blɛnyay pɔsin kin du wɛn i de fɛn sɔntin, ɛn sɔntɛm dɛn go fɛn am. Ɛniwe i de klos wi ɔl;
44017028	sɔm pipul bin dɔn rayt se, ‘Na Gɔd de gi wi layf, na in de mek wi ebul waka ɛn na in de mek wi ebul du ɔltin!’ Ɛn sɔm pan una pipul dɛn we dɔn rayt buk, se, ‘Wi na Gɔd in pikin dɛn.’
44017029	We wi na Gɔd in pikin dɛn, lɛ wi mɛmba se mɔta lman nɔ go ebul tek gold, silva, ɔ ston mek Gɔd.
44017030	Gɔd nɔ de blem pipul fɔ di tɛm we dɛn nɔ bin no wetin i bin want mek dɛn du; bɔt naw Gɔd de tɛl ɔlman na wɔl fɔ mek dɛn lɛf fɔ du di bad tin dɛn we dɛn de du.
44017031	Gɔd dɔn put tɛm we i go jɔj ɔlman ɛn nɔbɔdi nɔ go kɔmplen se Gɔd nɔ jɔj am tret. Gɔd dɔn pik di wan we go jɔj ɔlman. Gɔd dɔn mek wi shɔ bɔt dis tin, we i mek di wan we i pik, rayz frɔm di grev, fɔ mek nɔbɔdi nɔ go dawt.”
44017032	Wɛn di pipul dɛn yɛri Pɔl de tɔk bɔt pɔsin we rayz frɔm di grev, sɔm laf Pɔl, bɔt sɔm se, “Wi go want fɔ yɛri yu bak wɛn yu de tɔk bɔt dis sem tin.”
44017033	So Pɔl kɔmɔt na di kot.
44017034	Sɔm pipul biliv wetin Pɔl tɔk so dɛn jɔyn wit am. Dɛn na bin Dayo ni shyɔs we na bin mɛmba na di kot we kin mit na Ario pagɔs il, wan uman we nem Dama ris, ɛn sɔm ɔda pipul.
44018001	Wɛn Pɔl kɔmɔt Atɛns, i go Kɔrint.
44018002	Pɔl mit wan Ju man we bin nem Akwila. Akwila bin bɔn na wan kɔntri na Rom we nem Pɔntɔs. Akwila ɛn in wɛf Prisila bin jɛs kɔmɔt Itali bikɔs di king na Rom we nem Klɔdiɔs bin pas lɔ we mek dɛn drɛb ɔl dɛn Ju pipul kɔmɔt na Rom. So Pɔl go luk Akwila ɛn Prisila.
44018003	I bin tap to dɛn, ɛn dɛn ɔl bin de wok wan ples. Na tɛnt Pɔl bin de mek we i bin de sɛl fɔ gɛt mɔni fɔ manej in layf. Na di sem wok Akwila dɛn bin de du.
44018004	Pɔl kin go na di Ju mitin os ɔl dɛn de we fɔ pre ɛn blo go tɔk to dɛn Ju ɛn dɛn Grik pipul, ɛn tray fɔ sho dɛn se na tru wɔd in de tɔk.
44018005	Wɛn Saylas ɛn Timoti rich Masi do nya, Pɔl lɛf fɔ mek tɛnt, i tek ɔl in tɛm de tɛl pipul wetin Jizɔs se, ɛn ɛksplen gud se Jizɔs na di Mɛsaya.
44018006	Di pipul dɛn nɔ bin gri tek wetin Pɔl tɛl dɛn ɛn dɛn bin de tɔk bad bɔt am, so Pɔl shek in klos pan dɛn fɔ sho se in nɔ gri wit dɛn. I tɛl dɛn se, “Una fɔ blem unasɛf fɔ wetin go bi to una if Gɔd kɔndɛm una! Nɔto mi go gɛt di blem; frɔm tide a de lɛf una; a de go tɛl dɛn pipul we nɔto Ju bɔt Gɔd.”
44018007	So, Pɔl lɛf di Ju pipul dɛn; i go tap to wan man we nɔto bin Ju, i bin nem Taytiɔs Jɔstɔs; na pɔsin we bin fred Gɔd. In os bin de klos di Ju mitin os.
44018008	Di edman na di Ju mitin os we bin nem Krispɔs bin biliv pan di Masta. Krispɔs ɛn di pipul dɛn we bin de na in os, ɛn plɛnti ɔda pipul we bin de na Kɔrint yɛri wetin Pɔl tɔk; dɛn biliv am ɛn mek i baptayz dɛn.
44018009	Wan nɛt, Gɔd sho Pɔl sɔntin; i tɛl am se, “Nɔ fred, yu nɔ fɔ taya fɔ tɔk di mɛsej we a tɛl yu fɔ tɔk,
44018010	bikɔs a de wit yu. Nɔbɔdi nɔ go ebul fɔ du yu bad. Plɛnti pipul na dis tɔng de fɔ mi.”
44018011	Pɔl tap na di tɔng wan ia ɛn siks mɔnt de lan di pipul dɛn wetin Gɔd se.
44018012	Di tɛm we Galio na bin di Roman gɔvna na Gris, ɔl di Ju pipul dɛn gɛda, dɛn ol Pɔl ɛn kɛr am go kot fɔ mek di gɔvna jɔj am.
44018013	Dɛn tɛl di gɔvna se, “Dis man de tray fɔ lan wi pipul dɛn bɔt di Ju dɛn Gɔd ɛn dat mek dɛn nɔ de kip wi Roman lɔ.”
44018014	Pɔl bin want tɔk, na de Galio tɛl di Ju pipul dɛn se, “If Pɔl bin du ɛni bad tin, a bin fɔ lisin una.
44018015	Bɔt we una jɛs de tɔk bɔt wan wan wɔd dɛn, difrɛn, difrɛn nem dɛn, ɛn una yon Ju Lɔ, a nɔ go jɔj am. Una go jɔj am to unasɛf.”
44018016	I drɛb dɛn kɔmɔt na di kot.
44018017	Dɛn ol Sɔsti nis we na bin di edman na di Ju mitin os ɛn bit am bifo di kot. Bɔt dat nɔ shek Galio.
44018018	Pɔl bin de wit di Kristiɛn dɛn na Kɔrint, i bin te de. Pɔl, Akwila, ɛn Prisila dɛn kɔmɔt Kɔrint go Sirya; na bot kɛr dɛn go. Bifo Pɔl lɛf fɔ go, i prɔmis Gɔd fɔ du sɔntin na Sɛnkria so i kɔt in ia na in ed lɛkɛ aw dɛn Ju pipul kin du wɛn dɛn prɔmis Gɔd fɔ du sɔntin.
44018019	Wɛn dɛn rich Ɛfisɔs, Pɔl lɛf Akwila ɛn Prisila na di tɔng, i go na di Ju mitin os fɔ rizin wit di Ju pipul dɛn.
44018020	Dɛn beg Pɔl fɔ de lɔng wit dɛn, bɔt Pɔl nɔ gri.
44018021	Wɛn Pɔl want go, i tɛl dɛn se, “If Gɔd gri, a go kam bak to una.” So i go tek bot ɛn kɔmɔt na Ɛfisɔs.
44018022	Wɛn Pɔl rich Siza ria, i pas na Jerusɛlɛm fɔ tɛl di Kristiɛn dɛn adu, dɔn i go Antiɔk.
44018023	I nɔ te na Antiɔk. I go ɔlsay na Galeshya ɛn ɔlsay na Fri jya fɔ kɔrej di Kristiɛn dɛn mek dɛn go biliv pan Krays mɔ ɛn mɔ.
44018024	Wan Ju man we bin nem Apɔlɔs bin go Ɛfisɔs. I bin bɔn na Alɛgza ndria. Na man we bin sabi tɔk ɛn i bin sabi wetin rayt na di Ju Lɔ buk.
44018025	Dɛn bin dɔn lan am bɔt di Masta in We. Apɔlɔs bin gladi fɔ tɔk bɔt Jizɔs ɛn di tin dɛn we i bin de lan di pipul dɛn na bin tru, bɔt na aw Jɔn de baptayz nɔmɔ i bin sabi.
44018026	Apɔlɔs nɔ bin de fred fɔ tɔk to di pipul dɛn na di Ju mitin os. Wɛn Prisila ɛn Akwila yɛri wetin Apɔlɔs tɔk, dɛn kɛr am go na dɛn os ɛn dɛn tɛl am mɔ bɔt Gɔd yon We.
44018027	Wɛn Apɔlɔs bin want fɔ go Gris, di Kristiɛn dɛn na Ɛfisɔs kɔrej am ɛn dɛn rayt lɛta to di Kristiɛn dɛn na Gris se, “Duya, una mek Apɔlɔs no se una gladi fɔ mit am wɛn i kam.” Wɛn Apɔlɔs rich Gris, i mit pipul we biliv pan Jizɔs fɔ we Gɔd gud to dɛn ɛn Apɔlɔs ɛp dɛn fɔ no mɔ bɔt Gɔd.
44018028	Apɔlɔs bin de pul gud pɔynt dɛn na Gɔd in Buk fɔ sho di Ju pipul dɛn, na di ples we dɛn ɔl bin gɛda, se Jizɔs na di Mɛsaya.
44019001	Di tɛm we Apɔlɔs bin de na Kɔrint, Pɔl waka insay dɛn kɔntri te i rich Ɛfisɔs; na de i mit sɔm Kristiɛn dɛn.
44019002	Pɔl aks dɛn se, “Frɔm we una bi Kristiɛn, Gɔd in Spirit dɔn kam pan una?” Di Kristiɛn dɛn ansa Pɔl se, “Wi nɔ yɛri bɔt Gɔd in Spirit wande.”
44019003	Pɔl aks dɛn igen se, “Wetin una bin biliv bifo dɛn baptayz una?” Dɛn ansa Pɔl se, “Wi bin biliv wetin Jɔn tɔk bɔt baptayz.”
44019004	Pɔl se, “Wɛn Jɔn de baptayz pɔsin, i kin tɛl am mek i lɛf fɔ du di bad tin dɛn we i de du; i tɛl di Izrɛl pipul dɛn fɔ biliv di Wan we go kam wɛn in dɔn go. Na Jizɔs i bin de tɔk bɔt.”
44019005	Wɛn di pipul dɛn yɛri wetin Pɔl tɔk, dɛn gri mek i kɔl Masta Jizɔs in nem wɛn i de baptayz dɛn.
44019006	Pɔl put in an na dɛn ed ɛn Gɔd in Spirit kam pan dɛn. Di pipul dɛn bigin tɔk dɛn langwej we dɛn nɔ lan ɛn dɛn tɔk wetin Gɔd tɛl dɛn fɔ tɔk.
44019007	Na lɛkɛ twɛlv pipul so bin baptayz.
44019008	Pɔl bin de na Ɛfisɔs tri mɔnt ɛn ɔl da tɛm de i kin de go tɔk to di pipul dɛn na di Ju mitin os, i nɔba fred. I kin agyu wit dɛn bɔt Gɔd in rul ɛn tray fɔ sho dɛn se di tin dɛn we i de tɔk bɔt Gɔd in rul na tru.
44019009	Sɔm pan di pipul dɛn bin tra nga yes, dɛn nɔ bin biliv pan Krays, dɔn dɛn kin de tɛl di ɔda pipul dɛn bad tin bɔt di We, we di Masta se ɔlman fɔ liv; so Pɔl lɛf dɛn go. Wɛn i de go, i tek di Kristiɛn dɛn go. Pɔl bigin go na Tayranɔs in skul fɔ lan di pipul dɛn we bin de go de.
44019010	I tek tu ia de ɛn dat mek di pipul dɛn na Eshya, di Ju pipul dɛn, ɛn dɛn pipul we nɔto bin Ju yɛri di Masta in mɛsej.
44019011	Gɔd mek Pɔl du plɛnti wɔndaful wok we pipul nɔba si wande.
44019012	Pipul bin de tek Pɔl in pɔkɛtan ɛn tawɛl dɛn go put dɛn pan sik pipul. Di pipul dɛn kin wɛl ɛn dɛbul kin kɔmɔt insay dɛn.
44019013	Sɔm Ju pipul dɛn we bin de go ɔlsay fɔ drɛb dɛbul tray fɔ tek Masta Jizɔs in nem fɔ du dat. Dɛn kin tɛl di dɛbul se, “Dɛbul, a de tɔk to yu, a tek Jizɔs we Pɔl de tɔk bɔt, in nem drɛb yu.”
44019014	Wan bigman we bin nem Skeva, we bin de mek sakri fays fɔ pipul sin, bin gɛt sɛvin pikin; na dɛn bin de drɛb dɛbul so.
44019015	Bɔt di dɛbul tɛl dɛn se, “A no Jizɔs ɛn a no Pɔl, bɔt udat na una?”
44019016	Di man we di dɛbul bin de insay chɛr Skeva in pikin dɛn klos, wund dɛn, ɛn bit dɛn sote dɛn ɔl rɔnawe.
44019017	Wɛn ɔl dɛn Ju pipul ɛn dɛn Grik pipul we bin de na Ɛfisɔs yɛri wetin bi, dɛn fred ɛn ɔlman rɛspɛkt Masta Jizɔs in nem.
44019018	Plɛnti pan di Kristiɛn dɛn tɔk se dɛn bin dɔn du bad ɛn dɛn tɔk bifo ɔlman bɔt di bad tin dɛn we dɛn bin dɔn du.
44019019	Plɛnti pan dɛn pipul we bin de ple majik bring dɛn majik buk wan ples ɛn bɔn dɛn mek ɔlman si. Wɛn dɛn kɔnt di kɔpɔ we dɛn tek bay ɔl di buk dɛn, i rich fifti tawzin silva kɔpɔ.
44019020	Ɔl di wɔnda ful tin dɛn we bi, mek di Masta in wɔd prɛd ɔlsay, ɛn mɔ ɛn mɔ pipul biliv pan Masta Jizɔs Krays.
44019021	Wɛn ɔl dɛn tin ya dɔn bi, Pɔl mekɔp fɔ go na Masi do nya, Gris, ɛn Jerusɛlɛm. Pɔl se, “Wɛn a dɔn waka na ɔl dɛn ples de, a gɛt fɔ go na Rom insɛf.”
44019022	Pɔl sɛn Timoti ɛn Irastɔs we bin de ɛp am go Masi do nya, ɛn in lɛf na Eshya.
44019023	Da sem tɛm de, big fɛt bin bi na Ɛfisɔs, ɛn na we Pɔl tɔk bɔt di Masta in We mek di fɛt bi.
44019024	Wan man we bin nem Dimi triɔs bin de tek silva mek plɛnti tin dɛn. I tek silva mek di gɔd we nem Ati mis. In os in ɛn in wokman dɛn bin de mek plɛnti kɔpɔ.
44019025	So Dimi triɔs kɔl ɔl in wokman dɛn ɛn dɛn ɔda pipul we bin de du di sem wok; i tɛl dɛn se, “Mi pipul dɛn, una no se na dis wok de mek wi jɛntri.
44019026	Una dɔn si ɛn una dɔn yɛri fɔ unasɛf wetin bra Pɔl de du. I se dɛn gɔd we mɔta lman de mek, nɔto tru gɔd ɛn plɛnti pipul we de na Ɛfisɔs ɛn di pipul dɛn ɔlsay na Eshya dɔn biliv wetin i tɛl dɛn.
44019027	Naw a nɔ jɛs de tɔk bɔt wi wok, a de tɔk bɔt da wi big gɔd we nem Atimis, in os; i nɔ go min natin igen ɛn in pawa go pwɛl. Dɛn pipul na Eshya ɛn pipul ɔlsay na wɔl nɔ go pre to am igen!”
44019028	Wɛn di pipul dɛn yɛri wetin Dimi triɔs tɔk, dɛn ɔl vɛks ɛn ala big wan se, “Ati mis, da gɔd we de na Ɛfisɔs, gɛt pawa!”
44019029	Di fɛt prɛd ɔlsay na di tɔng. Di pipul dɛn we bin de fɛt ol Geyɔs ɛn Ari stakɔs. Dɛn tu man ya na bin Masido nya pipul we bin de waka wit Pɔl. Dɛn kɛr dɛn tu go na di ples we di pipul dɛn na di tɔng kin de gɛda.
44019030	Pɔl bin want de bifo di pipul dɛn wɛn dɛn de go, bɔt di Kristiɛn dɛn nɔ gri fɔ mek Pɔl du dat.
44019031	Sɔm pan dɛn bigman na Eshya we na bin Pɔl in padi dɛn, sɛn go beg Pɔl mek i nɔ go na di ples we di pipul dɛn kin gɛda.
44019032	Da tɛm de, ɔl di pipul dɛn bin kɔnfyus; sɔm bin de ala wan tin, ɔda wan dɛn de ala ɔda tin bikɔs dɛn nɔ bin no wetin mek dɛn gɛda de.
44019033	Sɔm pipul bin de blem Alɛgza nda fɔ di fɛt bikɔs na in di Ju pipul dɛn bin put bifo. Alɛgza nda mek sayn to di pipul dɛn fɔ sɛt mɔt bikɔs i bin want ɛksplen to dɛn se in ɛn in padi dɛn nɔ no bɔt di fɛt.
44019034	Wɛn di pipul dɛn no se Alɛgza nda na Ju, dɛn tek tu awa de ala se, “Ati mis, da gɔd we de na Ɛfisɔs, gɛt pawa!”
44019035	Na di Meyɔ ebul mek di pipul dɛn sɛt mɔt. Di Meyɔ se, “Mi pipul dɛn na Ɛfisɔs, ɔlman no se na dis tɔng ya rɛspɔnsi bul fɔ di os we dɛn de pre to Ati mis ɛn di ston we pipul de pre to we fɔdɔm kɔmɔt ɔpklawd pan di tɔng.
44019036	Nɔbɔdi nɔ go se wi de lay. Una sɛt mɔt ɛn una tink bifo una du ɛni tin.
44019037	Una dɔn bring dɛn man ya kam ya. Dɛn nɔ tif natin na di os we Ati mis de ɛn dɛn nɔ tɔk natin bad bɔt wi gɔd.
44019038	If Dimi triɔs ɛn in wokman dɛn gɛt plaba wit ɛnibɔdi, di kot de ɛn di bigman de. Mek dɛn go le kɔmplen di de we dɛn bigman kin tɔk kes.
44019039	Bɔt if dɛn want ɔda tin, mek di bigman dɛn na tɔng kɔl ɔl di pipul dɛn ɛn du wetin wi lɔ se.
44019040	A de fred se dɛn go ol wi fɔ wetin wi dɔn du so tide. Di Roman pipul dɛn go se na strayk wi dɔn strayk. Wi nɔ go ebul tɔk wetin mek wi du di tin we wi dɔn du so.”
44019041	Wɛn i dɔn tɔk dɔn, i tɛl ɔlman fɔ go.
44020001	Wɛn di fɛt na Ɛfisɔs dɔn, Pɔl kɔl di Kristiɛn dɛn wan ples fɔ kɔrej dɛn ɛn tɛl dɛn se in de go. I lɛf dɛn go Masi do nya.
44020002	I go ɔlsay na Masi do nya de tɔk plɛnti fɔ kɔrej di Kristiɛn dɛn, dɔn i go Gris.
44020003	Pɔl tek tri mɔnt de. I bin want go Sirya bɔt i yɛri se di Ju pipul dɛn de mek bagin fɔ kech am so i go bak na Masi do nya.
44020004	Di pɔsin we fala Pɔl go na Sɔpata we kɔmɔt Biria. Sɔpata na bin Pirɔs in pikin. Di ɔda pipul dɛn we bin go wit Pɔl na Ari stakɔs ɛn Sikundɔs, we kɔmɔt Tɛsalonayka; Geyɔs we kɔmɔt Dabi; Timoti; ɛn Taychikɔs ɛn Trɔfimɔs we kɔmɔt Eshya.
44020005	Dɛn bin go wet wi na Troas.
44020006	Wɛn da Ju ɔlide we dɛn kin it bred we nɔ gɛt yist, dɔn, wi tek big bot na Fili pay. Na fayv de wi tek bifo wi rich Troas ɛn wi mit di ɔda pipul dɛn de. Na wan wik wi de na Troas.
44020007	Di fɔs de na di wik, wi gɛda wan ples fɔ it. Pɔl tɔk to di pipul dɛn na Troas sote midul nɛt bikɔs i bin gɛt fɔ go di ɔda de.
44020008	Plɛnti lamp bin de na di rum we wi bin de ol di mitin. Di rum bin de na wan garɛt.
44020009	Wan yɔngman we bin nem Yutikɔs bin sidɔm na di winda. Pɔl bin de tɔk wɛn slip kech Yutikɔs. I slip go, na in i fɔdɔm kam dɔng na grɔn. Di os na bin tri stori os. Yutikɔs bin dɔn day wɛn dɛn go es am.
44020010	Bɔt Pɔl go mit Yutikɔs, i ledɔm pan am ɛn grip am, dɔn i se, “Una nɔ wɔri, i gɛt layf!”
44020011	Pɔl go bak na di garɛt, i sheb di bred ɛn ɔlman it. I tɔk to di Kristiɛn dɛn sote do klin, bifo i lɛf dɛn go.
44020012	Di pipul dɛn we bin de lisin Pɔl fala Yutikɔs wɛn i de go na in os ɛn dɛn ɔl gladi.
44020013	Wi tek big bot we kɛr wi go Asɔs, Pɔl bin se na Asɔs i go kam na di bot, bikɔs i bin want waka go Asɔs.
44020014	Wɛn Pɔl mit wi na Asɔs, i kam na di bot, dɛn wi go Miti lini.
44020015	Wi kɔmɔt de; di ɔda de wi rich na wan tɔng klos Kiɔs, di nɛks de wi go Samɔs, dɛn di ɔda de wi go Maylitɔs.
44020016	Pɔl nɔ bin mek di big bot tap na Ɛfisɔs bikɔs i nɔ bin want wes tɛm na Eshya. I bin de tray fɔ rich Jerusɛlɛm fɔ mit ɔp di tɛm we di Kristiɛn dɛn de mɛmba Pɛntikɔst, di de we Gɔd bin gi dɛn in Spirit.
44020017	Wɛn Pɔl bin de na Maylitɔs, i sɛn mɛsej go Ɛfisɔs fɔ mek di chɔch bigman dɛn kam mit am na Maylitɔs.
44020018	Wɛn di chɔch bigman dɛn rich Maylitɔs, i tɛl dɛn se, “Una no aw a bin de du frɔm di de we a rich Eshya.
44020019	Una no se a nɔ bin de bost we a de wok fɔ di Masta. Plɛnti tɛm dɛn Ju pipul kin mek mi at pwɛl ɛn a kin sɔfa wɛn dɛn kin de mek bagin fɔ du mi bad.
44020020	Una no se a dɔn tɛl una ɔltin we fɔ ɛp una. A bin de lan una na di ples we ɔlman kin gɛda, ɛn a bin de lan una na una yon os.
44020021	Una no se a bin de tɛl dɛn Ju pipul ɛn dɛn Grik pipul fɔ lɛf fɔ du dɛn bad tin we dɛn bin de du ɛn kam to Gɔd ɛn biliv pan wi Masta Jizɔs.
44020022	Naw, a de go Jerusɛlɛm fɔ du wetin Gɔd in Spirit tɛl mi fɔ du. A nɔ no wetin dɛn go du mi wɛn a rich de.
44020023	A no se ɛni say we a go, Gɔd in Spirit de tɛl mi se dɛn go sɛn mi go jel ɛn dɛn go mek plɛnti trɔbul mit mi.
44020024	A nɔ tek mi layf mek natin, bɔt a want dɔn ɔl di wok we di Masta, Jizɔs gi mi fɔ du. Dis wok ya na fɔ tɛl pipul di Gud Nyus bɔt aw Gɔd gud ɛn aw i lɛk mɔta lman.
44020025	“A dɔn go to una ɔl fɔ tɛl una bɔt Gɔd in rul ɛn a no se una nɔ go si mi igen.
44020026	So tide a de tɛl una se una fɔ blem unasɛf if Gɔd kɔndɛm una mek una day.
44020027	Una no se a nɔ kin ayd natin wɛn a de tɛl una ɔl wetin Gɔd go du.
44020028	Una tek tɛm aw una liv ɛn una kia fɔ Gɔd In pipul dɛn na di chɔch lɛkɛ aw pipul we de mɛn ship kin kia fɔ dɛn ship, bikɔs Gɔd in Pikin day fɔ mek dɛn bi Gɔd yon pipul.
44020029	A no se wɛn a lɛf una go, sɔm pipul we nɔ go de tɔk tru go kam to una. Dɛn go du una lɛkɛ aw dɛn bad wulf kin du ship.
44020030	Tɛm de kam we sɔm pan unasɛf go de tɔk bad fɔ mek di Kristiɛn dɛn kɔmɔt na di chɔch ɛn fala una.
44020031	Una fɔ de wach fɔ dɛn pipul ya we de lay ɛn una fɔ de mɛmba aw a sɔfa de ɛn nɛt fɔ tri ia wɛn a bin de wit una de tɛl una wetin Gɔd se.
44020032	“Naw a de lɛf una na Gɔd an ɛn a lɛf in wɔd we de tɔk bɔt aw Gɔd gud, gi una. Gɔd go ɛp una fɔ biliv pan Jizɔs gud gud ɛn I go gi una di blɛsin we i dɔn prɔmis fɔ gi dɛn pipul we biliv pan am.
44020033	A nɔ bin put yay pan ɛnibɔdi prɔpati lɛkɛ silva, gold ɛn fayn klos.
44020034	Unasɛf no se a wok wit mi an fɔ gɛt ɔl wetin wi fɔ gɛt.
44020035	A dɔn sho una se ilɛk aw tin tan una fɔ wok tra nga lɛkɛ mi fɔ ɛp dɛn pipul we nɔ gɛt. Una mɛmba wetin Masta Jizɔs insɛf tɔk wɛn i se, ‘Di pɔsin we de gi gɛt blɛsin pas di pɔsin we de gɛt.’ ”
44020036	Wɛn Pɔl dɔn tɔk dɔn, di pipul dɛn ɔl nil dɔng ɛn pre.
44020037	Dɛn ɔl bin de kray; dɛn go grip Pɔl ɛn kis am na in jɔ fɔ tɛl am gudbay.
44020038	Di tin we mek dɛn sɔri pas ɔl na we i tɛl dɛn se dɛn nɔ go si am igen. Dɛn kɛr Pɔl na rod sote i rich na di big bot.
44021001	Wɛn wi dɔn tɛl dɛn gudbay ɛn lɛf dɛn, wi tek big bot we kɛr wi go na wan tɔng we nem Kɔs; di ɔda de wi rich Rods, wɛn wi kɔmɔt de, wi go Patara.
44021002	Wi mit bot de we bin de go Fini shya, wi go insay di bot, i kɛr wi go.
44021003	Wi si Sayprɔs na wi lɛfan, bɔt di bot go sote wi rich Sirya. Dɛn pul lod na di bot na Taya so wi kam dɔng fɔs.
44021004	Wi mit sɔm Kristiɛn dɛn de, wi tap to dɛn wan wik. Gɔd in Spirit mek dɛn tɛl Pɔl se i nɔ fɔ go Jerusɛlɛm.
44021005	Bɔt wɛn di tɛm rich fɔ kɔmɔt Taya, dɛn ɔl, man, wɛf, ɛn pikin go lɛf wi na rod wɛn wi de go. Wɛn wi rich na di sho, wi ɔl nil dɔng ɛn pre.
44021006	Wi tɛl dɛn gudbay. Wi go insay di bot ɛn dɛn tɔn bak go na dɛn os.
44021007	Di big bot kɔmɔt Taya go Tɔlɛmis. Wi go tɛl di Kristiɛn dɛn adu ɛn tap to dɛn wan de.
44021008	Di ɔda de wi kɔmɔt Tɔlɛmis go Siza ria. Wi go tap to wan man we bin de tɛl pipul di Gud Nyus, i bin nem Filip. Na bin wan pan dɛn sɛvin pipul we dɛn bin pik na Jerusɛlɛm fɔ ɛp fɔ du Gɔd wok.
44021009	I bin gɛt fo gyal pikin we nɔ bin mared yet. Dɛn pikin ya na bin prɔfɛt.
44021010	Wi bin te na Siza ria ɛn wan prɔfɛt we nem Agabɔs, we kɔmɔt Judia, mit wi de.
44021011	I kam to wi, i tek Pɔl in bɛlt ɛn tay in yon tu an ɛn tu fut. I se, “Gɔd in Spirit se, ‘Na so dɛn Ju pipul na Jerusɛlɛm go tay di pɔsin we gɛt dis bɛlt ɛn dɛn go and am oba gi dɛn pipul we nɔto Ju.’ ”
44021012	Wɛn wi yɛri dat, wi ɛn di pipul dɛn na di tɔng beg Pɔl mek i nɔ go Jerusɛlɛm.
44021013	Bɔt Pɔl aks dɛn se, “Wetin una de du, we una de kray so, una go mek mi at pwɛl? A rɛdi fɔ mek dɛn tay mi ɛn a rɛdi sɛf fɔ mek dɛn kil mi fɔseka Masta Jizɔs.”
44021014	Wi nɔ ebul mek i chenj in maynd, so wi lɛf fɔ beg am, wi se, “Mek wetin di Masta want, bi.”
44021015	I nɔ tu te, wi pak wi tings dɛn ɛn lɛf fɔ go Jerusɛlɛm.
44021016	Sɔm pan di Kristiɛn dɛn na Siza ria fala wi go Jerusɛlɛm. Dɛn kɛr wi go na Nesɔn we kɔmɔt Sayprɔs, in os; Nesɔn na bin wan pan di fɔs Kristiɛn dɛn.
44021017	Wɛn wi rich Jerusɛlɛm, di Kristiɛn dɛn gladi fɔ si wi.
44021018	Di ɔda de Pɔl fala wi go to Jems, ɛn ɔl di bigman dɛn na di chɔch bin de na di ples.
44021019	Wɛn Pɔl dɔn tɛl dɛn adu, i tɛl dɛn se Gɔd pik am fɔ du in wok ɛn i fɔ wok wit dɛn pipul we nɔto Ju.
44021020	Wɛn dɛn yɛri wetin Pɔl tɔk, dɛn ɔl prez Gɔd. Dɛn se, “Brɔda Pɔl, yu dɔn si ɔmɔs tawzin Ju pipul na Jerusɛlɛm dɔn bi Kristiɛn ɛn dɛn de kip wi Ju Lɔ gud gud wan.
44021021	Dɛn bin dɔn tɛl dɛn bɔt yu, dɛn se yu de lan ɔl dɛn Ju pipul we de na dɛn ɔda kɔntri se dɛn nɔ fɔ de du wetin di Ju Lɔ se; dɛn nɔ fɔ sakɔmsayz dɛn pikin ɛn dɛn nɔ fɔ de du dɛn tin we di Ju dɛn de du we dɛn gra npapa-papa dɛn lan dɛn fɔ du.
44021022	Dɛn mɔs no se yu dɔn kam. Wɛl, wetin go apin naw?
44021023	Yu fɔ du wetin wi de tɛl yu fɔ du naw. Fo man de ya we bin dɔn prɔmis Gɔd fɔ du sɔntin.
44021024	Una ɔl go du dɛn tin we dɛn de du fɔ mek dɛn klin na Gɔd in yay, ɛn yu fɔ pe fɔ dɛn, so dat dɛn go ebul shayn dɛn ed. If yu du dat, ɔlman go no se wetin pipul bin de tɔk bɔt yu nɔ tru, dɛn go no se yusɛf de kip di Lɔ we Gɔd gi Mozis.
44021025	Naw a want tɔk bɔt dɛn Kristiɛn we nɔto Ju: wi dɔn rayt lɛta to dɛn se dɛn nɔ fɔ it ɛni tin we dɛn dɔn sakri fays to dɛn gɔd, dɛn nɔ fɔ it bif we gɛt blɔd pan am, dɛn nɔ fɔ it blɔd, ɛn dɛn nɔ fɔ liv fri layf.”
44021026	Di ɔda de, Pɔl ɛn di man dɛn du di tin dɛn we fɔ mek dɛn klin na Gɔd yay. Dɔn dɛn ɔl go na Gɔd in Os fɔ mek pipul no di tɛm we dɛn fɔ tap fɔ du dɛn tin we fɔ mek dɛn klin na Gɔd yay, we dɛn go mek sakri fays fɔ dɛn.
44021027	Wɛn Pɔl dɛn bin dɔn de bɔt sɛvin de na Gɔd in Os, sɔm Ju pipul we kɔmɔt Eshya si Pɔl insay Gɔd in Os.
44021028	Dɛn Ju pipul ya se, “Wi Izrɛl pipul dɛn, una kam ɛp wi! Na dis man de go ɔlsay de lan pipul bad tin dɛn bɔt wi di Izrɛl pipul dɛn, di Lɔ we Gɔd bin gi Mozis, ɛn Gɔd in Os na dis tɔng. Nɔto dat nɔmɔ i dɔn du, naw i dɔn bring Grik pipul dɛn kam insay Gɔd in Os fɔ pwɛl dis ples we na Gɔd yon!”
44021029	Di Ju pipul dɛn tɔk dat bikɔs dɛn bin si Trɔfimɔs we kɔmɔt Ɛfisɔs wit Pɔl na di tɔng, so dɛn min se Pɔl kɛr Trɔfimɔs go insay Gɔd in Os.
44021030	Dat mek ala-ala prɛd ɔlɔbɔt na di tɔng. Ɔl di pipul dɛn rɔn go gɛda wan ples, dɛn ol Pɔl, drɛg am kɔmɔt insay Gɔd in Os, dɔn dɛn lɔk di do dɛn na Gɔd in Os.
44021031	Di pipul dɛn bin de tray fɔ kil Pɔl, na in dɛn sɛn go tɛl di Roman soja man dɛn edman se fɛt de na di tɔng.
44021032	Di soja man dɛn edman tek sɔm soja man ɛn sɔm ɔfisa dɛn fɔ go mit di pipul dɛn we bin de fɛt. Di pipul dɛn lɛf fɔ bit Pɔl wɛn dɛn si di soja man dɛn.
44021033	Di soja man dɛn edman go mit Pɔl ɛn mek dɛn tay am wit tu chen. Dɛn, i aks dɛn se, “Udat na dis man, wetin i du?”
44021034	Sɔm pipul ala wan tin, sɔm ala ɔda tin. Di nɔys bin so plɛnti dat di edman nɔ ebul no wetin bi, so i mek in soja man dɛn kɛr Pɔl go na dɛn barik.
44021035	Wɛn dɛn rich na di stɛp, di soja man dɛn bin gɛt fɔ tot Pɔl bikɔs di pipul dɛn bin wayl.
44021036	Ɔl di pipul dɛn we bin de fala Pɔl bin de ala se, “Una mek wi kil am!”
44021037	Wɛn di soja man dɛn bin want tot Pɔl go insay di barik, na de Pɔl tɛl di edman se, “Duya, mek a tɔk to yu!” Di edman aks am se, “Yu kin tɔk Grik?
44021038	So yu nɔto da Ijipt man we bin mek pipul strayk naya, da man we bin kɛr fo tawzin man dɛn we de kil pipul, go na di dɛzat?”
44021039	Pɔl ansa am se, “Mi na Ju man ɛn a kɔmɔt Tasɔs we de na Sili shya. Di tɔng we a bɔn nɔto lili tɔng. Duya, gi mi chans lɛ a tɔk to dɛn pipul ya.”
44021040	Di edman gi Pɔl chans fɔ tɔk. Pɔl tinap na di stɛp, i mek sayn to di pipul dɛn wit in an; wɛn di pipul dɛn dɔn sɛt mɔt, i tɔk to dɛn na Ibru.
44022001	I se, “Mi papa dɛn ɛn mi brɔda dɛn, una lisin mek a tɛl una wetin du una nɔ fɔ kɔndɛm mi!”
44022002	Wɛn dɛn yɛri Pɔl de tɔk Ibru, di ples mek yeng.
44022003	Pɔl se, “Mi na Ju man, a bɔn na Tasɔs we de na Sili shya. Dɛn mɛn mi na Jerusɛlɛm ɛn Gameliɛl na bin mi ticha. I tek tɛm fɔ lan mi di Lɔ we wi gra npapa-papa dɛn lɛf ɛn a gi misɛf fɔ wok fɔ Gɔd lɛkɛ una we de ya tide.
44022004	A bin de biɛn dɛn pipul we de fala dis We sote a mek dɛn kil dɛn. A bin de ol man ɛn uman ɛn mek dɛn jel dɛn.
44022005	Di bigman we de mek sakri fays fɔ pipul sin ɛn ɔl di bigman dɛn na di Ju gran kot kin tɛl una se na tru a de tɔk. Dɛn bin gi mi lɛta fɔ kɛr go gi mi Ju brɔda dɛn na Damaskɔs. A bin go de fɔ ol dɛn pipul we de fala dis We ɛn tay dɛn bring dɛn kam bak naya fɔ mek di bigman dɛn na di Ju gran kot mek dɛn sɔfa.
44022006	“Wan santɛm we a bin de go Damaskɔs, a bin dɔn de rich, na in brayt layt we kɔmɔt ɔpklawd shayn pan mi.
44022007	A fɔdɔm na grɔn, dɔn a yɛri wan vɔys de se, ‘Sɔl, Sɔl! Wetin mek yu de fɛt Mi so?’
44022008	A se, ‘Udat na yu, Masta?’ Di vɔys ansa se, ‘Mi na Jizɔs we kɔmɔt Nazarɛt, na Mi yu de fɛt.’
44022009	Di man dɛn we bin de wit mi si di layt bɔt dɛn nɔ yɛri di vɔys we bin de tɔk to mi.
44022010	A se, ‘Masta, wetin a fɔ du?’ Di Masta ansa mi se, ‘Grap, go Damaskɔs, na de dɛn go tɛl yu ɔltin we Gɔd want yu fɔ du.’
44022011	Di layt bin mek a blɛn, na mi kɔmpin dɛn ol mi an kɛr mi go insay Damaskɔs.
44022012	“Wan man bin de na di tɔng we bin nem Ana na yas, na man we bin fred Gɔd, i bin de du wetin di Ju Lɔ se ɛn ɔl dɛn Ju na Damaskɔs bin rɛspɛkt am.
44022013	I kam tinap klos mi ɛn se, ‘Mi brɔda, Sɔl, opin yu yay mek yu si bak!’ Wantɛm mi yay opin ɛn a si am.
44022014	I se, ‘Da Gɔd we wi gra npapa-papa dɛn bin de pre to dɔn pik yu fɔ mek yu no wetin i want yu fɔ du, ɛn mek yu go si di wan gren Pɔsin we tret we de wok fɔ Gɔd, ɛn mek yu yɛri in vɔys wɛn i de tɔk to yu.
44022015	Yu go de tɛl ɔlman wetin yu dɔn si ɛn wetin yu dɔn yɛri.
44022016	Wetin yu de wet naw? Grap, mek dɛn baptayz yu, ɛn pre to di Masta mek Gɔd go pul yu pan di bad tin dɛn we yu de du.’
44022017	“A tɔn bak go Jerusɛlɛm ɛn wɛn a bin de pre, Gɔd sho mi sɔntin.
44022018	A si di Masta; i tɛl mi se, ‘Go kwik, kɔmɔt na Jerusɛlɛm bikɔs di pipul dɛn naya nɔ go biliv wetin yu de tɛl dɛn bɔt mi.’
44022019	A se, ‘Masta, dɛn no se a bin de go na di Ju mitin os go ol dɛn pipul we biliv pan Yu ɛn bit dɛn.
44022020	A bin de wɛn dɛn kil Sti vin, da man we bin de tɛl pipul bɔt yu. A bin gri fɔ mek dɛn kil am ɛn na mi bin kip di pipul dɛn we kil Sti vin, dɛn klos.’
44022021	Bɔt di Masta tɛl mi se, ‘Go, bikɔs a go sɛn yu to dɛn pipul we nɔto Ju.’ ”
44022022	Di pipul dɛn nɔ tɔk natin sote Pɔl tɔk dɔn. Na in dɛn ala se, “Una kɛr am go kil am! Lɛ wi nɔ si am igen!”
44022023	Di pipul dɛn bin de ala, shek dɛn klos, ɛn sɛn dɔti ɔp.
44022024	Di edman fɔ di Roman soja man dɛn tɛl in soja man dɛn fɔ kɛr Pɔl go na barik, i mek dɛn bit Pɔl fɔ mek i tɔk if na tru wɔd di Ju pipul dɛn de ala tɔk bɔt am.
44022025	Bɔt wɛn dɛn want bit am, dɛn tay am; na in Pɔl aks di soja man dɛn edman we bin tinap de se, “Di lɔ tɛl una se una kin bit pɔsin we na Roman wɛn una nɔ jɔj am yet?”
44022026	Wɛn di bigman yɛri wetin Pɔl tɔk, i go aks di edman dɛn se, “Wetin una de du so? Dis man na Roman!”
44022027	Na de di edman aks Pɔl se, “A want no if yu na Roman.” Pɔl ansa se, “Yɛs, mi na Roman.”
44022028	Di edman se, “Na plɛnti kɔpɔ a pe fɔ mek a bi Roman.” Pɔl tɛl am se, “Bɔt mi mama na Roman; mi papa na Roman.”
44022029	Di soja man dɛn we bin want bit Pɔl tɔn bak wantɛm. Dɛn edman fred wɛn i no se Pɔl na Roman bikɔs i bin mek dɛn tay am.
44022030	Di edman bin want no if ɔl wetin di Ju dɛn bin de tɔk na tru. Di ɔda de i mek in soja man dɛn lus Pɔl, dɔn i kɔl dɛn bigman we de mek sakri fays fɔ pipul sin ɛn ɔl dɛn mɛmba na di Ju gran kot fɔ kam mit. Dɛn kɛr Pɔl go bifo dɛn.
44023001	P ɔl luk di mɛmba dɛn ɔl ɛn se, “Mi brɔda dɛn, frɔm we a no misɛf sote tide, a nɔ gɛt nɔ dawt na mi at se wetin a de du bifo Gɔd, rayt.”
44023002	Di edman fɔ dɛn man we de mek sakri fays fɔ pipul sin we bin nem Ana na yas tɛl di pipul dɛn we bin tinap klos Pɔl fɔ slap in mɔt.
44023003	Pɔl tɛl am se, “Gɔd insɛf go slap yu; yu na simɛnt wɔl we dɛn pent mek i tan lɛkɛ se i wayt! Yu sidɔm naya fɔ jɔj mi bay di Lɔ, yu nɔ no se yu de brok di Lɔ we yu tɛl dɛn pipul ya fɔ slap mi?”
44023004	Di man dɛn we bin tinap klos Pɔl se, “Na di edman we de mek sakri fays fɔ pipul sin, we de wok fɔ Gɔd, yu de kɔs!”
44023005	Pɔl ansa dɛn se, “Mi brɔda dɛn, a nɔ bin no se na in na di edman we de mek sakri fays fɔ pipul sin. Gɔd in Buk se, ‘Una nɔ fɔ tɔk bad bɔt di pɔsin we de rul oba una.’ ”
44023006	Pɔl si se di pipul dɛn na di Ju gran kot miks; sɔm pan dɛn na bin Sadyusi ɛn sɔm na bin Faresi. Na in i tɔk se, “Mi brɔda dɛn, mi na Faresi, mi fambul dɛn na bin Faresi. Dɛn want fɔ jɔj mi bikɔs a biliv se Gɔd go mek dɛn pipul we dɔn day, rayz frɔm dɛn grev.”
44023007	Wɛn Pɔl tɔk dat, di Faresi ɛn Sadyusi dɛn bigin mek plaba, so di pipul dɛn sheb.
44023008	Di Sadyusi dɛn se wɛn pɔsin day, i nɔ de rayz igen. Dɛn se enjɛl ɛn spirit nɔ de; bɔt di Faresi dɛn biliv se wɛn pɔsin dɔn day, i de rayz bak ɛn dɛn se enjɛl ɛn spirit de.
44023009	Di Faresi ɛn di Sadyusi dɛn bigin ala lawd lawd wan. Dɛn Ju Lɔ ticha we na bin Faresi se, “Wi nɔ si ɛni tin we dis man du we bad! Sɔntɛm na enjɛl ɔ spirit mek Pɔl tɔk lɛkɛ dat!”
44023010	Di plaba bin jɛs de big, di soja man dɛn edman fred se pipul go chɛr Pɔl pispis, so i sɛn soja man dɛn fɔ go drɛg am kɔmɔt na di krawd ɛn kɛr am go na barik.
44023011	Wɛn nɛt kam, di Masta kam tinap klos Pɔl ɛn se, “Pɔl, nɔ mek yu at pwɛl; lɛkɛ aw yu bin tɛl di pipul dɛn na Jerusɛlɛm wetin yu no bɔt mi, yu go du di sem tin na Rom.”
44023012	So wɛn do klin, sɔm Ju pipul dɛn mit ɛn mek bagin. Dɛn swɛ se dɛn nɔ go it ɛn dɛn nɔ go drink natin sote dɛn kil Pɔl.
44023013	Di pipul dɛn we gɛda ɛn mek dis bagin bin pas fɔti.
44023014	Dɛn go to dɛn bigman we de mek sakri fays fɔ pipul sin ɛn di ɔda Ju bigman dɛn; dɛn tɛl dɛn se, “Wi dɔn swɛ se wi nɔ go it ɛn wi nɔ go drink natin sote wi kil Pɔl.
44023015	Una ɛn di mɛmba dɛn na di Ju gran kot, sɛn to di soja man dɛn edman mek i bring Pɔl kam. Una fɔm lɛkɛ se una want yɛri mɔ bɔt in kes; wi go dɔn rɛdi ɛn wi go kil am bifo dɛn rich ya wit am.”
44023016	Pɔl in sista pikin yɛri bɔt di bagin so i go mit Pɔl insay di barik go tɛl am wetin i yɛri.
44023017	Pɔl kɔl wan bigman pan di soja man dɛn, i tɛl am se, “Kɛr dis yɔngman ya go to una edman, i gɛt sɔntin fɔ tɛl am.”
44023018	Di bigman kɛr di yɔngman go to di edman, i se, “Da jelman we nem Pɔl, kɔl mi aks mi fɔ bring dis yɔngman ya kam to yu bikɔs i gɛt sɔntin fɔ tɛl yu.”
44023019	Di edman ol di man in an, dɛn go na kɔna. I aks am se, “Wetin yu want tɛl mi?”
44023020	Di yɔngman se, “Di Ju bigman dɛn dɔn gri se dɛn go tɛl yu fɔ kɛr Pɔl go na kot tumara. Dɛn go fɔm lɛkɛ se dɛn want no mɔ bɔt Pɔl.
44023021	Bɔt yu nɔ fɔ lisin dɛn bikɔs dɛn gɛt pas fɔti pipul we dɔn ayd we want kil Pɔl. Dɛn dɔn rɛdi fɔ du dat naw naw, bɔt dɛn de wet fɔ yɛri wetin yu go se.”
44023022	Di edman tɛl am se, “Nɔ tɛl nɔbɔdi se yu dɔn tɛl mi dɛn tin ya.” I tɛl di yɔngman fɔ go.
44023023	Di soja man dɛn edman kɔl tu ɔda bigman pan di soja man dɛn; i tɛl dɛn se, “Una go rɛdi tu ɔndrɛd soja man, sɛvi nti we de rayd ɔs, ɛn tu ɔndrɛd we de tek lɔng nɛf fɛt, fɔ go Siza ria. Una go lɛf bay nayn oklɔk dis nɛt.
44023024	Una fɛn sɔm ɔs dɛn we Pɔl go rayd; una nɔ mek ɛni tin du am sote i rich to Gɔvna Filiks.”
44023025	Di soja man dɛn edman rayt dis lɛta:
44023026	“Mi, Klɔdiɔs Lisias de rayt to yu sa, Gɔvna Filiks. A de tɛl yu adu, sa!
44023027	Dɛn Ju pipul dɛn bin ol dis man ɛn dɛn bin want fɔ kil am. A yɛri se na Roman so a go wit mi soja man dɛn go pul am kɔmɔt na dɛn an.
44023028	A bin want no wetin du dɛn ol am, so a kɛr am go to di bigman dɛn na di Ju gran kot.
44023029	A fɛnɔt se i nɔ du natin fɔ mek dɛn kil am ɔ fɔ mek dɛn jel am. Dɛn bin ol am fɔseka sɔm Ju Lɔ we dɛn se i brok.
44023030	So we dɛn kam tɛl mi se di Ju pipul dɛn de bagin fɔ kil am, na dat mek a sɛn am to yu. A dɔn tɛl di pipul dɛn we bin ol am mek dɛn kɛr di kes go to yu.”
44023031	Di soja man dɛn du wetin di edman tɛl dɛn fɔ du. Dɛn kɛr Pɔl go Anti pa tris na nɛt.
44023032	Wɛn do klin, di soja man dɛn go bak na barik bɔt dɛn lɛf di wan dɛn we bin de rayd ɔs fɔ kɛr Pɔl go.
44023033	Wɛn dɛn rich Siza ria, dɛn kɛr Pɔl go to di gɔvna, ɛn dɛn gi di gɔvna di lɛta.
44023034	Di gɔvna rid di lɛta, i aks uspat na di kɔntri Pɔl kɔmɔt. Wɛn i no se na Sili shya i kɔmɔt,
44023035	i se, “A go kɔl di kes wɛn dɛn pipul we ol yu kam.” I tɛl di gyad dɛn fɔ put Pɔl na di ples we Ɛrɔd bin bil.
44024001	Wɛn fayv de dɔn pas, di edman fɔ dɛn man we de mek sakri fays fɔ pipul sin we bin nem Ana na yas, sɔm bigman dɛn, ɛn wan lɔya we bin nem Tatɔlɔs rich na Siza ria. Dɛn go na di kot go tɛl Gɔvna Filiks wetin Pɔl du.
44024002	Dɛn tɛl Tatɔlɔs fɔ tɔk, na in i se, “Gɔvna Filiks, bikɔs yu na bigman we gɛt sɛns, na dat mek di kɔntri gɛt kol at ɔl dis tɛm. Yu dɔn du plɛnti gud wok na di kɔntri so dat bɛtɛ go fala wi.
44024003	Wi gladi fɔ wetin yu dɔn du ɛn wi tɛl yu plɛnti tɛnki.
44024004	A nɔ want wes yu tɛm so a de beg yu mek yu lisin wetin a de kam tɔk fɔ misɛf ɛn mi kɔmpin dɛn.
44024005	Wi dɔn fɛnɔt se dis man ya na pɔsin we de sɛtfaya na di kɔntri, i de mek dɛn Ju pipul strayk ɔlsay na di wɔl ɛn in na di lida fɔ di grup we dɛn kɔl Naza rin.
44024006	Wan ɔda tin, sa, dis man ya bin want pwɛl Gɔd in Os bay di wɔd dɛn we i de tɔk. Wi kech am, [ɛn wi bin want jɔj am lɛkɛ aw wi Ju Lɔ se,
44024007	bɔt di soja man dɛn edman, Lisias kam jɔg am kɔmɔt na wi an.
44024008	Dɔn i tɛl wi fɔ kam tɛl yu di kes.] If yu aks am, yu go no se ɔl wetin wi dɔn tɔk bɔt am na tru.”
44024009	Di Ju pipul dɛnsɛf tɔk di sem tin bɔt Pɔl.
44024010	Wɛn di gɔvna gi Pɔl chans fɔ tɔk, na in Pɔl se, “A no se i dɔn te we yu de jɔj pipul na dis kɔntri so a gladi we yu gi mi chans fɔ tɔk.
44024011	If yu aks, yu go no se, a bin go Jerusɛlɛm fɔ go pre na Gɔd In Os ɛn frɔm di de we a go de, tide mek twɛlv de nɔmɔ.
44024012	Di Ju pipul dɛn nɔ bin mit mi de agyu wit ɛnibɔdi na Gɔd in Os, dɛn nɔ mit a de sɛtfaya na di Ju mitin os, ɛn dɛn nɔ mit a de sɛtfaya ɛni say na di tɔng.
44024013	Dɛn nɔ go ebul pruv se wetin dɛn de tɔk bɔt mi na tru.
44024014	A gri se a de fala di nyu We wɛn a de pre to di Gɔd we wi gra npapa-papa dɛn bin de pre to, pan ɔl we di Ju pipul dɛn se dis We ya nɔ rayt. A biliv ɔl wetin de na di Lɔ we Gɔd bin gi Mozis ɛn ɔl wetin dɛn prɔfɛt bin rayt.
44024015	A biliv lɛkɛ aw dɛnsɛf biliv se Gɔd go mek ɔlman, gud ɔ bad, rayz frɔm dɛn grev.
44024016	So a de tray ɔltɛm mek mi at klin bifo Gɔd ɛn bifo mɔta lman.
44024017	“Afta sɔm ia bin dɔn pas we a nɔ go Jerusɛlɛm, a bin go de fɔ kɛr sɔm mɔni we dɛn gi mi fɔ gi mi Ju pipul dɛn ɛn fɔ mek sakri fays to Gɔd.
44024018	Na di sakri fays a bin de mek we sɔm pipul dɛn kam mit mi na Gɔd in Os. A bin dɔn du di tin we fɔ mek a klin na Gɔd yay. Dɛn nɔ mit pipul gɛda to mi ɛn wan ala-ala nɔ bin de.
44024019	Bɔt sɔm Ju pipul dɛn we kɔmɔt Eshya bin lib de; mek dɛnsɛf kam tɛl yu if na tru dɛn pipul ya de tɔk bɔt mi ɛn if a du dɛn ɛni tin we bad.
44024020	Aks dɛn pipul ya we gɛda so if dɛn bin fɛn ɛni bad tin we a du wɛn dɛn bin jɔj mi na dɛn Ju gran kot.
44024021	Wɛn dɛn bin de jɔj mi, dɛn nɔ fɛn natin pas we a tɔk se, ‘Una de jɔj mi bikɔs a biliv se wɛn pɔsin dɔn day, i go rayz frɔm in grev!’ ”
44024022	Gɔvna Filiks bin no bɔt di Masta in We so i se, “A go kɔl di kes wɛn di soja dɛn edman, Lisias kam.”
44024023	So i tɛl di soja dɛn bigman fɔ go put Pɔl bak na sɛl, bɔt i se mek i nɔ tek Pɔl lɛkɛ jelman ɛn mek i nɔ tap Pɔl in padi dɛn fɔ kɛr wetin i want go gi am.
44024024	Tu-tri de pas, na in Filiks ɛn in Ju wɛf we bin nem Dru sila sɛn kɔl Pɔl. Dɛn lisin we Pɔl de tɔk bɔt wetin fɔ biliv pan Krays Jizɔs min.
44024025	Wɛn Pɔl tɔk bɔt wetin dɛn min wɛn dɛn se pɔsin gud, aw pɔsin fɔ kɔntrol insɛf, ɛn di de we Gɔd go jɔj ɔlman fɔ di gud ɛn bad we dɛn du, Filiks fred; i se, “Pɔl, go fɔs. A go sɛn kɔl yu ɔda tɛm.”
44024026	Filiks bin min se Pɔl go gi am kɔpɔ fɔ mek i fri am. Na dat mek i bin de sɛn kɔl Pɔl plɛnti tɛm fɔ tɔk to am.
44024027	Wɛn tu ia dɔn pas, Filiks kɔmɔt na pawa ɛn Pɔsiɔs Fɛstɔs tek in ples. Filiks bin want mek di Ju pipul dɛn lɛk am so i nɔ fri Pɔl bifo i go.
44025001	Wɛn Fɛstɔs bi gɔvna, di de we mek fo, i kɔmɔt Siza ria go Jerusɛlɛm.
44025002	Dɛn bigman we de mek sakri fays fɔ pipul sin ɛn dɛn Ju bigman dɛn go mit Fɛstɔs. Dɛn tɛl am bad tin dɛn bɔt Pɔl. Dɛn bin want mek dɛn bring Pɔl kam bak na Jerusɛlɛm, bikɔs dɛn bin dɔn bagin fɔ kil am na rod.
44025004	Fɛstɔs tɛl dɛn se, “Dɛn dɔn kip Pɔl na di jel we de na Siza ria. A nɔ de te naya, a go go de bak.
44025005	If Pɔl du una bad, una mɔs kam wit una bigman dɛn mek wi tɔk di kes.”
44025006	Fɛstɔs nɔ tek pas tɛn de na Jerusɛlɛm bifo i go bak na Siza ria. Di ɔda de i go kot fɔ jɔj kes; i mek dɛn bring Pɔl kam bifo am.
44025007	Wɛn Pɔl rich insay di kot, di Ju pipul dɛn we bin kɔmɔt Jerusɛlɛm go tinap rawnd am. Dɛn tɔk se Pɔl du plɛnti bad tin, bɔt dɛn nɔ bin ebul pruv se na tru dɛn de tɔk.
44025008	Pɔl tray fɔ sho se na lay dɛn lay pan am, i se, “A nɔ du ɛni tin we di Ju Lɔ se wi nɔ fɔ du, a nɔ du ɛni tin bad na Gɔd in Os, ɛn a nɔ du ɛni tin we di Roman lɔ se wi nɔ fɔ du.”
44025009	Fɛstɔs bin want fɔ mek di Ju pipul dɛn lɛk am so i aks Pɔl se, “Yu go want lɛ dɛn kɛr yu go Jerusɛlɛm, mek a go tɔk di kes de?”
44025010	Pɔl ansa am se, “Naya dɛn fɔ jɔj mi bikɔs na di king na Rom in kot dis. Yusɛf dɔn si se a nɔ du di Ju pipul dɛn bad.
44025011	If a brok di lɔ ɔ if a du ɛni tin we fɔ mek dɛn kil mi, a nɔ go se mek una nɔ kil mi. Bɔt if wetin dɛn pipul ya tɔk bɔt mi nɔto tru, nɔbɔdi nɔ fɔ lɛf mi na dɛn an. A want mek una kɛr mi go bifo di king na Rom insɛf.”
44025012	Wɛn Fɛstɔs dɔn ɛng ed wit di bigman dɛn na di kot, i se, “Ɛnti yu dɔn se yu want go bifo di king na Rom, a go sɛn yu go to am.”
44025013	I nɔ tu te afta dat, King Agripa ɛn Bana ysi kam na Siza ria. Dɛn bin kam tɛl Fɛstɔs adu.
44025014	Wɛn dɛn bin dɔn de de lɔng lili bit, Fɛstɔs tɛl King Agripa bɔt Pɔl; i se, “Wan man de ya we Filiks bin lɛf na jel.
44025015	Wɛn a bin go Jerusɛlɛm, dɛn bigman we de mek sakri fays fɔ pipul sin ɛn di ɔda Ju bigman dɛn tɛl mi se di man du bad, ɛn dɛn bin want mek a kɔndɛm am.
44025016	Bɔt a tɛl dɛn se nɔto so di Roman dɛn de du; wi nɔ de jɔj pɔsin if wi nɔ dɔn gi am chans fɔ mit dɛn wan we se i du bad ɛn tɔk if insɛf gri wit di tin we dɛn se i du.
44025017	Wɛn ɔl di pipul dɛn we ol Pɔl kam, a nɔ dile; a go na di kot ɛn mek dɛn bring Pɔl, dɛn a sidɔm fɔ tɔk di kes.
44025018	Wɛn di pipul dɛn we ol am tinap fɔ tɔk, dɛn nɔ tɔk ɛni tin bad bɔt am lɛkɛ aw a bin min se dɛn go tɔk.
44025019	Ɔl wetin dɛn bin de tɔk bɔt na bɔt aw pɔsin fɔ pre to Gɔd ɛn bɔt wan man we nem Jizɔs we bin dɔn day, bɔt we Pɔl se de layf wan naw.
44025020	A nɔ bin no aw fɔ jɔj di kes; na dat mek a aks Pɔl if i want go Jerusɛlɛm fɔ mek dɛn go jɔj am de.
44025021	Bɔt Pɔl aks dɛn se mek dɛn kip am sote King Ɔgɔstɔs de jɔj, bifo dɛn kɔl in kes bak. So a tɛl dɛn mek dɛn gyad am sote a ebul sɛn am go to di king na Rom.”
44025022	Agripa tɛl Fɛstɔs se, “A go want tɔk to dis man.” Fɛstɔs ansa am se, “Yu go tɔk to am tumara.”
44025023	Di ɔda de, Agripa ɛn Bana ysi go na di ples we pipul de gɛda ɛn ɔl di pipul dɛn du plɛnti tin fɔ sho se dɛn rɛspɛkt dɛn. Agripa dɛn go insay di ples wit dɛn edman fɔ dɛn soja man ɛn dɛn bigman na di tɔng. Fɛstɔs tɛl dɛn fɔ bring Pɔl kam bifo dɛn.
44025024	Fɛstɔs se, “King Agripa ɛn ɔlman we de ya; una si dis man, na in dɛn Ju pipul na Jerusɛlɛm ɛn dɛn Ju we de naya de kɔmplen to wi bɔt. Dɛn ɔl de ala se i fɔ day.
44025025	Bɔt a nɔ si ɛni tin we i du we fɔ mek dɛn kil am. Insɛf dɔn se in want fɔ go to di king na Rom, so a dɔn gri fɔ sɛn am go de.
44025026	Bɔt a nɔ gɛt natin fɔ rayt to di king na Rom bɔt dis kes. A dɔn bring am kam bifo yu, king Agripa ɛn una ɔl, so wɛn una dɔn kwɛshɔn am dɔn, a go gɛt sɔntin fɔ rayt to di king na Rom.
44025027	Bikɔs i nɔ go fayn fɔ mek a sɛn jelman go to di king na Rom if a nɔ ebul tɛl am wetin di jelman du.”
44026001	Agripa se, “Pɔl, yu kin tɔk fɔ yusɛf naw.” So Pɔl es in an ɔp ɛn bigin tɔk; i se,
44026002	“King Agripa, a gladi fɔ di chans we a gɛt fɔ tinap bifo yu ɛn ansa fɔ ɔl dɛn tin we di Ju pipul dɛn se a du.
44026003	Yu no ɔltin bɔt aw di Ju dɛn liv ɛn dɛn tin we dɛn kin de agyu bɔt wit dɛn kɔmpin, bɔt a de beg yu fɔ lisin to ɔl wetin a de kam tɛl yu naw.
44026004	“Ɔl di Ju pipul dɛn no uskayn layf a liv frɔm we a smɔl, dɛn no se na mi yon pipul dɛn fɔs a bin de wit na Jerusɛlɛm.
44026005	If dɛn want tɔk tru, dɛnsɛf no se mi na bin gud Faresi.
44026006	Naw dɛn de jɔj mi bikɔs a biliv di prɔmis we Gɔd gi wi gra npapa-papa dɛn.
44026007	Dɛn twɛlv trayb na di Ju neshɔn bin abop se dis tin ya we Gɔd bin prɔmis wi gra npapa-papa dɛn, go bi. Dɛn bin de pre to Gɔd de ɛn nɛt. King Agripa, na bikɔs misɛf biliv dis sem tin mek dɛn de tɔk bad bɔt mi.
44026008	Wetin mek una nɔ ebul biliv se Gɔd de mek dɛn pipul we dɔn day rayz frɔm dɛn grev?
44026009	“A bin biliv se a fɔ du ɛni tin we a ebul du fɔ pwɛl Jizɔs we kɔmɔt Nazarɛt, in nem.
44026010	A du dat na Jerusɛlɛm. Dɛn bigman we de mek sakri fays fɔ pipul sin gi mi pawa fɔ jel ɛn kil di Kristiɛn dɛn so a bin jel plɛnti Kristiɛn dɛn ɛn wɛn dɛn bin de kil di Kristiɛn dɛn, a kin tɔk bad bɔt dɛn.
44026011	A bin de go insay di Ju mitin os dɛn go pɔnish di Kristiɛn dɛn fɔ mek dɛn tɔk se dɛn nɔto Kristiɛn igen. Mi at bin so bad fɔ dɛn dat a kin fala dɛn go na dɛn ɔda kɔntri fɔ go pɔnish dɛn.
44026012	“Dɛn bigman we de mek sakri fays fɔ pipul sin bin sɛn mi go Damaskɔs wit lɛta we sho se dɛn gi mi di pawa fɔ du ɛni tin wit di Kristiɛn dɛn.
44026013	King Agripa, wan santɛm, a bin de na rod de go Damaskɔs wɛn wan brayt layt shayn pan wi. Dis layt ya bin kɔmɔt ɔpklawd ɛn i bin brayt pas san.
44026014	Wi ɔl fɔdɔm na grɔn, na in a yɛri vɔys de tɔk na Ibru se, ‘Sɔl, Sɔl, wetin mek yu de fɛt mi? Yu go wund yusɛf if yu kik chuk-chuk.’
44026015	A se, ‘Udat na yu, Masta?’ Di vɔys se, ‘Mi na Jizɔs we yu de fɛt!
44026016	Grap, tinap; A dɔn sho misɛf to yu ɛn a dɔn pik yu fɔ wok fɔ mi. Yu fɔ tɛl ɔda pipul wetin yu dɔn si tide ɛn yu fɔ tɔk wetin a want yu fɔ tɔk.
44026017	A go mek dɛn pipul we a sɛn yu to, dɛn Ju ɛn dɛn wan we nɔto Ju, nɔ ebul du yu bad.
44026018	Yu fɔ opin dɛn yay; yu fɔ pul dɛn kɔmɔt na dak ɛn bring dɛn kam na layt. Yu fɔ pul dɛn kɔmɔt ɔnda Setan in pawa ɛn bring dɛn kam to Gɔd. Bikɔs dɛn biliv pan mi, Gɔd go padin dɛn sin, ɛn dɛn go de na di ples we dɛn pipul we Gɔd dɔn pik, go de.’
44026019	“King Agripa, a du dɛn tin we di vɔys we kɔmɔt ɛvin tɛl mi fɔ du.
44026020	Fɔs a go tɛl dɛn pipul na Damaskɔs, Jerusɛlɛm, ɛn ɔlɔbɔt na Judia, bɔt Gɔd; dɔn a tɛl dɛn pipul we nɔto Ju bɔt Gɔd. A tɛl dɛn fɔ lɛf fɔ du dɛn bad tin we dɛn de du ɛn kam to Gɔd, ɛn fɔ de du dɛn tin we sho se dɛn dɔn kam to Gɔd.
44026021	Na dat mek di Ju dɛn bin ol mi, dɔn dɛn tray fɔ kil mi wɛn a bin de na Gɔd in Os.
44026022	Bɔt we Gɔd de ɛp mi, te tide a de tɛl ɔlman, pikin o, bigman o, ɔl wetin tru. Wetin a de tɔk, na in dɛn prɔfɛt ɛn Mozis bin dɔn tɔk lɔntɛm se go bi.
44026023	Dɛn bin se di Mɛsaya fɔ day ɛn i go bi di fɔs pɔsin we go rayz frɔm di grev fɔ tɛl dɛn Ju pipul dɛn ɛn dɛn pipul we nɔto Ju aw dɛn go sev, ɛn di sev we dɛn go sev tan lɛkɛ layt to dɛn.”
44026024	Wɛn Pɔl de tɔk, Fɛstɔs ala pan am se, “Pɔl, yu kres! Di plɛnti buk we yu sabi de mek yu kres!”
44026025	Pɔl ansa am se, “King Agripa, a nɔ kres! Na tru ɛn soba wɔd a de tɔk.
44026026	King Agripa, yu no bɔt ɔl dɛn tin ya, dɛn nɔ ayd frɔm yu bikɔs dɛn nɔ bi na kɔna, so a nɔ de fred fɔ tɔk bɔt dɛn.
44026027	King Agripa, yu biliv wetin dɛn prɔfɛt tɛl wi? A no se yu biliv dɛn!”
44026028	Agripa tɛl Pɔl se, “Pɔl, yu min se yu go mek a bi Kristiɛn kwik kwik wan so?”
44026029	Pɔl ansa se, “Ilɛk di tɛm shɔt ɔ i lɔng, nɔto yu wan gren a want fɔ kam to Krays, bɔt a de pre se una ɔl we de lisin mi go tan lɛkɛ mi bɔt dɛn nɔ go tay una wit chen lɛkɛ aw dɛn tay mi.”
44026030	Di king, di gɔvna, Bana ysi ɛn ɔl di ɔda pipul dɛn grap.
44026031	Wɛn dɛn de go, dɛn bin de tɛl dɛn kɔmpin se, “Dis man ya nɔ du natin fɔ mek dɛn jel am ɔ mek dɛn kil am.”
44026032	King Agripa tɛl Fɛstɔs se, “Yu bin fɔ lɛf dis man ya if i nɔ bin dɔn se in want mek di big king na Rom jɔj in kes.”
44027001	Wɛn dɛn gri fɔ mek wi go Itali, dɛn lɛf Pɔl ɛn sɔm ɔda jelman dɛn wit wan bigman fɔ dɛn soja man, we nem Julyɔs. Julyɔs na bin wan pan dɛn bigman fɔ di big king na Rom in soja man dɛn.
44027002	Wi go tek big bot na Adra mitiɔm; di bot bin de go Eshya. Wi mit wan man na di bot we bin nem Ari stakɔs, na bin Masi do nya man bɔt i bin kɔmɔt Tɛsalonayka.
44027003	Di ɔda de wi rich Saydɔn. Julyɔs bin gud to Pɔl so i kin lɛf Pɔl fɔ go fɛn in padi dɛn ɛn i kin mek dɛn gi Pɔl ɛni tin we i want.
44027004	Wi nɔ te de wi kɔmɔt de, bɔt di briz bin plɛnti so di bot kɛr wi go di say we plɛnti briz nɔ de na Sayprɔs.
44027005	Wi krɔs klos Sili shya ɛn Pamfi lya, go Mayra we de Laysia.
44027006	Di soja man dɛn bigman si wan big bot we kɔmɔt Alɛgza ndria de go Itali so i mek wi go insay.
44027007	Di bot bin de go slo, wi tek lɔng tɛm bikɔs di briz bin de blo tra nga wan, bɔt wi manej rich Nidɔs. Di briz nɔ mek wi ebul go usay wi bin want go, so wi go di say we plɛnti briz nɔ de na Krit we de klos Salmoni.
44027008	I bin tra nga fɔ mek di bot muf, bɔt di bot pas klos di sho sote wi rich wan ples we nem Gud Abɔ, di ples bin de klos Laysia.
44027009	Wi lib de lɔng, sote di tɛm we dɛn Ju pipul kin fas bin dɔn pas da ia de; bikɔs di wata bin tu rɔf fɔ mek ɛni bot muf. Pɔl bigin tɔk to di ɔda pipul dɛn na di bot. I se,
44027010	“Mi padi dɛn, a si se plɛnti tin go pwɛl ɛn plɛnti pipul go sɔfa wɛn wi kɔmɔt ya bifo wi rich usay wi de go. Nɔto wi lod ɛn di bot nɔmɔ go pwɛl, bɔt wisɛf go lɔs wi layf.”
44027011	Bɔt di soja man dɛn bigman nɔ tek wetin Pɔl se, i lisin to wetin di edman na di bot ɛn di man we gɛt di bot se.
44027012	Di ples nɔ bin gud fɔ mek dɛn de de kol sizin, so plɛnti pipul se mek dɛn kɔmɔt de ɛn tray rich na wan abɔ na Krit we nem Finiks; if yu de luk di say we san de go dɔng na Krit, Finiks de midul yu lɛfan ɛn raytan. Na de dɛn bin want de te di kol sizin dɔn.
44027013	Wɛn di briz nɔ bin plɛnti igen, dɛn bin min se di bot kin go, so dɛn lus di bot ɛn mek i pas klos di sho.
44027014	I nɔ te igen, ɔda big big briz we dɛn kɔl “Nɔt-ista” (dat min “Briz we kɔmɔt di say we di san de kɔmɔt, na yu lɛfan”)
44027015	I shek di bot tra nga wan. Dɛn tray fɔ lɛ di bot tɔn bak go Krit, bɔt di briz kɛr wi go.
44027016	Wi rich na wan ples we de midul wata, we nem Kawda. Dɛn wi du sɔntin to di smɔl bot we bin tay pan di big bot mek i nɔ go brok, bɔt dat bin tra nga fɔ du.
44027017	Dɛn drɔ di smɔl bot pantap, ɛn tek rop tay am rawnd di big bot fɔ mek i nɔ skata. Bɔt sansan bin pak na di wata, we bin de klos Libya, so dɛn fred se di big bot go fasin na di il dɛn we di sansan mek, so dat mek dɛn pul di sel mek di briz nɔ go kɛr di big bot go fa.
44027018	Di bot bin de shek tumɔs na di briz so di ɔda de dɛn bigin trowe sɔm pan di lod na di wata.
44027019	Di de we mek tri, wi bigin tek wi an pul sɔm dɛn tin lɛkɛ sel ɛn rop pan di big bot ɛn trowe dɛn na di wata.
44027020	Wi de lɔng, wi nɔ si san, wi nɔ si sta. Di briz bin de big mɔ ɛn mɔ, so wi bin fil se wi go day.
44027021	Ɔl di pipul dɛn na di bot bin de lɔng, dɛn nɔ it; Pɔl tinap wɛn dɛn ɔl gɛda ɛn se, “If una bin tek wetin a tɛl una, una nɔ bin fɔ kɔmɔt na Krit ɛn ɔl dis waala ɛn lɔsis nɔ bin fɔ mit wi.
44027022	Bɔt naw a de beg una, mek una at nɔ pwɛl. Nɔbɔdi nɔ go day.
44027023	Yɛstade nɛt, Gɔd we gɛt mi ɛn we a de pre to sɛn in enjɛl kam to mi.
44027024	Di enjɛl se, ‘Pɔl, nɔ fred! Yu go tinap bifo di king na Rom; ɛn Gɔd dɔn se una ɔl go rich Rom ɛn nɔbɔdi nɔ go day.’
44027025	So, una nɔ mek una at pwɛl, a biliv se ɔl wetin Gɔd dɔn tɛl mi, go bi.
44027026	Bɔt di big bot go drif go na wan ples we de midul wata.”
44027027	Di de we mek fotin, na nɛt, di bot bin de drif na di big wata we nem Edria. Midul nɛt, di man dɛn we bin de wok na di big bot tink se wi dɔn rich klos sho.
44027028	So dɛn mɛnshɔ di wata, dɛn si se na wan ɔndrɛd ɛn twɛnti fut di wata go dɔng. Di bot go bifo say lili bit, dɔn dɛn mɛnshɔ di wata igen, dɛn si se na naynti fut di wata go dɔng.
44027029	Di man dɛn we bin de wok na di bot bin de fred se di bot go go pantap dɛn big ston. Dɛn tay fo ebi ayɛn, dɔn dɛn tinap biɛn di big bot ɛn sɛn di ayɛn dɛn insay di wata so dat di big bot nɔ go drif. Dɛn pre fɔ mek do klin.
44027030	Sɔm pan di man dɛn we bin de wok na di big bot bin want rɔnawe. So dɛn put di smɔl bot we bin de insay di big bot na di wata ɛn mek lɛkɛ se dɛn de go put di anka frɔnt di big bot.
44027031	Pɔl tɛl di soja man dɛn bigman ɛn di ɔda soja man dɛn se, “If dɛn pipul ya kɔmɔt insay di big bot, una go day!”
44027032	So di soja man dɛn kɔt di rop dɛn we dɛn bin tek tay di smɔl bot ɛn mek i fɔdɔm na di wata.
44027033	Bifo do klin, Pɔl tɛl di man dɛn fɔ it, i se, “Tide mek fotin de we una de wet ɛn una nɔ it natin.
44027034	Duya, una it so dat una go gɛt trɛnk. Natin nɔ go du una.”
44027035	Wɛn Pɔl dɔn tɔk dɔn, i tek bred bifo ɔlman, i tɛl Gɔd tɛnki, i kɔt di bred, it am.
44027036	Dat kɔrej di ɔda pipul dɛn so dɛnsɛf it lili bit.
44027037	Na wi tu ɔndrɛd ɛn sɛvi nti-siks bin de insay di big bot.
44027038	Wɛn ɔlman dɔn it te dɛn sati sfay, dɛn trowe ɔl di kɔn na wata fɔ mek di big bot go layt.
44027039	Wɛn do klin, wi si di ples, bɔt nɔbɔdi nɔ bin no ɛni tin bɔt am, bɔt dɛn si wan be we gɛt bich we dɛn tink se di big bot kin go insay.
44027040	Dɛn kɔt di anka dɛn ɛn lɛf dɛn midul di wata. Dɛn lus di rop we bin tay di padul dɛn we bin de stia di bot ɛn es di big sel ɔp so dat di briz go kɛr di big bot go na sho.
44027041	Bɔt di bot go fasin na di il we di sansan mek ɔnda di wata; di frɔnt pat na di big bot fasin, so di swɛlin dɛn na di wata brok di bak pat pan di bot.
44027042	Di soja man dɛn go ɛng ed fɔ kil di jelman dɛn fɔ mek dɛn nɔ go swim ɛn rɔnawe go.
44027043	Bɔt di soja man dɛn bigman nɔ bin want mek dɛn kil Pɔl, so i nɔ gri mek di soja man dɛn kil di jelman dɛn. I tɛl dɛn wan we sabi swim fɔ jomp na di wata ɛn swim go na di sho.
44027044	Di ɔda pipul dɛn swim pan bod ɛn dɛn pat we brok pan di big bot. Na so dɛn du sote dɛn ɔl rich na di sho, natin nɔ du dɛn.
44028001	Natin nɔ du wi sote wi rich na sho; dɛn tɛl wi se di ples nem Mɔlta.
44028002	Di pipul dɛn we wi mit de bin gud to wi, dɛn mek faya fɔ wi bikɔs ren bin de kam ɛn di ples bin kol.
44028003	Pɔl go gɛda wud put am na di faya. Wɛn di ples wam, wan bad snek kɔmɔt kam bɛt Pɔl in an ɛn fasin de.
44028004	Wɛn di pipul dɛn na di tɔng si wetin bi, dɛn bigin tɔk to dɛn kɔmpin se, “Dis man ya bin dɔn kil pɔsin. I nɔ day na wata bɔt da gɔd we dɛn kɔl Jɔstis dɔn pe am!”
44028005	Pɔl shek in an oba di faya, di snek fɔdɔm insay; natin nɔ du Pɔl.
44028006	Di pipul dɛn bin de wet fɔ si wetin go bi to Pɔl. Dɛn bin min se in an go swɛl ɔ i go jɛs fɔdɔm wantɛm ɛn day. Wɛn dɛn dɔn wet lɔng, dɛn si se natin nɔ du am, dɛn se Pɔl na wan gɔd.
44028007	Publiɔs na bin di bigman na di ples, i bin gɛt big fam klos de. I bin gladi fɔ si wi; wi tap to am tri de.
44028008	Publiɔs in papa nɔ bin wɛl, i bin gɛt fiva ɛn rɔnbɛlɛ. Pɔl go tɛl am adu. Di man wɛl wɛn Pɔl put in an pan am ɛn pre fɔ am.
44028009	Wɛn dat bi, di ɔda pipul dɛn we nɔ bin wɛl kam fɔ mek Pɔl pre fɔ dɛn ɛn dɛn ɔl wɛl.
44028010	Dɛn gi wi plɛnti tin fɔ sho wi dɛn rɛspɛkt, dɔn, wɛn wi dɔn go insay di big bot, dɛn gi wi ɔl wetin bin gud fɔ wi fɔ gɛt, fɔ go ɔda say.
44028011	Wi bin de tri mɔnt na Mɔlta, bifo wi tek wan big bot we kɔmɔt Alɛgza ndria. Di bot bin de na Mɔlta ɔl di kol sizin, ɛn i bin nem Twin Brɔda.
44028012	Wi rich wan tɔng we nem Sira kyuz; wi de de tri de.
44028013	Wi kɔmɔt de go na wan tɔng we nem Rijiɔm. Di ɔda de di fayn briz blo so wi go na di abɔ na Pyu tioli.
44028014	Wi mit Kristiɛn dɛn de we aks wi fɔ de to dɛn wan wik bifo wi go Rom. Afta dat wi go Rom.
44028015	Wɛn di Kristiɛn dɛn na Rom yɛri se wi de kam na Rom, sɔm mit wi na di makit na Apiɔs ɛn sɔm mit wi na wan ples we nem Tri Tre nja Os. Wɛn Pɔl si dɛn, dat kɔrej am, i tɛl Gɔd tɛnki.
44028016	Wɛn wi rich Rom, dɛn nɔ put Pɔl na jel bɔt dɛn mek soja man de gyad am.
44028017	We Pɔl dɔn de tri de na Rom, i kɔl di Ju bigman dɛn we de na Rom kam na wan mitin. Wɛn dɛn ɔl dɔn gɛda, i se, “Mi brɔda dɛn, a nɔ du mi Ju pipul dɛn natin ɛn a nɔ brok di Ju Lɔ we wi gra npapa-papa dɛn bin gi wi. Bɔt di Ju pipul dɛn put mi insay jel na Jerusɛlɛm, dɔn dɛn and mi oba gi dɛn Roman pipul.
44028018	Wɛn di Roman pipul dɛn dɔn jɔj mi dɔn, dɛn bin want fɔ lɛf mi bikɔs dɛn si se a nɔ du natin fɔ mek dɛn kil mi.
44028019	Bɔt di Ju pipul dɛn pin se di Roman dɛn nɔ fɔ lɛf mi so misɛf se a want mek di king na Rom jɔj mi. A nɔ kam kɔmplen bɔt mi Ju pipul dɛn.
44028020	A kɔl una fɔ si una ɛn tɛl una se dɛn chen mi fɔseka di pɔsin we di Izrɛl pipul dɛn abop pan.”
44028021	Dɛn ansa Pɔl se, “Wi nɔ gɛt ɛni lɛta we kɔmɔt Judia we tɛl wi bɔt yu ɛn wi Ju pipul dɛn we kɔmɔt de nɔ tɛl wi ɛni tin.
44028022	Bɔt wi go lɛk fɔ yɛri wetin yu biliv, bikɔs wi no se pipul de ɔlsay we de tɔk bad bɔt dis grup we yu dɔn go jɔyn.”
44028023	So dɛn fɛn tɛm we plɛnti pipul kin kam na di mitin. Wɛn di tɛm rich, dɛn go mit Pɔl na di ples we i bin de. Pɔl tɔk frɔm mɔnin te nɛt de tray fɔ sho dɛn se na tru i de tɔk ɛn i tɛl dɛn di mɛsej bɔt Gɔd in rul. I rid di Lɔ we Gɔd bin gi Mozis ɛn dɛn tin we dɛn prɔfɛt bin rayt, fɔ mek di pipul dɛn go biliv pan Jizɔs.
44028024	Sɔm pipul biliv wetin Pɔl tɔk, bɔt sɔm nɔ biliv.
44028025	So dɛn kɔmɔt de ɛn go dɛn we ɛn dɛn nɔ bin gɛt wanwɔd igen, bikɔs Pɔl bin se, “Gɔd in Spirit bin tɔk tru wɛn i tɛl Ayzaya fɔ tɛl una gra npapa-papa dɛn se,
44028026	‘Go tɛl mi pipul dɛn se: Una go yɛri wetin dɛn de tɔk, bɔt una nɔ go ɔndastand; Una go si plɛnti tin, bɔt una nɔ go no wetin una si.
44028027	Dɛn pipul ya dɛn at dɔn tranga, dɛn dɔn lɔk dɛn yes mek dɛn nɔ go yɛri, ɛn dɛn dɔn sɛt dɛn yay mek dɛn nɔ go si, bikɔs dɛn nɔ want ɔndastand. If dɛn nɔ bin du so, dɛn bin fɔ kam to mi ɛn a bin fɔ mɛn dɛn.’ ”
44028028	Pɔl tɔk igen se, “A want mek una no se, Gɔd dɔn sɛn pipul fɔ tɛl dɛn pipul we nɔto Ju bɔt di sev we i de sev pipul, ɛn dɛn go lisin!” [
44028029	Wɛn Pɔl tɔk dat, di Ju pipul dɛn kɔmɔt de ɛn go dɛn we, dɛn nɔ gɛt wanwɔd igen. Dɛn bin de agyu plɛnti wɛn dɛn de go.]
44028030	Pɔl de tu ia na Rom na wan os we insɛf bin rɛnt. I kin gladi fɔ ɔlman we go to am.
44028031	I kin tɛl dɛn bɔt Gɔd in rul. I nɔba fred wɛn i de lan dɛn bɔt Masta Jizɔs Krays ɛn nɔbɔdi nɔba ambɔg am.
45001001	Mi, Pɔl, we de wok fɔ Jizɔs Krays, ɛn we na apɔsul we Gɔd pik fɔ go tɛl pipul di Gud Nyus we i gɛt fɔ dɛn, de rayt to una.
45001002	Gɔd bin dɔn prɔmis fɔ sɛn dis Gud Nyus ya lɔntɛm ɛn i bin dɔn mek in prɔfɛt dɛn tɛl pipul se in go sɛn am; di Gud Nyus rayt na Gɔd in Buk.
45001003	Dis Gud Nyus ya tɔk bɔt Gɔd in Pikin we na wi Masta Jizɔs Krays. Wɛn di Pikin na bin mɔta lman na bin wan pan Devid in gra npi kin-pi kin dɛn;
45001004	ɛn we i kɔmɔt to Gɔd ɛn i gɛt Gɔd yon at ɛn Gɔd yon we, Gɔd sho wit in wɔnda ful pawa se na in Pikin, we i mek i rayz frɔm di grev.
45001005	Tru Krays ɛn fɔseka am, Gɔd gi mi di chans ɛn blɛsin fɔ bi apɔsul, so dat a kin go ɛp pipul ɔlɔbɔt na wɔl fɔ biliv Gɔd ɛn du wetin i tɛl dɛn.
45001006	Unasɛf we de na Rom miks pan di pipul dɛn we Gɔd kɔl fɔ bi Jizɔs Krays yon pipul.
45001007	So a de rayt to una ɔl na Rom we Gɔd lɛk ɛn we i dɔn kɔl fɔ bi in yon pipul. Mek Gɔd we na wi Papa ɛn Masta Jizɔs Krays sho una aw i gud ɛn gi una kol at.
45001008	Fɔs tin, a tɛl Gɔd tɛnki tru Jizɔs Krays fɔ una ɔl, bikɔs pipul ɔlɔbɔt na wɔl de yɛri se una dɔn biliv pan Jizɔs Krays.
45001009	Na tru a de tɔk, Gɔd insɛf, we a de wok fɔ wit ɔl mi at we a de tɛl pipul di Gud Nyus bɔt in Pikin, na mi witnɛs. Insɛf no se a de mɛmba una
45001010	ɔltɛm wɛn a de pre. A de pre mek Gɔd gi mi di chans we a dɔn de wet fɔ ɔl dis tɛm fɔ go fɛn una naw, if i gri.
45001011	A want si una bad bad fɔ mek unasɛf gɛt pan di blɛsin we Gɔd in Spirit de gi, so dat go mek natin nɔ shek di biliv we una biliv pan Jizɔs Krays.
45001012	Dat min se a go ɛp una fɔ waka klos Gɔd mɔ bay aw a biliv pan Krays ɛn unasɛf go ɛp mi bay aw unasɛf biliv pan am.
45001013	Mi kɔmpin Kristiɛn dɛn, una fɔ mɛmba se, plɛnti tɛm a kin dɔn mekɔp fɔ go fɛn una, bɔt ɔltɛm sɔntin kin mek a nɔ go. A want fɔ wok fɔ mek una yon pipul dɛn biliv pan Jizɔs Krays lɛkɛ aw a dɔn mek sɔm pan dɛn ɔda pipul we nɔto Ju biliv pan Jizɔs Krays.
45001014	A fɔ wok fɔ Gɔd lɛkɛ slev fɔ ɛp ɔlman: dɛn pipul we sabi fɔ rid ɛn dɛn wan we nɔ sabi fɔ rid, dɛn pipul we sabi Gɔd in lɔ dɛn ɛn dɛn wan we nɔ sabi dɛn.
45001015	Na dat mek a want fɔ tɛl unasɛf, we de na Rom, di Gud Nyus.
45001016	A abop pan di Gud Nyus wit ɔl mi at. Di Gud Nyus na di pawa we Gɔd de tek sev ɔl dɛn pipul we biliv pan Jizɔs Krays. Dɛn Ju pipul we dɛn bin dɔn tɛl di Gud Nyus fɔs ɛn dɛn pipul we nɔto Ju, dɛn ɔl go sev if dɛn biliv pan Jizɔs Krays.
45001017	Di Gud Nyus de sho wi aw Gɔd de mek ɔltin rayt bitwin insɛf ɛn mɔta lman, if dɛn biliv; natin pas dat nɔ go mek dɛn rayt wit Gɔd. Lɛkɛ aw Gɔd in Buk se, “Di pɔsin we Gɔd put rayt wit insɛf bikɔs i biliv pan am go gɛt layf.”
45001018	Di vɛks we Gɔd vɛks dɔn sho aw i go jɔj ɔlman fɔ di sin we de na dɛn at ɛn fɔ di bad we dɛn du, we de mek pipul nɔ no wetin tru bɔt Gɔd.
45001019	Gɔd go pɔnish dɛn, bikɔs dɛn no gud gud wan wetin mɔta lman fɔ no bɔt Gɔd. Gɔd insɛf dɔn mek dat klia to dɛn.
45001020	Frɔm di tɛm we Gɔd mek di wɔl, ɔlman no gud gud se Gɔd gɛt pawa we nɔ de dɔn ɛn Gɔd na di tru Gɔd. Mɔta lman nɔ de si dɛn tu tin ya, bɔt dɛn go no dat bɔt Gɔd, bikɔs Gɔd dɔn mek dɛn tu tin ya plen to dɛn frɔm di tin dɛn we i mek. Na dat mek nɔbɔdi nɔ go se in nɔ no se na bad in de du.
45001021	Dɛn no Gɔd, bɔt dɛn nɔ de gri fɔ gi am di rɛspɛkt we i fɔ gɛt, ɛn dɛn nɔ de tɛl am tɛnki fɔ ɛni tin we i du. Dɛn ed dɔn miks ɔp ɔltogɛda, dɛn nɔ ebul ɔnda stand, so dɛn nɔ no wetin rayt.
45001022	Dɛn se dɛn gɛt sɛns, bɔt dɛn ful.
45001023	Bifo dɛn pre to Gɔd, dɛn de pre to dɛn tin we dɛnsɛf mek we fiba mɔta lman, bɔd, bif na bush, ɔ snek. Gɔd gɛt layf, bɔt dɛn tin ya nɔ gɛt layf.
45001024	Bikɔs mɔta lman ful, Gɔd lɛf dɛn fɔ du dɛn dɔti tin we dɛn at gi dɛn fɔ du, ɛn dɛn de du dɛn tin wit dɛn kɔmpin bɔdi we fɔ mek dɛn shem.
45001025	Dɛn pipul ya nɔ gri fɔ biliv di tru wɔd bɔt Gɔd, dɛn biliv wetin nɔ tru; dɛn de pre to dɛn tin we Gɔd mek ɛn rɛspɛkt dɛn, bɔt dɛn nɔ de pre to Gɔd we mek ɔltin ɛn rɛspɛkt am, ɛn na Gɔd wi fɔ prez sote go! Emɛn.
45001026	Fɔseka dat, Gɔd dɔn lɛf dɛn mek dɛn jɛs de du dɛn dɔti tin we dɛn at gi dɛn fɔ du. Di uman dɛnsɛf de du dɛn tin we Gɔd nɔ mek uman fɔ du wit dɛn kɔmpin uman.
45001027	Semwe so, di man dɛn de lɛf fɔ kip uman go kip dɛn kɔmpin man, ɛn Gɔd nɔ mek dɛn fɔ liv so. Man dɛn de du bad tin wit dɛn kɔmpin man we fɔ mek dɛn shem, na dat mek Gɔd pɔnish dɛn wit di pɔni shmɛnt we dɛn fit fɔ gɛt.
45001028	Bikɔs mɔta lman nɔ gri fɔ put dɛn at pan di tru tin we dɛn no bɔt Gɔd, Gɔd dɔn lɛf dɛn fɔ du di bad tin we de na dɛn at, so naw dɛn jɛs de du dɛn tin we dɛn nɔ fɔ du.
45001029	Dɛn at ful wit ɔl kayn bad tin: dɛn want wetin ɔda pipul gɛt, dɛn de du dɛn kɔmpin mɔta lman bad bad, dɛn de jɛlɔs dɛn kɔmpin mɔta lman, dɛn de kil dɛn kɔmpin mɔta lman, dɛn de fɛt dɛn kɔmpin mɔta lman, dɛn de mek dɛn kɔmpin mɔta lman ful, ɛn dɛn de mɛmba bad bad tin fɔ dɛn kɔmpin mɔta lman. Dɛn de kongosa dɛn kɔmpin mɔta lman,
45001030	dɛn nɔ lɛk Gɔd, dɛn de fityay dɛn kɔmpin mɔta lman, dɛn fil se dɛn bɛtɛ pas dɛn kɔmpin, ɛn dɛn de bost; dɛn de mɛmba us ɔda bad dɛn go du ɔltɛm; dɛn nɔ de yɛri dɛn mami ɛn dadi wɔd;
45001031	dɛn liv fri layf; dɛn nɔ de kip dɛn prɔmis; dɛn nɔ de du gud fɔ dɛn kɔmpin, ɛn dɛn nɔ de sɔri fɔ dɛn kɔmpin mɔta lman.
45001032	Dɛn no se Gɔd se di pɔsin we de du dɛn tin ya fɔ day. Pan ɔl dat, dɛn stil de du dɛn kayn tin ya, ɛn pantap dat, dɛn si wit ɔda pipul we de du dɛn.
45002001	Mi kɔmpin Kristiɛn dɛn, una we de jɔj ɔda pipul, una nɔ go se una nɔ du bad wan de, ilɛk udat una bi. Wɛn una de jɔj ɔda pipul, una de kɔndɛm unasɛf, bikɔs una de du di sem tin we dɛn de du.
45002002	Wi no se Gɔd de du di rayt tin wɛn i kɔndɛm dɛn pipul we de du dɛn bad tin ya.
45002003	Bɔt mi kɔmpin Kristiɛn dɛn, unasɛf de du dɛn sem bad tin we una de jɔj ɔda pipul fɔ. Una tink se Gɔd nɔ go jɔj una?
45002004	Ɔ sɔntɛm una nɔ luk di gud we Gɔd gud, di bia we i de bia wit una, ɛn we i nɔ de pɔnish una naw, lɛkɛ ɛni tin. Di tin we mek Gɔd gud to una na bikɔs i de tray fɔ mek una lɛf fɔ du bad ɛn kam to am.
45002005	Bɔt una tra nga yes ɛn una at tra nga, na dat mek Gɔd go pɔnish una mɔ di de we i go sho aw i vɛks pan mɔta lman ɛn we i go jɔj dɛn lɛkɛ aw i fɔ jɔj dɛn.
45002006	Gɔd go gi ɔlman di pe fɔ wetin i du.
45002007	Sɔm pipul de du gud ɔltɛm, dɛn want mek Gɔd prez dɛn, gi dɛn ɔna, ɛn layf we nɔ go dɔn. Gɔd go gi dɛn layf we go de sote go.
45002008	Bɔt ɔda pipul jɛs liv fɔ dɛnsɛf ɛn dɛn nɔ de gri fɔ du wetin dɛn fɔ du, dɛn de du wetin dɛn nɔ fɔ du; Gɔd go vɛks pan dɛn ɛn pɔnish dɛn.
45002009	Gɔd go mek ɔlman we de du bad, sɔfa ɔl kayn sɔfa, di Ju pipul ɛn dɛn pipul we nɔto Ju, dɛn ɔl go sɔfa if dɛn du bad.
45002010	Bɔt Gɔd go mek dɛn pipul we de du gud, dɛn Ju pipul ɛn dɛn wan we nɔto Ju, gɛt prez, ɔna, ɛn kol at.
45002011	Gɔd go jɔj ɔlman di sem we.
45002012	Ɛnibɔdi we nɔ bin de ɔnda di Lɔ we Gɔd gi Mozis, we sin, go go ɛl, pan ɔl we i nɔ bin de ɔnda di Lɔ; ɛn ɛnibɔdi we bin de ɔnda di Lɔ we Gɔd gi Mozis, we sin, na di Lɔ Gɔd go tek jɔj am.
45002013	Nɔto we pɔsin yɛri wetin di Lɔ se de mek Gɔd padin am ɛn bring am kam bak to insɛf, bɔt na we i du wetin di Lɔ se.
45002014	Dɛn pipul we nɔto Ju nɔ no di Lɔ we Gɔd gi Mozis, bɔt ɛnitɛm we dɛn du sɔntin we dɛn at tɛl dɛn fɔ du ɛn dat na tin we di Lɔ se, dɛn sho se dɛn no wetin fɔ du ɛn wetin nɔ fɔ du, pan ɔl we dɛn nɔ no di Lɔ we Gɔd gi Mozis.
45002015	Wetin dɛn de du sho se di Lɔ de na dɛn at. Semwe so, wetin dɛn de tink sho se di Lɔ de na dɛn at, bikɔs sɔntɛm dɛn kin tink se, dɛn dɔn du bad, ɛn sɔntɛm dɛn kin tink se, dɛn dɔn du gud.
45002016	So, lɛkɛ aw di Gud Nyus we a de tɛl pipul se, ɔl dɛn tin ya go bi di De we Gɔd go mek Jizɔs Krays jɔj dɛn sikrit tin we mɔta lman de tink.
45002017	As fɔ una we na Ju: una kɔl unasɛf Ju pipul; una abop pan di Lɔ, ɛn una de bost se una na di pipul we Gɔd dɔn pik.
45002018	Una no wetin Gɔd want fɔ du, ɛn di Lɔ dɔn lan una wetin rayt ɛn wetin nɔ rayt fɔ du;
45002019	una shɔ se una kin lid dɛn blɛnyay pipul, ɛn na una na layt fɔ dɛn pipul we de na dak,
45002020	una shɔ se na una fɔ lan dɛn pipul we nɔ gɛt bɛtɛ sɛns ɛn dɛn wan we nɔ bigin lan ɛni tin yet. Una shɔ se di Lɔ we Gɔd gi Mozis mek una no ɔl wetin una fɔ no ɛn ɔl wetin tru.
45002021	Una de lan ɔda pipul, wetin mek una nɔ de lan unasɛf? Una de tɛl ɔda pipul se, dɛn nɔ fɔ tif, bɔt unasɛf de tif.
45002022	Una de tɛl ɔda pipul se, dɛn nɔ fɔ tek ɔda pipul wɛf ɔ man, bɔt unasɛf de du dat. Una de tɔk se dɛn tin we pipul de mek fɔ pre to, bad, bɔt una de pwɛl dɛn ples we dɛn de pre bay wetin una de du.
45002023	Una de bost se una no di Lɔ we Gɔd gi Mozis, bɔt una de mek pipul nɔ rɛspɛkt Gɔd we una nɔ de kip di Lɔ.
45002024	Gɔd in Buk se, “Na una dɛn Ju pipul de mek dɛn pipul we nɔto Ju tɔk bad bɔt Gɔd.”
45002025	If una de du wetin di Lɔ se, di sakɔmsayz we una sakɔmsayz min sɔntin; bɔt if una nɔ de du wetin di Lɔ se, i jɛs tan lɛkɛ se una nɔ sakɔmsayz atɔl.
45002026	If pɔsin we nɔ sakɔmsayz, de du wetin di Lɔ we Gɔd gi Mozis se, Gɔd nɔ go tek am lɛkɛ pɔsin we dɔn sakɔmsayz?
45002027	So dɛn pipul we nɔto Ju go jɔj una bikɔs, pan ɔl we dɛn nɔ sakɔmsayz, dɛn de du wetin di Lɔ se, bɔt una we sakɔmsayz ɛn we gɛt di Lɔ we dɛn rayt, nɔ de du wetin di Lɔ se.
45002028	Udat na di tru Ju we sakɔmsayz fɔ tru? Nɔto man we sakɔmsayz, we ɔlman no se na Ju.
45002029	Di tru Ju na pɔsin we dɔn gi Gɔd in at, dat na pɔsin we in at sakɔmsayz, dat min se Gɔd dɔn put in mak pan am. Na Gɔd in Spirit de mek dat bi, nɔto di Lɔ we dɛn rayt. Na Gɔd de prez pɔsin lɛkɛ dat, nɔto mɔta lman.
45003001	Sɔntɛm pipul go aks se, i bɛtɛ fɔ bi Ju pas nɔ fɔ bi Ju? I gud mek di Ju dɛn sakɔmsayz?
45003002	A go ansa se dat gɛt plɛnti bɛni fit fɔ dɛn. Fɔst ɔf ɔl, na to di Ju dɛn Gɔd sɛn in mɛsej fɔ mek dɛn biliv pan am ɛn tɛl ɔda pipul.
45003003	Sɔm pipul go aks se, wetin go bi if sɔm pan dɛn pipul ya nɔ du wetin Gɔd want dɛn fɔ du? Fɔseka dat, Gɔd nɔ go kip to in wɔd?
45003004	Dat nɔ go bi! Gɔd mɔs kip to in wɔd pan ɔl we mɔta lman de lay. Lɛkɛ aw dɛn rayt na Gɔd in Buk, we dɛn se, “Ɛnitɛm we Gɔd de tɔk, pipul mɔs si se i rayt fɔ tɔk wetin i de tɔk; ɛn i mɔs win ɛnibɔdi we tɔk se i du bad we fɔ mek dɛn jɔj am.”
45003005	Na rayt tin sɔm pipul de tɔk we dɛn de agyu se di bad we wi de du de sho se Gɔd de du rayt? Wetin wi go se bɔt dat? Na bad Gɔd de du we i de pɔnish wi fɔ di bad we wi de du? (A de tɔk naya lɛkɛ aw mɔta lman kin tɔk.)
45003006	Dat nɔto tru! If Gɔd nɔ de du rayt, aw i go jɔj mɔta lman?
45003007	If una fil se na lay a de lay, ɛn da lay de go sho klia wan se Gɔd de tɔk tru ɛn mek pipul rɛspɛkt am, wetin du Gɔd fɔ stil se mi na sina?
45003008	If na so i bi, wetin du una nɔ go se, “Mek wi du bad so dat gud go kɔmɔt insay di bad we wi du?” Na di sem tin sɔm pipul lay se a de tɔk. Gɔd go kɔndɛm dɛn pipul de we lay pan mi so, ɛn i go rayt fɔ du dat.
45003009	Wɛl, wi we na Ju bɛtɛ pas ɔl dɛn ɔda pipul na Gɔd in yay? Nɔto so i bi! A bin dɔn pruv to una se sin de rul dɛn Ju pipul ɛn dɛn wan we nɔto Ju, semwe.
45003010	Lɛkɛ aw dɛn rayt na Gɔd in Buk se: “Nɔbɔdi nɔ de we de du ɔl wetin Gɔd want am fɔ du,
45003011	nɔbɔdi nɔ de we ɔndastand wetin Gɔd want am fɔ du, ɛn nɔbɔdi nɔ de we want tray fɔ kam klos Gɔd fɔ no wetin i want.
45003012	Ɔlman dɔn lɛf fɔ fala Gɔd, dɛn nɔn nɔ bɛtɛ na dis wɔl; nɔbɔdi nɔ de we de du gud, wan gren pɔsin sɛf nɔ de.
45003013	Di wɔd dɛn we de kɔmɔt na dɛn mɔt de kil; na bad bad lay ful dɛn mɔt, di wɔd dɛn we dɛn de tɔk de kil lɛkɛ snek pɔyzin;
45003014	na bad wɔd ɛn kɔs nɔmɔ de kɔmɔt na dɛn mɔt, dɛn nɔ gɛt ɛni gud wɔd na dɛn mɔt.
45003015	Dɛn lɛk fɔ kil ɛn mek pipul sɔfa;
45003016	dɛn jɛs de fɔ pwɛl ɛn mek pipul sɔfa bad wan ɛnisay we dɛn go.
45003017	Dɛn nɔ sabi fɔ mek ɔda pipul gɛt kol at,
45003018	dɛn nɔ de fred Gɔd sɛf.”
45003019	Wi dɔn no naw se ɔltin we de na di Ju Lɔ na fɔ dɛn pipul we fil se dɛn mɔs kip am. Di Lɔ de so dat nɔbɔdi nɔ go se in nɔ no wetin rayt fɔ du, ɛn, pantap dat i go mek Gɔd jɔj ɔlman na wɔl.
45003020	If pɔsin de du wetin rayt na di Lɔ dat nɔ min se Gɔd insɛf dɔn luk se i de waka tret lɛkɛ aw in want; di Lɔ de fɔ mek mɔta lman no se in dɔn sin.
45003021	Bɔt naw Gɔd dɔn sho wi aw i de mek ɔltin rayt bitwin in ɛn mɔta lman; di Lɔ nɔ gɛt natin fɔ du wit dat. Wetin de na di Lɔ ɛn wetin di prɔfɛt dɛn bin de se, tɔk bɔt dat.
45003022	Gɔd de mek ɔltin rayt bitwin in ɛn mɔta lman, if mɔta lman biliv pan Jizɔs Krays. Gɔd de du dat fɔ ɔlman we biliv pan Jizɔs Krays, fɔ dɛn Ju ɛn fɔ dɛn pipul we nɔto Ju, bikɔs i nɔ luk se wan sɛt difrɛn frɔm di ɔda wan.
45003023	Ɔlman dɔn sin, dɛn nɔ bi igen lɛkɛ aw dɛn bin fɔ bi, if dɛn bin stil de klos Gɔd.
45003024	Bɔt di lɛk we Gɔd lɛk wi we wi nɔ fit fɔ gɛt dɔn mek ɔltin rayt bitwin Gɔd ɛn mɔta lman, we Jizɔs Krays dɔn bay ɔlman wit in blɔd fɔ mek dɛn fri.
45003025	Gɔd sakri fays Jizɔs Krays fɔ padin mɔta lman sin bay di day we Jizɔs Krays day, ɛn if mɔta lman biliv pan am. Gɔd du dat fɔ sho se in de du rayt ɔltɛm. Fɔs tɛm, i bin de bia wit mɔta lman ɛn i nɔ bin de pɔnish dɛn fɔ ɛni bad we dɛn du;
45003026	bɔt naw fɔ sho se in de du wetin rayt ɔltɛm, i de pɔnish mɔta lman fɔ in sin dɛn ɛn i de mek ɔltin rayt bitwin in ɛn ɔlman we biliv pan Krays.
45003027	So natin nɔ de we fɔ mek wi bost, bikɔs Gɔd de mek ɔltin rayt bitwin wi ɛn insɛf bikɔs wi biliv pan Jizɔs Krays, nɔto bikɔs wi de du wetin di Lɔ se.
45003028	Na dat mek wi de se: Na we mɔta lman biliv pan Jizɔs Krays nɔmɔ de mek Gɔd mek ɔltin rayt bitwin in ɛn mɔta lman, nɔto bikɔs i de du wetin di Lɔ se.
45003029	Na fɔ di Ju pipul dɛn nɔmɔ Gɔd de? I nɔ de fɔ dɛn pipul we nɔto Ju? Gɔd de fɔ ɔlman, fɔ dɛn Ju pipul ɛn dɛn pipul we nɔto Ju.
45003030	Na wan gren Gɔd nɔmɔ de. I go mek ɔltin rayt bitwin in ɛn dɛn Ju pipul if dɛn biliv pan Krays, ɛn i go mek ɔltin rayt bitwin in ɛn dɛn pipul we nɔto Ju if dɛnsɛf biliv pan Krays.
45003031	Dat min se, bikɔs wi biliv pan Jizɔs Krays, di Lɔ nɔ min natin fɔ wi igen? Wi nɔ go put di Lɔ wansay. Di biliv we wi biliv pan Jizɔs Krays sho se di Lɔ min sɔntin.
45004001	Wetin wi go se bɔt Ebraam we na wi Ju pipul dɛn gra npapa-papa? Wetin bi to am?
45004002	If Gɔd bin mek ɔltin rayt bitwin in ɛn Ebraam fɔseka dɛn tin we Ebraam du, dat bin fɔ mek Ebraam bost, bɔt Ebraam nɔ gɛt natin fɔ bost bɔt.
45004003	Dɛn rayt na Gɔd in Buk se, “Ebraam biliv Gɔd ɛn bikɔs i biliv Gɔd, Gɔd luk se na pɔsin we de waka tret.”
45004004	Pɔsin we de wok de gɛt pe fɔ di wok we i de du, ɛn nɔbɔdi nɔ go se dɛn de pe am ɛn i nɔ de wok, bikɔs dɛn no se i de wok fɔ in pe.
45004005	Bɔt pɔsin we biliv Gɔd, we nɔ abop pan di gud we in de du, ɛn we biliv se na Gɔd de mek ɔltin rayt bitwin in ɛn ɔl dɛn bad pipul we biliv pan am, na dis tin ya we di pɔsin biliv go mek Gɔd mek ɔltin rayt bitwin in ɛn insɛf.
45004006	Na dat Devid bin min wɛn i de tɔk bɔt pɔsin we Gɔd luk se na pɔsin we de waka tret, pan ɔl we di pɔsin nɔ du ɛni tin we fɔ mek dat bi so. Devid se da pɔsin de gɛt blɛsin. I se,
45004007	“Dɛn pipul we Gɔd dɔn padin dɛn sin, gɛt blɛsin, dɛn na pipul we Gɔd dɔn pul dɛn sin kɔmɔt na dɛn layf, i nɔ de mɛmba dɛn sin igen.
45004008	Dɛn pipul we Gɔd luk se nɔ gɛt sin igen bikɔs i dɔn padin dɛn, gɛt blɛsin!”
45004009	Dis blɛsin ya we Devid tɔk bɔt na fɔ dɛn pipul we sakɔmsayz nɔmɔ? Nɔto so i bi, i de semwe fɔ dɛn pipul we nɔ sakɔmsayz. Wi bin dɔn tɔk se dɛn rayt na Gɔd in Buk se, “Ebraam biliv Gɔd ɛn bikɔs i biliv Gɔd, Gɔd luk se na pɔsin we de waka tret.”
45004010	Ustɛm Gɔd du dat bifo Ebraam sakɔmsayz ɔ afta i sakɔmsayz? Na bifo i sakɔmsayz.
45004011	Afta Gɔd dɔn luk Ebraam se na pɔsin we de waka tret, na in Ebraam sakɔmsayz. Di sakɔmsayz we Ebraam sakɔmsayz na bin di sayn fɔ sho se Gɔd dɔn luk se na pɔsin we de waka tret, bifo i sakɔmsayz, bikɔs Ebraam bin biliv am. So Ebraam na di papa fɔ ɔl dɛn pipul we biliv Gɔd, we Gɔd luk se na pipul we de waka tret, pan ɔl we dɛn nɔ sakɔmsayz.
45004012	Ɛn igen, Ebraam na di papa fɔ dɛn Ju pipul dɛnsɛf we sakɔmsayz, nɔto bikɔs dɛn sakɔmsayz nɔmɔ, bɔt bikɔs dɛn biliv pan Gɔd fɔ ɔltin na layf lɛkɛ aw Ebraam bin biliv pan Gɔd fɔ ɔltin na layf, bifo i sakɔmsayz.
45004013	Gɔd prɔmis Ebraam se in ɛn in gra npi kin-pi kin dɛn go gɛt ɔl di wɔl; nɔto bikɔs i bin de du ɔl wetin rayt na di Lɔ, bɔt bikɔs i bin biliv Gɔd, ɛn fɔseka dat, Gɔd luk se na pɔsin we de waka tret.
45004014	Bɔt if dɛn tin we Gɔd prɔmis na fɔ dɛn wan we de du wetin rayt na di Lɔ nɔmɔ, di biliv we mɔta lman biliv pan Gɔd ɛn di prɔmis we Gɔd bin mek nɔ min natin.
45004015	Di Lɔ de mek Gɔd jɔj mɔta lman if i brok di Lɔ. Bɔt if di Lɔ nɔ de, mɔta lman nɔ go brok di Lɔ so Gɔd nɔ go jɔj am.
45004016	So na di biliv we Ebraam bin biliv Gɔd mek Gɔd gi am di tin we i bin dɔn prɔmis se in go gi am. Dat na fɔ sho wi se di tin we Gɔd prɔmis fɔ gi ɔl Ebraam in gra npi kin-pi kin dɛn na fri, ɛn nɔto fɔ dɛn wan nɔmɔ we de du wetin di Lɔ se, bɔt na fɔ dɛn wan sɛf we biliv Gɔd lɛkɛ aw Ebraam bin biliv am. Ebraam na di papa wɛn i kam pan Gɔd biznɛs fɔ wi ɔl we de na wɔl.
45004017	Lɛkɛ aw dɛn rayt na Gɔd in Buk, we Gɔd se, “A dɔn mek yu bi papa fɔ plɛnti neshɔn.” So Gɔd insɛf, we Ebraam bin biliv, we prɔmis dis prɔmis, no se i go bi. Na di sem Gɔd de mek dɛn pipul we bin dɔn day gɛt layf bak, ɛn wɛn i tɔk dɛn tin we nɔ bin de na wɔl, go de.
45004018	Ebraam bin biliv ɛn abop se wetin Gɔd prɔmis, go bi, wɛn natin nɔ bin de fɔ abop pan, na dat mek i kam bi “Papa fɔ plɛnti neshɔn.” Jɛs lɛkɛ wetin rayt na Gɔd in Buk, we se, “Yu gra npi kin-pi kin dɛn go plɛnti.”
45004019	Ebraam bin dɔn ol lɛkɛ wan ɔndrɛd ia so. Pan ɔl we i bin no se in bin dɔn tu ol fɔ bɔn pikin, ɛn in wɛf Sera nɔ bin ebul bɔn pikin, i bin stil biliv se wetin Gɔd bin dɔn prɔmis, go bi.
45004020	Natin nɔ mek i dawt wetin Gɔd bin dɔn prɔmis am, i nɔ tap fɔ biliv, bifo dat di biliv we i biliv bin mek i gɛt pawa ɛn mek i prez Gɔd mɔ ɛn mɔ.
45004021	Ebraam bin shɔ se Gɔd go ebul du wetin i bin dɔn prɔmis se in go du fɔ am.
45004022	Na we Ebraam bin biliv dat “Mek Gɔd luk se na pɔsin we de waka tret.”
45004023	Dɛn wɔd we dɛn rayt we se, “Gɔd bin luk Ebraam se na pɔsin we de waka tret,” nɔto fɔseka Ebraam in wan gren.
45004024	Na fɔ wisɛf we Gɔd go luk se na pipul we de waka tret if wi biliv pan am. Na in mek wi Masta, Jizɔs rayz frɔm di grev.
45004025	Gɔd bin gri fɔ mek Jizɔs day fɔseka wi sin dɛn, ɛn i mek Jizɔs rayz frɔm di grev so dat i kin mek ɔltin rayt bitwin wi ɛn Gɔd.
45005001	We Gɔd dɔn mek ɔltin rayt bitwin wi ɛn insɛf, bikɔs wi biliv pan am, wi gladi we wi de waka klos am; na wi Masta Jizɔs Krays du dat fɔ wi.
45005002	Bikɔs wi biliv pan Krays, i dɔn mek wi no aw Gɔd lɛk wi pan ɔl we wi nɔ fit fɔ mek i lɛk wi, ɛn Gɔd de sho wi aw i lɛk wi naw. So wi gladi, bikɔs wi no se Gɔd go mek wi bi jɛs lɛkɛ aw i want wi fɔ bi.
45005003	Nɔto dat nɔmɔ, bɔt wi gladi sɛf fɔ sɔfa lɛkɛ aw wi de sɔfa, bikɔs wi no se di sɔfa we wi de sɔfa de mek wi gɛt maynd fɔ bia,
45005004	ɛn we wi gɛt maynd fɔ bia, Gɔd go sati sfay wit wi, ɛn we Gɔd sati sfay wit wi, wi go no se wi go gɛt ɔl wetin Gɔd dɔn prɔmis wi na dis wɔl ɛn nɛks wɔl.
45005005	We wi no se dɛn tin ya go bi, wi no se wi nɔ go disapɔynt, bikɔs Gɔd dɔn du plɛnti tin ɛn i stil de du plɛnti tin we sho se i lɛk wi bad, ɛn in Spirit we i gi wi dɔn mek wi fil di lɛk we i lɛk wi insay wi at.
45005006	Di tɛm we sin bin plɛnti na wi layf, wi nɔ bin ebul ɛp wisɛf; Krays day fɔ wi we nɔ bin de du wetin Gɔd want, di rayt tɛm we Gɔd pik.
45005007	I at fɔ mek ɛnibɔdi day fɔ pɔsin we de du ɔl wetin di Lɔ se nɔmɔ. I kin bi se pɔsin gri fɔ day fɔ sɔmbɔdi we gɛt sɔri at.
45005008	Bɔt Gɔd dɔn sho wi aw i lɛk wi bikɔs pan ɔl we sin bin plɛnti na wi layf, Krays day fɔ wi.
45005009	Bikɔs Krays day fɔ wi, i dɔn mek ɔltin rayt bitwin wi ɛn Gɔd. We na so i bi, wi fɔ shɔ se, i nɔ go mek Gɔd vɛks pan wi di de we Gɔd go jɔj ɔlman.
45005010	Wi na pipul we nɔ bin lɛk Gɔd, bɔt Gɔd bring wi kam bak to insɛf bay di day we in Pikin day; naw we wi dɔn kam bak to Gɔd, wi fɔ no fɔ tru se Gɔd go sev wi bikɔs in Pikin dɔn rayz frɔm di grev.
45005011	Nɔto dat nɔmɔ, wi gladi bikɔs Gɔd dɔn mek Jizɔs Krays bring wi kam bak to insɛf.
45005012	Na wan man mek sin kam na wɔl ɛn sin mek day kam pan mɔta lman. So, bikɔs ɔlman dɔn sin, day de mit ɔlman.
45005013	Sin bin dɔn de na di wɔl bifo Gɔd gi Mozis di Lɔ; bɔt if di Lɔ nɔ de, Gɔd nɔ de mak sin.
45005014	Bɔt frɔm di tɛm we Adam de na wɔl sote di tɛm we Mozis de na wɔl, ɔl dɛn pipul we bin de, bin jɛs gɛt fɔ day, ivin dɛn wan we nɔ bin sin sɛf lɛkɛ aw Adam sin we i nɔ du wetin Gɔd tɛl am fɔ du. Aw Adam tan, sho wi lili bit aw di wan we bin gɛt fɔ kam, go tan.
45005015	Bɔt dɛn tu difrɛn, bikɔs di sin we Adam sin difrɛn frɔm wetin Gɔd de gi mɔta lman fri. Bikɔs wan pɔsin sin, plɛnti pipul day, bɔt di lɛk we Gɔd lɛk wi we wi nɔ fit fɔ gɛt, pas dat fawe; ɛn di gud tin we i du we mɔta lman nɔ gɛt fɔ pe fɔ na fɔ plɛnti, plɛnti pipul we sin, ɛn i du am fɔseka di tin we wan gren pɔsin, Jizɔs Krays, du. I padin ɔl dɛn pipul ya dɛn sin.
45005016	Wetin Gɔd dɔn gi mɔta lman fɔ natin difrɛn frɔm di sin we wan gren pɔsin sin; wɛn di wan gren man sin, Gɔd jɔj am, i se i gilti; bɔt naw we plɛnti pipul sin, Gɔd nɔ mek dɛn day fɔ dɛn sin lɛkɛ aw dɛn bin fɔ day, i tɛl dɛn se, dɛn nɔ gilti.
45005017	Na tru se, bikɔs wan man sin, frɔm da tɛm de, ɔlman bin gɛt fɔ day fɔseka di tin we di wan man du. Bɔt di tin we bi fɔseka wetin Jizɔs Krays du pas di tin we bi fɔseka di sin we wan man sin. Ɔl dɛn pipul we nɔ fit we Gɔd sho se in lɛk pan ɔl dat, we i sev dɛn bikɔs i mek ɔltin rayt bitwin in ɛn dɛn, ɛn dɛn nɔ gɛt fɔ pe fɔ dat, dɛn go gɛt pawa na dis layf fɔ fɛt sin fɔseka wetin Krays du fɔ dɛn.
45005018	So lɛkɛ aw Gɔd kɔndɛm ɔlman bikɔs wan man sin, semwe so, i dɔn mek ɔlman fri, ɛn gi dɛn ɔl nyu layf bikɔs wan gren pɔsin, Jizɔs Krays, du wetin rayt.
45005019	Ɛn lɛkɛ aw wɛn wan man nɔ du wetin Gɔd tɛl am fɔ du, dat mek ɔlman sin; semwe so Gɔd go mek ɔltin rayt bitwin in ɛn plɛnti pipul we biliv pan am, bikɔs Jizɔs Krays du wetin i tɛl am fɔ du.
45005020	Gɔd sɛn di Lɔ kam fɔ sho wi se tin de na wi at we kin mek wi want fɔ sin mɔ ɛn mɔ; bɔt aw sin de plɛnti, na so Gɔd de sho wi se in lɛk wi mɔ ɛn mɔ, pan ɔl we wi nɔ fit fɔ mek i lɛk wi.
45005021	So jɛs lɛkɛ aw sin bin gɛt pawa fɔ mek ɔlman day, na semwe so di lɛk we Gɔd lɛk wi pan ɔl we wi nɔ fit fɔ mek i lɛk wi, gɛt pawa fɔ mek wi gɛt layf we go de sote go, naw we Gɔd dɔn mek ɔltin rayt bitwin in ɛn mɔta lman na Masta Jizɔs Krays mek dat bi so.
45006001	So wetin wi go se? Wi fɔ jɛs de sin de go so dat Gɔd go sɔri fɔ wi ɛn sho wi se in lɛk wi mɔ ɛn mɔ pan ɔl we wi nɔ fit fɔ mek i lɛk wi?
45006002	Dat nɔ fɔ bi so! Wɛn i kam pan sin, i tan lɛkɛ se wi na dedebɔdi, sin nɔ gɛt pawa fɔ rul wi igen so aw wi go stil de sin igen?
45006003	Unasɛf no se, wɛn wi baptayz we mek wi bi wan wit Jizɔs Krays, wi bin day lɛkɛ aw Jizɔs Krays bin day.
45006004	So wɛn wi baptayz, wi day wit Jizɔs ɛn dɛn bɛr wi wit am, so dat jɛs lɛkɛ aw wi Papa yus in wɔnda ful pawa mek Jizɔs Krays rayz frɔm di grev, semwe so i go yus in pawa fɔ mek wi liv di nyu kayn layf.
45006005	Jɛs lɛkɛ aw wi bin jɔyn an wit Jizɔs Krays we wi day lɛkɛ aw i day, semwe so wi go jɔyn an wit am wɛn Gɔd go mek wi gɛt nyu layf lɛkɛ aw i gi Krays nyu layf wɛn i mek i rayz frɔm di grev.
45006006	Ɛn wi no fɔ tru se, di layf we wi bin liv fɔs tɛm dɔn di sem tɛm we dɛn kil Jizɔs Krays na di krɔs, so Gɔd dɔn pul di sin we bin de rul wi layf ɛn mek sin nɔ gɛt pawa na wi layf igen.
45006007	Pɔsin we dɔn day, dɔn kɔmɔt ɔnda sin in pawa.
45006008	If wi dɔn day wit Jizɔs Krays wi biliv se wi go gɛt layf wit am.
45006009	Wi no se Gɔd dɔn mek Jizɔs Krays rayz frɔm di grev, ɛn i nɔ go day igen; day nɔ gɛt pawa oba am igen.
45006010	Wɛn Jizɔs Krays day, i day wan tɛm nɔmɔ, ɛn i nɔ go day igen, fɔ mek sin nɔ gɛt pawa igen oba mɔta lman. Bɔt naw i liv fɔ du ɔl wetin Gɔd want am fɔ du ɔltɛm.
45006011	Semwe so, una fɔ tink se unasɛf dɔn day so dat sin nɔ go gɛt pawa fɔ rul una igen, ɛn una fɔ liv naw fɔ pliz Gɔd bikɔs una gɛt wanwɔd wit Krays Jizɔs.
45006012	Una nɔ fɔ mek sin rul una bɔdi we go day, igen, so dat una nɔ go du ɛni bad tin we una at gi una fɔ du.
45006013	Una nɔ fɔ sin wit ɛni pat pan una bɔdi, bɔt una fɔ gi Gɔd ɔl pat na una layf, na so pipul we bin day bɔt we Gɔd dɔn gi nyu layf, fɔ du; una fɔ gi Gɔd ɔl una layf so dat i go mek una du dɛn tin we gud fɔ mɔta lman.
45006014	Una nɔ fɔ mek sin rul una layf igen, bikɔs una nɔ de ɔnda di lɔ naw, bɔt na di lɛk we Gɔd lɛk una ɛn di sɔri we i sɔri fɔ una de rul una layf naw, pan ɔl we wi nɔ fit fɔ mek Gɔd lɛk wi so ɔ sɔri fɔ wi so.
45006015	We i bi so, wetin wi fɔ se? Wi fɔ stil de sin bikɔs di lɛk we Gɔd lɛk wi, pan ɔl we wi nɔ fit fɔ mek yu lɛk wi, na in de rul wi naw, ɛn di Lɔ nɔ de rul wi igen? Dat nɔ fɔ bi!
45006016	Una no gud wan se, if una givɔp unasɛf fɔ bi slev fɔ pɔsin ɛn una du ɛni tin we di pɔsin tɛl una fɔ du, dat min se una na da pɔsin de in slev fɔ tru. Semwe so, if na sin na una masta, i go mek una day; bɔt if Gɔd na una masta, i go mek ɔltin rayt bitwin una ɛn insɛf.
45006017	Wi fɔ tɛl Gɔd tɛnki, bikɔs fɔs tɛm una na bin slev ɔnda sin, bɔt naw una dɔn tay una at fɔ du ɔl dɛn tru tin we dɛn bin lan una bɔt Gɔd.
45006018	Gɔd dɔn pul una kɔmɔt ɔnda sin in pawa, so naw una dɔn bi slev fɔ Gɔd fɔ du wetin rayt.
45006019	Na dɛn tin we mɔta lman ɔnda stand, a de tek fɔ ɛksplen to una fɔ mek una go ɔnda stand. Tɛm bin de we una na bin slev fɔ du ɔl kayn wikɛd ɛn dɔti tin we bin de na una at. Bɔt naw una fɔ givɔp ɔl una layf fɔ bi lɛkɛ Gɔd in slev dɛn fɔ du wetin rayt, so dat una go bi Gɔd in pipul dɛn, fɔ tru.
45006020	Di tɛm we sin bin de rul una, una nɔ bin bawn fɔ du wetin Gɔd bin want una fɔ du.
45006021	Wetin una bin gen wɛn una bin de du dɛn tin we una de shem fɔ du naw? Na day dɛn kayn tin de, de bring.
45006022	Bɔt naw Gɔd dɔn fri una, mek sin nɔ gɛt pawa fɔ rul una igen; una de lɛkɛ slev to Gɔd naw, so una dɔn gi Gɔd ɔl una layf ɛn una dɔn gɛt layf we go de sote go.
45006023	Day na sin in pe, bɔt layf we go de sote go, na in Gɔd gi wi fri. Wi gɛt di layf we go de sote go bikɔs wi gɛt wanwɔd wit Jizɔs Krays we na wi Masta.
45007001	Mi kɔmpin Kristiɛn dɛn, a no se una go ɔnda stand wetin a de kam tɔk bɔt, bikɔs una ɔl no bɔt di lɔ. Di lɔ de kɔntrol pɔsin di tɛm nɔmɔ we di pɔsin nɔ day yet.
45007002	A go gi una wan ɛgza mpul: Di lɔ se mare du man fɔ de wit in man te in man day; bɔt if in man day, di lɔ se da tɛm de di uman dɔn fri.
45007003	Bɔt if di uman go liv wit ɔda man wɛn in mare dman nɔ day yet, dat min se da uman de dɔn sin bikɔs i dɔn brok mared; bɔt di lɔ se if di uman in man dɔn day, di uman fri fɔ go mared to ɔda man, ɛn if i du dat i nɔ go sin.
45007004	Mi kɔmpin Kristiɛn dɛn, na semwe so fɔ una bikɔs di day we Krays day dɔn mek wi kɔmɔt ɔnda di Lɔ in pawa. Naw una na Krays yon pipul, Krays we Gɔd mek rayz frɔm di grev, na dat mek wi ɔl fɔ du gud wok we wi de sav Gɔd.
45007005	Di tɛm we wi bin jɛs de du ɛni tin we wi at gi wi fɔ du, wi bin de fala wi at fɔ du plɛnti bad tin, bikɔs nɔmɔ di lɔ bin se wi nɔ fɔ du dɛn; ɛn dɛn tin ya we wi bin de du bin de kil wi.
45007006	Bɔt naw di Lɔ nɔ gɛt pawa fɔ rul wi igen bikɔs to di Lɔ yon pat, we na bin wi masta, wi dɔn day. Wi nɔ de fala di Lɔ we dɛn rayt igen fɔ sav Gɔd lɛkɛ aw wi bin de du fɔstɛm, bɔt naw wi de sav Gɔd lɛkɛ aw in Spirit de mek wi du.
45007007	Wetin wi fɔ se? Di Lɔ bad? Di Lɔ nɔ bad atɔl! Na di Lɔ bin mek a no wetin na sin. A nɔ bin fɔ no wetin na tifyay if di Lɔ nɔ bin se, “Yu nɔ fɔ gɛt tifyay.”
45007008	Di lɔ we tɔk bɔt tifyay mek sin tek chans fɔ mek mi yay go pan ɔl kayn tin we nɔto mi yon. Sin go day if Lɔ nɔ de.
45007009	Misɛf bin fil se mi layf gud bifo di Lɔ kam ɛn sho mi wetin fɔ du ɛn wetin nɔ fɔ du, bɔt wɛn di lɔ we tɔk bɔt tifyay, kam, dat mek a want fɔ sin bad.
45007010	Fɔseka dat, a bin tan lɛkɛ pɔsin we dɔn day. So di lɔ we bin fɔ mek a gɛt layf, mek day kam pan mi.
45007011	Di lɔ mek sin gɛt chans fɔ mek mi ful, ɛn na di lɔ sin tek kil mi.
45007012	Na Gɔd gi wi di Lɔ, ɛn ɛni wan pan dɛn lɔ ya nɔ gɛt ɛni tin we bad pan dɛn, dɛn rayt fɔ ɔlman, ɛn dɛn gud fɔ ɔlman.
45007013	Dat min se na di Lɔ we gud mek a day? Nɔto di Lɔ du dat! Na sin tek di Lɔ we gud fɔ kil mi so dat pipul go no aw sin tan fɔ tru, ɛn bikɔs di lɔ se pɔsin nɔ fɔ sin, dat mek sin kam wɔs pas aw i bin tan.
45007014	Wi no se di lɔ kɔmɔt to Gɔd, bɔt mi na mɔta lman, mi na sin in slev.
45007015	A nɔ ɔnda stand aw a de du: a nɔ de du wetin a want fɔ du, bifo dat, a de du dɛn tin we a nɔ lɛk fɔ du.
45007016	Wɛn a du wetin a nɔ want fɔ du, dat sho se a gri se di Lɔ rayt.
45007017	So nɔto bay misɛf a de du dɛn tin ya, na sin we de na mi at de mek a du dɛn.
45007018	A no se nɔ gud tin nɔ de na mi at, bikɔs mi na mɔta lman. Bikɔs pan ɔl we a want fɔ du gud, a nɔ ebul du am.
45007019	A nɔ de du di gud we a want du, na di bad we a nɔ want du, a de du.
45007020	So if a de du dɛn tin we a nɔ want du, nɔto bay misɛf a de du dɛn, bɔt na di sin we de na mi at de mek a du am.
45007021	Na di tin dis we a si se de bi na mi layf: Wɛn a want du gud, na bad nɔmɔ a kin ebul du.
45007022	Insay mi at, a lɛk fɔ du wetin Gɔd in lɔ se mɔta lman fɔ du.
45007023	Bɔt di lɔ we mi bɔdi de fala difrɛn frɔm di lɔ we mi at tɛl mi se na di rayt wan. Na dat mek a tan lɛkɛ jelman to di lɔ we mi bɔdi de fala, we de mek a sin.
45007024	A sɔri fɔ misɛf! Udat go pul dis bɔdi, we de mek a day, kɔmɔt pan mi?
45007025	A tɛl Gɔd tɛnki we mek wi Masta Jizɔs Krays sev mi. Na so tin de go wit mi: A no se a want du wetin Gɔd in lɔ se, bɔt bikɔs mi na mɔta lman a jɛs de fala mi at fɔ sin lɛkɛ slev.
45008001	Gɔd nɔ de kɔndɛm dɛn pipul we gɛt wanwɔd wit Jizɔs Krays.
45008002	Gɔd in Spirit we de gi layf ɛn we de rul wi dɔn mek wi gɛt wanwɔd wit Jizɔs Krays, ɛn i dɔn pul wi ɔnda di pawa we sin ɛn day bin gɛt oba wi.
45008003	Gɔd dɔn du wetin di Lɔ nɔ ebul du bikɔs mɔta lman nɔ ebul ɛp insɛf. Gɔd kɔndɛm di sin we de wok insay mɔta lman in at wɛn i sɛn in yon Pikin lɛkɛ mɔta lman kam na wɔl fɔ pul sin kɔmɔt na mɔta lman in at.
45008004	Gɔd du dis so dat wi we nɔ de du wetin wi at tɛl wi fɔ du igen, bɔt wi de du wetin Gɔd in Spirit tɛl wi, go ebul du ɔl wetin di Lɔ se rayt fɔ du.
45008005	Dɛn pipul we de fala wetin dɛn at tɛl dɛn, na dat nɔmɔ go de na dɛn ed fɔ du; bɔt dɛn wan we de du wetin Gɔd in Spirit tɛl dɛn fɔ du, na wetin di Spirit want nɔmɔ na in de na dɛn ed fɔ du.
45008006	If una jɛs de mɛmba wetin una at want nɔmɔ, dat go mek una day; bɔt if una jɛs de mɛmba wetin Gɔd in Spirit want nɔmɔ, una go gɛt di tru layf ɛn kol at.
45008007	So, if mɔta lman jɛs de mɛmba wetin in at want nɔmɔ, dat go mek i nɔ lɛk Gɔd; i nɔ go de du wetin Gɔd in lɔ se, ɛn i nɔ go ebul du am sɛf.
45008008	Dɛn pipul we jɛs de du wetin dɛn at tɛl dɛn fɔ du, nɔ go pliz Gɔd.
45008009	Bɔt una nɔ de du wetin una at gi una fɔ du, una de du wetin Gɔd in Spirit tɛl una, if Gɔd in Spirit de insay una. If Krays in Spirit nɔ de insay pɔsin, da pɔsin de nɔto Krays yon.
45008010	Bɔt if Krays de insay una, pan ɔl we una bɔdi go day bikɔs una dɔn sin, Gɔd in Spirit go mek una gɛt layf, bikɔs Krays dɔn mek ɔltin rayt bitwin una ɛn Gɔd.
45008011	If Gɔd, we mek Jizɔs rayz frɔm di grev, in Spirit de insay una, Gɔd insɛf go mek in Spirit we de insay una mek una bɔdi we go day gɛt di tru layf.
45008012	So mi kɔmpin Kristiɛn dɛn, wi mɔs du wetin Gɔd in Spirit tɛl wi fɔ du, nɔto wetin wi at tɛl wi fɔ du.
45008013	Bikɔs if una jɛs de du wetin una at tɛl una nɔmɔ, una go day, bɔt if una mek Gɔd in Spirit ɛp una fɔ kil dɛn tin we de mek una sin, una go gɛt di tru layf.
45008014	Dɛn pipul we de du wetin Gɔd in Spirit tɛl dɛn fɔ du, na Gɔd in pikin dɛn.
45008015	Di Spirit we Gɔd gi una nɔ mek una bi slev ɛn i nɔ de mek una fred, bɔt i mek una bi Gɔd in pikin dɛn ɛn na in de mek wi se, “Papa, mi Papa,” we wi de kɔl Gɔd.
45008016	Gɔd in Spirit wit wi yon spirit de tɔk di sem tin se wi na Gɔd in pikin dɛn.
45008017	We wi na Gɔd in pikin dɛn, wi go gɛt dɛn blɛsin we Gɔd dɔn prɔmis in pipul dɛn, semwe so, wi gɛt pan wetin Gɔd bin kip fɔ Krays. If wi sɔfa lɛkɛ aw Krays sɔfa, Gɔd go mek di wɔnda ful layf we Krays gɛt bi wi yon.
45008018	A shɔ se di sɔfa we wi de sɔfa naw, nɔ go kam klos ɔl di wɔnda ful tin dɛn we Gɔd go mek bi to wi.
45008019	Ɔltin we Gɔd mek de wet ɛn dɛn want bad bad mek Gɔd sho dɛn in pikin dɛn.
45008020	Gɔd mekɔp se ɔltin we i mek nɔ go min natin bambay, dɛn ɔl nɔ want dat fɔ bi, bɔt na dat Gɔd want. Ɔltin we Gɔd mek de abop se,
45008021	Gɔd go fri dɛn, so dat dɛn nɔ go rɔtin igen, dɛn go fri, lɛkɛ aw Gɔd in pikin dɛn dɔn fri.
45008022	Wi no se sote naw, i jɛs tan lɛkɛ se ɔl wetin Gɔd mek de pini bikɔs dɛn de fil pen lɛkɛ di pen we uman kin fil bifo i bɔn pikin.
45008023	Nɔto dɛn tin ya we Gɔd mek nɔmɔ de pini; bɔt wi we gɛt Gɔd in Spirit, ɛn na in Spirit i gi wi fɔs, wisɛf de pini na wi at as wi de wet fɔ di tɛm we Gɔd go mek wi bi in pikin dɛn ɛn fri wi bɔdi, wɛn i gi wi nyu bɔdi.
45008024	Bikɔs wi bin abop pan Gɔd, na dat mek i sev wi. Bɔt if wi dɔn si wetin wi de abop fɔ, wi nɔ go kɔl dat abop. Udat go abop fɔ tin we i dɔn si?
45008025	Bɔt if wi de abop fɔ tin we wi nɔ si yet, wi go bia wet fɔ am.
45008026	Semwe so, Gɔd in Spirit de ɛp wi, we wi nɔ ebul biliv pan Gɔd gud gud yet. Wi nɔ no aw fɔ pre, na Gɔd in Spirit insɛf de tɔk to Gɔd fɔ wi; di pini we i de pini gɛt minin to Gɔd we mɔta lman nɔ ebul ɔnda stand ɔ tɔk.
45008027	Gɔd, we no wetin mɔta lman want na in at, no wetin di Spirit min, bikɔs di Spirit de beg Gɔd fɔ in pipul dɛn ɛn i de tɔk wetin Gɔd insɛf want.
45008028	Wi no se ɛni tin we mit wi, Gɔd de mek i bi fɔ wi yon gud, wi we lɛk am, ɛn we i dɔn kɔl fɔ du wetin i bin dɔn plan.
45008029	Gɔd bin dɔn pik dɛn pipul we i bin dɔn mak fɔ tan lɛkɛ in Pikin, so dat in Pikin go bi di fɔs pikin pan in plɛnti brɔda dɛn.
45008030	So Gɔd kɔl dɛn pipul we i bin dɔn pik; dɛn pipul we i kɔl, i mek ɔltin rayt bitwin dɛn ɛn insɛf; wɛn i dɔn mek ɔltin rayt bitwin dɛn ɛn insɛf, i mek sɔm pan di wɔnda ful layf we Krays gɛt bi dɛn yon.
45008031	Wɛn wi luk ɔl dɛn tin ya, wetin wi go se? If Gɔd de fɔ wi, nɔbɔdi nɔ go ebul wi.
45008032	Gɔd nɔ kip in Pikin mek i nɔ sɔfa, i sakri fays am fɔ wi ɔl! Gɔd we sak ri fays in Pikin fɔ wi ɔl, i nɔ go gi wi ɔltin fri?
45008033	Udat go se Gɔd in pipul dɛn du bad? Gɔd insɛf dɔn mek ɔltin rayt bitwin in ɛn dɛn.
45008034	So ɛnibɔdi de we go se Gɔd in pipul dɛn du bad? Jizɔs Krays na di wan we dɔn day fɔ wi, ɔ a fɔ se, na in Gɔd mek rayz frɔm di grev ɛn i sidɔm na Gɔd in raytan. I de beg Gɔd fɔ wi.
45008035	Udat ɔ wetin go mek di lɛk we Krays lɛk wi tap fɔ rich wi? Natin: trɔbul, tra nga layf, di sɔfa we pipul de mek wi sɔfa, angri, po, denja, ɔ day sɛf nɔ go ebul mek di lɛk we Krays lɛk wi tap fɔ rich wi.
45008036	Lɛkɛ aw dɛn rayt na Gɔd in Buk we dɛn se, “Papa Gɔd, na fɔseka yu, pipul de tray fɔ kil wi ɔltɛm; dɛn de trit wi lɛkɛ ship we dɛn gɛt fɔ kil.”
45008037	Bɔt insay ɔl dɛn tin ya, we de bi to wi, di wan we lɛk wi de mek wi ebul win ɔltɛm.
45008038	A shɔ se natin nɔ ebul tap wi fɔ fil di lɛk we i lɛk wi: day ɔ layf, enjɛl ɔ dɛn bad spirit we de rul ɔ dɛn pawa na di klawd, dis tɛm ya ɔ di tɛm we de kam;
45008039	di wɔl we de pantap ɔ di wɔl we de ɔnda natin nɔ de we Gɔd mek we go ebul mek di lɛk we Gɔd lɛk wi we Jizɔs Krays wi Masta dɔn sho wi, tap fɔ rich wi.
45009001	Na tru wɔd a de tɔk; a nɔ de lay bikɔs mi na Krays yon pɔsin. Mi at we Gɔd in Spirit de rul, insɛf de tɛl mi se, fɔ tru, a nɔ de lay.
45009002	A sɔri bad bad fɔ mi pipul dɛn ɛn di pen we a de fil na mi at fɔ dɛn, nɔ go dɔn;
45009003	a de tɔk bɔt dɛn pipul we wi ɔl na Ju. If a bin go ɛp dɛn, a bin fɔ wish mek Gɔd kɔndɛm misɛf ɛn mek a nɔ bi Krays yon pɔsin igen.
45009004	Di Ju pipul dɛn na di pipul we Gɔd dɔn pik; i dɔn mek dɛn bi in pikin dɛn ɛn mek dɛn waka na di wɔnda ful layt we i de; i mek plɛnti agrimɛnt wit dɛn ɛn gi dɛn di Lɔ; Gɔd dɔn sho dɛn di rayt we we dɛn fɔ pre to am; dɛn dɔn gɛt ɔltin we Gɔd prɔmis dɛn.
45009005	Dɛn fɔs Ju pipul we bin de klos Gɔd na dɛn gra npapa-papa dɛn, ɛn wɛn Krays na bin mɔta lman, na bin Ju. Mek wi prez Gɔd, we de rul di wɔl, sote go! Emɛn.
45009006	A nɔ de tɛl una se Gɔd nɔ du wetin i bin dɔn prɔmis fɔ du. Gɔd du wetin i bin dɔn prɔmis fɔ du bikɔs nɔto ɔl dɛn pipul we Gɔd pik na Ju pipul;
45009007	nɔto ɔl dɛn pikin we na Ebraam in gra npi kin-pi kin dɛn na dɛn wan we Gɔd bin prɔmis Ebraam. Gɔd prɔmis Ebraam sɔntin, i se, “Na Ayzik in gra npi kin-pi kin dɛn nɔmɔ go bi yu yon.”
45009008	Dat min se dɛn pikin we Gɔd nɔ bin prɔmis se go bɔn, nɔto Gɔd in tru pikin dɛn, bɔt na di pikin dɛn nɔmɔ we Gɔd bin prɔmis Ebraam, na dɛn na in tru pikin dɛn.
45009009	Di wɔd we Gɔd tɔk wɛn i bin de prɔmis Ebraam, na in dis: “Wɛn di rayt tɛm rich, a go kam bak to yu, ɛn yu wɛf, Sera, go bɔn bɔy pikin.”
45009010	Nɔto dat nɔmɔ, Ribɛka in tu bɔy pikin dɛn bin gɛt di sem papa we na wi gra npapa-papa dɛn, Ayzik.
45009011	Gɔd tɛl Ribɛka se, “Yu big pikin go wok fɔ di smɔl wan.” Gɔd tɔk dat fɔ sho se di pikin we i pik na di wan we insɛf want, bikɔs Gɔd bin dɔn tɔk dis wɔd ya bifo di pikin dɛn bɔn, ɛn bifo dɛn gɛt chans fɔ du gud ɔ bad. So di pikin we Gɔd pik na di wan we insɛf bin dɔn kɔl, nɔto fɔseka ɛni tin we in du ɔ we di ɔda wan du.
45009013	Lɛkɛ aw dɛn rayt na Gɔd in Buk, we dɛn se, “A pik Jekɔb, bɔt a nɔ pik Isɔ.”
45009014	Wɛl, wetin wi go se? Wi go se Gɔd nɔ de du wetin rayt? Gɔd de du wetin rayt ɔltɛm!
45009015	Wɛn Gɔd de tɔk to Mozis, i se, “A go sɔri fɔ ɛnibɔdi we a want sɔri fɔ.”
45009016	So nɔto wetin mɔta lman want ɔ wetin i de du go mek Gɔd pik am, bɔt na we Gɔd sɔri fɔ am nɔmɔ.
45009017	Di tin we rayt na Gɔd in Buk we Gɔd tɛl di king na Ijipt, na in dis: “A mek yu bi king, so dat a go yus yu fɔ mek ɔlman si mi pawa, ɛn mek ɔlman na wɔl no bɔt mi.”
45009018	So, if Gɔd want sɔri fɔ ɛnibɔdi, i go sɔri fɔ am; ɛn if i want mek pɔsin in at tra nga, i go mek in at tra nga.
45009019	So wan pan una go aks mi se, “If na so Gɔd de du, wɛl, wetin du i go blem ɛnibɔdi? Udat de we go se in nɔ go du wetin Gɔd want am fɔ du?”
45009020	Bɔt udat una tink se una bi we una kin agyu wit Gɔd? Kɔntri pɔt nɔ go aks di pɔsin we mek am se, “Wetin du yu mek mi so?”
45009021	Afta ɔl, di pɔsin we de mek di kɔntri pɔt gɛt di rayt fɔ tek di kle mek wetin i want mek. I gɛt di rayt fɔ tek di sem kle fɔ mek flawa pɔt ɔ fɔ mek pɔt fɔ tek kuk.
45009022	Na so Gɔd in wok tan. Gɔd bin want sho pipul aw i vɛks ɛn di pawa we i gɛt. Bɔt i bia wit dɛn pipul we bin fit fɔ go na ɛl, we i bin fɔ jɔj bikɔs i bin vɛks pan dɛn.
45009023	Ɛn igen, i bin want sho mɔta lman aw i wɔnda ful, so i dɔn mek wi we i sɔri fɔ no aw i wɔnda ful, dat na dɛn wan pan wi we i bin dɔn du ɔltin fɔ lɔntɛm fɔ mek wi rɛdi fɔ gɛt pan di big pawa ɛn ɔna we insɛf gɛt.
45009024	Na wi na di pipul dɛn we i kɔl, sɔm pan wi na Ju ɛn sɔm nɔto Ju.
45009025	Dis na wetin Gɔd tɔk we Ozia rayt: “A go kɔl dɛn pipul we nɔto mi yon pipul, ‘Mi Pipul.’ A go kɔl di neshɔn we a nɔ bin lɛk, ‘Mi Pipul Dɛn We A Lɛk.’
45009026	Ɛn di sem ples we Gɔd bin se, ‘Una nɔto mi yon pipul’, na da sem ples de, Gɔd we gɛt layf sote go, go kɔl dɛn, ‘In bɔy pikin dɛn.’ ”
45009027	Ayzaya tɔk bɔt di Ju pipul dɛn na Izrɛl se, “Ilɛk di Ju pipul dɛn na Izrɛl bɔku lɛkɛ sansan we de na sanbich, na sɔm pan dɛn nɔmɔ Gɔd go sev,
45009028	Gɔd nɔ go te igen fɔ jɔj di pipul dɛn na dis wɔl, ɛn i go jɔj dɛn tra nga wan.”
45009029	Ayzaya bin dɔn tɔk fɔs tɛm se, “If di Masta we gɛt pawa pas ɔl nɔ bin lɛf sɔm pan wi gra npi kin-pi kin dɛn, wi bin fɔ tan lɛkɛ dɛn tɔng we dɛn kɔl Sɔdɔm ɛn Gomɔra.”
45009030	So, wetin wi go se? Dɛn pipul we nɔto Ju, we nɔ bin de tray fɔ mek ɔltin rayt bitwin dɛn ɛn Gɔd, Gɔd dɔn mek ɔltin rayt bitwin in ɛn dɛn, bikɔs dɛn dɔn biliv am;
45009031	bɔt dɛn Ju pipul we Gɔd bin dɔn pik, we bin de fɛn fɛn lɔ we go mek ɔltin rayt bitwin dɛn ɛn Gɔd, nɔ fɛn am.
45009032	If pɔsin aks wetin du dɛn nɔ fɛn da lɔ de, a go se, na bikɔs dɛn nɔ bin biliv pan Gɔd, dɛn bin abop pan di wok we dɛn de du. Dɛn bɔk dɛn fut pan di “ston we de mek pipul bɔk dɛn fut.”
45009033	Na dat dɛn rayt bɔt na Gɔd in Buk we dɛn se: “Una yɛri wetin a de tɛl una, a dɔn put ston na Zayɔn we go mek pipul bɔk dɛn fut, na di ston dat we go mek pipul fɔdɔm. Bɔt ɛnibɔdi we biliv pan am nɔ go disapɔynt.”
45010001	Mi kɔmpin Kristiɛn dɛn, a de pre wit ɔl mi at mek Gɔd go sev mi Ju pipul dɛn. A want mek Gɔd sev dɛn bad bad.
45010002	A kin tɔk fɔ dɛn se, dɛn want pliz Gɔd bad wan, bɔt dɛn nɔ no di rayt we.
45010003	Dɛn nɔ bin ɔnda stand aw Gɔd de mek ɔltin rayt bitwin in ɛn pipul, ɛn dɛn bin de tray fɔ fɛn dɛn yon we fɔ mek ɔltin rayt bitwin dɛn ɛn Gɔd; so dɛn nɔ bin gri fala Gɔd in yon we fɔ mek ɔltin rayt bitwin in ɛn dɛn.
45010004	Krays dɔn kam, di Lɔ nɔ gɛt pawa igen, so Gɔd de mek ɔltin rayt bitwin in ɛn ɛnibɔdi we biliv pan Krays.
45010005	Wɛn Mozis bin rayt bɔt dɛn pipul we tink se Gɔd de mek ɔltin rayt bitwin in ɛn dɛn pipul we de du wetin di Lɔ se, i rayt se: “Dɛn pipul we de du wetin di Lɔ se, go liv di kayn layf we di Lɔ de bring.”
45010006	Bɔt di tin we dɛn rayt na Gɔd in Buk bɔt aw Gɔd de mek ɔltin rayt bitwin in ɛn dɛn pipul we biliv pan am, na in dis: “Yu nɔ se, udat go go ɛvin?” (dat na fɔ bring Krays kam dɔng to wi).
45010007	“Yu nɔ tɔk igen se, udat go go na di ples we de ɔnda dis wɔl?” (dat na fɔ pul Krays kɔmɔt to dɛn pipul we dɔn day ɛn bring am kam.)
45010008	Dɛn rayt na Gɔd in Buk se: “Gɔd in mɛsej de klos yu, yu dɔn tɔk am ɛn i de na yu at,” dat na di mɛsej we wi de tɔk ɔlɔbɔt se una fɔ biliv pan Gɔd.
45010009	If unasɛf tɔk se, “Jizɔs na di Masta,” ɛn una biliv gud gud se Gɔd mek i rayz frɔm di grev, Gɔd go sev una.
45010010	Wɛn wi biliv pan Krays, Gɔd de mek ɔltin rayt bitwin wi ɛn insɛf; ɛn wɛn wi tɛl pipul se wi biliv pan Krays, Gɔd go sev wi.
45010011	Dɛn rayt na Gɔd in Buk se, “Ɛnibɔdi we biliv pan am nɔ go disapɔynt.”
45010012	Gɔd de sev dɛn Ju pipul ɛn dɛn pipul we nɔto Ju, bikɔs dɛn ɔl na wan, Gɔd na di wan gren Masta fɔ ɔlman ɛn i de gi ɔl dɛn wan we de pre to am plɛnti plɛnti blɛsin.
45010013	Lɛkɛ aw dɛn rayt na Gɔd in Buk se, “If ɛnibɔdi pre to di Masta fɔ mek i sev am, di Masta go sev am.”
45010014	Bɔt aw dɛn go pre to di Masta fɔ sev dɛn if dɛn nɔ biliv pan am? Ɛn aw dɛn go biliv pan am if dɛn nɔ yɛri di mɛsej? Ɛn aw dɛn go yɛri di mɛsej if pɔsin nɔ tɛl dɛn?
45010015	Ɛn aw pipul go tɛl dɛn di mɛsej if nɔbɔdi nɔ sɛn pipul fɔ tɛl dɛn? Dɛn rayt na Gɔd in Buk se, “Na wɔnda ful tin we dɛn pipul we de bring di Gud Nyus, de kam.”
45010016	Bɔt nɔto ɔlman biliv di Gud Nyus. Ayzaya insɛf tɔk se, “Masta, udat dɔn biliv di mɛsej frɔm we wi de tɔk am?”
45010017	Na dat mek pipul dɛn mɔs yɛri di mɛsej bɔt Jizɔs Krays fɔs, bifo dɛn biliv am, ɛn pipul mɔs tɛl ɔda pipul bɔt Krays fɔ mek dɛn yɛri.
45010018	Bɔt mek a aks una sɔntin: Na tru se di Ju dɛn nɔ bin dɔn yɛri di mɛsej bɔt Jizɔs Krays? Dɛn bin dɔn yɛri di mɛsej, yɛs. Dɛn rayt na Gɔd in Buk se: “Ɔl dɛn pipul ɔlɔbɔt na wɔl yɛri di wɔd dɛn we di mɛsenja dɛn tɔk.”
45010019	Mek a aks una wan ɔda tin: Di Ju pipul dɛn nɔ bin no? Dɛn bin no, yɛs. Lɔntɛm Mozis bin se, Gɔd se: “A go mek mi pipul dɛn jɛlɔs dɛn pipul we nɔto Ju; a go mek una vɛks pan dɛn neshɔn we di pipul dɛn ɔl nɔ de ɔndastand.”
45010020	Wɛn Ayzaya bin de tɛl pipul Gɔd in mɛsej, di mɛsej bin klia ɛn tra nga pas aw Mozis bin tɔk; i bin se, Gɔd se: “Dɛn pipul we nɔ bin de tray fɔ fɛn mi dɔn fɛn mi, a dɔn sho misɛf to dɛn pipul we nɔ bin de aks fɔ mi.”
45010021	Bɔt Ayzaya tɛl wi se Gɔd tɔk bɔt di Ju pipul dɛn se, “A de tret mi an ɔltɛm to dɛn wan we nɔ want fɔ du wetin a tɛl dɛn ɛn we nɔ de du wetin a tɛl dɛn, fɔ mek dɛn kam to mi.”
45011001	So mek a aks una sɔntin: Gɔd bin se i nɔ want in yon pipul dɛn igen? I nɔ tɔk dat! Misɛf na Ju we kɔmɔt Izrɛl, Ebraam na mi gra npapa-papa ɛn na Bɛnja min in fambul a kɔmɔt.
45011002	Nɔ, Gɔd nɔ se in nɔ want in yon pipul dɛn we i bin dɔn pik lɔntɛm. Una no wetin rayt na Gɔd in Buk, da say we Ila yja tɔk tra nga wan bɔt di Ju pipul dɛn, we i tɔk to Gɔd se:
45011003	“Masta, dɛn dɔn kil yu prɔfɛt dɛn, dɛn dɔn pwɛl yu ɔlta dɛn; mi na di wan gren prɔfɛt we lɛf, ɛn dɛn de tray fɔ kil misɛf.”
45011004	Wetin Gɔd bin ansa Ila yja se? Gɔd bin se, “A dɔn kip sɛvin tawzin man dɛn we nɔ nil dɔng bifo Beal fɔ misɛf, pipul min se Beal na Gɔd, bɔt nɔto Gɔd.”
45011005	Na di sem tin de bi naw; sɔm pipul de we i bin dɔn pik fɔ sev bikɔs i bin sɔri fɔ dɛn, dɛn nɔ plɛnti.
45011006	Gɔd pik dɛn pipul de bikɔs i sɔri fɔ dɛn, nɔto fɔseka ɛni tin we dɛn du. If na wetin mɔta lman de du bin de mek Gɔd pik dɛn, dat nɔto tru sɔri Gɔd bin fɔ de sɔri fɔ dɛn.
45011007	Wetin igen? Di pipul dɛn na Izrɛl nɔ bin fɛn wetin dɛn bin de luk fɔ. Na dɛn pipul we nɔ plɛnti, we Gɔd pik, fɛn am. Gɔd mek di ɔda pipul dɛn nɔ ebul yɛri wɛn i kɔl dɛn.
45011008	Lɛkɛ aw dɛn rayt na Gɔd in Buk se, “Gɔd mek dɛn nɔ ebul fil ɛn tink; te tide dɛn yay nɔ de si ɛn dɛn yes nɔ de yɛri.”
45011009	Ɛn King Devid se: “Mek dɛn tin we dɛn de it ɛn ɛnjɔy tɔn trap fɔ kech dɛn; lɛ Gɔd mek dɛn fɔdɔm ɛn mek i pɔnish dɛn!
45011010	Lɛ Gɔd mek dɛn yay dak so dat dɛn nɔ go si; ɛn lɛ i mek dɛn sɔfa fɔ di trɔbul we dɛn de mek.”
45011011	So, mek a aks una ɔda kwɛshɔn: Wɛn di Ju pipul dɛn bin bɔk dɛn fut, dɛn bin fɔdɔm ɛn dɛn nɔ bin ebul rayz igen? Natin lɛkɛ dat nɔ bi! Bikɔs di Ju dɛn bin sin, Gɔd tɔn to dɛn pipul we nɔto Ju ɛn sev dɛn, so di Ju dɛn de jɛlɔs dɛn pipul we nɔto Ju.
45011012	Di sin we di Ju dɛn sin bring big blɛsin kam na di wɔl, ɛn bikɔs di Ju dɛn nɔ gri fɔ du wetin Gɔd want fɔ mek i sev dɛn, dat bring big blɛsin kam to dɛn pipul we nɔto Ju. Bɔt di blɛsin dɛn go big pas dat wɛn ɔl di Ju dɛnsɛf go kam bak to Gɔd ɛn du wetin i want fɔ mek i sev dɛn.
45011013	Naw a de tɔk to una we nɔto Ju: Wans mi na apɔsul to una we nɔto Ju, a go tɛl Gɔd tɛnki fɔ di wok we i dɔn gi mi fɔ du.
45011014	Sɔntɛm, we a de du dat, a go mek mi yon Ju kɔntri man dɛn jɛlɔs una, so da we de a kin mek Gɔd sev sɔm pan dɛn.
45011015	Di tɛm we Gɔd nɔ bin gri tek dɛn fɔ bi in yon pipul igen, i bin mek dɛn ɔda pipul na di wɔl bi in padi dɛn. Wɛn Gɔd go tek dɛn fɔ bi in yon pipul dɛn, dɛn go jɛs tan lɛkɛ dayman we gɛt layf bak.
45011016	If ɛnibɔdi gi Gɔd di fɔs af bred we i kɔt, dat min se di wan ol bred blant Gɔd; ɛn if ɛnibɔdi gi Gɔd tik in rut, dat min se ɔl di an dɛn pan di tik blant Gɔd.
45011017	Dɛn dɔn brok sɔm pan di an dɛn pan di ɔliv tik we pɔsin plant, ɛn dɛn dɔn jɔyn di wayl ɔliv tik in an pan di ɔliv tik we pɔsin plant. Una we nɔto Ju jɛs tan lɛkɛ di wayl ɔliv tik, ɛn naw una de ɛnjɔy pan di Ju pipul dɛn blɛsin lɛkɛ aw di wayl ɔliv tik in an we dɛn jɔyn, de gɛt pan di wata we de kɔmɔt pan di ɔliv tik we pɔsin plant.
45011018	Na dat mek, una nɔ fɔ tink se una bɛtɛ pas dɛn pipul we tan lɛkɛ tik an we Gɔd kɔt. Una nɔ fɔ prawd! Una jɛs tan lɛkɛ an pan tik nɔmɔ, nɔto una de mek di rut tinap tra nga, na di rut de mek una tinap tra nga.
45011019	Bɔt una go se, “Wetin yu tɔk na tru, bɔt Gɔd brok di an dɛn so dat wi go de na di ples we dɛn bin de.”
45011020	Dat na tru! Gɔd brok dɛn kɔmɔt bikɔs dɛn nɔ bin biliv, ɛn i lɛf una na di ples we dɛn bin de, bikɔs una biliv. Bɔt una nɔ fɔ prawd bikɔs una dɔn tek di ples we dɛn bin de, una fɔ fred Gɔd.
45011021	If Gɔd nɔ lɛf di Ju dɛn we tan lɛkɛ dɛn an we de gro pan tik, una min se i go lɛf una we i tek kam jɔyn pan dɛn?
45011022	Dat fɔ mek una si aw Gɔd gud, bɔt igen aw i kin ol pɔsin wit tra nga an. Gɔd kin ol dɛn pipul we bin biliv bɔt we dɔn tap fɔ biliv ɛn bigin du bad, wit tra nga an, bɔt i go gud to una if una stil de du dɛn tin we go mek i sho una aw i gud; bɔt if una nɔ du dɛn tin de, Gɔd go kɔt unasɛf kɔmɔt pan insɛf.
45011023	Ɛn if di Ju dɛn chenj ɛn bigin biliv Gɔd bak, Gɔd go put dɛn bak na di ples we dɛn bin de, bikɔs Gɔd ebul fɔ du dat.
45011024	Una we nɔto Ju, una tan lɛkɛ dɛn an we pipul brok kɔmɔt pan wayl ɔliv tik, ɛn we dɛn dɔn jɔyn pan ɔliv tik we pɔsin plant, pan ɔl we nɔto so dat fɔ bi. Bɔt di Ju pipul dɛn tan lɛkɛ tik we dɛn plant; i go izi fɔ mek Gɔd jɔyn dɛn an we dɛn bin brok pan di tik we dɛn bin dɔn de pan, pas fɔ tek dɛn an we dɛn bin brok kɔmɔt pan di wayl ɔliv tik, jɔyn dɛn pan di tik we pɔsin bin plant.
45011025	Mi kɔmpin Kristiɛn dɛn, wan tru tin de we a want mek una no, we na sikrit. I go mek una nɔ tink se una gɛt sɛns tumɔs. Na di sikrit dis: Nɔto fɔɛva di pipul dɛn na Izrɛl nɔ go gri fɔ biliv, na sote di tɛm nɔmɔ we ɔl dɛn pipul we nɔto Ju we Gɔd dɔn mak, go kam ɔnda in rul.
45011026	Na di we dis we Gɔd go sev ɔl dɛn Izrɛl pipul. Lɛkɛ aw dɛn rayt na Gɔd in Buk we dɛn se, “Di pɔsin we de sev pipul go kɔmɔt na Zayɔn, ɛn i go pul bad kɔmɔt na Jekɔb in granpikin-pikin dɛn at.”
45011027	Ɛn Gɔd se, “A go mek dis agrimɛnt wit dɛn wɛn a dɔn padin dɛn sin.”
45011028	Bikɔs di Ju dɛn tɔn dɛn bak pan di Gud Nyus, dɛn na pipul we nɔ lɛk Gɔd, ɛn di et we dɛn et di Gud Nyus dɔn mek Gɔd ɛp una we nɔto Ju. Bɔt bikɔs Gɔd bin dɔn pik di Ju pipul dɛn, dɛn na in padi dɛn bikɔs i bin dɔn prɔmis Ebraam, Ayzik ɛn Jekɔb se dɛn gra npikin-pi kin dɛn go bi in padi dɛn sote go.
45011029	Dɛn pipul we Gɔd dɔn pik, i dɔn pik dɛn; ɛn di blɛsin we i dɔn gi dɛn, i dɔn gi dɛn. Gɔd nɔ de chenj.
45011030	Fɔs tɛm una we nɔto Ju nɔ bin de du wetin Gɔd tɛl una fɔ du, bɔt naw Gɔd dɔn sɔri fɔ una bikɔs di Ju dɛn nɔ du wetin i tɛl dɛn fɔ du.
45011031	Di Ju pipul dɛn nɔ de du wetin Gɔd want naw, bɔt we Gɔd bin sɔri fɔ una, i go sɔri fɔ dɛnsɛf.
45011032	Bikɔs ɔlman nɔ bin gri fɔ du wetin i tɛl dɛn fɔ du, Gɔd mek dɛn ɔl nɔ ebul fɔ lɛf dɛn sin igen so dat i go sɔri fɔ dɛn.
45011033	Gɔd de sho se in sɔri bad fɔ ɔlman! Gɔd gɛt bɔku, bɔku sɛns we nɔ mɔta lman nɔ gɛt ɛn i sabi ɔltin! Udat ebul ɛksplen wetin du Gɔd mekɔp fɔ du dɛn tin we i de du, ɔ ɔnda stand wetin i de du?
45011034	Na di tin dat we dɛn de tɔk we dɛn rayt na Gɔd in Buk se, “Udat go no wetin di Masta de tink? Udat ebul fɔ advays am?
45011035	Udat dɔn gi di Masta ɛnitin wande, so dat di Masta gɛt kɔz fɔ gi am ɔda tin bak?”
45011036	Na Gɔd mek ɔltin, na in de mek ɔltin wok lɛkɛ aw dɛn fɔ wok, ɛn na fɔ am ɔltin de. Mek ɔlman prez Gɔd sote go! Emɛn.
45012001	Mi kɔmpin Kristiɛn dɛn, bikɔs Gɔd de sɔri fɔ wi bad bad, a de beg una mek una gi una layf lɛkɛ sakri fays to Gɔd fɔ du in wok, ɛn fɔ du ɔl wetin i lɛk; na di tru we dat fɔ wɔship Gɔd.
45012002	Una nɔ fɔ de du lɛkɛ aw di pipul dɛn na dis wɔl de du, bɔt una fɔ lɛ Gɔd chenj una at so dat ɔl wetin una de tink ɛn du go chenj. Dat go mek una ebul no wetin Gɔd want; dat na: wetin gud, wetin Gɔd lɛk, ɛn wetin nɔbɔdi nɔ go ebul fɛn fɔlt pan.
45012003	Ɛn fɔseka wetin Gɔd dɔn gi mi bikɔs i gud, a de tɛl una ɔl se: Una nɔ tink se una bɛtɛ pas aw una tan, bɔt una fɔ tink lɛkɛ aw soba pipul de tink bɔt dɛnsɛf, ɛn una ɔl fɔ jɔj unasɛf bay aw Gɔd mek una ebul biliv am.
45012004	Wi bɔdi gɛt plɛnti difrɛn difrɛn pat, ɛn ɔl di pat dɛn gɛt difrɛn difrɛn wok.
45012005	Semwe so, pan ɔl we wi plɛnti, wi jɛs tan lɛkɛ wan bɔdi bikɔs wi gɛt wanwɔd wit Krays, ɛn wi ɔl jɔyn lɛkɛ aw di difrɛn pat dɛn pan di bɔdi jɔyn.
45012006	So ɔlman fɔ wok lɛkɛ aw Gɔd mek i ebul wok wit di pawa ɔ sɛns we Gɔd gi am. If Gɔd mek wi ebul fɔ tɛl ɔda pipul bɔt am, wi fɔ du am bay aw wi biliv.
45012007	If Gɔd mek wi want fɔ ɛp di Kristiɛn dɛn ɔltɛm ɛn mek wi sabi wetin fɔ du, wi fɔ ɛp dɛn. If i mek wi sabi fɔ lan pipul, wi fɔ lan pipul.
45012008	If i mek wi sabi fɔ kɔrej pipul, wi fɔ kɔrej pipul. If Gɔd gi ɛnibɔdi gudat fɔ sheb wetin i gɛt wit ɔda pipul, di pɔsin fɔ de du dat wit ɔl in at; ɛnibɔdi we Gɔd gi pawa fɔ rul, fɔ rul lɛkɛ soba pɔsin; ɛnibɔdi we Gɔd gi ajo, fɔ gladi fɔ sho am.
45012009	If una se una lɛk pipul una fɔ lɛk dɛn wit ɔl una at. Una nɔ fɔ lɛk ɛni tin we bad, una fɔ lɛk ɛni tin we gud ɛn kip am na una at.
45012010	Una fɔ lɛk una kɔmpin gud, lɛkɛ aw Kristiɛn brɔda dɛn fɔ lɛk dɛnsɛf; una fɔ want fɔ rɛspɛkt una kɔmpin.
45012011	Una fɔ wok tra nga wan, una nɔ fɔ les. Una fɔ put ɔl una at pan di wok we una de du fɔ di Masta.
45012012	Una fɔ gladi ɔltɛm bikɔs una abop pan Gɔd, una fɔ bia wɛn trɔbul mit una; ɛn una fɔ de pre ɔltɛm.
45012013	Una fɔ tek pan una yon tin dɛn gi una kɔmpin Kristiɛn dɛn tin we dɛn nɔ gɛt we dɛn fɔ gɛt, ɛn una fɔ du gud to dɛn Kristiɛn tre nja dɛn we kam na una os.
45012014	Una fɔ aks Gɔd fɔ blɛs dɛn pipul we de mek una sɔfa; una nɔ fɔ aks Gɔd fɔ kɔs dɛn, una fɔ aks Gɔd fɔ blɛs dɛn.
45012015	Una fɔ gladi wit pipul wɛn dɛn gladi, ɛn una fɔ sɔri wit pipul wɛn dɛn sɔri.
45012016	Una fɔ kia fɔ ɔlman lɛkɛ aw una kia fɔ unasɛf. Una nɔ fɔ prawd, bɔt una fɔ gri fɔ du dɛn wok we savant sɛf kin du. Una nɔ fɔ tink se una gɛt plɛnti sɛns.
45012017	If pɔsin du una bad, una nɔ fɔ tɔn di bad gi am bak. Una fɔ de tray fɔ du dɛn tin we gud na ɔlman yay.
45012018	Una fɔ du ɔl wetin una ebul fɔ du so dat una kin de kwayɛt wan wit ɔlman.
45012019	Mi padi dɛn, una nɔ fɔ tɔn bad gi ɛnibɔdi we du una bad, bɔt una fɔ lɛ Gɔd kɔndɛm di pɔsin. Dɛn rayt na Gɔd in Buk se, “Di Masta se, a go mek dɛn pipul we de du ɔda pipul bad, sɔfa fɔ di bad we dɛn de du.”
45012020	Bɔt una fɔ du lɛkɛ aw dɛn rayt na Gɔd in Buk, we dɛn se, “If pɔsin we nɔ lɛk una, angri, una fɔ gi am tin fɔ it; if i tɔsti, una fɔ gi am tin fɔ drink. If una du dat, di pɔsin go shem bad bad.”
45012021	Una nɔ mek ɛni bad tin mek una at pwɛl, bɔt una fɔ du gud to ɛnibɔdi we du una bad, da we de ɛnibɔdi we du una bad ɔ mɛmba bad fɔ una, nɔ go ebul una.
45013001	Una ɔl fɔ du wetin dɛn wan we de rul na di kɔntri tɛl una fɔ du, bikɔs nɔbɔdi nɔ go gɛt pawa fɔ rul pas Gɔd gi am da pawa de, ɛn na Gɔd put dɛn pipul we de rul, oba una.
45013002	Na dat mek, ɛnibɔdi we nɔ gri fɔ du wetin di pipul dɛn we de rul se, nɔ gri wit wetin Gɔd dɔn se fɔ bi; ɛn ɛnibɔdi we du dat go mek Gɔd pɔnish am.
45013003	Dɛn pipul we de du wetin rayt nɔ fɔ fred dɛn wan we de rul; na dɛn pipul we de du bad nɔmɔ fɔ fred dɛn. Una nɔ go lɛk fɔ mek una nɔ fred di pipul dɛn we de rul? Wɛl, una du wetin rayt, da tɛm de dɛn go prez una.
45013004	Dɛn pipul we de rul, na Gɔd in wokman dɛn we de wok fɔ ɛp una. Bɔt if una du bad, una fɔ fred dɛn, bikɔs dɛn gɛt di pawa fɔ pɔnish una ɛn dɛn go pɔnish una. Dɛn tinap fɔ Gɔd we dɛn de jɔj ɛn pɔnish dɛn pipul we de du bad.
45013005	Na dat mek una fɔ du wetin dɛn wan we de rul tɛl una fɔ du. Una nɔ fɔ jɛs du am nɔmɔ bikɔs Gɔd go mek dɛn jɔj ɛn pɔnish una if una nɔ du wetin dɛn tɛl una fɔ du, una fɔ du am bikɔs una no insay una at se, na dat una fɔ du.
45013006	Semwe so, una fɔ de pe taks bikɔs dɛn wan we de rul, na Gɔd in wokman dɛn. Dɛn de du Gɔd in wok we dɛn de du di wok we dɛn fɔ du.
45013007	Una fɔ pe dɛn ɔl wetin una gɛt fɔ pe dɛn; una fɔ pe ɛni taks we di gɔvmɛnt se una fɔ pe, ɛn una fɔ rɛspɛkt ɔl una rula dɛn.
45013008	Una nɔ fɔ o ɛnibɔdi dɛt, pas di dɛt we na fɔ lɛk una kɔmpin mɔta lman. Ɛnibɔdi we lɛk in kɔmpin mɔta lman de du wetin di Lɔ se.
45013009	Di lɔ dɛn we Gɔd gi Mozis se, “Man nɔ fɔ lɛf in wɛf go kip ɔda uman ɛn uman nɔ fɔ lɛf in man go kip ɔda man; nɔ fɔ kil; nɔ fɔ tif; ɛn nɔ fɔ gɛt tifyay” ɔl dɛn lɔ ya ɛn ɛni ɔda wan dɛn de insay wan lɔ we se, “Una fɔ lɛk una kɔmpin mɔta lman lɛkɛ aw una lɛk unasɛf.”
45013010	Ɛnibɔdi we lɛk in kɔmpin mɔta lman, nɔ go du am bad. If ɛnibɔdi lɛk in kɔmpin mɔta lman, da pɔsin de dɔn du ɔl wetin ɔl di lɔ dɛn se.
45013011	Una fɔ du wetin a tɛl una fɔ du naw bikɔs una no se di tɛm we una fɔ wek, dɔn kam, bikɔs di de we Gɔd go sev wi dɔn kam klos naw pas di tɛm we wi bin fɔs biliv pan Jizɔs Krays.
45013012	Nɛt dɔn de pas, de tɛm dɔn kam klos. Una lɛ wi lɛf fɔ du dɛn bad tin we dɛn wikɛd pipul we de na dak de du, bɔt lɛ wi tek dɛn tin we wi de tek fɛt, wi we de na di layt bikɔs wi no di tru we, ɛn lɛ wi rɛdi fɔ di fɛt.
45013013	Una lɛ wi de du ɔl wetin wi fɔ du lɛkɛ pipul we de na di tru layt; wi nɔ fɔ liv fri layf, wi nɔ fɔ de drɔnk, wi nɔ fɔ liv bad layf, wi nɔ fɔ de fɛt ɔ jɛlɔs wi kɔmpin.
45013014	Mek Masta Jizɔs Krays bi lɛkɛ di klos we wi de wɛr, mek i rul ɔl wi layf, ɛn mek wi lɛf fɔ du dɛn bad tin we wi at gi wi fɔ du.
45014001	Una fɔ trit di pɔsin we nɔ biliv gud yet lɛkɛ una brɔda, una nɔ fɔ agyu wit am bɔt wetin i tink se rayt fɔ du.
45014002	Sɔm pipul biliv se dɛn kin it ɔltin, bɔt ɔda pipul de we nɔ biliv yet se dɛn kin it ɔltin, dɛn biliv se dɛn nɔ fɔ it bif.
45014003	Dɛn pipul we de it ɛni kayn tin nɔ fɔ tink se dɛn bɛtɛ pas dɛn pipul we nɔ de it bif; ɛn dɛn pipul we nɔ de it bif nɔ fɔ kɔndɛm dɛn pipul we de it ɔltin, bikɔs Gɔd dɔn tek dɛn pipul we de it ɔltin lɛkɛ in yon.
45014004	Udat na una fɔ jɔj ɔda pɔsin savant? Na di pɔsin we i de wok to fɔ tɛl am, if i du gud ɔ if i du bad. Di savant go ebul du wetin i fɔ du bikɔs Gɔd we na di Masta ebul fɔ mek i du wetin i fɔ du.
45014005	Sɔm pipul fil se wan de bɛtɛ pas dɛn ɔda de, ɛn ɔda pipul fil se nɔ de nɔ bɛtɛ pas in kɔmpin. Una ɔl fɔ shɔ se wetin una de tink, rayt.
45014006	Ɛnibɔdi we tek wan de pas dɛn ɔda de, de du am fɔ ɔna di Masta. Ɛnibɔdi we de it ɔltin, de du am fɔ ɔna di Masta, bikɔs i de tɛl Gɔd tɛnki fɔ di it. Semwe so, ɛnibɔdi we nɔ gri it bif ɛn ɔda tin dɛn, de du dat fɔ ɔna di Masta semwe so, ɛn i de tɛl Gɔd tɛnki.
45014007	Nɔn pan wi nɔ fɔ liv fɔ insɛf nɔmɔ; ɛn nɔn nɔ go jɛs day fɔ insɛf nɔmɔ.
45014008	Wɛn wi liv, wi liv fɔ di Masta; wɛn wi day, wi day fɔ di Masta. So, wɛda wi liv ɔ wɛda wi day, wi na di Masta yon.
45014009	Na di rizin dat we mek Krays day ɛn rayz frɔm di grev fɔ mek i bi di Masta fɔ dɛn pipul we dɔn day ɛn dɛn wan we nɔ day yet.
45014010	So wetin du sɔm pan una de jɔj una kɔmpin Kristiɛn, ɛn sɔm ɔda wan dɛn de fil se dɛn bɛtɛ pas dɛn kɔmpin Kristiɛn? Wi ɔl gɛt fɔ tinap bifo Gɔd we go jɔj wi.
45014011	Dɛn rayt na Gɔd in Buk se, “Di Masta se, wans nɔmɔ a gɛt layf, a prɔmis se ɔlman go nil dɔng bifo mi, ɛn ɔlman go tɔk ɔlɔbɔt se, mi na Gɔd.”
45014012	So ɔlman go gɛt fɔ ansa fɔ insɛf to Gɔd fɔ wetin i du na wɔl.
45014013	So wi fɔ lɛf fɔ jɔj wi kɔmpin, wi fɔ mekɔp nɔ fɔ du ɛni tin we go mek wi kɔmpin Kristiɛn sin.
45014014	Di wanwɔd we a gɛt wit Masta Jizɔs mek a no gud gud se natin nɔ de we bad fɔ it, na bay aw pɔsin luk am nɔmɔ; bɔt if pɔsin biliv se sɔntin bad fɔ am fɔ it, dɛn di tin bad fɔ di pɔsin fɔ it.
45014015	If una fos fɔ it wan tin we de mek una kɔmpin Kristiɛn dɛn fil bad, dat min se una nɔ lɛk una kɔmpin Kristiɛn dɛn lɛkɛ aw una fɔ lɛk dɛn. Una nɔ fɔ it wetin una fil fɔ it if dat go mek di pɔsin we Krays day fɔ, tap fɔ biliv am.
45014016	Una nɔ fɔ mek pipul tɔk bad bɔt ɛni tin we una luk se na gud tin.
45014017	Wɛn pɔsin de tɔk bɔt di rul we Gɔd de rul, i nɔ de tɔk bɔt tin fɔ it ɛn tin fɔ drink, bɔt i de tɔk bɔt aw Gɔd de mek ɔltin rayt bitwin in ɛn mɔta lman, di kol at we Gɔd de gi, ɛn di gladi we Gɔd in Spirit de put na pɔsin in at.
45014018	Ɛnibɔdi we de sav Krays lɛkɛ dis go mek Gɔd gladi ɛn i go mek mɔta lman sɛf lɛk wetin i de du.
45014019	So, wi fɔ tray ɔltɛm fɔ de du dɛn tin we go bring kol at, ɛn dɛn tin we go mek ɔda pipul ɛn wisɛf biliv Gɔd mɔ ɛn mɔ.
45014020	Una nɔ mek di tin we Gɔd dɔn du pwɛl, fɔseka it. Una kin it ɔltin, bɔt una nɔ fɔ it ɛni tin we go mek ɔda pɔsin sin.
45014021	Di rayt tin we una fɔ du, na in dis: una nɔ fɔ it bif, ɔ drink wayn, ɔ du ɛni ɔda tin we go mek una kɔmpin Kristiɛn sin.
45014022	Ɛni tin we una biliv bɔt wetin fɔ drink ɔ it fɔ lɛf bitwin una ɛn Gɔd. Wɛn pɔsin de du tin we i biliv se rayt ɛn i nɔ dawt insɛf, da pɔsin de, api.
45014023	Bɔt if pɔsin de dawt na in at wɛn i de it sɔntin, Gɔd go kɔndɛm am bikɔs i nɔ biliv se wetin i de du, rayt. If wi du ɛni tin we wi nɔ biliv se rayt, dat na sin.
45015001	Wi we biliv Gɔd gud gud fɔ ɛp dɛn wan we nɔ biliv bɛtɛ fɔ mek dɛn biliv mɔ ɛn mɔ se Gɔd go ɛp dɛn pan ɔl wetin de mɔna dɛn. Wi nɔ fɔ jɛs de du wetin wi want fɔ wisɛf.
45015002	Wi ɔl fɔ de du wetin gud fɔ wi kɔmpin Kristiɛn dɛn we go mek dɛn gladi, so dat dɛn go biliv pan Krays gud.
45015003	Krays nɔ bin du ɔl wetin i du fɔ pliz insɛf, bɔt dɛn rayt na Gɔd in Buk se, i se, “Wɛn pipul kɔs yu, na mi dɛn kɔs.”
45015004	Ɔltin we rayt na Gɔd in Buk na fɔ lan wi sɔntin, so dat, we di tin we rayt de, de mek wi ebul bia ɛn mek wi gɛt kɔrej, wi go no se Gɔd nɔ go lɛf wi.
45015005	Ɛn lɛ Gɔd we de mek pipul ebul bia ɛn gɛt kɔrej, mek una ɔl gri, bikɔs una de fala Jizɔs Krays in yon we,
45015006	so dat una ɔl go prez Gɔd, we na wi Masta Jizɔs Krays in Papa, wit wan at.
45015007	So una fɔ ol una kɔmpin lɛkɛ aw Krays ol una, so dat pipul go prez Gɔd.
45015008	A de tɛl una se Krays kam fɔ ɛp di Ju pipul dɛn fɔ sho se Gɔd go du wetin i bin dɔn prɔmis Ebraam, Ayzik ɛn Jekɔb,
45015009	ɛn igen, i kam fɔ mek dɛn pipul we nɔto Ju prez Gɔd fɔ we i sɔri fɔ dɛn ɛn bring dɛn kam to insɛf. Lɛkɛ aw dɛn rayt na Gɔd in Buk, we dɛn se, “So a go tɛl yu tɛnki wɛn a de wit dɛn pipul we nɔto Ju; a go sing ɛn prez yu nem.”
45015010	Dɛn rayt igen na Gɔd in Buk se, “Una we nɔto Ju, una fɔ gladi wit dɛn pipul we Gɔd dɔn pik.”
45015011	Ɛn igen, “Una we nɔto Ju, fɔ prez di Masta; ɔlman fɔ prez am!”
45015012	Ayzaya tɔk igen se, “Wan pɔsin we go kɔmɔt na Jɛsi in fambul layn, go kam; Gɔd go mek i rul dɛn pipul we nɔto Ju, ɛn dɛn go abop pan am.”
45015013	Lɛ Gɔd we de mek wi abop, mek una gladi bad ɛn gi una kol at bikɔs una biliv pan am, so dat in Spirit go mek una abop pan am mɔ ɛn mɔ.
45015014	Mi kɔmpin Kristiɛn dɛn, a shɔ se una gud, una no ɔl wetin una fɔ du ɛn una ebul advays una kɔmpin dɛn.
45015015	A nɔ ayd natin na dis lɛta, a mɛmba una bɔt sɔm tin dɛn we a bin dɔn tɛl una bɔt. A nɔ ayd natin bikɔs na Gɔd gi mi dis wɔnda ful wok fɔ du fɔ Jizɔs Krays fɔ ɛp dɛn pipul we nɔto Ju. Wɛn a de tɛl pipul di Gud Nyus we Gɔd gi wi, a de du di sem wok we dɛn man we de mek sakri fays fɔ pipul sin de du, so dat dɛn pipul we nɔto Ju go tan lɛkɛ sakri fays we go mek Gɔd gladi; we Gɔd in Spirit dɔn mek dɛn klin we mek Gɔd luk se dɛn fit fɔ bi in yon.
45015017	Bikɔs a gɛt wanwɔd wit Jizɔs Krays, a kin fil prawd fɔseka di wok we a de du fɔ Gɔd.
45015018	A nɔ go tɔk bɔt ɛni tin pas wetin Krays mek a ebul du fɔ mek dɛn pipul we nɔto Ju du wetin Gɔd tɛl dɛn fɔ du. Na di wɔd dɛn we a tɔk, di tin dɛn we a du,
45015019	di wɔnda ful wok dɛn we sho se Gɔd gɛt pawa, ɛn di pawa we Gɔd in Spirit gɛt mek dɛn du wetin Gɔd bin want dɛn fɔ du. Ɛni say we a tap wɛn a bin kɔmɔt Jerusɛlɛm de go Ili ri kum, a tɛl pipul di Gud Nyus bɔt Krays.
45015020	Di tin we a want du na layf, na fɔ tɛl pipul we nɔ yɛri bɔt Krays yet di Gud Nyus, so dat a nɔ go du wok we ɔda pɔsin bin dɔn bigin du.
45015021	Lɛkɛ aw dɛn rayt na Gɔd in Buk, we dɛn se, “Dɛn pipul we dɛn nɔ bin tɛl bɔt Krays go luk ɔp to am, ɛn dɛn wan we nɔ yɛri bɔt am yet go sabi bɔt am.”
45015022	Na dat mek, plɛnti tɛm we a kin want kam fɛn una, sɔntin kin bi we kin mek a nɔ ebul kam.
45015023	Bɔt naw a dɔn du ɔl wetin a fɔ du na dɛn ples ya we dɛn nɔ bin yɛri bɔt Krays yet, ɛn we a bin dɔn want fɔ kam fɛn una lɔntɛm,
45015024	a go lɛk fɔ pas to una naw we a de go Spen, ɛn afta a go dɔn de wit una fɔ sɔm tɛm, a go want mek una gi mi sɔm mɔni we go ɛp mi fɔ pe go de.
45015025	Bɔt naw a de kɛr sɔm mɔni go Jerusɛlɛm fɔ ɛp Gɔd in pipul dɛn de.
45015026	Bikɔs di chɔch mɛmba dɛn na Masi do nya ɛn Gris dɔn mekɔp fɔ gi dɛn Kristiɛn we nɔ gɛt natin na Jerusɛlɛm sɔm mɔni.
45015027	Na di mɛmba dɛnsɛf mekɔp fɔ du dat. Ɛn, fɔ tru, dɛn fɔ ɛp dɛn Kristiɛn pipul we nɔ gɛt natin na Jerusɛlɛm. Di Ju dɛn bin dɔn gi dɛn pipul we nɔto Ju pan Gɔd in blɛsin we dɛn mek dɛn yɛri di Gud Nyus bɔt Krays, so dɛn Kristiɛn we nɔto Ju, dɛnsɛf fɔ ɛp dɛn Ju Kristiɛn wit dɛn tin lɛkɛ mɔni so.
45015028	Wɛn a dɔn gi ɔl di kɔpɔ we di pipul dɛn na Masi do nya ɛn Gris dɔn gɛda fɔ dɛn, a go kɔmɔt de ɛn a go pas to una wɛn a de go Spen.
45015029	Wɛn a kam to una, a go kam wit ɔl di blɛsin we Krays gi mi fɔ gi una.
45015030	Mi kɔmpin Kristiɛn dɛn, fɔseka di biliv we wi biliv pan wi Masta Jizɔs Krays, ɛn di lɛk we Gɔd in Spirit put na wi at, a de beg una mek una pre fɔ mi wit ɔl una at lɛkɛ aw misɛf de pre fɔ misɛf.
45015031	Una pre mek dɛn pipul na Judia we nɔ biliv pan Jizɔs Krays nɔ du mi bad, ɛn mek Gɔd in pipul dɛn na Jerusɛlɛm gladi fɔ wetin a de go du fɔ dɛn.
45015032	So if Gɔd gri, a go kam to una wit gladi na mi at, ɛn a go ɛnjɔy di tɛm we a go de to una, bikɔs a go blo ɛn wi go de kɔrej wi kɔmpin.
45015033	Mek Gɔd, we de gi kol at, de wit una ɔl! Emɛn.
45016001	Wi sista Fibi we de wok na di chɔch we de na Sɛnkria, na gud pɔsin.
45016002	Una fɔ du ɔltin we fɔ du fɔ am bikɔs i de wit Krays ɛn unasɛf na Gɔd pipul. Una mɔs ɛp am wit ɛni tin we i want mek una ɛp am wit, bikɔs insɛf dɔn ɛp plɛnti pipul ɛn i dɔn ɛp misɛf.
45016003	A de tɛl Prisila ɛn Akwila adu, dɛnsɛf bin de wok fɔ Jizɔs Krays wit mi;
45016004	dɛn bin rɛdi fɔ day fɔseka mi. Mi ɛn ɔl dɛn Kristiɛn we nɔto Ju de tɛl dɛn plɛnti tɛnki.
45016005	A de tɛl dɛn Kristiɛn we de kip mitin na Prisila ɛn Akwila dɛn os, adu. A de tɛl mi gud padi, Ipi nitɔs, adu, na in na di fɔs pɔsin we biliv pan Krays na wan pat na Eshya.
45016006	A de tɛl Meri, we dɔn wok tra nga wan fɔ una, adu.
45016007	A de tɛl Andrɔnikɔs ɛn Junias adu, dɛn na mi kɔntri man dɛn we wi ɔl bin de na jel; ɔl di apɔsul dɛn bin no dɛn gud, dɛn bin dɔn biliv pan Krays bifo mi.
45016008	A de tɛl Amplietɔs adu, na mi gud padi we gɛt wanwɔd wit di Masta.
45016009	A de tɛl Ɔbanɔs adu, insɛf na man we de wok fɔ Krays; ɛn a de tɛl mi gud padi, Ste kis, adu.
45016010	A de tɛl Apɛliz adu, na pɔsin we dɔn sho gud gud wan se in tru to Krays. A de tɛl Ari sto bulɔs in fambul dɛn adu.
45016011	A de tɛl mi Ju kɔntri man, Ɛro dian, ɛn ɔl dɛn Kristiɛn we de na Nasisɔs in os, adu.
45016012	A de tɛl Tra yfina ɛn Tra yfosa, we de wok fɔ di Masta, adu; ɛn mi gud padi Pasis, we dɔn wok plɛnti fɔ di Masta.
45016013	A de tɛl Rufɔs adu, na gud gud Kristiɛn, ɛn a de tɛl Rufɔs in mama adu, i kin ɛp mi lɛkɛ se mi na in pikin.
45016014	A de tɛl Asi nkritɔs, Flegɔn, Amiz, Patro bas, Amas ɛn ɔl di ɔda Kristiɛn dɛn we de wit dɛn, adu.
45016015	A de tɛl Filɔlogɔs ɛn Julia, Nirus ɛn in sista, Oli mpas, ɛn ɔl dɛn Kristiɛn we de wit dɛn, adu.
45016016	Una fɔ de tɛl una kɔmpin adu lɛkɛ aw brɔda kin tɛl in brɔda adu. Ɔl dɛn Kristiɛn na dɛn ɔda chɔch de tɛl una adu.
45016017	Mi kɔmpin Kristiɛn dɛn, a de beg una fɔ de wach dɛn pipul we de sɛtfaya, mek pipul dɛn nɔ gɛt wanwɔd, ɛn mek di Kristiɛn dɛn bigin biliv ɔda tin. Dɛn de lan una tin we difrɛn frɔm wetin wi dɔn lan una; una nɔ fɔ gɛt natin fɔ du wit dɛn.
45016018	Dɛn pipul we de du dɛn kayn tin ya nɔ de du wi Masta Jizɔs Krays in wok, dɛn de wok fɔ sati sfay dɛnsɛf nɔmɔ. Dɛn gɛt swit mɔt ɛn dɛn kin tɔk fayn fayn fɔ kɔnfyus dɛn pipul we nɔ no wetin tru.
45016019	Ɔlman dɔn yɛri aw una de fala di Gud Nyus wit ɔl una at, dat mek a gladi fɔ una. A want mek una gɛt sɛns fɔ no wetin gud ɛn mek una nɔ du bad.
45016020	I nɔ go te igen Gɔd we de gi kol at, go pwɛl Setan in pawa ɛn put am ɔnda una. Mek wi Masta Jizɔs Krays sho una aw i gud.
45016021	Timoti, we de wok wit mi, de tɛl una adu; ɛn Lushyɔs, Jesɔn, Sosi pata dɛnsɛf de tɛl una adu, dɛn na mi Ju kɔntri man dɛn.
45016022	Mi, Tashiɔs, una kɔmpin Kristiɛn, we rayt dis lɛta fɔ Pɔl, de tɛl una adu.
45016023	Di pɔsin we a de to nem Geyɔs, i de tɛl una adu. Na in os wi de kip chɔch; Irastɔs, we de kip di kɔpɔ fɔ di tɔng, ɛn wi brɔda Kwatɔs de tɛl una adu. [
45016024	A de pre mek wi Masta Jizɔs Krays sho una ɔl aw i gud. Emɛn.]
45016025	Una lɛ wi prez Gɔd! Gɔd ebul mek una stil biliv tra nga wan lɛkɛ aw di Gud Nyus bɔt Jizɔs Krays we a bin dɔn tɛl una mek una biliv; ɛn di Gud Nyus bɔt Jizɔs Krays na di tru tin we Gɔd bin ayd frɔm we di wɔl bigin.
45016026	Bɔt naw wetin di prɔfɛt dɛn bin rayt dɔn mek plɛnti pipul no dis tru tin ya, ɛn Gɔd we de sote go, dɔn tɛl wi fɔ tɛl ɔlman na wɔl bɔt dis tru tin, so dat ɔlman go biliv ɛn du wetin Gɔd se.
45016027	Na Gɔd nɔmɔ gɛt sɛns pan ɔltin; mek wi prez am sote go fɔseka wetin Jizɔs Krays dɔn du. Emɛn.
46001001	Na mi, Pɔl, we Gɔd kɔl fɔ bi Jizɔs Krays in apɔsul, ɛn wi brɔda Sɔsti nis,
46001002	de rayt to una ɔl we na Kristiɛn na Kɔrint, we Gɔd kɔl fɔ bi in yon ɛn we dɔn bi in yon, bikɔs una gɛt wanwɔd wit Jizɔs Krays, ɛn a de rayt igen to ɔl dɛn pipul ɔlɔbɔt na wɔl we de pre wit Jizɔs Krays in nem. Na wi Masta ɛn dɛn Masta.
46001003	Mek Gɔd, we na wi Papa, ɛn Masta Jizɔs Krays sho una aw i gud ɛn gi una kol at.
46001004	A de tɛl mi Gɔd tɛnki ɔltɛm fɔ di blɛsin we i dɔn gi una we una dɔn gɛt wanwɔd wit Jizɔs Krays.
46001005	I dɔn gi una ɔl wetin una fɔ gɛt; i dɔn mek una ebul tɔk bɔt am; i dɔn mek una sabi ɔl wetin tru bɔt am.
46001006	Di Gud Nyus bɔt Krays dɔn so sidɔm na una at,
46001007	dat una dɔn gɛt ɔl dɛn blɛsin we Gɔd de gi naw, we una de wet mek Jizɔs Krays kam bak.
46001008	I go mek una nɔ tap fɔ biliv pan am ɛn du ɔl wetin Gɔd want so dat Gɔd nɔ go gɛt ɛni tin fɔ kɔndɛm una fɔ, di de we wi Masta Jizɔs Krays go kam.
46001009	Gɔd we kɔl una fɔ jɔyn an wit in Pikin, Jizɔs Krays, wi Masta, nɔ go disapɔynt ɛnibɔdi we abop pan am.
46001010	Mi Kristiɛn brɔda dɛn, a tek Jizɔs Krays, wi Masta, in nem, beg una mek una ɔl gɛt wanwɔd, mek una nɔ sheb sheb; una ɔl fɔ biliv di sem tin ɛn mekɔp fɔ du di sem tin.
46001011	A de tɔk to una, mi brɔda dɛn, bikɔs Kloe in pipul dɛn dɔn tɛl mi se una kin de mek plaba.
46001012	Mek a ɛksplen wetin a min: sɔm pan una de se, “Na Pɔl a de fɔ;” sɔm de se, “Na Apɔlɔs a de fɔ;” sɔm ɔda wan dɛn de se, “Na Pita a de fɔ;” ɛn sɔm de se, “Na Krays a de fɔ.”
46001013	Krays sheb sheb plɛnti say? Na mi Pɔl dɛn bin kil na di krɔs fɔ una? Na mi nem dɛn bin tek baptayz una?
46001014	A gladi we a nɔ baptayz ɛni wan pan una pas Krispɔs ɛn Gayɔs.
46001015	Mek nɔbɔdi nɔ tɔk se na mi nem dɛn tek baptayz una fɔ mek una fala mi.
46001016	(A dɔn mɛmba naw se a bin baptayz Stɛfa nas wit in wɛf ɛn pikin dɛn, bɔt a nɔ mɛmba igen if a baptayz ɛni ɔda pɔsin).
46001017	Krays nɔ sɛn mi kam fɔ baptayz pipul, i sɛn mi fɔ kam tɛl pipul di Gud Nyus. Bɔt a nɔ fɔ tek mɔta lman yon sɛns du dat; if a du so, i go tan lɛkɛ se fɔ tɔk plen wan nɔmɔ bɔt di day we Krays day na di krɔs nɔ gɛt pawa fɔ tɔch pipul at.
46001018	Di tɔk we wi de tɔk bɔt di day we Krays day na di krɔs na nɔnsɛns to dɛn pipul we nɔ go sev, bɔt dat na Gɔd in yon pawa fɔ wi we i de sev.
46001019	Dɛn rayt na Gɔd in Buk se, “A go pwɛl dɛn sɛnsman dɛn sɛns. A nɔ go tek ɔl wetin dɛn bukman sabi mek natin.”
46001020	Una nɔ si wetin de bi to dɛn sɛnsman, ɛn dɛn bukman ɛn dɛn wan we ebul agyu na di wɔl tide? Gɔd dɔn sho se di sɛns we pipul na dis wɔl gɛt nɔ bɛtɛ.
46001021	Gɔd yus in sɛns fɔ mek mɔta lman nɔ ebul fɛn am wit in yon sɛns. Bɔt i mekɔp fɔ tek di prich we wi de prich bɔt di day we Jizɔs day na di krɔs we tan lɛkɛ nɔnsɛns, fɔ sev dɛn wan we biliv pan Jizɔs.
46001022	Dɛn Ju pipul want wɔnda ful sayn fɔ pruv se Gɔd de, ɛn dɛn Grik pipul de luk fɔ dɛn tin we dɛn kin pruv se rayt wit dɛn yon sɛns.
46001023	Bɔt wi de tɛl pipul se Krays day na di krɔs, dat de mek di Ju pipul dɛn vɛks ɛn di pipul dɛn we nɔto Ju dɛn se na nɔnsɛns.
46001024	Bɔt dɛn wan we Gɔd kɔl fɔ kam to am, Ju o, Grik o, no se Krays, we wi de tɛl una bɔt, na Gɔd in pawa ɛn na Gɔd in sɛns.
46001025	Di plan we Gɔd mek fɔ Jizɔs fɔ day na di krɔs luk fulish na mɔta lman yay, bɔt Gɔd pul sɛns we pas mɔta lman sɛns fawe fɔ mek da plan de. We Jizɔs day na di krɔs, i tan lɛkɛ se Gɔd nɔ gɛt pawa, bɔt di day we Jizɔs day na di krɔs sho se Gɔd gɛt pawa fawe pas ɔl di pawa we mɔta lman gɛt.
46001026	Mi Kristiɛn brɔda dɛn, una fɔ mɛmba udat una bin bi di tɛm we Gɔd kɔl una. Una ɔmɔs, pipul na wɔl bin luk se gɛt sɛns; una ɔmɔs bin gɛt pawa? Una ɔmɔs bin gɛt rɛspɛkt na di kɔntri?
46001027	Gɔd no wetin i de du. I pik dɛn tin we pipul na di wɔl tink se na nɔnsɛns fɔ tek mek dɛn wan we gɛt dis wɔl sɛns shem; i pik dɛn tin we pipul na di wɔl tink se nɔ gɛt pawa fɔ tek mek dɛn big man shem.
46001028	Dɛn pipul we nɔbɔdi nɔ rɛspɛkt na dis wɔl, we dɛn nɔ de luk sɛf, ɛn we dɛn tink se nɔto ɛnibɔdi, na dɛn Gɔd pik fɔ mek dɛn wan we tink se dɛn na ɔl di go, shem.
46001029	Na dat mek, nɔbɔdi nɔ go bost bɔt ɛni tin bifo Gɔd.
46001030	Bɔt Gɔd dɔn mek una gɛt wanwɔd wit Jizɔs Krays; Gɔd dɔn mek Krays bi di sɛns we wi fɔ gɛt. Krays dɔn mek ɔltin rayt bitwin wi ɛn Gɔd, i dɔn mek wi bi Gɔd yon pipul ɛn i dɔn mek wi fri; na Gɔd mek Krays du ɔl dat.
46001031	Na dat mek wi ɔnda stand wetin dɛn rayt na Gɔd in Buk, dat is, “If ɛnibɔdi want bost, mek i bost bɔt wetin Gɔd dɔn du fɔ am.”
46002001	Mi Kristiɛn brɔda dɛn, di tɛm we a bin kam to una, nɔto fayn fayn wɔd dɛn ɛn mi yon sɛns a tek fɔ tɛl una di tru wɔd bɔt Gɔd.
46002002	Ɔl di tɛm we a bin de wit una, a bin mekɔp fɔ jɛs de tɔk nɔmɔ bɔt Jizɔs Krays we dɛn kil na di krɔs.
46002003	Ɔl da tɛm de na so a bin de fred fred, a de tri mbul, a bin de fil wik.
46002004	Ɛn wɛn a bin de tɛl pipul bɔt Jizɔs, nɔto swit mɔt ɛn mɔta lman sɛns a bin de tek tɔk, bɔt a sho una se na Gɔd in Spirit pawa de wok pan mi fɔ mek a tɔk bɔt Krays.
46002005	A du dat fɔ mek una nɔ abop pan mɔta lman sɛns, bɔt pan Gɔd in pawa.
46002006	Fɔ tru, wetin wi de tɔk na sɛns to dɛn wan we dɔn go fa pan di Spirit yon we. Dis sɛns ya nɔto da kayn sɛns we mɔta lman gɛt, ɛn nɔto di sɛns we dɛn wan we de na pawa lɛk fɔ gɛt. Dɛn pipul we gɛt pawa na dis wɔl naw, dɛn pawa sɛf gɛt fɔ dɔn.
46002007	Bɔt di sɛns we wi de tɔk bɔt na Gɔd yon, we i nɔ bin mek mɔta lman no bɔt, te insɛf sho dɛn; na da sɛns de Gɔd bin dɔn put, bifo i mek di wɔl, fɔ ɛp wi mek wi gɛt layf we go de sote go.
46002008	Nɔn dɛn pipul we gɛt pawa na dis wɔl nɔ bin kechɔp se dis sɛns ya de, if dɛn bin kechɔp dɛn nɔ bin fɔ nel di Masta, we gɛt pawa ɛn ɔna, pan di krɔs.
46002009	Bɔt, wi fɔ mɛmba se, dɛn rayt na Gɔd in Buk se, “Yay nɔ si yet, yes nɔ yɛri yet, mɔtalman nɔ no yet wetin Gɔd dɔn rɛdi fɔ dɛn wan we lɛk am.”
46002010	Bɔt Gɔd dɔn mek in Spirit sho wi dis sɛns ya we i nɔ bin dɔn mek wi no yet. Na di Spirit de dig fɔ no ɔltin bɔt Gɔd, ɔl dɛn tin we Gɔd nɔ de sho mɔta lman.
46002011	Nɔbɔdi nɔ no wetin de na in kɔmpin at pas di spirit nɔmɔ we de insay di pɔsin, semwe so nɔbɔdi nɔ no wetin Gɔd de plan pas Gɔd in yon Spirit.
46002012	Nɔto di wɔl yon spirit wi gɛt, na Gɔd in yon Spirit wi gɛt; na in go mek wi no wetin Gɔd de gi wi fri.
46002013	Nɔto di we we mɔta lman sho wi, wit dɛn yon sɛns, fɔ tɔk dɛn tin ya, wi de tɔk dɛn, na bay aw Gɔd in Spirit sho wi, na di sɛns we di Spirit gi wi, wi de tek tɔk bɔt dɛn tru tin we di Spirit de tɛl wi.
46002014	Bɔt pɔsin we nɔ gɛt Gɔd in Spirit nɔ go ebul ɔnda stand dɛn tin we i de tɛl wi, dɛn na nɔnsɛns fɔ am; i nɔ ebul ɔnda stand dɛn, na di Spirit nɔmɔ ebul mek pipul ɔnda stand dɛn.
46002015	Pɔsin we gɛt di Spirit no wetin bad ɛn wetin gud, bɔt nɔbɔdi nɔ ebul no uskayn pɔsin da pɔsin de insɛf bi.
46002016	Dɛn rayt na Gɔd in Buk se, “Udat no wetin Gɔd de mɛmba fɔ du? Udat ebul tɛl Gɔd aw i fɔ du in wok?” Bɔt wi de tink lɛkɛ aw Krays de tink.
46003001	Mi Kristiɛn brɔda dɛn, a nɔ bin go tɔk to una lɛkɛ aw a de tɔk to dɛn pipul we gɛt Gɔd in Spirit, bɔt a gɛt fɔ tɔk to una lɛkɛ dɛn pipul na wɔl we nɔ gɛt Gɔd in Spirit, lɛkɛ dɛn bebi we nɔ ɔnda stand Krays in yon we yet.
46003002	Na milk a bin de gi una fɔ drink, nɔto bif a bin de gi una fɔ it, bikɔs una nɔ bin rɛdi fɔ dat yet. Una nɔ rɛdi fɔ am naw sɛf,
46003003	bikɔs una de du lɛkɛ se una nɔ gɛt Gɔd in Spirit yet. Na dat mek una nɔ lɛk fɔ si bɛtɛ fala una kɔmpin, una de mek plaba wit una kɔmpin, ɛn una nɔ gɛt wanwɔd! Una de du lɛkɛ dɛn pipul we nɔ gɛt Gɔd in Spirit!
46003004	Sɔm pan una de se una de fɔ Pɔl, sɔm de se na Apɔlɔs dɛn de fɔ; dat nɔ sho se una tan lɛkɛ dɛn pipul we nɔ gɛt Gɔd in Spirit?
46003005	Afta ɔl, udat na Apɔlɔs? Udat na Pɔl? Wi na Gɔd in savant dɛn we de tɔk bɔt Gɔd to una mek una biliv pan Jizɔs, na di wok we Gɔd gi Apɔlɔs, ɛn na di wok we Gɔd gi misɛf fɔ du, na in wi de du.
46003006	Na mi plant di sid na una at; na Apɔlɔs wata am; bɔt na Gɔd mek i gro.
46003007	Di wan we de plant sid ɛn di wan we de wata am nɔ mata; na Gɔd we de mek i gro, impɔtant pas ɔl.
46003008	Nɔbɔdi nɔ bɛtɛ pas in kɔmpin, di wan we plant ɔ di wan we wata; ɔlman go gɛt di pe fɔ di wok we i du.
46003009	Wi ɔl dɔn jɔyn an fɔ du Gɔd in wok; na una na di fil we Gɔd de wok pan. Una na di os we Gɔd de bil.
46003010	Gɔd gi mi wok fɔ du, dat na fɔ bi masta man fɔ bil. We na so i bi, a dɔn le di fawndeshɔn na una at, ɔda pɔsin de bil pantap am. Bɔt lɛ ɔlman tek tɛm wetin i de tek bil pantap.
46003011	Gɔd dɔn le wan gren fawndeshɔn we na Jizɔs Krays; nɔbɔdi nɔ fɔ le ɔda wan.
46003012	Sɔm pipul go tek gold ɔ silva ɔ dɛn fayn fayn ston lɛkɛ dayamɔn bil pan dis fawndeshɔn ya; ɔda pipul go tek bod ɔ grin gras ɔ dray gras, bil.
46003013	Di kayn wok, gud ɔ bad, we ɔlman du, nɔ go ayd di de we Gɔd go jɔj ɔlman. Da de de na faya Gɔd go tek tɛst ɔlman wok fɔ si uskayn wok i bi, if na gud ɔ bad wok.
46003014	If di tin we pɔsin tek bil pan di fawndeshɔn nɔ bɔn na di faya, di pɔsin go gɛt gud pe fɔ in wok.
46003015	Bɔt if i bɔn na di faya, na lɔsis fɔ di pɔsin we du di wok; da pɔsin de insɛf go sev, bɔt na lɛkɛ pɔsin we manej kɔmɔt na faya we i bin fɔ bɔn insay.
46003016	Una nɔ no se una na Gɔd in Os ɛn Gɔd in Spirit tap insay una?
46003017	If ɛnibɔdi put dɔti insay Gɔd in Os, we i sin, Gɔd go pɔnish da pɔsin de bad, bikɔs Gɔd in Os na klin ples ɛn i nɔ de fɔ ɔda tin pas Gɔd biznɛs, na una na da os de.
46003018	Mek nɔbɔdi nɔ mek insɛf ful. If ɛnibɔdi tink se in gɛt sɛns na dis wɔl, mek i put in yon sɛns wansay, so dat i go gɛt di tru sɛns.
46003019	Dis wɔl sɛns na nɔnsɛns to Gɔd. Dɛn rayt na Gɔd in Buk se, “Mɔta lman yon sɛns na di trap we Gɔd de tek kech am.”
46003020	Dɛn rayt igen se, “Di Masta no wetin dɛn wan we tink se dɛn gɛt sɛns de tink, ɛn wetin dɛn de tink nɔ min natin.”
46003021	Na dat mek, nɔbɔdi nɔ fɔ bost bɔt wetin in kɔmpin mɔta lman kin du. Ɔltin na una yon:
46003022	Pɔl, Apɔlɔs, Pita, dis wɔl o, layf o, day o, dɛn tin we de naw, ɛn dɛn tin we go de bambay: dɛn ɔl na una yon,
46003023	ɛn una na Krays yon ɛn Krays na Gɔd yon.
46004001	Una fɔ no se wi de du Gɔd wok, ɛn wi no plɛnti tin bɔt Gɔd we ɔda pipul nɔ ɔnda stand ɛn na wi Gɔd pik fɔ ɛksplen dɛn to ɔda pipul.
46004002	Ɛn igen, ɔl dɛn wan we de du ɛni kayn wok we dɛn masta tɛl dɛn fɔ du, fɔ put ɔl dɛn at pan di wok.
46004003	Bɔt a nɔ wɔri if una ɔ ɛni ɔda pipul tink se mi na gud pɔsin ɔ mi na bad pɔsin, ɛn a nɔ de jɔj misɛf.
46004004	Mi kɔnshɛns klia, bɔt dat nɔ min se a nɔ gɛt fɔlt. Na di Masta nɔmɔ go jɔj mi.
46004005	So una nɔ fɔ jɔj ɛnibɔdi bifo di rayt tɛm rich, dat na bifo di Masta kam. Dɛn tin we de na dak naw go kam na layt wande ɛn di Masta go mek ɔlman no wetin pipul bin de mekɔp na dɛn at fɔ du. Da tɛm de Gɔd go prez ɔl dɛn wan we fɔ gɛt prez.
46004006	Mi Kristiɛn brɔda dɛn, na fɔseka una mek a tek Apɔlɔs ɛn misɛf fɔ sho una fɔ mek una ɔnda stand wetin a bin min wɛn a bin pul da pare bul we se, “Una fɔ jɛs fala dɛn tin we rayt nɔmɔ, una nɔ fɔ du ɛni ɔda tin.” Una nɔ fɔ es wan pɔsin ɔp ɛn tɔn una bak pan ɔda wan.
46004007	Udat mek una bɛtɛ pas ɔda pipul? Nɔto Gɔd gi una ɔl wetin una gɛt? If na so, wetin fɔ mek una bost, lɛkɛ se nɔto gi Gɔd gi una ɔl wetin una gɛt?
46004008	Una fil naw se una dɔn gɛt ɔl wetin una fɔ gɛt? Una dɔn jɛntri? Una bin liv lɛkɛ king, we wi nɔ bin de wit una, a wish una na bin king fɔ tru, so dat wisɛf bin go rul wit una.
46004009	A tink se Gɔd dɔn put wi we na apɔsul biɛn ɔlman na di layn lɛkɛ pipul we dɛn kɔndɛm fɔ day bifo ɔda pipul! I dɔn put wi de fɔ mek ɔlman na wɔl ɛn ɔl di enjɛl dɛn si wi.
46004010	Fɔseka Krays wi na fulman, bɔt Krays dɔn mek una gɛt sɛns! Wi nɔ gɛt pawa, bɔt una gɛt pawa! Nɔbɔdi nɔ de luk wi, bɔt pipul rɛspɛkt una!
46004011	Sote nɔ, tɛm kin de we wi nɔba it; tɛm kin de we wi nɔba drink ɛni tin; na chɛr chɛr klos wi kin wɛr; pipul kin bit wi; wi kin jɛs de go frɔm ples to ples, wi nɔba gɛt wan ples fɔ tap;
46004012	wi kin de wok tra nga tra nga wan. Wɛn pipul se mek bad fala wi, wi kin se mek bɛtɛ fala dɛn; wɛn pipul dɛn mek wi sɔfa, wi kin bia;
46004013	wɛn dɛn tɔk bad bɔt wi, wi kin tɔk gud bɔt dɛn; plɛnti pipul tink se wi tan lɛkɛ tin we fɔ trowe ɛn te naw pipul de tink se wi layf nɔ bɛtɛ!
46004014	A nɔ de rayt dɛn tin ya fɔ mek una shem; na sho a de sho una aw una fɔ waka, bikɔs una na lɛkɛ mi yon pikin dɛn.
46004015	If una gɛt ɔmɔs tawzin ticha dɛn sɛf, we una de wit Krays, na wan gren papa nɔmɔ una gɛt. We una de waka wit Krays Jizɔs, a dɔn bi una papa we a dɔn bring di Gud Nyus kam to una.
46004016	Na dat mek, a de beg una fɔ waka wit Gɔd lɛkɛ aw a de waka wit am.
46004017	Na di rizin dis we mek a de sɛn Timoti go to una. I tan lɛkɛ mi pikin we a sho di Masta in we; a lɛk am bad; i de du wetin di Masta tɛl am fɔ du. I go mɛmba una bɔt dɛn rul we de gayd mi we a de waka na di nyu layf we Krays Jizɔs gi mi, ɛn we a de tich pipul na ɔl dɛn chɔch.
46004018	Sɔm pan una dɔn fil prawd bikɔs una tink se a nɔ go kam to una.
46004019	Bɔt if di Masta gri, i nɔ go te igen a go kam to una, ɛn da tɛm de a go si wetin dɛn prawd pipul ya ebul du, nɔto wetin dɛn ebul tɔk nɔmɔ.
46004020	Gɔd in rul nɔto plɛnti tɔk gɛt am, na Gɔd in pawa gɛt am.
46004021	Wetin una want? Mek a tɔk pan una ɛn pɔnish una ɔ mek a tɔk saful to una bikɔs a lɛk una?
46005001	Pipul dɔn bigin de tɔk sɛf se di layf we dɛn man ɛn dɛn uman na una chɔch liv, so bad dat dɛn wan we nɔ no Gɔd sɛf nɔ liv da layf de; a yɛri se wan man ɛn in stɛpmama de.
46005002	So a nɔ no wetin fɔ mek una prawd. Na sɔri una fɔ sɔri, ɛn dɛn fɔ pul di man we liv lɛkɛ dat kɔmɔt to una.
46005003	Fɔ mi yon pat, pan ɔl we a nɔ de klos una, mi at de wit una; na Masta Jizɔs in nem a dɔn tek kɔndɛm di man we du dis bad bad tin, jɛs lɛkɛ aw a bin fɔ du if a bin de wit una.
46005004	Wɛn una mit ɛn mi at de wit una, ɛn Masta Jizɔs in pawa de wit wi,
46005005	una fɔ tek dis man ya gi Setan we go mek i sɔfa fɔ ɔl dɛn bad tin we de na in at, so dat di de we di Masta go kam, da man de in spirit go gɛt chans fɔ sev.
46005006	Di prawd we una prawd nɔ rayt! Una no se dɛn kin se, “Na lili bit yist nɔmɔ de mek ɔl di bred rayz.”
46005007	Una fɔ pul una sin we tan lɛkɛ yist kɔmɔt na una layf, mek una layf go klin. Da tɛm de una go jɛs tan lɛkɛ bred we nɔ gɛt yist, ɛn a no se na so una tan. Krays na di ship we dɛn dɔn sakri fays fɔ wi yon Pasova.
46005008	So lɛ wi ɔl gladi fɔ dis Pasova ya. Wɛn wi de gladi, wi nɔ fɔ it bred we gɛt bad yist, da yist de na sin ɛn bad layf, wi fɔ it bred we nɔ gɛt yist, da bred de na klin ɛn tret layf.
46005009	A bin rayt tɛl una se, una nɔ fɔ gɛt ɛni tin fɔ du wit pipul we liv bad layf.
46005010	A nɔ min dɛn pipul we nɔ no Gɔd, we liv bad layf, we want ɔltin fɔ dɛnsɛf, we de tif, we de pre to dɛn tin we mɔta lman mek fɔ pre to. If una nɔ want fɔ gɛt ɛni tin fɔ du wit dɛn, una fɔ jɛs kɔt unasɛf frɔm pipul na di wɔl wantɛm!
46005011	A min se una nɔ fɔ gɛt natin fɔ du wit ɛnibɔdi we kɔl insɛf una Kristiɛn brɔda, we liv bad layf, we want ɔltin fɔ insɛf, we de pre to dɛn tin we mɔta lman mek fɔ pre to, ɛn we de gi pipul bad nem; we de drɔnk ɛn we de tif. Una nɔ fɔ sidɔm sɛf fɔ it wit pɔsin lɛkɛ dat.
46005012	Afta ɔl, nɔto mi biznɛs fɔ jɔj dɛn wan we nɔ de wit wi. Na Gɔd go jɔj dɛn. Bɔt una fɔ jɔj dɛn wan we una ɔl de du Gɔd wok togɛda. Dɛn rayt na Gɔd in Buk se, “Pul di pɔsin we nɔ gud kɔmɔt to una.”
46006001	If ɛni wan pan una gɛt plaba wit in kɔmpin Kristiɛn, na bad bad tin fɔ mek i kɛr am go bifo dɛn jɔj we nɔ sabi Gɔd, bifo dat, i fɔ mek Gɔd pipul tɔk di kes fɔ dɛn.
46006002	Una nɔ no se di tɛm de kam we Gɔd in pipul dɛn go jɔj di wɔl? Wɛl, if na una go kam jɔj di wɔl, una nɔ go ebul jɔj dɛn smɔl kes ya?
46006003	Una no se na wi go gɛt fɔ jɔj dɛn enjɛl? If wi go jɔj enjɛl, na dɛn kes we de na dis layf na in wi nɔ go ebul jɔj?
46006004	So, wɛn una gɛt dɛn kes de, una fɔ kɛr dɛn go bifo pipul we nɔto Kristiɛn?
46006005	Dat fɔ mek una shem! Una nɔ go tɛl mi se wan pɔsin sɛf pan una nɔ de we gɛt sɛns fɔ tɔk di kes wɛn tu Kristiɛn mek plaba?
46006006	Bifo dat, Kristiɛn de kɛr in kɔmpin go kot mek dɛn wan we nɔ biliv Gɔd go jɔj di kes fɔ dɛn.
46006007	We una de mek plaba sɛf te una gɛt fɔ go kot, dat sho se una nɔ de klos Gɔd atɔl. I nɔ bin fɔ bɛtɛ fɔ mek pipul du una bad? Ɔ mek dɛn tek una prɔpati?
46006008	Bifo dat, na unasɛf de du una kɔmpin bad, na unasɛf de tek una kɔmpin prɔpati, una de du dɛn tin ya to una yon Kristiɛn brɔda dɛn.
46006009	A shɔ se una no se nɔ bad pɔsin nɔ go go na di say we Gɔd de rul. Una nɔ mek unasɛf ful; dɛn pipul we liv bad layf, dɛn wan we de pre to dɛn tin we mɔta lman mek fɔ pre to, dɛn wan we de lɛf dɛn wɛf ɔ man go kip ɔda man ɔ uman, dɛn man we de kip dɛn kɔmpin man ɛn dɛn uman we de kip dɛn kɔmpin uman,
46006010	dɛn wan we de tek dɛn kɔmpin prɔpati, dɛn wan we want ɔltin fɔ dɛnsɛf, dɛn wan we de drɔnk, dɛn wan we de tɔk bad bɔt ɔda pipul, ɛn dɛn wan we de tif: dɛn nɔn nɔ go go na di say we Gɔd de rul.
46006011	Sɔm pan una bin tan lɛkɛ dɛn pipul ya we a jɛs tɔk bɔt so. Bɔt Masta Jizɔs Krays dɔn pul una sin kɔmɔt pan una; Jizɔs Krays dɔn gi una to Gɔd; Masta Jizɔs Krays ɛn Gɔd in Spirit dɔn mek ɔltin rayt bitwin una ɛn Gɔd.
46006012	Pɔsin kin se, “A kin du ɛni tin we a lɛk, nɔbɔdi nɔ go tap mi.” Dat na tru, bɔt nɔto ɔltin we pɔsin de du gud fɔ am. Misɛf kin se, “A kin du ɛni tin we a lɛk, nɔbɔdi nɔ go tap mi,” bɔt a nɔ go mek ɛni tin we a de du tɔn mi to slev so dat a nɔ ebul fɔ lɛf am igen.
46006013	Ɔda pɔsin go se, “It na fɔ bɛlɛ, bɛlɛ na fɔ it.” Na so i bi, bɔt Gɔd kin mek it dɔn ɛn i kin mek bɛlɛ pwɛl. Gɔd nɔ mek mɔta lman bɔdi fɔ mek i liv fri layf, i mek mɔta lman fɔ du wetin in want wit in bɔdi; Gɔd insɛf de du ɔl wetin gud fɔ di bɔdi.
46006014	Gɔd go tek in pawa mek wi rayz frɔm di grev lɛkɛ aw i mek di Masta rayz frɔm di grev.
46006015	Una no se una bɔdi dɛn na difrɛn difrɛn pat pan Krays in bɔdi. A go tek ɛni pat pan Krays in bɔdi put am pan wan rare gyal? Dat nɔ pɔsi bul!
46006016	Una nɔ no se ɛni man we mek in bɔdi miks wit rare gyal bɔdi, in ɛn di uman yon bɔdi dɔn bi wan? Dɛn rayt plen wan na Gɔd in Buk se, “Di tu pipul dɛn bɔdi go bi wan.”
46006017	Bɔt pɔsin we jɔyn insɛf to di Masta, ɛn i de du wetin i tɛl am fɔ du, in ɛn di Masta go bi wan.
46006018	Una nɔ fɔ liv fri layf. Ɛni ɔda tin we pɔsin de du we na sin nɔ go ambɔg in bɔdi lɛkɛ aw pɔsin we liv fri layf de ambɔg in yon bɔdi.
46006019	Una nɔ no se una bɔdi na di os we Gɔd in Spirit tap? Una no se na Gɔd gi una in Spirit. Una nɔto una yon prɔpati, una na Gɔd yon prɔpati.
46006020	Gɔd pe dia fɔ una we Krays day na di krɔs. So una fɔ mek Gɔd gɛt di prez bay aw una de yus una bɔdi.
46007001	A de kam dil wit dɛn tin we una bin tɔk bɔt na una lɛta naw. If man nɔ mared, dat gud.
46007002	Bɔt bikɔs fri layf plɛnti na wɔl, i bɛtɛ fɔ lɛ man gɛt in wɛf ɛn mek man mared.
46007003	Man we mared fɔ du ɔl wetin mare dman fɔ du to in wɛf, ɛn uman we mared fɔ du ɔl wetin mare du man fɔ du to in man.
46007004	Wɛf nɔ gɛt rayt pan in yon bɔdi, na in man gɛt rayt pan in bɔdi; man nɔ gɛt rayt pan in yon bɔdi, na di wɛf gɛt rayt pan in man bɔdi.
46007005	Uman nɔ fɔ ɛva rifyuz in man, semwe so di man sɛf nɔ fɔ ɛva rifyuz in wɛf, pas nɔmɔ dɛn tu gri se dɛn nɔ fɔ gɛt ɛni tin fɔ du wit dɛn kɔmpin dɛn tɛm we dɛn want pre; bɔt we dɛn tɛm de dɔn pas, dɛn fɔ stat fɔ liv bak lɛkɛ aw mare du man ɛn mare dman fɔ liv, if nɔ so, we dɛn nɔ go ebul kɔntrol dɛnsɛf, Setan go mek dɛn sin wɛn i kam fɔ tray dɛn.
46007006	A nɔ se una fɔ fala dɛn tin ya we a se, paopa, a jɛs tɔk dɛn fɔ ɛp una nɔmɔ.
46007007	Fɔ tɔk tru, a bin fɔ lɛk lɛ una ɔl tan lɛkɛ mi we nɔ mared, bɔt Gɔd mek wan pɔsin ebul du tin we in kɔmpin nɔ ebul du. I mek wan pɔsin sabi fɔ du sɔntin, i mek ɔda pɔsin sabi fɔ du ɔda tin.
46007008	Wetin a de kam tɔk naw na fɔ dɛn pipul we nɔ mared ɛn fɔ dɛn mare du man we dɛn man dɔn day. I bin fɔ bɛtɛ mek una nɔ mared, lɛkɛ mi.
46007009	Bɔt if una nɔ ebul kɔntrol unasɛf, una fɔ mared: i bɛtɛ fɔ mared pas fɔ sɔfa bikɔs una want man ɔ uman bad bad.
46007010	A gɛt sɔntin fɔ tɛl dɛn mare dman ɛn mare du man fɔ du, na di Masta de tɛl dɛn fɔ du da tin de, nɔto mi: mare du man nɔ fɔ lɛf in man;
46007011	if i du so, i nɔ fɔ mared ɔda man, ɔ i fɔ mek pis wit in mare dman; ɛn di man nɔ fɔ kɛr in wɛf go kot fɔ mek dɛn pat.
46007012	A de tɛl dɛn ɔda pipul se (na mi de tɔk so, nɔto di Masta:) if man we na Kristiɛn gɛt wɛf we nɔto Kristiɛn ɛn di wɛf gri fɔ de wit am, di man nɔ fɔ kɛr di wɛf go kot fɔ pat wit am.
46007013	Semwe so, if uman we na Kristiɛn gɛt man we nɔto Kristiɛn ɛn di man gri fɔ de wit am, di uman nɔ fɔ kɛr di man go kot fɔ pat wit am.
46007014	Bikɔs mare dman we nɔto Kristiɛn ɛn in wɛf we na Kristiɛn, dɔn bi wan, Gɔd go tek di man we nɔto Kristiɛn lɛkɛ in yon. Ɛn bikɔs mare du man we nɔto Kristiɛn ɛn in man we na Kristiɛn, dɔn bi wan, Gɔd go tek di uman we nɔto Kristiɛn lɛkɛ in yon. If nɔ so, dɛn pikin go bi lɛkɛ dɛn pikin we nɔ no Gɔd. Bɔt we Gɔd dɔn tek dɛn mami ɛn dɛn dadi lɛkɛ in yon, Gɔd go tek di pikin dɛn lɛkɛ in yon.
46007015	Bɔt if pɔsin we nɔto Kristiɛn want fɔ lɛf di wan we i mared we na Kristiɛn, mek i lɛf am. If i bi so, di patna we na Kristiɛn fri fɔ go in yon we. Na kol at Gɔd want mek una gɛt wɛn i kɔl una.
46007016	Yu mare du man, we na Kristiɛn, aw yu go no se nɔto yu go mek yu man sev? Semwe so, yu mare dman we na Kristiɛn, aw yu go no se nɔto yu go mek yu wɛf sev?
46007017	Ɔlman fɔ liv in layf bay di patan we Gɔd mek fɔ am. Dɛn fɔ stil liv lɛkɛ aw dɛn bin liv di tɛm we Gɔd kɔl dɛn fɔ kam bi in yon pipul. Na dis rul ya a se ɔlman mɔs fala na ɔl dɛn chɔch.
46007018	If pɔsin we sakɔmsayz dɔn gri fɔ du wetin Gɔd kɔl am fɔ du, i nɔ fɔ go pul di mak dɛn we sho se i sakɔmsayz; if pɔsin we nɔ sakɔmsayz dɔn gri fɔ du wetin Gɔd kɔl am fɔ du, i nɔ fɔ go mek dɛn sakɔmsayz am.
46007019	If pɔsin sakɔmsayz ɔ i nɔ sakɔmsayz dat nɔ min natin; na fɔ du wetin Gɔd se, na in impɔtant.
46007020	Ɔlman fɔ stil bi wetin dɛn bin bi bifo Gɔd kɔl dɛn fɔ kam bi in yon pipul.
46007021	If yu na bin slev di tɛm we Gɔd kɔl yu fɔ du in wok, nɔ mek dat wɔri yu; if yu gɛt di chans fɔ fri, mek dɛn fri yu.
46007022	Ɛnibɔdi we na bin slev wɛn di Masta kɔl am fɔ du in wok, di Masta dɔn fri am; semwe so, ɛnibɔdi we Krays dɔn kɔl fɔ du in wok, we i dɔn fri, dɔn bi Krays in slev.
46007023	Gɔd pe dia fɔ una we Krays day na di krɔs, so una na in slev, na dat mek una nɔ fɔ bi slev fɔ mɔta lman.
46007024	Mi Kristiɛn brɔda dɛn, una fɔ waka wit Gɔd ɛn stil bi wetin una bin bi bifo Gɔd kɔl una.
46007025	Naw, na dɛn wan we nɔ mared a de tɔk bɔt: Gɔd nɔ tɛl mi wetin a fɔ tɛl dɛn fɔ du, na mi yon advays a de gi dɛn. A fil se Gɔd we gud to mi dɔn gi mi sɛns, so dat wɛn a de tɔk, pipul kin biliv wetin a de tɛl dɛn.
46007026	Wɛn a luk di waala we de naw, a fil se i bɛtɛ fɔ mek man stil de lɛkɛ aw i bin de.
46007027	If una gɛt wɛf, una nɔ fɔ tray fɔ mek i lɛf una go. If una nɔ mared, una nɔ fɔ go fɛn wɛf.
46007028	Bɔt if man we nɔ mared, go mared, dat nɔto sin; ɛn if uman we nɔ no man, mared, dat nɔto sin. Bɔt a nɔ want mek dɛn trɔbul we dɛn wan we mared de si ɛvri de, mit una.
46007029	Mi Kristiɛn brɔda dɛn, mek a ɛksplen wetin a min: plɛnti tɛm nɔ lɛf igen, ɛn frɔm naw sote go, mare dman dɛn fɔ de lɛkɛ se dɛn nɔ mared;
46007030	dɛn wan we de kray, fɔ kray af; dɛn wan we de laf, fɔ laf af; dɛn wan we de bay, nɔ fɔ ol di tin dɛn we dɛn bay lɛkɛ se na dɛn gɛt dɛn;
46007031	dɛn wan we de dil wit dɛn tin we de na dis wɔl, nɔ fɔ put ɔl dɛn at pan dɛn. Di tin we fɔ mek ɔlman du lɛkɛ aw a tɛl dɛn na bikɔs dis wɔl nɔ go de lɔng igen.
46007032	A lɛk mek una nɔ wɔri. Man we nɔ mared de put ɔl in at pan di Masta in wok, bikɔs i de wok fɔ mek Gɔd sati sfay.
46007033	Bɔt plɛnti tin na dis wɔl we mare dman de du fɔ mek in wɛf gladi, de mek i tra nga fɔ am fɔ du Gɔd in wok;
46007034	in at de tu say. Uman we nɔ mared de put in at pan Gɔd in wok, bikɔs i want mek ɔl wetin i de du ɛn ɔl wetin i de tink bi fɔ Gɔd; bɔt plɛnti tin na dis wɔl we mare du man de du fɔ mek in man gladi, de mek i tra nga fɔ am fɔ du Gɔd in wok.
46007035	Dɛn tin we a de tɔk so na fɔ ɛp una. A nɔ de tray fɔ tap una mek una nɔ du dɛn tin we una want du. A want mek una du wetin rayt, ɛn mek natin nɔ tap una fɔ put ɔl una at pan di Masta in wok.
46007036	A de kam tɔk naw bɔt man we dɔn put stɔp fɔ uman. If di man fil se wetin i de du to di uman nɔ fayn we i nɔ ebul kɔntrol insɛf, ɛn i fil se dɛn jɛs gɛt fɔ mared, dɛn fɔ mared. Dat nɔto sin.
46007037	Bɔt if di man dɔn mekɔp in maynd se in nɔ go mared, ɛn nɔbɔdi nɔ fos am; if i ebul kɔntrol insɛf; ɛn i dɔn mekɔp in maynd fɔ tru se in nɔ go mared; na di rayt tin i de du if i nɔ mared.
46007038	So di man we mared lɛkɛ aw i bin want du nɔ du bad, we i mared; bɔt di wan we nɔ mared dɔn du bɛtɛ tin pas dat, we i nɔ mared.
46007039	Uman we dɔn mared nɔ fri fɔ mared if in man nɔ day yet, bɔt if in man dɔn day, i fri fɔ mared to ɛni man we i want, bɔt da man de fɔ bi Kristiɛn.
46007040	Bɔt i go api if i de lɛkɛ aw i de naw, pas if i mared bak. Na so a tink, ɛn a biliv se misɛf gɛt Gɔd in Spirit we de ɛp mi wɛn a de tɔk.
46008001	A de kam tɔk naw bɔt dɛn it we pipul dɔn sakri fays to dɛn tin we mɔta lman mek fɔ pre to. Na tru dɛn kin tɔk we dɛn kin se, “Wi ɔl sabi plɛnti tin.” Wetin pɔsin sabi de mek di pɔsin in ed big nɔmɔ, bɔt if wi lɛk wi kɔmpin wi go ɛp dɛn mek dɛn biliv Gɔd mɔ ɛn mɔ.
46008002	Wɛn pɔsin tink se in dɔn sabi sɔntin gud gud, dat sho se i nɔ sabi da tin de yet lɛkɛ aw i fɔ sabi am.
46008003	Bɔt if pɔsin lɛk Gɔd, Gɔd no se da pɔsin de na in yon.
46008004	So, lɛkɛ aw a bin se, lɛ a kam tɔk bɔt dɛn it we dɛn kin sakri fays to dɛn tin we mɔta lman mek fɔ pre to: una no se dɛn tin we mɔta lman mek fɔ pre to nɔto Gɔd; wi no se na wan gren Gɔd nɔmɔ de.
46008005	Ivin if tin dɛn de na ɛvin ɛn dis wɔl we pipul de kɔl “gɔd,” if dɛn gɔd ya plɛnti ɛn dɛn “masta” plɛnti,
46008006	wi stil no se na wan gren Gɔd de, we na wi Papa, we mek ɔltin ɛn na in gɛt wi layf; ɛn wi no se na wan gren Masta de, dat na Jizɔs Krays we mek ɔltin, ɛn we gi wi layf.
46008007	Bɔt nɔto ɔlman no dɛn tru tin ya we wi jɛs tɛl una. Sɔm pipul bin dɔn so yus fɔ biliv se dɛn tin we mɔta lman bin mek fɔ pre to gɛt layf, dat, te tide, wɛn dɛn de it bif we pipul bin dɔn sakri fays to dɛn tin ya, dɛn stil de tink se dɛn bif de na fɔ di tin dɛn we pipul de pre to. So dɛn fil se dɛn de du tin we nɔ rayt we dɛn it dɛn bif de ɛn dɛn fil se dɛn nɔ klin insay.
46008008	Bɔt nɔto di tin we wi de it de mek wi kam klos Gɔd; wi nɔ gɛt natin fɔ lɔs if wi nɔ it am, wi nɔ gɛt natin fɔ gen if wi it am.
46008009	Bɔt una fɔ tek tɛm so dat di fri we una fri fɔ it bif nɔ go mek una kɔmpin, we nɔ shɔ yet bɔt wetin rayt, sin.
46008010	If pɔsin we nɔ no wetin rayt ɔ wetin nɔ rayt, si una, we no wetin rayt, de it bif insay di os we dɛn tin we mɔta lman de pre to, de, da pɔsin de insɛf go mɔs se lɛ insɛf it bif we dɛn dɔn sakrifays to dɛn tin we mɔta lman de pre to.
46008011	So in we nɔ no wetin rayt ɔ wetin nɔ rayt, we na una brɔda we Krays day fɔ, go go ɛl fɔseka wetin una no se rayt fɔ du!
46008012	If i bi so, na sin na Krays in yay if di tin we una de du de mek una kɔmpin Kristiɛn fil bad, bikɔs i tink se na sin in de sin.
46008013	So if we a de it it we dɛn dɔn sakri fays to dɛn tin we mɔta lman de pre to, dat go mek mi kɔmpin Kristiɛn sin, a nɔ go it da it de igen so dat a nɔ go mek mi Kristiɛn brɔda sin, fɔseka dat.
46009001	Misɛf nɔto fri man? Ɛn pantap dat, mi nɔto apɔsul? A nɔ dɔn si wi Masta Jizɔs wit mi yon yay? Nɔto we a wok fɔ di Masta mek una biliv am?
46009002	If ɔda pipul dɛnsɛf nɔ tek mi lɛk apɔsul, a shɔ se na so una tek mi! Bikɔs unasɛf dɔn gi una layf to di Masta, una dɔn sho bay dat se mi na apɔsul.
46009003	Wɛn pipul de tɔk se a nɔ de du rayt, a kin se:
46009004	A nɔ gɛt rayt fɔ tek it ɛn drink we pipul gi mi fɔ mek a ebul du mi wok?
46009005	A nɔ gɛt rayt fɔ mared ɛn tek mi wɛf go wit mi wɛn a de kɔmɔt na mi yon tɔng go ɔda say, lɛkɛ aw dɛn ɔda apɔsul, di Masta in brɔda dɛn, ɛn Pita dɛn ɔl de du?
46009006	Na mi ɛn Banabas nɔmɔ gɛt fɔ wok fɔ mek wi gɛt it?
46009007	Us soja man de we na insɛf de pe fɔ ɔl wetin i want wɛn i jɔyn ami? Us fama de we nɔ liv bay di tin dɛn we i plant? Udat de we de mɛn ship we nɔ de tek pan di ship dɛn milk?
46009008	Nɔto dɛn tin ya nɔmɔ we wi de si ɛvri de, de fɔ sho wi aw wi fɔ de du, so a nɔ go jɛs tɔk bɔt dɛn nɔmɔ, bikɔs di Lɔ we Gɔd gi Mozis de tɔk bɔt di sem tin.
46009009	Wi rid na di Lɔ we Gɔd gi Mozis se, “Nɔ fɔ tay dɛn ebi kaw dɛn mɔt wɛn dɛn de mas rɛs fɔ mek di kanda kɔmɔt.” Na fɔseka dɛn kaw mek Gɔd tɔk dat bikɔs i nɔ want mek dɛn angri?
46009010	Ɔ na wi i min we i tɔk dat? Na wi dɛn rayt dat fɔ, dawt nɔ de pan dat. Di man we de dig di grɔn fɔ mek dɛn plant ɛn di wan we de gɛda wetin dɛn plant, dɛn tu fɔ sheb ɔl wetin dɛn ebul gɛt.
46009011	Wi dɔn gi una dɛn tin we Gɔd in Spirit gi wi fɔ gi una. If una gi wi dɛn tin we gud fɔ wi bɔdi, na at tin dat fɔ una?
46009012	If ɔda pipul tink se una fɔ gi dɛn tin ya bay rayt, we wi? Wi nɔ gɛt rayt pas dɛn? Bɔt wi nɔ tinap pan wi rayt. Bifo dat, wi bia ɔltin fɔ mek natin nɔ tap una mek una nɔ yɛri di Gud Nyus bɔt Krays.
46009013	A shɔ se una no se dɛn pipul we de wok na Gɔd in Os, na Gɔd in Os dɛn de gɛt di tin we dɛn de it, ɛn dɛn wan we de mek sakri fays na di ɔlta de gɛt pan di tin dɛn we dɛn de sakri fays.
46009014	Semwe so, di Masta dɔn tɔk se, dɛn pipul we de tɔk bɔt di Gud Nyus, na di we dat we dɛn fɔ tek gɛt dɛn yon jɛjɛ.
46009015	Bɔt a nɔba fos fɔ gɛt ɛni wan pan dɛn tin ya we a fɔ gɛt, bay rayt, ɛn nɔto dat mek a de rayt dis lɛta to una naw. Bifo a du dat mek a day. Nɔbɔdi nɔ go pruv se a nɔ min wetin a tɔk we a se a nɔ kin aks fɔ pe.
46009016	A nɔ gɛt rayt fɔ bost bikɔs a de tɔk bɔt di Gud Nyus. Afta ɔl a fɔ du dat, i go bad fɔ mi if a nɔ du dat!
46009017	If a bin de du mi wok bikɔs na mi want fɔ du am nɔmɔ, da tɛm de a bin fɔ de luk fɔ pe; bɔt nɔto so i bi, a gɛt fɔ du am bikɔs na Gɔd gi mi di wok fɔ du.
46009018	So wetin na mi pe? Na di wɔnda ful chans we a gɛt, we plɛnti ɔda pipul nɔ gɛt fɔ tɔk bɔt di Gud Nyus ɛn nɔ aks fɔ pe, ɛn we a nɔ de aks fɔ dɛn tin we a fɔ gɛt bay rayt bikɔs a de wok fɔ prɛd di Gud Nyus.
46009019	Mi na fri man, mi nɔto slev to ɛnibɔdi; bɔt a de mek misɛf slev to ɔlman, so dat a go bring ɔl dɛn wan we a kin bring, kam to Krays.
46009020	Wɛn a de wok wit dɛn wan we na Ju, a de du lɛkɛ se misɛf na Ju, so dat a kin mek dɛn kam to Krays, ɛn pan ɔl we misɛf nɔ de ɔnda di Lɔ we Gɔd gi Mozis, a de du lɛkɛ se a de ɔnda di Lɔ lɛkɛ dɛn wan we de ɔnda di Lɔ, fɔ mek dɛn kam to Krays.
46009021	To dɛn pipul we nɔ de ɔnda di Lɔ, a mek lɛkɛ se misɛf nɔ de ɔnda di Lɔ (nɔto fɔ se a nɔ de du wetin Gɔd in lɔ se, bikɔs a de ɔnda Krays in lɔ), a du so, so dat a kin bring dɛn wan we nɔ de ɔnda di Lɔ kam to Krays.
46009022	To dɛn wan we nɔ go fa yet pan Krays in we, a kin mek lɛkɛ se misɛf no go fa yet pan Krays in we, so dat bay aw a de du, dɛn go go fa pan Krays in we: bay aw ɔlman tan na so misɛf de chenj, so a de fɛn ɔl kayn we so dat sɔm pipul mɔs sev.
46009023	Ɔl dɛn tin ya we a de du na fɔ mek di Gud Nyus go prɛd ɔlɔbɔt, ɛn mek mi ɛn una gɛt pan dɛn blɛsin we di Gud Nyus de bring fɔ wi.
46009024	Una nɔ no se pan ɔl dɛn pipul we de rɔnres na wan gren pɔsin kin win? So unasɛf fɔ rɔn mek una go win.
46009025	Ɛnibɔdi we want tek pat pan rɔnres, na pɔsin we nɔ go du ɛni tin we nɔ go mek in bɔdi fit, ɛn i go de du ɔl dɛn tin we go mek i ebul rɔn. Ɔl dɛn tin ya we i de du na fɔ mek i gɛt krawn di de we i go win, bɔt da krawn de na krawn we nɔ go las; bɔt ɔl wetin wi de du, na fɔ mek wi gɛt di krawn we Gɔd go gi wi, we go las sote go.
46009026	Na dat mek, a de du lɛkɛ pɔsin we de put ɔl in at pan di res we i de rɔn, mek i go win, a nɔ de du lɛkɛ pɔsin we de tra ybon.
46009027	A de du ɔl dɛn tra nga tin we go mek mi bɔdi tra nga ɛn mek a ebul kɔntrol am, lɛ Gɔd nɔ go se, mi we dɔn tren pipul fɔ rɔnres, misɛf nɔ fit fɔ rɔn.
46010001	Mi Kristiɛn brɔda dɛn, a want mek una mɛmba wetin bin bi to wi pipul dɛn we bin de fala Mozis lɔntɛm. Klawd bin de oba dɛn fɔ mek natin bad nɔ bi to dɛn, ɛn natin bad nɔ bi to dɛn wɛn dɛn bin de pas na di wata we dɛn kɔl Rɛd Si, we Gɔd bin sheb tu say.
46010002	Di klawd we bin de oba dɛn ɛn di wata we dɛn go insay mek dɛn tan lɛkɛ se dɛn baptayz ɛn dat mek dɛn bi pipul we de fala Mozis.
46010003	Dɛn ɔl bin de it di sem it we Gɔd gi dɛn,
46010004	ɛn dɛn ɔl bin de drink di sem drink we Gɔd gi dɛn. Na Gɔd in rɔk we bin de go wit dɛn, na de dɛn bin de gɛt fɔ drink; ɛn da rɔk de na bin Krays insɛf.
46010005	Bɔt pan ɔl dat, Gɔd nɔ bin sati sfay wit plɛnti pan dɛn, so di tɛm kam we dɛn dedebɔdi bin skata na di dɛzat.
46010006	Ɔl dɛn tin ya na fɔ sho wi se wi nɔ fɔ want fɔ du dɛn bad tin, lɛkɛ dɛn pipul ya we a dɔn tɔk bɔt.
46010007	Ɛn wi nɔ fɔ pre to dɛn tin we mɔta lman mek lɛkɛ aw sɔm pan dɛn pipul ya bin de du. Dɛn rayt na Gɔd in Buk se, “Di pipul dɛn bin sidɔm fɔ it ɛn drink, dɔn dɛn grap fɔ dans, drɔnk ɛn liv fri layf.”
46010008	Wi nɔ fɔ liv fri layf, lɛkɛ aw sɔm pipul bin du, we mek twɛnti-tri tawzin pan dɛn day wan de.
46010009	Wi nɔ fɔ tray Krays ɛn mek i tap fɔ bia wit wi, lɛkɛ aw i bin tap fɔ bia wit sɔm pan dɛn pipul ya, ɛn mek snek bɛt ɛn kil dɛn.
46010010	Una nɔ fɔ kɔmplen bɔt ɛni tin, lɛkɛ aw sɔm pan dɛn pipul ya bin de kɔmplen, we mek di enjɛl we de kil, kil dɛn.
46010011	Ɔl dɛn tin ya bi fɔ mek ɔda pipul si wetin go bi to dɛn, if dɛnsɛf du dɛn sem tin ya; ɛn dɛn rayt dɛn dɔng fɔ wi fɔ mek wi tek tɛm. Dis tɛm ya we wi dɔn liv fɔ si nɔ fa frɔm di tɛm we ɔltin na wɔl go dɔn.
46010012	Ɛnibɔdi we tink se in tinap, fɔ tek tɛm, mek i nɔ fɔdɔm.
46010013	Ɛnitɛm we una fil fɔ du bad, una fɔ mɛmba se ɔda pipul sɛf kin fil fɔ du dɛn sem tin de. Bɔt Gɔd we de du ɛni tin we i prɔmis fɔ du, nɔ go mek una fil fɔ du ɛni bad tin we una nɔ go gɛt pawa fɔ lɛf; bɔt wɛn una fil fɔ du bad, da sem tɛm de Gɔd go mek una ebul tinap tra nga ɛn i go sho una wetin fɔ du mek una nɔ go du di bad tin we una bin want fɔ du.
46010014	So, mi padi dɛn, una nɔ fɔ pre to dɛn tin we mɔta lman mek.
46010015	A de tɔk to una lɛkɛ pipul we gɛt sɛns; unasɛf tink if wetin a de tɛl una gud ɔ bad.
46010016	Wɛn wi de drink di wayn we de na di kɔp we di Masta bin blɛs ɛn wi tɛl am tɛnki: nɔto drink wi ɔl de drink pan Krays in blɔd? Ɛn wɛn wi brok di bred ɛn sheb am, nɔto it wi ɔl de it pan Krays in bɔdi?
46010017	Bikɔs na wan bred de, wi ɔl dɔn bi wan bɔdi pan ɔl we wi plɛnti, bikɔs wi ɔl dɔn it pan di wan bred.
46010018	Lɛ wi luk dɛn Izrɛl pipul; dɛn wan we de it dɛn tin we dɛn dɔn sakri fays to Gɔd, dɛn ɔl at de klos Gɔd.
46010019	Wetin a min bay dat? Dɛn tin we mɔta lman de pre to ɛn di it we dɛn de gi dɛn, na ɛni bɛtɛ tin?
46010020	Dɛn nɔto ɛni bɛtɛ tin. A de tɛl una se wetin dɛn dɔn sakri fays to dɛn tin we mɔta lman mek fɔ pre to, na dɛbul dɛn de gi, nɔto Gɔd, ɛn a nɔ want mek una jɔyn wit dɛbul.
46010021	Una nɔ go de drink drink we Gɔd dɔn blɛs, dɔn una de drink drink we pipul dɔn sakri fays to dɛbul. Semwe so, una nɔ go de it it we Gɔd dɔn blɛs, dɔn una go it tin we dɛn dɔn sakri fays to dɛbul.
46010022	Una want mek Gɔd vɛks pan una? Una tink se una tra nga pas am?
46010023	Sɔm pipul go se, “Wi kin du ɛni tin, nɔbɔdi nɔ go tap wi.” Dat na tru. Bɔt nɔto ɔltin we pɔsin kin du, gud. Dɛn go se igen, “Wi kin du ɛni tin,” bɔt nɔto ɔltin we dɛn de du, go ɛp ɔda pipul.
46010024	Ɔlman nɔ fɔ jɛs de luk fɔ dɛn yon bɛtɛ wan nɔmɔ, dɛn fɔ de tray fɔ mek bɛtɛ fala dɛn kɔmpin.
46010025	Una fri fɔ it ɛni bif we dɛn de sɛl na makit ɛn una nɔ gɛt fɔ aks kwɛshɔn fɔ no usay di bif kɔmɔt fɔ mek una no if i rayt fɔ it am.
46010026	Dɛn rayt na Gɔd in Buk se, “Dis wɔl ɛn ɔltin we lib de na Gɔd yon.”
46010027	If pɔsin we nɔ biliv Gɔd, kɔl una fɔ it, ɛn una gri fɔ go, una fɔ it wetin dɛn gi una, una nɔ fɔ aks kwɛshɔn.
46010028	Bɔt if sɔmbɔdi tɛl una se, “Dɛn dɔn sakri fays dis it ya to dɛn tin we mɔta lman de pre to,” una nɔ fɔ it da it de, nɔto bikɔs una go fil bad, bɔt bikɔs if una it am, da pɔsin de go fil bad. Sɔmbɔdi kin aks se, “If pɔsin fil bad, dat fɔ tap mi mek a nɔ du wetin a want du, a nɔ fri fɔ du wetin a lɛk?
46010030	If a tɛl Gɔd tɛnki fɔ mi it bifo a it am, wetin du pɔsin fɔ se na bad a du we a it di it we a dɔn tɛl Gɔd tɛnki fɔ?”
46010031	Wɛl, ɛni tin we una de du, if una de it ɔ una de drink, una fɔ mek Gɔd gɛt di prez fɔ ɔl.
46010032	Una fɔ liv una layf so dat una nɔ go mek Ju pipul, ɔ pipul we nɔto Ju, ɔ pipul we na Kristiɛn tap fɔ biliv pan Gɔd.
46010033	Na so misɛf de du; ɛni tin we a de du, a de tray fɔ mek ɔlman sati sfay, a nɔ de tray fɔ gen ɛni tin fɔ misɛf, a de wok fɔ ɛp mek plɛnti pipul sev.
46011001	So una fɔ de du lɛkɛ aw a de du, bikɔs a de du lɛkɛ aw Krays bin de du.
46011002	Una du wɛl: una de mɛmba mi ɔltɛm ɛn una de mɛmba dɛn tin we a bin lan una, ɛn una de du dɛn.
46011003	Bɔt a want mek una ɔnda stand sɔntin: Na Krays de oba ɔlman, na di man de oba in wɛf, ɛn na Gɔd in wan gren de oba Krays.
46011004	So ɛni man we de kɔba in ed wɛn i de pre ɔ wɛn i de tɛl pipul Gɔd in wɔd wɛn dɛn ɔl gɛda fɔ pre, nɔ rɛspɛkt Krays.
46011005	Ɛni uman we nɔ de kɔba in ed wɛn i de pre ɔ wɛn i de tɛl pipul Gɔd in wɔd wɛn dɛn ɔl gɛda fɔ pre, de mek in man shem, i jɛs tan lɛkɛ uman we in ed shayn.
46011006	If di uman nɔ want kɔba in ed, mek i kɔt in ia. Na shem fɔ mek uman shayn in ed ɔ kɔt in ia, so i fɔ kɔba in ed.
46011007	Man nɔ fɔ kɔba in ed bikɔs na in de sho aw Gɔd tan ɛn aw Gɔd de rul, bɔt di uman de mek di man gɛt rɛspɛkt ɛn de sho se man de oba am.
46011008	Nɔto pat pan uman dɛn tek mek man, na pat pan man dɛn tek mek uman.
46011009	Ɛn nɔto fɔseka uman Gɔd mek man, bɔt na fɔseka man Gɔd mek uman.
46011010	Fɔseka we di enjɛl dɛn de luk wi, uman fɔ kɔba in ed fɔ sho se na in de ɔnda man.
46011011	Bɔt wɛn wi de wok fɔ di Masta, man fɔ gɛt uman fɔ ɛp am, uman fɔ gɛt man fɔ ɛp am.
46011012	Jɛs lɛkɛ aw Gɔd tek pat pan man mek uman, semwe so na uman de bɔn man; na Gɔd mek ɔltin so.
46011013	Wetin unasɛf tink, i rayt fɔ uman fɔ pre to Gɔd wɛn Gɔd in pipul dɛn gɛda fɔ pre ɛn in ed nɔ kɔba?
46011014	Unasɛf no se aw Gɔd mek man sho se na shem fɔ mek man gɛt lɔng ia,
46011015	bɔt lɔng ia de mek uman gɛt rɛspɛkt. Gɔd gi am lɔng ia fɔ kɔba in ed.
46011016	If ɛnibɔdi want fɔ agyu bɔt dat, a go jɛs tɛl am se frɔm tɛm na di rul dat we uman ɛn man de kip wɛn wi de pre na wi chɔch, ɛn na di rul dat we dɛn ɔda Kristiɛn dɛn de kip wɛn dɛn de pre na dɛn yon chɔch.
46011017	Bɔt a nɔ go se una du wɛl pan dɛn tin we a de kam tɛl una naw, bikɔs dɛn mitin we una de gɛt na chɔch de ambɔg una pas aw dɛn de ɛp una.
46011018	Di fɔs tin we a want tɔk na in dis: a yɛri se wɛn una mit, una nɔ kin gɛt wanwɔd; a biliv se sɔm tru de pan wetin a yɛri.
46011019	I mɔs bi se una nɔ fɔ gɛt wanwɔd fɔ mek ɔda pipul no dɛn wan we de du wetin Gɔd want.
46011020	Wɛn una mit nɔto di bred ɛn wayn we di Masta dɔn blɛs, una kam fɔ it.
46011021	Bɔt we ɔlman kin jɛs de it ɔmɔs i ebul, sɔm pipul nɔba gɛt ɛni tin fɔ it; ɔda pipul kin drink te dɛn drɔnk.
46011022	If una want it ɛn drink te una sati sfay, una nɔ gɛt una yon os fɔ du dat? Ɔ una want mek shem kam pan Gɔd in chɔch ɛn mek dɛn pipul we po, shem? Wetin una fil se a go tɔk bɔt dɛn kayn tin ya? Mek a tɛl una se una du wɛl? Unasɛf no se a nɔ go du dat.
46011023	Na di Masta insɛf tɛl mi dɛn tin we a tɛl una we a se: di sem nɛt we dɛn kɛr Masta Jizɔs go to dɛn wan we bin want kil am, i tek bred, i tɛl Gɔd tɛnki fɔ am, i kɔt am, kɔt am, dɔn i se, “Na mi bɔdi dis, na fɔ una a brok brok am so. Una fɔ de du di sem tin fɔ mɛmba mi.”
46011025	Semwe so, wɛn dɛn dɔn it, i tek di kɔp we di wayn de, i se, “Dis kɔp we ful wit wayn na di nyu agrimɛnt we Gɔd mek wit mɔta lman wit mi blɔd. Una fɔ mɛmba mi ɛnitɛm we una de drink di wayn we una blɛs lɛkɛ dis.”
46011026	Sote di Masta kam bak, ɛnitɛm una de it dis bred ɛn drink dis wayn, una de mek pipul no se di Masta day fɔ mɔta lman.
46011027	So, if ɛnibɔdi de drink dis wayn ɛn it dis bred lɛkɛ se dɛn nɔ min natin, da pɔsin de dɔn sin bikɔs i nɔ rɛspɛkt di Masta in bɔdi ɛn in blɔd.
46011028	Na dat mek ɔlman fɔ luk insay in at gud fɔ si if i rayt wit Gɔd, bifo i it di bred ɛn drink di wayn.
46011029	Ɛnibɔdi we nɔ mɛmba se na di Masta in bɔdi i de it ɛn wetin dat min, bifo i bigin it di bred ɛn drink di wayn, Gɔd go kɔndɛm da pɔsin de.
46011030	Na dat mek plɛnti pan una sik ɛn plɛnti nɔ gɛt trɛnk, ɛn plɛnti dɔn day.
46011031	If wi jɔj wisɛf fɔ tru, Gɔd nɔ go jɔj wi.
46011032	Bɔt di Masta de jɔj wi ɛn pɔnish wi naw so dat i nɔ go kɔndɛm wi wit dɛn ɔda pipul na di wɔl.
46011033	So, mi kɔmpin Kristiɛn dɛn, wɛn una gɛda fɔ it dis bred ɛn drink dis wayn, una fɔ wet te ɔlman kam.
46011034	If pɔsin angri, na in os i fɔ go it fɔ bɛlful, mek Gɔd nɔ go kɔndɛm una wɛn una gɛda. A go tɔk bɔt dɛn ɔda biznɛs wɛn a kam to una.
46012001	Mi brɔda dɛn, a want mek una sabi wetin tru bɔt dɛn difrɛn tin we Gɔd in Spirit de mek di Kristiɛn dɛn sabi fɔ du.
46012002	Una no se di tɛm we una nɔ bin no Gɔd yet, una bin de pre to dɛn tin we nɔ gɛt layf we mɔta lman mek fɔ pre to, ɛn ɔltɛm dɛn kin de drɔ una fɔ kɔmɔt na di rayt rod go fala dɛn.
46012003	Una fɔ no se ɛnibɔdi we Gɔd in Spirit de kɔntrol nɔ go tɔk bad bɔt Jizɔs! Ɛn nɔbɔdi nɔ go ebul tɔk se Jizɔs na di Masta pas Gɔd in Spirit de insay am.
46012004	Na plɛnti difrɛn kayn tin Gɔd in Spirit de mek di Kristiɛn dɛn ebul du, bɔt na di sem Spirit de mek dɛn ebul du dɛn ɔl.
46012005	Plɛnti difrɛn we de fɔ sav Gɔd, bɔt na di sem Masta wi de sav.
46012006	Plɛnti pipul sabi fɔ du difrɛn difrɛn wok, bɔt na di sem Gɔd de mek difrɛn pipul sabi fɔ du difrɛn difrɛn wok.
46012007	Gɔd in Spirit de mek Gɔd in pawa wok insay ɔlman so dat ɔlman go bɛni fit.
46012008	Gɔd in Spirit de gi wan pɔsin in yon sɛns fɔ tɔk in mɛsej, di sem Spirit de mek ɔda pɔsin sabi aw fɔ tɔk Gɔd in mɛsej pas in kɔmpin.
46012009	Di sem Spirit de gi wan pɔsin pawa fɔ biliv pan Krays tra nga wan pas ɔda pipul, ɛn i de gi ɔda pɔsin pawa fɔ mɛn sikman.
46012010	Di sem Spirit de gi wan pɔsin pawa fɔ du wɔnda ful wok; i de gi ɔda wan pawa fɔ tɔk Gɔd in wɔd; i de mek ɔda wan ebul no if na Gɔd in Spirit ɔ na bad spirit de mek di pɔsin tɔk wetin i de tɔk; i de mek ɔda pɔsin ebul tɔk langwej we insɛf nɔ ɔnda stand; ɛn i de mek ɔda pɔsin ebul fɔ ɛksplen wetin da pɔsin de de tɔk.
46012011	Na di wan Spirit de mek difrɛn pipul ebul du dɛn difrɛn difrɛn tin ya, lɛkɛ aw i want.
46012012	Krays na lɛkɛ bɔdi we gɛt plɛnti pat; pan ɔl we di pat dɛn plɛnti, di bɔdi insɛf na wan gren bɔdi.
46012013	Semwe so, bay di sem Spirit, we wi dɔn baptayz, wi ɔl dɔn kam bi wan bɔdi, we na Krays in bɔdi; dɛn wan we na Ju ɛn dɛn wan we nɔto Ju, dɛn wan we na slev, ɛn dɛn wan we fri; ɛn di sem Spirit dɔn kam insay wi ɔl.
46012014	Nɔto wan pat nɔmɔ de pan di bɔdi, di bɔdi gɛt plɛnti pat.
46012015	If di fut se, “Bikɔs mi nɔto an, mi nɔto pat pan di bɔdi,” dat nɔ min se in nɔto pat pan di bɔdi.
46012016	Ɛn if di yes se, “Bikɔs mi nɔto yay, mi nɔto pat pan di bɔdi,” dat nɔ min se in nɔto pat pan di bɔdi.
46012017	If di wan ol bɔdi na bin yay, aw i go yɛri? Ɔ if di wan ol bɔdi na bin yes, aw i bin fɔ ebul smɛl ɛni tin?
46012018	Bɔt Gɔd put dɛn difrɛn difrɛn pat ya na di bɔdi lɛkɛ aw i want dɛn fɔ de.
46012019	Bɔdi nɔ bin fɔ de if ɔl dɛn difrɛn pat ya na bin wan pat nɔmɔ.
46012020	Naw i bi se di bɔdi gɛt plɛnti pat.
46012021	So di yay nɔ go tɛl di an se, “A kin du witawt yu.” Di ed nɔ go tɛl di fut se, “A kin du witawt yu.”
46012022	Wi nɔ go ebul du ɛni tin if dɛn pat we wi tink se nɔ gɛt bɛtɛ trɛnk nɔ de na wi bɔdi;
46012023	dɛn pat we wi nɔ luk se bɛtɛ, na dɛn wi de kia fɔ pas dɛn ɔda wan; ɛn dɛn pat we nɔ so fayn fɔ si, na dɛn wi de kɔba gud;
46012024	wi nɔ gɛt fɔ kɔba dɛn pat we fayn fɔ si. Gɔd insɛf dɔn so put ɔl di pat dɛn na di bɔdi togɛda, dat dɛn pat we wi nɔ luk se bɛtɛ gɛt rɛspɛkt pas dɛn ɔda wan.
46012025	So di bɔdi nɔ sheb, ɔl di difrɛn pat dɛn fɔ wok togɛda ɛn kia fɔ wananɔda.
46012026	If wan pat pan di bɔdi de sɔfa ɔl di ɔda pat dɛn go sɔfa wit am, ɛn if wan pat gɛt rɛspɛkt, ɔl di ɔda pat dɛn go gladi wit am.
46012027	Una ɔl mek ɔp Krays in bɔdi, wan pɔsin na wan pat, ɔda pɔsin na ɔda pat.
46012028	Na so i bi na di chɔch: fɔs, Gɔd put dɛn apɔsul; sɛkɛn, dɛn prɔfɛt; tɔd, dɛn ticha; dɛn i put dɛn wan we de du wɔnda ful wok bay in pawa; afta dɛn i put dɛn wan we i gi pawa fɔ mɛn sik pipul; dɛn i put dɛn wan we i gi pawa fɔ ɛp ɔda pipul; dɛn wan we i gi pawa fɔ tɛl pipul wetin dɛn fɔ du; ɛn dɛn wan we i gi pawa fɔ tɔk dɛn langwej we dɛnsɛf nɔ ɔnda stand.
46012029	Nɔto ɔlman na apɔsul, nɔto ɔlman na prɔfɛt, nɔto ɔlman na ticha. Nɔto ɔlman gɛt pawa fɔ du wɔnda ful wok,
46012030	ɔ fɔ mɛn sik pipul, ɔ fɔ tɔk dɛn langwej we dɛnsɛf nɔ ɔnda stand, ɔ fɔ ɛksplen wetin dɛn de tɔk.
46012031	So una fɔ put una at pan ɔl dɛn tin we Gɔd in Spirit de mek una sabi fɔ du we pas ɔl dɛn ɔda tin, dat na dɛn wan we go ɛp ɔlman. Bɔt wetin bɛtɛ pas ɔl dɛn tin ya na in a de kam sho una naw.
46013001	If a sabi tɔk ɔl dɛn langwej we mɔta lman de tɔk ɛn we enjɛl sɛf de tɔk, ɛn a nɔ lɛk mi kɔmpin mɔtal man, di tin we a de tɔk go jɛs tan lɛkɛ wɛn pɔsin de bit pan ɔ wɛn bɛl de ring lawd lawd wan.
46013002	Ɔ if a gɛt di pawa fɔ tɔk wɔd we Gɔd tɛl mi fɔ tɔk; if a sabi ɔltin; ɔ if a kin ɔnda stand ɔltin; if a ebul muf ay ay il bikɔs a biliv Gɔd lɛkɛ aw a fɔ biliv am, ɛn a nɔ lɛk mi kɔmpin mɔta lman, ɔl dɛn tin ya we a ebul du nɔ min natin.
46013003	If a giwe ɔl wetin a gɛt sɛf to po pipul, ɔ a gri sɛf mek dɛn bɔn mi bɔdi, bɔt a nɔ lɛk mi kɔmpin mɔta lman, ɔl dat nɔ min natin.
46013004	If una lɛk una kɔmpin mɔta lman una go de bia wit dɛn; una go gɛt gud at fɔ dɛn; una nɔ go de jɛlɔs dɛn; una nɔ go prawd; ɔ fil se una bɛtɛ pas dɛn.
46013005	Una nɔ go de du tin we go mek pipul nɔ rɛspɛkt una; una nɔ go want mek una yon biznɛs nɔmɔ go bifo; una nɔ go de vɛks; una nɔ go kip tin na una at;
46013006	una nɔ go gladi fɔ ɛni tin we nɔ rayt, bɔt una go gladi fɔ yɛri ɛni tin we na tru.
46013007	Una go ebul bia ɔltin we pipul du una; una go biliv gud tin bɔt pipul ɔltɛm; una go de abop ɔltɛm se bɛtɛ go fala dɛn; ɛn una nɔ go tap fɔ lɛk una kɔmpin mɔta lman wɛn tin tra nga.
46013008	Dɛn wɔd we Gɔd tɛl in prɔfɛt dɛn fɔ tɔk, tɛm de kam we dɛn nɔ go tɔk dɛn igen; dɛn difrɛn langwej we pipul kin tɔk, bɔt we dɛnsɛf nɔ ɔnda stand, tɛm de kam we dɛn nɔ go tɔk dɛn igen; ɔl dɛn tin we sɔm pipul sabi, dɛn nɔ go sabi dɛn igen. Bɔt lɛk go de sote go.
46013009	Wi nɔ sabi ɔl di tin dɛn we wi fɔ sabi, na wan wan nɔmɔ wi sabi; pan ɔl dɛn wɔd we Gɔd tɛl wi fɔ tɛl ɔda pipul, na sɔm nɔmɔ wi de tɔk.
46013010	Wɛn di tɛm rich we ɔltin go dɔn bi lɛkɛ aw dɛn fɔ bi, wi go no ɔltin gud ɛn wi go lɛf fɔ du tin af ɛn af.
46013011	Da tɛm we mi na bin pikin, na pikin tɔk bin de na mi mɔt, a bin de ɔnda stand lɛkɛ aw pikin de ɔnda stand, a bin de tink lɛkɛ aw pikin de tink; bɔt naw we a dɔn big a dɔn dɔn wit pikin biznɛs.
46013012	Wetin wi de si naw tan lɛkɛ wetin pɔsin kin si na glas we nɔ klia; bɔt da tɛm de, wi go si gud gud wan wit wi yon yay. A nɔ sabi plɛnti tin naw, bɔt da tɛm de a go sabi ɔltin gud gud lɛkɛ aw Gɔd sabi mi gud gud.
46013013	Na dɛn tri tin ya pɔsin go de du sote go: biliv, abop, ɛn lɛk, bɔt di wan we pas dɛn ɔl na lɛk.
46014001	So una fɔ tray fɔ lɛk una kɔmpin mɔta lman pas ɛni ɔda tin. Una fɔ tray mek una gɛt dɛn tin we Gɔd de gi pɔsin fɔ mek di pɔsin ebul du in wok; di wan we una fɔ tray fɔ pas ɔl na fɔ mek una ebul tɔk wɔd we Gɔd insɛf tɛl una fɔ tɔk.
46014002	Di pɔsin we ebul tɔk langwej we insɛf nɔ ɔnda stand, nɔ de tɔk to in kɔmpin mɔta lman, na Gɔd i de tɔk to bikɔs in kɔmpin mɔta lman nɔ de ɔnda stand am. Bay di pawa we Gɔd in Spirit gi am, i de tɔk dɛn tru tin we pipul nɔ no.
46014003	Bɔt di pɔsin we de tɔk wɔd we Gɔd tɛl am fɔ tɔk, de tɔk to in kɔmpin mɔta lman ɛn i de ɛp dɛn, i de kɔrej dɛn, i de mek dɛn at nɔ pwɛl.
46014004	Di pɔsin we de tɔk langwej we insɛf nɔ ɔnda stand de ɛp insɛf nɔmɔ fɔ kam klos Gɔd, bɔt di wan we de tɔk wɔd we Gɔd tɛl am fɔ tɔk, de ɛp di wan ol chɔch.
46014005	A lɛk mek una ɔl de tɔk langwej we unasɛf nɔ ɔnda stand, bɔt wetin a lɛk pas dat na fɔ lɛ Gɔd mek una ɔl ebul fɔ tɔk wɔd we i tɛl una fɔ tɔk. Di pɔsin we de tɔk wɔd we Gɔd tɛl am de ɛp di chɔch mɔ pas di wan we de tɔk langwej we insɛf nɔ ɔnda stand, pas nɔmɔ if pɔsin de we de ɛksplen wetin i de tɔk so dat di wɔd we i de tɔk kin ɛp di chɔch.
46014006	So, mi kɔmpin Kristiɛn dɛn, wɛn a kam to una, if a bigin tɔk langwej we misɛf nɔ ɔnda stand ɛn we una nɔ ɔnda stand, aw dat go ɛp una? Nɔ we nɔ de we a go ɛp una, pas nɔmɔ a tɛl una tin we Gɔd sho mi, ɔ tin we i mek a sabi, ɔ tin we i tɛl mi, ɔ tin we una fɔ lan bɔt am.
46014007	If pɔsin de ple flut ɔ ap sɛf we nɔ gɛt layf, aw in kɔmpin dɛn go no wetin i de ple, if i nɔ de ple dɛn gud?
46014008	Ɔ if pɔsin we de blo bigul fɔ wa, nɔ blo am klia wan, udat go rɛdi fɔ go fɛt?
46014009	Semwe, aw pɔsin go ɔnda stand wetin una de tɔk if una de tɔk dɛn langwej we unasɛf nɔ ɔnda stand? Una wɔd dɛn go jɛs lɛf na briz!
46014010	Plɛnti difrɛn langwej de na di wɔl, bɔt nɔn nɔ de we nɔ gɛt minin.
46014011	Bɔt if a nɔ de ɔnda stand di langwej we pɔsin de tɔk, di pɔsin we de tɔk am go bi tre nja to mi, misɛf go bi tre nja to am.
46014012	Una want bad bad wan mek Gɔd in Spirit gi una ɔl dɛn tin we i de gi, so una fɔ tray fɔ gɛt dɛn tin we Gɔd de gi we go mek una ɛp di chɔch.
46014013	Di man we de tɔk dɛn langwej we insɛf nɔ ɔnda stand fɔ pre mek Gɔd mek i ebul ɛksplen wetin i de tɔk.
46014014	If a pre wit dɛn langwej ya, mi spirit de pre fɔ tru, bɔt a nɔ de tink bɔt wetin a de tɔk, ɛn a nɔ de ɔnda stand wetin a de tɔk.
46014015	So wetin a fɔ du? A go pre wit mi spirit, bɔt semwe so a go tink bɔt wetin a de pre: a go sing wit mi spirit, bɔt semwe so a go tink bɔt wetin a de sing.
46014016	Wɛn una tɛl Gɔd tɛnki wit una spirit nɔmɔ, aw pɔsin we kam chɔch, bɔt we nɔ sabi bɔt dɛn tin ya, go se “Emɛn” wɛn una dɔn dɔn? Aw i go sabi wetin una de tɔk bɔt?
46014017	If na tɛnki sɛf una de tɛl Gɔd, una nɔ de ɛp di pɔsin we de lisin atɔl.
46014018	A tɛl Gɔd tɛnki we a de tɔk dɛn langwej we misɛf nɔ ɔnda stand pas ɛni wan pan una.
46014019	Bɔt wɛn wi de pre na chɔch, a fil se, i bɛtɛ mek a tɔk fayv wɔd we pipul go ɔnda stand, ɛn we go mek dɛn lan sɔntin, pas fɔ tɔk tɛn tawzin wɔd na langwej we dɛn nɔ ɔnda stand.
46014020	Mi kɔmpin Kristiɛn dɛn, una nɔ fɔ de tink lɛkɛ pikin, una fɔ tan lɛkɛ pikin wɛn i kam pan bad, bɔt una fɔ tink lɛkɛ big man.
46014021	Dɛn rayt na Gɔd in Buk se, “Gɔd we na wi Masta se, a go mek pipul we kɔmɔt ɔda kɔntri tɔk to dɛn pipul ya langwej we dɛn nɔ ɔndastand, ɛn pan ɔl dat dɛn nɔ go yɛri mi.”
46014022	So, we Gɔd mek pɔsin ebul tɔk langwej we insɛf nɔ ɔnda stand, na fɔ sho di pɔsin we nɔ biliv se in gɛt pawa, nɔto fɔ di pɔsin we biliv Gɔd; bɔt we Gɔd mek pɔsin ebul tɔk wɔd we i tɛl am fɔ tɔk, na fɔ mek di pɔsin we biliv Gɔd si in pawa, nɔto fɔ di pɔsin we nɔ biliv Gɔd.
46014023	So, if di wan ol chɔch gɛda, dɛn ɔlman stat fɔ tɔk langwej we dɛnsɛf nɔ ɔnda stand, if dɛn pipul we nɔ no bɔt dɛn kayn tin ya, ɛn dɛn wan we nɔ biliv Gɔd kam insay di chɔch, dɛn nɔ go se una ɔl kres?
46014024	Bɔt if ɔlman de tɔk di mɛsej we Gɔd gi am fɔ tɔk, wɛn dɛn pipul we nɔ no bɔt dɛn kayn tin ya ɔ dɛn wan we nɔ biliv Gɔd kam insay di chɔch, wɛn dɛn yɛri wetin una de tɔk, dɛn go biliv fɔ tru se dɛn de pan sin. Ɔl wetin dɛn yɛri go mek dɛn jɔj dɛnsɛf.
46014025	Dɛn go no ɔl dɛn tin we ayd insay dɛn at, so dɛn go fɔdɔm na grɔn ɛn pre to Gɔd; dɛn go se, “Fɔ tru, Gɔd de wit una naya!”
46014026	Mi Kristiɛn brɔda dɛn, na di tin dis we a min: wɛn una gɛda fɔ pre, wan man go gɛt sing fɔ sing; ɔda wan go gɛt sɔntin we i fɔ lan in kɔmpin dɛn; Gɔd go sho ɔda wan sɔntin fɔ tɛl in kɔmpin dɛn; ɔda wan go tɔk wɔd na langwej we insɛf nɔ ɔnda stand; ɔda pɔsin go ɛksplen wetin i se. Ɔl dɛn tin ya na fɔ ɛp di chɔch.
46014027	If sɔm pipul gɛt fɔ tɔk dɛn langwej we dɛn nɔ ɔnda stand, mek dɛn nɔ pas tu ɔ tri, wan afta in kɔmpin, ɛn sɔmbɔdi fɔ ɛksplen wetin dɛn tɔk.
46014028	Bɔt if pɔsin nɔ de fɔ ɛksplen, dɛn dɛn pipul ya we de tɔk langwej we dɛnsɛf nɔ ɔnda stand nɔ fɔ tɔk natin na di mitin, dɛn fɔ tɔk na dɛn at nɔmɔ ɛn tɔk to Gɔd.
46014029	Tu ɔ tri pipul we Gɔd gi mɛsej fɔ tɔk di mɛsej, ɛn ɔda pipul fɔ lisin fɔ no if na Gɔd in mɛsej fɔ tru dɛn de tɔk.
46014030	Bɔt if Gɔd sɛn mɛsej to pɔsin we de na di mitin, di pɔsin we bin de tɔk fɔs fɔ tap.
46014031	Una ɔl kin tɔk di mɛsej we Gɔd gi una, wan bay wan, so dat ɔlman go lan ɛn ɔlman go tek kɔrej.
46014032	Pɔsin we Gɔd gi di pawa fɔ tɔk in mɛsej fɔ ebul kɔntrol wetin i de tɔk,
46014033	bikɔs Gɔd nɔ want mek wi we i kɔl fɔ du in wok, kɔnfyus pan ɛni tin we wi de du. I want mek ɔltin waka fayn. Lɛkɛ aw i de bi na ɔl dɛn chɔch,
46014034	dɛn uman nɔ fɔ tɔk na dɛn mitin na chɔch; na so dɛn rayt na di Ju Lɔ.
46014035	If di uman dɛn want no bɔt ɛni tin, dɛn fɔ tɔk to dɛn man na os. Na shem tin fɔ mek uman tɔk opin wan na dɛn mitin na chɔch.
46014036	Na una fɔs bigin tɛl pipul bɔt Gɔd in wɔd? Na una nɔmɔ dɔn yɛri Gɔd in wɔd?
46014037	If ɛnibɔdi tink se in de tɔk mɛsej we Gɔd gi am, ɛn if Gɔd in Spirit mek i ebul du sɔm ɔda tin dɛn, da pɔsin de fɔ no se wetin a de rayt so na Gɔd tɛl mi fɔ rayt am.
46014038	If i nɔ tek wetin a de tɔk, una nɔ fɔ notis am.
46014039	So, mi kɔmpin Kristiɛn dɛn, una fɔ want bad wan mek Gɔd gi una di pawa fɔ tɔk in mɛsej, bɔt una nɔ fɔ tap dɛn pipul we de tɔk dɛn langwej we dɛnsɛf nɔ ɔnda stand.
46014040	Una fɔ du ɔltin di rayt we ɛn natin nɔ fɔ kɔnfyus Gɔd in wok.
46015001	Mi kɔmpin Kristiɛn dɛn, a de kam mɛmba una bɔt di Gud Nyus we a bin tɛl una. Una bin tek wetin a se ɛn na dat mek una biliv Gɔd tra nga wan naw.
46015002	Di wɔd we a bin tɛl una, na di Gud Nyus. Dis Gud Nyus ya go mek una sev if una nɔ mek ɛni tin pul una at kɔmɔt pan am. If una mek ɛni tin pul una at kɔmɔt pan am na fɔ natin una bin biliv di Gud Nyus.
46015003	Di wɔd we misɛf yɛri, we bɛtɛ fawe pas ɛni ɔda wɔd na in a tɛl una we a se: Krays day fɔseka wi sin dɛn, lɛkɛ aw dɛn rayt na Gɔd in Buk;
46015004	dɛn bɛr am ɛn Gɔd mek i rayz frɔm di grev di de we mek tri, lɛkɛ aw dɛn rayt na Gɔd in Buk;
46015005	i sho insɛf to Pita, dɛn, ɔda tɛm i sho insɛf to ɔl di twɛlv apɔsul dɛn.
46015006	Dɛn i sho insɛf to pipul dɛn we pas fayv ɔndrɛd we bin de fala am bifo i day; plɛnti pan dɛn nɔ day yet, bɔt sɔm dɔn day.
46015007	Afta dat, i sho insɛf to Jems, dɛn i sho insɛf to ɔl di apɔsul dɛn.
46015008	Na mi las i sho insɛf to, pan ɔl we mi na di las pɔsin we fit fɔ si am.
46015009	Ɔl dɛn ɔda apɔsul bɛtɛ pas mi; a nɔ fit sɛf fɔ lɛ dɛn kɔl mi apɔsul, bikɔs a bin de mek dɛn pipul we de waka wit Gɔd sɔfa.
46015010	Bɔt we Gɔd gud nɔmɔ, tide mi na apɔsul, ɛn di gud we i du fɔ mi mek a du plɛnti tin fɔ am na mi layf. A dɔn wok pas ɔl dɛn ɔda apɔsul dɛn, bɔt nɔto bay misɛf a bin de wok; we Gɔd gud, in pawa bin de ɛp mi.
46015011	So if na mi tɛl una di Gud Nyus ɔ if na dɛn ɔda apɔsul tɛl una di Gud Nyus, wi ɔl de tɛl una di sem Gud Nyus we una biliv.
46015012	Wi dɔn tɛl una se Gɔd dɔn mek Krays rayz frɔm di grev, aw sɔm pan una de se, Gɔd nɔ go mek dɛn wan we dɔn day rayz frɔm dɛn grev?
46015013	If na so, dat min se Gɔd nɔ bin mek Krays rayz frɔm di grev;
46015014	ɛn if Krays nɔ bin rayz frɔm di grev, dɛn di Gud Nyus we wi de tɛl pipul nɔ min natin, ɛn di biliv we una biliv pan Krays nɔ min natin.
46015015	Wetin wɔs pas dat, una go mek i tan lɛkɛ se wi de lay pan Gɔd, bikɔs wi bin se na in mek Krays rayz frɔm di grev; bɔt if na tru una de tɔk we una de se Gɔd nɔ de mek dɛn wan we dɔn day rayz frɔm dɛn grev, dat min se Gɔd nɔ bin mek Krays rayz frɔm di grev.
46015016	Bikɔs if Gɔd nɔ de mek dɛn wan we dɔn day rayz frɔm dɛn grev, dat min se i nɔ bin mek Krays rayz frɔm di grev.
46015017	Ɛn if Gɔd nɔ bin mek Krays rayz frɔm di grev, una de mek unasɛf ful fɔ biliv pan Krays ɛn una sin de pan una te naw.
46015018	Dat min igen se dɛn wan we dɔn day, we bin biliv Krays, dɔn go ɛl.
46015019	If di abop we wi abop pan Krays na fɔ dis wɔl nɔmɔ, pipul fɔ sɔri fɔ wi pas ɛni ɔda pipul na wɔl.
46015020	Pan ɔl dɛn wɔd ya, di wan we tru, na di wɔd we pipul de tɔk se Gɔd dɔn mek Krays rayz frɔm di grev fɔs, fɔ sho wi se, fɔ tru, Gɔd go mek dɛn wan we dɔn day rayz frɔm dɛn grev.
46015021	Jɛs lɛkɛ aw day kam na wɔl fɔseka wan man, semwe so, na wan man mek dɛn wan we dɔn day de rayz frɔm dɛn grev.
46015022	Jɛs lɛkɛ aw Adam mek ɔlman day bikɔs dɛn jɔyn wit am, na so Gɔd mek ɔl dɛn we gɛt wanwɔd wit Krays rayz frɔm dɛn grev.
46015023	Bɔt ɔlman go gɛt in yon tɛm: na Krays fɔs, dɔn dɛn wan we na in yon go rayz frɔm dɛn grev wɛn Krays kam bak.
46015024	Da tɛm de ɔltin go dɔn; Krays go pwɛl ɔl dɛn wan we de rul ɛn dɛn wan we gɛt pawa, ɔltogɛda; dɛn i go mek in Papa bi King oba dɛn ɔl.
46015025	Krays mɔs rul te Gɔd put ɔltin we nɔ de fɔ am, ɔnda in fut.
46015026	Di las tin we Gɔd go pwɛl na day.
46015027	Dɛn rayt na Gɔd in Buk se, “Gɔd dɔn put ɔltin ɔnda in fut.” Dawt nɔ de se Gɔd insɛf nɔ miks pan dis “ɔltin” ya, bikɔs na in de put ɔltin ɔnda Krays in fut.
46015028	Bɔt wɛn Gɔd dɔn mek Krays gɛt pawa oba ɔltin, da tɛm de Krays insɛf we na di Pikin, go put insɛf ɔnda Gɔd we bin dɔn put ɔltin ɔnda am; so Gɔd in wan gren go kam de oba dɛn ɔl.
46015029	Lɛ a tɔk naw bɔt dɛn pipul we dɛn de baptayz fɔ dɛn wan we dɔn day. Wetin dɛn wan we de baptayz de du dat fɔ? If na tru dɛn de tɔk we dɛn se Gɔd nɔ de mek dɛn wan we dɔn day rayz frɔm dɛn grev, wetin mek pipul de go baptayz fɔ dɛn wan we dɔn day?
46015030	As fɔ wi, wetin mek wi de put wisɛf pan denja ɛvri minit?
46015031	Mi kɔmpin Kristiɛn dɛn, ɛvri de a de luk day na in yay! A de tɛl una dis bikɔs a prawd we unasɛf de waka wit wi Masta Jizɔs Krays.
46015032	If na Ɛfisɔs ya a dɔn fɛt wit dɛn pipul we tan lɛkɛ wayl bif na bush fɔ sati sfay misɛf nɔmɔ, wetin a go gen? If Gɔd nɔ de mek dɛn wan we dɔn day rayz frɔm dɛn grev, “Mek wi it ɛn drink ɛn ɛnjɔy wisɛf naw, bikɔs wi go day jisnɔ,” lɛkɛ aw dɛn kin se.
46015033	Una nɔ mek ɛnibɔdi mek una ful. “Bad kɔmpin de pwɛl pɔsin.”
46015034	Una kechɔp unasɛf ɛn lɛf fɔ sin. Una fɔ shem we a tɔk se, sɔm pan una nɔ no Gɔd.
46015035	Sɔmbɔdi go aks se, “Aw Gɔd go mek pɔsin we dɔn day rayz frɔm in grev? Uskayn bɔdi i go gɛt?”
46015036	Yu na fulman! Wɛn pɔsin plant sid, di sid nɔ go bigin fɔ gro pas i day fɔs.
46015037	Wetin yu de plant na grɔn na sid nɔmɔ lɛkɛ binch ɔ ɛni ɔda sid; nɔto di big tik yu de plant.
46015038	Gɔd de mek di sid lɛkɛ aw i want am fɔ bi; i de mek difrɛn difrɛn kayn sid we go tɔn difrɛn difrɛn kayn plant.
46015039	Ɔl dɛn tin we gɛt layf nɔ gɛt di sem kayn bɔdi; mɔta lman gɛt wan kayn bɔdi; dɛn bif gɛt ɔda kayn; dɛn bɔd gɛt wan kayn, ɛn dɛn fish gɛt ɔda kayn.
46015040	Semwe, sɔm bɔdi dɛn de we na fɔ ɛvin, ɛn sɔm bɔdi dɛn de we na fɔ dis wɔl; di fayn we dɛn bɔdi na ɛvin fayn difrɛn frɔm di fayn we dɛn bɔdi na dis wɔl fayn.
46015041	Di san fayn in yon fayn, di mun fayn in yon fayn, di sta dɛn fayn dɛn yon fayn; pan di sta dɛnsɛf, sɔm fayn wan kayn fayn, ɔda wan dɛn fayn ɔda kayn fayn.
46015042	Na so i go bi di tɛm we Gɔd go mek dɛn wan we dɔn day rayz frɔm dɛn grev. Di bɔdi we dɛn de bɛr na bɔdi we de pwɛl; bɔt di bɔdi we Gɔd go mek rayz frɔm di grev, go de sote go.
46015043	Wɛn dɛn bɛr di bɔdi, i nɔ gɛt trɛnk ɛn i nɔ fayn; bɔt wɛn Gɔd mek i rayz i go tra nga ɛn i go fayn.
46015044	Bɔdi we dɛn bɛr na bɔdi we di at bin de kɔntrol; bɔt bɔdi we Gɔd mek rayz na bɔdi we di Spirit de kɔntrol. If bɔdi de we di at de kɔntrol, bɔdi mɔs de we di Spirit de kɔntrol.
46015045	Dɛn rayt na Gɔd in Buk se, “Wɛn Gɔd mek di fɔs man, Adam, i gi am layf;” bɔt di las Adam na di Spirit we de gi layf.
46015046	Nɔto wetin di Spirit de kɔntrol de kam fɔs, na wetin di at de kɔntrol de kam bifo wetin di Spirit de kɔntrol.
46015047	Na dɔti, Gɔd tek mek di fɔs Adam; di sɛkɛn Adam kɔmɔt na ɛvin.
46015048	Dɛn pipul we na dis wɔl yon pipul, tan lɛkɛ di man we Gɔd tek dɔti mek; dɛn wan we na ɛvin yon pipul tan lɛkɛ di Man we kɔmɔt ɛvin.
46015049	Jɛs lɛkɛ aw wi tan lɛkɛ di fɔs man we Gɔd tek dɔti mek, na so wi go tan lɛkɛ di Man we kɔmɔt ɛvin.
46015050	Na di tin dis we a min: Dis wɔl yon bɔdi nɔ go go insay di ples we Gɔd de rul, ɛn ɛni tin we de day nɔ go gɛt di pawa fɔ tɔn to tin we nɔ de day.
46015051	Mek a tɛl una wan sikrit, una lisin: Wi ɔl nɔ go day, bɔt bifo Jako kɔt yay wi ɔl go chenj,
46015052	kwik kwik wan, lɛkɛ wɛn pɔsin wink in yay, di tɛm we dɛn go blo di las trɔmpɛt. Wɛn dɛn blo am, Gɔd go mek dɛn wan we dɔn day rayz wit nyu bɔdi dɛn we go de sote go, ɛn wi ɔl go chenj.
46015053	Wi bɔdi dɛn we de day mɔs tɔn to bɔdi dɛn we nɔ de day;
46015054	so wɛn dɛn tin we bin de day dɔn tɔn to tin we nɔ de day, wetin dɛn rayt na Gɔd in Buk go kam bi tru; dɛn rayt se: “Di Masta dɔn win day gud gud; day nɔ go de igen!”
46015055	“Day, a min yu bin se yu dɔn win? Day, a min yu bin se yu gɛt pawa fɔ du mi bad?”
46015056	Na sin mek day ebul fɔ du mɔta lman bad, na di Lɔ mek sin gɛt pawa.
46015057	Bɔt una mek wi tɛl Gɔd tɛnki. Na Gɔd de mek wi Masta Jizɔs Krays nɔ mek sin ɛn day ebul wi.
46015058	So, mi kɔmpin Kristiɛn dɛn, una tinap tra nga, una nɔ gri mek ɛni tin mek una dawt. Una fɔ de du Gɔd in wok ɔltɛm, una no se ɛni tin we una de du fɔ Gɔd nɔ go go fɔ natin.
46016001	Wɛn una want gɛda di mɔni fɔ tek ɛp Gɔd in pipul dɛn na Judia; una fɔ de du wetin a tɛl dɛn Kristiɛn we de na dɛn chɔch na Galeshya fɔ du.
46016002	Ɛvri Sɔnde, ɔlman fɔ put sɔm mɔni wansay, bay di mɔni we i de wok; una fɔ gɛda dɛn mɔni ya, so dat di tɛm we a kam, una nɔ go gɛt fɔ gɛda mɔni igen.
46016003	Wɛn a kam, a go sɛn pipul we una trɔs fɔ kɛr di mɔni go Jerusɛlɛm, a go gi dɛn lɛta fɔ mek di pipul dɛn na Jerusɛlɛm no se na wi sɛn dɛn.
46016004	Bɔt if i go bɛtɛ mek misɛf go, dɛn go go wit mi.
46016005	A go kam to una wɛn a kɔmɔt Masi do nya, bikɔs a go pas na Masi do nya.
46016006	I luk lɛkɛ se di tɛm we a go de wit una go lɔng lili bit, sɔntɛm a go de wit una ɔl di kol sizin; dɛn una go ɛp mi mek a go di ɔda say we a want go, ilɛk usay dat go bi.
46016007	Wɛn a go to una a nɔ go jɛs want fɔ de shɔt tɛm nɔmɔ. If Gɔd gri, a go lɛk fɔ de lɔng wit una.
46016008	Bɔt na Ɛfisɔs ya a go de te di de we na Pɛntikɔst.
46016009	Chans de naya fɔ du big wok ɛn bɛtɛ wok fɔ Gɔd, pan ɔl we plɛnti pipul de we nɔ want mek di wok go bifo.
46016010	Bɔt if Timoti rich to una, una mek i fil se una gladi fɔ we i go to una, bikɔs insɛf de wok fɔ di Masta lɛkɛ mi.
46016011	Nɔbɔdi nɔ fɔ luk se we i yɔng, i nɔ go ebul du bɛtɛ wok, bɔt una fɔ ɛp am mek i go gɛt kol at wɛn i de go dɛn ɔda say dɛn we i gɛt fɔ go, so dat i go kam bak kam mit mi; mi ɛn di ɔda Kristiɛn brɔda dɛn de luk in rod fɔ mek i kam bak to wi.
46016012	As fɔ brɔda Apɔlɔs, plɛnti tɛm a kin tɛl am mek i de go fɛn una wit dɛn ɔda Kristiɛn brɔda dɛn, bɔt i nɔ fil se in fɔ go naw. Bɔt wɛn i gɛt chans, i go go.
46016013	Una fɔ wayda wek, una fɔ tinap tra nga pan di biliv we una biliv pan Gɔd, una fɔ gɛt kɔrej, una nɔ fɔ mek ɛni tin pul una pan di wok we una de du fɔ Gɔd.
46016014	Ɛni tin we una de du, una fɔ sho se una lɛk ɔlman.
46016015	Una dɔn yɛri bɔt Stɛfa nas ɛn in fambul dɛn; na dɛn fɔs biliv pan Krays na Gris, ɛn dɛn dɔn gi ɔl dɛn layf fɔ wok fɔ Gɔd in pipul dɛn. Mi kɔmpin Kristiɛn dɛn, a de beg una
46016016	mek una fala dɛn kayn lida ya, ɛn ɛni ɔda pɔsin we de wok wit dɛn tra nga wan.
46016017	A gladi we Stɛfa nas, Fɔtu netɔs, ɛn Akeikɔs dɔn kam; we una nɔ ebul kam, dɛn dɔn kam,
46016018	dɛn dɔn mek mi at gladi, lɛkɛ aw dɛn bin mek una at gladi. Man lɛkɛ dɛn kayn ya fit fɔ mek una rɛspɛkt dɛn.
46016019	Dɛn chɔch na Eshya de tɛl una adu; Akwila ɛn Prisila ɛn dɛn Kristiɛn we de gɛda na dɛn os, de tɛl una plɛnti plɛnti adu wit ɔl dɛn at.
46016020	Ɔl dɛn Kristiɛn brɔda dɛn sɛn adu fɔ una. Una fɔ sho se una lɛk una kɔmpin bay di we we una de tɛl dɛn adu.
46016021	Na misɛf yon an a tek rayt dis pat: Na mi, Pɔl, de tɛl una adu.
46016022	Ɛnibɔdi we nɔ lɛk di Masta, kɔs de pan am. Wi Masta de kam!
46016023	Mek di Masta Jizɔs sho una aw i gud.
46016024	A de tɛl una se a lɛk una bikɔs wi ɔl na Krays Jizɔs yon pipul.
47001001	Mi, Pɔl, we bi Krays Jizɔs in apɔsul bikɔs na dat Gɔd want, ɛn wi Kristiɛn brɔda Timoti, de rayt to una ɔl we na Gɔd in pipul dɛn na Kɔrint, ɛn dɛn wan we de ɔlɔbɔt na Gris.
47001002	Mek Gɔd we na wi Papa ɛn Masta Jizɔs Krays sho una aw i gud ɛn mek i gi una kol at.
47001003	Lɛ wi tɛl Gɔd we na wi Masta Jizɔs in Papa, tɛnki; na in de sɔri fɔ wi we na in pikin dɛn ɛn na in de kɔrej wi ɔltɛm.
47001004	I de kɔrej wi ɔltɛm we wi de pan trɔbul, so dat di kɔrej we i de kɔrej wi kin mek wisɛf ebul fɔ kɔrej ɔda pipul ɛnitɛm we dɛn de pan trɔbul.
47001005	We wi de sɔfa lɛkɛ aw Krays bin sɔfa, Krays de kɔrej wi plɛnti tɛm.
47001006	If wi de sɔfa, na fɔ mek una gɛt kɔrej ɛn fɔ mek una go sev; if wi gɛt kɔrej na fɔ mek unasɛf gɛt kɔrej ɛn bia wɛn una de sɔfa dɛn sem tin we wisɛf de sɔfa.
47001007	Wi nɔ de wɔri bɔt una atɔl, bikɔs wi shɔ se we unasɛf de sɔfa lɛkɛ aw wi de sɔfa, Gɔd go kɔrej unasɛf lɛkɛ aw i de kɔrej wi.
47001008	Mi kɔmpin Kristiɛn dɛn, wi want mek una mɛmba di trɔbul we mit wi na Eshya. Di waala na wi ed bin so plɛnti dat wi bin mɛmba se ɔltin dɔn fɔ wi.
47001009	Wi bin mɛmba se Gɔd dɔn kɔndɛm wi se wi fɔ day. Dat bi fɔ sho wi se wi nɔ fɔ abop pan wisɛf, wi fɔ abop pan Gɔd in wan gren, we de mek dɛn wan we dɔn day rayz frɔm dɛn grev.
47001010	I pul wi kɔmɔt na day rod, ɛn i go du dat bak; wi no se we una de ɛp wi pre, Gɔd go de pul wi pan denja ɔltɛm. I go ansa dɛn pre we plɛnti pipul de pre fɔ wi, ɛn i go blɛs wi; we dat bi, plɛnti pipul go tɛl am tɛnki fɔ wetin i du fɔ wi.
47001012	Wetin mek wi fil prawd, na we wi no insay wi at fɔ tru se nɔto bay mɔta lman sɛns wi liv na dis wɔl, ɛn nɔto bay mɔta lman sɛns wi de du ɔl dɛn tin we wi de du fɔ una, bɔt na bikɔs Gɔd gud, mek wi rɛspɛkt una ɛn wi de waka tret wit una.
47001013	Wi jɛs de rayt dɛn tin we una ebul rid ɛn ɔnda stand. Bɔt a op se dɛn tin we una nɔ ɔnda stand gud naw, una go ɔnda stand dɛn gud gud wande, so di De we Masta Jizɔs go kam bak, unasɛf go gladi fɔ wi lɛkɛ aw wi go gladi fɔ una.
47001015	A bin shɔ bɔt ɔl dɛn tin ya we a dɔn rayt, so a bin dɔn mekɔp se a go go to una so dat una kin gɛt blɛsin tu tɛm.
47001016	A bin dɔn mekɔp se a go go to una wɛn a de go Masi do nya ɛn wɛn a de kam bak, so dat una kin ɛp mi fɔ mek a go Judia.
47001017	We a bin dɔn mekɔp fɔ du so, dɔn a chenj, i nɔ bin tan lɛkɛ se mi na pɔsin we nɔ siryɔs? Wɛn a want du sɔntin, na misɛf nɔmɔ a kin mɛmba? Una tink se a go se “Yɛs” wan minit ɛn “Nɔ” di ɔda minit?
47001018	We Gɔd nɔ de lay, misɛf nɔ go prɔmis una wan tin, dɔn a chenj mɔt.
47001019	Bikɔs Jizɔs Krays, we na Gɔd in Pikin, we Saylas, Timoti ɛn misɛf bin de tɛl una bɔt, nɔto pɔsin we gɛt tu mɔt. Bɔt in na di ansa, “Yɛs,”
47001020	bikɔs in na di ansa, “Yɛs,” fɔ ɔl dɛn prɔmis we Gɔd dɔn prɔmis wi. Na dat mek wɛn wi se “Emɛn,” na bay Jizɔs Krays wi de tɔk so, fɔ mek Gɔd gɛt di prez.
47001021	Na Gɔd insɛf mek wi ɛn unasɛf shɔ se wi layf na Krays yon; na Gɔd insɛf dɔn pik wi ɛn put wi wansay fɔ du in wok.
47001022	Na in dɔn put in mak pan wi fɔ sho se wi na in yon pipul, ɛn i put in Spirit insay wi at fɔ mek wi no fɔ tru se ɔl wetin i gɛt fɔ wi, de ɔltɛm.
47001023	Gɔd na mi witnɛs i no wetin de na mi at! Na bikɔs a nɔ bin want fɔ mek una fil bad mek a bin mekɔp nɔ fɔ go to una na Kɔrint.
47001024	Wi nɔ de tɛl una wetin una fɔ biliv, bikɔs una biliv pan Jizɔs tra nga wan. Wetin wi de du na fɔ ɛp una fɔ mek una gladi.
47002001	So a mekɔp se a nɔ go kam igen kam tɛl una tin we go mek una at pwɛl.
47002002	If a mek una at pwɛl, udat go lɛf fɔ kɔrej mi? Na dɛn wan nɔmɔ we a dɔn mek dɛn at pwɛl.
47002003	Na dat mek a bin rayt lɛta to una, a nɔ bin want kam mek di pipul dɛn we fɔ mek a gladi, mek a sɔri. A no se wɛn a gladi, unasɛf go gladi.
47002004	Wɛn a bin de rayt to una, mi at bin ebi ɛn a bin de wɔri bad; a bin de kray sɛf; bɔt nɔto fɔ mek una sɔri, na fɔ mek una no aw a lɛk una ɔl.
47002005	If ɛnibɔdi dɔn du tin we mek in kɔmpin fil bad, nɔto mi i mek fil bad, na una; ɔ mek a se, na sɔm pan una i mek fil bad, bikɔs a nɔ want mek di pɔsin fil bad tumɔs.
47002006	We plɛnti pan una dɔn pɔnish dis pɔsin ya so, dat dɔn du fɔ am.
47002007	Una fɔ padin am naw, ɛn tɔk to am, mek i nɔ fil bad te i nɔ ebul kechɔp insɛf igen.
47002008	Duya, una mek i no se una lɛk am fɔ tru.
47002009	Na dat mek a bin rayt da fɔs lɛta we a bin sɛn to una. A bin want no if una pas una ɛgzam gud; dat na fɔ si if una kin rɛdi ɔltɛm fɔ du wetin a tɛl una fɔ du.
47002010	Wɛn una dɔn padin pɔsin fɔ wetin i du, misɛf go padin di pɔsin. Wɛn a padin am, dat is, if ɛni rizin de fɔ misɛf fɔ padin am, na fɔseka una a de du dat bifo Krays,
47002011	so dat Setan nɔ go ebul una; bikɔs wi no wetin i dɔn mekɔp fɔ du.
47002012	Wɛn a rich Troas fɔ tɛl una di Gud Nyus bɔt Krays, a si se di Masta bin dɔn mek we fɔ mek a wok de.
47002013	Bɔt mi at bin wɔri bad, bikɔs a nɔ bin si wi brɔda, Taytɔs, de. So a tɛl di pipul dɛn de se a de go, dɔn a go Masi do nya.
47002014	Wi tɛl Gɔd tɛnki! We wi gɛt wanwɔd wit Krays, Gɔd de mek wi win ɔltɛm. Gɔd de yus wi fɔ mek ɔl wetin pɔsin fɔ no bɔt Krays prɛd ɔlɔbɔt lɛkɛ swit smɛl.
47002015	Wi tan lɛkɛ swit smɛl we de kɔmɔt pan insɛns we Krays de gi Gɔd; dɛn wan we Gɔd de sev ɛn dɛn wan we de go ɛl, dɛn ɔl de smɛl am.
47002016	Fɔ dɛn wan dɛn we de go ɛl, di sɛnt na sɛnt we de kil; bɔt fɔ dɛn wan we go sev, da sɛnt de na sɛnt we de gi layf. Udat ebul du wok lɛkɛ dis?
47002017	Wi nɔ tan lɛkɛ plɛnti pipul we de tɛl ɔda pipul Gɔd in mɛsej fɔ mek mɔni, bɔt bikɔs na Gɔd sɛn wi, wi de tɔk tret wɔd bifo am wit Krays in pawa.
47003001	Wi dɔn bigin bost se wi na gud pipul? Ɔ wisɛf fɔ bigin du lɛkɛ aw sɔm ɔda pipul de du, wi fɔ kɛr lɛta to una fɔ mek una no if wi gud? Ɔ na una fɔ sɛn lɛta bɔt wi to ɔda pipul?
47003002	Na una na wi lɛta we rayt insay wi at, ɔlman go no am, ɔlman go rid am.
47003003	Una dɔn sho plen wan se na una na di lɛta we Krays rayt, we wi dɔn bring. Nɔto ink wi tek rayt am pan ston slab, na Gɔd we gɛt layf sote go, in Spirit rayt am na wi at.
47003004	Wi de tɔk dɛn tin ya bikɔs wi abop pan Gɔd tru Krays.
47003005	Wi nɔ ebul du ɛni tin bay wisɛf, so wi nɔ go tɔk se wi ebul, na Gɔd de mek wi ebul du ɛni tin we wi de du.
47003006	Semwe, i dɔn mek wi ebul tɔk bɔt di nyu agrimɛnt we i mek wit wi; nɔto tin we rayt na buk Gɔd tek mek di agrimɛnt, na Gɔd in Spirit mek am; bikɔs dɛn tin we rayt de kil, bɔt Gɔd in Spirit de gi layf.
47003007	Bɔt if di Lɔ we rayt pan ston we bring day so wɔnda ful, dat di Izrɛl pipul dɛn nɔ bin ebul luk Mozis in fes we bin de shayn brayt brayt wan, pan ɔl we da layt de bin de fed,
47003008	di wok we wi de du fɔ di Spirit go wɔnda ful fawe pas dat!
47003009	If di tin we Mozis du we kɔndɛm mɔta lman, wɔndaful, di tin we Gɔd du we mek ɔltin rayt bitwin in ɛn mɔta lman, wɔnda ful fawe pas dat.
47003010	Wi go se di tin we bin wɔnda ful nɔ wɔnda ful igen, bikɔs tin we wɔnda ful fawe pas dat dɔn kam.
47003011	If tin we nɔ las lɔng bin wɔnda ful, tin we go de sote go, go wɔnda ful fawe pas am.
47003012	We wi no se di wɔnda ful tin we Gɔd dɔn du go de sote go, wi nɔ fred fɔ du wi wok.
47003013	Wi nɔ tan lɛkɛ Mozis we bin gɛt fɔ kɔba in fes, so dat di Ju pipul dɛn nɔ go si di wɔnda ful layt we bin de fed.
47003014	Sɔntin bin mek dɛn nɔ ebul ɔnda stand, fɔ tru; te tide sɛf di sem tin nɔ de mek dɛn ebul ɔnda stand wɛn dɛn de rid dɛn buk we tɔk bɔt di ol agrimɛnt. Na wɛn pɔsin gɛt wanwɔd wit Krays nɔmɔ, na in da tin de de kɔmɔt na in ed.
47003015	Te tide, ɛnitɛm we dɛn de rid di Lɔ we Gɔd gi Mozis, di tin stil nɔ de mek dɛn ebul ɔnda stand.
47003016	Bɔt Gɔd dɔn pul am kɔmɔt pan dɛn; dɛn rayt na Gɔd in Buk se, “Gɔd pul di tin we kɔba Mozis in fes wɛn i kam to di Masta.”
47003017	Di “Masta” we dɛn de tɔk bɔt naya, na di Spirit; ɛni say we di Masta in Spirit de, pipul fri.
47003018	So wɛn Gɔd dɔn pul di tin we nɔ de mek dɛn ebul ɔnda stand, wi ɔl go tan lɛkɛ glas; ɛnibɔdi we luk wi go si aw di Masta wɔnda ful, ɛn Gɔd in Spirit go de mek wisɛf wɔnda ful mɔ ɛn mɔ, lɛkɛ aw di Masta, we pipul de si pan wi, wɔnda ful.
47004001	We Gɔd dɔn sɔri fɔ wi ɛn gi wi dis wok ya fɔ du, wi nɔ go gri mek ɛni tin mek wi at pwɛl.
47004002	Wi dɔn lɛf fɔ du dɛn tin we wi bin de ayd fɔ du we bin de mek wi shem; wi de waka tret wit pipul, wi nɔ de twis Gɔd in wɔd; wi no se Gɔd de luk wi, so wi de tɔk ɔl wetin tru bɔt Gɔd, so dat ɔlman go sati sfay se wetin wi de tɔk na di rayt tin.
47004003	If sɔm pan dɛn pipul we de yɛri di Gud Nyus we wi de tɛl dɛn, nɔ ɔnda stand am, na dɛn wan nɔmɔ we de go ɛl.
47004004	Dɛn nɔ biliv wetin wi de tɔk bikɔs Setan dɔn blɛn dɛn yay. I mek dɛn nɔ ebul si di layt we de shayn pan dɛn; da layt de na di Gud Nyus bɔt aw Krays, we na Gɔd in tru pikchɔ, wɔnda ful.
47004005	Nɔto wisɛf wi de tɛl una bɔt; wi de tɛl una se Jizɔs Krays na wi Masta ɛn wi na una savant fɔseka am.
47004006	Gɔd we se, “Layt go kɔmɔt na da say we dak!” na di sem Gɔd mek in layt shayn insay wi at ɛn da layt de we de shayn na Krays in fes, na in de mek wi no aw Gɔd wɔnda ful.
47004007	Dis wɔnda ful layt ɛn pawa we di Spirit de gi, ɛn we mɔni nɔ ebul bay, de insay wi we jɛs tan lɛkɛ kɔntri pɔt. Dat sho se di pawa fɔ kɔntrol ɔltin de na Gɔd in an, i nɔ de na wi an.
47004008	Plɛnti tɛm waala kin mit wi, bɔt i nɔ de sink wi go dɔng; plɛnti tɛm wi kin dawt, bɔt wi at nɔ kin pwɛl.
47004009	Plɛnti pipul nɔ lɛk wi, bɔt ɔltɛm Gɔd de wit wi; tɛm kin kam we pipul kin ib wi dɔng, bɔt dɛn nɔba ebul kil wi.
47004010	Di day we Jizɔs day de na wi bɔdi ɔltɛm, so dat pipul go si in layf na wi bɔdi ɔltɛm.
47004011	Ɔl di tɛm we wi liv na dis layf fɔseka Jizɔs, ɔltɛm wi de na day rod, so dat pipul go si in layf pan wi we na mɔta lman.
47004012	Ɔltɛm wi de na day rod so dat una go gɛt da layf we go de sote go.
47004013	Dɛn rayt na Gɔd in Buk se, “A bin biliv wetin Gɔd tɛl mi, na dat mek a tɔk am.” Wi biliv, so wisɛf de tɔk wetin wi biliv.
47004014	Wi no se Gɔd we mek Masta Jizɔs rayz frɔm di grev go mek wisɛf rayz frɔm wi grev go jɔyn Masta Jizɔs ɛn bring wi, ɛn unasɛf, kam na di ples we i de.
47004015	Ɔl dis na fɔseka una; ɛn as Gɔd de sho mɔ ɛn mɔ pipul aw i gud, dɛn go de tɛl Gɔd tɛnki mɔ ɛn mɔ ɛn sho aw i wɔnda ful.
47004016	Na di rizin dis we mek wi nɔ de gri mek wi at pwɛl ɛn tap fɔ wok. Pan ɔl we wi bɔdi de wes, nyu layf de kam insay wi ɛvri de.
47004017	Di lili sɔfa we wi de sɔfa fɔ dis shɔt tɛm go mek wi gɛt blɛsin ɛn ɔna sote go, ɛn di blɛsin ɛn ɔna go pas di sɔfa we wi de sɔfa naw, fawe.
47004018	Dat bi bikɔs wi dɔn put wi at pan dɛn tin we wi nɔ de si, wi nɔ put am pan dɛn tin we wi de si. Dɛn tin we wi de si nɔ de las, bɔt dɛn tin we wi nɔ de si go de sote go.
47005001	Wi no se if dis os, we wi tap insay na dis wɔl, we na wi bɔdi, dɔn pwɛl, Gɔd go gɛt os fɔ wi na ɛvin we insɛf mek, ɛn da os de go de sote go.
47005002	Wi de pini naw bikɔs wi want wɛr wi nyu klos, dat is, wi want go na di os we Gɔd mek fɔ wi na ɛvin,
47005003	bikɔs wɛn wi de insay wi os we de na ɛvin, wi nɔ go de nekɛd.
47005004	Wɛn wi de insay wi os we de na dis wɔl, dat na wi bɔdi, wi de pini lɛkɛ se na ebi ebi lod wi tot; nɔto fɔ se wi want kɔmɔt insay di bɔdi we wi gɛt na dis wɔl, bɔt wi want mek Gɔd put di bɔdi we kɔmɔt ɛvin pan wi, so dat dis bɔdi ya we de day go gɛt layf we go de sote go.
47005005	Na Gɔd dɔn rɛdi dis nyu os fɔ wi ɛn i dɔn gi wi in Spirit fɔ mek wi no fɔ tru se i dɔn gɛt ɔl dɛn tin ya fɔ wi.
47005006	So we wi no dɛn tin ya, wi at nɔ pwɛl. Wi no se ɔl di tɛm we dis wi bɔdi ya na wi os, wi nɔ go na di os we Gɔd kip fɔ wi, yet.
47005007	Na so i bi, bikɔs wi liv bay wetin wi biliv, wi nɔ liv bay wetin wi de si.
47005008	Wi at nɔ de pwɛl ɛn wi bin ivin want kɔmɔt insay dis bɔdi we na wi os go de na wi ɔda os wit di Masta.
47005009	Bɔt, wɛda na dis os wi de ɔ na di os na ɛvin, di tin we wi want pas ɔl na fɔ du dɛn tin we go mek di Masta sati sfay wit wi.
47005010	Wi ɔl gɛt fɔ tinap bifo Krays fɔ mek i jɔj wi. Ɔlman go gɛt wetin i wok fɔ wɛn i bin de na dis layf, if na gud i wok fɔ, i go gɛt gud; if na bad igen, i go gɛt bad.
47005011	Wi no wetin i min fɔ fred Gɔd, so wi de tray fɔ tɔk to ɔda pipul mek dɛnsɛf go fred Gɔd. Gɔd no wi gud wan, ɛn a op se unasɛf ɔnda stand wi gud.
47005012	Wi nɔ de tray fɔ tɛl una igen se wi gud; wi de tray fɔ mek una gɛt rizin fɔ gladi fɔ wi, so dat una go ebul ansa dɛn wan we de mek prawd bɔt wetin dɛn de du ɛn wetin ɔda pɔsin kin si, bɔt wetin de insay dɛn at nɔ gud.
47005013	We wi de tɔk so bɔt wisɛf, nɔto fɔ se wi ed nɔ de, bɔt na fɔ lɛ Gɔd gɛt di prez. If una biliv se wi gɛt sɛns we wi de tɔk so, na fɔ ɛp una mek wi de tɔk so.
47005014	Na di lɛk we Krays lɛk wi de rul wi, bikɔs naw wi si se wan man dɔn day fɔ ɔlman, so dat min se ɔlman dɔn day wit am.
47005015	I day fɔ ɔlman so dat dɛn wan we gɛt layf nɔ go liv fɔ dɛnsɛf nɔmɔ, bɔt dɛn go jɛs liv nɔmɔ fɔ di wan we dɔn day, we Gɔd mek rayz frɔm di grev fɔseka dɛn.
47005016	So wi nɔ fɔ luk ɛnibɔdi igen lɛkɛ aw mɔta lman de luk dɛn. If wi bin de luk Krays fɔstɛm lɛkɛ aw mɔta lman de luk pɔsin, wi nɔ fɔ du so igen.
47005017	Ɛnibɔdi we gɛt wanwɔd wit Krays, dɔn bi nyu pɔsin, di layf we i bin liv fɔstɛm dɔn dɔn, na nyu layf i liv naw.
47005018	Na Gɔd du ɔl dis, na in mek Krays mek wi bi in padi dɛn, so dat wi go tap fɔ bi pipul we nɔ lɛk am, ɛn di wok we Krays gi wi na fɔ mek wi go mek ɔda padi dɛn fɔ Gɔd.
47005019	Wi de tɛl pipul se Gɔd de mek mɔta lman bi Gɔd in padi dɛn tru Krays. Gɔd nɔ de mak mɔta lman in sin igen fɔ pɔnish am bambay, ɛn i dɔn tɛl wi fɔ tɛl dɛn aw dɛn go bi in padi dɛn.
47005020	So na di mɛsej dis we Krays gi wi fɔ una, lɛkɛ se Gɔd insɛf de tɔk to una; na fɔseka Krays, wi de beg una: una alaw Gɔd mek i mek una tap fɔ bi pipul we nɔ lɛk am, ɛn bi in padi dɛn.
47005021	Krays nɔ bin gɛt sin, bɔt fɔ sev wi, Gɔd put wi sin dɛn pan am, so dat we wi gɛt wanwɔd wit am, ɔltin go rayt bitwin wi ɛn Gɔd.
47006001	So, wi we de wok wit Gɔd de beg una mek una nɔ mek di gud we Gɔd gud to una go fɔ natin.
47006002	Bikɔs Gɔd se, “A yɛri yu wɛn di rayt tɛm rich; ɛn wɛn di tɛm fɔ sev kam, a ɛp yu.” Na di rayt tɛm dis, na di tɛm dis we pipul fɔ sev!
47006003	Wɛn wi de du ɛni tin, wi nɔ de ambɔg ɛnibɔdi, so dat nɔbɔdi nɔ go blem wi fɔ di wok we wi de du.
47006004	Bɔt bay aw wi de du ɔltin, wi de sho se na Gɔd wok wi de du. Wi de bia: wɛn wi de sɔfa, wɛn wi nɔ gɛt ɔltin we wi fɔ gɛt, wɛn wi de pan ɛni kayn waala,
47006005	wɛn pipul bit wi, wɛn wi go jel, wɛn strayk bɔs pan wi, wɛn wi wok te wi nɔ ebul igen, wɛn wi nɔ de slip ɛn wɛn wi nɔ gɛt tin fɔ it.
47006006	Wi nɔ de du ɛni tin we go mek wi shem, wi no Gɔd, wi ebul bia wit wi kɔmpin ɛn wi gɛt gud at fɔ wi kɔmpin; ɔl dɛn tin ya sho se na Gɔd wi de wok fɔ; we wi gɛt Gɔd in Spirit ɛn we wi ebul lɛk fɔ tru,
47006007	we wi de tɛl pipul di tru wɔd, ɛn we Gɔd in pawa de pan wi, ɔl dat sɛf sho se na Gɔd in wok wi de du. Di waka we wi de waka tret wit Gɔd na di tin we wi gɛt fɔ tek fɛt ɛn i nɔ go mek dɛn wan we de fɛt wi, ebul wi.
47006008	Sɔntɛm pipul kin rɛspɛkt wi, sɔntɛm dɛn kin mek wi shem; sɔntɛm dɛn kin fityay wi, sɔntɛm dɛn kin prez wi. Pan ɔl we wi de tɔk tru, dɛn kin se na lay wi de lay;
47006009	i tan lɛkɛ se nɔbɔdi nɔ sabi wi na dis wɔl, bɔt Gɔd sabi wi. Pipul tek wi lɛkɛ pɔsin dɛn we dɔn day, bɔt wi de na dis wɔl, day nɔ de klos wi sɛf. Pan ɔl we dɛn pipul ya de mek wi sɔfa, wi nɔ day;
47006010	pan ɔl we wi at ebi, wi de laf ɔltɛm; i tan lɛkɛ se wi po, bɔt wi de mek plɛnti pipul jɛntri; i tan lɛkɛ se wi nɔ gɛt natin, bɔt wi gɛt ɔltin.
47006011	Mi padi dɛn we de na Kɔrint, wi at opin fɔ una, wi dɔn tɛl una ɔl wetin de na wi at, wi nɔ ayd natin.
47006012	Nɔto wi nɔ lɛk una; na una mekɔp se una nɔ go lɛk wi.
47006013	A de tɔk to una naw lɛkɛ se una na mi pikin dɛn: una fɔ sho se una at opin fɔ wi, lɛkɛ aw wisɛf yon at opin fɔ una!
47006014	Una nɔ fɔ jɔyn an wit dɛn pipul we nɔ biliv Gɔd lɛkɛ se una ɔl na wan, aw tin we rayt ɛn tin we nɔ rayt go jɔyn? Aw layt ɛn daknɛs go de wan ples?
47006015	Aw Krays ɛn Setan go gɛt wanwɔd? Aw pɔsin we biliv Gɔd ɛn pɔsin we nɔ biliv Gɔd go gɛt wanwɔd?
47006016	Aw dɛn tin we mɔta lman de mek fɔ pre to go de na Gɔd in Os? Wi na Gɔd we gɛt layf sote go ɛn we de gi layf, in os! Lɛkɛ aw Gɔd insɛf se, “A go tap to mi pipul dɛn ɛn a go liv wit dɛn; a go bi dɛn Gɔd, ɛn dɛn go bi mi pipul.”
47006017	Di Masta se, “Una fɔ lɛf dɛn bad pipul ya, ɛn nɔ gɛt ɛnitin fɔ du wit dɛn. Una nɔ fɔ gɛt natin fɔ du wit ɛnitin we nɔ klin. If una yɛri mi wɔd, a go tek una lɛkɛ mi yon.
47006018	A go bi una Papa ɛn una go bi mi bɔy pikin ɛn mi gyal pikin dɛn, na so di Masta we gɛt pawa pas ɔl, se.”
47007001	Mi padi dɛn, Gɔd dɔn mek ɔl dɛn prɔmis ya fɔ wi. So, lɛ wi nɔ du ɛni tin we go mek wi bɔdi ɔ wi spirit nɔ klin, lɛ wi liv fɔ Gɔd nɔmɔ, ɛn lɛ wi sho pipul se wi de fred Gɔd.
47007002	Una at fɔ opin fɔ wi. Wi nɔ du ɛnibɔdi bad, wi nɔ pwɛl ɛnibɔdi in layf, wi nɔ tek adva ntej pan ɛnibɔdi.
47007003	A nɔ de tɔk dɛn tin ya fɔ blem una, bikɔs a bin dɔn tɛl una se una de na wi at ɔltɛm, wi lɛk una bad, so wɛda wi liv ɔ wi day, wi ɔl de togɛda ɔltɛm.
47007004	A shɔ se una nɔ go disapɔynt mi, una de mek mi ed big! Pan ɔl wi waala a stil gɛt kɔrej, a gladi bad bad wan.
47007005	Wɛn wi rich Masi do nya sɛf wi nɔ blo. Waala bin de ɔlsay, pipul bin de mek plaba, wi bin de fred.
47007006	Bɔt Gɔd we de kɔrej dɛn wan we dɛn at pwɛl, kɔrej wi wɛn Taytɔs kam.
47007007	Nɔto we i kam nɔmɔ bɔt na we i tɛl wi aw una tɔk to am, na dat kɔrej wi. I tɛl wi se una want si mi bad bad, i se una sɔri bad fɔ wetin bin bi, ɛn i tɔk igen se una tek ɔp mi biznɛs tra nga wan; so misɛf gladi naw pas aw a bin gladi fɔs.
47007008	If di lɛta we a bin rayt sɛf bin mek una sɔri, a nɔ sɔri we a rayt am. A bin sɔri fɔs we a si se di lɛta mek una sɔri fɔ sɔm tɛm.
47007009	Bɔt a gladi naw, ɛn di gladi we a gladi nɔto bikɔs a mek una sɔri bɔt na bikɔs di sɔri we una sɔri, dɔn mek una chenj, una dɔn lɛf fɔ du dɛn tin we una bin de du we nɔ rayt. Una chenj bikɔs una fil sɔri lɛkɛ aw Gɔd want, so nɔto bad wi du una.
47007010	Wɛn Gɔd mek pɔsin sɔri, dat go mek di pɔsin in at chenj ɛn di pɔsin go sev, ɛn dat nɔto tin fɔ rigrɛt. Bɔt if pɔsin fil sɔri nɔmɔ fɔseka ɛni tin we de na dis wɔl, da kayn sɔri de go mek di pɔsin day go ɛl.
47007011	Luk wetin Gɔd du fɔ una we a mek una fil sɔri: i mek una siryɔs pan wetin una de du ɛn una want pruv fɔ tru se una nɔ gilti! Una bin vɛks bad fɔ di tin we una bin du; una bin fred bikɔs na bad tin una bin du, una bin fil bad; una bin want si mi bad bad; una bin rɛdi ɛnitɛm fɔ pɔnish di pɔsin we du bad! Una du ɔl wetin una ebul fɔ mek ɔltin tret. Ɔl dat dɔn sho mi se a nɔ gɛt ɛni tin fɔ blem una fɔ insay ɔl dis.
47007012	So, ivin we a rayt da lɛta de sɛf, nɔto fɔseka di pɔsin we du bad, ɔ di pɔsin we sɔfa, bɔt na fɔ mek una nɔ dawt bifo Gɔd se una want ɛp wi fɔ tru.
47007013	Na dat mek wi gɛt kɔrej. Pantap di kɔrej we una gi wi, Taytɔs mek wi gladi bikɔs aw una ɔl bin ɛp fɔ tɔk to am, mek i gladi.
47007014	A bin bost bɔt una to am, ɛn una nɔ disapɔynt mi. Wi de tɔk tru to una ɔltɛm. Semwe, una dɔn pruv se di tin we mek a bost bɔt una to Taytɔs, na tru.
47007015	So Taytɔs de lɛk una mɔ ɛn mɔ, we i de mɛmba aw una ɔl bin rɛdi fɔ du wetin i tɛl una, ɛn aw una bin gladi fɔ am wɛn i kam to una ɛn una nɔ bin want du ɛni tin we bin go mek i fil bad.
47007016	A gladi bad we a kin trɔs una pan ɔltin.
47008001	Mi kɔmpin Kristiɛn dɛn, wi want fɔ mek una no di gud we Gɔd dɔn du na di chɔch dɛn na Masi do nya.
47008002	Pan ɔl we big big waala bin mit di Kristiɛn dɛn ɛn dɛn na bin po po pipul, dɛn bin gladi fɔ ɛp ɔda pipul ɛn giwe plɛnti plɛnti tin.
47008003	A de tɛl una fɔ tru se, dɛn gi ɔmɔs dɛn ebul, ɛn pas dat sɛf.
47008004	Na dɛnsɛf sɛf beg wi fɔ mek dɛn gi Gɔd in pipul dɛn na Judia plɛnti tings, dɛn se paopa dɛnsɛf fɔ gɛt di chans fɔ ɛp fɔ gi dɛn sɔntin.
47008005	Wi nɔ bin de abop sɛf se dɛn go du so; dɛn gi Gɔd dɛn layf fɔs, dɔn dɛn lɛf dɛnsɛf na wi an lɛkɛ aw Gɔd want dɛn fɔ du.
47008006	So wi tɔk to Taytɔs, we bigin dis wok mek i tray nɔ fɔ lɛf am ɛn mek i ɛp una fɔ dɔn dis spɛshal wok we una de du we una de gi plɛnti tin, bikɔs una lɛk una kɔmpin wit ɔl una at.
47008007	Ɔltin we una gɛt, plɛnti; ɔl wetin una de du, una de du dɛn gud: una biliv Gɔd gud gud, una ebul tɔk fayn, una sabi plɛnti tin, una want ɛp una kɔmpin bad bad, ɛn una lɛk wi bad. So una fɔ du dis wok ya we una de du wit ɔl una at.
47008008	A nɔ de gi una lɔ. Bɔt we a de tɛl una aw ɔda pipul want ɛp fɔ du dis wok bad bad, a de tray fɔ si if di lɛk we una lɛk fɔ gi, kɔmɔt na una at.
47008009	Unasɛf no aw Masta Jizɔs gud; pan ɔl di jɛntri we i bin jɛntri na ɛvin, i kam tɔn po man fɔseka una, so dat bay di po we i po i go mek una jɛntri na ɛvin.
47008010	Una lisin mek a tɛl una wetin a tink bɔt dis tin: i bɛtɛ fɔ mek una dɔn wetin una bin dɔn bigin du las ia, wantɛm. Na una fɔs bin bigin gi Gɔd in pipul dɛn, ɛn na una fɔs bin want fɔ gi sɔntin.
47008011	Una fɔ kɛriɔn wit di wok ɛn dɔn am! Jɛs lɛkɛ aw una bin want plan di wok bad bad, na so una fɔ want dɔn am naw, ɛn una fɔ gi bay aw una mitɔp fɔ gi.
47008012	If una gɛt tin we una want gi bad bad, Gɔd go gri fɔ wetin una gi bay wetin una gɛt, nɔto bay wetin una nɔ gɛt.
47008013	A nɔ de tray fɔ pul ɔda pipul yon lod kɔmɔt pan dɛn ɛn put am pan una;
47008014	we una jɛntri naw, na una fɔ ɛp dɛn wan we nɔ gɛt. So di tɛm we una nɔ gɛt, dɛn wan we jɛntri go ɛp una. Da we de, nɔbɔdi nɔ go gɛt pas in kɔmpin.
47008015	Lɛkɛ aw dɛn rayt na Gɔd in Buk se, “Di man we gɛda plɛnti nɔ go gɛt pasmak, ɛn di man we nɔ bin gɛda bɛtɛ bin gɛt wetin du fɔ am.”
47008016	Wi tɛl Gɔd tɛnki, tɛnki we i mek Taytɔs in at opin fɔ ɛp una!
47008017	Nɔto fɔ se i gladi nɔmɔ fɔ go to una wɛn wi aks am fɔ go fɛn una; bɔt i bin so gladi fɔ go ɛp una dat insɛf mekɔp se in go go to una.
47008018	Da wi brɔda we ɔlman rɛspɛkt na ɔl dɛn chɔch fɔseka aw i de tɛl pipul di Gud Nyus, na in wi de sɛn wit Taytɔs to una.
47008019	Ɛn igen, na di chɔch dɛnsɛf pik am fɔ go wit wi wɛn wi de kɛr mɔni go gi di Kristiɛn dɛn na Judia, so dat Gɔd go gɛt di prez, ɛn dɛn go si se wi want fɔ ɛp dɛn.
47008020	Wi nɔ want mek pipul kɔmplen bɔt aw wi de yus dɛn plɛnti tin ya we una gi wi fɔ gi dɛn pipul na Judia.
47008021	Wi mekɔp fɔ du wetin rayt, bifo Gɔd ɛn bifo man.
47008022	So wi de sɛn wi brɔda fɔ go wit dɛn; wi dɔn tray am plɛnti tɛm ɛn wi dɔn si se i want fɔ ɛp bad bad ɔltɛm. Ɛn naw we i trɔs una gud fashin, i want fɔ ɛp una mɔ.
47008023	Na mi ɛn Taytɔs de wok, i de wok wit mi fɔ ɛp una; dɛn ɔda brɔda dɛn we de go wit am kɔmɔt na dɛn difrɛn difrɛn chɔch we sɛn dɛn fɔ kam ɛp una. Dɛn de sho aw Krays wɔndaful, bay dis wok we dɛn de du.
47008024	Una fɔ sho dɛn se una lɛk dɛn, so ɔl di chɔch dɛn go no fɔ tru se una lɛk dɛn, ɛn dɛn go no se wi rayt we wi de bost bɔt una.
47009001	A nɔ gɛt fɔ rayt tɛl una bɔt wetin di Kristiɛn dɛn fɔ sɛn go Judia fɔ ɛp dɛn kɔmpin Kristiɛn.
47009002	Bikɔs a no se una want ɛp, ɛn a dɔn tɔk to di pipul dɛn na Masi do nya, se, “Di Kristiɛn brɔda dɛn na Gris dɔn rɛdi fɔ ɛp una sins las ia.” Plɛnti pan dɛn dɔn bigin ɛp we dɛn yɛri aw una want ɛp bad bad.
47009003	A de sɛn dɛn brɔda ya go to una naw so dat di gud we wi dɔn tɔk bɔt una fɔ di ɛp we una de ɛp nɔ go bi ɛmti tɔk. Bɔt una go rɛdi wit wetin una want gi fɔ ɛp di wok, lɛkɛ aw a bin se.
47009004	If una nɔ rɛdi ɛn di pipul dɛn we kɔmɔt Masi do nya kam wit mi si se una nɔ gɛt natin yet, wi go shem bad bad ɛn una go shem pas wi bikɔs wi bin dɔn shɔ se una go ɛp.
47009005	Na dat mek a bin fil se a mɔs tɛl dɛn brɔda ya fɔ tray go to una bifo misɛf kam, ɛn ɛp una rɛdi wetin una dɔn prɔmis fɔ gi bifo a de rich to una, so di tin we una prɔmis go dɔn rɛdi wɛn a kam ɛn dat go sho se una de gi bikɔs una want fɔ gi, nɔto bikɔs dɛn de fos una fɔ gi.
47009006	Una fɔ mɛmba se pɔsin we nɔ plant plɛnti sid nɔ go gɛt plɛnti tin fɔ pik, bɔt pɔsin we plant plɛnti sid go gɛt plɛnti plɛnti tin fɔ pik.
47009007	So ɔlman fɔ gi wetin i mekɔp fɔ gi, i nɔ fɔ sɔri ɛn i nɔ fɔ jɛs gi nɔmɔ bikɔs dɛn fos am fɔ gi; Gɔd lɛk pɔsin we gladi fɔ gi wetin i de gi.
47009008	Ɛn Gɔd ebul gi una ɔl wetin una nid fɔ gɛt, ɛn mɔ, so dat una go gɛt ɔl wetin una nid fɔ gɛt fɔ unasɛf, ɛn plɛnti mɔ we una go tek ɛp ɔda pipul.
47009009	Lɛkɛ aw dɛn rayt na Gɔd in Buk we dɛn se, “I de gi dɛn wan we nɔ gɛt, plɛnti tin; di gud we i de du go de sote go.”
47009010	Gɔd, we de gi fama sid fɔ plant, ɛn we de gi wi bred fɔ it, go gi una ɔl di sid we una fɔ gɛt, ɛn mek dɛn gro, so aw una gi plɛnti, na so i go mek una gɛt plɛnti ɛn mek una ebul du plɛnti gud mɔ ɛn mɔ.
47009011	So aw Gɔd go de gi una mɔ ɛn mɔ, na so unasɛf go ebul gi mɔ ɛn mɔ, ɛn di pipul dɛn go tɛl Gɔd tɛnki fɔ di tin dɛn we una gi wi fɔ gi dɛn.
47009012	Dis wok we wi de du so nɔ jɛs de mek Gɔd in pipul dɛn gɛt ɔl wetin dɛn fɔ gɛt, i de mek dɛn tɛl Gɔd plɛnti tɛnki.
47009013	Dis wok we una de du, de sho se una biliv Gɔd fɔ tru. Dat go mek di pipul dɛn we wi de gi dɛn tin ya, prez Gɔd, bikɔs una de fala di Gud Nyus we una de tɛl pipul bɔt, ɛn bikɔs una de gi dɛn ɛn ɔda pipul dɛn plɛnti tin.
47009014	Ɛn dɛn go pre fɔ una wit ɔl dɛn at fɔseka dɛn wɔnda ful tin dɛn ya we Gɔd dɔn du fɔ una, we i mek una ebul gi dɛn plɛnti tin.
47009015	Lɛ wi tɛl Gɔd tɛnki fɔ in Pikin we i dɔn gi wi fɔ natin, we wɔnda ful pas ɔl.
47010001	Na mi, Pɔl, de beg una dɛn se a de fred fred wɛn a de wit una, na wɛn a nɔ de klos una nɔmɔ, a gɛt mɔt. A de tek di sem peshɛns ɛn kwayɛt we we Krays gɛt beg una:
47010002	una nɔ fos mi fɔ dil wit una tra nga wan wɛn a kam to una; a shɔ se a go dil wit dɛn wan we de se nɔto fɔ Gɔd wi de du ɔl wetin wi de du so.
47010003	Na tru se na di wɔl wi de, bɔt wi nɔ de fɛt lɛkɛ aw mɔta lman de fɛt.
47010004	Di tin dɛn we wi de tek fɛt nɔ kɔmɔt na dis wɔl, dɛn kɔmɔt to Gɔd, we gɛt pawa; na dɛn wi de tek rut dɛn tin we tinap tra nga. Wi de yus dɛn fɔ sho se dɛn agyu we pipul de agyu bɔt Gɔd na nɔnsɛns;
47010005	wi de tek dɛn pwɛl dɛn tin we de mek pipul prawd we mek dɛn nɔ want fɔ no Gɔd; wi de yus dɛn fɔ mek pɔsin tap fɔ tink ɛni tin we go mek i nɔ du wetin Gɔd se i fɔ du, so i go chenj ɛn i go want du wetin Gɔd se i fɔ du.
47010006	Wɛn una go dɔn pruv se fɔ tru una de fala Krays, wi go rɛdi fɔ pɔnish ɛnibɔdi we nɔ de du wetin Gɔd want.
47010007	Na wetin pɔsin de si nɔmɔ, una de luk. If pɔsin de we tink se in blant Krays, mek i no se aw in blant Krays, na so wisɛf blant Krays.
47010008	A nɔ de shem ivin if i tan lɛkɛ se a de bost tumɔs se na di Masta sɛn wi fɔ kam ɛp una, nɔto fɔ mek una tap fɔ biliv.
47010009	A nɔ want mek i tan lɛkɛ se di lɛta dɛn we a de rayt na fɔ mek una fred.
47010010	Sɔntɛm sɔm pipul de tɔk se, “Dɛn lɛta ya we Pɔl de rayt tra nga o, bɔt wɛn yu si insɛf, i nɔ tan lɛkɛ fɔ se na in de rayt di lɛta dɛn, bikɔs i nɔ ebul tɔk bɛtɛ sɛf.”
47010011	If ɛnibɔdi de tɔk so, da pɔsin de fɔ ɔnda stand se wetin wi de rayt na wi lɛta dɛn ɛn wetin wi de du wɛn wi kam to una, nɔto tu difrɛn tin.
47010012	Unasɛf no se wi nɔ go kɔmpia wisɛf wit dɛn wan we fil se dɛn bɛtɛ pas ɔda pipul. Dɛn nɔ gɛt sɛns, fɔ tru! Dɛn jɛs de kɔmpia dɛnsɛf wit dɛn kɔmpin, ɛn na wetin dɛn tink se rayt dɛn de tek jɔj dɛnsɛf!
47010013	Bɔt wi nɔ go bost bɔt ɛni ɔda tin pas wetin wi fɔ bost bɔt; dat na di wok we Gɔd gi wi fɔ du, ɛn di wok we wi de du fɔ una miks de.
47010014	So wi nɔ de du ɛni tin pas wetin wi fɔ du we wi de tɛl una di Gud Nyus, bikɔs na wi fɔs bin rich to una ɛn tɛl una di Gud Nyus bɔt Krays.
47010015	Wi nɔ de bost bɔt wetin ɔda pipul dɔn du; wi de abop se aw una de biliv Gɔd mɔ ɛn mɔ, na so wisɛf go de ɛp una mɔ ɛn mɔ.
47010016	Afta dat, wi go lɛf una go na sɔm ɔda kɔntri dɛn we nɔ ɔda pɔsin nɔ tɔk di Gud Nyus yet, ɛn tɛl pipul di Gud Nyus, so dat wi nɔ go gɛt fɔ bost bɔt di wok we ɔda pɔsin dɔn du.
47010017	Bɔt wi fɔ du lɛkɛ aw dɛn rayt na Gɔd in Buk, we dɛn se, “Ɛnibɔdi we want bost, fɔ bost bɔt di wok we di Masta dɔn du.”
47010018	Pɔsin we Gɔd gri fɔ, na pɔsin we in tɔk se du wɛl, nɔto pɔsin we na insɛf de tɔk se in de du wɛl.
47011001	A de beg una mek una bia wit mi wɛn i tan lɛkɛ se a nɔ siryɔs.
47011002	A de jɛlɔs fɔ una lɛkɛ aw Gɔd insɛf de jɛlɔs fɔ wi; una na lɛkɛ uman we nɔ no man we a dɔn prɔmis to wan gren man, dat na Krays.
47011003	A de fred mek sɔm ɔda tin dɛn nɔ go na una ed we go mek una nɔ de fɔ Krays in wan gren, jɛs lɛkɛ aw di snek bin tek kɔni sɛns mek Iv ful.
47011004	Wetin mek a se so, na bikɔs una de lisin to ɛnibɔdi we kam tɛl una bɔt ɔda Jizɔs we wi nɔ tɛl una bɔt, ɔ ɔda spirit we difrɛn frɔm di Spirit we wi tɛl una bɔt, ɛn una de lisin to ɛnibɔdi we kam tɛl una gud nyus we difrɛn frɔm di Gud Nyus we wi tɛl una.
47011005	A nɔ tink se dɛn una spɛshal “apɔsul” ya du bɛtɛ wok pas mi atɔl!
47011006	Sɔntɛm mi na pɔsin we jɛs bigin tɛl pipul bɔt Gɔd, so a nɔ sabi du dat gud yet, bɔt wetin a sabi, a sabi am gud. Wi dɔn sho una dat plen wan, ɛnitɛm we wi de tɔk to una.
47011007	A nɔ bin de aks una fɔ pe mi wɛn a bin de tɛl una di Gud Nyus bɔt Gɔd; a bin put misɛf dɔng mek una go kam ɔp. Na bad a bin du?
47011008	Wɛn a bin de wok fɔ una, na ɔda chɔch dɛn bin de pe mi. So i bin tan lɛkɛ se a de tek di mɔni we dɛn ɔda chɔch bin de pe mi, fɔ di mɔni we una bin fɔ de pe mi, lɛkɛ se na tif a de tif.
47011009	Ɛn di tɛm we a bin de wit una, ɛnitɛm we a kin want mɔni, a nɔba aks una fɔ ɛni tin; dɛn brɔda we kɔmɔt Masi do nya kin bring ɔl wetin a want. Aw tin bin dɔn de bi so, na so i go de bi ɔltɛm! A nɔ go gi una kɔz fɔ wɔri bɔt mi!
47011010	A prɔmis una se, ɛni say we a go na Gris, a go de bost se a nɔ tek pe na una an, ɛn na tru wɔd we Krays insɛf put na mi at a de tɔk.
47011011	Una tink se a de tɔk dɛn tin ya bikɔs a nɔ lɛk una? Nɔto so i bi. Gɔd insɛf no se a lɛk una!
47011012	A go stil de du wetin a de du naw, so dat dɛn ɔda apɔsul nɔ go gɛt rizin fɔ bost se dɛnsɛf de du di sem wok we wi de du.
47011013	Dɛn apɔsul de nɔto tru apɔsul; na lay dɛn de lay bɔt dɛn wok, dɛn jɛs de mek lɛkɛ se dɛn na Krays in tru apɔsul dɛn.
47011014	Una nɔ fɔ wɔnda, bikɔs Setan insɛf kin chenj, mek insɛf lɛkɛ enjɛl we de bring layt.
47011015	So una nɔ fɔ wɔnda if Setan in savant dɛn de mek lɛkɛ se dɛn na Gɔd in tru savant dɛn. Wɛn dɛn yon tɛm dɔn na dis wɔl, dɛn go gɛt di pe fɔ di tin dɛn we dɛn de du.
47011016	A bin dɔn tɔk sɔntin, a de tɔk am bak naw: nɔbɔdi nɔ fɔ tink se mi na ful. Bɔt if na so una tink, una fɔ lisin to mi lɛkɛ se na fulman de tɔk to una, ɛn if na so i bi sɛf, a go stil gɛt lili tin fɔ bost pan.
47011017	If a want bost naw, a nɔ de tɔk wetin di Masta tɛl mi fɔ tɔk, a de tɔk lɛkɛ fulman.
47011018	Plɛnti pipul de bost bɔt dɛn biznɛs we gɛt fɔ du wit mɔta lman nɔmɔ, so misɛf go bost.
47011019	Unasɛf gɛt sɛns, na dat mek una de lisin fulman!
47011020	Una de bia wit ɛni pɔsin we de mek lɛkɛ se in na una bɔs, we de tek adva ntej pan una, we de sɛt trap fɔ una, we nɔ gɛt rɛspɛkt fɔ una, ɛn we kin slap una sɛf.
47011021	A de shem fɔ tɛl una se wi nɔ ebul du dat, wi nɔ dra yay so! Bɔt if ɛnibɔdi want bost bɔt ɛni tin, misɛf go bost; una mɛmba se a de tɔk lɛkɛ fulman naw.
47011022	If dɛn na Ibru, misɛf na Ibru. If dɛn na Izrɛl pipul, misɛf na Izrɛl pɔsin. If dɛn na Ebraam in gra npi kin-pi kin dɛn, misɛf na Ebraam in gra npi kin-pi kin.
47011023	Dɛn na Krays in savant? I tan lɛkɛ se na kre sman de tɔk, bɔt mi na bɛtɛ savant pas dɛn! A de wok pas dɛn fawe, a dɔn go jel plɛnti tɛm pas dɛn, dɛn dɔn bit mi pas dɛn, day dɔn mis mi plɛnti tɛm pas dɛn.
47011024	Di Ju pipul dɛn dɔn flag mi fayv tɛm; ɔl dɛn fayv tɛm de dɛn kin jɛs gi mi tati-nayn, i lɛf wan fɔ mek fɔti;
47011025	di Roman soja dɛn flag mi tri tɛm, pipul ston mi wan tɛm; bot dɔn brok dɔng tri tɛm pan mi; wan tɛm bin de we a de na wata wanol de ɛn wanol nɛt.
47011026	Wɛn wi de go ɔlɔbɔt, denja kin plɛnti na rod: dɛn big agbara we de kɛr pɔsin go, tifman, mi yon kɔmpin Ju dɛn ɛn dɛn wan we nɔto Ju we mekɔp bad fɔ mi; denja bin de na dɛn tɔng; denja bin de na dɛn bush; denja bin de wɛn a lɛf di sho go fawe na si; denja bin de kɔmɔt to dɛn padi we bin se dɛn na mi padi bɔt dɛn na bin mi ɛnimi.
47011027	A dɔn du tra nga wok; plɛnti tɛm sɛf a nɔba slip; a kin angri; a kin tɔsti; sɔntɛm it nɔba de fɔ mi; klos nɔba de fɔ wɛr; ples nɔba de fɔ tap.
47011028	Lɛ a nɔ bɔda tɔk bɔt dɛn ɔda tin; ɛvri de mi ed kin ful we a de tink bɔt ɔl di chɔch dɛn, aw dɛn de du.
47011029	Wɛn dɛn du pɔsin bad, i kin tan lɛkɛ se na mi dɛn du bad; wɛn pɔsin sin, i kin at mi bad.
47011030	If a gɛt fɔ bost, a go bost bɔt dɛn tin we sho se misɛf wik.
47011031	Gɔd, we na Masta Jizɔs in Papa, no se a nɔ de lay. Mek ɔlman prez Masta Jizɔs in nem sote go!
47011032	Wɛn a bin de na Damaskɔs, di gɔvna we bin de ɔnda King Ari tas sɛn soja man dɛn go na Damaskɔs gɛt fɔ go ol mi.
47011033	Bɔt di Kristiɛn dɛn put mi insay blay, pas di blay na wan say we opin na di wɔl, sɛn am dɔng; na dat mek di gɔvna nɔ kech mi.
47012001	A go bost pan ɔl we a nɔ gɛt ɛni tin fɔ gen pan dat. Bɔt naw a de kam tɔk bɔt dɛn tin we Gɔd sho mi ɛn mek a no.
47012002	A no wan Kristiɛn man we bin fɛn insɛf ɔp ɔp insay ɛvin kwik wan so wan de, fotin ia dɔn pas naw frɔm we dat bi (a nɔ no if na in bɔdi i go wit na ɛvin ɔ na in spirit nɔmɔ; na Gɔd wan gren no).
47012003	A de tɔk wetin a se bak (a nɔ no if na in bɔdi i go wit na ɛvin ɔ na in spirit nɔmɔ; na Gɔd wan gren no). A no se dis man ya fɛn insɛf na di say we dɛn kɔl Pare days kwik kwik wan, wan de.
47012004	Na de i yɛri dɛn tin we mɔta lman nɔ ebul tɔk na dɛn yon langwej ɛn we dɛn nɔ fɔ tɔk bɔt.
47012005	Na dis man ya a go bost bɔt, a nɔ go bost bɔt misɛf, pas nɔmɔ a bost bɔt dɛn tin we sho se a nɔ gɛt pawa.
47012006	If a bin want bost bɔt misɛf, a nɔ bin go de tɔk lɛkɛ fulman, bikɔs na tru a bin go de tɔk. Bɔt a nɔ go bost bɔt misɛf bikɔs a nɔ want mek pipul tink se mi na bɛtɛ pɔsin pas di kayn pɔsin we di wɔd dɛn we a de tɔk ɛn di tin dɛn we a de du, sho se a bi.
47012007	Bɔt fɔ mek dɛn plɛnti wɔnda ful tin we a si nɔ mek a prawd, Gɔd put sik pan mi we de mek mi bɔdi at mi bad; da sik de tan lɛkɛ sik we Setan sɛn pan mi fɔ ambɔg mi, mek a nɔ go prawd.
47012008	Tri tɛm a dɔn pre ɛn aks Gɔd mek i pul dis tin ya pan mi.
47012009	Gɔd ansa se, “Di gud we a de du fɔ yu, du fɔ yu, bikɔs wɛn pɔsin nɔ ebul du ɛni tin fɔ insɛf, na da tɛm de mi pawa big pas ɔl na in layf.” So a gladi we a de fil prawd bɔt di sik we a sik, so dat a kin no se Krays in pawa de wit mi.
47012010	Fɔseka Krays, a sati sfay wit di sik we de pan mi, dɛn kɔs we pipul kɔs mi, waala, di fɛt we pipul fɛt mi, ɛn tra nga layf, bikɔs di tɛm we a nɔ ebul fɔ ɛp misɛf, na da tɛm de a gɛt Gɔd in pawa.
47012011	A de du lɛkɛ se mi na ful; bɔt na una mek a de du so. Na una bin fɔ tɔk gud bɔt mi, nɔto misɛf fɔ tɔk bɔt misɛf. Bikɔs dɛn una “apɔsul” dɛn nɔ bɛtɛ pas mi, pan ɔl we mi nɔto ɛnibɔdi.
47012012	Dɛn tin we sho se mi na apɔsul na ɔl wetin a du wɛn a de wit una, pan ɔl we pipul nɔ want biliv dɛn; dat na dɛn wɔnda ful wok we sho Gɔd in pawa ɛn dɛn wɔnda ful sayn we sho wetin gɛt fɔ bi.
47012013	Aw a nɔ trit una di sem we lɛkɛ aw a de trit dɛn ɔda chɔch pipul, pas nɔmɔ we a nɔ wɔri una fɔ ɛp mi? Una padin mi, wetin a du so nɔ fayn.
47012014	Na di tɔd tɛm dis we a rɛdi fɔ kam fɛn una, ɛn a nɔ go aks una fɔ ɛni tin. Na una a kam fɔ ɛp, a nɔ want una mɔni. Na mama ɛn papa de gi pikin wetin dɛn want, nɔto pikin de gi dɛn mama ɛn papa wetin dɛn want.
47012015	A go gladi fɔ gi ɔl wetin a gɛt, ɛn misɛf, fɔ ɛp una. Di mɔ we a lɛk una, na in i tan lɛkɛ se una nɔ lɛk mi bɛtɛ.
47012016	Una go gri se a nɔ put lod pan una. Bɔt sɔm pan una go tɔk se, a ple trik pan una, a tek lay kech una.
47012017	A tek adva ntej pan una wɛn a sɛn pɔsin go to una?
47012018	Na Taytɔs a koks fɔ go to una ɛn a sɛn di ɔda Kristiɛn brɔda fɔ fala am. Una want tɛl mi se Taytɔs tek adva ntej pan una? Nɔto Gɔd in Spirit de mek wi tu du dis wok? Nɔto di sem we wi tu de wok?
47012019	Sɔntɛm una dɔn de tink ɔl dis tɛm se wi de tray fɔ tɔk mek una go gladi fɔ wi. Nɔto dat wi want du, wi de tɔk bifo Gɔd wetin Krays want mek wi tɔk. Mi padi dɛn, ɔl wetin wi de du na fɔ ɛp una.
47012020	A de fred se wɛn a rich de a go si se una difrɛn frɔm aw a go lɛk fɔ mek una tan ɛn unasɛf go si se misɛf difrɛn frɔm aw una want mi fɔ tan. A de fred se a go kam mit plaba, wam at, kɔs, kɔnfyushɔn, pipul we de jɛlɔs dɛn kɔmpin, dɛn wan we de kongosa dɛn kɔmpin, dɛn wan we want ɔltin fɔ dɛnsɛf, ɛn pipul we prawd.
47012021	A de fred se wɛn a kam di sɛkɛn tɛm, Gɔd go mek a fil smɔl bifo una, ɛn a go kray fɔ plɛnti pipul we bin dɔn sin, bɔt dɛn nɔ sɔri fɔ di bad bad tin dɛn we dɛn dɔn du pan man ɛn uman biznɛs.
47013001	Na di tɔd tɛm dis we a de kam fɛn una. Dɛn rayt na Gɔd in Buk se, “If pɔsin se ɛnibɔdi du bad, tu ɔ tri pɔsin fɔ de we si.”
47013002	A want fɔ tɛl una, we bin dɔn sin, ɛn ɔl dɛn ɔda pipul, sɔntin; a bin dɔn tɛl una wɛn a bin kam fɛn una di sɛkɛn tɛm, ɛn a de tɛl una bak bifo a rich to una: wɛn a kam bak a go pɔnish ɔlman we sin.
47013003	Wɛn a de tɔk, a go pruv se na Krays de tɔk to una. Krays nɔ wik, in pawa big insay una.
47013004	I nɔ sho in pawa wɛn dɛn bin mek i day na di krɔs, bɔt Gɔd in pawa mek i gɛt layf. Bikɔs wi gɛt wanwɔd wit Krays, i tan lɛkɛ se wisɛf nɔ gɛt pawa, bɔt wi ebul wok wit una, bikɔs wi de waka wit Krays bay di pawa we Gɔd de gi wi.
47013005	Una fɔ jɔj unasɛf fɔ si if una biliv gud gud. Una fɔ no se Jizɔs Krays de insay una. If una nɔ no se Jizɔs Krays de insay una, dat sho se una nɔ biliv.
47013006	A de abop se wi dɔn pruv to una se wi na Kristiɛn, fɔ tru.
47013007	A de pre mek una du wetin rayt ɔltɛm: nɔto fɔ jɛs mek pipul gri fɔ wi, bɔt fɔ mek una du wetin rayt ivin if ɔda pipul tink se wi nɔto tru Kristiɛn.
47013008	Wi nɔ gɛt pawa fɔ du ɛni tin we go pwɛl Gɔd in wɔd, bɔt wi go jɛs du dɛn tin we go ɛp ɔda pipul fɔ fala Gɔd in wɔd.
47013009	Wi go gladi wɛn wi nɔ gɛt pawa, wans nɔmɔ una gɛt pawa. So wi de pre mek Gɔd mek una nɔ gɛt ɛni bɔt na una layf.
47013010	Na dat mek a de rayt dɛn tin ya to una naw bifo a rich de; mek a nɔ go gɛt fɔ dil wit una tra nga wan wɛn a kam to una, pan ɔl we a gɛt di rayt fɔ du so, bikɔs di Masta sɛn mi; ɛniwe, di Masta nɔ sɛn mi fɔ mek a mek una at pwɛl, i sɛn mi fɔ ɛp una.
47013011	Mi brɔda dɛn, na di wɔd dat o! Una fɔ tray fɔ de du wetin rayt ɔltɛm; una fɔ lisin wɛn a de tɔk to una fɔ mek una de du gud, una fɔ gɛt wanwɔd wit una kɔmpin, ɛn una nɔ fɔ de mek plaba. So Gɔd we lɛk ɔlman ɛn we de gi kol at go de wit una.
47013012	We una de tɛl una kɔmpin adu, una fɔ sho se una lɛk dɛn. Ɔl Gɔd in pipul dɛn naya de tɛl una adu.
47013013	Mek Masta Jizɔs Krays sho una aw i gud, mek Gɔd sho una aw i lɛk una, ɛn mek una jɔyn an wit una kɔmpin Kristiɛn lɛkɛ aw Gɔd in Spirit mek una ebul du.
48001001	Mi, Pɔl, we na apɔsul wit mi kɔmpin Kristiɛn dɛn, de tɛl di chɔch mɛmba dɛn na Galeshya adu. Nɔto mɔta lman pik mi ɔ gi mi di pawa fɔ bi apɔsul; na Jizɔs Krays ɛn Gɔd we na wi Papa we mek Jizɔs Krays rayz frɔm di grev, pik mi fɔ bi apɔsul.
48001003	Mek Gɔd we na wi Papa ɛn Jizɔs Krays we na wi Masta du una gud ɛn gi una kol at.
48001004	Krays bin gri fɔ mek dɛn kil am fɔseka di bad tin dɛn we wi de du, so dat i go pul wi kɔmɔt na di wɔl we de naw we bad plɛnti. Di day we Krays day sho wi se i du wetin Papa Gɔd want.
48001005	Mek pipul prez Gɔd sote go! Emɛn.
48001006	A wɔnda pan una we kwik kwik wan so una dɔn lɛf fɔ fala Gɔd we kɔl una bikɔs Krays gud to una. Una de tek ɔda mɛsej se na di Gud Nyus.
48001007	Ɔda gud nyus nɔ de, bɔt sɔm pipul want mek una lɛf fɔ biliv pan Krays, dɛn de tray fɔ chenj di Gud Nyus we tɔk bɔt Krays.
48001008	Bɔt ilɛksɛf na wi ɔ na enjɛl dɛnsɛf we kɔmɔt ɛvin kam tɛl una wɔd we nɔto di sem wɔd we wi bin dɔn tɛl una, mek Gɔd mek ɛnibɔdi we du dat sɔfa na ɛl.
48001009	A bin dɔn tɛl una, ɛn a de tɛl una igen se, if ɛnibɔdi tɛl una gud nyus we difrɛn frɔm di wan una bin dɔn biliv fɔs tɛm, mek Gɔd mek di pɔsin sɔfa na ɛl.
48001010	A nɔ de tɔk fɔ mek mɔta lman prez mi, na Gɔd in prez a want. Una min se a want fɔ mek mɔta lman lɛk mi, if na dat a bin want, afta ɔl dɛn ia ya, a nɔ go bi Krays in savant.
48001011	Mi kɔmpin Kristiɛn dɛn, a want mek una no se nɔto mɔta lman fɔs tɔk di Gud Nyus we a de tɛl pipul.
48001012	Nɔto pɔsin tɛl mi di Gud Nyus ɛn nɔto pɔsin lan mi bɔt di Gud Nyus. Na Jizɔs Krays insɛf sɛf mek a ɔnda stand di Gud Nyus.
48001013	Una dɔn yɛri bɔt di tɛm we a bin de pre lɛkɛ aw mi Ju pipul dɛn de pre, ɛn aw a bin de mek dɛn pipul we biliv Gɔd sɔfa bad. A bin de du ɔl wetin a ebul du fɔ mek di pipul dɛn sɔfa, so dat dɛn nɔ go de mit wan ples igen fɔ pre, ɛn dɛn nɔ go biliv dɛn tin ya.
48001014	A bin du plɛnti tin pas plɛnti mi kɔmpin yɔng pipul dɛn fɔ fala di we we mi Ju pipul dɛn de fala Gɔd, bikɔs a bin want kip dɛn tin we wi gra npapa-papa dɛn lan wi, we dɛnsɛf bin de fala.
48001015	Bɔt Gɔd so gud to mi, i bin dɔn pik mi frɔm we a bin de na mi mama in bɛlɛ, i mek a bi in apɔsul. Ɛn wɛn Gɔd mekɔp
48001016	fɔ mek a no in Pikin, so dat a go tɛl dɛn pipul we nɔto Ju bɔt di Gud Nyus, a nɔ bin aks ɛnibɔdi fɔ tɛl mi wetin a fɔ du,
48001017	ɛn a nɔ bin go to dɛn fɔs apɔsul na Jerusɛlɛm fɔ tɔk to dɛn. A bin jɛs go Are bia, dɔn a tɔn bak go Damaskɔs.
48001018	Wɛn a biliv pan Jizɔs Krays, i tek tri ia bifo a go Jerusɛlɛm fɔ tɔk to Pita, ɛn na tu wik nɔmɔ a lib de.
48001019	Na Jems we na Masta Jizɔs in brɔda ɛn Pita nɔmɔ a mit de, a nɔ bin si ɔda apɔsul dɛn.
48001020	Na tru wɔd a de tɔk, ɛn Gɔd insɛf no se na tru wɔd a de tɔk.
48001021	Wɛn a kɔmɔt na Jerusɛlɛm, a go na sɔm ples dɛn na Sirya ɛn Sili shya.
48001022	Da tɛm de di Kristiɛn dɛn we bin de na di chɔch dɛn na Judia nɔ bin no mi yet.
48001023	Dɛn bin jɛs de yɛri pipul de tɔk se, “Da man we bin de mek wi sɔfa de tɛl pipul naw se dɛn fɔ biliv pan Krays, bɔt fɔs tɛm i bin want mek dɛn nɔ biliv pan Krays.”
48001024	So ɔl dɛn pipul ya prez Gɔd fɔ wetin i mek a du.
48002001	Afta fotin ia, mi ɛn Banabas go bak na Jerusɛlɛm, a mek Taytɔs fala mi go.
48002002	A go bak na Jerusɛlɛm, bikɔs Gɔd tɛl mi fɔ go de. A bin gɛt mitin wit di bigman dɛn na di chɔch nɔmɔ. Na de a tɛl dɛn di Gud Nyus we a bin de tɛl dɛn pipul we nɔto Ju, bikɔs a nɔ bin want mek di wok we a bin dɔn du, ɛn di wok we a bin de du, go fɔ natin.
48002003	Taytɔs, we bin fala mi go, na bin Grik, bɔt dɛn nɔ fos am fɔ sakɔmsayz,
48002004	pan ɔl we sɔm pipul bin want am fɔ du dat. Dɛn sem pipul ya bin de mek lɛkɛ se dɛn biliv pan Jizɔs Krays, dɛn bin kam miks wit wi fɔ wach wi bikɔs wi fri fɔ du ɛni tin we Gɔd want we wi gɛt wanwɔd wit Jizɔs Krays. Dɛn bin want fɔ lɛ wi bi slev ɔnda di Ju Lɔ,
48002005	bɔt wi nɔ gri fɔ mek dɛn chenj di Gud Nyus we na tru, bikɔs, we na tru, wi want mek i de wit una ɔltɛm.
48002006	Dɛn pipul na Jerusɛlɛm we dɛn se na bigman na di chɔch nɔ bin tɛl wi fɔ chenj di Gud Nyus we a bin de tɛl dɛn pipul we nɔto Ju. A nɔ bisin udat dɛn bi, bikɔs Gɔd nɔ de luk aw pɔsin tan ɔ udat i bi bifo i gri fɔ am.
48002007	Di chɔch bigman dɛn si se dɛn nɔ fɔ chenj di Gud Nyus we wi bin de tɔk, bɔt dɛn si se Gɔd sɛn mi fɔ go tɛl dɛn pipul we nɔto Ju di Gud Nyus, lɛkɛ aw Gɔd sɛn Pita fɔ go tɛl di Ju pipul dɛn di Gud Nyus.
48002008	Gɔd pik mi ɛn sɛn mi fɔ tɛl dɛn pipul we nɔto Ju di Gud Nyus, lɛkɛ aw i pik Pita ɛn sɛn am fɔ tɛl di Ju pipul dɛn di Gud Nyus.
48002009	Jems, Pita ɛn Jɔn, we dɛn se na bin bakbon na di chɔch bin no se Gɔd gi mi dis wok ya fɔ du, dɛn shek mi ɛn Banabas an fɔ sho se wi ɔl dɔn bi wan we wi de wok fɔ Gɔd. Dɛn tɛl mi ɛn Banabas se, wi tu fɔ go wok to dɛn pipul we nɔto Ju, ɛn dɛn tri fɔ go wok to dɛn pipul we na Ju.
48002010	Dɛn se lɛ wi mɛmba fɔ ɛp dɛn po pipul we de na di chɔch na Jerusɛlɛm, ɛn na dat bin de na mi at bad bad wan fɔ du.
48002011	Bɔt wɛn Pita go na Antiɔk, i bin de du sɔntin we a nɔ bin gri wit, ɛn a tɛl insɛf dat, bikɔs i nɔ bin de du wetin rayt.
48002012	Bifo di pipul dɛn we Jems bin sɛn, rich na Antiɔk, Pita bin dɔn de it wit di Kristiɛn dɛn we nɔto bin Ju, bɔt we di pipul dɛn we Jems sɛn rich, Pita lɛf fɔ it wit dɛn, bikɔs i bin de fred dɛn pipul we bin de pin se, dɛn fɔ sakɔmsayz ɔl dɛn man we na Kristiɛn we nɔto Ju.
48002013	Dɛn ɔda pipul we na bin Ju, dɛnsɛf fred lɛkɛ Pita ɛn dɛnsɛf lɛf fɔ it wit di pipul dɛn we nɔto bin Ju. Banabas insɛf mek lɛkɛ se insɛf nɔ bin de it wit dɛn.
48002014	Wɛn a si se dɛn nɔ de du di rayt tin we de na di Gud Nyus, a tinap bifo ɔl di ɔda Kristiɛn dɛn ɛn tɛl Pita se, “Yu na Ju man, bɔt yu de du lɛkɛ se yu nɔto Ju. Wetin mek yu de pin naw se dɛn pipul we nɔto Ju fɔ de du lɛkɛ aw dɛn Ju de du?”
48002015	Fɔ tru, wi mama ɛn papa dɛn na Ju pipul, ɛn wi nɔ bɔn to dɛn pipul we nɔto Ju we wi kin tink se de pan sin.
48002016	Wi no se nɔto bikɔs pɔsin de du wetin di Ju Lɔ se go mek ɔltin rayt bitwin in ɛn Gɔd, bɔt na we i biliv pan Jizɔs Krays. Semwe so, we wisɛf biliv pan Jizɔs Krays, Gɔd go mek ɔltin rayt bitwin wi ɛn in. Nɔto bikɔs wi de du wetin di Ju Lɔ se, go mek ɔltin rayt bitwin wi ɛn Gɔd. Gɔd nɔ go mek ɔltin rayt bitwin ɛnibɔdi ɛn insɛf bikɔs di pɔsin de du wetin di Ju Lɔ se nɔmɔ.
48002017	If, pan ɔl di tray we wi de tray fɔ mek ɔltin rayt bitwin wi ɛn Gɔd bikɔs wi dɔn jɔyn wit Krays, wisɛf de sin, dat min se na Krays de mek wi sin? Dat nɔto tru!
48002018	If a bigin du ɔl wetin a bin dɔn se a nɔ go du, dat min se a dɔn brok di Lɔ ɛn a de sin fɔ tru.
48002019	Fɔ mi yon say, a jɛs tan lɛkɛ pɔsin we dɔn day bikɔs a dɔn day to di Ju Lɔ; a nɔ de ɔnda di Ju Lɔ igen, so dat a go liv fɔ Gɔd. I tan lɛkɛ a dɔn day wit Krays na di krɔs.
48002020	Pan ɔl we a gɛt layf, nɔto mi gɛt di layf we de insay mi igen, na Krays gɛt mi layf. Na we a biliv pan Gɔd in Pikin mek a gɛt di layf we a gɛt naw. Gɔd in Pikin so lɛk mi dat i sakri fays in layf fɔseka mi.
48002021	A nɔ go tek di gud we Gɔd gud to mi ɛn di lɛk we Gɔd lɛk mɔta lman, mek natin. If na di Ju Lɔ we pɔsin de kip de mek ɔltin rayt bitwin in ɛn Gɔd, dat min se di day we Krays day nɔ min natin!
48003001	Una dɛn pipul we kɔmɔt Galeshya, una nɔ gɛt sɛns! Udat de wich una mek una nɔ ebul no wetin una de du? A bin dɔn tɛl una plen wan aw pipul bin kil Jizɔs Krays na di krɔs.
48003002	Una ansa dis kwɛshɔn: na we una de du wetin di Ju Lɔ tɛl una fɔ du mek Gɔd gi una in Spirit, ɔ na we una yɛri di Gud Nyus ɛn biliv am?
48003003	Una nɔ gɛt sɛns? Gɔd in Spirit dɔn mek una bigin fɔ liv dis nyu layf. Una min se na bay una yon pawa una go liv di nyu layf we una dɔn bigin liv, sote go?
48003004	Una min se ɔl wetin dɔn bi to una nɔ min natin? Una fɔ no se nɔto fɔ natin dɛn tin ya bi.
48003005	Una min se Gɔd gi una in Spirit ɛn du dɛn big wok ya, bikɔs una de du wetin di Ju Lɔ tɛl una fɔ du, ɔ bikɔs una yɛri di Gud Nyus ɛn biliv am?
48003006	Una mɛmba wetin bi to Ebraam we dɛn rayt bɔt na Gɔd in Buk se, “Ebraam biliv Gɔd, na dat mek Gɔd se na pɔsin we de du rayt.”
48003007	Una fɔ no se dɛn pipul we biliv Gɔd na Ebraam in gra npi kin-pi kin dɛn.
48003008	Bifo i apin, Gɔd in Buk dɔn tɔk se, Gɔd go mek dɛn pipul we nɔto Ju bi tret pipul bikɔs dɛn biliv am. So wetin dɛn rayt na Gɔd in Buk sho aw Ebraam bin dɔn yɛri di Gud Nyus lɔntɛm, wɛn Gɔd tɛl am se, “Na yu a go tek fɔ blɛs ɔlman na wɔl.”
48003009	Ebraam biliv Gɔd ɛn Gɔd blɛs am, so Gɔd go blɛs ɛnibɔdi we biliv am lɛkɛ aw i blɛs Ebraam.
48003010	Ɛnibɔdi we tink se na we i de du wetin di Ju Lɔ se go mek ɔltin rayt bitwin in ɛn Gɔd, da pɔsin de fɔ no se Gɔd go kɔndɛm am; bikɔs dɛn rayt na Gɔd in Buk se, “Gɔd de kɔndɛm ɛnibɔdi we nɔ de du ɔl wetin di Ju Lɔ se, ɔltɛm.”
48003011	Na tru se nɔto we pɔsin du wetin di Ju Lɔ se, go mek ɔltin rayt bitwin in ɛn Gɔd, bikɔs wi rid na Gɔd in Buk se, “Na we pɔsin biliv Gɔd, na dat mek Gɔd go mek ɔltin rayt bitwin in ɛn insɛf ɛn na dat go mek i liv tru layf.”
48003012	Fɔ du ɔl wetin di Ju Lɔ se, nɔto di sem lɛkɛ fɔ biliv Gɔd. Wi rid na Gɔd in Buk se, “If pɔsin du ɔl wetin di Ju Lɔ se, di pɔsin go jɛs gɛt di layf we di Ju Lɔ de mek pipul gɛt.”
48003013	Jizɔs Krays dɔn mek di Lɔ tap fɔ kɔndɛm wi lɛkɛ aw i bin de kɔndɛm wi bifo, bikɔs i gri mek dɛn kɔndɛm am fɔ day na di krɔs fɔseka wi; lɛkɛ aw dɛn rayt na Gɔd in Buk we dɛn se, “Gɔd go kɔndɛm ɛnibɔdi we dɛn ɛng pan tik.”
48003014	Krays du dat so dat wetin i dɔn du go mek Gɔd gi dɛn pipul we nɔto Ju di sem blɛsin we i bin prɔmis Ebraam ɛn dat go mek Gɔd gi dɛn pipul we biliv pan am, in Spirit we i bin dɔn prɔmis.
48003015	Mi kɔmpin Kristiɛn dɛn, a de tɔk bɔt tin we wi ɔl no: if tu pipul gri fɔ sɔntin ɛn sayn pepa, nɔbɔdi nɔ go pwɛl ɔ chenj wetin di tu pipul dɛn bin gri fɔ du.
48003016	Una fɔ mɛmba se, Gɔd bin dɔn mek prɔmis to Ebraam ɛn in gra npi kin-pi kin plɛnti tɛm. Wɛn wi si “Ebraam in gra npi kin-pi kin” na Gɔd in Buk, dat min se Gɔd nɔ bin de tɔk bɔt plɛnti pipul, i bin de tɔk bɔt wan pɔsin, ɛn da pɔsin de na Krays.
48003017	A de tɛl una se Gɔd bin mek agrimɛnt wit Ebraam ɛn i bin prɔmis fɔ du wetin i tɛl Ebraam. Wɛn Gɔd dɔn mek dis agrimɛnt ya, i tek fo-ɔndrɛd ɛn tati ia bifo i gi di Ju neshɔn di Lɔ; ɛn dis Lɔ ya nɔ go pwɛl ɔ chenj wetin Gɔd dɔn prɔmis.
48003018	If na we pɔsin de du wetin di Ju Lɔ se de mek Gɔd du gud fɔ am, dat min se Gɔd nɔ de du gud fɔ am fɔseka wetin i prɔmis se in go du. Bɔt Gɔd du gud fɔ Ebraam bikɔs i bin dɔn prɔmis fɔ du so.
48003019	So wetin mek Gɔd gi wi di Ju Lɔ? Gɔd gi mɔta lman di Lɔ fɔ sho am se i de du bad, ɛn di Lɔ go de sote Ebraam in gra npi kin-pi kin, we Gɔd mek di prɔmis fɔ, kam. Gɔd bin sɛn sɔm enjɛl dɛn fɔ kam gi Mozis di Lɔ, so dat Mozis go pas am to di Ju pipul dɛn; na in na bin di midu lman.
48003020	Bɔt Gɔd in wan gren nɔ nid midu lman.
48003021	Bikɔs di Ju Lɔ de, so wetin Gɔd dɔn prɔmis nɔ min natin? Mek Gɔd nɔ gri! Bikɔs if na we pɔsin de kip di Ju Lɔ de mek di pɔsin gɛt layf, dat min se, di Ju Lɔ fɔ mek ɔltin rayt bitwin pɔsin we de kip am ɛn Gɔd.
48003022	Bɔt dɛn rayt na Gɔd in Buk se, na sin de rul di wɔl, so na we pipul biliv pan Krays go mek dɛn gɛt wetin Gɔd prɔmis fɔ gi dɛn.
48003023	Bifo di tɛm rich we pipul bigin biliv pan Jizɔs Krays, di Ju Lɔ we Mozis bin gi wi, bin de gyad wi lɛkɛ se wi na prizna ɛn i bin gɛt pawa oba wi, sote di tɛm we Gɔd rɛdi fɔ sho pipul se dɛn fɔ biliv pan Jizɔs.
48003024	Di Ju Lɔ bin tan lɛkɛ pɔsin we bin de mek wi nɔ du bad, sote Krays kam; so dat naw we Krays dɔn kam Gɔd go mek ɔltin rayt bitwin wi ɛn in, wɛn wi biliv pan Krays.
48003025	Bɔt naw we pipul dɔn biliv pan Krays, di Ju Lɔ nɔ de rul wi igen.
48003026	Na we una ɔl biliv pan Jizɔs Krays ɛn una gɛt wanwɔd wit am, na dat mek una ɔl dɔn bi Gɔd in pikin dɛn.
48003027	Una dɔn baptayz, so una gɛt wanwɔd wit Jizɔs Krays ɛn una ɔl dɔn mekɔp fɔ tan lɛkɛ Jizɔs Krays.
48003028	Una ɔl we gɛt wanwɔd wit Jizɔs Krays dɔn bi wan: Ju pɔsin, pɔsin we nɔto Ju, slev, fribɔn, man ɛn uman; ɔl na wan bikɔs dɛn ɔl gɛt wanwɔd wit Krays.
48003029	If una ɔl na Krays yon pipul, dat min se una na Ebraam in gra npi kin-pi kin dɛn, ɛn una go gɛt wetin Gɔd dɔn prɔmis fɔ gi Ebraam in gra npi kin-pi kin dɛn.
48004001	Una fɔ no se, wɛn pɔsin lili fɔs, i nɔ go gɛt di prɔpati we in papa dɔn prɔmis am sote di tɛm rich. Ɛn we na pikin, dɛn go trit am lɛkɛ se na savant, pan ɔl we na in gɛt di prɔpati.
48004002	Bikɔs wɛn pikin lili, na big pɔsin dɛn go sho am wetin fɔ du ɛn du ɔltin fɔ am sote in papa go se i dɔn rich tɛm fɔ mek insɛf bigin du ɔltin fɔ insɛf.
48004003	Na so wisɛf bin tan, wi na bin slev to dɛn dɛbul we bin de rul di wɔl, bifo wi no bɔt Gɔd gud gud.
48004004	Bɔt wɛn di rayt tɛm rich, Gɔd sɛn in Pikin, we na Jizɔs Krays, kam na wɔl. Gɔd mek uman bɔn Jizɔs Krays ɛn Jizɔs Krays du ɔl wetin di Ju lɔ se,
48004005	fɔ sev dɛn pipul we de ɔnda di Ju Lɔ, so dat i go mek wi bi Gɔd pikin dɛn.
48004006	Fɔ sho se wi na Gɔd in pikin dɛn, Gɔd dɔn put Jizɔs Krays in Spirit na wi at, ɛn di Spirit de pre to Gɔd lawd wan se, “Papa, mi Papa!”
48004007	So yu nɔto slev igen, yu na Gɔd pikin, ɛn bikɔs yu na Gɔd pikin, i dɔn gi yu ɔl wetin i bin dɔn prɔmis fɔ gi in pikin dɛn.
48004008	Fɔs tɛm, una nɔ bin no Gɔd, so una na bin slev to dɛn spirit we nɔ gɛt pawa lɛkɛ Gɔd.
48004009	Bɔt we una dɔn no Gɔd, ɔ a fɔ se, Gɔd dɔn no una; wetin mek una want tɔn bak go bi slev to di spirit dɛn we nɔ gɛt pawa ɛn we nɔ min natin? Wetin mek una want go bi dɛn slev bak?
48004010	Una gɛt sɔm de, ɛn mɔnt, ɛn ia we una de sɛli bret bikɔs una tink se Gɔd go sati sfay wit una.
48004011	Mi at de wɔri fɔ una, na fɔ natin a dɔn lebɔ pan una?
48004012	Mi Kristiɛn pipul dɛn, a de beg una, mek una nɔ tink se di Ju Lɔ go mek ɔltin rayt bitwin una ɛn Gɔd. Misɛf nɔ tink so, lɛkɛ aw unasɛf nɔ bin tink so fɔstɛm. Una nɔ bin du mi bad.
48004013	Una no se, di fɔs tɛm we a kam to una, na di sik we a bin sik bin mek a gɛt di chans fɔ tɛl una di Gud Nyus bɔt Jizɔs Krays.
48004014	We a bin sik bad, dat bin mek tin tra nga fɔ una, bɔt dat nɔ mek una du lɛkɛ se una nɔ no mi. Una bin tek mi lɛkɛ aw una go tek Gɔd in mɛse nja, ɔ Jizɔs Krays insɛf.
48004015	Una bin gladi fɔ mi fɔs tɛm, bɔt wetin dɔn bi naw? Fɔ tru a no se una bin fɔ gi mi ɔl wetin una gɛt, ilɛk sɛf a bin aks una fɔ gi mi una bɔlyay.
48004016	Una nɔ lɛk mi igen bikɔs a tɛl una tru wɔd?
48004017	Dɛn ɔda pipul kia bɔt una, bɔt wetin dɛn want nɔ fayn. Dɛn want fɔ sɛtfaya, mek a nɔ go gɛt wanwɔd wit una, so dat una go de fɔ dɛn lɛkɛ aw dɛn de fɔ una.
48004018	Na fayn tin fɔ mek pipul sho se dɛn kia bɔt dɛn kɔmpin, if na gud dɛn want du. Una fɔ de lɛkɛ dat ɔltɛm, ivin we a nɔ de wit una.
48004019	Mi pikin dɛn, mek a tɛl una igen se, di pen we a de fil fɔseka una jɛs tan lɛkɛ di pen we uman kin fil wɛn i want fɔ bɔn. A go fil dis pen ya sote una bi pipul we de fala Krays gud.
48004020	A jɛs want fɔ go to una naw, so dat a nɔ go tɔk to una tra nga wan lɛkɛ aw a de tɔk to una so. A nɔ no wetin fɔ du wit una igen.
48004021	Mek a aks una we want mek di Ju Lɔ rul una, una nɔ sabi wetin di Ju Lɔ se?
48004022	Pɔsin kin rid na di Ju Lɔ se Ebraam bin gɛt tu pikin, in wɛf bɔn wan, ɛn di uman we de wok fɔ in wɛf, bɔn di ɔda wan.
48004023	Di uman we bin de wok fɔ Ebraam in wɛf bin gɛt bɛlɛ ɛn bɔn bɔy pikin lɛkɛ aw uman kin bɔn pikin, bɔt di pikin we Ebraam in wɛf bɔn, i bɔn am bikɔs Gɔd bin dɔn prɔmis Ebraam da pikin de.
48004024	Ebraam in tu wɛf dɛn min tu difrɛn tin: dɛn tu tan lɛkɛ tu difrɛn agrimɛnt. Di fɔs wan na di uman we kɔmɔt Mawnt Saynay we bɔn slev, dat na Ega.
48004025	Wɛn pɔsin de tɔk bɔt Ega, na Mawnt Saynay we de Are bia, i de tɔk bɔt. Ega jɛs tan lɛkɛ aw Jerusɛlɛm tan tide, ɔl di pipul dɛn we kɔmɔt de tan lɛkɛ slev, na so Ega ɛn in pikin dɛnsɛf tan lɛkɛ slev.
48004026	Bɔt di Jerusɛlɛm we de na ɛvin fri, ɛn da Jerusɛlɛm de tan lɛkɛ wi mama.
48004027	Dɛn rayt na Gɔd in Buk se, “Yu uman, we nɔ ebul bɔn, yu fɔ gladi! Yu we nɔba fil pen fɔ bɔn pikin, dans wit gladi! Bikɔs di uman we in man dɔn lɛf go bɔn mɔ pikin, pas di uman we de to in man.”
48004028	Mi kɔmpin Kristiɛn dɛn, una na Gɔd in pikin dɛn bikɔs na dat i bin dɔn prɔmis, lɛkɛ aw Ayzik bi Ebraam in pikin, bikɔs na dat Gɔd bin dɔn prɔmis.
48004029	Da tɛm de di pikin we Ega bin bɔn bin de mek di pikin we Gɔd in Spirit bin prɔmis Ebraam, sɔfa, ɛn na di sem tin de apin naw.
48004030	Bɔt na wetin dɛn rayt na Gɔd in Buk? Dɛn rayt se, “Drɛb di uman we de wok fɔ Ebraam in wɛf ɛn di pikin we i bɔn, bikɔs dɛn nɔ go gɛt natin pan Ebraam in prɔpati; na Ebraam in wɛf ɛn in pikin fɔ gɛt di prɔpati.”
48004031	So, mi kɔmpin Kristiɛn dɛn, lɛ wi du lɛkɛ se wi na di mared wɛf in pikin dɛn, we wi bi, lɛ wi nɔ du lɛkɛ se wi na di pikin dɛn we di uman we de wok fɔ Ebraam in wɛf bɔn.
48005001	Wi fri bikɔs Krays dɔn mek wi fri; so lɛ wi tray fɔ sho se wi na pipul we fri we Krays dɔn sev. Una nɔ put unasɛf pan slev layf igen.
48005002	Mi, Pɔl, de tɛl una se, if una gri mek dɛn sakɔmsayz una, dat sho se Krays nɔ ebul fɔ ɛp una. Una yɛri?
48005003	A de wɔn una igen se, ɛnibɔdi we gri fɔ mek dɛn sakɔmsayz am, mɔs du ɔl wetin di Ju Lɔ se.
48005004	Una we fil se na wɛn una du wetin di Ju Lɔ se, na in ɔltin go rayt bitwin una ɛn Gɔd, una dɔn lɛf fɔ mek Krays rul una. Una dɔn tɔn una bak pan di gud we Gɔd want du fɔ una.
48005005	Fɔ wi yon pat, wi no se Gɔd go mek ɔltin rayt bitwin wi ɛn Gɔd. Wi abop fɔseka wetin Gɔd in Spirit bin dɔn du ɛn bikɔs wi biliv pan Krays.
48005006	Wans wi gɛt wanwɔd wit Krays, if wi sakɔmsayz ɔ wi nɔ sakɔmsayz, dat nɔ min natin. Bɔt di tin we gud pas ɔl na in dis: pipul fɔ no se wi biliv pan Krays bay aw wi lɛk wi kɔmpin mɔta lman.
48005007	Una bin de du wɛl we una bin de biliv pan Krays mɔ ɛn mɔ; udat mek una lɛf fɔ du dɛn tru tin we Gɔd tɛl una fɔ du? Wetin di pɔsin du fɔ chenj una at?
48005008	Gɔd we kɔl una kam to insɛf nɔ bin chenj una at.
48005009	Pipul kin pul wan pare bul we se, “Na lili yist nɔmɔ pɔsin de tek mek big bred.”
48005010	Bikɔs wi gɛt wanwɔd wit Krays, a biliv se una nɔ go tek wetin ɔda pipul de tɛl una, pas wetin a dɔn tɛl una, ɛn Gɔd go jɔj di pɔsin we de ambɔg una, ilɛk udat i bi.
48005011	Mi Kristiɛn pipul dɛn, una luk mi yon trɔbul, if a de tɛl pipul fɔ sakɔmsayz, wetin du dɛn stil de mek a sɔfa? If na so a de du, pipul nɔ fɔ vɛks wɛn a tɛl dɛn bɔt di day we Krays day na di krɔs.
48005012	A de abop se di pipul dɛn we de mek una at wam go kɔmɔt biɛn una, ɛn lɛf una to unasɛf.
48005013	Mi kɔmpin Kristiɛn dɛn, Krays dɔn kɔl una fɔ mek una fri. Una tek tɛm mek una nɔ bigin du wetin una at tɛl una fɔ du, bikɔs una dɔn fri naw. Bifo dat, una fɔ de ɛp una kɔmpin bikɔs una lɛk dɛn.
48005014	Ɔl di Ju Lɔ tay insay wan lɔ we se: “Pɔsin fɔ lɛk in kɔmpin mɔta lman lɛkɛ aw i lɛk insɛf.”
48005015	If una de lɛkɛ dɛn bif na bush we de fɛt ɛn wund dɛn kɔmpin, wɛl, una tek tɛm, if nɔ so, una go pwɛl una Kristiɛn grup ɔltogɛda.
48005016	A de tray fɔ tɛl una se: una fɔ du wetin Gɔd in Spirit tɛl una fɔ du, nɔto wetin una at tɛl una fɔ du.
48005017	Wetin mɔta lman want, nɔto wetin Gɔd in Spirit want. Wetin Gɔd in Spirit want, nɔto wetin mɔta lman want. Wetin mɔta lman want ɛn wetin Gɔd in Spirit want na tu difrɛn tin, so una nɔ go du wetin una want fɔ du.
48005018	If una du wetin Gɔd in Spirit tɛl una, dat sho se di Ju Lɔ nɔ de rul una.
48005019	I nɔ at fɔ si wetin mɔta lman lɛk fɔ du: mɔta lman lɛk fɔ liv fri ɛn bad layf,
48005020	mɔta lman lɛk fɔ pre to dɛn tin we pipul de mek fɔ pre to, ɛn dɛn lɛk fɔ swɛ dɛn kɔmpin. Mɔta lman nɔ lɛk dɛn kɔmpin, ɛn dɛn de fɛt dɛn kɔmpin; dɛn de jɛlɔs dɛn kɔmpin, dɛn de vɛks pan dɛn kɔmpin, ɛn dɛn de put dɛnsɛf bifo dɛn kɔmpin mɔta lman. Dɛn lɛk fɔ de bay grup ɛn dɛn nɔ de si wit dɛn kɔmpin;
48005021	dɛn nɔ want mek bɛtɛ fala dɛn kɔmpin, dɛn de drɔnk, ɛn dɛn de mek dɛn wayl pati, ɛn dɛn de du plɛnti ɔda bad tin dɛn lɛkɛ dɛn wan ya. A de wɔn una lɛkɛ aw a bin dɔn wɔn una fɔs se: dɛn pipul we de pan dis kayn layf nɔ go de ɔnda Gɔd in rul.
48005022	Bɔt Gɔd in Spirit go mek pipul lɛk dɛn kɔmpin, i go mek dɛn gladi, i go mek dɛn nɔ de mek plaba, i go mek dɛn ebul bia trɔbul, ɛn i go mek dɛn de ɛp dɛn kɔmpin mɔta lman, i go mek dɛn de du gud to ɔda pipul, i go mek dɛn tru to dɛn kɔmpin,
48005023	i go mek pipul put dɛn yay dɔng ɛn i go mek dɛn nɔ jɛs de du wetin dɛn at gi dɛn fɔ du. Nɔ lɔ nɔ de we tɔk bɔt dɛn tin ya.
48005024	Ɛn dɛn pipul we na Krays Jizɔs yon nɔ de du dɛn bad tin we dɛn at gi dɛn fɔ du. Ɔlman gɛt dɛn kayn bad tin dɛn ya na dɛn at ɛn dɛn lɛk fɔ du dɛn.
48005025	Gɔd in Spirit dɔn gi wi layf ɛn i fɔ rul wi layf.
48005026	Wi nɔ fɔ tɔk big tɔk, wi nɔ fɔ mek ɔda pipul vɛks ɛn wi nɔ fɔ jɛlɔs ɔda pipul.
48006001	Mi Kristiɛn pipul dɛn, if una no se sɔmbɔdi de du ɛni bad tin, una we de du wetin Gɔd in Spirit tɛl una, fɔ go ɛp di pɔsin mek i go du di rayt tin. Bɔt una nɔ fɔ tɔk tra nga wan pan am, ɛn una fɔ tek tɛm mek unasɛf nɔ go want fɔ du tin we nɔ rayt.
48006002	Una fɔ de ɛp pipul wɛn tin de mɔna dɛn, wɛn una du dat, dat go sho se una de du wetin Krays tɛl una fɔ du.
48006003	If pɔsin tink se in bɛtɛ pas in kɔmpin dɛn, ɛn nɔto so i bi, na ful i jɛs de mek insɛf.
48006004	Ɔlman fɔ tink bɔt wetin i de du ɛn jɔj insɛf if wetin i de du rayt; if i de du wetin rayt, dɛn i kin bost. I nɔ fɔ luk wetin ɔda pipul de du fɔ jɔj wetin in de du.
48006005	Ɔlman gɛt fɔ ansa to Gɔd fɔ wetin i du.
48006006	Di pɔsin we dɛn de lan Gɔd in wɔd, fɔ gi di pɔsin we de lan am sɔntin we go ɛp am.
48006007	Una nɔ mek unasɛf ful se una kin ful Gɔd. Na wetin una plant, una go gɛt.
48006008	Jɛs lɛkɛ wɛn fama kin plant sid, i kin gɛt wetin i plant. Semwe so, wɛn pɔsin du bad tin we in at gi am fɔ du, Gɔd go pɔnish di pɔsin. Ɛn wɛn pɔsin du wetin Gɔd in Spirit tɛl am fɔ du, i go gɛt layf we go de sote go.
48006009	So una lɛ wi nɔ taya fɔ du gud, if wi nɔ taya fɔ du gud, di tɛm go kam we wi go gɛt di pe.
48006010	Na dat mek, ɛnitɛm we una gɛt di chans, una fɔ du gud to ɔlman, pati kla wi kɔmpin Kristiɛn dɛn, bikɔs dɛn tan lɛkɛ wan fambul wit wi.
48006011	Una luk di lɔng lɛta we a de tek misɛf yon an rayt una.
48006012	Di pɔsin we want fos una fɔ mek una sakɔmsayz, jɛs want blɔf. Dɛn de du ɔl dat, so dat pipul nɔ go mek dɛn sɔfa, lɛkɛ aw dɛn go du, if dɛn biliv ɛn tɔk se Krays day fɔ sev mɔta lman.
48006013	Dɛn pipul sɛf we gri fɔ mek dɛn sakɔmsayz dɛn nɔ de du wetin di Ju Lɔ se. Dɛn want mek una sakɔmsayz, so dat dɛnsɛf go bost se una dɔn gri fɔ mek dɛn sakɔmsayz una.
48006014	Fɔ mi yon pat, a go bost nɔmɔ bɔt di day we Masta Jizɔs Krays day na di krɔs. Na di day we Jizɔs day na di krɔs mek natin nɔ ful mi yay na dis wɔl, ɛn a jɛs tan lɛkɛ dayman; dis wɔl nɔ gɛt natin fɔ du wit mi.
48006015	If pɔsin sakɔmsayz ɔ i nɔ sakɔmsayz, dat nɔ min natin; di tin we gud pas ɔl na fɔ mek Gɔd chenj pɔsin in layf.
48006016	A de pre mek Gɔd gi ɔl dɛn pipul we de du wetin a dɔn tɛl dɛn, wit ɔl Gɔd in pipul dɛn, kol at, ɛn mek Gɔd du gud to dɛn!
48006017	Bifo a dɔn wetin a de rayt una, a de tɛl una se: una nɔ mek ɛnibɔdi mek a sɔfa igen, bikɔs a gɛt di wip mak dɛn na mi bɔdi we sho se mi na Jizɔs in slev.
48006018	Mi Kristiɛn pipul dɛn, a de pre mek wi Masta Jizɔs Krays sho una aw i gud. Emɛn.
49001001	Mi, Pɔl, we Gɔd pik fɔ bi Jizɔs Krays in apɔsul de rayt to di Kristiɛn dɛn we de na Ɛfisɔs, dɛn tru to Gɔd bikɔs dɛn gɛt wanwɔd wit Masta Jizɔs Krays.
49001002	Mek Gɔd we na wi Papa ɛn Jizɔs Krays blɛs una ɛn gi una kol at.
49001003	Lɛ wi prez Gɔd we na Masta Jizɔs Krays in Papa, bikɔs i dɔn blɛs wi we gɛt wanwɔd wit Krays wit ɔl dɛn blɛsin we de na ɛvin.
49001004	Gɔd dɔn pik wi bifo i mek di wɔl fɔ mek wi gɛt wanwɔd wit Krays, so dat wi go bi in yon pipul ɛn bɔt nɔ go de na wi layf.
49001005	We Gɔd lɛk wi, i dɔn mek Jizɔs Krays bring wi kam bak to insɛf; so dat wi go bi in pikin dɛn, bikɔs na dat i lɛk fɔ du ɛn na dat i mekɔp fɔ du.
49001006	I mek in wan gren Pikin we i lɛk, gi wi dis big blɛsin ya fɔ natin.
49001007	Bikɔs Krays day na di krɔs fɔ sev wi, wi dɔn fri ɛn Gɔd dɔn padin wi sin. Gɔd gud to wi, mɔt sɛf nɔ ebul tɔk am. Gɔd tek sɛns ɛn sabi
49001009	fɔ du wetin i plan; i dɔn tɛl wi di plan we i bin ayd, i bin dɔn mekɔp lɔntɛm fɔ sɛn Krays kam du ɔl wetin i bin dɔn plan.
49001010	Gɔd bin dɔn plan se: Wɛn di tɛm rich, i go bring ɔltin we gɛt layf wan ples: ɔltin we de na di klawd ɛn ɔl dɛn wan we de na di wɔl, Krays go bi edman fɔ dɛn ɔl.
49001011	Ɔltin go bi lɛkɛ aw Gɔd dɔn mak ɛn lɛkɛ aw i want dɛn fɔ bi. Gɔd dɔn pik wi fɔ mek wi bi in yon pipul we wi gɛt wanwɔd wit Krays, bikɔs na dat i want ɛn na dat i bin dɔn plan frɔm we di wɔl bigin.
49001012	Na dat mek wi we fɔs dɔn abop pan Krays fɔ prez Gɔd fɔ in pawa.
49001013	Na di sem tin bi to unasɛf, wɛn una yɛri di Gud Nyus we na di tru tin, na in sho una aw Gɔd go sev una. Wɛn una biliv Krays, Gɔd gi una in Spirit we i bin dɔn prɔmis wi, dat na di mak fɔ sho se wi na Gɔd yon pipul.
49001014	Na Gɔd in Spirit wi fɔ abop pan fɔ no se wi go gɛt wetin Gɔd bin dɔn prɔmis fɔ gi in pipul dɛn, ɛn na tru se: Gɔd go fri ɛnibɔdi we dɔn bi in yon. Una lɛ wi prez Gɔd in pawa!
49001015	Na dat mek, frɔm we a yɛri se una dɔn biliv pan Masta Jizɔs ɛn aw una lɛk ɔl dɛn pipul we na Kristiɛn,
49001016	a de tɛl Gɔd tɛnki ɔltɛm fɔseka una, a de pre fɔ una.
49001017	A de beg Gɔd, we na wi Masta Jizɔs Krays in Papa, we gud, fɔ gi una in Spirit. Di Spirit go mek una gɛt sɛns ɛn i go sho una Gɔd, so dat una go no am mɔ ɛn mɔ.
49001018	A de beg Gɔd igen fɔ mek i opin una at so dat una go no se Gɔd dɔn kɔl una fɔ kam to insɛf, ɛn una go abop fɔ gɛt layf we go de sote go, ɛn fɔ mek una go no di big blɛsin we Gɔd dɔn prɔmis una we na in yon pipul,
49001019	ɛn aw in big big pawa de wok pan wi we biliv pan am.
49001020	Na dis sem Gɔd yus in pawa mek Jizɔs rayz frɔm di grev, ɛn mek i sidɔm na ɛvin na in raytan.
49001021	Krays gɛt pawa pas ɔlman we de rul na ɛvin, ɛn ɔlman we de rul na dis wɔl ɛn nɛks wɔl.
49001022	Gɔd mek ɔltin fɔ mek dɛn nil dɔng bifo Krays, ɛn na Krays na di edman fɔ ɔlman na di chɔch, we na in bɔdi. Krays na di ed fɔ di bɔdi ɛn di bɔdi na di pipul dɛn na di chɔch, so Krays dɔn bi ɔl wetin i want fɔ bi bikɔs i dɔn gɛt di bɔdi. Ɛn insɛf de rul ɔltin ɛn ɔlman ɔlɔbɔt na wɔl ɛn i de mek dɛn bi aw dɛn fɔ bi.
49002001	Fɔs tɛm Gɔd bin de luk una lɛkɛ pipul we dɔn day, bikɔs una nɔ bin gri fɔ du wetin i tɛl una fɔ du.
49002002	Da tɛm de una bin de du ɔl dɛn bad tin we di pipul dɛn na di wɔl de du. Una bin de du wetin di dɛbul dɛn edman we de ɔlɔbɔt tɛl una fɔ du, na in de rul dɛn pipul we nɔ de du wetin Gɔd tɛl dɛn fɔ du.
49002003	Wisɛf bin tan lɛkɛ dɛn, wi bin jɛs de du wetin wi fil fɔ du ɛn wetin wi at gi wi fɔ du; Gɔd bin fɔ vɛks pan wi lɛkɛ aw i vɛks pan dɛn ɔda pipul.
49002004	Bɔt Gɔd sɔri fɔ wi ɛn bikɔs i lɛk wi bad wan, i gi wi layf wit Krays, pan ɔl we in Spirit bin dɔn lɛf wi we wi nɔ bin gri fɔ du wetin i tɛl wi fɔ du. Na di lɛk we Gɔd lɛk wi we wi nɔ fit fɔ gɛt dɔn sev wi.
49002006	Bikɔs wi gɛt wanwɔd wit Jizɔs Krays, Gɔd dɔn mek wisɛf rayz frɔm di grev lɛkɛ aw Jizɔs Krays bin rayz, so wisɛf de rul wit Jizɔs Krays na di ples we de nɛks wɔl.
49002007	Gɔd du ɔl dis fɔ sho wi frɔm naw sote go aw i lɛk wi bikɔs wi gɛt wanwɔd wit Jizɔs Krays.
49002008	Nɔto una sev unasɛf, bɔt na bikɔs una biliv pan Jizɔs Krays mek, we Gɔd lɛk una wit lɛk we una nɔ fit fɔ gɛt, i sev una.
49002009	Una nɔ gɛt natin fɔ tek bost, bikɔs nɔto ɛni tin we una du, sev una.
49002010	Na Gɔd mek wi ɛn bikɔs wi gɛt wanwɔd wit Jizɔs Krays, Gɔd dɔn gi wi nyu layf. Gɔd bin dɔn plan lɔntɛm se we wi dɔn gɛt dis nyu layf, wi go de ɛp ɔda pipul.
49002011	Na dat mek una dɛn pipul we nɔto Ju we dɛn Ju pipul de kɔl “pipul we nɔ sakɔmsayz,” fɔ mɛmba se, da sakɔmsayz de na fɔ mɔta lman nɔmɔ.
49002012	Fɔstɛm una nɔ bin gɛt wanwɔd wit Krays. Una nɔ bin kɔnt pan dɛn pipul we Gɔd dɔn pik; una bin de lɛkɛ tre nja. Una nɔ bin gɛt pan wetin Gɔd prɔmis in pipul dɛn. Una bin jɛs de na di wɔl; una nɔ bin biliv pan Gɔd ɛn una nɔ bin gɛt say fɔ abop.
49002013	Bɔt naw we una dɔn gɛt wanwɔd wit Jizɔs Krays, una we nɔ bin de klos Gɔd, di day we Krays day dɔn bring una klos Gɔd.
49002014	Krays dɔn gi una kol at, i dɔn mek dɛn pipul we nɔto Ju ɛn dɛn pipul we na Ju, bi wan. Di day we Krays day dɔn pwɛl di tin we bin mek di tu neshɔn dɛn nɔ lɛk dɛn kɔmpin.
49002015	Jizɔs Krays put di Ju Lɔ ɛn di ɔda lɔ dɛn we di Ju pipul dɛn bin mek, wansay, so dat i go mek di tu neshɔn dɛn bi wan neshɔn we go bi in yon ɛn dɛn ɔl go gɛt wanwɔd.
49002016	Krays gri fɔ mek pipul kil am na di krɔs so dat i go pwɛl di tin we mek di tu neshɔn dɛn nɔ lɛk dɛnsɛf. Di day we Krays day dɔn mek di tu neshɔn dɛn gɛt wanwɔd, ɛn i bring dɛn kam bak to Gɔd.
49002017	Krays kam fɔ tɛl ɔlman bɔt di Gud Nyus we de gi kol at. Dis Gud Nyus ya de fɔ dɛn Ju pipul we bin de klos Gɔd ɛn dɛn pipul we nɔto Ju we nɔ bin de klos Gɔd.
49002018	Di tin we Krays dɔn du fɔ ɔlman mek wi ebul fɔ kam klos Gɔd we na wi Papa bay Gɔd in Spirit.
49002019	Wi ɔl na wan pipul bifo Gɔd ɛn wi gɛt di sem rayt lɛkɛ di wan we ɔl Gɔd in pipul dɛn gɛt, una na Gɔd in pikin dɛn.
49002020	Na dɛn tin we dɛn apɔsul ɛn dɛn prɔfɛt bin tɛl una, ɛn di layf we dɛn bin liv, na dat na di fawndeshɔn we una layf sidɔm pan. Jizɔs Krays na di fɔs ston we dɛn bil pan.
49002021	Krays na di pɔsin we ol ɔl di os togɛda, ɛn i de tɔn di os smɔl smɔl to Gɔd we na di Masta, in yon.
49002022	We una na Jizɔs Krays yon pipul, una ɛn dɛn ɔda pipul we na Jizɔs Krays yon semwe dɔn bi wan, una ɔl na pat pan di os we Gɔd in Spirit de.
49003001	Na fɔ ɔl dis we a de du fɔseka una we nɔto Ju, mek mi, Pɔl, tɔn jelman fɔ Jizɔs Krays.
49003002	A no se una dɔn yɛri se Gɔd dɔn blɛs mi fɔ du di wok we go ɛp una.
49003003	Gɔd dɔn sho mi di plan we i bin ayd. A bin dɔn rayt una lili bit bɔt dat.
49003004	Ɛn if una rid wetin a bin rayt, una go no se a dɔn sabi di sikrit bɔt Krays, gud.
49003005	Gɔd nɔ bin tɛl wi lɔntɛm pipul dɛn dis sikrit ya, bɔt naw Gɔd dɔn mek in Spirit sho di apɔsul ɛn di prɔfɛt dɛn dis sikrit.
49003006	Di sikrit we a de tɔk bɔt na in dis: Wɛn dɛn pipul we nɔto Ju biliv di Gud Nyus lɛkɛ aw di Ju pipul dɛn biliv, Gɔd gi dɛn di sem blɛsin. Jizɔs Krays dɔn mek dɛn pipul we nɔto Ju ɛn di Ju pipul dɛn bi wan, ɛn i dɔn mek dɛn gɛt ɔl wetin Gɔd bin dɔn prɔmis dɛn.
49003007	Gɔd dɔn blɛs mi ɛn gi mi pawa so dat a go wok tra nga fɔ prɛd di Gud Nyus ɔlɔbɔt.
49003008	A nɔ gud rich ɛnibɔdi we na Kristiɛn, bɔt Gɔd dɔn pik mi ɛn i dɔn gi mi di chans fɔ go tɛl ɔda pipul we nɔto Ju bɔt di big big blɛsin dɛn we Krays gɛt we mɔta lman nɔ ebul ɔnda stand.
49003009	Ɛn Gɔd dɔn pik mi ɛn gi mi di chans fɔ tɛl ɔlman bɔt di tin we i dɔn mekɔp fɔ du we i nɔ mek wi no yet, we go bi. Gɔd we mek ɔl di wɔl nɔ bin mek wi no di tin we i mekɔp fɔ du ɔl dis tɛm ya we dɔn pas,
49003010	so dat naw i go tek di chɔch fɔ sho dɛn spirit we de rul ɛn ɔltin we gɛt pawa na ɛvin Gɔd in sɛns pan ɔltin.
49003011	Na di tin dis we Gɔd bin dɔn mekɔp fɔ du, Gɔd mek Jizɔs Krays du wetin i bin dɔn mekɔp.
49003012	Bikɔs wi biliv pan Jizɔs Krays ɛn wi gɛt wanwɔd wit am, wi fri ɛn gɛt di maynd fɔ go bifo Gɔd.
49003013	Na ɔl dis mek a de beg una mek una at nɔ pwɛl fɔ we a de sɔfa fɔseka una. Na fɔ ɛp una mek a de sɔfa ɔl dis.
49003014	Na dat mek a de nil dɔng bifo wi Papa Gɔd.
49003015	Na in gi ɔlman we de na ɛvin ɛn dis wɔl dɛn nem.
49003016	A de pre mek Gɔd we gɛt ɔltin ɛn we gɛt wɔnda ful pawa fɔ tek ɛp ɔlman, mek in Spirit gi una pawa fɔ mek una gɛt wanwɔd.
49003017	A de pre mek di biliv we una biliv mek Krays de na una at; ɛn mek di lɛk we una lɛk Gɔd ɛn una kɔmpin mɔta lman tan lɛkɛ aw rut kin go dɔng na grɔn ɛn grip di grɔn tayt, ɛn lɛkɛ aw fawndeshɔn kin trɔng,
49003018	so dat una ɛn ɔl Gɔd in pipul dɛn go ebul ɔnda stand di lɛk we Krays lɛk wi, gud: aw i wayd, aw i lɔng, aw i ay, ɛn aw i dip.
49003019	A de pre igen mek una no aw Krays lɛk mɔta lman, pan ɔl we mɔta lman nɔ ebul fɔ ɔnda stand dis kayn lɛk, ɛn mek Gɔd de insay una gud gud, so dat ples nɔ lɛf fɔ ɔda tin.
49003020	Jizɔs Krays we gɛt pawa oba wi, ebul du tin we pas wetin wi kin aks fɔ ɛn tink bɔt.
49003021	Mek ɔlman we de na di chɔch dɛn we gɛt wanwɔd wit Jizɔs Krays, prez Gɔd frɔm naw sote go! Emɛn.
49004001	Mi, Pɔl, we dɛn jel bikɔs a de wok fɔ di Masta, de beg una fɔ mek una liv ɛn du wetin Gɔd tɛl una fɔ du.
49004002	Una nɔ fɔ lif unasɛf ɔp ɛn una fɔ de bia wit una kɔmpin fɔ sho se una lɛk dɛn.
49004003	Una fɔ tray ɔltɛm fɔ mek di wanwɔd we Gɔd in Spirit de gi, nɔ dɔn, so dat una nɔ go de mek plaba wit una kɔmpin.
49004004	Wi ɔl na wan bɔdi, wi gɛt di sem Spirit lɛkɛ aw Gɔd kɔl wi fɔ abop pan di sem pɔsin.
49004005	Wi ɔl blant wan Masta, wi ɔl biliv pan di sem pɔsin, wi ɔl baptayz wan,
49004006	na wan Gɔd we na wi Papa we de rul wi ɔl, de wok insay wi ɔl ɛn de insay wi.
49004007	Krays dɔn mek wi ɔl sabi fɔ du difrɛn, difrɛn wok.
49004008	Na dat mek dɛn rayt bɔt Krays na Gɔd in Buk se, “Wɛn i go ɔp ɔp, i kɛr dɛn wan we i win, go; ɛn i gi mɔtalman ɔl wetin i want gi dɛn.”
49004009	Wetin wi min wɛn wi se “I go ɔp ɔp?” Dat min se i bin dɔn kam dɔng na wɔl fɔs.
49004010	Di pɔsin we bin kam dɔng na wɔl, na di sem pɔsin we pas di klawd go ɔp na ɛvin, so dat i go de ɔlɔbɔt.
49004011	Na in bin mek wi sabi fɔ du difrɛn difrɛn wok. Sɔm pan di wok dɛn we i gi wi fɔ du na dɛn dɛn wan ya: I mek sɔm pan wi bi apɔsul; sɔm bi prɔfɛt; sɔm bi ivanjɛlist, dat na dɛn pipul we de tɛl ɔda pipul di Gud Nyus bɔt Jizɔs Krays; sɔm bi pastɔ; ɛn sɔm bi ticha.
49004012	I du ɔl dis fɔ mek Gɔd in pipul dɛn rɛdi ɛn ebul fɔ du dɛn wok, so dat dɛn go bil Krays in bɔdi we na di chɔch.
49004013	So wi ɔl go gɛt wanwɔd pan wetin wi biliv ɛn wetin wi no bɔt Gɔd in Pikin, ɛn wi go tink lɛkɛ bigman bɔt aw Krays tan ɛn Krays go de insay wi gud.
49004014	Da tɛm de wi nɔ go liv lɛkɛ pikin we kin chenj wetin dɛn biliv wɛn dɛn yɛri nyu tin, ɔ wɛn pɔsin mek dɛn ful.
49004015	If wi lɛk pipul ɛn wi de tek tɛm fɔ tɛl dɛn wetin tru, ɔl wetin wi de du go bi wetin Krays want. Krays na wi edman.
49004016	Na Krays mek ɔl dɛn difrɛn pat pan di bɔdi jɔyn wan ples ɛn na in de rul dɛn. Na dɛn difrɛn, difrɛn jɔynt na di bɔdi lɛkɛ di ni ɛn di ɛlbo ol ɔl di bɔdi wan ples. If ɔl di pat dɛn pan di bɔdi de du dɛn wok gud, dat go mek ɔl di bɔdi gro lɛkɛ aw Gɔd want am fɔ gro, so ɔl di pat dɛn pan di bɔdi, dat na di pipul dɛn, go lɛk dɛn kɔmpin.
49004017	A de tek di Masta in nem fɔ tɔk to una ɛn wɔn una se, una nɔ fɔ liv di layf igen we dɛn pipul we nɔ no Gɔd de liv.
49004018	We dɛn at nɔ opin, na dat mek dɛn nɔ sabi natin; dɛn de na dak ɛn dɛn nɔ gɛt di layf we Gɔd de gi.
49004019	Dɛn nɔ de du di rayt tin, dɛn nɔ gɛt wan shem. Dɛn de liv fri layf ɛn dɛn sati sfay fɔ liv da we de.
49004020	Bɔt nɔto so ɔda pipul bin lan una bɔt Krays.
49004021	A no se pipul dɔn tɛl una bɔt Krays ɛn aw una fɔ liv di tru layf we Jizɔs want una fɔ liv.
49004022	Una fɔ lɛf fɔ liv di bad layf we una bin liv, da layf de bin de pwɛl una ɛn mek una ful.
49004023	Lɛ Gɔd in Spirit chenj una at ɛn wetin una de tink.
49004024	Una fɔ liv di nyu layf we Gɔd dɔn gi una lɛkɛ aw i want. Pɔsin we liv dis kayn layf go du wetin rayt na Gɔd yay ɛn ɔl wetin Gɔd tɛl am fɔ du.
49004025	Frɔm naw sote go, una nɔ fɔ lay igen. Ɔlman fɔ de tɔk tru to in kɔmpin, bikɔs wi ɔl na pat pan Krays in bɔdi.
49004026	If una vɛks, una nɔ fɔ gri mek dat mek una du bad, ɛn una nɔ fɔ vɛks ol de.
49004027	Una nɔ gi Setan da chans de.
49004028	Mek di pɔsin we bin de tif lɛf fɔ tif, ɛn bigin wok tra nga wan fɔ ɛp insɛf ɛn fɔ ɛp ɔda pipul we nɔ gɛt.
49004029	Una fɔ lɛf fɔ tɔk bad wɔd, una fɔ de tɔk dɛn wɔd we go ɛp ɔda pipul, so dat wetin una de tɔk go du gud fɔ di pipul dɛn we de yɛri una.
49004030	Una nɔ mek Gɔd in Spirit sɔri, na da Spirit de Gɔd tek mak una, fɔ di de we i go fri una.
49004031	Una nɔ fɔ gɛt bad at fɔ una kɔmpin, una nɔ fɔ gɛt wam at, una nɔ fɔ ala pan ɛnibɔdi, ɛn una nɔ fɔ kɔs. Una nɔ fɔ et ɛnibɔdi ɛn una nɔ fɔ tɔk bad bɔt una kɔmpin.
49004032	Bɔt una fɔ de du gud ɛn gɛt sɔri at fɔ una kɔmpin. Una fɔ de padin una kɔmpin lɛkɛ aw Gɔd dɔn padin una bikɔs una na Krays yon pipul.
49005001	We una na Gɔd in pikin dɛn we i lɛk, una fɔ tray fɔ tan lɛkɛ am.
49005002	Una fɔ gɛt lɛk na una at, jɛs lɛkɛ aw Krays lɛk wi, dɔn i gi in layf lɛkɛ sakri fays we gɛt swit sɛnt we mek Gɔd sati sfay.
49005003	We una na Gɔd in pikin dɛn, i nɔ gud fɔ mek una liv fri layf, ɔ mek una du wetin nɔ rayt, ɔ mek una put yay pan wetin ɔda pɔsin gɛt; i nɔ gud sɛf fɔ mek una de tɔk bɔt dɛn tin ya to una kɔmpin.
49005004	Una nɔ fɔ tɔk bad, fulish, ɔ dɔti wɔd, bɔt una fɔ de tɛl Gɔd tɛnki.
49005005	Una fɔ no se: pɔsin we liv fri layf, pɔsin we gɛt bad at, ɔ pɔsin we want ɔltin fɔ insɛf (we jɛs tan lɛkɛ pɔsin we de pre to dɛn tin we mɔta lman mek fɔ pre to) nɔ go de na di ples we Krays de rul ɛn we Gɔd de rul.
49005006	Mek nɔbɔdi nɔ mek una ful wit wɔd we nɔ min natin, na ɔl dɛn tin ya de mek Gɔd vɛks pan dɛn pipul we nɔ de du wetin i tɛl dɛn fɔ du.
49005007	Una nɔ fɔ gɛt natin fɔ du wit dɛn kayn pipul ya.
49005008	Una bin de na dak, bɔt naw una dɔn bi di Masta in yon pipul, una dɔn de na di layt, una fɔ liv lɛkɛ pipul we de na di layt.
49005009	If una de na di layt, una go du wetin gud, ɛn wetin rayt ɛn tɔk wetin tru.
49005010	Una tray fɔ lan wetin di Masta want una fɔ du.
49005011	Una nɔ du dɛn tin we dɛn ɔda pipul de du we nɔ go ɛp nɔbɔdi, na dɛn pipul we de na dak de du dɛn kayn tin ya; bɔt una fɔ bring dɛn tin ya kam na layt.
49005012	Pipul go shem sɛf fɔ tɔk bɔt dɛn tin we dɛn pipul we de na dak de du, we nɔbɔdi nɔ si.
49005013	Bɔt wɛn wi bring dɛn bad tin kam na layt, da tɛm de ɔlman go si aw dɛn tan. Ɛni tin we yay dɔn si, de na layt.
49005014	Na dat mek dɛn rayt se, “Yu we de slip, yu wek, ɛn rayz frɔm di grev, ɛn Krays go gi yu layt.”
49005015	Una tek tɛm aw una liv una layf, una nɔ du lɛkɛ dɛn pipul we nɔ gɛt sɛns.
49005016	Ɛni chans we una gɛt fɔ du gud, una du ɔl wetin una ebul du, bikɔs dis tɛm ya na bad tɛm.
49005017	Una nɔ gri mek ɛnibɔdi mek una ful, una tray fɔ no wetin di Masta want una fɔ du.
49005018	Una nɔ fɔ drink wayn te una drɔnk we go mek una du bad, bɔt una fɔ mek Gɔd in Spirit de insay una gud gud.
49005019	Wɛn una de tɔk wit una kɔmpin dɛn, una fɔ tɔk bɔt wetin rayt na dɛn Sams ɛn dɛn Gɔd sing. Una fɔ sing Gɔd sing ɛn Sams wit ɔl una at fɔ prez di Masta.
49005020	Una fɔ tek wi Masta Jizɔs Krays in nem tɛl Papa Gɔd tɛnki ɔltɛm fɔ ɔltin.
49005021	Una fɔ put unasɛf ɔnda una kɔmpin bikɔs una rɛspɛkt Krays.
49005022	Wɛf fɔ put insɛf ɔnda in man lɛkɛ se na Krays i de put insɛf ɔnda.
49005023	Wetin mek a tɔk dat, na we di man gɛt pawa oba in wɛf lɛkɛ aw Krays gɛt pawa oba di chɔch, ɛn Krays insɛf sev di chɔch, we na in bɔdi.
49005024	Lɛkɛ aw di chɔch put insɛf ɔnda Krays, na so di wɛf fɔ put insɛf ɔnda in man pan ɔltin.
49005025	Man fɔ lɛk in wɛf lɛkɛ aw Krays lɛk di chɔch sote i day,
49005026	fɔ mek di chɔch klin wit wata ɛn in wɔd, dɛn i and am oba gi Gɔd.
49005027	Krays du ɔl dat, so dat wɛn i go mek di chɔch tinap bifo am, di chɔch go klin, i nɔ go gɛt bɔt pan am.
49005028	Man fɔ lɛk in wɛf lɛkɛ aw i lɛk in yon bɔdi. Di man we lɛk in wɛf, lɛk insɛf.
49005029	Nɔbɔdi nɔ de we nɔ lɛk insɛf, na dat mek pɔsin de it ɛn ol in bɔdi gud, lɛkɛ aw Krays de du fɔ di chɔch;
49005030	bikɔs wisɛf na pat pan Krays in bɔdi.
49005031	Dɛn rayt na Gɔd in Buk se, “Na fɔseka dis, man go lɛf in mama ɛn papa, go mared wɛf ɛn di man ɛn in wɛf go bi wan.”
49005032	Wetin a jɛs tɔk bɔt sho wi tru tin we at fɔ ɔnda stand, bɔt a no se dis tru tin na bɔt Krays ɛn di chɔch.
49005033	Na di sem tin fɔ bi to una: ɛbri man we mared fɔ lɛk in wɛf lɛkɛ aw i lɛk insɛf, ɛn ɔl mared uman fɔ rɛspɛkt in man.
49006001	Una we na pikin, una fɔ de du wetin di wan dɛn we bɔn una tɛl una fɔ du; na di rayt tin dat we Kristiɛn fɔ du.
49006002	Pan ɔl di lɔ we Gɔd gi Mozis, di fɔs wan we gɛt prɔmis, se: “Yu fɔ rɛspɛkt yu papa ɛn mama, so dat ɔltin go fayn fɔ yu ɛn yu go gɛt lɔng layf.”
49006004	Una we na mama ɛn papa, una nɔ fɔ du una pikin dɛn tin we go mek dɛn vɛks, bɔt una fɔ gi dɛn Kristiɛn tre nin.
49006005	Una we de wok, una fɔ de du wetin una masta tɛl una fɔ du, ɛn una fɔ rɛspɛkt dɛn. Una fɔ du di wok wit ɔl una at lɛkɛ se na Krays una de du am fɔ.
49006006	Nɔto wɛn una masta de luk una nɔmɔ una fɔ du una wok gud, so dat dɛn go prez una; bɔt una fɔ de du una wok lɛkɛ se na Krays una de du am fɔ, ɛn una fɔ du wetin Gɔd want wit ɔl una at.
49006007	Una fɔ du gud wok wit gladi lɛkɛ se na fɔ Krays una de du am, nɔto fɔ mɔta lman.
49006008	Una fɔ no se Krays go gi ɔlman di pe fɔ di wok we ɔlman du, ilɛk di pɔsin na slev ɔ fribɔn.
49006009	Una we na masta, na so unasɛf fɔ de du to dɛn pipul we de wok to una. Una nɔ fɔ tɛl dɛn ɛni tin we go mek dɛn at ɛng. Una fɔ no se una Masta we de na ɛvin na di Masta fɔ ɔlman ɛn i nɔ fil se wan pɔsin bɛtɛ pas in kɔmpin.
49006010	Mek a tɛl una dis las wɔd bifo a dɔn wetin a de tɔk: Di wanwɔd we una gɛt wit Krays fɔ mek una abop pan di Masta in trɛnk ɛn di pawa we i gɛt.
49006011	Una fɔ wɛr di klos we Gɔd gi una fɔ tek fɛt so dat wɛn Setan pul in kɔni fɔ fɛt una, i nɔ go ebul una.
49006012	Wi nɔ de fɛt mɔta lman, wi de fɛt dɛn pawa we wi nɔ de si, dɛn pawa we de rul dis dak wɔl ɛn dɛn wan we de ɔp ɔp na di klawd.
49006013	Una fɔ wɛr di klos we Gɔd gi una fɔ tek fɛt, so dat wɛn di tɛm we pipul go de du plɛnti bad pas ɔl na wɔl go kam, una go ebul fɔ fɛt Setan pan ɔl di kɔni we i de pul. Wɛn una de fɛt, una nɔ go fɔdɔm, ɛn wɛn di fɛt dɔn, una go stil tinap tra nga.
49006014	So una fɔ tinap tra nga: mek ɔl wetin tru bi di bɛlt we una fɔ tay; mek di rayt-we bi di ayɛn plet we una go wɛr fɔ kɔba una chɛst wɛn una de fɛt.
49006015	Una fɔ wɛr di sus we go mek una rɛdi fɔ tɛl pipul di Gud Nyus we de gi kol at.
49006016	Pantap ɔl dɛn tin ya, una shild na fɔ biliv pan di Masta. Dis shild ya go mek dɛn ɔt aro we Setan de shut, nɔ du una natin.
49006017	Una fɔ mek di sev we Gɔd dɔn sev una, bi di kyap we una go wɛr na una ed; ɛn una fɔ yus di sɔd we di Spirit gi una, dat na Gɔd in wɔd.
49006018	Una fɔ pre ɔltɛm fɔ ɔltin bay aw Gɔd in Spirit de tɛl una. Una fɔ wayda wek ɛn una nɔ fɔ taya fɔ pre ɔltɛm fɔ Gɔd in pipul dɛn.
49006019	Ɛn una pre fɔ misɛf, mek Gɔd gi mi mɛsej so dat a nɔ go fred wɛn a de tɛl pipul bɔt di sikrit we de na di Gud Nyus.
49006020	Mi na Gɔd in mɛse nja we de na jel fɔseka di Gud Nyus. Una pre fɔ mi, so dat a nɔ go fred fɔ tɔk bɔt Jizɔs Krays aw a fɔ tɔk bɔt am.
49006021	Taychikɔs, wi brɔda we wi lɛk, na pɔsin we de du di Masta in wok siryɔs wan. I go tɛl una ɔltin bɔt mi, so dat una go no aw a de ɛn wetin a de du.
49006022	A de sɛn Taychikɔs fɔ tɛl una ɔl wetin de bi to mi ɛn fɔ kɔrej una.
49006023	Mi Kristiɛn brɔda dɛn, mek Gɔd we na wi Papa ɛn di Masta, Jizɔs Krays gi una ɔl kol at, ɛn mek di biliv we una biliv pan Jizɔs Krays mek una lɛk una kɔmpin.
49006024	Mek Gɔd blɛs dɛn pipul we lɛk wi Masta, Jizɔs Krays fɔ tru.
50001001	Na wi, Pɔl ɛn Timoti, we de wok fɔ Krays Jizɔs, de sɛn dis lɛta to ɔl dɛn pipul we de na Fili pay we gɛt wanwɔd wit Krays Jizɔs. Semwe so, wi de sɛn am to dɛn chɔch ova sia ɛn dɛn pipul we de ɛp pan di chɔch wok.
50001002	Mek Gɔd we na wi Papa ɛn wi Masta Jizɔs Krays blɛs una ɛn gi una kol at.
50001003	Ɛnitɛm we a mɛmba una a kin tɛl mi Gɔd we a de pre to, tɛnki;
50001004	ɛn a kin gladi fɔ pre fɔ una ɔltɛm.
50001005	A kin tɛl Gɔd tɛnki fɔ we una de ɛp mi fɔ tɛl ɔda pipul di Gud Nyus frɔm di fɔs de we a bigin dis wok na Fili pay sote naw.
50001006	A biliv se Gɔd, we bigin du dis gud wok ya insay una at, go stil de du am sote di de we Jizɔs Krays go kam bak.
50001007	Una de na mi at ɔltɛm ɛn na so i fɔ bi bikɔs una de ɛp mi pan dis wok, we Gɔd gi mi dis wɔnda ful chans fɔ du, naw we a de na jel ɛn dɛn tɛm we a bin fri fɔ tɛl ɔlman di Gud Nyus ɛn sho dɛn se na tru, fɔ mek dɛn biliv am mɔ ɛn mɔ.
50001008	Gɔd insɛf no se a lɛk una wit ɔl mi at lɛkɛ aw Jizɔs Krays lɛk wi.
50001009	A de pre fɔ mek una lɛk Gɔd ɛn una kɔmpin mɔta lman mɔ ɛn mɔ, ɛn mek una no bɔt Gɔd mɔ ɛn mɔ, ɛn sabi mɔ ɛn mɔ wetin gud ɛn wetin bad,
50001010	so dat una go no wetin rayt na Gɔd in yay ɛn gladi fɔ du am, ɛn una nɔ go gɛt ɛni tin we bad na una layf di tɛm we Krays kam bak.
50001011	A de pre mek una waka tret ɛn du dɛn gud tin we Jizɔs Krays in wan gren nɔmɔ ebul mek in pipul dɛn du, ɛn dat go mek ɔda pipul rɛspɛkt ɛn prez Gɔd.
50001012	Mi kɔmpin Kristiɛn dɛn, a want mek una no se wetin dɔn bi to mi dɔn ɛp fɔ mek di Gud Nyus prɛd ɔlɔbɔt.
50001013	Ɔl dɛn soja man sɛf we de gyad di King in os ɛn dɛn ɔda pipul dɔn no se pipul put mi na jel bikɔs a de wok fɔ Krays.
50001014	Pantap dat, bikɔs a de na jel, di Kristiɛn dɛn we de abop pan di Masta mɔ ɛn mɔ, de plɛnti mɔ ɛn mɔ ɛn dat mek dɛn nɔ de fred fɔ tɔk Gɔd in wɔd ɛn dɛn nɔ bisin bɔt wetin pipul go du dɛn.
50001015	Na tru se, sɔm pipul de we de tɔk bɔt Jizɔs Krays bikɔs dɛn de jɛlɔs mi ɛn dɛn want sho se dɛn de wok pas mi, bɔt ɔda pipul de we de tɔk bɔt Jizɔs Krays bikɔs dɛn want fɔ du wetin rayt.
50001016	Dɛn pipul we de tɔk bɔt Krays bikɔs dɛn want du wetin rayt na dɛn wan we lɛk Gɔd, we no se Gɔd mek a kam na ya so dat ɔda pipul go no se di Gud Nyus we a de tɔk, na tru.
50001017	Di ɔda pipul dɛn we de tɔk bɔt Jizɔs Krays, nɔ de du so wit klin at, na dɛnsɛf nɔmɔ dɛn de mɛmba wɛn dɛn de du so; dɛn min se dɛn go mek a sɔfa mɔ ɛn mɔ na jel we dɛn de du so.
50001018	Fɔ mi yon pat, if na gud dɛn mɛmba we dɛn de tɔk bɔt Krays ɔ if na bad, dat nɔ mata; wans nɔmɔ dɛn de tɛl ɔda pipul bɔt Jizɔs Krays, a gladi; ɛn a go gladi mɔ ɛn mɔ,
50001019	bikɔs a no se ɔl wetin dɛn de du go mek a fri wan de, bikɔs una de pre ɛn Jizɔs Krays in Spirit de ɛp mi fɔ mek a fri.
50001020	A abop wit ɔl mi at se a nɔ go shem fɔ ɛni tin we a de du, ɛn a go gɛt di kɔrej fɔ tinap fɔ Krays, so dat if a day ɔ if a nɔ day, wetin a de du go mek ɔda pipul prez Krays.
50001021	Fɔ mi yon wan pat, a liv ɔl mi layf fɔ Krays nɔmɔ, bɔt if a day, a go gɛt layf we bɛtɛ pas dis layf.
50001022	Bɔt if a liv a go du mɔ wok fɔ Krays we go ɛp ɔlman, so naw a nɔ no wetin a want: fɔ day ɔ fɔ liv.
50001023	Sɔntɛm a kin want liv, sɔntɛm a kin want day: a want kɔmɔt na dis wɔl ɛn go to Jizɔs Krays, ɛn dat go bɛtɛ fɔ mi fawe pas fɔ de na dis wɔl,
50001024	bɔt i go bɛtɛ fɔ una if a stil de na dis wɔl, so dat a go ɛp una.
50001025	A shɔ se i go bɛtɛ fɔ una if a de na dis wɔl, na dat mek a no se a nɔ go day yet, a go de wit una fɔ ɛp una fɔ biliv pan Jizɔs Krays mɔ ɛn mɔ, ɛn fɔ mek una gladi mɔ bikɔs una biliv pan Krays.
50001026	So dat wɛn a kam luk una bak, una go prez Jizɔs Krays fɔseka di ɛp we a ɛp una.
50001027	Bɔt na wan tin nɔmɔ, una fɔ liv lɛkɛ pipul we dɔn biliv di Gud Nyus bɔt Krays. So if a de wit una, ɔ if a nɔ de wit una, a want fɔ yɛri se una stil biliv pan Jizɔs, una gɛt wanwɔd, ɛn una ɔl want fɔ du di sem tin, dat na fɔ tɛl pipul di Gud Nyus.
50001028	Una nɔ fɔ fred se dɛn pipul we nɔ lɛk una go mek una sɔfa, bɔt una fɔ gɛt kɔrej; dat go sho dɛn se Gɔd de wit una ɛn i go sev una, bɔt dɛn yon layf nɔ go bɛtɛ.
50001029	Na Gɔd insɛf gi una dis wɔnda ful chans fɔ biliv pan Krays ɛn fɔ sɔfa fɔseka am.
50001030	So una fɔ jɔyn mi naw fɔ fɛt fɔ di Gud Nyus lɛkɛ aw a bin de fɛt fɔs tɛm ɛn we una dɔn yɛri se a de fɛt te naw.
50002001	Una nɔ biliv se we una gɛt wanwɔd wit Krays, dat fɔ mek una de kɔrej unasɛf? We Krays lɛk una, dat fɔ mek una tap fɔ wɔri? Una nɔ fil se Gɔd in Spirit we de insay una dɔn mek una ɔl bi wan? Una de sɔri fɔ una kɔmpin ɛn una want du gud fɔ dɛn?
50002002	If na so i bi, una fɔ mek a gladi pas aw a gladi naw fɔ we una gɛt wanwɔd, we una lɛk una kɔmpin, ɛn we una ɔl gɛt wan at ɛn wan maynd fɔ du di wok.
50002003	Una nɔ fɔ jɛs de du dɛn tin we una want fɔ du nɔmɔ, una nɔ fɔ du ɛni tin bikɔs una want mek dɛn prez una; una nɔ fɔ prawd, una fɔ fil se ɔda pipul bɛtɛ pas una.
50002004	Una nɔ fɔ jɛs de mɛmba unasɛf nɔmɔ, una fɔ de mɛmba ɔda pipul.
50002005	Una fɔ de tink ɛn du lɛkɛ Jizɔs Krays:
50002006	Pan ɔl we Jizɔs Krays tan lɛkɛ aw Gɔd tan, i nɔ se paopa in ɛn Gɔd fɔ bi wan.
50002007	Bifo dat, Jizɔs mekɔp fɔ lɛf ɔltin, i lɛf fɔ rul lɛkɛ aw i bin de rul, ɛn i tɔn insɛf to savant. Jizɔs tɔn to mɔtalman ɛn i kam na wɔl lɛkɛ mɔtalman.
50002008	I nɔ luk se in ɛn Gɔd na wan, bɔt i gri fɔ du ɔl wetin Gɔd tɛl am fɔ du, fɔ day sɛf. I gri fɔ day na di krɔs.
50002009	Fɔseka dat, Gɔd mek i sidɔm na ples we sho se na in impɔtant pas ɔl ɛn i gi am nem we sho se i impɔtant pas ɔl.
50002010	So fɔ ɔna Jizɔs, ɔl dɛn wan we de na ɛvin, ɔl dɛn wan we de na dis wɔl ɛn ɔl dɛn wan we de ɔnda dis wɔl, go nil dɔng bifo am,
50002011	ɛn tɔk se Jizɔs na di Masta, ɛn ɔlman go prez Gɔd we na wi Papa.
50002012	Mi padi dɛn we a lɛk bad, jɛs lɛkɛ aw ɔltɛm una kin du wetin a se, di tɛm we a bin de wit una, naw we a nɔ de wit una, i gud fɔ mek una du ɔl wetin a se pas wɛn a bin de wit una; ɛn una fɔ fred Gɔd, dat go mek una du ɔl wetin Gɔd want una fɔ du.
50002013	Gɔd de wok insay una at so dat una go want du wetin in want una fɔ du ɛn fɔ mek una go ebul du am.
50002014	Una nɔ fɔ grɔmbul ɛn una nɔ fɔ agyu wɛn una de du ɛni tin,
50002015	so dat pipul nɔ go pɔynt finga pan una. Dɛn go si se una na Gɔd in pikin dɛn we gɛt klin at ɛn we nɔ miks pan sin. Pan ɔl we una de na wɔl, wit pipul we wikɛd ɛn we de liv bad layf ɔltɛm, una yon layf fɔ tan lɛkɛ layt fɔ dɛn.
50002016	Una fɔ de tɛl dɛn Krays in wɔd we de gi layf, so dat di de we Krays go kam a go fil prawd, bikɔs ɔl di wok we a dɔn wok wit una nɔ go fɔ natin.
50002017	If dɛn gɛt fɔ kil mi sɛf ɛn di day we a day go tan lɛk sakri fays ɛn wit unasɛf yon sakri fays we una de mek to Gɔd dat na di biliv we una biliv pan Krays, a gladi ɛn a de mek una no se a gladi; so dat unasɛf go gladi wit mi.
50002018	Semwe so, unasɛf fɔ gladi ɛn mek a no se una gladi so dat misɛf go gladi wit una.
50002019	If Masta Jizɔs gri, a go sɛn Timoti to una, i nɔ go te igen; so dat i go tɛl mi bɔt una wɛn i kam bak ɛn dat go kɔrej mi.
50002020	Timoti de mɛmba una lɛkɛ aw misɛf de mɛmba una. Pan ɔl dɛn ɔda Kristiɛn, na in wan gren a si se want fɔ ɛp una, fɔ tru.
50002021	Ɔl di ɔda pipul dɛn de wok fɔ dɛnsɛf nɔmɔ, dɛn nɔ de wok fɔ Krays.
50002022	Bɔt una no se Timoti dɔn pruv insɛf se in de du di wok gud. I de wok wit mi, lɛkɛ se in na mi pikin ɛn mi na in papa, fɔ mek mɔ ɛn mɔ pipul biliv di Gud Nyus.
50002023	A de abop fɔ sɛn Timoti go to una wɛn a no wetin go apin to mi.
50002024	Ɛn a biliv se i nɔ go te igen, di Masta go gri fɔ mek misɛf go to una.
50002025	A tink se i go gud fɔ mek a sɛn Ɛpa fro daytɔs, we biliv Krays lɛkɛ wisɛf, go bak to una. Na una bin sɛn am kam to mi ɛn i kin ɛp mi ɛnitɛm we a want sɔntin. I de wok wit mi, ɛn insɛf na Krays soja man.
50002026	Ɛpa fro daytɔs want fɔ si una bad wan; i wɔri bad bikɔs una bin dɔn yɛri se i bin sik.
50002027	Na tru, i bin sik, i bin lɛf lili bit mek i day, bɔt Gɔd sɔri fɔ am, ɛn Gɔd sɔri fɔ misɛf bikɔs Gɔd nɔ gri fɔ mek ɔda waala mit mi bifo wan dɔn.
50002028	Na dat mek a want sɛn Ɛpa fro daytɔs to una bad wan, so dat una go gladi wɛn una si am bak ɛn dat go mek a nɔ wɔri tumɔs igen.
50002029	Una fɔ gladi fɔ am wɛn i go to una bikɔs na una Kristiɛn brɔda; una fɔ rɛspɛkt pipul lɛkɛ dɛn wan de.
50002030	Na fɔseka Krays in wok, i put in layf pan denja ɛn i niali day fɔ mek i ebul du ɔl wetin una bin sɛn am fɔ kam du fɔ mi, we unasɛf nɔ gɛt chans fɔ kam du.
50003001	Mi Kristiɛn brɔda dɛn, na di las tin dɛn dis we a gɛt fɔ tɛl una na dis lɛta. A de tɛl una fɔ gladi bikɔs una gɛt wanwɔd wit di Masta. Fɔ rayt ɔl wetin a bin dɔn rayt to una fɔstɛm bak, nɔ mɔna mi, dat go bɛtɛ sɛf fɔ una.
50003002	Una fɔ wayda wek, sɔm pipul de we de du bad, ɛn dɛn de pin se ɔl dɛn man fɔ sakɔmsayz; dɛn tan lɛkɛ dɔg.
50003003	Na wi sakɔmsayz fɔ tru, bikɔs na Gɔd in Spirit de mek wi pre to Gɔd ɛn ɔna Am, ɛn wi gladi bikɔs wi gɛt wanwɔd wit Jizɔs Krays. Wi nɔ abop pan wetin pipul de du wit dɛn bɔdi fɔ sho se dɛn na Gɔd pipul.
50003004	If a want abop pan wetin pipul de du wit dɛn bɔdi fɔ sho se dɛn na Gɔd pipul, a kin du dat. If ɛnibɔdi fil se in kin abop pan dɛn tin we pipul de du wit dɛn bɔdi fɔ sho se dɛn Gɔd pipul, a gɛt rayt fɔ tink so pas da pɔsin de.
50003005	Bikɔs wan wik afta a bɔn na in dɛn sakɔmsayz mi. Mi mama ɛn mi papa na Ju, dɛn fambul to Bɛnja min, ɛn ɔl mi fambul dɛn na Ibru pipul. Mi na wan pan dɛn Faresi so a bin de du ɔl wetin di Ju Lɔ se, lɛkɛ dɛn.
50003006	A bin de fɛt fɔ mek ɔlman du ɔl wetin di Ju Lɔ tɛl wi fɔ du, so a bin de mek dɛn pipul we biliv pan Krays sɔfa. So if na we pɔsin de kip di Ju Lɔ de mek ɔltin rayt bitwin in ɛn Gɔd, wɛl, nɔbɔdi nɔ go pɔynt finga pan mi.
50003007	Bɔt ɔl dɛn tin ya we bin ful mi yay, a nɔ tek dɛn mek natin naw fɔseka Krays.
50003008	Natin sɛf nɔ de na wɔl we min ɛni tin to mi igen fɔseka Krays, bikɔs fɔ no am bɛtɛ fawe pas ɛni tin na wɔl. Fɔ in sek a dɔn lɛf ɔltin so dat Krays go tek mi lɛkɛ in yon. Ɔl dɛn tin we a bin de du fɔstɛm, a luk se dɛn nɔ bɛtɛ naw, bikɔs Krays dɔn bi mi gen;
50003009	ɛn a nɔ want mek ɛni tin kam midul wi. Nɔto wetin a de du, dat na we a de kip di Ju Lɔ mek ɔltin rayt bitwin mi ɛn Gɔd, bɔt ɔltin rayt bitwin mi ɛn Gɔd bikɔs a biliv pan Krays. Na Gɔd de mek ɔltin rayt bitwin mɔta lman ɛn insɛf bikɔs mɔta lman biliv pan Krays.
50003010	Naw ɔl wetin a want na fɔ no Krays ɛn fɔ mek in pawa kam na mi layf, da pawa we mek i rayz frɔm di grev, a want sɔfa lɛkɛ aw i bin sɔfa ɛn a want day lɛkɛ aw i day,
50003011	so a abop se misɛf go rayz frɔm di grev.
50003012	A nɔ de se a dɔn du ɔl wetin Gɔd want mi fɔ du ɛn a nɔ de se a dɔn bi wetin a fɔ bi na Gɔd yay, bɔt a de tray fɔ du ɔl wetin Gɔd want mi fɔ du, bikɔs Krays dɔn mek a bi in yon.
50003013	Mi Kristiɛn brɔda dɛn, na tru se, a nɔ bi ɔl wetin a fɔ bi yet na Gɔd yay, bɔt a nɔ de put mi at pan ɔl wetin dɔn pas, bifo dat a de du ɔl wetin a ebul fɔ du fɔ gɛt wetin de bifo.
50003014	Na dat mek a de du ɔl wetin a fɔ du, fɔ gɛt di prayz we Gɔd de gi; dat na layf na ɛvin we go de sote go we Gɔd kɔl wi fɔ gɛt wɛn wi gɛt wanwɔd wit Jizɔs Krays.
50003015	Wi ɔl we dɔn biliv Krays gud gud ɛn we dɔn no ɔl wetin Gɔd want wi fɔ du, fɔ put wi at pan ɔl wetin a dɔn tɔk bɔt so, bɔt if una nɔ gri wit wetin a dɔn tɔk, Gɔd insɛf go sho una se wetin a tɔk na tru.
50003016	Na wan tin nɔmɔ a gɛt fɔ se, lɛ wi nɔn nɔ lɛf fɔ fala di sem lɔ dɛn we wi dɔn de fala ɔl dis tɛm.
50003017	Mi Kristiɛn brɔda dɛn, una fɔ de du ɔl wetin una si a de du. Una fɔ de luk dɛn wan we de du wetin wi dɔn sho una se gud fɔ du.
50003018	If una mɛmba, a bin dɔn tɛl una plɛnti tɛm bɔt sɔm pipul, ɛn naw a de kray we a de rayt una bɔt dɛn igen. A bin dɔn tɛl una se: di layf we dɛn liv mek di day we Krays day na di krɔs nɔ min natin.
50003019	Bɔt dɛn pipul ya go go na ɛl, bikɔs dɛn tek ɔl wetin dɛn want fɔ dɛnsɛf tɔn dɛn to dɛn yon gɔd; ɛn dɛn tin we fɔ mek dɛn shem, na in dɛn de gladi fɔ. Dɛn put ɔl dɛn at pan dɛn tin we de na dis wɔl.
50003020	Bɔt ɛvin blant wi. Wi de wet fɔ di pɔsin we go kɔmɔt na ɛvin kam fɔ sev wi, da pɔsin de na wi Masta Jizɔs Krays.
50003021	Jizɔs go tek in pawa we de mek i ebul rul ɔltin chenj dis bɔdi we wi gɛt naw, ɛn mek i tan lɛkɛ in yon bɔdi, we nɔto mɔta lman yon ɛn we wɔnda ful.
50004001	Mi Kristiɛn brɔda dɛn we a lɛk ɛn we a angri fɔ si, una dɔn mek a gladi ɛn a de bost bɔt una ɔltɛm. Una fɔ tinap tra nga wan ɛn gɛt wanwɔd wit di Masta.
50004002	Yuo dia ɛn Sintiki, a de beg una, duya, una fɔ gɛt wanwɔd lɛkɛ sista. Wetin du? Bikɔs una gɛt wanwɔd wit di Masta.
50004003	Ɛn yu, we na mi tru wokmet, a want mek yu ɛp dɛn tu uman ya, bikɔs dɛn dɔn wok an to an wit mi tra nga wan fɔ prɛd di Gud Nyus ɔlɔbɔt. Dɛn wok wit mi lɛkɛ aw Klɛmɛnt ɛn sɔm ɔda pipul dɛn ɛp mi pan di wok, ɛn Gɔd dɔn rayt dɛn ɔl nem na di buk we dɛn pipul we gɛt layf sote go dɛn nem de.
50004004	Una fɔ gladi ɔltɛm bikɔs una gɛt wanwɔd wit di Masta. A de tɛl una igen se una fɔ gladi!
50004005	Mek ɔlman si se una ebul bia wit pipul. Una mɛmba se, i nɔ go te igen, di Masta go kam bak.
50004006	Una nɔ fɔ mek ɛni tin wɔri una, bɔt una fɔ de pre bɔt ɔltin. Wɛn una de pre, una fɔ aks Gɔd fɔ ɛni tin we una want ɛn una fɔ tɛl am tɛnki.
50004007	Gɔd go gi una kol at, we mɔta lman nɔ ebul ɔnda stand, we nɔ go mek ɛni tin wɔri una, bikɔs una gɛt wanwɔd wit Jizɔs Krays.
50004008	Mi Kristiɛn brɔda dɛn, na di las tin dis we a want tɛl una na dis lɛta: dɛn tin we tru, dɛn tin we rayt na Gɔd yay, dɛn tin we gud we nɔ de mek pipul sin, dɛn tin we de mek pɔsin lɛk in kɔmpin mɔta lman, ɛn dɛn tin we ɔlman si se gud; na dɛn nɔmɔ una fɔ de mɛmba ɛn ɔl dɛn tin we pɔsin kin prez Gɔd fɔ.
50004009	Una fɔ de du dɛn tin we a dɔn lan una. Una fɔ de du dɛn tin we a bin de tɔk se fɔ du ɛn dɛn tin we a bin de du. Ɛn Gɔd we de gi kol at go de wit una.
50004010	Bikɔs a de waka wit di Masta, a gladi bad. I bin dɔn tek lɔng we una nɔ bin de ɛp mi igen, bɔt naw una dɔn gɛt chans fɔ bigin ɛp mi bak. A no se una nɔ bin jɛs tap fɔ ɛp mi nɔmɔ, bɔt na chans una nɔ bin gɛt fɔ stil de ɛp mi.
50004011	A nɔ want mek una fil se a de grɔmbul bikɔs a want sɔntin bad wan, nɔto so i bi bikɔs a dɔn lan fɔ sati sfay wit wetin a gɛt.
50004012	Tɛm de we mi an kin dray, tɛm de we ɔltin kin oba fɔ mi. Bɔt a dɔn no wan sikrit, dat na fɔ sati sfay ɔltɛm, wɛn a gɛt plɛnti tin fɔ it ɔ wɛn a nɔ gɛt natin fɔ it, wɛn a gɛt mɔni ɔ wɛn a nɔ gɛt.
50004013	A ebul du ɔltin bikɔs Krays de mek a ebul.
50004014	Na gud una bin de du we una bin de ɛp mi wɛn a bin de pan trɔbul.
50004015	Una dɛn Kristiɛn dɛn na Fili pay, una no se frɔm di tɛm we a kɔmɔt Masi do nya, dɛn tɛm we a bin jɛs bigin tɛl pipul di Gud Nyus, nɔ ɔda chɔch nɔ gi mi natin pas una.
50004016	Wɛn a bin de na Tɛsa lona yka sɛf, plɛnti tɛm we a kin want sɔntin bad bad, na una kin sɛn am fɔ mi.
50004017	Nɔto fɔ se a jɛs want una fɔ gi mi tin dɛn, di tin we go mek a gladi mɔ na we una go gɛt di pe fɔ di gud we una de du.
50004018	Una bin dɔn gi mi pas wetin a fɔ gɛt; a gɛt ɔl wetin a want naw we una dɔn sɛn Ɛpa fro daytɔs fɔ kam gi mi di tin dɛn we a bin want bad wan, ɛn wetin una gi mi mek a sati sfay, i jɛs tan lɛkɛ sakri fays we una gi Gɔd we Gɔd gri fɔ ɛn we i gladi fɔ.
50004019	Mi Gɔd we a de pre to, go gi una ɔl wetin una fɔ gɛt bikɔs na in gɛt ɔltin, ɛn na Jizɔs Krays, Gɔd go mek gi una ɔl wetin una fɔ gɛt.
50004020	Wi fɔ prez ɛn ɔna wi Gɔd we na wi Papa sote go! Emɛn.
50004021	A tɛl Gɔd in pipul dɛn we gɛt wanwɔd wit Jizɔs Krays, adu. Ɔl di Kristiɛn brɔda dɛn we de wit mi, de tɛl una adu.
50004022	Ɔl dɛn ɔda Kristiɛn dɛn naya, pati kla dɛn pipul we de wok na di big Roman King in os, tɛl una adu.
50004023	Mek Masta Jizɔs Krays sho una ɔl aw i gud ɔltɛm.
51001001	Na mi Pɔl we Gɔd pik fɔ bi Jizɔs Krays in apɔsul lɛkɛ aw i want, ɛn Timoti we na wi Kristiɛn brɔda, de sɛn dis lɛta.
51001002	A de rayt dis lɛta to di Kristiɛn dɛn na Kɔlɔse, we tru to Gɔd ɛn we gɛt wanwɔd wit Krays lɛkɛ wisɛf. Mek Gɔd we na wi Papa blɛs una ɛn gi una kol at.
51001003	Ɔltɛm we wi de pre fɔ una, wi kin tɛl Gɔd, we na wi Masta Jizɔs Krays in Papa, tɛnki.
51001004	Wi de tɛl Gɔd tɛnki bikɔs wi yɛri se una biliv pan Jizɔs Krays ɛn una lɛk ɔl Gɔd in pipul dɛn.
51001005	Di fɔs tɛm we dɛn tɛl una di Gud Nyus we na tru, una no se Gɔd kip gud tin fɔ una na ɛvin; ɛn we una de wet fɔ da gud tin de we una no fɔ shɔ se una go gɛt, dat mek una biliv pan Krays mɔ ɛn lɛk Gɔd in pipul dɛn.
51001006	Di Gud Nyus de prɛd ɔlɔbɔt na wɔl ɛn i de mek pipul gɛt blɛsin, jɛs lɛkɛ aw i rich una ɛn i de blɛs una frɔm di de we una yɛri ɛn ɔnda stand fɔ tru aw Gɔd lɛk una ɛn aw i gud to una.
51001007	Ɛpa fras, we wi lɛk, ɛn we de du Krays in wok de fɔ wi, na in bin tɛl una aw Gɔd lɛk una ɛn aw i gud to una. I siryɔs pan di wok we i de du fɔ Krays. I bin de ɛp wi fɔ tɛl una di Gud Nyus.
51001008	I dɔn tɛl wi aw Gɔd in Spirit de mek una lɛk una kɔmpin Kristiɛn dɛn.
51001009	Na dat mek frɔm di de we wi yɛri bɔt una, wi de pre fɔ una ɔltɛm. Wi de aks Gɔd mek in Spirit gi una sɛns ɛn mek una sabi bɔt am, so dat una go no wetin Gɔd want una fɔ du, ɛn una nɔ go dawt.
51001010	Dat go mek una ebul du wetin di Masta want, ɛn ɔltɛm una go de du di tin we go mek i gladi; una go de du ɔl kayn gud wok, ɛn una go de no mɔ ɛn mɔ bɔt Gɔd.
51001011	A de pre mek Gɔd mek in wɔnda ful pawa mek una gɛt maynd so dat una go ebul bia ɔltin.
51001012	Una fɔ gladi ɛn tɛl wi Papa tɛnki fɔ we i mek una bi pipul we fit fɔ gɛt pan di tin we i dɔn prɔmis fɔ gi in pipul dɛn we i de rul ɛn we de na layt.
51001013	I pul wi kɔmɔt pan sin we bin gɛt pawa oba wi ɛn we bin mek wi de na dak ɛn i bring wi kam ɔnda in Pikin we i lɛk bad, in pawa. Na Gɔd in Pikin dɔn pul wi kɔmɔt ɔnda sin in pawa, dat na we i dɔn padin wi.
51001015	Krays we pipul dɔn si, na in mek wi no aw Gɔd, we wi nɔ de si, tan. Na in fɔs bin de bifo Gɔd mek ɛni tin we de na di wɔl.
51001016	Tru Krays, Gɔd mek ɔl wetin de na ɛvin ɛn dis wɔl, dɛn tin we wi de si ɛn dɛn wan we wi nɔ de si; ivin dɛn spirit sɛf we gɛt pawa ɛn we de rul. Tru Krays, Gɔd mek ɔltin we de na ɛvin ɛn dis wɔl ɛn ɔltin de fɔ ɔna Krays.
51001017	Krays bin dɔn de bifo Gɔd mek ɛni tin ɛn na Krays de mek ɔltin na di wɔl de na di ples we dɛn fɔ de.
51001018	Krays na di ed pan di bɔdi, we na di chɔch; na in de gi di bɔdi layf. Krays na Gɔd in fɔs Pikin we Gɔd mek rayz frɔm di grev, so dat in wan gren go de oba ɔltin ɛn ɔlman.
51001019	Gɔd gladi fɔ mek in Pikin gɛt ɔl wetin insɛf gɛt.
51001020	Na Krays Gɔd go mek bring ɔltin we de na dis wɔl ɛn we de na ɛvin kam bak to insɛf. Na tru di day we Krays day na di krɔs, Gɔd mek mɔta lman ebul kam to insɛf.
51001021	Una nɔ bin de klos Gɔd ɛn una nɔ bin lɛk am; di tin dɛn we una bin de du ɛn tink bin mek una nɔ lɛk am.
51001022	Bɔt we Gɔd in Pikin kam day na di krɔs, dat dɔn mek una bi Gɔd in padi dɛn, so dat di tɛm we una go tinap bifo am una nɔ go gɛt fɔlt, i nɔ go blem una fɔ ɛni tin.
51001023	Na so i go bi if una stil biliv di Gud Nyus ɛn una nɔ dawt Gɔd. Una nɔ fɔ gri mek ɛnibɔdi mek una lɛf fɔ abop pan di tin we di Gud Nyus we una dɔn yɛri mek una abop pan. Mi yon wok na fɔ tɛl una di Gud Nyus we ɔlman na wɔl dɔn yɛri.
51001024	A gladi naw we a de sɔfa fɔ una, bikɔs di pen we a de sɔfa naw na pat pan di sɔfa we Krays bin sɔfa fɔseka in bɔdi we na di chɔch, ɛn we pipul stil gɛt fɔ sɔfa.
51001025	Na fɔ wok fɔ di Kristiɛn dɛn Gɔd pik mi fɔ ɛp una ɛn fɔ tɛl una ɔl di mɛsej we i gi mi.
51001026	Bifo naw, ɔl di tɛm, Gɔd nɔ bin mek ɛnibɔdi na wɔl no dis mɛsej ya, bɔt i dɔn tɛl in yon pipul dɛn naw.
51001027	Gɔd mekɔp fɔ mek in yon pipul dɛn no dis wɔnda ful, wɔnda ful mɛsej we nɔbɔdi nɔ bin no fɔs tɛm, ɛn i mekɔp fɔ mek ɔlman yɛri am. Dis wɔnda ful tin ya na we Krays de insay una at ɛn dat go mek una de wit Gɔd di say we i de rul.
51001028	Na bɔt Krays wi de tɛl ɔlman. Wit ɔl di sɛns we Gɔd gi wi, wi de tɛl dɛn wetin nɔ fɔ du ɛn lan dɛn wetin fɔ du, so dat ɔlman go no ɔl wetin Gɔd want dɛn fɔ du, dɛn go want du am wit ɔl dɛn at, ɛn dɛn go gɛt wanwɔd wit Krays.
51001029	Na di tin dis we a de swɛt fɔ du, ɛn a de yus di pawa we de insay mi, we Krays gi mi, we mek a ebul du wetin a de du so.
51002001	A want mek una no aw a wok tra nga fɔ una ɛn fɔ dɛn Kristiɛn na Leo di sya ɛn fɔ ɔl dɛn ɔda pipul we nɔ no mi yet bikɔs dɛn nɔ mit mi yet.
51002002	Di tin we mek a want du so na fɔ mek dɛn gɛt kɔrej ɛn mek dɛn ɔl gɛt wan at ɛn lɛk dɛn kɔmpin mɔ ɛn mɔ. Dat go mek dɛn ɔnda stand wetin tru gud gud ɛn dɛn go biliv fɔ shɔ, dɛn nɔ go dawt igen. Na so dɛn go tek no wetin Gɔd bin ayd frɔm dɛn, dat na Krays insɛf.
51002003	Na in de mek pipul no di sɛns we Gɔd gɛt ɛn ɔl dɛn wɔnda ful tin we i sabi, we nɔbɔdi nɔ bin dɔn no fɔstɛm.
51002004	So una nɔ mek ɛnibɔdi agyu wit una ɛn tek lay mek una ful, ilɛk sɛf i tan lɛkɛ se na tru dɛn de tɔk.
51002005	Pan ɔl we a nɔ de wit una mi at de wit una. A gladi fɔ si se una ɔl gɛt wan at pan di biliv we una biliv pan Krays ɛn una mekɔp tra nga wan se nɔbɔdi nɔ go ebul mek una tap fɔ biliv pan am.
51002006	We una dɔn gri mek Jizɔs Krays bi una Masta, una fɔ gɛt wanwɔd wit am ɔltɛm.
51002007	We una liv, una fɔ fasin pan am lɛkɛ aw rut de fasin na grɔn, na in fɔ bi di fawndeshɔn na una layf, una fɔ de abop pan am mɔ ɛn mɔ lɛk aw dɛn bin dɔn lan una fɔ du. Pantap dat, una fɔ de tɛl Gɔd tɛnki ɔltɛm.
51002008	Una luk shap, mek nɔbɔdi nɔ mek una ful ɛn tɔn una lɛkɛ slev wit in yon mɔta lman sɛns we nɔ min natin; di tin dɛn we dɛn pipul ya de tɔk na wetin dɛn lɔntɛm pipul bin de lan pipul, ɛn na dɛn spirit we de rul dis wɔl mek dɛn no dɛn tin ya. Dɛn tin ya nɔ kɔmɔt to Krays.
51002009	Gɔd insɛf bin de insay Krays, pan ɔl we Krays na bin mɔta lman,
51002010	ɛn una dɔn gɛt di tru layf we una dɔn gɛt wanwɔd wit Krays. Krays de rul oba ɔl dɛn spirit we de rul ɛn we gɛt pawa.
51002011	We una gɛt wanwɔd wit Krays, una dɔn sakɔmsayz, ɛn di sakɔmsayz we una dɔn sakɔmsayz nɔto di sakɔmsayz we mɔta lman de sakɔmsayz, bɔt na di sakɔmsayz we Krays de sakɔmsayz, dat na we i de mek sin nɔ gɛt pawa oba una.
51002012	Wɛn dɛn baptayz una, i bin jɛs tan lɛkɛ se dɛn bɛr una wit Krays, ɛn i bin tan lɛkɛ se Gɔd we mek Krays rayz frɔm di grev wit in pawa bin mek unasɛf rayz frɔm di grev, bikɔs una biliv se i gɛt pawa fɔ du ɔltin.
51002013	Tɛm bin de we i bin tan lɛkɛ se una bin dɔn day, bikɔs una bin de pan sin ɛn una bin tan lɛkɛ dɛn pipul we nɔto Ju we nɔ gɛt di Lɔ we Gɔd gi Mozis. Bɔt naw we una dɔn gɛt wanwɔd wit Krays, Gɔd dɔn gi una di tru layf. Gɔd dɔn padin ɔl wi sin dɛn.
51002014	Gɔd dɔn ires dɛn dɛt we wi bin gɛt fɔ pe, ɛn dɛn lɔ we bin mek wi tan lɛkɛ slev fɔseka di dɛt dɛn. Gɔd pwɛl dɛn we i nel dɛn pan Krays in krɔs.
51002015	Wɛn Krays bin de na di krɔs, i bin mek dɛn spirit we bin de rul, tap fɔ rul; we i dɔn win dɛn, i mek dɛn waka lɛkɛ slev biɛn am ɛn mek ɔlman si dɛn.
51002016	So una nɔ mek ɛnibɔdi tɛl una wetin una fɔ it ɔ wetin una fɔ drink; us pati kla de dɛn pan di ia fɔ pre to Gɔd; us de pan di mɔnt fɔ mek sɔntin fɔ mɛmba di nyu mun; us de pan di wik fɔ pre ɛn blo.
51002017	Ɔl dɛn lɔ ya na shado we de sho wetin de kam, bɔt di bɔdi insɛf na Krays.
51002018	Una nɔ mek ɛnibɔdi we se in bɛtɛ pas una bikɔs Gɔd de mek i si tin dɛn na vishɔn, tɛl una se una nɔ de du rayt. Dɛn pipul ya de pin se pipul fɔ de fast ɛn dɛn fɔ de pre to enjɛl. Pipul lɛkɛ dɛn wan ya jɛs de mek prawd fɔ natin, na aw dɛn de tink wit dɛn yon mɔta lman sɛns de mek dɛn fil prawd.
51002019	Pipul lɛkɛ dɛn wan ya dɔn tap fɔ biliv pan Krays we na di ed fɔ di bɔdi, dat na di chɔch. Na Krays de kɔntrol di bɔdi. I de fid am fɔ mek i gro, i mek ɔl di difrɛn pat dɛn jɔyn to dɛn kɔmpin ɛn fasin gud, ɛn di bɔdi de gro lɛkɛ aw Gɔd want mek i gro.
51002020	I jɛs tan lɛkɛ se wɛn Krays day, unasɛf day, so dɛn spirit we de rul di wɔl nɔ de rul una igen. So wetin mek una de du lɛkɛ di pipul dɛn na wɔl? Wetin mek una de fala dɛn lɔ ya we se, “Nɔ tɔch dis it ya,” “Nɔ tes da wan de,” “Nɔ tek da wan de fɔ it am?”
51002022	Ɔl dɛn tin ya we di lɔ se nɔ fɔ it ɔ drink go dɔn wɛn pɔsin it dɛn ɔ drink dɛn. Na mɔta lman mek dɛn lɔ ya we dɛnsɛf de lan pipul.
51002023	Fɔ tru, i tan lɛkɛ se dɛn pipul we bin mek dɛn kayn lɔ ya bin gɛt sɛns, bikɔs dɛn se paopa pipul fɔ pre to enjɛl, dɛn bin de mek lɛkɛ se dɛn nɔ prawd ɛn dɛn se pɔsin fɔ sɔfa. Bɔt dɛn lɔ ya nɔ de ɛp pipul fɔ kɔntrol wetin dɛn at gi dɛn fɔ du, dat sho se di pipul dɛn we mek dɛn, nɔ gɛt sɛns.
51003001	We Gɔd dɔn gi Krays in layf bak, i dɔn mek unasɛf gɛt nyu layf, so una fɔ put ɔl una at pan dɛn tin we Gɔd gɛt fɔ una na ɛvin, di ples we Krays sidɔm de rul na Gɔd in raytan.
51003002	Una fɔ put ɔl una at pan dɛn tin we de na ɛvin, una nɔ fɔ put una at pan dɛn tin we de na dis wɔl.
51003003	Wɛn i kam pan dis wɔl yon biznɛs, una dɔn day, ɛn di tru layf we Gɔd dɔn gi una ayd insay Krays bikɔs una de waka klos Gɔd.
51003004	Krays na una tru layf. Wɛn i kam bak na wɔl, una go de wit am ɛn jɛs lɛkɛ aw dɛn ɔna am, na so dɛn go ɔna unasɛf.
51003005	Una fɔ kil di tin we de insay una at we de mek una want fɔ du dɛn bad tin we dɛn ɔda mɔta lman de du, dat na fɔ liv fri ɔ dɔti layf; fɔ want man ɔ uman we nɔto una yon; fɔ want fɔ du ɔl kayn bad tin; fɔ want plɛnti, plɛnti tin (dat jɛs tan lɛkɛ wɛn pɔsin gɛt ɔda tin we i lɛk pas Gɔd).
51003006	Na dɛn kayn tin ya go mek Gɔd vɛks pan ɔl dɛn pipul we nɔ de yɛri in wɔd.
51003007	Tɛm bin de we unasɛf bin de du dɛn sem tin ya, ɛn na dɛn bin de rul una.
51003008	Una fɔ tap fɔ du ɔl dɛn bad tin ya: una nɔ fɔ de vɛks; una nɔ fɔ vɛks te una nɔ no wetin una de du; una nɔ fɔ de mɛmba ɛni tin we go mek una want fɔ du una kɔmpin bad. Una nɔ fɔ tɛl ɛnibɔdi ɛni tin we go mek i fil smɔl; ɛn una nɔ fɔ tɔk bad wɔd.
51003009	Una nɔ fɔ lay to una kɔmpin, bikɔs una dɔn lɛf una ol layf ɛn dɛn bad trik we una bin gɛt,
51003010	una dɔn bi nyu pipul. Gɔd mek una ɔl bi nyu pipul, ɛn we i bi so, i de mek una tan lɛkɛ insɛf mɔ ɛn mɔ, so dat wan de una go no am gud.
51003011	Fɔseka wetin Gɔd dɔn du so, dɛn Ju pipul ɛn dɛn pipul we nɔto Ju, dɛn pipul we sakɔmsayz ɛn dɛn wan we nɔ sakɔmsayz, dɛn pipul we na tre nja, dɛn pipul we nɔ sivi layz, dɛn pipul we na slev ɛn dɛn wan we nɔto slev, dɛn ɔl na wan na Gɔd in yay, bɔt na Krays nɔmɔ impɔtant ɛn i de insay ɔlman we biliv pan am.
51003012	Una na Gɔd yon pipul; we i lɛk una, i pik una fɔ bi in yon pipul. Dat fɔ mek una gɛt sɔri at fɔ una kɔmpin, una fɔ de du gud to una kɔmpin, una nɔ fɔ tink se una bɛtɛ pas ɔda pipul, una nɔ fɔ dil wit ɔda pipul tra nga wan, ɛn una fɔ de bia wit pipul.
51003013	Una nɔ fɔ vɛks if pɔsin du una bad, ɛn una fɔ padin dɛn if dɛn du una ɛni tin. Una fɔ padin una kɔmpin lɛkɛ aw di Masta dɔn padin una.
51003014	Pantap ɔl dat, una fɔ lɛk una kɔmpin, dat go mek una gɛt wan at ɛn una go bi wan, ɛn nɔ ambɔg nɔ go de.
51003015	Di kol at we Krays de gi go mek una gɛt wanwɔd we fɔ ɛp una wɛn una de mekɔp fɔ du sɔntin. We Gɔd dɔn bring una togɛda na wan bɔdi, dat na di chɔch, i want mek una gɛt kol at ɛn mek una gɛt wanwɔd. Una fɔ tɛl Gɔd tɛnki.
51003016	Krays in wɔnda ful mɛsej fɔ de insay una at ɛn i fɔ tek rut insay una at. Una fɔ de lan una kɔmpin ɛn sho dɛn wetin fɔ du, na Krays in mɛsej go gi una sɛns fɔ du dat. Una fɔ de sing ɛn tɛl Gɔd tɛnki wit ɔl una at, una fɔ de sing dɛn Sams ɛn ɔl dɛn Gɔd sing ɛn dɛn sing we Gɔd in Spirit de gi pɔsin fɔ sing.
51003017	Ɛni tin we una de du ɛn ɛni tin we una de tɔk fɔ sho se una biliv pan Masta Jizɔs, ɛn una fɔ tɛl Gɔd we na di Papa tɛnki fɔ wetin Krays dɔn du fɔ una.
51003018	Una dɛn mare du man, una fɔ put yay dɔng to una man. Na so una fɔ du bikɔs una dɔn biliv pan Krays ɛn una de fala am.
51003019	Una dɛn mare dman, una fɔ lɛk una wɛf, una nɔ fɔ dil tra nga wan wit dɛn.
51003020	Una dɛn pikin, una fɔ de du wetin una mama ɛn papa tɛl una fɔ du ɔltɛm, bikɔs Gɔd go gladi fɔ si se una de du so.
51003021	Una dɛn mama ɛn papa, una nɔ mek una pikin dɛn at pwɛl we una de tɔk ɔltɛm se wetin dɛn de du nɔ rayt.
51003022	Una we de wok fɔ ɔda pipul, una fɔ de du ɔl wetin di pipul dɛn we una de wok fɔ tɛl una fɔ du, una nɔ fɔ wok nɔmɔ wɛn una masta de, bikɔs una want mek i prez una, bɔt una fɔ wok wit ɔl una at bikɔs una rɛspɛkt Jizɔs Krays we na wi Masta.
51003023	Ɛni tin we una de du una fɔ du am wit ɔl una at lɛkɛ se na Masta Jizɔs una de du am fɔ ɛn nɔto fɔ mɔta lman.
51003024	Una fɔ mɛmba se di Masta go gi una di gud tin we i dɔn prɔmis in pipul dɛn. Krays na di tru Masta we una de wok fɔ.
51003025	Ɛnibɔdi we de du bad, Gɔd go gi am in pe; Gɔd de jɔj ɔlman di sem we .
51004001	Una dɛn masta, una fɔ de du wetin rayt ɛn gud to di pipul dɛn we de wok fɔ una. Una fɔ mɛmba se unasɛf gɛt Masta we de na ɛvin.
51004002	Una fɔ de pre ɔltɛm; una fɔ put una at pan dɛn tin we una de tɛl Gɔd ɛn una fɔ de tɛl am tɛnki.
51004003	Ɛnitɛm we una de pre, una pre fɔ wi, so dat Gɔd go gi wi chans fɔ tɛl pipul in mɛsej bɔt Krays, we di pipul dɛn nɔ bin yɛri yet. A de na jel naw bikɔs a de tɛl pipul dis mɛsej ya.
51004004	Una pre fɔ mi, so dat a go ebul tɔk dis mɛsej ya lɛkɛ aw a fɔ du so dat pipul go ɔnda stand am.
51004005	Wɛn una de wit dɛn pipul we nɔ biliv pan Krays, una fɔ du ɔltin wit sɛns. Ɛni chans we una gɛt, una fɔ tɛl dɛn di Gud Nyus.
51004006	Wɛn una de tɔk wit pipul, una fɔ tɛl dɛn tin we go mek dɛn gladi fɔ yɛri wetin una de tɔk ɛn we go mek dɛn want fɔ yɛri mɔ, ɛn una fɔ no aw fɔ ansa ɔlman.
51004007	Taychikɔs go tɛl una ɔl wetin de bi to mi; na Kristiɛn lɛkɛ wisɛf, ɛn insɛf de wok fɔ di Masta; wi lɛk am ɛn wi trɔs am.
51004008	A de sɛn am go to una so dat wɛn i tɛl una wetin de bi na ya, dat go kɔrej una.
51004009	Wan ɔda Kristiɛn, Onɛsimɔs, we wi lɛk ɛn we wi trɔs, go fala Taychikɔs go to una; na wan pan una. In ɛn Taychikɔs go tɛl una ɔl wetin de bi na ya.
51004010	Ari stakɔs, we de na jel wit mi, ɛn Mak, we na Banabas in kɔzin tɛl una adu. (A bin dɔn sɛn tɛl una se, wɛn Mak go to una, una fɔ mek i tap to una).
51004011	Jɔshwa, we sɔm pipul de kɔl Jɔstɔs, insɛf de tɛl una adu. Pan ɔl dɛn wan we de wok wit mi, di tri pipul dɛn we a jɛs tɔk bɔt, na dɛn nɔmɔ na Ju we dɔn biliv pan Krays ɛn dɛn de wok wit mi fɔ mek Gɔd go rul di wɔl. Dɛn dɔn kɔrej mi plɛnti.
51004012	Ɛpa fras, we na wan pan una, ɛn we de wok fɔ Jizɔs lɛkɛ unasɛf, insɛf de tɛl una adu. I de pre fɔ una wit ɔl in at; i de pre mek una nɔ tap fɔ biliv pan Gɔd, mek una shɔ bɔt wetin una biliv, mek una no ɔl wetin una fɔ no bɔt Gɔd, ɛn mek una du ɔl wetin Gɔd want una fɔ du.
51004013	A no se Ɛpa fras dɔn wok tra nga fɔ ɛp una ɛn dɛn pipul na Leo di sya ɛn Iara po lis.
51004014	Lyuk, da dɔkta we wi lɛk, ɛn Dimas, dɛnsɛf tɛl una adu.
51004015	Una tɛl di chɔch pipul dɛn na Leo di sya, wit Nimfa ɛn dɛn chɔch pipul we de mit na in os, adu.
51004016	Wɛn una dɔn rid dis lɛta ya dɔn, una mek dɛn rid am to di chɔch mɛmba dɛn na Leo di sya. Unasɛf fɔ rid di lɛta we a bin dɔn rayt ɛn sɛn to di chɔch mɛmba dɛn na Leo di sya.
51004017	Una tɛl Akipɔs se i fɔ si dat i du ɔl di wok we di Masta dɔn gi am fɔ du.
51004018	Na misɛf yon an a de tek rayt dis pat: “Na mi, Pɔl, de tɛl una adu.” Una nɔ fɔgɛt se a de na jel! A de pre mek Gɔd sho una aw i gud.
52001001	Na mi, Pɔl, wit Saylas ɛn Timoti, de rayt dis lɛta to di Kristiɛn dɛn na Tɛsalonayka we na wi Papa Gɔd ɛn Masta Jizɔs Krays yon pipul. Wi de pre mek Gɔd sho una aw i gud ɛn gi una kol at.
52001002	Wi de tɛl Gɔd tɛnki ɔltɛm fɔ una wɛn wi de pre fɔ una.
52001003	Ɛnitɛm we wi de pre to wi Gɔd we na wi Papa, wi kin tɛl am ɔl wetin una de du bikɔs una biliv pan Jizɔs, ɛn wi kin tɛl am aw una de wok tra nga wan bikɔs una lɛk Jizɔs Krays, ɛn aw una abop pan Masta Jizɔs Krays gud gud wan.
52001004	Wi brɔda dɛn, wi no se Gɔd lɛk una ɛn i dɔn pik una so dat una go bi in yon pipul.
52001005	Na wi fɔs tɛl una di Gud Nyus bɔt Jizɔs Krays. Wi nɔ bin jɛs tɔk nɔmɔ, wi du wɔnda ful tin dɛn wit Gɔd in Spirit pawa ɛn wi sho una se wi biliv wit ɔl wi at se di Gud Nyus na tru. Una no di layf we wi bin liv wɛn wi bin de wit una, ɔl dat na bin fɔ ɛp una.
52001006	Una bin de du dɛn tin we una si wi ɛn di Masta de du. Una bin biliv di Gud Nyus bɔt Jizɔs Krays pan ɔl we pipul bin de mek una sɔfa, ɛn Gɔd in Spirit bin de mek una gladi ɔltɛm.
52001007	So ɔl wetin una du ɛn aw una bin liv, de fɔ mek ɔl di Kristiɛn dɛn na Masi do nya ɛn Gris si ɛn fala.
52001008	Di mɛsej bɔt di Masta we una tɛl pipul na Masi do nya ɛn Gris nɔ tap de; ɔlman dɔn yɛri aw una biliv pan Gɔd. So nid nɔ de fɔ mek wi tɔk ɛni tin bɔt dat.
52001009	Dɛn ɔl de tɔk bɔt aw una ol wi wɛn wi go fɛn una, ɛn dɛn de tɔk se una dɔn tap fɔ pre to dɛn tin we mɔta lman mek fɔ pre to, naw una de pre to di wan tru Gɔd we gɛt layf sote go,
52001010	ɛn una de wet fɔ in Pikin we nem Jizɔs fɔ kɔmɔt ɛvin kam dɔng, in Pikin we i mek rayz frɔm di grev, ɛn we go mek Gɔd nɔ kɔndɛm mɔta lman lɛkɛ aw i bin fɔ du bikɔs i bin vɛks pan dɛn fɔ dɛn sin.
52002001	Wi brɔda dɛn, na sɔntin bin mek wi go to una ɛn unasɛf no se wi sati sfay da say de, bikɔs wi nɔ wes wi tɛm.
52002002	Una dɔn no bɔt di bad bad tin dɛn we dɛn du wi fɔ mek wi sɔfa ɛn aw dɛn tɔk bɔt wi fɔ mek wi at pwɛl na Fili pay bifo wi rich Tɛsalonayka. Ɛn pan ɔl we pipul tray fɔ tap wi mek wi nɔ tɔk, Gɔd ɛp wi mek wi nɔ fred fɔ tɛl una di Gud Nyus we Gɔd tɛl wi fɔ tɛl una.
52002003	Di Gud Nyus we wi tɛl una nɔto bay mistek, ɛn nɔto bad wi mɛmba wɛn wi tɛl una, wi nɔ bin jɛs want mek una ful nɔmɔ.
52002004	Bɔt wi de tɛl pipul wetin Gɔd want wi fɔ tɛl dɛn, bikɔs i gi wi dis wok we i si se in kin abop pan wi fɔ du am lɛkɛ aw i want wi fɔ du am. Wi nɔ de tray fɔ pliz mɔta lman, bɔt wi want fɔ pliz Gɔd we no wetin de na wi at.
52002005	Unasɛf no se wɛn wi bin de tɔk to una, wi nɔ bin de tɛl una dɛn tin we go mek una ed big, wi nɔ bin de abop na wi at se una go gi wi sɔntin, ɛn Gɔd no wetin de na wi at.
52002006	Wi nɔ bin de tray fɔ mek una ɔ ɛni ɔda pipul prez wi.
52002007	We wi na Krays in apɔsul dɛn, wi bin gɛt di rayt fɔ tɛl una fɔ du sɔntin fɔ wi, bɔt wi go kɛlɛkɛlɛ wit una lɛkɛ aw kombra kin bayo bayo in pikin dɛn.
52002008	Bikɔs wi lɛk una bad, wi bin rɛdi fɔ tɛl una di Gud Nyus we Gɔd tɛl wi fɔ tɛl una ɛn fɔ day sɛf fɔ una. Wi bin lɛk una bad bad!
52002009	Wi brɔda dɛn, a no se una mɛmba aw wi bin de lebɔ tra nga wan! Wi bin de lebɔ de ɛn nɛt so dat una nɔ go gɛt fɔ wɔri fɔ gi wi mɔni, wɛn wi bin de tɛl una di Gud Nyus we Gɔd tɛl wi.
52002010	Una no, una we biliv di Gud Nyus, ɛn Gɔd sɛf no aw wi bin de du wɛn wi bin de wit una. Wi layf bin tan lɛkɛ aw Gɔd want am fɔ tan, i bin tret ɛn klin.
52002011	Una no se wi trit una ɔl wan wan lɛkɛ aw dadi kin trit in pikin dɛn.
52002012	Wi kin tɔk to una mek una at nɔ pwɛl, ɛn wi kin tɛl una ɔltɛm fɔ liv di kayn layf we go mek Gɔd sati sfay wit una, bikɔs Gɔd kɔl una fɔ bi in yon pipul we i de rul ɛn fɔ gɛt pan di ɔna we i gɛt.
52002013	Di ɔda rizin we mek wi de tɛl Gɔd tɛnki ɔltɛm na in dis: wɛn wi tɛl una Gɔd in mɛsej, una lisin ɛn una biliv se nɔto mɛsej we mɔta lman bring, bɔt na Gɔd in wɔd ɛn na Gɔd in wɔd fɔ tru. Gɔd de wok insay una at, una we biliv pan am.
52002014	Mi brɔda dɛn, na di sem tin we bi to di Kristiɛn dɛn na Judia, de bi to una. Jɛs lɛkɛ aw di Ju pipul dɛn bin mek Gɔd in pipul dɛn we biliv pan Krays na Judia sɔfa, na semwe so una yon kɔntri man dɛn de mek una sɔfa.
52002015	Na dɛn sem Ju pipul ya kil di prɔfɛt dɛn, ɛn mek dɛn kil Masta Jizɔs ɛn mek wi sɔfa. Dɛn dɔn mek Gɔd vɛks pan dɛn bad wan! Dɛn wikɛd to ɔlman!
52002016	Dɛn tray fɔ tap wi mek wi nɔ tɛl dɛn pipul we nɔto Ju aw Gɔd go sev dɛn. Dɛn bin dɔn de sin plɛnti tɛm, ɛn dɛn nɔ bin tap fɔ sin, bɔt naw Gɔd dɔn vɛks pan dɛn ɛn i dɔn kɔndɛm dɛn.
52002017	Mi brɔda dɛn, di shɔt tɛm we wi bin jɛs gɛt fɔ lɛf una (na wi bɔdi nɔmɔ nɔ de wit una, bɔt wi de mɛmba una ɔltɛm), wi bin sɔri bad we wi nɔ de klos una ɛn wi bin de tray fɔ go to una bak.
52002018	Wi bin want tɔn bak go to una. Misɛf tray plɛnti tɛm fɔ go to una, bɔt Setan nɔ gri gi wi chans fɔ go.
52002019	Unasɛf no se na una ɛn ɔl dɛn ɔda pipul we biliv pan Krays de mek wi abop ɛn gladi ɛn una go mek wi prawd wɛn wi tinap bifo wi Masta Jizɔs wɛn i kam bak!
52002020	Na una go mek wi prawd ɛn gladi, fɔ tru.
52003001	I rich tɛm we wi nɔ ebul bia igen bikɔs wi nɔ de klos una, so wi mekɔp se wi go lɛf na Atɛns ɛn Timoti go go to una.
52003002	Timoti na wi brɔda. Na wi ɔl de du Gɔd wok, insɛf de tɛl pipul di Gud Nyus bɔt Krays. Wi sɛn am fɔ kɔrej una ɛn ɛp una fɔ biliv mɔ ɛn mɔ pan Krays,
52003003	so dat una nɔn nɔ go tap fɔ biliv Krays pan ɔl we pipul de mek una sɔfa fɔseka dat. Unasɛf no se na Gɔd gri fɔ mek dɛn pipul ya mek wi sɔfa.
52003004	Di tɛm we wi bin de wit una, wi bin dɔn tɛl una se tɛm go kam we pipul go mek wi sɔfa; ɛn unasɛf no se na dat de bi naw.
52003005	Na dat mek a sɛn Timoti fɔ fɛnɔt if una stil biliv pan Krays. A nɔ bin ebul bia igen we a nɔ yɛri ɛni tin frɔm una. A bin de wɔri se sɔntɛm Setan dɔn gɛt una ɛn ɔl wi lebɔ dɔn go fɔ natin.
52003006	Bɔt Timoti dɔn tɔn bak ɛn i dɔn tɛl wi nyus we mek wi gladi. I tɛl wi se una biliv pan Krays ɛn una stil lɛk una kɔmpin Kristiɛn dɛn. I tɛl wi se una kin gladi ɔltɛm we una mɛmba wi, ɛn unasɛf angri fɔ si wi jɛs lɛkɛ aw wi angri fɔ si una.
52003007	Wi brɔda dɛn, pan ɔl di trɔbul we de mit wi ɛn di sɔfa we wi de sɔfa, wɛn wi mɛmba se una biliv pan Krays, wi at nɔba pwɛl, wi kin gladi.
52003008	Bikɔs una nɔ gri mek ɛni tin mek una tap fɔ waka wit di Masta, wi gladi fɔ de na dis layf.
52003009	Wi kin tɛl Gɔd tɛnki naw fɔ una. Wi tɛl am tɛnki fɔ di gladi we wi kin gladi wɛn wi kam bifo am fɔ pre fɔ una, bikɔs una stil biliv pan am.
52003010	De ɛn nɛt wi de aks am wit ɔl wi at fɔ mek wi go si una fes to fes, ɛn ɛp una fɔ biliv Krays lɛkɛ aw una fɔ biliv am pan ɔltin.
52003011	A de pre mek Gɔd insɛf we na wi Papa ɛn wi Masta Jizɔs opin di rod fɔ wi fɔ go to una.
52003012	Lɛ di Masta mek una lɛk una kɔmpin Kristiɛn dɛn ɛn ɔl dɛn ɔda pipul wit ɔl una at lɛkɛ aw wi lɛk una.
52003013	Dat go mek di Masta gi una kɔrej so dat wɛn una go tinap bifo Gɔd we na wi Papa, di tɛm we Masta Jizɔs go kam bak wit ɔl in yon pipul dɛn, una go bi lɛkɛ aw Gɔd want una fɔ bi.
52004001	Mi brɔda dɛn, bifo a dɔn wetin a de tɔk, mek a tɛl una dis las tin. Una fɔ mɛmba se wi bin dɔn sho una aw una fɔ liv fɔ mek Gɔd sati sfay, ɛn na so una liv, bɔt wi de tek Masta Jizɔs in nem beg una fɔ mek una tray fɔ liv layf we bɛtɛ sɛf pas di layf we una liv naw.
52004002	Una no dɛn tin we wi bin dɔn tɛl una fɔ du we Masta Jizɔs insɛf se wi fɔ tɛl una.
52004003	Gɔd want mek una layf bi in yon, ɛn i nɔ want ɛnibɔdi fɔ tek in kɔmpin man ɔ wɛf.
52004004	Mare dman fɔ no aw fɔ liv wit in wɛf di we we rayt na Gɔd ɛn mɔta lman yay;
52004005	i nɔ fɔ jɛs want in wɛf fɔ slip wit am nɔmɔ, lɛkɛ aw dɛn pipul we nɔ bisin bɔt Gɔd de du.
52004006	Wɛn i kam pan dis kayn tin, dat na, aw man fɔ biev to uman, i nɔ fɔ du in kɔmpin Kristiɛn bad. Wi bin dɔn wɔn una tra nga wan se Gɔd go pɔnish ɛnibɔdi we de du ɔl dɛn kayn tin ya.
52004007	Gɔd nɔ kɔl wi fɔ mek wi liv fri layf, wi na in yon pipul so wi fɔ liv di kayn layf we go sho se wi na in yon pipul.
52004008	So ɛnibɔdi we tɔn in bak pan dɛn tin ya we wi de lan dɛn, nɔto mɔta lman di pɔsin tɔn in bak pan, na Gɔd we gi wi in Spirit i tɔn in bak pan.
52004009	Nid nɔ de fɔ rayt tɛl una aw una fɔ lɛk una kɔmpin Kristiɛn dɛn, bikɔs Gɔd insɛf dɔn lan una dat.
52004010	Ɛn na so una lɛk ɔl di Kristiɛn dɛn we de ɔlɔbɔt na Masi do nya. Bɔt, wi Kristiɛn pipul dɛn, wi de beg una fɔ lɛk dɛn pas dat.
52004011	Una fɔ mekɔp fɔ liv kwayɛt layf, una nɔ fɔ put mɔt pan ɔda pipul biznɛs, ɛn una fɔ wok fɔ unasɛf fɔ gɛt wetin una want, jɛs lɛkɛ aw wi bin dɔn tɛl una wɛn wi bin de wit una.
52004012	If una du dat una go mek dɛn pipul we nɔto Kristiɛn rɛspɛkt una, ɛn una nɔ go gɛt fɔ abop pan ɛnibɔdi fɔ ɛni tin.
52004013	Wi brɔda dɛn, wi want mek una no di tru tin bɔt dɛn pipul we dɔn day, so dat una nɔ go sɔri lɛkɛ aw dɛn pipul we nɔ abop fɔ gɛt layf sote go na ɛvin kin sɔri.
52004014	Wi biliv se Jizɔs day, bɔt i rayz frɔm di grev, so wi biliv se, semwe so Gɔd go tek dɛn pipul we bin biliv pan Jizɔs sote dɛn day go na di say we Jizɔs de.
52004015	Di tin we wi de kam lan una naw na tin we di Masta bin dɔn lan una. I bin se, wi we nɔ go day yet wɛn i kam bak, nɔ go rich na ɛvin bifo dɛn pipul we bin dɔn day.
52004016	Pipul go yɛri lawd vɔys de tɛl dɛn wetin dɛn fɔ du, dɛn go yɛri di edman fɔ ɔl di enjɛl dɛn in vɔys, Gɔd in trɔmpɛt go blo, ɛn di Masta insɛf go kɔmɔt na ɛvin kam dɔng. Na dɛn pipul we bin biliv pan Krays sote dɛn day fɔs go rayz frɔm dɛn grev;
52004017	afta dat, Gɔd go mek wi we nɔ go dɔn day yet ɛn dɛn wan we bin dɔn day, go ɔp na di klawd, ɛn wi ɔl go gɛda rawnd di Masta. So wi go de wit di Masta ɔltɛm.
52004018	Una tek dɛn wɔd ya fɔ kɔrej una kɔmpin Kristiɛn dɛn.
52005001	A nɔ gɛt fɔ rayt una bɔt di de we di Masta go kam bak,
52005002	bikɔs unasɛf no gud wan se di Masta go kam de we nɔbɔdi nɔ mekɔp, lɛkɛ aw tifman kin kam na nɛt.
52005003	Wɛn pipul se, “Ɔltin rayt, natin nɔ de fɔ fred,” da tɛm de kwik, kwik wan so, na in trɔbul go fɔdɔm pan dɛn. I go jɛs tan lɛkɛ we pen kin krɔs uman we wan bɔn pikin, tɛm we i nɔ mɛmba. Ɔlman go sɔfa.
52005004	Bɔt wi brɔda dɛn, una nɔ tan lɛkɛ dɛn pipul we de na dak, we nɔ no bɔt Gɔd ɛn we de sin, so una nɔ fɔ sɔprayz wɛn di De kam, lɛkɛ aw pipul kin sɔprayz wɛn tifman tif dɛn.
52005005	Una ɔl na pipul we de waka na layt, dat na detɛm. Wi nɔ de lɛkɛ dɛn pipul we de waka na dak, dat na nɛt.
52005006	So wi nɔ fɔ tan lɛkɛ pipul we de slip, lɛkɛ dɛn ɔda pipul, wi fɔ wayda wek ɛn wi fɔ soba.
52005007	Na nɛt pipul de slip ɛn na nɛt drɔnkman dɛn kin drink.
52005008	Bɔt wi we de waka na layt fɔ soba. Wi fɔ biliv Gɔd ɛn lɛk am: dat go tan lɛkɛ se wi wɛr tin fɔ tek gyad di bɔdi. Wi fɔ no se Gɔd dɔn sev wi: dat go tan lɛkɛ se wi wɛr at fɔ mek natin nɔ du wi ed.
52005009	Gɔd nɔ pik wi fɔ mek wi sɔfa di de we i go jɔj wi, i pik wi so dat i go sev wi; na wi Masta Jizɔs Krays du dat.
52005010	Krays day fɔseka wi so dat wi go liv wit am, wɛn i kam bak if wi dɔn day ɔ if wi nɔ day yet.
52005011	So una fɔ stil de kɔrej ɛn ɛp una kɔmpin Kristiɛn dɛn, lɛkɛ aw una de du naw.
52005012	Wi brɔda dɛn, wi de beg una fɔ rɛspɛkt una lida dɛn we de wok wit una, dɛn wan we Gɔd dɔn pik fɔ sho una aw una fɔ liv naw we una dɔn bi Kristiɛn ɛn fɔ tɛl una wetin fɔ du.
52005013	Una fɔ rɛspɛkt dɛn ɛn lɛk dɛn fɔ ɔl di wok we dɛn de du. Una nɔ fɔ mek plaba wit una kɔmpin.
52005014	Wi brɔda dɛn, wi de beg una fɔ tɛl dɛn pipul we nɔ want du natin se dat nɔ rayt, una fɔ kɔrej dɛn pipul we de fred, una fɔ ɛp dɛn pipul we nɔ ɔnda stand Gɔd biznɛs gud, ɛn una fɔ bia wit ɔlman.
52005015	Una nɔ fɔ gri mek ɛnibɔdi tɔn bad gi pɔsin we bin dɔn du am bad, bɔt una fɔ de tray ɔltɛm fɔ du gud to una kɔmpin Kristiɛn dɛn ɛn to ɔlman.
52005016	Una fɔ sho pipul se una gladi ɔltɛm,
52005017	una fɔ de pre ɔltɛm,
52005018	ɛn una fɔ tɛl Gɔd tɛnki ɔltɛm fɔ ɔltin. Na so Gɔd want mek una we gɛt wanwɔd wit Jizɔs Krays, liv.
52005019	Una nɔ fɔ mek Gɔd in Spirit tap fɔ du in wok insay una;
52005020	wɛn pipul de tɔk dɛn wɔd we Gɔd in Spirit put na dɛn at, una nɔ fɔ tek dɛn mek ple.
52005021	Una fɔ tray ɔl di mɛsej dɛn fɔ no uswan na Gɔd yon. Una fɔ tek di wan we gud.
52005022	Una nɔ fɔ du ɛni tin we bad.
52005023	Mek Gɔd we de gi wi kol at mek una tan lɛkɛ insɛf, ɛn mek i kip una spirit, layf, ɛn bɔdi klin so dat wɛn wi Masta Jizɔs Krays kam bak, i nɔ go gɛt ɛni tin fɔ jɔj una fɔ.
52005024	Gɔd we kɔl una fɔ bi in yon pipul go du dat fɔ una, bikɔs i de du ɔl wetin i prɔmis.
52005025	Wi brɔda dɛn, una pre fɔ wi.
52005026	Una tɛl ɔl di Kristiɛn dɛn adu we go sho se una lɛk dɛn bad.
52005027	A de tɛl una fɔ rid dis lɛta to ɔl di Kristiɛn dɛn, bikɔs na dat di Masta insɛf want una fɔ du.
52005028	A de pre mek Jizɔs Krays we na wi Masta sho una aw i gud ɛn aw i lɛk una.
53001001	Mi, Pɔl, Saylas ɛn Timoti de sɛn dis lɛta to una di chɔch mɛmba dɛn na Tɛsalonayka; una na Gɔd we na wi Papa ɛn Masta Jizɔs Krays yon pipul.
53001002	Mek Gɔd we na wi Papa ɛn Masta Jizɔs Krays sho una aw i gud ɛn gi una kol at.
53001003	Mi Kristiɛn pipul dɛn, wi de tɛl Gɔd tɛnki ɔltɛm fɔ una. Wetin wi de du so na di rayt tin, bikɔs una de biliv pan Krays mɔ ɛn mɔ ɛn una de lɛk una kɔmpin dɛn mɔ ɛn mɔ.
53001004	Na dat mek wi kin gladi fɔ tɔk bɔt una ɔltɛm to dɛn pipul we na Gɔd yon na dɛn ɔda chɔch. Wi kin tɔk bɔt aw una stil de bia ɛn biliv pan Krays, pan ɔl we pipul de mek una sɔfa.
53001005	Ɔl wetin una de sɔfa sho se Gɔd go jɔj ɔlman lɛkɛ aw i fɔ jɔj dɛn, ɛn bikɔs una de sɔfa, Gɔd go mek una fit fɔ mek i rul una.
53001006	Gɔd go du wetin rayt: dɛn pipul we de mek una sɔfa, Gɔd go mek dɛnsɛf sɔfa,
53001007	ɛn i go mek una we de sɔfa naw nɔ sɔfa igen, ɛn wisɛf nɔ go sɔfa igen. Gɔd go du dat di tɛm we Masta Jizɔs go kɔmɔt na ɛvin kam ɛn in enjɛl dɛn we gɛt pawa go fala am kam,
53001008	faya we de kech go de fɔ pɔnish dɛn pipul we nɔ gri mek Gɔd kam na dɛn layf ɛn dɛn pipul we nɔ gri tek wetin di Gud Nyus bɔt wi Masta Jizɔs tɛl dɛn.
53001009	Gɔd go mek dɛn sɔfa; i go pɔnish dɛn, i go pwɛl dɛn ɔltogɛda. I nɔ go mek dɛn kam na di say we di Masta de, ɛn dɛn nɔ go si aw di Masta wɔnda ful,
53001010	di de we i go kam. Da sem tɛm de ɔl dɛn pipul we na in yon ɛn we biliv pan am go prez ɛn ɔna am. Unasɛf go jɔyn dɛn pipul we de prez am ɛn ɔna am, bikɔs una dɔn biliv wetin wi tɛl una.
53001011	Na dat mek wi de pre fɔ una ɔltɛm. Wi de pre to wi Gɔd mek i mek una fit fɔ liv di layf we i kɔl una fɔ liv. Bikɔs Gɔd gɛt pawa fɔ du so, lɛ i mek una ebul fɔ du ɔl di gud we una want fɔ du, ɛn dɔn ɔl dɛn tin we una bin de du bikɔs una biliv pan am.
53001012	If una du dat, una go mek pipul ɔna wi Masta Jizɔs, ɛn Masta Jizɔs go mek pipul ɔna una, bikɔs Gɔd, we na wi yon, ɛn Masta Jizɔs Krays gud to una.
53002001	Mi Kristiɛn pipul dɛn, sɔm pipul de tɔk se di De we di Masta go kam ɛn gɛda wi ɔl rawnd insɛf, dɔn kam, bɔt a de beg una, mek una
53002002	nɔ mek dɛn kɔnfyus una ɔ mek una wɔri if wetin una de tink nɔ rayt. Sɔntɛm pipul min se na wɛn wi de tɔk di wɔd we Gɔd tɛl wi fɔ tɔk na in wi tɔk se di de we di Masta fɔ kam dɔn kam, ɔ na wɛn wi de lan pipul bɔt Gɔd na in wi tɔk so, ɔ na lɛta a rayt dat.
53002003	Mek nɔbɔdi nɔ mek una ful. Di de we di Masta go kam bak nɔ go kam sote di tɛm we plɛnti pipul go tɔn dɛn bak pan Gɔd ɛn sote di wan we de fɛt Gɔd sho insɛf, in we Gɔd go pwɛl ɔltogɛda na ɛl.
53002004	Di wan we de fɛt Gɔd nɔ go tek dɛn tin ɛn dɛn spirit we pipul de pre to mek natin. I go fil se in gɛt pawa pas ɔl dɛn tin de ɛn i go sidɔm na Gɔd in Os ɛn se in na Gɔd.
53002005	Una nɔ mɛmba? A bin tɛl una bɔt ɔl dat di tɛm we a bin de wit una.
53002006	Unasɛf no di pawa we tap di wan we de fɛt Gɔd mek i nɔ kam yet, te in yon tɛm rich fɔ sho insɛf.
53002007	Bɔt naw naw plɛnti pipul de du dɛn tin we Gɔd se wi nɔ fɔ du, ɛn na wetin Gɔd dɔn sho wi mek wi ebul ɔnda stand dis. Bɔt ɔl dɛn tin we go bi na wɔl, nɔ go apin sote Gɔd pul di wan we de mek dɛn nɔ bi, kɔmɔt na rod.
53002008	Na da tɛm de di wan we de fɛt Gɔd go sho insɛf. Bɔt wɛn Masta Jizɔs go kam, i go kil am wit di briz we de kɔmɔt na in mɔt ɛn wit di brayt layt we de rawnd am.
53002009	Di wan we de fɛt Gɔd go kam wit Setan in pawa ɛn i go kam sho se in gɛt ɔl kayn pawa we i du plɛnti big wok we go mek pipul ful,
53002010	ɛn i go du ɔl kayn bad tin we go mek dɛn pipul we go go ɛl, ful. Dɛn go go ɛl, bikɔs dɛn nɔ bin gri fɔ yɛri di tru wɔd ɛn dɛn nɔ bin lɛk di tru wɔd bɔt wi Masta Jizɔs we bin go mek Gɔd sev dɛn.
53002011	Na dat mek Gɔd nɔ alaw dɛn fɔ tink rayt so dat dɛn go biliv tin we na lay.
53002012	Ɛn na dat mek Gɔd go kɔndɛm dɛn pipul we gladi fɔ de sin ɛn we nɔ biliv di tru wɔd bɔt wi Masta Jizɔs.
53002013	Mi Kristiɛn pipul dɛn we di Masta lɛk, wi fɔ tɛl Gɔd tɛnki fɔ una ɔltɛm, bikɔs frɔm we di wɔl bigin, Gɔd bin dɔn pik una fɔ sev una bay we i mek in Spirit mek una bi in yon pipul dɛn ɛn bay we una put ɔl una at pan di Gud Nyus bɔt Krays.
53002014	Gɔd kɔl una fɔ bi in yon pipul dɛn tru di Gud Nyus we wi tɛl una; i kɔl una fɔ gɛt pan di wɔnda ful pawa ɛn ɔna we Masta Jizɔs Krays gɛt.
53002015	Wi Kristiɛn pipul dɛn, una nɔ fɔ chenj wetin una biliv, ɛn ɔltɛm una at fɔ de pan ɔl wetin wi pipul dɛn bin lan wi, ɛn we wisɛf bin lan una, wɛn wi bin de tɔk to una ɛn wɛn wi rayt una di fɔs lɛta.
53002016	Wi de pre mek wi Masta Jizɔs Krays insɛf, ɛn Gɔd we na wi Papa, we lɛk wi ɛn mek wi gɛt kɔrej ɔltɛm bikɔs i gud ɛn mek wi ebul bia wet fɔ wetin gud,
53002017	kɔrej una ɛn ɛp una fɔ du ɛn tɔk ɔl wetin gud.
53003001	Mi Kristiɛn pipul dɛn, dis na di las wɔd we a de tɔk na dis lɛta, una pre fɔ wi ɔltɛm so dat di Gud Nyus bɔt di Masta go de prɛd ɔlɔbɔt kwik kwik ɛn pipul go ɔna di Masta ɛn tɛl am tɛnki fɔ di Gud Nyus, lɛkɛ aw i bin bi di tɛm we unasɛf yɛri di Gud Nyus.
53003002	Una pre igen mek Gɔd pul wi kɔmɔt na dɛn bad bad pipul dɛn an, bikɔs nɔto ɔlman biliv di Gud Nyus.
53003003	Bɔt di Masta na pɔsin we nɔ go lɛf una, i go mek una tinap tra nga ɛn i nɔ go mek ɛni bad tin mit una.
53003004	Na wi Masta mek wi de abop pan una, ɛn wi shɔ se una de du wetin wi tɛl una fɔ du ɛn una go stil de du am.
53003005	A de pre mek di Masta sho una mɔ ɛn mɔ aw Gɔd lɛk una ɛn mek i mek una no gud gud aw Krays dɔn bia ɛn aw i de mek una bia.
53003006	Mi Kristiɛn pipul dɛn, wi de tek wi Masta Jizɔs Krays in nem tɛl una se una nɔ fɔ mek padi wit dɛn Kristiɛn we nɔ want du natin, ɛn we nɔ de du wetin wi bin dɔn tɛl dɛn fɔ du.
53003007	Unasɛf no gud gud wan se una fɔ wok lɛkɛ aw wi bin de wok. Wi wok tra nga wan wɛn wi bin de wit una.
53003008	Wi bin mek pipul ɛp wi, bɔt wi bin de pe dɛn fɔ ɔl di it we dɛn bin de gi wi. Wi bin de wok tra nga wan; wi bin de wok de ɛn nɛt bikɔs wi nɔ bin want fɔ mek ɛni wan pan una pul mɔni fɔ ɛp wi.
53003009	Wetin mek wi bin de du ɔl da wok de, nɔto bikɔs wi nɔ gɛt rayt fɔ tɛl una fɔ gi wi it ɛn ples fɔ slip, bɔt na bikɔs wi bin want sho una patan fɔ fala.
53003010	Wɛn wi bin de wit una, wi bin de tɛl una se, “Una nɔ fɔ gi ɛnibɔdi we nɔ gri fɔ wok, ɛni tin fɔ it.”
53003011	Wi bin tɔk dat bikɔs wi yɛri se sɔm pipul de wit una we nɔ want du natin pas fɔ put mɔt pan ɔda pipul biznɛs.
53003012	Wi de tek Masta Jizɔs Krays in nem tɛl dɛn pipul de se: dɛn nɔ fɔ de ambɔg, bɔt dɛn fɔ liv di rayt we, ɛn dɛn fɔ lebɔ fɔ gɛt wetin dɛn go it. Wi de beg dɛn fɔ du ɔl dɛn tin ya.
53003013	Mi Kristiɛn pipul dɛn, una nɔ taya fɔ du gud.
53003014	Sɔntɛm, pɔsin de we nɔ gri du di tin we wi rayt na dis lɛta. If dat bi, una fɔ no di kayn pɔsin we i bi ɛn una nɔ fɔ miks wit am, so dat i go shem.
53003015	Una nɔ du am lɛkɛ aw una kin du pɔsin we nɔ lɛk una, bɔt una wɔn am lɛkɛ aw una go wɔn una kɔmpin Kristiɛn.
53003016	Mek di Masta insɛf, we de mek wi gɛt kol at, gi una kol at ɔltɛm pan ɔltin. Mek i de wit una ɔl.
53003017	Na mi yon an a tek rayt dis: Mi, Pɔl, de tɛl una adu. Na dis sho se na mi rayt dis lɛta; na so a kin rayt ɔl mi lɛta dɛn.
53003018	A de pre mek wi Masta Jizɔs Krays sho una ɔl aw i gud ɛn aw i lɛk una.
54001001	Mi, Pɔl, na Jizɔs Krays in apɔsul. Na Gɔd we dɔn sev wi ɛn Masta Jizɔs Krays insɛf, we wi abop pan, tɛl mi fɔ bi in apɔsul.
54001002	A de rayt to Timoti we a bring kam to Krays, na dat mek i bi mi yon tru pikin: mek Gɔd we na wi Papa ɛn Jizɔs Krays wi Masta sho yu aw i gud, mek i sɔri fɔ yu, ɛn mek i gi yu kol at.
54001003	Yu nɔ fɔ kɔmɔt na Ɛfisɔs lɛkɛ aw a bin tɛl yu di tɛm we a bin de go Masi do nya, so dat yu go tɛl dɛn pipul we de lan ɔda pipul tin we wi nɔ lan dɛn, mek dɛn lɛf fɔ du dat.
54001004	Yu fɔ tɛl dɛn se dɛn fɔ lɛf fɔ lisin to dɛn pipul we jɛs de tɔk stori we dɛn yɛri, ɛn dɛn gra npapa-papa dɛn nem we nɔ de dɔn, bikɔs dɛn tin de jɛs de mek pipul mek plaba nɔmɔ; dɛn nɔ de ɛp fɔ mek dɛn no bɔt Gɔd in plan fɔ sev wi; na di biliv we pɔsin biliv pan Gɔd de ɛp fɔ mek ɔda pipul no bɔt Gɔd in plan fɔ sev wi.
54001005	Gɔd sɛn wi fɔ ɛp pipul mek dɛn gɛt da lɛk we kɔmɔt insay klin at, ɛn we pɔsin we de tray fɔ du ɔl wetin rayt, gɛt, ɛn we pɔsin we biliv Gɔd fɔ tru, gɛt.
54001006	Sɔm pipul de we nɔ biliv dɛn tin ya igen, naw dɛn de tɔk plɛnti fulish fulish tin.
54001007	Dɛn want fɔ lan pipul bɔt di Lɔ, bɔt dɛnsɛf nɔ ɔnda stand di Lɔ ɛn di tin dɛn we dɛnsɛf de tɔk bɔt, pan ɔl we dɛn de tɔk lɛkɛ se dɛn shɔ se dɛn tin de na tru.
54001008	Wi no se di Lɔ gud, if pɔsin fala am lɛkɛ aw i fɔ fala am.
54001009	Pɔsin fɔ no se nɔto fɔ pipul we gud lɔ de, bɔt na fɔ dɛn wan we de brok di Lɔ, dɛn wan we de tif ɛn du ɔl kayn bad tin, dɛn wan we nɔ no Gɔd; dɛn wan we nɔ de fɔ Gɔd, we nɔ tek Gɔd biznɛs mek natin, dɛn wan we de kil dɛn yon mami ɛn dadi, ɛn dɛn wan we de kil dɛn kɔmpin mɔta lman,
54001010	dɛn wan we liv fri layf, dɛn man we de kip dɛn kɔmpin man, dɛn wan we de kech pipul fɔ tɔn dɛn to slev, dɛn wan we de lay, dɛn wan we de lay bɔt dɛn de swɛ se na tru dɛn de tɔk, ɛn ɛnibɔdi we de du ɛni tin we difrɛn frɔm di tru tin we wi dɔn lan una.
54001011	Di tru tin we a lan una de pan di Gud Nyus bɔt di wɔnda ful Gɔd we wi de prez, we tɛl mi di Gud Nyus fɔ tɛl pipul.
54001012	A tɛl Jizɔs Krays, wi Masta, tɛnki. Na in de gi mi trɛnk fɔ du dis wok ɛn na in pik mi fɔ du am bikɔs i si se a go du am gud,
54001013	pan ɔl we fɔstɛm a bin de tɔk bad bɔt am, a bin de fɛt in pipul dɛn ɛn a bin de kɔs am; bɔt Gɔd sɔri fɔ mi bikɔs a nɔ bin no wetin a de du di tɛm we a nɔ bin biliv pan Krays yet,
54001014	ɛn Gɔd we na wi Masta bin so gud to mi we i mek a biliv Krays ɛn we i mek a lɛk mi kɔmpin mɔta lman bikɔs a gɛt wanwɔd wit Krays.
54001015	Na tru wɔd dis ɛn na wɔd we ɔlman fɔ biliv we dɛn se Jizɔs Krays kam na di wɔl fɔ sev dɛn pipul we de pan sin, ɛn na mi na di wan we dɔn sin pas ɔlman.
54001016	Bɔt we Gɔd sɔri fɔ mi, i bin want fɔ sho aw Jizɔs Krays go bia wit mi fɔ mek ɔda pipul si se, if i ebul bia wit mi we dɔn sin pas ɔlman, i go ebul bia wit ɔda pipul we go kam biliv pan am fɔseka dat ɛn gɛt layf we go de sote go.
54001017	Frɔm naw sote go mek wi ɔna ɛn prez di King we bin de, we de naw ɛn we go de sote go, we nɔ de day, ɛn we pɔsin nɔ de si; na in wan gren na Gɔd. Emɛn.
54001018	Timoti, mi pikin, a de fala dɛn mɛsej we Gɔd bin gi dɛn prɔfɛt bɔt yu, so dat wɛn yu yɛri dɛn yu go gɛt di maynd fɔ fɛt dis gud fɛt; dat na fɔ tap dɛn ticha we nɔ de lan pipul di tru tin. Na di wok dis we a gi yu fɔ du.
54001019	Yu fɔ biliv fɔ tru ɛn du wetin yu no se rayt. Sɔm pipul we nɔ bin gri fɔ du wetin dɛn fɔ du, nɔ biliv Krays igen:
54001020	Imɛniɔs na wan ɛn Alɛgza nda na ɔda wan; a dɔn lɛf dɛn gi Setan te dɛn tap fɔ tɔk bad bɔt Gɔd.
54002001	Fɔs tin, a de beg una fɔ pre to Gɔd fɔ unasɛf ɛn fɔ ɔda pipul ɛn tɛl Gɔd tɛnki fɔ ɔlman na wɔl;
54002002	fɔ dɛn wan we de rul ɛn ɔl dɛn bigman, so dat waala nɔ go de na wi layf, wi go gɛt kol at, wi go de waka klos Gɔd ɛn wi nɔ go du ɛni tin we go mek wi shem.
54002003	Na so wi fɔ pre; na dat go mek Gɔd we de sev wi, sati sfay.
54002004	Gɔd want mek ɔlman sev ɛn mek dɛn no wetin tru.
54002005	Na wan gren Gɔd de, ɛn wan pɔsin de midul Gɔd ɛn mɔta lman fɔ bring dɛn togɛda, dat na Jizɔs Krays we insɛf na mɔta lman,
54002006	i sakri fays in layf fɔ tek bay mɔta lman bak. Na di tin dat we, wɛn di rayt tɛm rich, Gɔd sho mɔta lman fɔ mek dɛn no se in want sev dɛn.
54002007	Na dat mek Gɔd pik mi fɔ bi in apɔsul, ɛn fɔ lan dɛn wan we nɔto Ju aw fɔ biliv pan Krays ɛn fɔ mek dɛn no wetin tru. Na tru a de tɔk, a nɔ de lay.
54002008	So a want mek dɛn man dɛn ɔlɔbɔt pre. Dɛn fɔ bi pipul we dɔn gi Gɔd dɛn layf, so dat wɛn dɛn es dɛn an ɔp fɔ pre, dɛn nɔ go vɛks pan pipul ɛn dɛn nɔ go de mɛmba bad fɔ dɛn pipul we ambɔg dɛn.
54002009	A nɔ want mek di uman dɛn de kɔl atɛnshɔn bay di we we dɛn drɛs, dɛn fɔ tek tɛm pik di klos we dɛn de wɛr, ɛn dɛn fɔ drɛs gud, dɛn nɔ fɔ de wɛr dɛn dia klos; dɛn nɔ fɔ de plant dɛn ia fayn tumɔs; dɛn nɔ fɔ wɛr gold ɔ pal.
54002010	Bɔt dɛn fɔ de du dɛn gud wok we uman we kɔl insɛf Gɔdu man fɔ du.
54002011	Uman fɔ sidɔm saful de lan, i fɔ put in yay dɔng.
54002012	A nɔ de gri mek uman tich ɔ tinap oba man ed, i fɔ sidɔm saful.
54002013	Bikɔs na Adam fɔs Gɔd mek, bifo i mek Iv;
54002014	nɔto Adam di snek bin mek ful, na di uman; na dat mek di uman sin.
54002015	Bɔt uman go sev wɛn i de bɔn pikin, if i biliv Krays, if i lɛk pipul, if i de fɔ Gɔd ɛn if i de kɔntrol insɛf pan ɔltin.
54003001	Na tru dɛn kin tɔk we dɛn kin se: If man want bi ova sia na gud gud wok i want du so.
54003002	Ova sia nɔ fɔ gɛt bɔt na in layf; na wan wɛf nɔmɔ i fɔ gɛt, i fɔ bi siryɔs pɔsin, i fɔ ebul kɔntrol insɛf, i fɔ de biev lɛkɛ pɔsin wit sɛns; i fɔ opin in os to tre nja; i fɔ ebul tich pipul;
54003003	i nɔ fɔ de drɔnk, i nɔ fɔ de vɛks kwik kwik, i nɔ fɔ de mek plaba; i nɔ fɔ lɛk mɔni;
54003004	i fɔ si dat ɔltin de go fayn na in os, i fɔ mek in pikin dɛn rɛspɛkt am ɛn yɛri in wɔd.
54003005	If pɔsin nɔ ebul mek ɔltin fayn na in yon os, aw i go ebul mek ɔltin fayn na Gɔd in chɔch?
54003006	I nɔ fɔ bi man we jɛs no Krays bikɔs sɔntɛm i go prawd, ɛn dat go mek Gɔd kɔndɛm am lɛkɛ aw i bin kɔndɛm Setan.
54003007	I fɔ bi man we pipul we nɔto Kristiɛn sɛf de tɔk gud bɔt, so dat shem nɔ go mit am ɛn i nɔ go fɔdɔm insay Setan in trap.
54003008	Dɛn wan we de ɛp fɔ du Gɔd wok na chɔch, dɛnsɛf fɔ siryɔs, dɛn fɔ min wetin dɛn se; dɛn nɔ fɔ de drɔnk, dɛn nɔ fɔ want plɛnti tin fɔ dɛnsɛf;
54003009	dɛn fɔ biliv di tru tin we Gɔd tɛl dɛn wit ɔl dɛn at; ɛn dɛn nɔ fɔ dawt se wetin dɛn biliv na di rayt tin.
54003010	Na fɔ tray dɛn fɔs, if dɛn du wɛl, una kin mek dɛn bigin ɛp fɔ du Gɔd wok na chɔch.
54003011	Dɛn wɛf sɛf fɔ siryɔs, dɛn nɔ fɔ de kongosa; dɛn fɔ soba, dɛn fɔ ebul kɔntrol dɛnsɛf, ɛn dɛn fɔ de waka tret ɔltɛm.
54003012	Man we de ɛp fɔ du Gɔd wok na chɔch fɔ gɛt wan wɛf ɛn fɔ ebul manej in wɛf ɛn pikin dɛn biznɛs gud.
54003013	Dɛn wan we du dɛn wok gud go gɛt rɛspɛkt ɛn dɛn nɔ go de dawt ɛn fred wɛn dɛn de tɔk bɔt di biliv we dɛn biliv pan Jizɔs.
54003014	A de abop fɔ kam fɛn yu, i nɔ go te igen, bɔt a de rayt dɛn tin ya so dat
54003015	if sɔntin sɛf mek a te fɔ kam, dis lɛta ya go mek yu no aw wi fɔ de du wɛn wi de wit Gɔd in pipul dɛn, dat na Gɔd we gɛt layf sote go, in chɔch, ɛn Gɔd in chɔch na di bakbon fɔ di tru tin we wi de tɛl pipul.
54003016	Nɔbɔdi nɔ go dinay se di sikrit we de insay wi rilijɔn na big wan: I kam lɛkɛ mɔtalman, Gɔd in Spirit sho se i rayt fɔ du dat. Enjɛl dɛn si am. Pipul tɔk bɔt am ɔlɔbɔt na dɛn difrɛn neshɔn. Pipul na wɔl bin biliv pan am, Gɔd tek am go ɛvin, ɛn put am na in raytan.
54004001	Gɔd in Spirit dɔn tɔk plen wan se tɛm go kam we sɔm pipul go lɛf fɔ biliv Gɔd; dɛn go de du wetin dɛn spirit we de lay tɛl dɛn fɔ du, ɛn dɛn go de fala wetin dɛbul lan dɛn.
54004002	Na dɛn pipul we de lay, de lan pipul dɛn tin ya i tan lɛkɛ dɛn dɔn bɔn dɛn at na faya ɛn dat mek dɛn nɔ gɛt kɔnshɛns igen.
54004003	Dɛn man ya de tɛl pipul se i nɔ rayt fɔ mared ɛn i nɔ rayt fɔ it sɔm kayn tin dɛn. Bɔt Gɔd mek dɛn tin ya fɔ it, ɛn dɛn pipul we biliv am ɛn no wetin tru, kin it dɛn afta dɛn dɔn pre ɛn tɛl Gɔd tɛnki.
54004004	Ɔltin we Gɔd mek gud, so pɔsin nɔ fɔ luk se sɔm tin dɛn nɔ gud fɔ it, if i dɔn tɛl Gɔd tɛnki.
54004005	Na Gɔd in wɔd ɛn di pre we pɔsin de pre de mek Gɔd put in blɛsin pan di it.
54004006	If yu tɛl wi brɔda dɛn fɔ du dɛn tin ya we a tɛl yu, yu go de du Jizɔs Krays in wok gud, ɛn dat go sho se yu put ɔl yu at pan dɛn tru tin we yu biliv ɛn dɛn tru tin ya we a lan yu, we gud, we yu de fala.
54004007	Nɔ lisin to dɛn stori we nɔ tru ɛn we nɔ de tɔk ɛni tin bɔt Gɔd. Tren yusɛf fɔ liv fɔ Gɔd nɔmɔ.
54004008	I gud fɔ tren di bɔdi, bɔt fɔ tren di spirit gud pas ɔl, bikɔs i go ɛp yu na dis layf ɛn na da layf we go de sote go.
54004009	Na tru wɔd dis we pɔsin fɔ biliv ɛn we i nɔ fɔ dawt at ɔl.
54004010	Na dat mek wi de wok tra nga wan ɛn wi de tray, bikɔs wi abop pan Gɔd we gɛt layf sote go, we de fɔ sev ɔlman, ɛn mɔso, dɛn wan we biliv pan Krays.
54004011	Yu fɔ de lan pipul dɛn tin ya ɛn tɛl dɛn fɔ du dɛn.
54004012	Nɔ mek nɔbɔdi se bikɔs yu smɔl yu nɔ go ebul du dis wok. Na yu fɔ sho dɛn pipul we biliv Gɔd aw dɛn fɔ de du bay aw yu de tɔk, aw yu de du, aw yu lɛk pipul, aw yu biliv Gɔd, ɛn di kayn layf we yu liv.
54004013	Te a kam, yu fɔ de tray ɔltɛm fɔ rid dɛn tin we rayt na Gɔd in Buk bifo ɔlman, fɔ tɔk to pipul bɔt dɛn tin ya ɛn fɔ lan dɛn dɛn tru tin we dɛn fɔ no bɔt Gɔd.
54004014	Nɔ lɛf fɔ du da tin we yu sabi fɔ du, we Gɔd bin mek yu ebul du da tɛm we dɛn prɔfɛt bin tɔk wetin Gɔd tɛl dɛn fɔ yu, ɛn dɛn bigman na chɔch bin put dɛn an pan yu ed ɛn pre fɔ yu.
54004015	Yu fɔ de du dɛn tin ya ɔltɛm ɛn put ɔl yu at pan dɛn, mek ɔlman go si se yu wok de go bifo.
54004016	Yu fɔ bikya ful wetin yu de du ɛn wetin yu de lan pipul. Nɔ fɔ lɛf fɔ du dɛn tin ya; if yu de du dɛn ɔltɛm yu go sev yusɛf ɛn ɔl dɛn wan we de lisin to yu.
54005001	Yu nɔ fɔ ala pan man we big pas yu, yu fɔ tɔk to am lɛkɛ se na yu papa. Yu fɔ tek dɛn yɔngman lɛkɛ yu brɔda dɛn;
54005002	dɛn big uman dɛn lɛkɛ yu mama; dɛn yɔng uman lɛkɛ yu sista dɛn, yu nɔ fɔ go tu fa wit dɛn.
54005003	Yu fɔ rɛspɛkt dɛn mare du man we dɛn man dɔn day, we nɔ gɛt nɔbɔdi fɔ ɛp dɛn.
54005004	Bɔt if uman we in man dɔn day gɛt pikin ɔ gra npi kin, in pikin ɔ gra npi kin fɔ du wetin ɔl pikin ɛn gra npi kin fɔ du fɔ dɛn mami ɛn dadi ɛn fɔ dɛn grani ɛn gra ndadi dɛn fɔ gi dɛn ɔl wetin dɛn fɔ gɛt, bikɔs if dɛn du dat, Gɔd go sati sfay wit dɛn.
54005005	Uman we in man dɔn day we nɔ gɛt nɔbɔdi fɔ mɛn am go abop pan Gɔd ɛn i go de pre de ɛn nɛt de aks Gɔd fɔ ɛp am.
54005006	Bɔt uman we in man dɔn day we jɛs liv fɔ ɛnjɔy layf, na uman we dɔn day pan ɔl we i gɛt layf.
54005007	Tɛl dɛn pipul ya fɔ du dɛn tin we a tɛl dɛn fɔ du, so dat nɔbɔdi nɔ go blem dɛn fɔ ɛni tin.
54005008	If ɛnibɔdi nɔ de mɛn in fambul dɛn, pati kla in yon mami ɛn dadi, da pɔsin de de du lɛkɛ se fɔ biliv pan Gɔd nɔ min natin, i wɔs pas pɔsin we nɔ biliv pan Gɔd wan de.
54005009	Nɔ put ɛni uman we in man dɔn day in nem dɔng na rɛji sta wit dɛn ɔda uman dɛn we dɛn man dɔn day te i dɔn rich siksti ia. Pantap dat, na wan tɛm nɔmɔ i fɔ dɔn mared,
54005010	ɛn ɔlman fɔ no am fɔ di gud tin dɛn we i de du: i fɔ bi uman we tren in pikin dɛn gud, we kin du gud fɔ tre nja, we kin wok fɔ di Kristiɛn dɛn, we kin ɛp dɛn pipul we de pan trɔbul, ɛn we kin du ɔl kayn gud wok.
54005011	Nɔ put dɛn yɔng uman we dɛn man dɔn day we nɔ rich siksti ia yet dɛn nem dɔng, bikɔs wɛn dɛn want mared bad bad, dɛn kin lɛf fɔ fala Krays,
54005012	so dɛn kin mek Gɔd kɔndɛm dɛn bikɔs dɛn brok di prɔmis we dɛn bin dɔn prɔmis fɔs fɔ fala Krays.
54005013	Pantap dat, dɛn kin jɛs de go frɔm os to os aydul wan, dɛn kin de kongosa, de bizabɔdi, ɛn tɔk bɔt tin we dɛn nɔ fɔ tɔk bɔt.
54005014	So a fil se i bɛtɛ mek dɛn yɔng uman we dɛn man dɔn day mared bak, gɛt pikin ɛn wok mek dɛn man ɛn pikin biznɛs rayt, so dat dɛn pipul we nɔ lɛk wi nɔ go ebul tɔk ɛni bad tin bɔt wi.
54005015	Sɔm pan dɛn uman we dɛn man dɔn day dɔn lɛf fɔ fala Krays, na Setan dɛn de fala naw.
54005016	Bɔt if ɛni Kristiɛn uman gɛt sɔm fambul dɛn we dɛn man dɔn day, na in fɔ mɛn dɛn, i nɔ fɔ mek di chɔch gɛt da wɔri de, so dat di chɔch kin fri fɔ mɛn dɛn uman we dɛn man dɔn day, we nɔ gɛt nɔbɔdi fɔ mɛn dɛn.
54005017	Dɛn bigman we de du dɛn chɔch lida wok gud, pati kla di wan dɛn we de wok tra nga wan fɔ tɛl pipul bɔt Gɔd ɛn tich, fɔ gɛt gud pe ɛn rɛspɛkt.
54005018	Lɛkɛ aw dɛn rayt na Gɔd in Buk, we dɛn se, “Nɔ fɔ tay dɛn ebi kaw dɛn mɔt wɛn dɛn de mas rɛs fɔ mek di kanda kɔmɔt” ɛn igen “Wokman fɔ gɛt di pe we i wok fɔ”.
54005019	Yu nɔ fɔ lisin if dɛn se wan bigman du tin we nɔ rayt, pas if na tu ɔ tri pɔsin we si, tɔk am.
54005020	Yu fɔ tɔk pan ɔl dɛn wan we nɔ gri lɛf fɔ sin, bifo dɛn kɔmpin, mek dɛn kɔmpin go fred fɔ sin.
54005021	Bifo Gɔd, Jizɔs Krays, ɛn in gud enjɛl dɛn, a de tɛl yu fɔ du dɛn tin ya; trit ɔlman di sem we, pɔsin we na yu padi ɛn pɔsin we nɔto yu padi.
54005022	Nɔ ɔri fɔ put yu an pan pɔsin ed fɔ pre fɔ am fɔ mek i go du Gɔd wok. Nɔ miks wit ɔda pipul fɔ sin; sin nɔ fɔ de na yu layf.
54005023	Nɔ jɛs de drink wata nɔmɔ, tek lili wayn fɔ mek yu it go go dɔng gud ɛn fɔ we yu kin de sik sik.
54005024	Sɔm pipul kin sin ɛn ɔlman kin si wetin dɛn de du ɛn dɛn kin no se Gɔd ɔ mɔta lman go jɔj dɛn, bɔt sɔm pipul kin sin ɛn nɔbɔdi nɔ no naw, bɔt pipul go no bambay.
54005025	Semwe so, ɔlman kin si ɛn no wok we gud, bɔt if dɛn nɔ si am wantɛm so sɛf, di gud wok nɔ go ayd te go.
54006001	Ɔl dɛn Kristiɛn pipul we na slev fɔ luk se dɛn masta dɛn na pipul we dɛn fɔ rɛspɛkt, so dat nɔbɔdi nɔ go tɔk bad bɔt Gɔd in nem ɔ tɔk bad bɔt dɛn tin we wi de lan dɛn.
54006002	Dɛn slev we dɛn masta na Kristiɛn nɔ fɔ se bikɔs dɛn ɔl na brɔda, dɛn nɔ go gi dɛn rɛspɛkt. Dɛn fɔ du dɛn wok bɛtɛ sɛf, bikɔs di wok we dɛn de du go bɛni fit dɛn masta we na Kristiɛn ɛn we lɛk Gɔd, lɛkɛ dɛnsɛf. Yu fɔ de lan pipul dɛn tin ya ɛn yu fɔ de tɛl pipul bɔt dɛn.
54006003	Ɛnibɔdi we de lan pipul difrɛn tin ɛn we nɔ gri wit di tru wɔd dɛn we wi Masta Jizɔs tɔk, dat na aw wi de lan pipul fɔ waka wit Gɔd,
54006004	da pɔsin de prawd bad ɛn i nɔ sabi natin; i jɛs lɛk fɔ de agyu ɛn mek plaba fɔ wan wan wɔd dɛn, ɛn dat bad bikɔs i de mek pipul jɛlɔs dɛn kɔmpin, i de mek dɛn nɔ gɛt wanwɔd, i de mek dɛn kɔs dɛn kɔmpin ɛn mek dɛn luk se dɛn kɔmpin want du dɛn bad;
54006005	ɛn i de mek dɛn man we nɔ de tink rayt ɛn we nɔ sabi igen wetin tru bɔt Krays, agyu ɔltɛm. Dɛn fil se Gɔd yon we na in fɔ tek jɛntri. Yu nɔ fɔ gɛt natin fɔ du wit dɛn.
54006006	Fɔ du wetin Gɔd want de mek pɔsin jɛntri, if da pɔsin de sati sfay wit in layf ɛn gladi fɔ di wok we i de du.
54006007	Wi nɔ bring natin kam na dis wɔl, wi nɔ go kɛr natin go.
54006008	If wi gɛt it fɔ it ɛn klos fɔ wɛr nɔmɔ, wi fɔ sati sfay.
54006009	Bɔt dɛn wan we want jɛntri go want du bad, ɛn dɛn fulish tin we dɛn want we nɔ gud fɔ dɛn, na trap we de mek dɛn layf pwɛl ɔltogɛda.
54006010	Fɔ lɛk mɔni de mek pɔsin du ɔl kayn bad tin. Sɔm Kristiɛn dɛn we bin want mɔni bad bad dɔn lɛf fɔ fala Gɔd, bɔku waala dɔn pwɛl dɛn at.
54006011	Bɔt yu we de wok fɔ Gɔd nɔ fɔ miks pan ɔl dɛn tin ya. Tray fɔ de waka tret, fɔ de du lɛkɛ aw Gɔd want, fɔ biliv Gɔd, fɔ lɛk pipul, fɔ de bia ɛn fɔ de du tin saful, saful.
54006012	Fɛt fɔ di biliv we yu biliv pan Krays we gud, ɛn ol di layf we go de sote go we yu gɛt wit Gɔd, gud; na Gɔd kɔl yu fɔ gi yu da layf de ɛn na bɔt dat yu dɔn tɔk plen wan bifo plɛnti pipul.
54006013	Bifo Gɔd we de gi ɔltin layf, ɛn bifo Jizɔs Krays we nɔ fred fɔ tɔk bɔt insɛf bifo da gɔvna we dɛn kɔl Pɔnchɔs Paylet, a de tɛl yu dɛn tin ya:
54006014	Yu fɔ du ɔl wetin a dɔn tɛl yu, yu nɔ fɔ miks pan sin, so dat nɔbɔdi nɔ go blem yu frɔm naw te wi Masta Jizɔs kam bak.
54006015	Gɔd we na di wan gren Rula we gɛt prez, di King fɔ ɔl dɛn king, di Masta fɔ ɔl dɛn masta go mek pipul si Krays wɛn di rayt tɛm rich.
54006016	Na in wan gren nɔ de day, ɛn i de na layt we mɔta lman nɔ ebul kam klos, nɔ mɔta lman nɔ si am yet ɛn nɔ mɔta lman nɔ ebul si am. Mek wi rɛspɛkt am ɛn mek in pawa rul di wɔl sote go! Emɛn.
54006017	As fɔ dɛn wan we jɛntri na dis wɔl, tɛl dɛn mek dɛn nɔ prawd, ɛn mek dɛn nɔ abop pan dɛn jɛntri, we sɔntɛm nɔ go de tumara; mek dɛn abop pan Gɔd we de gi wi ɔltin plɛnti plɛnti fɔ mek wi at gladi.
54006018	Dɛn yon jɛntri fɔ bi di plɛnti plɛnti gud wok we dɛn de du, dɛn fɔ fri an ɛn dɛn fɔ lɛk fɔ sheb wetin dɛn gɛt.
54006019	If dɛn du dat dɛn go rɛdi fɔ di tɛm we gɛt fɔ kam, so dat dɛn go gɛt da layf we na di tru layf.
54006020	Duya, Timoti, kip ɔl dɛn tin we a dɔn tɛl yu insay yu at ɛn du dɛn ɔltɛm. Nɔ miks pan dɛn tɔk ɛn dɛn fulish plaba we nɔ gɛt natin fɔ du wit Gɔd, we sɔm pipul de mistek kɔl “sabi”.
54006021	Sɔm pipul we bin se dɛn “sabi” dɛn tin ya, nɔ no usay dɛn de tide, dɛn nɔ biliv Gɔd igen. Mek Gɔd sho una ɔl aw i gud.
55001001	Na mi Pɔl, we dɔn bi Krays Jizɔs in apɔsul bikɔs Gɔd want mi fɔ bi so, na mi Gɔd sɛn fɔ kam tɔk bɔt di layf we i prɔmis fɔ gi wi, ɛn we wi gɛt bikɔs wi gɛt wanwɔd wit Krays Jizɔs.
55001002	Na mi de rayt to mi pikin, Timoti, we a lɛk. Mek Gɔd we na wi Masta Jizɔs Krays in Papa sho yu aw i gud, mek i sɔri fɔ yu ɛn mek i gi yu kol at.
55001003	A tɛl Gɔd tɛnki ɛn a de du in wok lɛkɛ aw i want mi fɔ du am, lɛkɛ aw mi gra npapa-papa dɛn bin de du. Wɛn a de pre fɔ yu de ɛn nɛt a kin tɛl am tɛnki.
55001004	A mɛmba we yu bin de kray di tɛm we a bin lɛf yu, ɛn a want si yu bad, so dat mi at go gladi.
55001005	A mɛmba aw yu biliv Gɔd wit ɔl yu at lɛkɛ yu grani Lɔis ɛn yu mami Yuna ysi. A shɔ se yusɛf biliv Gɔd lɛkɛ dɛn.
55001006	Na dat mek a de mɛmba yu fɔ bigin yus di spɛshal pawa bak we Gɔd bin gi yu da tɛm we a bin put mi an na yu ed ɛn pre fɔ yu.
55001007	Di Spirit we Gɔd dɔn gi wi nɔto spirit we de mek wi fred, i de mek wi gɛt maynd, i de put lɛk na wi at ɛn i de mek wi ebul kɔntrol wisɛf.
55001008	So yu nɔ fɔ fred fɔ tɔk bɔt wi Masta in wok; ɛn yu nɔ fɔ shem fɔ mi we de na jel fɔseka di Masta. Bɔt, yu fɔ gɛt yu yon pan di sɔfa we dɛn Kristiɛn de sɔfa fɔseka di Gud Nyus, wit di pawa we Gɔd gi yu fɔ mek yu ebul bia.
55001009	Gɔd nɔ sev wi ɛn kɔl wi fɔ bi in yon pipul fɔseka ɛni tin we wi dɔn du, bɔt na fɔseka wetin in bin dɔn mekɔp fɔ du bifo di wɔl bigin ɛn bikɔs i gud. Na tru Jizɔs Krays i mek wi no di gud we i du.
55001010	Gɔd dɔn sho wi di gud we i du plen wan naw, we wi Sevyɔ, Jizɔs Krays dɔn kam. I dɔn pwɛl di pawa we day bin gɛt pan mɔta lman, ɛn i dɔn mek pipul no bɔt da layf we go de sote go, bay di Gud Nyus we wi de tɛl dɛn.
55001011	Gɔd dɔn pik mi fɔ sɛn mi go lɛkɛ apɔsul fɔ tɛl pipul di Gud Nyus ɛn fɔ lan dɛn bɔt am,
55001012	ɛn na di rizin dis we mek a de sɔfa ɔl dɛn tin ya. Bɔt a nɔ de dawt at ɔl, bikɔs a no di wan we a abop pan; a no fɔ tru se i ebul kip ɔl wetin i dɔn gi mi fɔ du sote di de we Krays go kam bak.
55001013	Dɛn tru wɔd we a tɛl yu, yu fɔ put ɔl yu at pan dɛn; na dɛn yu fɔ de fala pan ɛni tin we yu de du, yu nɔ fɔ lɛf fɔ biliv Gɔd lɛkɛ aw yu biliv am naw, ɛn yu nɔ fɔ tap fɔ lɛk yu kɔmpin. Na bikɔs wi gɛt wanwɔd wit Jizɔs Krays mek wi ebul biliv Gɔd ɛn lɛk wi kɔmpin so.
55001014	Kip dɛn gud tin ya we Gɔd dɔn gi yu bay in Spirit, we de insay wi, in pawa.
55001015	Yu no se ɔlman na wan pat na Eshya bin lɛf mi go. Fijɛlɔs insɛf wit Amo ji nis dɔn lɛf mi go.
55001016	Mek di Masta blɛs Onɛsifɔrɔs wit in wɛf ɛn pikin dɛn bikɔs i kɔrej mi plɛnti tɛm. I nɔ shem bikɔs a de jel,
55001017	bɔt jɛs i rich Rom so, i bigin luk fɔ mi wantɛm te i si mi.
55001018	Lɛ Masta Jizɔs Krays mek Gɔd di Masta sɔri fɔ am di de we Jizɔs go kam bak! Yusɛf no di wok we i du na Ɛfisɔs.
55002001	Yu, mi pikin, lɛ di gud we Gɔd de du fɔ wi, bikɔs wi gɛt wanwɔd wit Jizɔs Krays, mek yu tinap tra nga.
55002002	Dɛn wɔd we yu kin yɛri a de tɛl plɛnti pipul, yusɛf fɔ tɛl dɛn pipul we yu kin abop pan, we go kip dɛn na dɛn at, so dat dɛnsɛf go ebul lan ɔda pipul dɛn sem tin ya.
55002003	Yusɛf fɔ sɔfa yu yon, bikɔs yu na Krays Jizɔs in soja man ɛn natin nɔ go pul yu biɛn am.
55002004	Ɛni soja man we de na ami go want fɔ mek di ɔfisa we na in bɔs sati sfay wit am, so i nɔ go miks pan dɛn tin we dɛn pipul we nɔto soja man dɛn de du.
55002005	Man we de rɔnres nɔ go win di kɔp pas nɔmɔ i de fala di rul dɛn.
55002006	Fama we dɔn wok tranga na in fam na in fɔs fɔ gɛt pan di tin dɛn we gro.
55002007	Tink bɔt ɔl wetin a de tɛl yu, di Masta go mek yu ɔnda stand ɔltin.
55002008	Mɛmba Jizɔs Krays, we Gɔd mek rayz frɔm di grev, we kɔmɔt na Devid in fambul layn, ɛn we a de tɔk bɔt wɛn a de tɛl pipul di Gud Nyus.
55002009	A de sɔfa bikɔs a de tɛl pipul di Gud Nyus, dɛn chen mi sɛf lɛkɛ jelman, bɔt dɛn nɔ go chen Gɔd in wɔd;
55002010	na dat mek a de bia ɔltin fɔseka dɛn pipul we Gɔd dɔn pik, so dat dɛnsɛf go sev if dɛn gɛt wanwɔd wit Krays Jizɔs ɛn dɛn go gɛt di tru layf we de na ɛvin sote go.
55002011	Na tru dɛn kin tɔk we dɛn kin se: “If wi day wit am, wi go liv wit am.
55002012	If wi nɔ lɛf fɔ bia, wi go rul wit am. If wi se wi nɔ no am, insɛf go se in nɔ no wi.
55002013	If wi nɔ du wetin i tɛl wi, in go stil de du wetin i dɔn tɛl wi se in go du, bikɔs i nɔ go lay pan insɛf.”
55002014	Mɛmba yu pipul dɛn bɔt dɛn wɔd ya, ɛn wɔn dɛn siryɔs wan bifo Gɔd mek dɛn nɔ fɛt fɔseka dɛn wɔd we nɔ min natin. Dat nɔ de ɛp ɛnibɔdi, bifo dat i de mek dɛn pipul we de lisin, nɔ biliv Gɔd.
55002015	Tray gud mek Gɔd sati sfay wit yu, bikɔs i si se yu na wokman we nɔ de shem fɔ du in wok ɛn yu de lan pipul di tru wɔd bɔt Gɔd, aw yu fɔ lan dɛn.
55002016	Nɔ lisin to dɛn fulish tɔk we nɔ gɛt natin fɔ du wit Gɔd, ɛn we jɛs de mek pipul lɛf fɔ fala Gɔd mɔ ɛn mɔ.
55002017	Di tin we dɛn de lan pipul tan lɛkɛ sofut we de it di say we i de pan di bɔdi go insay. Tu pan dɛn ticha ya na Imɛniɔs ɛn Faylitɔs.
55002018	Dɛn nɔ biliv wetin tru igen, dɛn de tɔk se di tɛm we pipul we dɔn day go rayz frɔm dɛn grev dɔn pas; dat de mek sɔm pipul we bin biliv, bigin dawt.
55002019	Bɔt natin nɔ go shek di tranga fawndeshɔn we Gɔd dɔn mek; di wɔd dɛn we rayt pan di fawndeshɔn na dɛn dis: “Di Masta sabi di wan dɛn we na in yon” ɛn “Ɛnibɔdi we se in blant di Masta fɔ lɛf fɔ du dɛn tin we nɔ rayt.”
55002020	Insay jɛntri man os yu kin gɛt ɔl kayn plet ɛn pan: silva wan dɛn, gold wan dɛn, sɔm we dɛn tek bod mek, sɔm we dɛn tek kle mek; sɔm na fɔ yus wan tɛm nɔmɔ fɔ big biznɛs, sɔm na fɔ yus ɛvri de.
55002021	So if pɔsin lɛf fɔ du ɔl kayn bad tin, Gɔd go yus am fɔ du dɛn spɛshal wok bikɔs di pɔsin dɔn gi in Masta ɔl in layf ɛn i de du ɔl di wok we in Masta gi am fɔ du, ɛn i rɛdi fɔ du ɔl kayn gud wok.
55002022	Nɔ du dɛn tin we dɛn yɔng pipul dɛn at kin gi dɛn fɔ du we dɛn nɔba ebul kɔntrol; tray fɔ de du wetin rayt na Gɔd yay, tray fɔ abop pan Gɔd, fɔ lɛk ɔlman ɛn fɔ mek kol at de; yu fɔ tray fɔ de du ɔl dɛn tin ya wit ɔl dɛn pipul we gɛt klin at ɛn we de pre mek di Masta ɛp dɛn.
55002023	Nɔ miks pan dɛn fulish agyumɛnt we pipul we nɔ sabi natin de gɛt; yu no se na plaba dɛn kin ɛnd pan.
55002024	Di pɔsin we de du Gɔd wok nɔ fɔ mek plaba, i fɔ gud to ɔlman; i fɔ bi gud ticha we de bia,
55002025	we nɔ de tek pawa tɔk to dɛn wan we nɔ si wit am. I de go kɛlɛkɛlɛ wit dɛn bikɔs i no se sɔntɛm Gɔd go gi dɛn di chans fɔ sɔri fɔ dɛn bad trik ɛn kam no di tru tin we dɛn fɔ biliv.
55002026	Da tɛm de dɛn go kechɔp se wetin dɛn bin de du nɔ rayt ɛn dɛn go kɔmɔt insay Setan in trap; Setan bin dɔn kech dɛn ɛn i bin de mek dɛn du wetin i want.
55003001	Nɔ fɔgɛt dis: Jɛs bifo Jizɔs kam bak di tɛm go tra nga.
55003002	Pipul go de mɛmba dɛnsɛf nɔmɔ, dɛn go want ɔltin, dɛn go de bost ɛn dɛn go prawd; dɛn go de kɔs, dɛn nɔ go de yɛri dɛn mami ɛn dadi wɔd, dɛn nɔ go de tɛl tɛnki fɔ ɛni gud we pɔsin du fɔ dɛn, dɛn nɔ go lɛk Gɔd biznɛs;
55003003	dɛn nɔ go de du gud, dɛn nɔ go gɛt sɔri at, dɛn go de tɔk bad bɔt pipul, dɛn nɔ go ebul kɔntrol dɛnsɛf, ɛn dɛn go wayl if pɔsin ambɔg dɛn; dɛn nɔ go lɛk ɛni tin we gud;
55003004	dɛn nɔto pipul we ɛnibɔdi go abop pan; dɛn nɔ go bisin if dɛn de du tin we bad ɛn dɛn go prawd bad; dɛn go lɛk fɔ ɛnjɔy dɛnsɛf, dɛn nɔ go lɛk Gɔd;
55003005	dɛn go de fɔm ipo krit lɛkɛ se dɛn bisin bɔt Gɔd wok, bɔt dɛn nɔ go biliv se Gɔd gɛt pawa. Nɔ miks wit dɛn pipul ya.
55003006	Sɔm pan dɛn de go na pipul os, go tɔn dɛn uman dɛn at we nɔ no wetin dɛn de pan bikɔs dɛn sin de mɔna dɛn ɛn dɛn de du ɛni tin we dɛn at gi dɛn fɔ du;
55003007	dɛn uman ya de tray fɔ lan, bɔt dɛn nɔ ebul no wetin tru.
55003008	Lɛkɛ aw Janiz ɛn Jambriz nɔ bin de fɔ Mozis, na semwe so, dɛn man ya nɔ de fɔ di tru tin dɛn na pipul we nɔ de tink rayt ɛn nɔto di rayt tin dɛn biliv bɔt Gɔd.
55003009	Bɔt dɛn nɔ go go fa, bikɔs ɔlman go si aw dɛn ful, lɛkɛ aw i bin bi to Janiz ɛn Jambriz.
55003010	Bɔt yu dɔn yɛri dɛn tin we a lan yu, yu dɔn si aw a de du, ɛn yusɛf no wetin a want du na layf; yu dɔn no wetin a biliv, yu dɔn no aw a de bia, aw a lɛk pipul, aw a tinap tra nga.
55003011	Yu no aw pipul de fɛt mi, ɛn di sɔfa we a de sɔfa. Yu no ɔl wetin bin bi to mi na Antiɔk, Aykonyɔm ɛn Listra, di bad bad tin dɛn we pipul du mi, we a bia! Bɔt wi Masta pul mi pan dɛn ɔl.
55003012	Pipul go fɛt ɔl dɛn wan we gɛt wanwɔd wit Jizɔs Krays, we want fɔ liv dɛn layf lɛkɛ aw Gɔd want dɛn fɔ liv am.
55003013	Wikɛd pipul ɛn dɛn wan we de mek pipul ful go de wɔs mɔ ɛn mɔ, dɛn go de mek plɛnti mɔ pipul ful ɛn dɛn go de mek dɛnsɛf ful.
55003014	Bɔt yu nɔ fɔ lɛf fɔ biliv di tru tin dɛn we yu dɔn lan ɛn we yu biliv gud wan. Yu no dɛn wan we bin de tich yu,
55003015	ɛn yu fɔ mɛmba se frɔm we yu smɔl, yu dɔn no dɛn tin we rayt na Gɔd in Buk we de mek yu no se yu fɔ biliv pan Jizɔs fɔ mek yu sev.
55003016	Na Gɔd tɛl pipul ɔltin we rayt na in Buk, ɛn ɔl dɛn tin de gud fɔ mek pipul lan di tru tin, fɔ mek dɛn no dɛn tin we dɛn de du we nɔ rayt, fɔ mek dɛn wan we nɔ de du rayt bigin du wetin rayt, ɛn fɔ tɛl dɛn aw fɔ liv di layf we Gɔd want dɛn fɔ liv,
55003017	so dat ɛnibɔdi we de du Gɔd wok go gɛt ɔl wetin i fɔ gɛt ɛn bi wetin i fɔ bi so dat i go ebul du ɔl kayn gud wok lɛkɛ aw i fɔ du am.
55004001	A de wɔn yu siryɔs wan bifo Gɔd ɛn bifo Krays Jizɔs we go jɔj dɛn wan we nɔ day yet ɛn dɛn wan we dɔn day: bikɔs Krays gɛt fɔ kam bak na wɔl ɛn rul lɛkɛ King, a de tɛl yu,
55004002	fɔ de tɛl pipul di mɛsej we Gɔd gi yu ɔltɛm, wɛn dɛn de lisin ɔ wɛn dɛn nɔ want lisin; yu fɔ sho pipul wetin rayt fɔ du; yu fɔ tɛl dɛn wan we no se wetin dɛn de du nɔ rayt, fɔ tap; yu fɔ tɔk to dɛn mek dɛn waka tret; ɛn bia wit dɛn ɔltɛm wɛn yu de lan dɛn dɛn tin ya.
55004003	Di tɛm go kam we pipul nɔ go want yɛri dɛn tin we ɔda pipul de lan dɛn we gud fɔ dɛn, bɔt dɛn go de fala wetin dɛn at gi dɛn fɔ du, ɛn dɛn go de gɛda mɔ ɛn mɔ ticha dɛn we go de tɛl dɛn tin we dɛn lɛk fɔ yɛri.
55004004	Dɛn go lɛf fɔ lisin Gɔd yon mɛsej we tru, dɛn go put dɛn ed pan dɛn stori we mɔta lman mek.
55004005	Bɔt yu fɔ kɔntrol yusɛf ɔltɛm; yu fɔ bia wɛn yu de sɔfa, yu fɔ de tɛl pipul di Gud Nyus, ɛn yu fɔ du ɔl wetin pɔsin we de wok fɔ Gɔd fɔ du.
55004006	Fɔ mi yon pat, di tɛm dɔn rich fɔ mek a day lɛkɛ sakri fays fɔ Gɔd; di tɛm dɔn kam fɔ mek a lɛf dis layf.
55004007	Di rɔn we a bin de rɔn fɔ mi Masta dɔn dɔn, a dɔn rich di say we fɔ tap, a nɔ lɛf fɔ biliv pan Gɔd, a nɔ lɛf fɔ lan pipul dɛn tin we wi biliv bɔt Gɔd.
55004008	Bikɔs a dɔn rich di say we a fɔ tap, di prayz we a wok fɔ de wet mi, na di prayz dat we ɛnibɔdi we de waka tret wit Gɔd go gɛt, di Masta we de jɔj rayt go gi mi di prayz di de we i go kam bak; ɛn nɔto mi nɔmɔ i go gi, i go gi ɔl dɛn wan we go gladi fɔ si am wɛn i kam.
55004009	Tray mek yu kam to mi, nɔ te igen.
55004010	Bikɔs Dimas lɛk dɛn tin we de na di wɔl, i dɔn lɛf mi go; i dɔn go Tɛsalonayka. Krɛsɛns go Galeshya, Taytɔs go Dalme shya.
55004011	Na Lyuk nɔmɔ de wit mi naya. Bring Mak kam wit yu wɛn yu de kam, bikɔs in kin de ɛp mi fɔ du di wok.
55004012	A sɛn Taychikɔs go Ɛfisɔs.
55004013	Wɛn yu de kam, bring mi kot we a lɛf to Kapos we de na Troas, ɛn mi buk dɛn, nɔ fɔgɛt dɛn wan we dɛn tek bif kanda mek, na dɛn a want bad.
55004014	Alɛgza nda we na bla ksmit du mi bad bad tin. Gɔd go pe am fɔ wetin i du.
55004015	Yusɛf fɔ bikya ful wit am, bikɔs i nɔ want yɛri di mɛsej we wi de tɛl pipul at ɔl, ɛn ɔltɛm i de tɔk bad bɔt am.
55004016	Di fɔs tɛm we a go kot, nɔbɔdi nɔ bin tinap fɔ mi; ɔlman lɛf mi. Mek Gɔd nɔ mak dɛn fɔ dat!
55004017	Bɔt di Masta bin de wit mi ɛn i gi mi pawa, we mek a ebul tɛl pipul ɔl di mɛsej, mek ɔl dɛn wan we nɔto Ju, yɛri; ɛn i mek a nɔ go insay layɔn mɔt.
55004018	If ɛni bad tin mit mi di Masta go pul mi kɔmɔt pan am, i nɔ go mek natin du mi ɛn i go kɛr mi go na ɛvin we i de rul lɛkɛ King. Mek wi prez am ɛn ɔna am sote go! Emɛn.
55004019	A de sɛn adu fɔ Prisila ɛn Akwila ɛn fɔ Onɛsifɔrɔs wit in wɛf ɛn pikin dɛn.
55004020	Irastɔs nɔ kɔmɔt na Kɔrint yet, ɛn a lɛf Trɔfimɔs na Miletɔs, bikɔs i bin sik.
55004021	Tray fɔ mek yu kam bifo di kol sizin. Ubulɔs, Pudɛns, Laynɔs ɛn Klɔdia, wit ɔl dɛn ɔda Kristiɛn brɔda dɛn sɛn adu fɔ yu.
55004022	Mek di Masta de wit yu spirit ɔltɛm. Mek Gɔd sho una ɔl aw i gud.
56001001	Na mi, Pɔl, we na Gɔd in savant ɛn Jizɔs Krays in apɔsul, de rayt dis lɛta. Gɔd pik mi ɛn sɛn mi to in pipul dɛn we i dɔn pik fɔ mek a ɛp dɛn fɔ biliv pan am, ɛn fɔ no fɔ tru wetin Gɔd want fɔ mɔta lman, we wi bin de lan pipul,
56001002	we go mek dɛn abop fɔ gɛt layf we go de sote go. Gɔd, we nɔ de lay, bin dɔn prɔmis fɔ gi wi da layf de bifo i mek di wɔl,
56001003	ɛn i mek pipul no bɔt di prɔmis wɛn di rayt tɛm rich bay di mɛsej we i sɛn. Na mi Gɔd fil se go du wetin i want so i gi mi di mɛsej fɔ tɛl pipul; ɛn bikɔs in we de sev wi tɛl mi fɔ tɛl pipul di mɛsej, na dat mek a de tɛl dɛn.
56001004	A de rayt to Taytɔs, mi yon tru pikin, bikɔs i biliv pan Krays lɛkɛ aw misɛf biliv pan am. Mek Gɔd we na mi Papa ɛn Krays Jizɔs we de sev wi blɛs yu ɛn mek ɔltin wɛl wit yu.
56001005	A bin lɛf yu na Krit fɔ mek yu du wetin wi nɔ bin du de yet, ɛn mek yu pik ova sia na ɔl dɛn tɔng. Mɛmba dɛn tin we a bin tɛl yu:
56001006	Ova sia na pɔsin we nɔ fɔ du ɛni tin we go mek pipul pɔynt finga pan am; na wan gren wɛf nɔmɔ i fɔ gɛt; in pikin dɛn fɔ bi Kristiɛn, ɛn pipul nɔ fɔ de tɔk se dɛn wayl ɛn dɛn nɔ de yɛri wɔd.
56001007	Na ova sia in an Gɔd in wok de, so i nɔ fɔ du ɛni tin we go mek pɔsin pɔynt finga pan am. I nɔ fɔ prawd, i nɔ fɔ de vɛks kwik kwik, i nɔ fɔ de drɔnk, i nɔ fɔ de fɛt, i nɔ fɔ want plɛnti tin fɔ insɛf.
56001008	I fɔ gud to tre nja, ɛn i fɔ lɛk wetin gud. In ed fɔ stɛdi, i fɔ de waka tret, i fɔ de du dɛn tin we go mek Gɔd sati sfay, ɛn i fɔ ebul kɔntrol insɛf mek i nɔ du ɛni tin we bad.
56001009	I fɔ biliv di tru mɛsej we nɔ go chenj, dat na di sem mɛsej we wi lan dɛn; ɛn i fɔ fala am wit ɔl in at. If i du dat, insɛf go ebul lan pipul dɛn tin we gud fɔ dɛn, so dat i go kɔrej dɛn ɛn sho dɛn wan we de tɔk se dɛn tin we i de lan dɛn nɔ rayt, se dɛn nɔ fɔ de tɔk so.
56001010	Plɛnti pipul de, we nɔ de yɛri wɔd, we de mek ɔda pipul ful wit di nɔnsɛns we dɛn de tɔk, ɛn na dɛn Ju pipul mɔ de du so.
56001011	Yu fɔ mek dɛn pipul ya tap fɔ tɛl pipul dɛn tin we dɛn de tɔk, bikɔs dɛn de skata mami, dadi, ɛn pikin, we dɛn de lan dɛn tin we dɛn nɔ fɔ lan dɛn. Dɛn de du dat fɔ mek mɔni nɔmɔ, ɛn dat na tin we fɔ mek dɛn shem.
56001012	Wan pan dɛn yon prɔfɛt, we insɛf kɔmɔt Krit, na in bin tɔk se, “Pipul we kɔmɔt Krit nɔba tɔk tru, dɛn na wikɛd bist, dɛn les ɛn dɛn de it tumɔs.”
56001013	Ɛn wetin i tɔk na tru, na dat mek yu fɔ tɔk pan dɛn tra nga wan, so dat dɛn go biliv Gɔd gud gud,
56001014	ɛn lɛf fɔ biliv dɛn stori we na dɛn Ju pipul dɛnsɛf mek, ɛn lɛf fɔ du dɛn tin we dɛn pipul we dɔn tɔn dɛn bak pan di tru tin, tɛl dɛn fɔ du.
56001015	Ɔltin klin to pipul we gɛt klin at; bɔt natin nɔ klin to pipul we nɔ gɛt klin at ɛn we nɔ biliv Gɔd, bikɔs na dɔti tin dɛn de mɛmba ɛn na dat de na dɛn at.
56001016	Dɛn de se dɛn no Gɔd, bɔt di tin dɛn we dɛn de du sho se dɛn nɔ no am. Dɛn gɛt bad at, dɛn nɔ de yɛri wɔd, dɛn nɔ fit fɔ du ɛni tin we gud.
56002001	Bɔt yu fɔ de lan pipul dɛn tin we wi bin de lan dɛn bɔt aw Gɔd want mɔta lman fɔ liv ɛn ɔl wetin i want dɛn fɔ du.
56002002	Tɛl di bigman dɛn se dɛn fɔ soba, dɛn fɔ gɛt sɛns, ɛn dɛn fɔ de kɔntrol dɛnsɛf; dɛn fɔ ol Gɔd tra nga wan, dɛn fɔ lɛk fɔ du gud ɛn dɛn fɔ ebul bia wɛn dɛn de sɔfa.
56002003	Semwe so, tɛl di big uman dɛn se dɛn fɔ de du lɛkɛ aw dɛn uman we de waka wit Gɔd fɔ du. Dɛn nɔ fɔ tɔk bad bɔt pipul, dɛn nɔ fɔ drink sote dɛn nɔ ebul lɛf wayn igen. Dɛn fɔ de lan pipul dɛn tin we gud fɔ dɛn,
56002004	so dat di yɔng uman dɛn go no se dɛn fɔ lɛk dɛn man ɛn dɛn pikin,
56002005	ɛn dɛn go no se dɛn fɔ ebul kɔntrol dɛnsɛf ɛn dɛn nɔ fɔ miks pan dɔti layf, dɛn fɔ de du dɛn os biznɛs gud, dɛn fɔ de du wetin dɛn man tɛl dɛn fɔ du, so dat nɔbɔdi nɔ go tɔk bad bɔt Gɔd in mɛsej.
56002006	Semwe so, yu fɔ wɔn di yɔng man dɛn fɔ de kɔntrol dɛnsɛf.
56002007	Yusɛf, bay aw yu de du ɔl wetin yu de du, na yu pipul fɔ de fala fɔ du gud. Wɛn yu de tich pipul, yu fɔ sho dɛn se yu min wetin yu de tɔk ɛn yu fɔ siryɔs.
56002008	Pik yu wɔd dɛn gud gud so dat pipul nɔ go gɛt ɛni tin fɔ se, ɛn dɛn wan we nɔ lɛk yu go shem, bikɔs dɛn nɔ go gɛt ɛni bad tin fɔ tɔk bɔt wi.
56002009	Slev fɔ de yɛri dɛn masta wɔd ɛn tray fɔ sati sfay dɛn pan ɔltin. Dɛn nɔ fɔ de agyu wit dɛn
56002010	ɔ tif dɛn. Bɔt dɛn fɔ sho dɛn masta se dɛn gud ɛn dɛn na pipul we dɛn masta kin biliv, so dat dɛn go mek pipul want fɔ yɛri ɛn biliv dɛn tin we wi de lan dɛn bɔt Gɔd we de sev wi.
56002011	Gɔd dɔn sho wi aw i gud we i want sev ɔlman.
56002012	We i gud, i de sho wi se wi fɔ lɛf fɔ liv lɛkɛ pipul we nɔ no am, wi fɔ lɛf dɛn bad tin we wi want du na di wɔl, ɛn lan fɔ kɔntrol wisɛf, fɔ waka tret, ɛn fɔ waka wit am na dis wɔl,
56002013	naw we wi de wet fɔ da tɛm we wi abop se Jizɔs Krays, we na wi wɔnda ful Gɔd ɛn Sevyɔ go kam wit ɔl in wɔnda ful pawa.
56002014	I sakri fays in layf fɔ pul wi kɔmɔt pan di bad ɛn dɔti layf we wi bin liv, fɔ mek wi klin so dat wi go bi in yon pipul dɛn we want du wetin gud wit ɔl wi at.
56002015	Yu fɔ de tɛl pipul dɛn tin ya ɛn tek di pawa we Gɔd gi yu kɔrej dɛn, ɛn tɛl dɛn wan we nɔ de du rayt fɔ tap fɔ du wetin dɛn de du. Nɔ gri mek ɛnibɔdi luk se wetin yu de tɔk na tin we pɔsin nɔ fit fɔ yɛri.
56003001	Mɛmba di Kristiɛn dɛn we yu de wok wit fɔ de du wetin di gɔvmɛnt ɛn di pipul dɛn we dɛn put oba dɛn, tɛl dɛn fɔ du ɛn fɔ rɛdi fɔ du ɔltin we gud.
56003002	Tɛl dɛn mek dɛn nɔ tɔk bad bɔt ɛnibɔdi, mek dɛn nɔ lɛk fɔ mek plaba, mek dɛn de bia wit pipul ɛn mek dɛn nɔ ala pan ɛnibɔdi.
56003003	Tɛm bin de we wisɛf bin de pan fulish layf, wi nɔ bin de lisin to Gɔd, wi nɔ bin de lisin to mɔta lman, ɛn wi nɔ bin de du wetin rayt. Wi nɔ bin ebul kɔntrol wisɛf, ɛn na wetin wi at tɛl wi nɔmɔ wi bin de fala; wi bin de pan ɔl kayn ɛnjɔymɛnt, na bad nɔmɔ wi bin de mɛmba fɔ pipul, wi bin de jɛlɔs pipul, pipul nɔ bin lɛk wi ɛn wisɛf nɔ bin lɛk dɛn.
56003004	Bɔt we Gɔd, we de sev pipul, want sho wi aw i gud ɛn aw i lɛk wi,
56003005	i sev wi; ɛn nɔto fɔseka ɛni gud tin we wi bin dɔn du mek i du so, bɔt na bikɔs i sɔri fɔ wi, na dat mek i mek in Spirit klin wi layf ɛn gi wi nyu spirit ɛn nyu layf.
56003006	Fɔseka wetin Jizɔs, we de sev pipul, du, Gɔd mek in Spirit kam pan wi wit ɔl in pawa,
56003007	so dat di gud we Jizɔs du fɔ wi, go mek ɔltin rayt bitwin wi ɛn Gɔd ɛn wi go gɛt da layf we go de sote go we wi de abop fɔ gɛt.
56003008	Na tru tin a de tɛl yu so, ɛn yu fɔ biliv am. A want fɔ mek yu mek shɔ se dɛn du dɛn tin ya, so dat dɛn wan we biliv pan Gɔd go want du gud wok we go ɛp ɔlman.
56003009	Bɔt nɔ gɛt natin fɔ du wit dɛn nɔnsɛns agyu, nɔ agyu bɔt wi gra npapa-papa dɛn nem, nɔ mek plaba ɛn fɛt bɔt dɛn tin we di Lɔ se wi fɔ du. Ɔl dat nɔ min natin ɛn dɛn nɔ go mek yu gen ɛni tin.
56003010	Yu fɔ wɔn di pɔsin we de skata pipul, tu ɔ tri tɛm; if i nɔ yɛri, yu nɔ fɔ gɛt ɛni tin fɔ du wit am igen.
56003011	Yu no se pɔsin lɛkɛ dat in layf nɔ bɛtɛ, ɛn i de pan sin; insɛf dɔn kɔndɛm insɛf.
56003012	Wɛn a sɛn Atɛmas ɔ Taychikɔs go to yu, tray fɔ kam mit mi na Niko po lis, bikɔs a dɔn mekɔp fɔ tap de wɛn di kol sizin kam.
56003013	Tray fɔ ɛp Zinas, we na lɔya, ɛn Apɔlɔs fɔ mek dɛn bigin go patrol, ɛn mek shɔ se dɛn gɛt ɔltin we dɛn fɔ gɛt.
56003014	Sho wi pipul aw fɔ yus dɛn tɛm fɔ du gud wok, so dat dɛn kin ɛp ɔda pipul fɔ gɛt wetin dɛn fɔ gɛt; dɛn nɔ fɔ du ɛni wok we nɔ go ɛp ɔda pipul.
56003015	Ɔl dɛn pipul we de naya, sɛn adu fɔ yu. Tɛl ɔl wi Kristiɛn padi dɛn adu. Mek Gɔd sho una ɔl aw i gud.
57001001	Mi, Pɔl, we de na jel fɔseka Jizɔs Krays, mi ɛn wi brɔda Timoti, de rayt yu, Faylimɔn, wi Kristiɛn brɔda we de ɛp wi pan di wok.
57001002	Dis lɛta ya na fɔ Afia insɛf we na wi Kristiɛn sista, ɛn Akipɔs we de wok tra nga wan fɔ Krays pan ɔl we pipul de fɛt am, ɛn fɔ dɛn Kristiɛn pipul we de mit na una os.
57001003	A de pre mek Gɔd we na wi Papa ɛn Masta Jizɔs Krays sho una aw i gud ɛn gi una kol at.
57001004	Faylimɔn, ɔltɛm we a de pre, a de tɛl Gɔd tɛnki fɔ yu we na mi Kristiɛn brɔda,
57001005	bikɔs a yɛri se yu lɛk Gɔd in pipul dɛn ɛn yu abop pan Masta Jizɔs.
57001006	A de pre mek di abop we una abop pan Jizɔs ɛp ɔda pipul fɔ sabi mɔ ɛn mɔ bɔt di blɛsin we Gɔd de gi wi we wi gɛt wanwɔd wit Krays.
57001007	Mi brɔda, a kin gladi bad ɛn a kin tek kɔrej wɛn a yɛri aw yu lɛk Gɔd in pipul dɛn, bikɔs yu dɔn mek ɔl Gɔd in pipul dɛn at gladi.
57001008	We mi na yu Kristiɛn brɔda, a gɛt di pawa fɔ tɛl yu wetin yu fɔ du,
57001009	bɔt bikɔs a lɛk yu, a nɔ de du dat, a jɛs de beg yu nɔmɔ, pan ɔl we a de wok fɔ Jizɔs Krays ɛn naw sɛf a de na jel fɔseka di wok we a bin du fɔ am.
57001010	A de beg yu fɔ Onɛsimɔs we Gɔd dɔn mek bi mi pikin. I bi mi pikin frɔm di tɛm we dɛn put mi na jel.
57001011	Onɛsimɔs nɔ bin de ɛp yu fɔs tɛm, bɔt naw i de ɛp wi ɔl tu.
57001012	So a de sɛn am go bak to yu, ɛn i go kam lɛkɛ se na misɛf de kam to yu.
57001013	A bin fɔ lɛk mek Onɛsimɔs de wit mi naya, naw we a de na jel fɔseka di Gud Nyus, so dat i kin ɛp mi naw we yu nɔ de wit mi so.
57001014	Bɔt a nɔ go kip am wit mi naya if yu nɔ gri. Na dat mek a de sɛn am go bak to yu, mek i nɔ bi se na fos a de fos fɔ mek i ɛp mi naya, pas yu gri fɔ mek i du dat.
57001015	Sɔntɛm Onɛsimɔs bin lɛf yu fɔ sɔm tɛm so dat wɛn i go bak to yu, i nɔ go lɛf yu igen.
57001016	I nɔ de kam bak to yu lɛkɛ slev nɔmɔ, i dɔn pas dat naw. I de kam naw lɛkɛ yu Kristiɛn brɔda fɔseka wi Masta. A lɛk am bad, bɔt yu go lɛk am pas mi naw we i de wok fɔ yu ɛn pantap dat, na yu Kristiɛn brɔda.
57001017	If yu tek mi lɛkɛ yu kɔmpin wokman, yu go ol Onɛsimɔs lɛkɛ aw yu bin fɔ ol mi.
57001018	If i bin dɔn du yu bad ɔ if i bin gɛt fɔ pe yu, mek a pe fɔ am.
57001019	A de sayn naya wit mi yon an: Mi, Pɔl, go pe yu ɛni tin we Onɛsimɔs gɛt fɔ pe yu. (A nɔ go tɔk bɔt di dɛt we yu gɛt fɔ pe mi, da dɛt de na yu layf.)
57001020	A de beg yu, mi brɔda, duya, du dis fɔ mi fɔseka wi Masta. Mi na yu Kristiɛn brɔda, duya, mek mi at gladi.
57001021	Lɛkɛ aw a de rayt yu so, a biliv se yu go du wetin a dɔn beg yu fɔ du, ɛn a biliv se yu go du pas wetin a dɔn beg yu fɔ du sɛf.
57001022	Wan ɔda tin, a want fɔ mek yu rɛdi ples fɔ mi. A op se Gɔd go ansa di pre we una ɔl de pre ɛn pul mi insay dis jel fɔ mek a go mit una bak.
57001023	Ɛpa fras, we wi ɔl tu de jel fɔseka Jizɔs Krays, tɛl una adu.
57001024	Mak, Ari stakɔs, Dimas ɛn Lukas we wi ɔl de wok togɛda dɛnsɛf tɛl una adu.
57001025	A de pre mek di Masta Jizɔs Krays sho una aw i gud.
58001001	Fɔstɛm, Gɔd bin de tɔk to wi gra npapa-papa dɛn, plɛnti tɛm, ɛn i bin de yus difrɛn difrɛn we. Na in prɔfɛt dɛn i bin de sɛn fɔ tɛl wi gra npapa-papa dɛn in wɔd.
58001002	Bɔt dis tɛm we di wɔl de dɔn, na in Pikin i sɛn fɔ tɛl wi in wɔd. Na bay dis Pikin ya, i mek ɔl di wɔl, ɛn na in i pik fɔ gɛt ɔltin we i gɛt.
58001003	I de sho pipul Gɔd in wɔnda ful pawa. Wɛn una si di Pikin, una dɔn si Gɔd, ɛn na di Pikin in wɔd we gɛt pawa de mek ɔltin na di wɔl de aw dɛn fɔ de. Afta di Pikin dɔn pul mɔta lman sin kɔmɔt pan dɛn, so dat dɛn go klin na Gɔd yay, i go na ɛvin ɛn sidɔm na Gɔd we de rul ɔltin, in raytan.
58001004	Gɔd mek in Pikin pas di enjɛl dɛn fawe, lɛkɛ aw di nem we i gi am pas di enjɛl dɛn nem fawe.
58001005	Wan enjɛl nɔ de we Gɔd dɔn tɛl se, “Yu na mi Pikin; a dɔn bi yu Papa tide.” Ɔ Gɔd nɔ tɔk bɔt ɛni enjɛl se, “A go bi in Papa, ɛn in go bi mi Pikin.”
58001006	Ɛn igen, wɛn Gɔd bin want sɛn in fɔs Pikin kam na wɔl, Gɔd se, “Una ɔl we na mi enjɛl dɛn fɔ nil dɔng bifo mi Pikin.”
58001007	Wɛn Gɔd tɔk bɔt di enjɛl dɛn, i se, “A mek di enjɛl dɛn we de sav mi tan lɛkɛ briz, ɛn lɛkɛ faya we de blez.”
58001008	Bɔt wɛn Gɔd tɔk bɔt in Pikin, i se, “O Gɔd, yu go rul sote go! Ɛn yu de rul di rayt we.
58001009	Yu lɛk wetin rayt, yu nɔ lɛk wetin nɔ rayt. Na dat mek Gɔd we na yu Gɔd pik yu fɔ mek yu gɛt ɔna ɛn jɔy pas ɔl yu kɔmpin dɛn.”
58001010	Gɔd tɔk igen se, “Masta, da tɛm we natin nɔ bin de yet, na yusɛf mek di wɔl ɛn na yu yon an yu tek mek ɔltin we de na di klawd.
58001011	Ɔltin we yu mek go dɔn, bɔt yu go de sote go; ɔl dɛn tin de go ol ɛn pwɛl lɛkɛ aw klos de ol ɛn pwɛl.
58001012	Yu go fol dɛn lɛkɛ ol klos we pɔsin de fol, dɛn go chenj lɛkɛ aw pɔsin de chenj in ol klos fɔ nyu wan. Bɔt yu go de sote go, ɛn yu nɔ go ol.”
58001013	G ɔd nɔ tɛl ɛni wan pan in enjɛl dɛn se, “Sidɔm na mi raytan sote a mek yu mas dɛn wan we nɔ lɛk yu lɛkɛ na grɔn yu de mas.”
58001014	Udat na di enjɛl dɛn? Dɛn na spirit ɛn dɛn na Gɔd in mɛse nja dɛn; na dɛn Gɔd de sɛn fɔ ɛp dɛn pipul we Gɔd go sev.
58002001	Na dat mek, wi fɔ put ɔl wi at pan di tru wɔd we dɛn dɔn tɛl wi, so dat wi nɔ go kɔmɔt na di rayt rod.
58002002	Wi no se, di mɛsej we di enjɛl dɛn bin bring fɔ wi na tru. Ɛnibɔdi we bin jomp dɛn wɔd, ɛn we bin du wetin di enjɛl dɛn nɔ tɛl am fɔ du, Gɔd pɔnish da pɔsin de di rayt we.
58002003	Wetin mek wi fil se, wi go pul wi ed pan di pɔnish we Gɔd go pɔnish mɔta lman, if wi nɔ gri fɔ dis wɔnda ful we we Gɔd de sev wi? Na Jizɔs we na di Masta, fɔs tɛl wi bɔt di wɔnda ful we we Gɔd go sev wi, dɔn dɛn pipul we yɛri am, dɛnsɛf pruv to wi se na tru.
58002004	Gɔd insɛf pruv se in mɛsej bɔt di wɔnda ful we we i go sev pipul, na tru, bay di wɔnda ful tin we i du we sho wetin gɛt fɔ bi bambay; we i du ɔl kayn big wok we mek pipul wɔnda; ɛn we i mek in Spirit gi pipul dɛn pawa fɔ du difrɛn difrɛn tin lɛkɛ aw in want.
58002005	Gɔd nɔ bin pik enjɛl dɛn fɔ rul na di nɛks wɔl, we wi de tɔk bɔt.
58002006	Bɔt dɛn rayt wan say na in Buk se, “Gɔd, udat na mɔtalman we mek yu fɔ tink bɔt am? Mɔtalman nɔto ɛnitin, so wi wɔnda wetin mek yu kam na wɔl fɔ ɛp am?
58002007	Yu mek enjɛl pas mɔtalman fɔ shɔt tɛm, dɛn yu gi mɔtalman pawa ɛn ɔna.
58002008	Semwe so, yu mek mɔtalman fɔ rul ɔltin.” Wɛn dɛn rayt na Gɔd in Buk se “Gɔd mek mɔta lman fɔ rul ɔltin,” dat min se, natin nɔ de we mɔta lman nɔ go rul. Wi nɔ si we mɔta lman de rul ɔltin yet.
58002009	Bɔt wi no se Jizɔs de rul ɔltin. Fɔstɛm, Gɔd bin mek di enjɛl dɛn pas Jizɔs fɔ shɔt tɛm, so di lɛk we Gɔd lɛk mɔta lman ɛn di sɔri we i sɔri fɔ am, mek i mek Jizɔs sɔfa ɛn day fɔseka mɔta lman. Bikɔs Jizɔs sɔfa ɛn day, dat mek Gɔd gi am pawa, ɔna ɛn rɛspɛkt.
58002010	Bikɔs na Gɔd mek ɔltin ɛn na in de kip ɔltin, i rayt we i mek Jizɔs sɔfa aw i sɔfa fɔ dɔn di wok we i kam fɔ du, so dat plɛnti pipul go bi Gɔd in pikin dɛn, ɛn go na ɛvin. Na Krays de lid dɛn pipul de so dat i go sev dɛn.
58002011	Na Jizɔs we de mek sin nɔ gɛt pawa oba pipul, ɛn ɔl dɛn pipul we i dɔn pul ɔnda sin in pawa, gɛt wan Papa. Na dat mek Jizɔs gladi fɔ kɔl dɛn in brɔda dɛn.
58002012	Jizɔs se, “Gɔd, a go tɛl mi brɔda dɛn bɔt yu; a go tinap di say we yu pipul dɛn gɛda fɔ prez yu.”
58002013	I tɔk igen se, “Na Gɔd a put ɔl mi at pan.” I tɔk ɔda say se, “A de ya wit ɔl di pikin dɛn we Gɔd dɔn gi mi.”
58002014	We dɛn pikin ya na mɔta lman, na dat mek Jizɔs insɛf kam na wɔl lɛkɛ mɔta lman, so dat di day we i day go pwɛl Setan, we gɛt pawa fɔ kil, ɔltogɛda.
58002015	So, i go sev ɔl dɛn pipul we bin de lɛkɛ slev ɔnda Setan ɔl di tɛm we dɛn liv, bikɔs dɛn bin de fred fɔ day.
58002016	I plen naw se, nɔto di enjɛl dɛn i bin kam fɔ ɛp, na Ebraam in gra npi kin-pi kin dɛn.
58002017	Na dat mek, i bin tan lɛkɛ aw in brɔda dɛn tan pan ɔltin, so dat i go sɔri fɔ dɛn ɛn wok fɔ Gɔd wit ɔl in at, lɛkɛ di edman we de mek sakri fays fɔ pipul sin, we i bi, so dat i go padin ɔl Gɔd in pipul dɛn sin.
58002018	Na bikɔs Setan bin dɔn tray Jizɔs ɛn Jizɔs bin dɔn sɔfa, mek i ebul ɛp dɛn pipul we Setan de tray.
58003001	Mi Kristiɛn brɔda dɛn, Gɔd kɔl unasɛf fɔ bi in yon pipul. Na dat mek una fɔ mɛmba Jizɔs we Gɔd dɔn sɛn fɔ bi di edman we de mek sakri fays fɔ pipul sin, fɔseka wetin wi biliv.
58003002	Na Gɔd pik Jizɔs fɔ du in wok, ɛn Jizɔs du ɔl wetin Gɔd bin want lɛkɛ aw i bin want mek i du am, lɛkɛ aw Mozis bin du wetin Gɔd bin want am fɔ du fɔ Gɔd in pipul dɛn.
58003003	I rayt fɔ mek pipul rɛspɛkt ɛn ɔna Jizɔs pas aw dɛn bin rɛspɛkt ɛn ɔna Mozis, lɛkɛ aw pɔsin de prez di wan we bil os, pas aw i de prez di os insɛf.
58003004	Na tru se, os nɔ de we nɔto pɔsin bil, bɔt na Gɔd mek ɔltin.
58003005	Mozis na bin wokman we put ɔl in at pan ɔl di wok we i bin de du na Gɔd in Os. I bin de tɛl pipul wetin Gɔd go se bambay.
58003006	Bɔt Krays na di Pikin we de luk Gɔd, we na di Papa, in Os, ɛn i bin du in wok lɛkɛ aw Gɔd want am fɔ du. Wi we na Gɔd yon pipul, go bi Gɔd in Os, if wi gɛt kɔrej ɔltɛm ɛn put wi at pan ɔl wetin Gɔd prɔmis se in go du fɔ wi.
58003007	Na dat mek wi fɔ lisin Gɔd in Spirit we de tɛl wi se, “If una yɛri Gɔd in vɔys tide,
58003008	una lisin am, una nɔ tranga yes lɛkɛ aw una pipul dɛn bin tranga yes lɔntɛm, wɛn Gɔd bin tray dɛn na di dɛzat, dɛn nɔ bin gri mek Gɔd rul dɛn.
58003009	Gɔd se, Lɔntɛm, wɛn una granpapa-papa dɛn bin de na di dɛzat, dɛn bin de kɔmplen ɛn tray mi plɛnti tɛm fɔ si aw lɔng a go bia wit dɛn, pan ɔl we dɛn si wetin a bin du wɛn dɛn bin de fɔti ia na di dɛzat.
58003010	Na dat mek a bin vɛks pan dɛn, ɛn a se, ‘Dɛn dɔn pul dɛn at kɔmɔt pan mi, ɛn dɛn nɔ ɔndastand di we we a de du ɔltin.’
58003011	A bin vɛks pan dɛn, so a tek oth se, ‘Dɛn nɔ go kam da say we a de, dɛn nɔ go sidɔm blo!’ ”
58003012	Mi Kristiɛn brɔda dɛn, una fɔ tek tɛm, so dat nɔn pan una nɔ go gɛt bad at ɛn so nɔ biliv pan Gɔd dat i go tɔn in bak pan Gɔd we gɛt layf sote go.
58003013	Bɔt una fɔ de kɔrej una kɔmpin dɛn ɔltɛm, so dat sin nɔ go mek ɛni wan pan una ful ɛn mek una tra nga yes. Na dat una fɔ de du ɛvri de, wans nɔmɔ “Tide” na tide.
58003014	Una fɔ mɛmba se, if wi put wi at pan ɔl wetin Gɔd tɛl wi se in go du lɛkɛ aw wi bin de du di tɛm we wi jɛs bi Kristiɛn, ɛn wi nɔ tap fɔ du dat, wi go gɛt pan ɔl wetin Krays gɛt.
58003015	Dɛn rayt na Gɔd in Buk se, “If una yɛri Gɔd in vɔys tide, una nɔ tranga yes, lɛkɛ aw una granpapa-papa dɛn bin tranga yes lɔntɛm, we dɛn nɔ bin gri mek Gɔd rul dɛn.”
58003016	Udat na di pipul dɛn we bin yɛri Gɔd in vɔys, bɔt dɛn nɔ bin gri fɔ mek i rul dɛn? Na ɔl dɛn pipul we na bin slev na Ijipt, we Mozis bin fri.
58003017	Udat na di pipul dɛn we Gɔd bin vɛks pan fɔ fɔti ia? Gɔd bin vɛks pan dɛn pipul we bin sin ɛn dɛn bin day na di dɛzat.
58003018	Udat na di pipul dɛn we Gɔd bin prɔmis se, nɔ go go na di ples we i de ɛn dɛn nɔ go sidɔm blo? Gɔd bin de tɔk bɔt dɛn pipul we nɔ bin du wetin i tɛl dɛn fɔ du.
58003019	So, wi si se, dɛn nɔ bin ebul go na di ples we Gɔd de, bikɔs dɛn nɔ bin biliv am.
58004001	Gɔd bin dɔn prɔmis wi se, wi go go na di ples we i de, ɛn wi go sidɔm blo. Na dat mek wi fɔ tek tɛm, so dat dɛn nɔ go tɛl ɛni wan pan wi se, i nɔ go go de.
58004002	Pipul dɔn tɛl wi di Gud Nyus bɔt Gɔd, lɛkɛ aw dɛn bin dɔn tɛl dɛn lɔntɛm pipul we bin de na di dɛzat; bɔt pan ɔl dat wi si se di Gud Nyus we dɛn yɛri, nɔ bin ɛp dɛn, bikɔs dɛn nɔ bin biliv am.
58004003	Bɔt wi we biliv go go na di ples we Gɔd de ɛn wi go sidɔm blo. I de plen wan na Gɔd in Buk se, “A bin vɛks so a prɔmis se, dɛn nɔ go go na di ples we a de ɛn dɛn nɔ go sidɔm blo.” Gɔd tɔk dat pan ɔl we i bin dɔn du ɔl di wok frɔm di tɛm we i mek di wɔl.
58004004	Dɛn rayt wan ɔda say na Gɔd in Buk bɔt di de we mek sɛvin de, se, “Di de we mek sɛvin de, Gɔd blo, bikɔs i bin dɔn du ɔl in wok dɔn.”
58004005	Dɛn rayt bɔt di sem tin na ɔda say we Gɔd se, “Dɛn nɔ go go na di ples we a de ɛn sidɔm blo.”
58004006	Na tru se, sɔm pipul go gɛt chans fɔ go na di ples we Gɔd de, ɛn na tru igen se, dɛn lɔntɛm pipul we bin yɛri di Gud Nyus, nɔ bin biliv am, so dɛn nɔ bin go na di ples we Gɔd de.
58004007	Na dat mek, Gɔd dɔn fiks ɔda de, dat na “Tide”. Afta plɛnti ia dɔn pas, Gɔd mek Devid tɔk dɛn wɔd ya we a jɛs tɔk, we se, “If una yɛri Gɔd in vɔys tide, una nɔ tranga yes.”
58004008	If dɛn lɔntɛm pipul bin rich di say we Jɔshwa bin de lid dɛn go, ɛn di ples we Gɔd de ɛn dɛn bin sidɔm blo, Gɔd nɔ bin fɔ tɔk bɔt ɔda de we nɔ kam yet.
58004009	Wetin Gɔd tɔk sho wi se, tɛm stil de we Gɔd in pipul dɛn go blo lɛkɛ aw Gɔd blo di de we mek sɛvin.
58004010	If ɛnibɔdi go na di ples we Gɔd de ɛn sidɔm blo, di pɔsin go lɛf ɔl in wok, lɛkɛ aw Gɔd insɛf lɛf in wok ɛn blo.
58004011	Na dat mek, wi fɔ tray gud gud wan fɔ go na di ples we Gɔd de ɛn sidɔm blo. Mek wi ɔl naya go na di ples we Gɔd de rul ɛn sidɔm blo, mek nɔn nɔ lɛf we nɔ go go de bikɔs i nɔ du wetin Gɔd want lɛkɛ aw wi gra npapa-papa dɛn bin du we mek dɛn nɔ go de.
58004012	Wi no se Gɔd in wɔd gɛt layf ɛn i gɛt pawa. In wɔd shap pas sɔd we gɛt tu ɛj. I de go insay insay pɔsin sote i rich di say we in at ɛn in spirit dɛn mit togɛda, lɛkɛ aw sɔd de kɔt bon midul. Na so Gɔd in wɔd dɛn de go insay insay pɔsin in at ɛn sho ɔl wetin lib de.
58004013	Natin nɔ de we Gɔd mek we i nɔ de si; natin nɔ de we ayd, we Gɔd nɔ de si; Gɔd de si ɔltin, ɛn na bifo am wi ɔl gɛt fɔ tinap bambay ɛn tɔk ɔl wetin wi bin du na wɔl.
58004014	Wi fɔ stil biliv di Gud Nyus we wi bin dɔn biliv, bikɔs pɔsin de we na di edman we de mek sakri fays fɔ pipul sin, na in dɔn go na di ples we Gɔd de. Na Jizɔs, we na Gɔd in Pikin, na di edman.
58004015	Di edman we de mek sakri fays fɔ pipul sin na di wan we wi gɛt we ɔnda stand ɔltin we tra nga fɔ wi, bikɔs insɛf na bin wan pan wi, ɛn ɔl wetin de mit wi fɔ tray wi bin dɔn mit am. Bɔt i nɔ sin wande.
58004016	Fɔseka dat, wi nɔ fɔ fred. Lɛ wi kam bifo Gɔd we go sho wi aw i lɛk wi, ɛn we go sɔri fɔ wi, ɛn ɛp wi di rayt tɛm.
58005001	Ɛni edman we de mek sakri fays fɔ pipul sin, we na mɔta lman, fɔ tinap fɔ mɔta lman bifo Gɔd, so dat i kin mek sakri fays fɔ dɛn sin.
58005002	Bikɔs insɛf na mɔta lman ɛn i kin du tin we nɔ rayt, i kin sɔri fɔ dɛn wan we nɔ du di rayt tin bikɔs dɛn nɔ no wetin rayt.
58005003	Na bikɔs insɛf na mɔta lman we kin du tin we nɔ rayt, mek i fɔ mek sakri fays fɔ in yon sin, jɛs lɛkɛ aw i de mek sakri fays fɔ di ɔda pipul dɛn sin.
58005004	Nɔbɔdi nɔ de mek insɛf edman we de mek sakri fays fɔ pipul sin, na Gɔd nɔmɔ de kɔl pɔsin fɔ du dis kayn wok lɛkɛ aw i bin pik Erɔn lɔntɛm fɔ du di sem kayn wok.
58005005	Semwe so, Krays nɔ put insɛf ɔp fɔ mek i bi edman we de mek sakri fays fɔ pipul sin, na Gɔd tɛl am se, “Yu na mi Pikin, a dɔn bi yu Papa tide.”
58005006	Ɛn Gɔd tɔk ɔda say se, “Yu na di wan we de mek sakrifays fɔ pipul sin sote go, yu go du di sem kayn wok we Mɛlkizidɛk insɛf bin du.”
58005007	Wɛn Jizɔs bin de na dis wɔl, i ala lawd ɛn kray wɛn i de pre to Gɔd we ebul sev am, mek i nɔ day. Gɔd yɛri di pre we Jizɔs bin pre bikɔs Jizɔs bin gri fɔ du ɔl wetin Gɔd want am fɔ du.
58005008	Bɔt ivin we Jizɔs na bin Gɔd in Pikin, di sɔfa we i sɔfa mek i no gud wan wetin i min fɔ du wetin Gɔd se.
58005009	Wɛn Jizɔs dɔn sho se in ebul du ɔltin, i kam bi di wan we de sev ɔl dɛn pipul we de du wetin i tɛl dɛn fɔ du, ɔltɛm.
58005010	Na dat mek Gɔd pik am fɔ bi edman we de mek sakri fays fɔ pipul sin, lɛkɛ Mɛlki zidɛk.
58005011	Plɛnti tin stil de we wi want tɛl una bɔt wetin wi jɛs tɔk, bɔt dɛn tin ya tra nga fɔ ɛksplen to una, bikɔs una nɔ de ɔnda stand kwik.
58005012	I dɔn rich tɛm we unasɛf fɔ bigin lan ɔda pipul bikɔs i dɔn te we una de lan, bɔt pɔsin stil gɛt fɔ lan una di fɔs tin dɛn we una bin dɔn lan bɔt Gɔd in mɛsej. Una fɔ stil drink milk lɛkɛ pikin we de sɔk bɔbi, bikɔs una nɔ du yet fɔ it tin we fɔ cham lɛkɛ big pɔsin.
58005013	Ɛnibɔdi we stil de drink milk, na pikin stil, i nɔ no yet wetin gud ɛn wetin bad na Gɔd in yay.
58005014	Bɔt pɔsin we de it tin we fɔ cham, na big pɔsin; i dɔn no wetin gud ɛn wetin bad, bikɔs i dɔn lan aw fɔ no wetin gud ɛn bad bay dɛn tin we i de du we rayt na Gɔd in yay.
58006001	So, mek wi lɛf fɔ de tɔk bɔt dɛn tin we wi bin de tɛl una bɔt Krays, fɔstɛm; lɛ wi go bifo ɛn lan dɛn tin we bigman fɔ lan bɔt Krays. Wi tap fɔ lan una dɛn tin we wi bin dɔn lan una fɔstɛm we wi se pipul fɔ chenj ɛn lɛf fɔ du dɛn bad tin we go mek dɛn day, ɛn dɛn fɔ biliv pan Gɔd.
58006002	Wi nɔ fɔ bigin fɔ tɛl una bak bɔt dɛn tin we wi bin dɔn tɛl una, dat is: una fɔ was unasɛf fɔ mek una klin na Gɔd in yay; una fɔ le an pan pɔsin ed fɔ pre fɔ am; Gɔd go mek dɛn pipul we bin dɔn day rayz frɔm dɛn grev; ɛn Gɔd gɛt fɔ jɔj ɔlman di las de.
58006003	Mek wi lɛf fɔ tɔk bɔt dɛn tin ya ɛn go bifo; ɛn na dat wi go du, if Gɔd gri.
58006004	Wi fɔ go bifo, bikɔs pɔsin nɔ go bring dɛn pipul we dɔn tɔn dɛn bak pan Gɔd, kam bak to Gɔd, bikɔs dɛn pipul de bin dɔn no wetin tru bɔt Gɔd, dɛn bin dɔn gɛt dɛn blɛsin we Gɔd de gi, dɛn bin dɔn gɛt dɛn yon pat pan Gɔd in Spirit,
58006005	dɛn bin dɔn si se Gɔd in mɛsej gud, ɛn dɛn bin dɔn no bɔt dɛn pawa we gɛt fɔ kam.
58006006	If pipul dɔn no ɔl dat, dɔn dɛn stil tɔn dɛn bak pan Gɔd, natin nɔ go bring dɛn kam bak to Gɔd ɛn mek dɛn lɛf dɛn bad tin we dɛn de du, igen, bikɔs dɛn de nel Gɔd in Pikin na di krɔs wan tɛm mɔ ɛn laf am bifo ɔlman.
58006007	Wɛn plɛnti ren dɔn fɔdɔm pan grɔn, dat kin mek tin gro fɔ dɛn pipul we de mek fam, dat min se Gɔd dɔn blɛs di grɔn.
58006008	Bɔt if na chu kchuk bush ɛn gras nɔmɔ gro, da grɔn de nɔ bɛtɛ igen. Di tɛm dɔn kam klos we Gɔd go kɔs di grɔn ɛn mek faya bɔn ɔltin we lib de ɛn pwɛl di grɔn.
58006009	Mi padi dɛn we a lɛk, bɔt pan ɔl we wi tɔk lɛkɛ aw wi tɔk so sɛf, wi shɔ se una go du bɛtɛ, pas fɔstɛm, so dat Gɔd go sev una.
58006010	Gɔd nɔ de du ɛnibɔdi bad, so i nɔ go fɔgɛt di wok we una dɔn du, ɛn i nɔ go fɔgɛt di lɛk we una lɛk am we una bin ɛp una kɔmpin Kristiɛn dɛn, ɛn aw una stil de ɛp dɛn.
58006011	Di tin we de na wi at we wi want una fɔ du, na fɔ mek una ɔl de tray fɔ du wetin Gɔd want sote una day, ɛn mek una nɔ tap fɔ du am, so dat una go gɛt dɛn tin we Gɔd gɛt fɔ una we una abop fɔ gɛt.
58006012	Wi nɔ want fɔ mek una lezi, bɔt wi want una fɔ bi lɛkɛ dɛn pipul we biliv pan Gɔd, we de bia, bikɔs dɛn na di wan dɛn, we go gɛt ɔl wetin Gɔd bin dɔn prɔmis fɔ gi in pipul dɛn.
58006013	Lɔntɛm, wɛn Gɔd bin prɔmis Ebraam, na insɛf yon nem i bin tek oth se in go du wetin i bin prɔmis Ebraam, bikɔs nɔbɔdi nɔ pas am.
58006014	Da tɛm de, Gɔd tɛl Ebraam se, “Fɔ tru, a go blɛs yu ɛn a go mek yu gɛt plɛnti plɛnti pikin, gra npi kin, ɛn gra npi kin-pi kin dɛn.”
58006015	Bikɔs Gɔd bin dɔn prɔmis dat, Ebraam nɔ bin dawt, so i gɛt ɔl wetin Gɔd bin dɔn prɔmis se i go gi am.
58006016	Wɛn pipul de mek prɔmis, dɛn kin tek pɔsin we pas dɛn fɔ swɛ, so di swɛ kin mek pipul nɔ agyu igen.
58006017	Gɔd bin want sho dɛn pipul we i go gi wetin i bin dɔn prɔmis, klia wan se, in nɔ go chenj in maynd. Na dat mek i bin tek in nem tek oth se, in go du wetin i bin dɔn prɔmis se in go du.
58006018	So, dɛn tu tin ya, dat na di prɔmis we Gɔd mek ɛn di tin we i tek oth se in go du, nɔ go chenj, bikɔs Gɔd nɔ de lay. Na dɛn tu tin ya mek wi tinap tra nga, so dat wi we dɔn go ayd to Gɔd, go put ɔl wi at pan wetin Gɔd go gi wi bambay.
58006019	Wetin wi de put ɔl wi at pan tan lɛkɛ anka fɔ wi layf, we de mek wi tinap tra nga. Na fɔseka dat, wi go go insay insay di ples we Gɔd de na ɛvin, ɛn wi go pas di big tik kɔtin we ɛng ɛn kɔba di ples we Gɔd de.
58006020	Na Jizɔs insɛf fɔs go insay da ples de bifo wi, fɔseka wi; bikɔs in na di edman we de mek sakri fays fɔ pipul sin, sote go, ɛn i de du di sem kayn wok we Mɛlki zidɛk bin du.
58007001	Mɛlki zidɛk na bin king na wan ples we nem Selɛm ɛn na in Gɔd, we pas ɔl, bin pik fɔ mek sakri fays fɔ pipul sin. Wɛn Ebraam bin kɔmɔt fɛt na wan wa we i bin kil plɛnti king dɛn, na Mɛlki zidɛk go mit am na rod ɛn blɛs am.
58007002	Da tɛm de, Ebraam bin sheb ɔl wetin i siz na di wa, tɛn pat, ɛn i gi Mɛlki zidɛk wan pat. Mɛlki zidɛk min, “King we de du wetin rayt;” ɛn dɛn de kɔl am, “King we de bring kol at,” bikɔs Selɛm, di ples we i bin de rul, min “Kol at.”
58007003	Pipul nɔ no natin bɔt Mɛlki zidɛk in mama, in papa ɛn in fambul layn. Dɛn nɔ no ustɛm i bɔn ɛn ustɛm i day. So i tan lɛkɛ Gɔd in Pikin: na man we de mek sakri fays fɔ pipul sin, sote go.
58007004	Una mɛmba aw Mɛlki zidɛk in pawa bin big. Wɛn Ebraam we na ɔl di Ju pipul dɛn papa bin go fɛt dɛn king, i sheb ɔl wetin i gɛt tɛn pat ɛn gi Mɛlki zidɛk wan pat.
58007005	Di Lɔ we Gɔd gi Mozis tɔk bɔt dɛn Ju man we de mek sakri fays fɔ pipul sin, dat na Livay in gra npi kin-pi kin dɛn, we i se, di pipul dɛn na Izrɛl fɔ sheb wetin dɛn gɛt, tɛn pat, ɛn tek wan pat gi Livay in gra npi kin-pi kin dɛn we de mek sakri fays fɔ pipul sin. Dat min se dɛn kɔntri man bin de gi dɛn Ju man we de mek sakri fays fɔ pipul sin, wan pat, pan ɔl we dɛn ɔl na Ebraam in gra npi kin-pi kin dɛn.
58007006	Pan ɔl we Mɛlki zidɛk nɔ bin kɔmɔt na Livay in fambul layn, Ebraam sheb ɔl wetin i gɛt tɛn pat ɛn gi Mɛlki zidɛk wan pat, ɛn Mɛlki zidɛk blɛs Ebraam we Gɔd bin dɔn prɔmis sɔntin.
58007007	Wi no fɔ tru se, di pɔsin we de blɛs pas di wan we i blɛs.
58007008	Dɛn Ju man we bin de mek sakri fays fɔ pipul sin we bin kɔmɔt na Livay in fambul layn ɛn we bin de tek wan pat pan ɛvri tɛn pat, na pipul we bin gɛt fɔ day; bɔt Mɛlki zidɛk we tek wan pat pan di tɛn pat, na pɔsin we nɔ bin day, lɛkɛ aw dɛn rayt na Gɔd in Buk.
58007009	Wɛn Ebraam bin sheb wetin i gɛt tɛn pat ɛn gi Mɛlki zidɛk wan pat, i bin jɛs tan lɛkɛ se na Livay insɛf tek wan pat gi Mɛlki zidɛk. (Livay na di gra npapa-papa dɛn fɔ ɔl dɛn Ju man we de mek sakri fays fɔ pipul sin ɛn we de tek wan pat pan ɛvri tɛn pat pan ɔltin fɔ gi Gɔd.)
58007010	Wi no se na so i bi, bikɔs wi no gud gud se, wɛn Mɛlki zidɛk bin go mit Ebraam, i bin jɛs tan lɛkɛ se na Livay, pan ɔl we Livay nɔ bin bɔn yet, bin gi Ebraam di wan pat fɔ gi Mɛlki zidɛk, bikɔs Livay na bin Ebraam in blɔd fambul.
58007011	Lɔntɛm Gɔd bin put di Lɔ na Mozis in an fɔ gi di Izrɛl pipul dɛn, da tɛm de sɔm pan Livay in fambul dɛn na bin man dɛn we de mek sakri fays fɔ pipul sin na Izrɛl. If dɛn man lɛkɛ Erɔn we bin de mek sakri fays fɔ pipul sin, bin ebul wok fɔ mek ɔl wetin Gɔd want bi, natin nɔ bin fɔ mek ɛni ɔda man we de mek sakri fays fɔ pipul sin kam, we go du di sem kayn wok we Mɛlki zidɛk insɛf bin du.
58007012	If Gɔd bin pul dɛn lɔntɛm Ju man we bin de mek sakri fays fɔ pipul sin kɔmɔt pan dɛn wok, dɔn i put ɔda pɔsin fɔ du di wok difrɛn we, dat sho se di lɔ insɛf go chenj.
58007013	Wi Masta Jizɔs we dɛn de tɔk bɔt, kɔmɔt na difrɛn fambul; nɔn pan in fambul dɛn nɔ bi man we de mek sakri fays fɔ pipul sin, wande.
58007014	Wi no se na Juda in fambul layn wi Masta Jizɔs kɔmɔt; ɛn Mozis nɔ bin tɔk natin bɔt Juda in fambul dɛn wɛn i bin de tɔk bɔt dɛn man we de mek sakri fays fɔ pipul sin.
58007015	Dɛn man we de mek sakri fays fɔ pipul sin we kɔmɔt na Livay in fambul layn, nɔ bin ebul fɔ mek pipul no Gɔd. Wetin mek wi no dat gud, na we Gɔd sɛn ɔda man, we tan lɛkɛ Mɛlki zidɛk, kam fɔ mek sakri fays fɔ pipul sin.
58007016	Nɔto fɔseka di lɔ ɛn wetin mɔta lman de du mek i bi man we de mek sakri fays fɔ pipul sin, na bikɔs i gɛt pawa fɔ de sote go.
58007017	Dɛn rayt na Gɔd in Buk se, “Yu go bi man we de mek sakri fays fɔ pipul sin sote go, yu go du di sem kayn wok we Mɛlki zidɛk bin de du.”
58007018	So, Gɔd dɔn put di fɔs lɔ dɛn wansay, bikɔs dɛn nɔ bin gɛt pawa, dɛn nɔ bin ebul fɔ ɛp pipul.
58007019	Di Lɔ dɛn we Gɔd bin gi Mozis nɔ bin gɛt pawa fɔ mek ɔltin rayt bitwin mɔta lman ɛn Gɔd. Gɔd dɔn bring pɔsin we pas di Lɔ dɛn we i bin gi Mozis, ɛn na dis pɔsin ya wi abop pan fɔ mek wi kam klos Gɔd.
58007020	Pantap dat, Gɔd bin dɔn prɔmis se, Jizɔs go bi man we de mek sakri fays fɔ pipul sin sote go, bɔt i nɔ bin prɔmis dat wɛn dɛn bin mek Livay in pikin dɛn bi man dɛn we de mek sakri fays fɔ pipul sin.
58007021	Bɔt wɛn Gɔd mek Jizɔs bi man we de mek sakri fays fɔ pipul sin, i bin mek prɔmis we i tɛl Jizɔs se, “Gɔd, we na di Masta, dɔn prɔmis se yu go bi man we de mek sakrifays fɔ pipul sin sote go; Mi wɔd nɔ go chenj.”
58007022	Na fɔseka dis prɔmis ya we Gɔd prɔmis, na dat mek Jizɔs bi di pɔsin we sho se fɔ tru di nyu agrimɛnt we Gɔd dɔn mek wit wi, pas di fɔs wan.
58007023	Di ɔda tin we difrɛn na in dis: di ɔda man dɛn we bin de mek sakri fays fɔ pipul sin we kɔmɔt na Livay in fambul layn, bin plɛnti bikɔs dɛn kin day, ɛn na ɔda pipul kin kam du di wok we dɛn bin de du.
58007024	Bɔt Jizɔs difrɛn, i nɔ de day, in layf de sote go. I nɔ de lɛf in wok we na fɔ mek sakri fays fɔ pipul sin, gi ɔda pɔsin.
58007025	Na dat mek Jizɔs gɛt pawa ɔltɛm fɔ sev dɛn pipul we de kam to Gɔd tru am. Bikɔs i gɛt layf we go de sote go, i de pre bifo Gɔd ɔltɛm fɔ dɛn.
58007026	So Jizɔs na di edman we de mek sakri fays fɔ pipul sin ɛn i de gi wi ɔl wetin wi fɔ gɛt. I de du wetin rayt ɔltɛm; i nɔ gɛt sin na in layf; sin nɔ gɛt pawa pan am; ɛn i de na in ples we de na ɛvin.
58007027	Dɛn ɔda edman we de mek sakri fays fɔ pipul sin, bin de mek sakri fays ɛvri de fɔseka dɛn yon sin, bifo dɛn mek sakri fays fɔ di ɔda pipul dɛn sin. Bɔt Jizɔs nɔ bin de mek dɛn kayn sakri fays de, bikɔs i bin dɔn mek wan sakri fays nɔmɔ we go de sote go, ɛn na in layf i tek mek da sakri fays de.
58007028	Dɛn edman we bin de mek sakri fays fɔ pipul sin we di Lɔ we Gɔd gi Mozis se fɔ pik, na bin mɔta lman dɛn we kin du tin we nɔ rayt. Bɔt wɛn Gɔd prɔmis di prɔmis we tek di Lɔ we i gi Mozis, in ples, i pik in Pikin we dɔn sho se in ebul du ɔltin sote go.
58008001	Di tin we wi de kam tɛl una so, impɔtant pas ɔl: Di edman we de mek sakri fays fɔ pipul sin, we wi gɛt, na Jizɔs we sidɔm na Gɔd we de rul wit pawa na ɛvin, in raytan.
58008002	Fɔstɛm, dɛn ɔda man we bin de mek sakri fays fɔ pipul sin bin de du Gɔd in wok na bafa we mɔta lman bil, bɔt Jizɔs de wok na di ples we Gɔd de, na Gɔd bil da ples de, nɔto mɔta lman.
58008003	Ɔl dɛn edman we de mek sakri fays fɔ pipul sin, fɔ gi Gɔd wetin dɛn gɛt ɛn dɛn fɔ sakri fays ani mal to Gɔd. Semwe so, di edman we de mek sakri fays fɔ pipul sin, we wi gɛt, fɔ gɛt sɔntin we insɛf go gi Gɔd.
58008004	If Jizɔs bin de na dis wɔl te naw, i nɔ bin fɔ bi man we de mek sakri fays fɔ pipul sin atɔl, bikɔs dɛn man we de mek sakri fays fɔ pipul sin we de na dis wɔl de mek dɛn sakri fays ya lɛkɛ aw di Ju Lɔ se.
58008005	Di wok we dɛn bin de du bin jɛs tan lɛkɛ pikchɔ we de sho di wok we Jizɔs we na di edman we de mek sakri fays fɔ pipul sin, we wi gɛt, de du na ɛvin. Di Bafa na lɛkɛ pikchɔ we sho aw di ples, we Gɔd de, tan. Wɛn Mozis bin rɛdi fɔ bil di Bafa, dat na di ples we dɛn man we de mek sakri fays fɔ pipul sin bin de du dɛn wok, Gɔd tɛl am se, “Tek tɛm bil ɔltin jɛs lɛkɛ aw a bin sho yu wɛn yu bin de na Mawnt Saynay.”
58008006	So wi si se di wok we Jizɔs de du pas di wan we dɛn ɔda man we de mek sakri fays fɔ pipul sin de du. Semwe so, di agrimɛnt we Jizɔs mek bitwin Gɔd ɛn mɔta lman bɛtɛ pas di ol wan, bikɔs na Jizɔs in agrimɛnt mek Gɔd mek prɔmis to wi, we bɛtɛ pas di fɔs wan.
58008007	If di fɔs agrimɛnt bin du fɔ sev pipul, Gɔd nɔ bin fɔ mek ɔda agrimɛnt.
58008008	Bɔt Gɔd insɛf si se di pipul dɛn nɔ bin du wetin di fɔs agrimɛnt se, na dat mek i se, “Di tɛm de kam we a go mek ɔda agrimɛnt wit di pipul dɛn na Izrɛl ɛn di wan dɛn na Juda.
58008009	Dis nyu agrimɛnt ya nɔ go tan lɛkɛ di wan we a bin mek wit dɛn granpapa-papa dɛn, da tɛm we misɛf bin tek dɛn kɔmɔt na Ijipt. Dɛn bin pwɛl di agrimɛnt we a mek wit dɛn, so a bin lɛf dɛn to dɛnsɛf.
58008010	Wɛn di tɛm rich, na di agrimɛnt dis we a go mek wit di pipul dɛn na Izrɛl: A go mek dɛn no mi lɔ dɛn ɛn mek dɛn nɔ fɔgɛt dɛn. A go bi dɛn Gɔd, ɛn dɛn go bi mi pipul.
58008011	Di pipul dɛn nɔ go gɛt fɔ lan dɛn kɔmpin ɔ dɛn brɔda igen se, ‘Una fɔ no Gɔd we na di Masta.’ Bikɔs dɛn ɔl, pikin ɛn bigman, go no mi.
58008012	A go sɔri fɔ dɛn ɛn a go padin dɛn fɔ ɔl di sin we dɛn dɔn sin, a nɔ go mɛmba dɛn sin igen.”
58008013	Wɛn Gɔd tɔk bɔt nyu agrimɛnt, dat min se, di fɔs wan dɔn ol. Wi no se ɛni tin we dɔn ol, dɔn dɔn.
58009001	Wɛn Gɔd bin mek di fɔs agrimɛnt wit mɔta lman, di agrimɛnt bin gɛt plɛnti lɔ bɔt aw pipul fɔ pre to Gɔd. Ples bin de we mɔta lman bil fɔ pre to Gɔd.
58009002	Di ples na bin Bafa. Di Bafa na bin big ples we dɛn sheb tu, dɛn kɔl di fɔs pat “Di ples we Gɔd de”. Dɛn tin we dɛn bin de kip de, na lamp, tebul, ɛn bred we pipul kin kɛr go put bifo Gɔd.
58009003	Wɛn yu pas di sɛkɛn big tik kɔtin, wan ɔda pat bin de we dɛn kɔl “Di ples we Gɔd de pas ɛni ɔda ples.”
58009004	Insay da ples de dɛn bin gɛt smɔl gold tebul we dɛn bin de bɔn insɛns we gɛt fayn smɛl. Di bɔks we di agrimɛnt we Gɔd mek wit mɔta lman de, bin de insay dis sem ples ya. Gold bin kɔba di wan ol bɔks. Insay di bɔks dɛn bin de kip wan gold pɔt we dɛn kin put da tin we dɛn kɔl mana we Gɔd bin de gi dɛn fɔ it. Erɔn in wɔki nstik we lif gro pan, ɛn dɛn tu ston we Gɔd bin rayt in lɔ dɛn pan, dɛnsɛf bin lib de.
58009005	Oba di bɔks dɛn bin gɛt sɔm krichɔ we gɛt fɛda fɔ sho pipul se Gɔd de na da ples de. Di krichɔ dɛn fɛda kɔba Gɔd in chia we i sidɔm fɔ padin pipul dɛn sin. Bɔt nɔto naw wi go ɛksplen ɔl dɛn tin ya to una gud.
58009006	Afta dɛn dɔn rɛdi di ples lɛkɛ dat, di man dɛn we bin de mek sakri fays fɔ pipul sin kin go insay di fɔs ples ɔltɛm we dɛn de go du Gɔd in wok.
58009007	Bɔt na di edman we bin de mek sakri fays fɔ pipul sin, in wan gren kin go insay di sɛkɛn ples we de insay insay, wan tɛm fɔ ia. Na di tɛm dat we i kin tek bif blɔd mek sakri fays to Gɔd fɔseka in yon sin, dɛn i kin mek sakri fays fɔ ɔl di ɔda pipul dɛn sin we dɛn nɔ bin no se na sin.
58009008	Gɔd in Spirit yus ɔl dɛn tin ya fɔ sho wi klia wan se, wans di fɔs ples na di Bafa stil de, mɔta lman nɔ gɛt rayt fɔ go insay di sɛkɛn ples we Gɔd de.
58009009	Di Bafa jɛs de sho wi dɛn tin we de naw, ɛn wetin dɛn tin de min. I sho wi se nɔto wetin pɔsin we de pre de gi ɛn di sakri fays we i de mek to Gɔd de mek ɔltin rayt bitwin in ɛn Gɔd.
58009010	Ɔl dɛn tin ya na lɔ we tɔk bɔt tin fɔ it ɛn drink ɛn aw fɔ was dɛn tin we go mek pipul klin na Gɔd yay. Ɔl dɛn lɔ ya jɛs de fɔ dis wɔl, ɛn dɛn pawa go jɛs de sote di tɛm rich we Gɔd go chenj ɔltin.
58009011	Bɔt naw we Krays dɔn kam, in na di edman we de mek sakri fays fɔ pipul sin ɛn i dɔn bring di gud tin dɛn we wi dɔn gɛt naw. Di ples we i de du in wok bɛtɛ fawe pas di Bafa we de na dis wɔl. Nɔto mɔta lman mek di ples de we Krays de wok, ɛn da ples nɔ de na dis wɔl.
58009012	Wɛn Krays bin go insay di ples we Gɔd de, na wan tɛm nɔmɔ i go insay de. Nɔto got ɛn mankaw blɔd i bin sakri fays de, na in yon blɔd. Na da blɔd de i tek gi wi layf we go de sote go.
58009013	Fɔstɛm dɛn bin de tek got blɔd, mankaw blɔd, ɛn asis we kɔmɔt pan yɔng kaw we dɛn bɔn skata dɛn pan pipul we nɔ klin na Gɔd in yay, fɔ mek dɛn go klin.
58009014	If di bif dɛn blɔd bin gɛt pawa fɔ klin pipul, dat min se, Krays in blɔd gɛt pawa pas di bif dɛn blɔd fɔ klin wi at. I tek insɛf we nɔ sin wande, mek sakri fays fɔ wi, ɛn na Gɔd in Spirit we de sote go gi am pawa fɔ sakri fays insɛf. Fɔseka dat, Krays mek wi at klin, so dat wi nɔ go du bad igen we go mek wi day, bɔt wi go sav Gɔd we gɛt layf sote go.
58009015	Dis sho se na Krays tinap midul Gɔd ɛn mɔta lman, i mek nyu agrimɛnt, so dat dɛn pipul we Gɔd dɔn kɔl fɔ bi in pipul go gɛt dɛn gud tin we Gɔd prɔmis fɔ gi dɛn, ɛn dɛn gud tin de go blant dɛn sote go. Na bikɔs Krays day mek dat go bi, di day we i day mek Gɔd padin in pipul dɛn fɔ di bad we dɛn bin dɔn du, wɛn dɛn bin de ɔnda di fɔs agrimɛnt.
58009016	Wɛn pɔsin rayt pepa fɔ ɛksplen wetin pipul fɔ du in prɔpati wɛn i day, da pɔsin de fɔ day fɔs bifo di pipul dɛn go du wetin i bin rayt.
58009017	Di pepa nɔ min natin if di pɔsin nɔ day yet. Wɛn di pɔsin day, na in di pepa gɛt pawa.
58009018	Na dat mek di fɔs agrimɛnt we Gɔd bin mek wit mɔta lman nɔ bin gɛt pawa, pas nɔmɔ wɛn pipul kin tek bif blɔd mek sakri fays to Gɔd.
58009019	Lɔntɛm, Mozis bin tɛl ɔl di pipul dɛn ɔl di lɔ dɛn we Gɔd se dɛn fɔ fala. Mozis tɛl dɛn ɔl di lɔ dɛn fɔs, dɔn i tek gras we dɛn kɔl “isɔp” ɛn ship ia we dɛn kɔla wit rɛd, dɔk dɛn insay kaw blɔd ɛn insay wata, dɔn i ib ib am ɔlsay pan di Lɔ buk ɛn pan ɔl di pipul dɛn.
58009020	Wɛn i bin de ib ib di blɔd ɔlsay, i se, “Dis na di blɔd we dɛn tek mek di agrimɛnt we Gɔd tɛl una fɔ fala.”
58009021	Semwe so, Mozis bin ib ib di blɔd pan di Bafa we dɛn bin de mek sakri fays to Gɔd ɛn pan ɔl dɛn tin we dɛn kin yus wɛn dɛn de pre to Gɔd.
58009022	Fɔ tru, bay aw di Lɔ se, dɛn tin we dɛn nɔ bin de tek blɔd klin nɔ bin plɛnti. Ɔda we nɔ bin de fɔ padin pɔsin sin, pas fɔ kil bif ɛn tek di blɔd mek sakri fays to Gɔd.
58009023	Fɔstɛm, dɛn bin jɛs gɛt fɔ ib ib blɔd pan ɔl dɛn tin ya we de sho wi aw dɛn tin we de na ɛvin, tan, so dat dɛn ɔl go klin na Gɔd yay. Fɔ di tin dɛn we de na ɛvin, i gud fɔ mek pɔsin mek sakri fays we bɛtɛ pas bif sakri fays.
58009024	Krays dɔn go insay di ples we Gɔd de na ɛvin. Na dat mek i tinap bifo Gɔd fɔ wi. I nɔ go insay di Bafa we mɔta lman bil, we jɛs de sho aw di ples we Gɔd de na ɛvin, tan.
58009025	Di Ju edman we kin mek sakri fays fɔ pipul sin, kin go insay di sɛkɛn ples na di Bafa wan tɛm ɛvri ia; i kin kɛr bif blɔd go insay de, nɔto in yon blɔd. Bɔt na wan tɛm nɔmɔ Krays go na di ples we Gɔd de ɛn sakri fays insɛf to Gɔd. I nɔ du dat pas wan tɛm.
58009026	If nɔto bin so, Krays bin fɔ sɔfa plɛnti tɛm frɔm di tɛm we Gɔd mek di wɔl. Bɔt i dɔn kam di fɔs ɛn las tɛm, naw we di wɔl de dɔn, fɔ sakri fays insɛf, so dat i go pul sin kɔmɔt na wi layf, wan tɛm fɔ ɔl.
58009027	Na wan tɛm ɔlman gɛt fɔ day, ɛn afta dɛn dɔn day Gɔd go jɔj dɛn fɔ ɔl wetin dɛn bin du.
58009028	Krays insɛf day wan tɛm nɔmɔ fɔ fri pipul, mek sin nɔ go gɛt pawa oba dɛn igen. I go kam bak na wɔl di sɛkɛn tɛm, bɔt da tɛm de i nɔ de kam fɔ pul sin kɔmɔt na pipul layf, i de kam fɔ gi dɛn pipul we de wet fɔ am layf we go de sote go na ɛvin.
58010001	Di Ju Lɔ de sho wi aw dɛn gud tin we gɛt fɔ kam, go tan, bɔt i nɔ ebul sho wi klia wan aw dɛn go tan, fɔ tru. Dɛn man we de mek sakri fays fɔ pipul sin de mek di sem kayn sakri fays ɛvri ia. Dɛn kayn sakri fays de nɔ gɛt pawa fɔ pul sin kɔmɔt na dɛn pipul we want kam klos Gɔd, dɛn layf.
58010002	If dɛn sakri fays de bin gɛt pawa fɔ pul sin kɔmɔt na pipul layf, pipul nɔ bin fɔ de mek sakri fays igen, bikɔs if dɛn sakri fays de bin de mek dɛn klin sote go, dɛn nɔ bin fɔ stil de se sin de na dɛn layf.
58010003	Bɔt di sakri fays we dɛn de mek ɛvri ia, de mek dɛn mɛmba di sin we dɛn dɔn sin.
58010004	Wi no se dɛn mankaw ɛn got blɔd nɔ gɛt pawa fɔ pul sin kɔmɔt na pipul layf.
58010005	Na dat mek lɔntɛm wɛn Krays bin de kam na wɔl, wɛn i de tɔk to Gɔd, i se, “Yu nɔ want bif sakrifays, bɔt yu gi mi bɔdi we a fɔ sakrifays to yu.
58010006	Wɛn pipul de bɔn bif, lɛkɛ mankaw ɛn got, fɔ gi yu ɔ wɛn dɛn sakrifays dɛn fɔ pul sin kɔmɔt na dɛn layf, yu nɔ de satisfay wit dɛn tin de.
58010007	Na dat mek a se, ‘Gɔd, luk mi naya, a dɔn rɛdi fɔ du wetin yu want mi fɔ du, jɛs lɛkɛ aw dɛn rayt bɔt mi na di Ju Lɔ buk.’ ”
58010008	Di tɛm we Krays tɔk dɛn wɔd ya, di fɔs tin we i tɔk na dis: “Yu nɔ want mek pipul mek sakri fays ɛn bring ɛni tin kam gi yu; semwe so, yu nɔ want mek dɛn bɔn bif fɔ gi yu ɛn yu nɔ want fɔ mek dɛn mek sakri fays fɔ pul sin kɔmɔt na dɛn layf. Dɛn tin de nɔ go sati sfay yu.” Krays tɔk dɛn wɔd ya, pan ɔl we pipul bin de du ɔl dɛn tin de lɛkɛ aw di Ju Lɔ se dɛn fɔ du dɛn.
58010009	Di sɛkɛn tin we i tɔk, na dis: “Gɔd, luk mi naya, a rɛdi fɔ du wetin yu want mi fɔ du.” Na dat mek Krays put dɛn fɔstɛm sakri fays wansay, ɛn mek in yon blɔd tek dɛn ples.
58010010	Na bikɔs Jizɔs Krays want du wetin Gɔd want am fɔ du, mek i sakri fays in bɔdi. Na wan tɛm nɔmɔ i mek da sakri fays de ɛn di sakri fays gɛt pawa ɔltɛm. Na da sakri fays de mek wi at klin. I dɔn mek wi bi Gɔd yon pipul.
58010011	Dɛn man we de mek sakri fays fɔ pipul sin de wok fɔ Gɔd ɛvri de, dɛn de tek kaw ɛn got mek di sem kayn sakri fays ɔltɛm, bɔt dɛn kayn sakri fays de, nɔ ebul pul di pipul dɛn sin kɔmɔt na dɛn layf.
58010012	Bɔt di sakri fays we Krays mek wan tɛm nɔmɔ, gɛt pawa fɔ pul di pipul dɛn sin kɔmɔt na dɛn layf, wan tɛm fɔ ɔl, ɛn wɛn i dɔn mek di sakri fays dɔn, i go sidɔm na Gɔd in raytan.
58010013	I de wet de sote di tɛm we Gɔd go mek i mas ɔl dɛn pipul we nɔ lɛk am ɔnda in fut.
58010014	Di wan gren sakri fays we Krays mek, na in i de tek mek dɛn pipul we i de mek klin ɛn we i de put wansay fɔ du in wok, bi lɛkɛ aw i want dɛn fɔ bi.
58010015	Gɔd in Spirit sɛf de sho wi se dɛn tin ya na tru. I tɔk fɔs se,
58010016	“Di Masta se, ‘Wɛn di rayt tɛm rich, na di agrimɛnt dis we a go mek wit dɛn: A go mek dɛn no mi lɔ dɛn, ɛn a go mek dɛn nɔ fɔgɛt dɛn.’ ”
58010017	Gɔd in Spirit tɔk igen se, “A go fɔgɛt bɔt di bad we dɛn dɔn du ɛn aw dɛn dɔn pwɛl mi lɔ dɛn.”
58010018	Ɛnti Gɔd dɔn padin di pipul dɛn sin, dɛn nɔ gɛt fɔ de mek sakri fays igen fɔ mek Gɔd go pul sin kɔmɔt na dɛn layf.
58010019	Mi brɔda dɛn, fɔseka Jizɔs in blɔd we kɔmɔt pan am wɛn dɛn kil am na di krɔs, wi gɛt maynd fɔ go insay, insay di ples we Gɔd de.
58010020	Jizɔs sakri fays in bɔdi fɔ opin rod fɔ pipul fɔ gɛt nyu layf. In bɔdi tan lɛkɛ di tik kɔtin we bin ɛng insay, insay Gɔd in Os fɔ kɔba di ples we Gɔd de. (Da tik kɔtin de bin chɛr frɔm ɔp kam dɔng wɛn Krays day na di krɔs.)
58010021	Wi gɛt wan edman we de mek sakri fays fɔ pipul sin, we pas ɔl di ɔda wan dɛn; na in de rul wi we na Gɔd in pipul dɛn.
58010022	So, lɛ wi biliv pan Jizɔs Krays gud wan; lɛ wi kam klos Gɔd wit ɔl wi at, bikɔs Jizɔs in blɔd dɔn klin wi at; ɛn wi na pipul we dɔn was wi bɔdi na di klin wata.
58010023	Una lɛ wi tinap tra nga, ɛn lɛ wi abop se wi go gɛt dɛn tin we wi biliv se Gɔd go gi wi. Una lɛ wi nɔ dawt bikɔs Gɔd dɔn prɔmis se in go du dɛn tin de, ɛn i go du wetin i se, fɔ tru.
58010024	Una lɛ wi tink aw wi go ɛp wisɛf mek wi go lɛk wi kɔmpin dɛn ɛn du gud to dɛn.
58010025	Una lɛ wi nɔ tap fɔ de mit, lɛ wi nɔ fala dɛn pipul we nɔ de gri fɔ go mitin. Bɔt una lɛ wi de kɔrej wi kɔmpin dɛn, mɔ igen we wi no se di De we wi Masta go kam bak de kam jisnɔ.
58010026	Wi dɔn no wetin tru, so if ɛni wan pan wi stil de du bad, nɔn sakri fays nɔ de igen fɔ pul di bad tin dɛn we di pɔsin du kɔmɔt na in layf.
58010027	If ɛnibɔdi de du dɛn bad tin de, i fɔ fred, bikɔs Gɔd go jɔj am ɛn se i dɔn du bad, ɛn big big faya go kam bɔn ɔl dɛn pipul we nɔ de du wetin Gɔd tɛl dɛn fɔ du.
58010028	If ɛnibɔdi brok di Lɔ we Mozis gi mɔta lman, ɛn if tu ɔ tri pipul gri se dɛn si am we i de brok di Lɔ, dɛn go kil da pɔsin de, dɛn nɔ go sɔri fɔ am.
58010029	Una fɔ no se, da pɔsin we nɔ tek in Pikin mek ɛni tin, Gɔd go mɔs pɔnish am tra nga wan; da pɔsin de de se Krays in blɔd we Gɔd tek mek agrimɛnt wit mɔta lman fɔ mek mɔta lman bi in yon, nɔ gɛt pawa; ɛn i fityay Gɔd in Spirit we bring blɛsin kam.
58010030	Wi no di pɔsin we se, “Na mi gɛt di rayt fɔ pɔnish pɔsin we de du bad, na mi go tɔn di bad gi am bak.” I tɔk igen se, “Gɔd we na di Masta go jɔj in pipul dɛn.”
58010031	I go bad fɔ di pɔsin we Gɔd we gɛt layf sote go, go kɔndɛm so.
58010032	Una fɔ mɛmba aw una bin de du fɔstɛm, wɛn una bin dɔn ɔnda stand Gɔd yon we. Da tɛm de, pan ɔl we una bin de sɔfa bad, una bin bia ɛn tinap tra nga.
58010033	Da tɛm de pipul bin de fityay una ɛn dɛn bin de mek una sɔfa bifo ɔda pipul, ɛn tɛm bin de we una bin rɛdi fɔ sɔfa wit ɔda Kristiɛn dɛn.
58010034	Una bin de sɔri fɔ dɛn pipul we de na jel, una nɔ bin de wɔri, bɔt una bin stil gladi ivin wɛn pipul siz una prɔpati, bikɔs una bin no se una gɛt sɔntin we bɛtɛ pas da prɔpati de, we go de sote go.
58010035	Na dat mek una nɔ fɔ dawt, bikɔs if una biliv Gɔd sote go, i go gi una big blɛsin.
58010036	Una gɛt fɔ bia, so dat una go du wetin Gɔd want, ɛn una go gɛt wetin i dɔn prɔmis una.
58010037	Dɛn rayt na Gɔd in Buk se, “I nɔ go te, di pɔsin we gɛt fɔ kam, go kam; i nɔ go wes tɛm.
58010038	Dɛn pipul we de waka tret na layf go gɛt layf we go de sote go, bikɔs dɛn biliv dɛn wɔd ya; bɔt if ɛnibɔdi lɛf fɔ biliv mi bikɔs i de dawt mi, a nɔ go pliz wit am.”
58010039	Wi nɔto dɛn pipul we go tɔn bak ɛn tap fɔ fala Gɔd, so wi nɔ go sev. Bɔt wi biliv Gɔd, so dat i go sev wi ɛn wi go de sote go.
58011001	Wetin dɛn min we dɛn se pɔsin biliv? If pɔsin biliv, dat min se di pɔsin no se in go gɛt di tin we i put in at pan, ɛn i no se, dɛn tin we wi nɔ de si, de, fɔ tru.
58011002	Na bikɔs dɛn lɔntɛm pipul bin biliv Gɔd, mek Gɔd bin sati sfay wit dɛn.
58011003	Na bikɔs wi biliv Gɔd mek wi ɔnda stand se, na di wɔd we Gɔd bin tɔk na in mek dis wɔl, so dɛn tin we wi de si kɔmɔt frɔm dɛn tin we wi nɔ de si.
58011004	Na bikɔs Ebɛl bin biliv Gɔd, mek i mek bɛtɛ sakri fays to Gɔd, pas di wan we Ken mek. Na bikɔs Ebɛl bin biliv Gɔd mek Gɔd se Ebɛl na tret pɔsin. Na we Gɔd tek di sakri fays we Ebɛl mek mek wi no se Gɔd se Ebɛl na tret pɔsin. Pan ɔl we Ebɛl dɔn day, wi stil de lan bɔt wetin i min fɔ biliv Gɔd bay aw in bin biliv Gɔd.
58011005	Na bikɔs Inɔk bin biliv Gɔd, mek i nɔ day, Gɔd tek am go na ɛvin wɛn i bin stil gɛt layf. Nɔbɔdi nɔ si am igen, bikɔs Gɔd tek am go ɔp. Dɛn rayt bɔt am na Gɔd in Buk se, we i bin de na wɔl, bifo Gɔd tek am go ɔp, i bin du di tin we mek Gɔd sati sfay.
58011006	If pɔsin nɔ biliv Gɔd, i nɔ go ebul pliz am. Pɔsin lɛkɛ dat nɔ go kam klos Gɔd pas i biliv se Gɔd de ɛn i de du gud to dɛn pipul we de pre to am ɔltɛm.
58011007	Na bikɔs Noa bin biliv Gɔd mek i lisin di tɛm we Gɔd wɔn am bɔt dɛn tin we go bi. Pan ɔl we i nɔ bin si di tin dɛn yet, Noa du wetin Gɔd tɛl am fɔ du. I mek wan big bot we in, in wɛf ɛn in pikin dɛn go insay, so di wata we bin kɔba di wɔl nɔ bin du dɛn natin. So di biliv we Noa biliv Gɔd dɔn pruv se di pipul dɛn na di wɔl bin de du bad we dɛn nɔ bin biliv Gɔd. Gɔd tek Noa fɔ bi tret pɔsin bikɔs Noa bin biliv am.
58011008	Na bikɔs Ebraam bin biliv Gɔd mek i du wetin Gɔd tɛl am fɔ du wɛn Gɔd kɔl am ɛn sɛn am fɔ go na di ples we i prɔmis fɔ gi am. I grap ɛn go, pan ɔl we i nɔ bin no di ples we i de go.
58011009	Na bikɔs Ebraam bin biliv Gɔd mek i bin go na di ples we Gɔd prɔmis fɔ gi am, i bin tap na bafa lɛkɛ tre nja. Na bafa Ebraam, Ayzik ɛn Jekɔb bin tap, bikɔs na to dɛn Gɔd bin mek di prɔmis.
58011010	Ebraam bin de wet na di bafa fɔ go na di tɔng we Gɔd bin dɔn plan ɛn bil, we tinap tra nga, ɛn we nɔ go fɔdɔm.
58011011	Na bikɔs Ebraam bin biliv Gɔd, mek, ilɛk sɛf we in ɛn Sera bin dɔn ol, dɛn ebul bɔn pikin. Ebraam bin biliv se Gɔd na Gɔd we de du wetin i dɔn prɔmis.
58011012	Da tɛm de, Ebraam bin dɔn ol, ɛn pan ɔl we i bin lɛf smɔl fɔ mek i day, Gɔd gi am gra npi kin-pi kin dɛn we plɛnti lɛkɛ di sta dɛn na klawd, ɛn lɛkɛ sansan na bich we pɔsin nɔ ebul kɔnt.
58011013	Ɔl dɛn lɔntɛm pipul ya, we a tɔk bɔt so, bin biliv Gɔd sote dɛn day. Dɛn nɔ bin gɛt ɔl dɛn tin we Gɔd prɔmis dɛn bifo dɛn day, bɔt dɛn bin dɔn si wetin Gɔd go gi dɛn, fawe, ɛn dɛn bin gladi fɔ wetin dɛn si. Dɛn bin no se dɛn na tre nja na dis wɔl.
58011014	Di pipul dɛn we tɔk dɛn wɔd ya sho klia wan se dɛn bin de luk fɔ ples we go blant dɛn.
58011015	Dɛn nɔ bin de mɛmba di ples we dɛn kɔmɔt igen. If dɛn bin de mɛmba di ples, dɛn bin fɔ gɛt di chans fɔ tɔn bak go de.
58011016	Bɔt dɛn bin want ples we bɛtɛ pas dat, dat na di ples we de na ɛvin. So Gɔd nɔ shem wɛn dɛn kɔl am dɛn yon Gɔd, bikɔs i bin dɔn rɛdi ples fɔ dɛn.
58011017	Na bikɔs Ebraam bin biliv Gɔd, mek, wɛn Gɔd tɛst am, i gri fɔ tek Ayzik, we na bin in wan gren pikin, fɔ sakri fays am to Gɔd. Ebraam bin go fɔ sakri fays Ayzik pan ɔl we Gɔd bin dɔn prɔmis Ebraam
58011018	se, na Ayzik go bɔn plɛnti pikin dɛn we go bi in gra npi kin-pi kin dɛn.
58011019	Bɔt Ebraam bin biliv se Gɔd ebul mek Ayzik rayz bak, if i day. So, wi kin se, ivin we Ayzik nɔ day, i tan lɛkɛ pɔsin we bin dɔn day, bɔt i rayz bak ɛn fala Ebraam.
58011020	Na bikɔs Ayzik bin biliv Gɔd, mek i tɛl Jekɔb ɛn Isɔ se, “Gɔd go blɛs una.” I bin de tɔk bɔt dɛn blɛsin we dɛn go gɛt bambay.
58011021	Na di sem tin bi fɔ Jekɔb. Na bikɔs Jekɔb bin biliv Gɔd mek i blɛs Josɛf in bɔy pikin dɛn, wan bay wan, wɛn di tɛm we i fɔ day bin dɔn de rich. Na da tɛm de i ling pan in wɔki nstik ɛn prez Gɔd.
58011022	Na bikɔs Josɛf bin biliv Gɔd mek, wɛn di tɛm rich we i fɔ day, i tɔk bɔt di tɛm we di Izrɛl pipul dɛn go kɔmɔt Ijipt, ɛn i tɛl dɛn wetin dɛn fɔ du wit in bɔdi.
58011023	Na bikɔs Mozis in mama ɛn papa dɛn bin biliv Gɔd, mek dɛn ayd am na os tri mɔnt afta i bɔn. Dɛn si se di pikin fayn, so dɛn nɔ fred fɔ brok di lɔ we di king pas se dɛn fɔ kil ɔl dɛn bɔy pikin.
58011024	Na bikɔs Mozis bin biliv Gɔd, mek wɛn i dɔn big, i nɔ gri mek dɛn se na di King na Ijipt in gyal pikin bɔn am.
58011025	Mozis bin tɔk se, i bɛtɛ mek i sɔfa wit Gɔd in pipul dɛn, pas fɔ mek i gladi fɔ du bad we i no se da gladi de nɔ go te.
58011026	I gri se if i sɔfa fɔseka di Mɛsaya we Gɔd go sɛn kam na wɔl, dat bɛtɛ fɔ am, pas fɔ gɛt ɔl di jɛntri we de na Ijipt. I put in at pan di blɛsin we i go gɛt bambay.
58011027	Na bikɔs Mozis bin biliv Gɔd mek i kɔmɔt na Ijipt, ɛn i nɔ fred, pan ɔl we di king bin vɛks bad. I nɔ bin gri fɔ tɔn bak, i bin de go lɛkɛ pɔsin we de si Gɔd we mɔta lman nɔ de si.
58011028	Na bikɔs Mozis bin biliv Gɔd mek i bigin di Pasova wɛn i tɛl di Izrɛl pipul dɛn fɔ ib ib blɔd pan dɛn do, so dat wɛn di enjɛl we de kil dɛn fɔs bɔy pikin, kam, i nɔ go kil di Izrɛl pipul dɛn yon fɔs bɔy pikin dɛn.
58011029	Na bikɔs di Izrɛl pipul dɛn bin biliv Gɔd mek dɛn krɔs di big wata we nem “Rɛd Si” lɛkɛ na dray grɔn dɛn de waka pan. Bɔt wɛn di Ijipt pipul dɛn want tray fɔ krɔs am, dɛn ɔl lɛf na di wata.
58011030	Semwe so, na bikɔs di Izrɛl pipul dɛn bin biliv Gɔd mek di wɔl we bin de rawnd di tɔng we nem Jɛriko, fɔdɔm. Di wɔl fɔdɔm afta di pipul dɛn dɔn waka sɛvin de rawnd am.
58011031	Na bikɔs da trit uman we nem Reab bin biliv Gɔd mek i nɔ day di tɛm we dɛn pipul we nɔ du wetin Gɔd tɛl dɛn fɔ du, day, bikɔs i bin gladi fɔ ayd dɛn tre nja we dɛn sɛn kɔmɔt Izrɛl fɔ kam wach di tɔng, na in os.
58011032	A fɔ tɔk bɔt dɛn ɔda pipul? Tɛm nɔ de fɔ tɛl una bɔt Gidyɔn, Berak, Samsin, Jɛfta, Devid, Samyɛl, ɛn ɔl dɛn prɔfɛt we bin de tɛl pipul Gɔd in mɛsej.
58011033	Na we dɛn bin biliv Gɔd mek dɛn bin fɛt wit sɔm ɔda kɔntri dɛn, ɛn dɛn bin ebul win di wa. Dɛn du dɛn tin we rayt na Gɔd in yay, so Gɔd gi dɛn wetin i bin dɔn prɔmis fɔ gi dɛn. Fɔseka di biliv we dɛn biliv Gɔd, i sɛt di layɔn dɛn mɔt mek dɛn nɔ it dɛn;
58011034	dɛn go ɔt faya we bin de kech big big wan, bɔt natin nɔ du dɛn; ɛn pantap dat, Gɔd pul dɛn kɔmɔt na dɛn pipul dɛn an we nɔ bin lɛk dɛn ɛn we bin want kil dɛn wit sɔd. Dɛn nɔ bin gɛt trɛnk, bɔt Gɔd gi dɛn trɛnk; i gi dɛn pawa ɛnitɛm we dɛn de fɛt na wa, so dɛn ebul mek dɛn soja man we kɔmɔt ɔda kɔntri rɔnawe.
58011035	Ɛn bikɔs sɔm uman dɛn bin biliv Gɔd, dɛn go mit dɛn yon pipul we bin dɔn day, we rayz bak. Sɔm pipul bin sɔfa plɛnti bad bad tin dɛn we dɛn pipul we nɔ bin lɛk dɛn, du dɛn; dɛn bin sɔfa sote dɛn day, bɔt dɛn nɔ gri dinay Gɔd, pan ɔl we di pipul dɛn we nɔ bin lɛk Gɔd bin want kil dɛn. Ɔl dat na bikɔs dɛn bin biliv se, afta dɛn dɔn rayz frɔm dɛn grev, dɛn go gɛt layf we bɛtɛ pas di wan we dɛn bin gɛt, ɛn da bɛtɛ layf de de na ɛvin.
58011036	Dɛn bin laf sɔm pipul ɛn bit dɛn wit wip; dɛn bin tay sɔm wit chen ɛn put dɛn na jel.
58011037	Dɛn ston sɔm sote dɛn day, dɛn chap sɔm pipul tu, ɛn dɛn kil sɔm wit sɔd. Dɛn pipul ya we sɔfa so, na bin po pipul we na got ɔ ship kanda nɔmɔ dɛn bin de wɛr. Di pipul dɛn we nɔ bin lɛk dɛn bin mek dɛn sɔfa plɛnti.
58011038	Dɛn bin de waka waka de ayd na dɛn bush ɛn dɛn il, midul dɛn rɔk ɛn na insay dɛn ol we bin de na di rɔk dɛn, dɛn bin de tap. Dis wɔl nɔto gud ples fɔ pipul lɛkɛ dɛn wan de.
58011039	Ɔl dɛn pipul ya bin mek Gɔd gladi fɔseka di biliv we dɛn bin biliv am. Pan ɔl dat, dɛn nɔ bin gɛt di tin we Gɔd prɔmis fɔ gi mɔta lman,
58011040	bikɔs Gɔd bin dɔn plan fɔ du tin we bɛtɛ pas dat fɔ wi. I bin dɔn plan se, in go mek wi ɛn dɛn pipul ya we bin biliv am bi lɛkɛ aw i want wi fɔ bi na ɛvin.
58012001	Fɔ wi yon pat, ɔl dɛn pipul ya we a jɛs tɔk bɔt de rawnd wi. Dɛn dɔn sho klia wan wetin fɔ biliv Gɔd, min. Na dat mek wi fɔ lɛf ɔl dɛn tin we de mek wi tap fɔ biliv Gɔd; wi fɔ lɛf fɔ du ɛni bad tin we wi de du, we dɔn grip wi tayt; wi fɔ stil rɔn di res we de bifo wi, ɛn wi nɔ fɔ taya na rod.
58012002	Una lɛ wi luk ɔp to Jizɔs ɔltɛm bikɔs na in de mek wi biliv Gɔd, ɛn ɛp wi fɔ biliv am sote go. I bin dɔn gri lɔntɛm fɔ day na di krɔs, i nɔ tek di shem mek natin, fɔseka di jɔy we Gɔd kip fɔ am. So, i sidɔm naw na Gɔd in raytan, klos di chia we Gɔd sidɔm de rul.
58012003	Una fɔ mɛmba Jizɔs we bin bia wɛn dɛn bad pipul we nɔ bin lɛk am, mek i sɔfa, so dat una nɔ go taya fɔ biliv pan am ɛn una at nɔ go pwɛl.
58012004	Una nɔ fɛt sin yet te una day fɔseka dat.
58012005	So una nɔ fɔgɛt Gɔd in wɔd we i tek kɔrej una, wɛn i kɔl una in pikin dɛn. I se, “Mi pikin, wɛn di Masta pɔnish yu, nɔ tek am layt, ɛn nɔ mek yu at pwɛl wɛn i tɔk pan yu.
58012006	Bikɔs di pɔsin we di Masta lɛk, na in i de pɔnish, ɛn di pɔsin we di Masta tek fɔ bi in pikin, na in i de bit.”
58012007	Na dat mek una fɔ bia wɛn una de sɔfa fɔseka di bad we una de du, bikɔs di pɔnish we Gɔd de pɔnish una sho se i dɔn tek una lɛkɛ in yon pikin dɛn. Ɛni pikin de we in papa nɔ de pɔnish wɛn i du bad?
58012008	If Gɔd nɔ de pɔnish una fɔ di bad we una de du lɛkɛ aw i de pɔnish ɔl in pikin dɛn, dat min se una nɔto in tru pikin dɛn, una na pikin dɛn we dɛn bɔn na trit.
58012009	Wɛn wi papa dɛn na dis wɔl pɔnish wi fɔ di bad we wi du, wi kin rɛspɛkt dɛn. So i go bɛtɛ fawe if wi put wisɛf ɔnda wi Papa we de na ɛvin, so dat wi go gɛt tru layf.
58012010	Wi papa dɛn na dis wɔl bin de pɔnish wi lɛkɛ aw dɛn fil se rayt, wɛn wi na bin pikin. Bɔt Gɔd de pɔnish wi fɔ ɛp wi, so dat wi go gud lɛkɛ am.
58012011	Di tɛm we dɛn kin pɔnish wi, wi nɔ kin gladi, wi kin sɔri. Bɔt tɛm de kam we da pɔnish de go ɛp di wan dɛn we dɛn pɔnish, bikɔs i go mek dɛn lan fɔ du wetin rayt. I go mek dɛn waka tret na layf ɛn de kwayɛt wit dɛn kɔmpin mɔta lman.
58012012	Una mek una an we wik ɛn una fut we nɔ gɛt trɛnk, tra nga.
58012013	Una waka na di tret rod, so dat di wan we in fut nɔ tra nga nɔ go fɔdɔm ɛn ambɔg in fut, bɔt in fut go wɛl ɛn insɛf go ebul waka na di tret rod.
58012014	Una tray mek una nɔ mek plaba wit ɛnibɔdi, ɛn una tray fɔ liv klin layf ɔltɛm, bikɔs nɔbɔdi nɔ go si Gɔd na ɛvin pas in layf klin.
58012015	Una tek tɛm so dat una nɔn nɔ go du tin we go mek i nɔ gɛt Gɔd in blɛsin. Una tek tɛm, semwe so, so dat una nɔn nɔ go tan lɛkɛ plant we na pɔyzin, bikɔs dɛn kayn pipul de de mek trɔbul fɔ ɔda pipul ɛn pwɛl plɛnti layf.
58012016	Una tek tɛm, mek una nɔ liv fri layf, ɛn una nɔ tek dɛn tin we blant Gɔd lɛkɛ se dɛn nɔ min natin, lɛkɛ aw Isɔ bin du we i sɛl in rayt gi in smɔl brɔda fɔseka wan plet it.
58012017	Una no se wɛn Isɔ bin want mek in papa blɛs am, in papa nɔ blɛs am. Chans nɔ bin de igen fɔ mek di papa chenj wetin i bin dɔn du, pan ɔl we Isɔ kray fɔ gɛt di blɛsin.
58012018	Una nɔ tan lɛkɛ dɛn lɔntɛm Izrɛl pipul we bin de klos da ay il we dɛn kɔl Mawnt Saynay, we bin si ɔl wetin bin bi de. Dɛn tɛm de, faya bin de kech pan di mawnten, di ples bin dak, layt nɔ bin de, ɛn big big briz bin de blo.
58012019	Dɛn yɛri trɔmpɛt blo ɛn vɔys tɔk. Wetin di vɔys tɔk mek dɛn fred bad wan, sote dɛn beg mek di vɔys nɔ tɔk igen,
58012020	bikɔs wetin di vɔys tɛl dɛn fɔ du pas di pawa we dɛn bin gɛt. Di vɔys se, “If ɛni tin tɔch da ay il de, ilɛk na bif sɛf, mek pipul ston am sote i day.”
58012021	Wetin dɛn si na da ples de mek dɛn fred bad. Mozis insɛf tɔk se, “Di fred mek mi bɔdi tri mbul.”
58012022	Una dɔn rich na da il we dɛn kɔl Mawnt Zayɔn. Una dɔn rich na di tɔng we Gɔd we gɛt layf sote go, de; dɛn kɔl da tɔng de “Jerusɛlɛm we de na ɛvin,” ɛn plɛnti plɛnti enjɛl dɛn we de gladi, gɛda de.
58012023	Una de wit Gɔd in pikin dɛn we dɔn gɛda na ɛvin. Gɔd bin dɔn rayt dɛn nem na di buk we de na ɛvin. Una dɔn kam bifo Gɔd we de jɔj ɔlman. Una dɔn de wit dɛn pipul we tret na Gɔd yay, dɛn wan we Gɔd dɔn mek dɛn layf bi wetin i fɔ bi.
58012024	Una dɔn kam to Jizɔs we bin mek di nyu agrimɛnt bitwin Gɔd ɛn mɔta lman. I dɔn mek una no bɔt in blɔd we was wi sin kɔmɔt pan wi. In blɔd pas Ebɛl yon blɔd, bikɔs i de du big wok fɔ wi pas Ebɛl in yon.
58012025	Na dat mek una fɔ tek tɛm mek una nɔ dɛf una yes we Jizɔs de tɔk to una. Dɛn lɔntɛm pipul nɔ bin gri lisin di pɔsin we bin de tɛl dɛn Gɔd in mɛsej na dis wɔl, so di tin we bin fɔ mit dɛn, mit dɛn, dɛn nɔ ebul pul dɛn ed. If dɛn nɔ ebul pul dɛn ed, aw wi we yɛri di wan insɛf we kɔmɔt ɛvin go pul wi ed, if wi nɔ gri lisin in mɛsej? Di tin we fɔ mit wi mɔs mit wi.
58012026	Lɔntɛm, Gɔd in vɔys bin mek di grɔn shek, bɔt naw i dɔn mek wan prɔmis to wi. I se, “A go shek di grɔn wan tɛm mɔ, ɛn a go shek di klawd insɛf.”
58012027	Wɛn Gɔd tɔk se, “wan tɛm mɔ,” dat sho wi se i go mek ɔl dɛn tin we i mek, we nɔ tinap tra nga, nɔ de igen, so dat dɛn tin we nɔbɔdi nɔ ebul shek go de sote go.
58012028	So, una lɛ wi tɛl Gɔd tɛnki, bikɔs di ples we i de rul we wi dɔn gɛt, go de sote go, nɔbɔdi nɔ ebul shek am. Una lɛ wi prez am di we we go mek i gladi, lɛ wi rɛspɛkt ɛn fred am,
58012029	bikɔs wi Gɔd na faya we de bɔn ɔltin.
58013001	Una we na brɔda bikɔs una ɔl na Krays in pikin dɛn, una fɔ lɛk una kɔmpin dɛn ɔltɛm.
58013002	Una nɔ fɔgɛt se, una fɔ mek dɛn tre nja we kam to una tap na una os. Sɔm pipul bin de mek tre nja dɛn tap na dɛn os, bɔt dɛn nɔ bin no se sɔm pan dɛn tre nja ya na enjɛl.
58013003	Una mɛmba dɛn pipul we de na jel, lɛkɛ se unasɛf de na jel wit dɛn; ɛn una mɛmba dɛn pipul we de sɔfa, ɛn una put unasɛf na dɛn ples.
58013004	Mek ɔlman rɛspɛkt mared layf, di man we mared nɔ fɔ gɛt ɔda uman ɛn di wɛf nɔ fɔ gɛt ɔda man. Una mɛmba se Gɔd go jɔj dɛn wan we liv fri layf, ɛn i go jɔj ɛni mared uman we kip ɔda man ɛn ɛni mared man we kip ɔda uman.
58013005	Una nɔ put ɔl una at pan kɔpɔ ɔltɛm, una fɔ sati sfay wit wetin una gɛt, bikɔs Gɔd dɔn se, “A nɔ go lɛf yu, a go de wit yu ɔltɛm fɔ ɛp yu.”
58013006	Na dat mek wi shɔ bɔt wetin wi de tɔk wɛn wi se, “Na Gɔd de ɛp mi ɔltɛm, natin nɔ go mek a fred, bikɔs mɔtalman nɔ gɛt ɛni pawa fɔ du mi bad.”
58013007	Una fɔ mɛmba dɛn fɔstɛm pipul we na bin una lida we tɛl una Gɔd in mɛsej. Una fɔ tink bɔt wetin bi na dɛn layf, ɛn unasɛf fɔ biliv Gɔd lɛkɛ aw dɛn bin biliv am.
58013008	Jizɔs Krays na di sem yɛstade, tide, ɛn i go bi di sem sote go, i nɔ go chenj.
58013009	Una nɔ gri mek dɛn nyu tin we pipul de lan una, tɔn una at. Na di gud we Gɔd gud de mek una biliv am, fɔ tru, nɔto dɛn lɔ we tɔk bɔt tin fɔ it; dɛn nɔ min natin, ɛn dɛn nɔ de ɛp dɛn pipul we de fala dɛn.
58013010	Ples de we Krays dɔn mek sakri fays to Gɔd fɔ wi, bɔt dɛn Ju man we de mek sakri fays fɔ pipul sin we de wok na di Bafa, nɔ gɛt rayt fɔ it na di ples we Krays mek in sakri fays fɔ wi.
58013011	Wɛn dɛn Ju edman we de mek sakri fays fɔ pipul sin kin mek sakri fays fɔ pul di pipul dɛn sin kɔmɔt na dɛn layf, na di bif dɛn blɔd nɔmɔ dɛn kin kɛr go na di ples na Gɔd in Os we dɛn kɔl “Di ples we Gɔd de pas ɛni ɔda ples.” Pipul nɔ bin de kɛr di bif we dɛn kil go na tɔng, dɛn kin bɔn am na ples we pipul nɔ tap.
58013012	Na dat mek Jizɔs insɛf nɔ mek dɛn kɛr am go insay di tɔng fɔ kil am, bɔt dɛn bin kɛr am go na ples we pipul nɔ tap, so dat i go tek in yon blɔd pul di pipul dɛn sin kɔmɔt na dɛn layf.
58013013	So, una lɛ wi kɔmɔt insay di tɔng ɛn fala Jizɔs, ɛn bia di shem sɛf we i sɔfa na di krɔs.
58013014	Wi nɔ gɛt tɔng we go las sote go na dis wɔl; wi de luk fɔ di tɔng we wi go tap bambay.
58013015	Na dat mek wi fɔ prez Gɔd ɔltɛm; di prez we wi de prez Gɔd tru Jizɔs, wɛn wi de tɔk ɔltɛm se in na wi Masta, na di sakri fays we wi de mek to Gɔd.
58013016	Una nɔ fɔgɛt se una fɔ de du ɔda pipul gud, ɛn una fɔ de gi dɛn pan wetin una gɛt, bikɔs na dɛn kayn sakri fays de, de mek Gɔd gladi.
58013017	Una du wetin una lida dɛn tɛl una fɔ du ɛn put unasɛf ɔnda dɛn. Dɛn yay de pan una ɔltɛm ɛn dɛn gɛt fɔ tinap bifo Gɔd fɔ tɛl am bɔt dis wok we dɛn de du fɔ una. If una du wetin dɛn tɛl una fɔ du, dɛnsɛf go gladi fɔ du dɛn wok. Bɔt if una nɔ du am, dɛn nɔ go gladi fɔ du di wok, ɛn dat nɔ go ɛp una.
58013018	Una pre fɔ wi ɔltɛm. Wi no gud wan se wi dɔn du ɔl wetin wi no se wi fɔ du, bikɔs wi bin want du wetin rayt ɔltɛm.
58013019	A de beg una mɔ ɛn mɔ fɔ pre fɔ mi, so dat i nɔ go te igen Gɔd go gi mi chans fɔ kam fɛn una bak.
58013020	Gɔd we de gi mɔta lman kol at, dɔn mek wi Masta Jizɔs rayz frɔm di grev wit layf ɛn mek i bi di shɛpad we pas ɔl fɔ de wach wi we na in pipul dɛn. Na Jizɔs in blɔd dɔn mek di agrimɛnt, we Gɔd mek wit wi, go de sote go.
58013021	A de pre mek Gɔd gi una ɔl dɛn gud tin we una nɔ gɛt, so dat una go yus dɛn gud tin de fɔ du wetin i want una fɔ du. A de pre mek Gɔd mek Jizɔs Krays in pawa wok na wi ɔl at, so dat wi go bi aw i want wi fɔ bi. A de pre mek pipul prez ɛn rɛspɛkt Jizɔs Krays sote go! Emɛn.
58013022	Mi brɔda dɛn, a de beg una, mek una put una at dɔng fɔ lisin to wetin a de tɛl una fɔ du; na dat mek dis lɛta we a rayt una nɔ lɔng.
58013023	A want mek una no se dɛn dɔn pul wi brɔda Timoti kɔmɔt na jel. If i kam kwik, a go bring am kam wɛn a de kam to una.
58013024	Una tɛl ɔl una bigman dɛn na di chɔch ɛn ɔl Gɔd in pipul dɛn de, adu fɔ mi. Wi Kristiɛn brɔda dɛn we kɔmɔt Itali, dɛnsɛf de tɛl una adu.
58013025	Mek Gɔd sho una ɔl aw i gud.
59001001	Na mi Jems we de wok fɔ Gɔd ɛn wi Masta Jizɔs Krays, de rayt to ɔl Gɔd in pipul dɛn we skata ɔlɔbɔt na wɔl. A de tɛl una ɔl adu!
59001002	Mi Kristiɛn pipul dɛn, una fɔ gladi wɛn ɛni waala mit una,
59001003	bikɔs una no se dɛn tin de na fɔ tɛst una fɔ no if una biliv Gɔd gud; ɛn if una stil biliv Gɔd, una go ebul fɔ bia ɔltin.
59001004	If una ebul bia ɔltin, una go bi lɛkɛ aw Gɔd want una fɔ bi ɛn una nɔ go gɛt ɛni bɔt na una layf.
59001005	If ɛni wan pan una want mɔ sɛns fɔ du ɛni tin, mek i aks Gɔd, Gɔd go gi am, bikɔs Gɔd de gi mɔta lman plɛnti tin dɛn ɛn i gladi fɔ du dat.
59001006	Bɔt wɛn ɛnibɔdi aks Gɔd fɔ ɛni tin, mek da pɔsin de biliv se Gɔd go gi am wetin i aks fɔ, mek i nɔ dawt. Ɛnibɔdi we de dawt tan lɛkɛ swɛlin na wata we briz de blo, i nɔ stɛdi.
59001007	Pɔsin lɛkɛ dat jɛs de chenj chenj in maynd. Da pɔsin de fɔ no se Gɔd nɔ go gi am ɛni tin.
59001009	Mek di Kristiɛn we po gladi bikɔs Gɔd dɔn tek am lɛkɛ sɔmbɔdi.
59001010	Mek di Kristiɛn we jɛntri gladi bikɔs Gɔd nɔ tek in jɛntri mek natin, bikɔs di jɛntri man go day lɛkɛ dɛn fayn flawa we wi kin si tide, tumara dɛn dɔn lɔs.
59001011	Di ɔt san kin bɔn di flawa, ɛn di flawa kin fɔdɔm. Na dɔn ɔl di fayn we di flawa bin fayn kin dɔn so. Semwe so, jɛntri pɔsin go de pan in biznɛs wɛn day go mit am.
59001012	Pɔsin we nɔ tap fɔ biliv pan Gɔd wɛn trɔbul mit am gɛt blɛsin, bikɔs if i stil tinap tra nga afta trɔbul dɔn mit am, Gɔd go gi am di tru layf we i bin dɔn prɔmis dɛn wan we lɛk am.
59001013	Wɛn ɛni tin mit pɔsin we go mek di pɔsin want fɔ du bad, i nɔ fɔ se, “Na Gɔd mek a want du dis bad ya.” Bikɔs Gɔd nɔ de du bad ɛn i nɔ de du ɛnibɔdi ɛni tin we go mek di pɔsin fil fɔ du bad.
59001014	Na di bad we de na pɔsin in at de mek di pɔsin want fɔ du bad.
59001015	Na di bad we de na pɔsin at de mek di pɔsin want sin, ɛn wɛn pɔsin sin dat go mek i day.
59001016	Mi Kristiɛn pipul dɛn, mek nɔbɔdi nɔ mek una ful.
59001017	Na Gɔd nɔmɔ de gi wi ɔl dɛn tin we gud ɛn we mek wi nɔ want ɛni tin mɔ. Na Gɔd mek di san, di mun ɛn di sta dɛn. Gɔd nɔ de chenj, i nɔ de lɛf wi na dak afta i dɔn mek layt shayn pan wi.
59001018	Gɔd mek in wɔd we tru gi wi dis nyu layf lɛkɛ aw i want, so dat wi kin pas ɔl dɛn ɔda pipul we i mek we wi dɔn bi in yon pikin dɛn.
59001019	Mi Kristiɛn pipul dɛn we a lɛk, una fɔ shap una yes fɔ yɛri wetin pipul de tɔk, bɔt una fɔ tek tɛm tɔk ɛn una at nɔ fɔ de wam kwik.
59001020	Bikɔs pɔsin we gɛt wam at nɔ go ebul du di gud we Gɔd want mek i du.
59001021	Na dat mek a de tɛl una se, mek una pul ɔltin we bad kɔmɔt na una layf. Una put unasɛf ɔnda Gɔd ɛn mek di wɔd we i dɔn put na una at sidɔm, bikɔs in wɔd gɛt pawa fɔ sev una.
59001022	Una fɔ du wetin Gɔd in wɔd se. Pɔsin we jɛs de lisin Gɔd in wɔd nɔmɔ, bɔt i nɔ de du wetin i se, de mek insɛf ful.
59001023	Ɛnibɔdi we yɛri Gɔd in wɔd ɛn i nɔ du wetin Gɔd tɛl am, tan lɛkɛ pɔsin we luk insɛf na glas ɛn si aw i tan,
59001024	bɔt wɛn i dɔn luk insɛf na di glas, i go in we ɛn fɔgɛt aw i tan wantɛm.
59001025	Gɔd in wɔd na di rayt tin fɔ mɔta lman ɛn i de mek mɔta lman fri; ɛnibɔdi we put ɔl in at pan am, we nɔ jɛs lisin am nɔmɔ ɛn fɔgɛt, bɔt i de du wetin i se, Gɔd go blɛs ɔl wetin da pɔsin de put in an pan.
59001026	If ɛnibɔdi tink se in de fala Gɔd ɛn i nɔ de tek tɛm wɛn i de tɔk, i de mek insɛf ful. Na fɔ natin di pɔsin de fala Gɔd.
59001027	Pɔsin we de fala Gɔd fɔ de ɛp dɛn pikin we nɔ gɛt mama ɛn papa ɛn dɛn uman we dɛn man dɔn day. I fɔ tek tɛm mek dɛn bad pipul na wɔl nɔ mek insɛf bigin du bad. Na so Gɔd we na di Papa want pɔsin we de fala am fɔ tan.
59002001	Mi pipul dɛn we biliv pan wi Masta Jizɔs Krays we de rul wit pawa, una nɔ fɔ trit wan pɔsin fayn pas in kɔmpin bay aw una si di pɔsin.
59002002	If tu pɔsin kam na una mitin, wan wɛr gold ring ɛn i jɛntri, i wɛr fayn klos; di ɔda wan po, i wɛr chɛr chɛr klos,
59002003	una nɔ fɔ tɛl di pɔsin we drɛs fayn se, “Duya, kam sidɔm bifo ya!” dɛn una tɛl di poman se, “Go, tinap yanda!” ɔ “Go, sidɔm na grɔn!”
59002004	If ɛnibɔdi du dat, i dɔn du bad we i de luk se wan pɔsin bɛtɛ pas in kɔmpin. Di tin we mek i de du dat nɔ fayn.
59002005	Mi kɔmpin Kristiɛn dɛn we a lɛk, a want mek una yɛri mi! Dɛn pipul we nɔ gɛt natin na dis wɔl, Gɔd dɔn pik dɛn fɔ biliv wi Masta Jizɔs Krays ɛn fɔ mek dɛn go na ɛvin we i de rul; dɛn jɛntri na Gɔd in yay. Na dat Gɔd dɔn prɔmis fɔ du fɔ ɔl dɛn wan we lɛk am.
59002006	Wetin mek una nɔ tek dɛn po pipul mek ɛni tin? Na dɛn jɛntri pipul de mek una tan lɛkɛ slev ɛn na dɛn de drɛg una go bifo dɛn jɔj.
59002007	Na dɛn jɛntri pipul nɔ gɛt rɛspɛkt fɔ Jizɔs Krays in nem. Ɛn na di nem dat we Gɔd dɔn tek fɔ mek una bi in yon pipul.
59002008	Una de du di rayt tin if una de fala Gɔd, we de rul wi in lɔ we rayt na in Buk se, “Una fɔ lɛk una kɔmpin, lɛkɛ aw una lɛk unasɛf.”
59002009	Bɔt if una trit wan pɔsin fayn pas in kɔmpin mɔta lman bay aw di pɔsin luk, una dɔn sin, ɛn di lɔ go kɔndɛm una, se una dɔn du bad.
59002010	If pɔsin de du ɔl wetin Gɔd in Lɔ se, bɔt i brok wan pan di lɔ dɛn, i dɔn brok ɔl di ɔda lɔ dɛn na Gɔd in yay.
59002011	Gɔd we se, “Yu nɔ fɔ kil pɔsin,” na di sem Gɔd se, “Yu nɔ fɔ lɛf yu mared man ɔ wɛf go fɛn ɔda pɔsin na trit.” If yu nɔ lɛf yu mared man ɔ wɛf go fɛn ɔda pɔsin na trit, bɔt yu kil yu kɔmpin mɔta lman, na Gɔd yay, yu dɔn brok ɔl di lɔ dɛn.
59002012	Una tek tɛm wetin una de tɔk ɛn wetin una de du, bikɔs wan de Gɔd go tek di lɔ, dat na in wɔd, we de fri ɔlman, jɔj wi.
59002013	If pɔsin nɔ de sɔri fɔ in kɔmpin mɔta lman ɛn padin am wɛn i du am bad, Gɔd nɔ go sɔri fɔ da pɔsin de ɛn padin am wɛn i go jɔj am. Bɔt pɔsin we de sɔri fɔ in kɔmpin mɔta lman ɛn padin am, Gɔd insɛf go sɔri fɔ insɛf ɛn padin am wɛn i de jɔj am.
59002014	Mi Kristiɛn pipul dɛn, i nɔ min natin if pɔsin se in biliv Gɔd bɔt ɔl wetin i de du nɔ sho se i biliv Gɔd. If pɔsin biliv Gɔd ɛn i nɔ de du ɛni tin we sho se in biliv am, dat nɔ go sev am.
59002015	If una kɔmpin Kristiɛn nɔ gɛt tin fɔ it ɛn tin fɔ wɛr,
59002016	ɛn wan pan una tɛl am se, “Go, mek bɛtɛ fala yu ya, a op se yu go fɛn tin fɔ it ɛn klos fɔ wɛr,” bɔt i nɔ gi am ɔl wetin i want fɔ in bɔdi, dɛn wɔd de nɔ min natin!
59002017	Wɛl, na so i fɔ bi wɛn pɔsin biliv Gɔd. If i jɛs tɔk nɔmɔ se in biliv Gɔd, bɔt i nɔ du ɛni tin fɔ sho se in biliv Gɔd, di biliv we da pɔsin de se in biliv Gɔd, nɔ min natin!
59002018	Sɔntɛm pɔsin go se, “Wan pɔsin biliv Gɔd, bɔt ɔda wan de du dɛn tin we sho se i biliv Gɔd.” A go ansa da pɔsin de se, “Aw pɔsin go sho se in biliv Gɔd if a nɔ si di tin dɛn we i de du fɔ sho se i biliv Gɔd? Wetin a de du go sho una se a biliv Gɔd.”
59002019	So, una biliv se na wan gren Gɔd de. Una rayt! Bɔt dɛn dɛbul dɛnsɛf no se Gɔd de, na dat mek dɛn de fred am ɛn tri mbul bifo am.
59002020	Una we nɔ de gri fɔ ɔnda stand! If una biliv Gɔd, bɔt una nɔ de du dɛn tin we sho se una biliv Gɔd, di biliv we una se una biliv Gɔd, nɔ min natin.
59002021	Una mɛmba Ebraam we na wan pan wi gra npapa-papa dɛn; wetin mek ɔltin bin rayt bitwin in ɛn Gɔd? Na bikɔs i bin tek in pikin Ayzik fɔ go sakri fays am.
59002022	Una nɔ si se wetin Ebraam du sho se i bin biliv Gɔd? Una nɔ si se Ebraam bin biliv Gɔd bikɔs i du wetin Gɔd tɛl am fɔ du?
59002023	Di tin we Gɔd in wɔd bin dɔn tɔk kam bi tru. I bin se, “Ebraam biliv Gɔd ɛn Gɔd kɔl am pɔsin we de waka tret.” Pipul kɔl am Gɔd in padi.
59002024	So una si, nɔto aw pɔsin biliv Gɔd nɔmɔ de mek ɔltin rayt bitwin in ɛn Gɔd, bɔt na dɛn tin sɛf we i de du.
59002025	Reab, da trit uman, na pɔsin we bin ayd dɛn tre nja ɛn mek dɛn pas ɔda rod fɔ go usay dɛn bin kɔmɔt; na dat mek ɔltin rayt bitwin in ɛn Gɔd.
59002026	Lɛkɛ aw pɔsin kin day wɛn in spirit nɔ de insay am igen, semwe so, pɔsin we se in biliv Gɔd ɛn i nɔ de du dɛn tin we sho se i biliv am, nɔ biliv Gɔd at ɔl.
59003001	Mi kɔmpin Kristiɛn dɛn, una we fɔ bi ticha nɔ fɔ plɛnti. Una mɛmba se Gɔd go jɔj wi we de tɛl ɔda pipul wetin dɛn fɔ du tra nga wan pas aw i go jɔj dɛn ɔda pipul.
59003002	Wi ɔl de du tin we nɔ rayt. Ɛnibɔdi we nɔba tɔk tin we nɔ rayt na pɔsin we nɔba du tin we nɔ rayt. I ebul kɔntrol ɔl pat pan in bɔdi.
59003003	Wi kin put wan lili ayɛn na ɔs in mɔt fɔ mek i du wetin wi want am fɔ du.
59003004	Dɛn big ship sɛf we de na wata, pan ɔl we dɛn big big briz kin want kɛr dɛn go, na lili tin we dɛn put ɔnda di ship de kɔntrol dɛn ɛn mek dɛn go ɛni say we di paylɔt want mek dɛn go.
59003005	Semwe so, wi mɔt na smɔl tin na wi bɔdi, bɔt i kin du plɛnti big big tin. Na lili faya, lɛkɛ di faya we kin kɔmɔt wɛn pɔsin krach machis, de mek big big bush bɔn.
59003006	Wi mɔt tan lɛkɛ faya. Soso bad ful insay wi mɔt ɛn we wi mɔt na wan pat pan wi bɔdi, i de mek ɔl wi bɔdi bad. Wi mɔt de pwɛl wi frɔm di tɛm we wi bɔn sote wi day. Dɛn bad tin we de kɔmɔt na wi mɔt kɔmɔt to Setan na ɛl.
59003007	Mɔta lman ebul kɔntrol ɔl kayn bif na bush, ɔl kayn bɔd, ɔl kayn snek ɛn ɔl kayn fish,
59003008	bɔt nɔbɔdi nɔ de we ebul kɔntrol in mɔt; wi mɔt na tin we nɔ de sɛt, wi de tek am tɔk bad tin. Dɛn bad tin ya na lɛkɛ pɔyzin, dɛn de kil.
59003009	Tɛm de we wi kin tek wi mɔt tɛl wi Masta ɛn wi Papa tɛnki, bɔt ɔda tɛm wi kin tek di sem mɔt kɔs mɔtal man we Gɔd mek lɛkɛ insɛf.
59003010	Na dis sem mɔt ya wi de tek fɔ tɛl Gɔd tɛnki ɛn fɔ kɔs. Mi kɔmpin Kristiɛn dɛn, i nɔ fɔ bi so.
59003011	Una nɔ go gɛt wata we tes fayn ɛn wata we tes bad na di sem wɛl.
59003012	Mangro tik nɔ go bia brɛfrut. Lɛm tik nɔ go bia ɔri nch. Semwe so, frɛsh wata nɔ go kɔmɔt na sɔl wata.
59003013	Uswan pan una de we gɛt sɛns ɛn we ɔnda stand plɛnti tin? Mek i waka tret ɛn du gud ɛn wɛn i de du gud, mek i nɔ prawd ɛn mek i du ɔltin wit sɛns; na dat go sho se in na pɔsin we gɛt sɛns ɛn i de ɔnda stand.
59003014	If una de jɛlɔs ɔda pipul ɛn una gɛt bad at fɔ dɛn ɛn una jɛs de mɛmba unasɛf nɔmɔ, una nɔ fɔ bost se una gud ɛn una gɛt sɛns, bikɔs if una du so, una nɔ de tɔk tru.
59003015	Nɔto Gɔd gi mɔta lman dis kayn sɛns ya, na dis wɔl yon sɛns ɛn na Setan gi mɔta lman.
59003016	Ɛni say we pipul de jɛlɔs dɛn kɔmpin ɛn dɛn want ɔltin fɔ dɛnsɛf, una nɔ go fɛn wanwɔd de; na soso bad lib de.
59003017	Di sɛns we Gɔd de gi, na pɔsin wit klin at i de gi, na di fɔs tin dat. Pɔsin we gɛt da kayn sɛns de nɔ de mek plaba, i nɔ de ambɔg, i de du tin saful saful, ɛn i lɛk fɔ ɛp pipul; i gɛt sɔri at ɛn i de du plɛnti plɛnti gud; ɔl in at de fɔ Gɔd, i nɔ ipo krit.
59003018	Dɛn pipul we de mek pis, tan lɛkɛ fama we de plant sid. Di pis we dɛn de mek tan lɛkɛ di sid we fama plant. Dis sid ya go bia plɛnti gud na pipul dɛn at.
59004001	Wetin mek una de fɛt ɛn mek plaba ɔltɛm? Dɛn tin we de insay una at we de fɛt fɔ mek una nɔ de wit Gɔd, na dɛn de mek una fɛt ɛn mek plaba ɔltɛm.
59004002	Wɛn una want sɔntin una nɔ gɛt am, na dat kin mek una kil una kɔmpin. Wɛn una put yay pan sɔntin una nɔ gɛt am, na dat kin mek una mek plaba ɛn fɛt una kɔmpin. Una nɔ gɛt wetin una want bikɔs una nɔ aks Gɔd fɔ gi una.
59004003	Sɔntɛm una kin aks Gɔd fɔ sɔntin ɛn Gɔd nɔba gi una, bikɔs di rizin we mek una aks nɔ rayt. Una aks fɔ dɛn tin we fɔ mek una nɔmɔ sati sfay.
59004004	Una tan lɛkɛ uman we nɔ tret wit in man! Una nɔ no se wɛn una lɛk dɛn tin we de na wɔl, dat go mek una nɔ lɛk Gɔd? Ɛnibɔdi we want dɛn tin na wɔl dɔn bi pɔsin we nɔ lɛk Gɔd.
59004005	Una min se na fɔ natin Gɔd in Buk se, “Gɔd in Spirit we i put insay wi, want wi fɔ insɛf nɔmɔ?”
59004006	Bɔt di blɛsin we Gɔd gi wi pas di bad we de na wi at. Dɛn rayt na Gɔd in Buk se, “Gɔd nɔ de gri mek dɛn prawd pipul gɛt dɛn yon we, bɔt i de blɛs dɛn wan we nɔ prawd.”
59004007	So, una fɔ put unasɛf ɔnda Gɔd. Una tinap fɔ fɛt Setan, i go rɔnawe go lɛf una.
59004008	Una kam klos Gɔd ɛn i go kam klos una. Una dɛn sina, una lɛf fɔ sin. Una dɛn ipo krit, una pul dɛn bad tin kɔmɔt na una at.
59004009	Una fɔ mɛmba dɛn bad we una dɔn du; ɛn una fɔ sɔri ɛn kray fɔ dɛn. Una fɔ lɛf fɔ laf, una fɔ sɔri ɛn kray; una nɔ fɔ gladi, una fɔ sɔri.
59004010	Una put unasɛf ɔnda Gɔd, una nɔ mek prawd, Gɔd go lif una ɔp.
59004011	Mi Kristiɛn pipul dɛn, una lɛf fɔ tɔk bad bɔt una kɔmpin mɔta lman. Ɛnibɔdi we tɔk bad bɔt in kɔmpin ɔ jɔj am, da pɔsin de de tɔk bad bɔt Gɔd in Lɔ, ɛn i de jɔj Gɔd in Lɔ. If una jɔj Gɔd in Lɔ, dat min se una nɔ de fala Gɔd in Lɔ.
59004012	Na Gɔd wan gren gɛt pawa fɔ gi pipul Lɔ, na in wan gren gɛt pawa fɔ jɔj, na in wan gren gɛt pawa fɔ sev pipul mek dɛn nɔ day, ɛn na in gɛt pawa fɔ mek pipul day. Udat na una fɔ de jɔj una kɔmpin mɔta lman?
59004013	Una lisin wetin a de kam tɛl una, una we de tɔk se, “Tide ɔ tumara wi go go na da tɔng yanda ɛn tap de fɔ wan ia. Wi go tre din, ɛn mek plɛnti mɔni.”
59004014	Bɔt una nɔ no wetin go bi to una tumara. Una layf tan lɛkɛ fɔg we kin de wan minit, di ɔda minit i dɔn lɔs.
59004015	Wɛn una want tɔk, una fɔ se, “If Gɔd gri, wi nɔ go day ɛn wi go du dis tin ya ɔ wi go du da tin de.”
59004016	Bɔt una de mek prawd ɛn bost bɔt unasɛf. Fɔ bost na sin.
59004017	So, ɛnibɔdi we no wetin i fɔ du ɛn i nɔ du am, da pɔsin de dɔn sin.
59005001	Una we jɛntri, una lisin wetin a de tɛl una naw. Una kray bita wan ɛn sɔri fɔ di waala dɛn we de kam mit una.
59005002	Ɔl di plɛnti plɛnti tin dɛn we una gɛt dɔn rɔtin ɛn dɛn arata dɔn it una klos dɛn.
59005003	Una silva ɛn gold dɔn rɔsti. Di rɔsti we una silva ɛn gold dɔn rɔsti, na in go kɔndɛm una ɛn i go it una bɔdi lɛkɛ aw faya kin du. Na da kayn jɛntri de una dɔn gɛda fɔ di tɛm we Gɔd go jɔj mɔta lman.
59005004	Una nɔ pe dɛn pipul we de wok na una fam ɔl wetin dɛn fɔ gɛt. Dɛn dɔn le kɔmplen ɛn Gɔd we na di Masta we pas ɔl, dɔn yɛri dɛn.
59005005	Una dɔn gɛt ɔl dɛn fayn fayn tin we una want na wɔl, ɛn una dɔn du ɔl wetin una lɛk fɔ du. Ɔl dɛn tin ya mek una tan lɛkɛ ɔg we dɔn fat rɛdi fɔ mek dɛn kil am.
59005006	Una dɔn kɔndɛm dɛn pipul we nɔ du una natin; dɛn nɔ se fing, ɛn una dɔn kil dɛn.
59005007	Mi kɔmpin Kristiɛn dɛn, una fɔ bia sote di Masta kam. Una mɛmba aw dɛn pipul we de mek fam kin bia wet sote di tɛm rich fɔ pik wetin dɛn bin plant.
59005008	Semwe so, unasɛf fɔ bia wet. Una nɔ mek una at pwɛl bikɔs di tɛm dɔn de rich we wi Masta Jizɔs Krays fɔ kam bak.
59005009	Mi kɔmpin Kristiɛn dɛn, una nɔ fɔ kɔmplen bɔt una kɔmpin, so dat wɛn Gɔd jɔj una, i nɔ go kɔndɛm una. Di Jɔj we go jɔj wi dɔn kam klos, i tinap na domɔt.
59005010	Mi kɔmpin Kristiɛn dɛn, una mɛmba dɛn prɔfɛt we bin de tɔk Gɔd in mɛsej, dɛn bin sɔfa plɛnti, bɔt dɛn bia; na so unasɛf fɔ bia.
59005011	Wi se Gɔd blɛs dɛn bikɔs dɛn bia. Una no aw Job bin bia lɔng wɛn i bin de sɔfa, ɛn una si aw Gɔd kam blɛs am. Ɔl dat fɔ mek una no se fɔ tru, Gɔd de sɔri fɔ wi wɛn wi de sɔfa, ɛn i de sɔri fɔ wi pan ɔl we wi du tin we fɔ mek i vɛks.
59005012	Mi kɔmpin Kristiɛn dɛn, a want tɛl una wan ɔda tin we pas ɔl wetin a bin dɔn tɛl una. Wɛn una prɔmis fɔ du sɔntin, una nɔ fɔ swɛ. Una nɔ swɛ to Gɔd, una nɔ swɛ wit ɛni tin na dis wɔl. If una gri fɔ ɛni tin, una fɔ se, “Yɛs;” if una nɔ gri, una fɔ se, “Nɔ,” so dat wɛn Gɔd go jɔj una, i nɔ go kɔndɛm una.
59005013	If ɛni wan pan una de sɔfa, mek i aks Gɔd fɔ ɛp am. If ɛni wan pan una gladi, mek i sing ɛn prez Gɔd.
59005014	If ɛni wan pan una sik, mek i kɔl dɛn bigman na chɔch mek dɛn pre fɔ am. Wɛn dɛn de pre, mek dɛn tek ɔyl tɔn lili bit pan di pɔsin ɛn aks wi Masta Jizɔs Krays fɔ mɛn am.
59005015	If dɛn biliv se Gɔd go du wetin dɛn de pre fɔ, di sik pɔsin go wɛl. Gɔd go mek i wɛl gud gud, ɛn pantap dat, if di pɔsin bin dɔn du bad, Gɔd go padin am.
59005016	Na dat mek, una fɔ tɛl una kɔmpin Kristiɛn di sin dɛn we una dɔn sin ɛn una fɔ pre mek Gɔd mek una wɛl. Wɛn pɔsin we de waka tret bifo Gɔd pre, da pre de gɛt pawa ɛn Gɔd go ansa am.
59005017	Ila yja na bin mɔta lman lɛkɛ wisɛf. I pre wit ɔl in at fɔ mek ren nɔ kam ɛn tri ia ɛn siks mɔnt wan ren nɔ fɔdɔm.
59005018	Wɛn i pre bak ren kam ɛn ɔltin bigin gro bak.
59005019	Mi kɔmpin Kristiɛn dɛn, if ɛni wan pan una sli pul ɛn kɔmɔt na Gɔd in rod, bɔt sɔmbɔdi bring am kam bak,
59005020	una fɔ no se, di pɔsin we bring wan sina kam bak na Gɔd rod ɛn ɛp am mek i lɛf fɔ du bad, dɔn sev da pɔsin de ɛn Gɔd go padin am fɔ plɛnti ɔda bad tin dɛn we i du.
60001001	Mi Pita, we na Krays in apɔsul, de rayt to una we Gɔd dɔn pik, we skata ɔlɔbɔt na Pɔntɔs, Galeshya, Kapa do shya, Eshya ɛn Bitinya, we de lɛkɛ tre nja na ɔl dɛn kɔntri ya.
60001002	Na Gɔd, we na wi Papa, dɔn pik una, lɛkɛ aw i bin dɔn plan, ɛn Gɔd in Spirit dɔn mek una bi Gɔd yon pipul, so dat una go du wetin Jizɔs Krays tɛl una fɔ du, ɛn di day we Jizɔs Krays day na di krɔs go mek una klin na Gɔd yay. A de pre mek Gɔd sho una aw i gud ɛn mek i gi una kol at mɔ ɛn mɔ.
60001003	Lɛ wi tɛl Gɔd, we na Masta Jizɔs Krays in Papa, tɛnki! Bikɔs Gɔd sɔri fɔ wi, i mek Jizɔs Krays rayz frɔm di grev fɔ gi wi nyu layf, na dat mek wi abop fɔ gɛt layf we go de sote go,
60001004	ɛn so, wi abop fɔ gɛt di wɔnda ful blɛsin dɛn we Gɔd bin dɔn prɔmis in pipul dɛn ɛn we i kip na ɛvin fɔ una. Dɛn blɛsin ya nɔ de pwɛl, dɛn nɔ de chenj ɛn dɛn go de sote go.
60001005	Bikɔs una biliv pan Gɔd, Gɔd go kip una wit in pawa, so dat una go gɛt da layf we go de sote go, we dɔn rɛdi naw ɛn we Gɔd go gi una di de we i go jɔj ɔlman.
60001006	Dis fɔ mek una gladi pan ɔl we ɔl kayn waala de mek una sɔfa naw; bɔt i nɔ go te igen we una go sɔfa.
60001007	Dɛn waala ya na fɔ tray una fɔ si if una biliv Gɔd gud wan, lɛkɛ we dɛn kin put gold na faya fɔ tray am fɔ si if i gud, ɛn gold na tin we de pwɛl. Di biliv we una biliv Gɔd bɛtɛ fawe pas gold, so Gɔd go tray una fɔ si if una biliv pan am gud, ɛn una nɔ go tap fɔ biliv pan am. If una biliv Gɔd gud gud, di de we Jizɔs go kam mek ɔlman si am, Gɔd go prez una, i go mek una gɛt rɛspɛkt ɛn i go mek una de wit am sote go.
60001008	Pan ɔl we una nɔ si Jizɔs yet, una lɛk am. Pan ɔl we una nɔ de si am naw, una biliv pan am; so una gladi bad ɛn una nɔ ebul tɔk sɛf bɔt di gladi we una gladi, bikɔs
60001009	di biliv we una biliv Gɔd dɔn mek una gɛt layf we go de sote go na ɛvin.
60001010	Dɛn prɔfɛt we bin dɔn tɔk bɔt dis gud tin ya we Gɔd dɔn gi una, bifo i gi una, bin tek tɛm fɔ dig fɔ no bɔt dis layf ya we go de sote go na ɛvin, we Gɔd de gi dɛn wan we biliv pan Krays.
60001011	Wɛn Krays in Spirit we bin de insay dɛn bin tɔk bɔt aw Krays bin gɛt fɔ sɔfa ɛn di wɔnda ful tin dɛn we bin gɛt fɔ apin afta dat, di prɔfɛt dɛn bin tray fɔ no ustɛm dɛn tin de go bi ɛn aw dɛn go bi.
60001012	Gɔd sho dɛn prɔfɛt ya se nɔto fɔ ɛp dɛnsɛf dɛn de wok, bɔt na fɔ ɛp una. Di wok we dɛn de du na we dɛn de tɔk bɔt dɛn tin we una dɔn yɛri, we dɛn wan we de tɛl pipul di Gud Nyus dɔn tɔk. Na Gɔd in Spirit we Gɔd sɛn kɔmɔt ɛvin, na in mek dɛn pipul ya ebul tɛl pipul di Gud Nyus. Na dɛn tin ya dɛn enjɛl dɛnsɛf go lɛk fɔ ɔnda stand.
60001013	Na dat mek una fɔ mekɔp una maynd fɔ du wetin una gɛt fɔ du, una fɔ kɔntrol unasɛf ɛn una fɔ put ɔl una at pan di blɛsin we Jizɔs Krays go gi una di tɛm we i go sho insɛf to ɔlman.
60001014	Una fɔ du ɔl wetin Gɔd tɛl una fɔ du, una nɔ fɔ fala una at fɔ du dɛn bad tin we una bin lɛk fɔ du di tɛm we una nɔ bin no di Gud Nyus bɔt Jizɔs Krays yet.
60001015	Bɔt una fɔ du ɔl wetin una de du lɛkɛ aw Gɔd yon pipul de du dɛn, jɛs lɛkɛ aw Gɔd, we kɔl una fɔ du in wok, nɔ de du ɛni tin bad.
60001016	Dɛn rayt na Gɔd in Buk se, Gɔd se, “Una nɔ fɔ gɛt natin fɔ du wit ɛni tin we bad lɛkɛ we misɛf nɔ gɛt natin fɔ du wit ɛni tin we bad.”
60001017	Wɛn una de pre ɛn una se, “Papa,” una de kɔl Gɔd, we de jɔj ɔlman di sem we, bay di wok we ɔlman de du, so ɔl di tɛm we lɛf fɔ una na dis wɔl, una fɔ ɔna am, pan ɔl wetin una de du.
60001018	Unasɛf no se nɔto tin lɛkɛ silva ɛn gold we de pwɛl, dɛn tek pe fɔ pul una kɔmɔt pan di yuslɛs layf we una gra npapa-papa dɛn bin liv ɛn we unasɛf bin liv;
60001019	bɔt na Krays in yon blɔd dɛn tek pe fɔ una, Krays we na lɛkɛ Ship we nɔ gɛt bɔt.
60001020	Bifo Gɔd mek di wɔl, i bin dɔn pik Krays fɔ du di wok we i fɔ du na wɔl, ɛn naw, we plɛnti tɛm nɔ lɛf igen, Krays dɔn kam fɔ ɛp una.
60001021	Krays dɔn mek una biliv pan Gɔd, we mek i rayz frɔm di grev ɛn ɔna am; na dat mek una trɔs Gɔd ɛn abop se i go du wetin i dɔn prɔmis se in go du.
60001022	Naw we una de fala dɛn tru tin we dɛn lan una bɔt Jizɔs Krays, we mek una dɔn lɛf fɔ du bad, ɛn mek una layf dɔn klin, ɛn mek una lɛk una kɔmpin Kristiɛn dɛn fɔ tru, una fɔ lɛk dɛn naw wit ɔl una at.
60001023	Gɔd in wɔd we de gi layf ɛn we de sote go dɔn mek una gɛt nyu layf; i tan lɛkɛ se, una dɔn bɔn bak, ɛn di wan we mek una bɔn bak go de sote go; i nɔ tan lɛkɛ di wan we bɔn una di fɔs tɛm, we mɔs day.
60001024	Dɛn rayt na Gɔd in Buk se, “Mɔtalman na lɛkɛ gras, ɛn ɔl wetin fayn pan am jɛs tan lɛkɛ dɛn flawa we de gro pan gras. Di gras go wida ɛn di dray flawa dɛn go fɔdɔm na grɔn,
60001025	bɔt di Masta in wɔd go de sote go.” Dis wɔd ya na di Gud Nyus bɔt Jizɔs we dɛn bin tɛl una.
60002001	So una fɔ lɛf ɔl dɛn bad tin we de na una layf: una fɔ lɛf fɔ lay, una fɔ lɛf fɔ mek ipo krit, una fɔ lɛf fɔ jɛlɔs una kɔmpin ɛn una fɔ lɛf fɔ tɔk bad bɔt dɛn.
60002002	Una fɔ tan lɛkɛ bebi we jɛs bɔn, we want milk ɔltɛm; na so unasɛf fɔ want fɔ yɛri Gɔd in wɔd, ɔltɛm; i go mek una gro if una drink am ɔltɛm, dat min se una go no mɔ ɛn mɔ bɔt Gɔd ɛn una go gɛt layf ya we go de sote go na ɛvin.
60002003	Dɛn rayt na Gɔd in Buk se, “Una dɔn no aw Gɔd gud.”
60002004	Una kam to di Masta, na in na di ston we de gi layf; mɔta lman bin tink se i nɔ gud, bɔt Gɔd pik am bikɔs i no se i gud.
60002005	Una fɔ tan lɛkɛ ston we gɛt layf ɛn una fɔ mek Gɔd tek una bil di os we in Spirit de bil, na de una go mek sakri fays to Gɔd. Una go de du Gɔd in wok nɔmɔ, dat na fɔ de mek dɛn sakri fays we Gɔd in Spirit tɛl una fɔ mek, we go mek Gɔd sati sfay fɔseka di wok we Jizɔs Krays dɔn du.
60002006	Dɛn rayt na Gɔd in Buk se, Gɔd se, “A dɔn pik wan gud gud ston we go bi di ston we impɔtant pas ɔl ɛn a go put am na da tɔng we dɛn kɔl Zayɔn; da ston de na di Masta; ɛnibɔdi we biliv pan am nɔ go disapɔynt.”
60002007	Dis ston ya de ɛp una we biliv am gud gud wan, bɔt fɔ dɛn wan we nɔ biliv am, dɛn rayt na Gɔd in Buk se, “Di ston we dɛn pipul we de bil nɔ tek mek natin, na in dɔn kam bi di wan we impɔtant pas ɔl di ɔda wan dɛn.”
60002008	Dɛn rayt ɔda say na Gɔd in Buk se, “Na di ston dis we go mek pipul bɔk dɛn fut ɛn fɔdɔm.” Dɛn pipul ya bin bɔk dɛn fut bikɔs dɛn nɔ bin biliv se Gɔd in wɔd na tru; na so Gɔd bin dɔn plan fɔ dɛn.
60002009	Bɔt una na lɛkɛ wan neshɔn, Gɔd dɔn pik una, una na pipul we de mek sakri fays to Gɔd ɛn we de wok fɔ Gɔd we na una King; una na neshɔn we dɔn gi unasɛf to Gɔd, una na Gɔd in yon pipul dɛn we i pik fɔ tɔk bɔt di wɔnda ful wok dɛn we i de du. Na Gɔd pul una kɔmɔt na dak bring una kam na in wɔnda ful layt.
60002010	Tɛm bin de we una nɔto bin Gɔd yon pipul dɛn, bɔt una dɔn bi in pipul dɛn naw; tɛm bin de we una nɔ bin no aw Gɔd gud, bɔt naw una dɔn no aw i gud we i dɔn sɔri fɔ una.
60002011	Mi padi dɛn, una we de lɛkɛ tre nja na dis wɔl ɛn lɛkɛ pipul we nɔ kam fɔ tap lɔng naya, a de beg una mek una nɔ jɛs de fala una at fɔ sati sfay una bɔdi bikɔs wetin una bɔdi want nɔto dat una spirit want.
60002012	Di we we una liv wit dɛn pipul we nɔ no Gɔd fɔ fayn, so dat wɛn dɛn go de tɔk se una de du bad, dɛnsɛf go si se una dɔn du gud wok, fɔ tru, ɛn dat go mek, di de we Gɔd go kam fɔ jɔj di wɔl, dɛn go prez Gɔd.
60002013	Fɔ di Masta in sek, una fɔ put unasɛf ɔnda ɛnibɔdi we de oba una na dis wɔl ɛn du ɔl wetin dɛn want una fɔ du, dat na di pɔsin we de oba ɔl dɛn ɔda rula,
60002014	ɛn dɛn gɔvna we i pik fɔ de pɔnish dɛn pipul we de du bad ɛn fɔ prez dɛn wan we de du gud.
60002015	Gɔd want mek una du di rayt tin, so dat dɛn fulish pipul we nɔ sabi natin go sɛt dɛn mɔt.
60002016	Una fɔ de lɛkɛ pipul we fri, bɔt nɔto dat mek una fri fɔ de du ɛni bad tin. Una fɔ de du lɛkɛ pipul we de wok fɔ Gɔd.
60002017	Una fɔ rɛspɛkt ɔlman, lɛk una kɔmpin Kristiɛn dɛn, fred Gɔd, ɛn rɛspɛkt di man we de rul oba ɔl dɛn ɔda rula dɛn.
60002018	Una we na bɔy fɔ de du ɔl wetin una masta tɛl una fɔ du ɛn una fɔ rɛspɛkt dɛn gud gud; nɔto di masta dɛn nɔmɔ we gud ɛn we want ɛp dɛn kɔmpin mɔta lman una fɔ rɛspɛkt, una fɔ rɛspɛkt dɛn wan we bad sɛf.
60002019	If una sɔfa sɔfa we una nɔ fɔ sɔfa ɛn una bia bikɔs una no se na dat Gɔd want, Gɔd go blɛs una.
60002020	Us bɛni fit una tink se una go gɛt if una jɛs bia nɔmɔ wɛn dɛn pɔnish una fɔ we una du tin we nɔ rayt? Bɔt if una bia wɛn pipul mek una sɔfa pan ɔl we una de du wetin rayt, Gɔd go blɛs una.
60002021	Na fɔ mek una sɔfa lɛkɛ dis mek Gɔd kɔl una, bikɔs Krays insɛf sɔfa fɔ una ɛn mek una si se unasɛf gɛt fɔ sɔfa lɛkɛ aw insɛf bin sɔfa.
60002022	Wande Krays nɔ sin, ɛn i nɔ lay.
60002023	Wɛn pɔsin tɛl am wɔd we go at am, i nɔba tɛl dɛn wɔd we go at dɛn bak; wɛn pipul mek i sɔfa, i nɔba se in go mek dɛnsɛf sɔfa, bɔt i kin lɛf in kes na Gɔd an, bikɔs na Gɔd de jɔj tret wan.
60002024	Krays insɛf kɛr wi sin go na di krɔs go day de fɔ dɛn, so dat wi go want du wetin rayt ɔltɛm. Di wund we dɛn bin wund Krays na in dɔn mek una wɛl.
60002025	Una bin tan lɛkɛ ship we dɔn lɛf fɔ fala di man we de mɛn dɛn, so dɛn nɔ sabi rod igen, bɔt naw Gɔd dɔn bring una kam bak to di pɔsin we de mɛn una ɛn we de gyad una mek natin bad nɔ mit una.
60003001	Semwe so, una dɛn mare du man fɔ de du ɔl wetin una man dɛn tɛl una fɔ du, so dat if ɛni wan pan dɛn de we nɔ biliv Gɔd in wɔd, una go mek dɛnsɛf kam biliv pan Gɔd bay aw una de du. Una nɔ go gɛt fɔ tɔk to dɛn bɔt Gɔd igen sɛf,
60003002	bikɔs dɛn go si se una de waka tret ɛn una de fred Gɔd.
60003003	Nɔto dɛn tin we pɔsin de si una fɔ de tek mek unasɛf fayn, lɛkɛ di stayl dɛn we una de mek pan una ia, dɛn chen we una de ɛng, ɔ dɛn klos we una de wɛr.
60003004	Bifo dat, ɔl una yon fayn fɔ de insay; una fɔ de tɔk ɛn du tin saful saful, una ed nɔ fɔ de wam, na dɛn kayn tin ya Gɔd luk se fayn, ɛn na dɛn kayn fayn de go de sote go.
60003005	Dɛn uman we bin de waka klos Gɔd fɔstɛm, we bin abop se Gɔd go du ɔl wetin i prɔmis fɔ du fɔ dɛn, bin de du ɔl wetin dɛn man tɛl dɛn fɔ du; so dɛn bin de mek dɛnsɛf fayn.
60003006	Sera na bin wan pan dɛn uman we bin de waka klos Gɔd; i kin du ɔl wetin Ebraam tɛl am fɔ du ɛn wɛn i de tɔk to am, i kin kɔl am in masta. Unasɛf go bi lɛkɛ Sera if una de ɛp ɔda pipul ɛn una nɔ gri mek ɛni tin mek una fred.
60003007	Semwe so, una dɛn mare dman fɔ no se una wɛf nɔ gɛt trɛnk lɛkɛ man, so una fɔ de wit dɛn wit da ɔnda sta ndin de, we rayt. Una fɔ rɛspɛkt dɛn bikɔs Gɔd go gi una ɛn dɛnsɛf layf we go de sote go. Una fɔ du ɔl dɛn tin ya, so dat natin nɔ go ambɔg di pre we una de pre.
60003008	Di las tin we a gɛt fɔ tɛl una, na fɔ lɛ una ɔl gɛt wanwɔd, ɛn wan at; una fɔ lɛk unasɛf lɛkɛ brɔda ɛn sista, una fɔ gɛt sɔri at fɔ una kɔmpin ɛn una nɔ fɔ de mek prawd pan una kɔmpin.
60003009	If pɔsin du una bad, una nɔ fɔ tɔn am gi am bak; if pɔsin kɔs una, una nɔ fɔ kɔs am bak, una fɔ aks Gɔd fɔ blɛs am. Gɔd kɔl una fɔ mek una blɛs ɔda pipul; if una du dat, Gɔd go blɛs unasɛf lɛkɛ aw i bin prɔmis fɔ du wɛn i kɔl una.
60003010	Dɛn rayt na Gɔd in Buk se, “Ɛnibɔdi we want mek in layf swit ɛn mek bɛtɛ fala am bambay fɔ lɛf fɔ de tɔk bad bɔt in kɔmpin ɛn i nɔ fɔ de lay.
60003011	I fɔ lɛf fɔ de du bad ɛn i fɔ de du gud; i fɔ tray sote natin nɔ mek in ɛn in kɔmpin dɛn mek plaba.
60003012	G ɔd, we na wi Masta, in yay de pan dɛn pipul we de du rayt ɛn i de yɛri dɛn wɛn dɛn de pre; bɔt i nɔ go mek bɛtɛ fala dɛn wikɛd pipul.”
60003013	Udat go ebul mek una sɔfa if una at de fɔ du wetin rayt nɔmɔ?
60003014	Bɔt if una gɛt fɔ sɔfa sɛf bikɔs una de du wetin rayt, una gɛt blɛsin! Una nɔ fɔ fred wetin pɔsin de du ɛn una nɔ fɔ wɔri fɔ natin.
60003015	Una fɔ rɛspɛkt Krays ɛn tɔk insay una at se in na di Masta. Una fɔ rɛdi ɔltɛm fɔ ansa dɛn pipul we de aks una wetin una abop pan,
60003016	bɔt una nɔ fɔ fos pipul fɔ biliv pan Krays ɛn una fɔ de lisin to wetin dɛn de tɔk. Una fɔ shɔ se ɔl wetin una de du na wetin una at tɛl una se rayt, so dat dɛn pipul we de tɔk se una nɔ de waka tret, ɛn dɛn wan we de tɔk bad bɔt di gud we una de du we una de waka wit Krays, go shem.
60003017	I bɛtɛ fɔ mek una sɔfa bikɔs una de du wetin rayt, if na dat Gɔd want, pas fɔ mek una sɔfa bikɔs una de du tin we nɔ rayt.
60003018	Na fɔseka dat mek Krays we nɔ sin wande, day wan tɛm nɔmɔ fɔ ɔl wi sin, in we gud day fɔ wi ɔl we bad, so dat i kin mek una kam klos Gɔd. Dɛn bin kil Krays wɛn Krays na bin mɔta lman, bɔt naw we Krays na Spirit, Gɔd dɔn mek i rayz frɔm di grev.
60003019	Wɛn i bi Spirit, i go to dɛn spirit we dɛn bin de gyad te di tɛm rich fɔ jɔj dɛn, i go tɛl dɛn di Gud Nyus.
60003020	Dɛn spirit ya na dɛn pipul we nɔ bin de yɛri Gɔd in wɔd di tɛm we Gɔd bin de bia, we Noa bin de bil in bot. Di pipul dɛn we bin go insay di bot nɔ bin plɛnti; na bin et pipul nɔmɔ. Gɔd bin mek di bot flot pan di wata ɛn na so i sev dɛn et pipul ya.
60003021	Di wata na fɔ sho wi aw Gɔd go mek sin nɔ gɛt pawa oba dɛn Kristiɛn we baptayz, lɛkɛ aw una dɔn baptayz ɛn dat dɔn mek sin nɔ gɛt pawa oba una igen. Fɔ baptayz, nɔto fɔ pul dɔti kɔmɔt na di bɔdi, bɔt na di prɔmis we wi prɔmis Gɔd se wi go waka tret wit am so dat wi go no se wi nɔ gilti. Na we Jizɔs Krays rayz frɔm di grev mek di baptayz we una baptayz sev una.
60003022	Naw Jizɔs Krays dɔn go na ɛvin ɛn i sidɔm na Gɔd in raytan; na de i de rul oba ɔl dɛn enjɛl ɛn ɔl dɛn wan we gɛt pawa na ɛvin.
60004001	So, bikɔs Krays sɔfa wɛn i day na di krɔs, unasɛf fɔ rɛdi wɛn una de sɔfa, fɔ tink lɛkɛ aw Krays bin de tink ɛnitɛm we i de sɔfa, bikɔs pɔsin we de sɔfa dɔn dɔn wit sin.
60004002	So, frɔm naw sote una day, nɔto una at una fɔ de fala, bɔt na wetin Gɔd want una fɔ du.
60004003	Una nɔ wes mɔ tɛm igen. Di tɛm dɔn pas we una bin de du dɛn tin we dɛn pipul we nɔ no Gɔd lɛk fɔ du. Dɛn man ɛn uman bin de du tin we dɛn nɔ fɔ du wit dɛn bɔdi, una bin de fala una at fɔ du dɛn bad tin ya ɛn ɔda bad tin dɛn, una bin de drɔnk, una bin de mek dɛn wayl wayl pati, ɛn dɛn pati we pipul fɔ go drink sote dɛn drɔnk. Una bin de pre to dɛn tin we mɔta lman mek fɔ pre to pan ɔl we di Lɔ se mek una nɔ du dat, ɛn na tin dat we una fɔ shem fɔ du.
60004004	Dɛn pipul we nɔ no Gɔd, we una ɔl bin kia fri, de wɔnda naw bikɔs una nɔ de jɔyn dɛn igen fɔ liv bad layf; so dɛn de tɛl una tin we fɔ mek una fil bad.
60004005	Bɔt dɛn go gɛt fɔ ansa to Gɔd, we go jɔj dɛn wan we nɔ day yet ɛn dɛn wan we dɔn day, i nɔ go te igen.
60004006	Na dat mek dɛn wan we bin dɔn day sɛf bin dɔn yɛri di Gud Nyus we Krays tɛl dɛn, so dat, pan ɔl we Gɔd bin dɔn jɔj dɛn fɔ wetin dɛn bin du wɛn dɛn de na dis layf, i bin want gi dɛn chans fɔ de wit am na ɛvin.
60004007	Di tɛm we di wɔl go dɔn nɔ fa igen, so una ed fɔ stɛdi ɛn una fɔ wayda wek fɔ de pre ɔltɛm.
60004008	Bɔt di tin we pas ɔl, na fɔ mek una lɛk una kɔmpin wit ɔl una at, bikɔs dɛn pipul we lɛk dɛnsɛf kin rɛdi ɔltɛm fɔ padin dɛn kɔmpin wɛn dɛn kɔmpin du dɛn bad.
60004009	Una fɔ gladi wɛn una kɔmpin Kristiɛn dɛn kam fɛn una, una nɔ fɔ de grɔmbul wɛn dɛn kam.
60004010	Ɛni tin we Gɔd mek una sabi du, una fɔ du am gud, so dat ɔda pipul go bɛni fit, lɛkɛ aw ɛnibɔdi we Gɔd gi sɔntin kin ol am fayn.
60004011	Ɛnibɔdi we de tɛl pipul bɔt Gɔd, fɔ tɔk di mɛsej we Gɔd gi am; ɛn ɛnibɔdi we de ɛp fɔ du ɛni kayn wok, fɔ ɛp fɔ du da wok de wit ɔl di trɛnk we Gɔd gi am, so dat, pan ɔl wetin una de du, Gɔd go gɛt prez bikɔs una de waka wit Krays we wɔnda ful ɛn we gɛt pawa sote go! Emɛn.
60004012	Mi padi dɛn we a lɛk, una nɔ fɔ wɔnda we big big waala de mit una lɛkɛ na tin dat we nɔba bi,
60004013	bɔt una fɔ gladi bikɔs unasɛf de sɔfa lɛkɛ aw Krays bin sɔfa, so dat wɛn Krays kam bak wit ɔl in pawa, una go gladi fawe pas aw una gladi naw.
60004014	Una gɛt blɛsin wɛn pipul tɛl una tin we go at una bikɔs una biliv pan Krays, dat sho se Gɔd in Spirit, we gɛt pawa, de insay una.
60004015	If ɛni wan pan una gɛt fɔ sɔfa mek i nɔ bi se na bikɔs i kil pɔsin ɔ bikɔs i tif ɔ i du ɛni ɔda bad bad tin we dɛn jelman de du, ɔ bikɔs i go put in an pan ɔda pipul biznɛs.
60004016	Bɔt if na fɔseka Krays mek waala mit una, dat nɔ fɔ mek una shem, bɔt una fɔ tɛl Gɔd tɛnki we una na Kristiɛn.
60004017	Di tɛm we Gɔd go jɔj di wɔl nɔ fa igen, ɛn na in yon pipul dɛn fɔs i go jɔj. If Gɔd bigin wit wi we na in yon, aw tin go tan fɔ dɛn wan we nɔ biliv di Gud Nyus we Gɔd sɛn to mɔta lman?
60004018	Dɛn rayt na Gɔd in Buk se, “If i tranga fɔ pipul, we de du wetin Gɔd want, fɔ sev; wetin go bi to dɛn pipul we nɔ bisin bɔt Gɔd, we de pan sin?”
60004019	A tɛl una ɔl dis fɔ mek dɛn pipul we de sɔfa bikɔs dɛn no se na dat Gɔd want, lɛf dɛnsɛf na Gɔd an, ɛn du gud mɔ ɛn mɔ, bikɔs na Gɔd mek dɛn, ɛn i de du ɛni tin we i dɔn prɔmis se in go du.
60005001	Mi, Pita, na wan pan dɛn bigman na chɔch we de sho pipul di wok we dɛn fɔ du. A si we Krays de sɔfa wit mi yon yay, ɛn a no se misɛf go de wit am di tɛm we i go kam bak, wɛn Gɔd go mek ɔlman si in pawa ɛn misɛf go gɛt pan da big blɛsin de. A de beg una dɛn bigman na chɔch.
60005002	Una fɔ kia fɔ dɛn pipul we Gɔd lɛf na una an lɛkɛ shɛpad we de mɛn ship. Una nɔ fɔ du lɛkɛ se na fos dɛn de fos una, una fɔ kia fɔ dɛn wit opin at; ɛn una nɔ fɔ wok fɔ mɔni nɔmɔ, bɔt bikɔs una gladi fɔ wok.
60005003	Una nɔ fɔ de trit dɛn pipul ya we Gɔd gi una fɔ kia fɔ, lɛkɛ slev, bɔt una fɔ de du gud we go mek di pipul dɛnsɛf want fɔ tan lɛkɛ una.
60005004	If una du so, wɛn dɛn shɛpad dɛn edman we na Krays, kam, una go gɛt wɔnda ful krawn we nɔ de pwɛl ɛn we de shayn ɔltɛm.
60005005	Semwe so, una we smɔl fɔ de du wetin dɛn bigman tɛl una fɔ du. Nɔbɔdi nɔ fɔ mek prawd pan in kɔmpin, bɔt una fɔ de ɛp una kɔmpin; lɛkɛ aw dɛn rayt na Gɔd in Buk, we dɛn se, “Gɔd go tɔn in bak pan dɛn pipul we prawd ɛn i go sho dɛn wan we nɔ prawd aw i gud.”
60005006	Una nɔ fɔ prawd, una fɔ mek Gɔd we gɛt pawa kɔntrol una ɛn i go mek pipul rɛspɛkt una wɛn di tɛm we i dɔn mak, rich.
60005007	Una fɔ lɛf ɛni tin we de wɔri una na Gɔd an, bikɔs i want gi una ɔl wetin una fɔ gɛt.
60005008	Una fɔ rɛdi ɔltɛm, ɛn ɔltɛm una fɔ de wach, bikɔs Setan we de fɛt una, de go ɔlɔbɔt lɛkɛ angri layɔn, fɔ fɛn udat in go fɔdɔm pan.
60005009	Una fɔ abop tra nga wan pan Gɔd ɛn una nɔ fɔ gri mek Setan mek una du wetin in want, una fɔ mɛmba se dɛn ɔda pipul ɔlɔbɔt na wɔl we biliv pan Krays lɛkɛ aw unasɛf biliv, dɛnsɛf de sɔfa dɛn sem tin ya we una de sɔfa.
60005010	Bɔt di tɛm we una gɛt fɔ sɔfa nɔ lɔng, ɛn wɛn una dɔn sɔfa dɔn, Gɔd we lɛk una gud gud, go kɔl una fɔ mek unasɛf gɛt pan di pawa ɛn ɔna we insɛf gɛt we go de sote go, bikɔs una gɛt wanwɔd wit Krays. In we du dat, go mek ɔltin bi na una layf lɛkɛ aw i fɔ bi ɛn i go mek una biliv pan am tra nga wan, i nɔ go mek ɛni tin shek di biliv we una biliv pan am.
60005011	Mek i rul oba di wɔl sote go! Emɛn.
60005012	Na Saylas, we a luk se na Kristiɛn brɔda we a kin trɔs, ɛp mi fɔ rayt dis shɔt lɛta to una. A want kɔrej una ɛn a want tɛl una se ɔl wetin Gɔd dɔn du fɔ una sho se i lɛk una, fɔ tru; una nɔ fɔ mek ɛni tin mek una dawt dat.
60005013	Di chɔch pipul dɛn we de na Babilɔn, we tan lɛkɛ una chɔch lili bit, we Gɔd dɔn pik lɛkɛ aw i pik unasɛf, wit Mak, da yɔng man we de ɛp mi, de tɛl una adu.
60005014	Una tɛl una kɔmpin dɛn adu wit ɔl una at, dat go sho se una lɛk unasɛf lɛkɛ aw Kristiɛn dɛn fɔ lɛk dɛnsɛf. Mek una ɔl we na Krays yon pipul gɛt kol at.
61001001	Mi Saymɔn Pita, we de wok fɔ Jizɔs Krays ɛn we na wan pan in apɔsul dɛn, de rayt to una we biliv pan am lɛkɛ aw wisɛf biliv pan am, bikɔs wi Papa Gɔd ɛn Jizɔs Krays we sev wi de du wetin rayt ɔltɛm. Di biliv we wi biliv pan am ɛn di biliv we una biliv pan am nɔto tin we mɔni kin bay.
61001002	If una want fɔ mek Gɔd de du gud fɔ una mɔ ɛn mɔ ɛn mek i gi una kol at mɔ ɛn mɔ, una fɔ no am ɛn una fɔ no wi Masta Jizɔs.
61001003	We wi no am, i dɔn gi wi ɔltin we wi fɔ gɛt fɔ mek wi ebul liv lɛkɛ aw i want mek wi liv bay in pawa. Gɔd kɔl wi fɔ mek wi gɛt pan di wɔnda ful ɔna ɛn pawa we i gɛt ɛn mek wisɛf gud lɛkɛ aw i gud.
61001004	Na dat mek Gɔd dɔn gi wi dɛn wɔnda ful blɛsin we mɔni nɔ kin bay, we i bin dɔn prɔmis, so dat we una gɛt dɛn tin ya, una nɔ go de fala una at fɔ du dɛn bad tin we dɔn pwɛl di wɔl, bɔt una go du dɛn tin we Gɔd insɛf kin du.
61001005	Na dat mek, fɔ jɛs biliv pan Gɔd nɔmɔ nɔ du, pantap dat, una fɔ du ɔl wetin una ebul so dat una go gud, ɛn pantap dat igen, una fɔ sabi Krays mɔ ɛn mɔ.
61001006	Pantap dat, una fɔ ebul kɔntrol unasɛf; pantap dat, una fɔ de bia, ɛn pantap dat una layf fɔ sho se una na Gɔd pipul.
61001007	Pantap dat, una fɔ de ɛp una kɔmpin Kristiɛn dɛn, ɛn una nɔ fɔ jɛs de ɛp dɛn nɔmɔ, una fɔ lɛk dɛn; na ɔl dɛn tin ya una fɔ de du pantap di biliv we una biliv pan Krays.
61001008	If dɛn tin ya de na una at ɛn una de du dɛn mɔ ɛn mɔ, di sabi we una sabi wi Masta Jizɔs Krays go mek una ebul du plɛnti gud wok we go ɛp ɔda pipul.
61001009	Bɔt if ɛnibɔdi de we nɔ de du dɛn tin ya, da pɔsin de tan lɛkɛ blɛnyay man ɛn i dɔn fɔgɛt se Krays bin dɔn pul sin kɔmɔt na in layf fɔ mek in layf klin.
61001010	Mi Kristiɛn brɔda dɛn, na dat mek una fɔ tray fɔ du di wok we sho se Gɔd kɔl una ɛn pik una fɔ tru; if una du ɔl dɛn tin ya, una nɔ go lɛf fɔ biliv pan Gɔd ɛn tap fɔ waka wit Gɔd.
61001011	Ɛn na di we dis we una fɔ pas fɔ mek una go go tret na di say we wi Masta Jizɔs, we dɔn sev wi, de rul sote go.
61001012	Pan ɔl we una no ɔl dɛn tin ya ɛn una biliv gud gud dɛn tru tin, we a dɔn tɛl una naw, a nɔ go taya fɔ mɛmba una bɔt dɛn.
61001013	A fil se i rayt fɔ mek a de mɛmba una bɔt dɛn tin ya naw we a gɛt layf fɔs, fɔ mek una wayda wek.
61001014	A no se day nɔ fa igen fɔ mi lɛkɛ aw wi Masta Jizɔs dɔn tɛl mi.
61001015	A go du ɔl wetin a ebul du fɔ mek shɔ se wɛn a day, una go de mɛmba dɛn tin ya ɔltɛm.
61001016	Wɛn wi tɛl una se wi Masta Jizɔs Krays go kam bak na dis wɔl wit pawa, nɔto kɔni sɛns wi tek pul stori we nɔto tru, bɔt wisɛf si am wɛn i bin de sho in pawa.
61001017	Wi bin de wɛn Gɔd we na wi Papa gi wi Masta Jizɔs Krays big ɔna ɛn pawa, ɛn wi yɛri big ɛn wɔnda ful vɔys, we kɔmɔt ɔp to Gɔd na ɛvin de tɔk se, “Dis na mi Pikin we a lɛk bad. A sati sfay wit am.”
61001018	Wisɛf bin yɛri di vɔys we kɔmɔt ɛvin, bikɔs wi ɔl bin de wit wi Masta, Jizɔs Krays pantap di ay il we Gɔd bin tɔk to wi.
61001019	Dat mek wi biliv mɔ ɛn mɔ ɔl wetin dɛn prɔfɛt bin dɔn tɔk. I go gud if una tek dɛn wɔd ya lɛkɛ se dɛn na layt we de shayn na dak ples, ɛn mek da layt de shayn insay una at we bin dak, sote di big de kam, ɛn sote di mɔnin sta kam shayn insay una at.
61001020	Ɛn una nɔ fɔ fɔgɛt se mɔta lman, bay insɛf, nɔ ebul ɔnda stand ɛn ɛksplen dɛn wɔd we dɛn prɔfɛt dɛn bin tɔk,
61001021	bikɔs nɔto di prɔfɛt dɛnsɛf bin jɛs sidɔm tink ɛn tɔk wetin dɛn want, bɔt na Gɔd in Spirit bin tɛl dɛn di wɔd dɛn we Gɔd want dɛn fɔ tɔk.
61002001	Bɔt sɔm pan dɛn prɔfɛt we bin de lɔntɛm, nɔ bin de tɔk tru; ɛn na so i go bi fɔ unasɛf; sɔm pan dɛn pipul we de lan una bɔt Gɔd nɔ go de tɔk tru; bifo una kechɔp wetin dɛn de du, dɛn go dɔn lan pipul tin we nɔ rayt we go mek dɛn biliv wetin nɔ rayt bɔt Gɔd; dɛn go de tɔk sɛf se nɔto di Masta pe fɔ dɛn layf we i day na di krɔs ɛn dat go mek dɛn lɔs di layf kwik we Gɔd gi dɛn.
61002002	Plɛnti pipul go fala dɛn fɔ liv fri layf, ɛn wetin dɛn de du go mek pipul tɔk bad bɔt di tru rod we fɔ fala.
61002003	Dɛn ticha ya go de lay gi una bikɔs dɛn want una mɔni; bɔt frɔm tɛm na in Gɔd dɔn kɔndɛm dɛn ɛn i go mɔs tek dɛn layf.
61002004	Gɔd nɔ bin sɔri fɔ dɛn enjɛl we bin sin, i trowe dɛn na ɛl, insay big ol we dak pas nɛt, na de i mek dɛn chen dɛn ɛn kip dɛn te di tɛm we i go jɔj dɛn rich.
61002005	Gɔd nɔ bin sɔri fɔ di wɔl we bin de lɔntɛm; i bin mek big big wata kɔba ɔl di pipul dɛn we nɔ bin de du wetin i tɛl dɛn fɔ du. Na Noa nɔmɔ we bin de tɛl pipul fɔ du wetin rayt wit sɛvin ɔda pipul, Gɔd nɔ bin mek di wata kɔba;
61002006	Gɔd bin jɔj tu tɔng, dat na Sɔdɔm ɛn Gomɔra; i bin mek faya bɔn dɛn kam dɔng pata pata. I bin du dat fɔ mek pipul si wetin go bi to dɛn pipul we nɔ de fala in yon we.
61002007	Gɔd nɔ bin mek di faya bɔn Lɔt bikɔs Lɔt bin de du wetin rayt na Gɔd yay ɛn i nɔ bin lɛk di bad tin dɛn we pipul bin de du ɔlɔbɔt.
61002008	Da gud man de bin de wit di ɔda pipul dɛn ɛvri de, ɛn i bin de si ɛn yɛri ɔl wetin dɛn de du ɛn se. We i no se dɛn nɔ bin de du wetin Gɔd tɛl dɛn fɔ du, i bin tɔmɛnt ɛn i bin vɛks.
61002009	Ɔl dis sho se di Masta de pul gud pɔsin pan waala ɛn i de pɔnish dɛn bad pɔsin te di de we i go jɔj dɛn, rich,
61002010	dɛn ticha we de fala dɛn at fɔ du dɔti tin wit dɛn bɔdi ɛn we nɔ de du wetin dɛn wan we de oba dɛn tɛl dɛn fɔ du, na dɛn mɔ Gɔd go pɔnish. Dɛn ticha ya dɛn at tra nga ɛn dɛn de du wetin dɛn ed gi dɛn fɔ du; dɛn nɔ de fred sɛf fɔ tɔk bad bɔt ɔl dɛn wan we de na ɛvin ɛn laf dɛn.
61002011	Dɛn enjɛl sɛf we gɛt trɛnk ɛn pawa pas dɛn ticha ya nɔ de tɔk bad bɔt dɛn ɛn laf dɛn bifo di Masta.
61002012	Bɔt dɛn ticha ya de tɔk bad bɔt tin we dɛn nɔ sabi natin bɔt, ɛn laf dɛn; dɛn jɛs tan lɛkɛ wayl bif na bush we nɔ de tink, dɛn jɛs de du ɛni tin we dɛn ed gi dɛn fɔ du; so jɛs lɛkɛ aw dɛn wayl bif de bɔn kam na wɔl fɔ mek pipul kech dɛn, ɛn kil dɛn, na so pipul go kil dɛn ticha ya,
61002013	ɛn dɛn go sɔfa fɔ di bad we dɛn dɔn du ɔda pipul. Dɛn gladi fɔ du ɛni tin we dɛn lɛk wit dɛn bɔdi, de tɛm. Dɛn de disgres una we una ɔl de it wan ples ɛn di bad we dɛn de du de mek dɛn gladi.
61002014	Pan ɔl we dɛn dɔn mared, dɛn yay de na trit, dɛn nɔ de taya fɔ fala dɛn at fɔ liv fri layf. Dɛn de drɔ dɛn pipul we nɔ gɛt dɛn yon maynd fɔ fala dɛn fɔ du bad. Dɛn jɛs want nɔmɔ fɔ gɛt ɔltin fɔ dɛnsɛf, Gɔd dɔn kɔndɛm dɛn, bɛtɛ nɔ go fala dɛn.
61002015	Dɛn ticha ya dɔn kɔmɔt na di rayt rod so dɛn nɔ no usay dɛn de go igen. Dɛn de waka na di rod we Belam, Bosɔ in pikin, bin de waka; Belam na pɔsin we bin lɛk fɔ du tin we nɔ rayt, fɔ gɛt mɔni,
61002016	bɔt na in yon ɔs tɔk lɛkɛ pɔsin to am ɛn tɛl am mek i tap fɔ du di bad bad tin dɛn we i bin de du lɛkɛ kre sman; na dat mek Belam nɔ du di bad we i bin want du igen.
61002017	Dɛn kayn pipul ya jɛs tan lɛkɛ wɛl we nɔ gɛt wata ɛn lɛkɛ dak klawd we de sho se ren want kam wɛn di ples dray, bɔt big briz blo am go. Gɔd dɔn kip dak dak dak ples fɔ put dɛn.
61002018	Dɛn de bost bost we nɔ min natin ɛn dɛn liv fri layf; na dat dɛn de tek drɔ dɛn pipul we jɛs bigin lɛf dɛn bad we fɔ mek dɛn fala dɛn, fɔ bigin liv bad layf bak.
61002019	Dɛn de tɛl di pipul dɛn we dɛn de drɔ fɔ fala dɛn, se dɛn go fri, bɔt dɛnsɛf nɔ fri yet, dɛnsɛf na lɛkɛ slev to dɛn bad tin we de pwɛl layf; bikɔs if pɔsin nɔ ebul lɛf fɔ du sɔntin, da pɔsin de dɔn bi slev to da tin de.
61002020	If pipul dɔn no wi Masta Jizɔs Krays, ɛn i dɔn pul dɛn kɔmɔt pan dɛn layf we de pwɛl pɔsin na dis wɔl, dɔn dɛn tɔn bak go liv dɛn kayn bad layf de bak ɛn dɛn nɔ ebul lɛf dɛn igen, dɛn layf go bad pas aw i bin tan bifo dɛn no Jizɔs Krays.
61002021	I bin fɔ bɛtɛ mek dɛn nɔ no di rayt we we dɛn fɔ waka, pas fɔ mek dɛn lɛf fɔ fala Gɔd in lɔ, naw we dɛn dɔn no am.
61002022	Dɛn du lɛkɛ wɛn pipul kin pul pare bul se, “Dɔg de tɔn bak go lik in vɔmit, ɔg we dɛn dɔn was dɔn go rol na pɔtɔpɔtɔ bak.”
61003001	Mi padi dɛn we a lɛk, dis na di sɛkɛn tɛm we a de rayt una. Dɛn tu lɛta ya we a dɔn rayt una na fɔ mɛmba una bɔt dɛn tin we a bin dɔn tɛl una, so dat una go ebul tink bɔt dɛn tin we dɛn rayt.
61003002	A want mek una mɛmba dɛn tin we Gɔd in prɔfɛt dɛn bin dɔn tɔk lɔntɛm se go bi, bifo dɛn bi, ɛn dɛn tin we wi Masta we sev wi mek in apɔsul dɛn tɛl wi fɔ du.
61003003	Di fɔs tin we a want tɛl una na in dis: wɛn di wɔl want dɔn, pipul go kam we go de laf una ɛn mek una ful. Dɛn go de du wetin dɛn at gi dɛn fɔ du.
61003004	Dɛn go de se, “We di pɔsin we dɛn bin se go kam? Frɔm we wi gra npapa-papa dɛn day te tide natin nɔ chenj na di wɔl; natin nɔ chenj frɔm di tɛm we Gɔd mek di wɔl!”
61003005	Dɛn nɔ want gri tɔk se ɔpklawd ɛn grɔn bin dɔn de frɔm tɛm; Gɔd bin dɔn tɔk se mek dɛn de. Gɔd mek di dray grɔn kɔmɔt na wata ɛn i kip am wit wata,
61003006	ɛn na wata i bin mek kɔba di dray grɔn we bin de lɔntɛm ɛn pwɛl am.
61003007	Bɔt Gɔd in wɔd we bin mek ɔl di wɔl we de naw, kip am fɔ mek i bɔn na faya di de we Gɔd go jɔj dɛn pipul we kin de du dɛn tin we i nɔ lɛk ɛn mek dɛn go na ɛl.
61003008	Mi padi dɛn we a lɛk, una fɔ mɛmba se, wan de, na Gɔd in yay, tan lɛkɛ wan tawzin ia ɛn wan tawzin ia tan lɛkɛ wan de.
61003009	Di Masta nɔ de wes tɛm fɔ du wetin i dɔn se in go du, lɛkɛ aw sɔm pipul tink, bɔt i de bia wit una bikɔs i nɔ want mek ɛnibɔdi go ɛl, bɔt i want mek ɔlman sɔri fɔ dɛn sin ɛn lɛf dɛn.
61003010	Di Masta go kam bak lɛkɛ aw tifman de kam na nɛt. Big nɔys go de da tɛm de ɛn di klawd go lɔs; faya go bɔn ɔl wetin de na di klawd lɛkɛ sta ɛn mun; ɛn dis wɔl ɛn ɔl wetin lib de, go bɔn.
61003011	We ɔltin gɛt fɔ dɔn so, uskayn pipul una fɔ bi? Una fɔ de waka wit Gɔd ɛn du dɛn tin we go mek pipul no se una na Gɔd yon pipul;
61003012	na so una fɔ de du wɛn una de wet fɔ di de we Gɔd go jɔj di wɔl, una fɔ du ɔl wetin una ebul fɔ mek da de de kam kwik, bikɔs da de de, di klawd go bɔn na faya ɛn ɔl wetin de na di klawd go mɛlt.
61003013	Bɔt wi de wet fɔ di nyu ɛvin ɛn di nyu wɔl we Gɔd dɔn tɔk se wi go gɛt; ɔlman go de du wetin rayt insay da wɔl de.
61003014	So, mi padi dɛn we a lɛk, we una de wet fɔ dis nyu ɛvin ɛn dis nyu wɔl ya, una fɔ tray mek Gɔd nɔ fɛn ɛni fɔlt na una layf ɛn una go gɛt kol at fɔseka dat.
61003015	Una fɔ luk se di bia we di Masta de bia wit una na fɔ mek una go gɛt chans fɔ chenj mek una layf go sev. Wi brɔda Pɔl, we wi lɛk, insɛf bin rayt bɔt dis sem tin ya wit di sɛns we Gɔd gi am,
61003016	na ɔl di lɛta dɛn we i rayt una. Sɔm pan dɛn tin ya we Pɔl rayt, at fɔ ɔnda stand, na dɛn tin de dɛn pipul we nɔ sabi natin ɛn we dɛn at nɔ stɛdi wan ples, kin twis. Na semwe dɛn de twis plɛnti ɔda tin we rayt na Gɔd in Buk, bɔt na dat go mek dɛn go ɛl.
61003017	Mi padi dɛn we a lɛk, we una dɔn no dɛn tin ya bifo dɛn bi, una fɔ tek tɛm mek dɛn pipul ya we nɔ de kip Gɔd in lɔ nɔ drɔ una fɔ fala dɛn ɛn mek una yon at nɔ stɛdi.
61003018	Una fɔ lan mɔ ɛn mɔ bɔt wi Masta Jizɔs Krays we sev wi, ɛn una fɔ no aw Gɔd gud mɔ ɛn mɔ. Na in gɛt pawa ɛn ɔna frɔm naw sote go! Emɛn.
62001001	Wi de rayt to una bɔt di Wɔd we gɛt layf, we bin dɔn de frɔm we Gɔd mek di wɔl. Wi dɔn yɛri am, wi dɔn si am wit wi yon yay, ɛn wi dɔn tɔch am wit wi an.
62001002	Dis layf ya kam na wɔl ɛn wi si am; na dat mek wi de tɔk bɔt am ɛn wi de tɛl una se dis layf ya we go de sote go bin de wit di Papa ɛn na di Papa sɛn am to wi.
62001003	Wi de tɛl una bɔt wetin wi dɔn si ɛn yɛri, so dat wi ɔl go jɔyn an togɛda. We wi jɔyn an togɛda na wit di Papa ɛn in Pikin, Jizɔs Krays.
62001004	Wi de rayt ɔl dis to una fɔ mek wi ɔl gladi gud gud wan.
62001005	Dis na di mɛsej we Gɔd in Pikin tɛl wi ɛn na in wi de tɛl una: Gɔd na layt; daknɛs nɔ de pan am atɔl.
62001006	If wi se wi jɔyn an wit am, ɛn wi de waka na dak, dat min se wi de lay. Wi nɔ de tɔk tru ɛn wi nɔ de du wetin rayt.
62001007	Bɔt if wi de waka na di layt lɛkɛ we in na di layt, wi jɔyn an wit wi kɔmpin dɛn; Gɔd in Pikin, dat na Jizɔs, in blɔd go pul ɔl wi sin kɔmɔt pan wi ɛn mek wi klin.
62001008	If wi se sin nɔ de na wi layf, wi de mek wisɛf ful, ɛn wi nɔ de tɔk tru.
62001009	Bɔt if wi tɛl Gɔd bɔt wi sin dɛn, in we de du di rayt tin ɔltɛm ɛn ɔl wetin i prɔmis, wi kin abop se i go padin wi sin dɛn ɛn i go pul ɔltin we bad kɔmɔt na wi layf ɛn mek wi layf klin.
62001010	If wi se wi nɔ sin wande, wi de se Gɔd de lay, ɛn in wɔd nɔ gɛt ples na wi layf.
62002001	Mi pikin dɛn, a de rayt una dis lɛta ya fɔ mek una tap fɔ sin; bɔt if ɛni wan pan una sin, Jizɔs Krays we nɔ gɛt sin, de tɔk to in Papa fɔ wi.
62002002	Na bikɔs Krays sakri fays insɛf mek Gɔd de padin wi sin dɛn, ɛn nɔto wi yon sin dɛn nɔmɔ Gɔd de padin, i de padin ɔlman sin.
62002003	If wi gri fɔ du ɔl wetin Gɔd tɛl wi fɔ du, na da tɛm de nɔmɔ wi kin shɔ se wi no Gɔd gud.
62002004	Di pɔsin we de se, “ A no Gɔd,” bɔt i nɔ gri fɔ du wetin Gɔd tɛl am fɔ du, da pɔsin de de lay; i nɔ de tɔk tru.
62002005	Bɔt ɛni bɔdi we de du wetin Gɔd tɛl am fɔ du dɔn sho se in lɛk Gɔd, fɔ tru; na dat wi go tek no fɔ tru se wi na Gɔd yon pipul.
62002006	Ɛni bɔdi we se in de waka wit Gɔd, fɔ liv lɛkɛ aw Jizɔs Krays bin liv.
62002007	Mi padi dɛn we a lɛk, di lɔ we a de rayt tɛl una fɔ kip, nɔto nyu lɔ, na di sem ol lɔ we una bin dɔn gɛt frɔm tɛm. Una bin dɔn yɛri bɔt dis ol Ju lɔ ya.
62002008	Ɛniwe, dis sem lɔ ya nyu bikɔs di daknɛs dɔn go wansay ɛn di tru layt dɔn bigin shayn, una go si se dis nyu lɔ ya na tru we una luk Krays in layf ɛn una sɛf yon.
62002009	Ɛni bɔdi we se in de na di layt, bɔt i nɔ lɛk in kɔmpin mɔta lman, na pɔsin we stil de na dak sote naw.
62002010	Ɛni bɔdi we lɛk in kɔmpin mɔta lman, da pɔsin de de na di layt, so i nɔ go sin, ɛn i nɔ go mek ɔda pɔsin sin.
62002011	Bɔt ɛni bɔdi we nɔ lɛk in kɔmpin mɔta lman, da pɔsin de stil de na dak. I de waka na dak ɛn i nɔ no usay i de go, bikɔs di daknɛs dɔn mek i nɔ ebul si.
62002012	Mi pikin dɛn, a de rayt una bikɔs Gɔd dɔn padin una sin dɛn fɔseka Jizɔs Krays.
62002013	Mi papa dɛn, a de rayt una bikɔs una no di wan we bin dɔn de frɔm we di wɔl bigin. Mi yɔng man dɛn, a de rayt una bikɔs una dɔn win Setan.
62002014	Mi pikin dɛn, a de rayt una bikɔs una no di Papa. Mi papa dɛn, a de rayt una bikɔs una no di wan we bin dɔn de frɔm we di wɔl bigin. Yɔng man dɛn, a de rayt una bikɔs natin nɔ ebul una. Gɔd in wɔd de insay una at ɛn una dɔn win Setan.
62002015	Una nɔ fɔ lɛk di wɔl ɛn put ɔl una at pan dɛn tin we de na di wɔl. If una lɛk di wɔl, dat sho se una nɔ lɛk Gɔd we na di Papa.
62002016	Ɔltin we de na di wɔl di bad we de na pɔsin in at we de mek i put at pan sɔm tin dɛn, dɛn tin we pɔsin kin want bad bad wɛn i si dɛn, ɛn ɔl dɛn tin na di wɔl we de mek pɔsin prawd dɛn nɔn nɔ kɔmɔt to di Papa, na di wɔl dɛn kɔmɔt.
62002017	Di wɔl ɛn ɔltin we lib de we pipul want bad bad go dɔn wan de, bɔt di pɔsin we du wetin Gɔd want go de sote go.
62002018	Mi pikin dɛn, di tɛm we di wɔl go dɔn, dɔn kam klos. Dɛn bin dɔn tɛl una se di wan we nɔ lɛk Krays atɔl gɛt fɔ kam, ɛn plɛnti pipul we nɔ lɛk Krays dɔn kam naw; na dat mek wi no se di tɛm we di wɔl go dɔn, dɔn kam klos.
62002019	Dɛn pipul de nɔto bin wi yon pipul dɛn, na dat mek dɛn lɛf wi go; bikɔs if dɛn na bin wi yon pipul, dɛn bin fɔ de wit wi. Bɔt dɛn lɛf wi so dat ɔlman go no se dɛn nɔn nɔto bin wi yon pipul.
62002020	Bɔt Gɔd in Spirit we Krays gi una, de insay una, so una ɔl no wetin tru bɔt Krays.
62002021	So, nɔto bikɔs una nɔ no wetin tru mek a de rayt to una bɔt Krays, a de rayt bikɔs una no wetin tru bɔt Krays. Una no se lay nɔ gɛt ɛni tin fɔ du wit wetin tru.
62002022	So udat de lay? Na di wan we se Jizɔs nɔto di Mɛsaya, na in na di wan we nɔ lɛk Krays. I nɔ want fɔ gɛt ɛni tin fɔ du wit Gɔd we na di Papa ɛn i nɔ want fɔ gɛt ɛni tin fɔ du wit Gɔd in Pikin.
62002023	Ɛni bɔdi we nɔ want fɔ gɛt ɛni tin fɔ du wit Gɔd in Pikin, nɔ want fɔ gɛt ɛni tin fɔ du wit Gɔd we na di Papa; bɔt ɛni bɔdi we gri fɔ waka wit Gɔd in Pikin, dɔn gri fɔ waka wit Gɔd we na di Papa.
62002024	Di tɛm we una bin jɛs bi Kristiɛn a bin tɛl una sɔntin. Una fɔ kip am na una at. If di tin we una bin dɔn yɛri fɔs tɛm de na una at, dat go mek una gɛt wanwɔd wit Gɔd we na di Papa, ɛn in Pikin.
62002025	Ɛn di tin we Krays insɛf dɔn prɔmis fɔ gi wi, na layf we go de sote go.
62002026	A de rayt una fɔ tɛl una bɔt dɛn pipul we de tray fɔ mek una lɛf fɔ fala di tru we.
62002027	Krays dɔn gi una in Spirit, ɛn wans i de insay una, una nɔ nid fɔ gɛt ɛni bɔdi fɔ lan una ɛni tin bɔt Gɔd, bikɔs Krays in Spirit de lan una ɔltin ɛn ɔl wetin i de lan una na tru, nɔto lay. So una fɔ de wit Krays ɔltɛm lɛkɛ aw in Spirit dɔn lan una fɔ du.
62002028	Mi pikin dɛn, una fɔ de wit Krays ɔltɛm, so dat wɛn i kam bak, wi nɔ go shem fɔ go mit am.
62002029	Una no se Krays de du wetin rayt ɔltɛm, so una fɔ no se ɛni bɔdi we de du wetin rayt na Gɔd pikin.
62003001	Mi pikin dɛn we a lɛk, Gɔd so lɛk wi dat i kɔl wi in yon pikin dɛn ɛn wi na in pikin dɛn, fɔ tru. Plɛnti pipul dɛn na wɔl nɔ no se wi na Gɔd in pikin dɛn, bikɔs dɛn nɔ no Gɔd.
62003002	Mi padi dɛn we a lɛk, wi na Gɔd in pikin dɛn naw; wi nɔ no yet wetin wi go bi bambay, bɔt wi no se wɛn Krays insɛf kam bak wi go tan lɛkɛ am, bikɔs da tɛm de wi go si aw i tan fɔ tru.
62003003	Ɛni bɔdi we abop pan Krays go klin bikɔs Krays klin, i nɔ go gɛt bɔt na in layf.
62003004	Ɛni bɔdi we nɔ gri tap fɔ sin nɔ de du wetin Gɔd in lɔ se i fɔ du, bikɔs fɔ sin na fɔ brok Gɔd in lɔ.
62003005	Una no se Krays kam fɔ pul mɔta lman kɔmɔt pan sin ɛn Krays nɔ gɛt sin na in layf.
62003006	Ɛni bɔdi we de waka wit Krays, nɔ go de sin. Ɛni bɔdi we stil de sin nɔ no Krays yet ɛn i nɔ kechɔp sɛf se Krays de.
62003007	Mi pikin dɛn, mek nɔbɔdi nɔ mek una ful. Pɔsin we de waka tret, na pɔsin we de du di rayt tin, jɛs lɛkɛ aw Krays de du di rayt tin, i nɔ gɛt sin na in layf.
62003008	Ɛni bɔdi we nɔ de tap fɔ sin blant Setan, bikɔs Setan dɔn de sin frɔm we di wɔl bigin; na dat mek Gɔd in Pikin kam fɔ pwɛl Setan in wok.
62003009	Ɛni bɔdi we kɔmɔt to Gɔd nɔto pɔsin we go jɛs de sin ɛn nɔ gri fɔ tap, bikɔs i gɛt Gɔd na in at, ɛn we Gɔd na in Papa, i nɔ go jɛs de sin, i nɔ gri fɔ tap.
62003010	Gɔd in pikin dɛn ɛn Setan in pikin dɛn difrɛn: ɛni bɔdi we nɔ de du wetin rayt ɛn we nɔ lɛk in kɔmpin, nɔto Gɔd yon pikin. Na dat wi go tek no udat na Gɔd yon pikin dɛn ɛn udat na Setan yon.
62003011	Di mɛsej we una bin dɔn yɛri di tɛm we una fɔs bi Kristiɛn na in dis: wi fɔ lɛk wi kɔmpin mɔta lman.
62003012	Wi nɔ fɔ tan lɛkɛ Ken we bin kil in brɔda; Ken bin blant Setan. Wetin du Ken kil in brɔda? Na bikɔs i bin de du dɛn tin we Gɔd nɔ want, ɛn in brɔda bin de du wetin rayt na Gɔd yay.
62003013	So, mi brɔda dɛn, una nɔ wɔnda if di pipul dɛn na di wɔl nɔ lɛk una.
62003014	Wi no se wi dɔn lɛf di tin we bin de kil wi, wi dɔn gɛt layf; wi no dat bikɔs wi lɛk wi kɔmpin dɛn. Ɛni bɔdi we nɔ lɛk in kɔmpin, nɔ kɔmɔt na day rod yet.
62003015	Ɛni bɔdi we nɔ lɛk in kɔmpin, na pɔsin we kin kil in kɔmpin mɔta lman, ɛn una no se ɛni bɔdi we de kil in kɔmpin mɔta lman, na pɔsin we nɔ gɛt di layf we go de sote go.
62003016	Na dis mek wi no wetin lɛk min: Krays sakri fays in layf fɔseka wi. Semwe so, wisɛf fɔ sakri fays wi layf fɔseka wi kɔmpin mɔta lman!
62003017	If pɔsin jɛntri bɔt i nɔ gri fɔ ɛp in kɔmpin we nɔ gɛt, aw i go se in lɛk Gɔd?
62003018	Mi pikin dɛn, wi nɔ fɔ jɛs de tɔk se wi lɛk wi kɔmpin, bɔt wi fɔ de du dɛn tin we go sho se wi lɛk dɛn fɔ tru.
62003019	Na dat go mek wi no se wi de fɔ wetin na tru ɛn na dat go mek wi nɔ wɔri wɛn wi tinap bifo Gɔd.
62003020	If wi at tɛl wi se wi nɔ du rayt, wi no se Gɔd pas wi at ɛn i no ɔltin.
62003021	Mi padi dɛn we a lɛk, if wi at nɔ tɛl wi se wi du tin we nɔ rayt, wi nɔ go wɔri wɛn wi tinap bifo Gɔd.
62003022	Gɔd de gi wi ɛni tin we wi aks am fɔ, bikɔs wi de du wetin i de tɛl wi fɔ du ɛn dɛn tin we mek i sati sfay.
62003023	Na di tin dis we Gɔd tɛl wi fɔ du: Wi fɔ biliv pan in Pikin, Jizɔs Krays, ɛn wi fɔ lɛk wi kɔmpin mɔta lman, lɛkɛ aw Krays dɔn tɛl wi fɔ du.
62003024	Ɛni bɔdi we de du wetin Gɔd tɛl am fɔ du, na pɔsin we jɔyn an wit Gɔd; Gɔd de na in at ɛn insɛf de waka wit Gɔd. Wi no se Gɔd de na wi at bikɔs i dɔn gi wi in Spirit.
62004001	Mi padi dɛn we a lɛk, nɔto ɔl spirit una fɔ biliv, bɔt una fɔ tray di spirit dɛn fɔ no if na to Gɔd dɛn kɔmɔt, bikɔs plɛnti lay prɔfɛt dɛn dɔn kam na di wɔl.
62004002	Una lisin aw una go no if na to Gɔd di Spirit kɔmɔt. If ɛni bɔdi tɔk se Jizɔs Krays bin kam lɛkɛ mɔta lman, Gɔd in Spirit de insay am.
62004003	Bɔt ɛni bɔdi we nɔ tɔk so bɔt Jizɔs Krays, nɔto Gɔd in Spirit de insay am, na di spirit we nɔ lɛk Krays. Una bin dɔn yɛri se dis spirit ya gɛt fɔ kam na wɔl ɛn i de na di wɔl naw naw.
62004004	Mi pikin dɛn, una na Gɔd yon ɛn di lay prɔfɛt dɛn nɔ ebul una, una dɔn win dɛn, bikɔs Gɔd in Spirit we de insay una gɛt pawa pas di spirit we de insay dɛn pipul we na di wɔl yon pipul.
62004005	Dɛn lay prɔfɛt de tɔk bɔt dɛn tin we de na di wɔl, ɛn di pipul dɛn na wɔl de lisin to dɛn bikɔs na dɛn yon prɔfɛt dɛn wan de.
62004006	Bɔt wi na Gɔd yon pipul ɛn ɛni bɔdi we no Gɔd go lisin to wi, bɔt ɛni bɔdi we nɔ no Gɔd nɔ go lisin to wi. Na di we dis we wi go no Gɔd in Spirit we tru ɛn di spirit we de lay.
62004007	Mi padi dɛn we a lɛk, una mek wi lɛk wi kɔmpin bikɔs na Gɔd put lɛk na mɔta lman at. Ɛni bɔdi we lɛk in kɔmpin na Gɔd yon pɔsin ɛn i no Gɔd.
62004008	Ɛni bɔdi we nɔ lɛk in kɔmpin, na pɔsin we nɔ no Gɔd bikɔs Gɔd na di wan we nɔ de tap fɔ lɛk ɔltɛm ɛn na in de lɛk aw pɔsin fɔ lɛk fɔ tru.
62004009	Na di we dis we Gɔd sho wi se in lɛk wi: I sɛn in wan gren Pikin kam na wɔl, so dat in Pikin kin mek wi gɛt layf.
62004010	Wetin na lɛk? Na in dis: Nɔto fɔ se wi lɛk Gɔd, bɔt in lɛk wi ɛn i sɛn in Pikin kam na wɔl fɔ sakri fays insɛf fɔ wi mek i go padin wi sin dɛn.
62004011	Mi padi dɛn we a lɛk, if na so Gɔd lɛk wi, wi fɔ lɛk wi kɔmpin.
62004012	Nɔbɔdi nɔ si Gɔd yet, bɔt if wi lɛk wi kɔmpin, Gɔd de insay wi ɛn di lɛk we Gɔd lɛk wi de mek wi lɛk wi kɔmpin mɔ ɛn mɔ.
62004013	Di tin we mek wi no gud wan se wi de waka wit Gɔd ɛn Gɔd de insay wi, na bikɔs i dɔn put in Spirit insay wi.
62004014	Wisɛf dɔn si in Pikin ɛn wi dɔn tɛl pipul se i sɛn in Pikin fɔ kam sev di wɔl.
62004015	Ɛni bɔdi we tɔk se Jizɔs na Gɔd in Pikin, Gɔd de insay da pɔsin de ɛn da pɔsin de de waka wit Gɔd.
62004016	So wisɛf biliv se Gɔd lɛk wi, ɛn wi dɔn fil di lɛk na wi layf. Gɔd na di wan we nɔ de tap fɔ lɛk ɔltɛm ɛn na in lɛk aw pɔsin fɔ lɛk fɔ tru, ɛn ɛni bɔdi we lɛk Gɔd ɛn mɔta lman, na pɔsin we de waka wit Gɔd ɛn Gɔd de insay am.
62004017	As wi de insay Krays, di lɛk we wi lɛk Krays go de gro mɔ ɛn mɔ, ɛn wi nɔ go wɔri fɔ tinap bifo Gɔd di de we i de jɔj ɔlman na wɔl, bikɔs wi no se na Krays we de insay wi de mek wi liv lɛkɛ aw wi liv na dis wɔl.
62004018	Da say we lɛk de, fred nɔ lib de, bikɔs if pɔsin lɛk fɔ tru, i nɔ de fred. If pɔsin de fred, dat na pɔni shmɛnt i de fred ɛn ɛni bɔdi we de fred, da pɔsin de nɔ lɛk Gɔd lɛk aw i fɔ lɛk am.
62004019	Wi lɛk Gɔd ɛn wi kɔmpin bikɔs na Gɔd fɔs lɛk wi.
62004020	If ɛni bɔdi se in lɛk Gɔd, bɔt i nɔ lɛk in kɔmpin, da pɔsin de de lay. Bikɔs if pɔsin nɔ lɛk in kɔmpin we i de si, aw i go lɛk Gɔd we i nɔ de si?
62004021	Na di tin dis we Krays tɛl wi fɔ du: pɔsin we lɛk Gɔd fɔ lɛk in kɔmpin insɛf.
62005001	Ɛni bɔdi we biliv se Jizɔs na di Mɛsaya na Gɔd pikin. Ɛni bɔdi we lɛk di Papa, go lɛk in Pikin.
62005002	Aw wi go no se wi lɛk Gɔd in pikin dɛn, na bay aw wi lɛk Gɔd ɛn aw wi de du wetin i tɛl wi fɔ du.
62005003	We wi lɛk Gɔd wi de du ɔl wetin i tɛl wi fɔ du. Wetin i tɛl wi fɔ du nɔ tra nga fɔ wi,
62005004	bikɔs ɛni bɔdi we na Gɔd pikin ebul fɔ win di wɔl. Wi ebul fɔ win di wɔl bikɔs wi biliv pan Jizɔs.
62005005	Udat go ebul win di wɔl? Na dɛn pipul nɔmɔ we biliv se Jizɔs na Gɔd in Pikin.
62005006	Jizɔs Krays wan kam na wɔl bay wata ɛn blɔd. I nɔ kam na wɔl bay wata nɔmɔ, i kam bay wata ɛn blɔd. Na Gɔd in Spirit mek wi no se dat na tru bikɔs in Spirit de tɔk tru.
62005007	Na tri witnɛs de:
62005008	Gɔd in Spirit, wata ɛn blɔd; dɛn ɔl tri de tɔk di sem tin.
62005009	If wi kin biliv wetin mɔta lman tɔk, wi fɔ biliv wetin Gɔd tɔk mɔ; Gɔd tɔk bɔt Jizɔs we na in Pikin.
62005010	Ɛni bɔdi we biliv se Jizɔs na Gɔd in Pikin, di tin we Gɔd tɔk de na in at, bɔt if ɛni bɔdi se in nɔ biliv wetin Gɔd tɔk bɔt in Pikin, da pɔsin de de se Gɔd de lay.
62005011	Di tin we Gɔd tɔk, na in dis: Gɔd dɔn gi wi di tru layf we go de sote go, ɛn dis layf ya de wit in Pikin.
62005012	Ɛni bɔdi we gɛt Gɔd in Pikin na in at, gɛt dis tru layf ya; bɔt ɛni bɔdi we nɔ gɛt Gɔd in Pikin na in at, nɔ gɛt di tru layf.
62005013	A de rayt dis lɛta ya to una we biliv pan Gɔd in Pikin fɔ mek una no se una gɛt di tru layf we go de sote go.
62005014	Wi biliv se wɛn wi kam bifo Gɔd ɛn aks am fɔ ɛni tin, i go yɛri wi ɛn gi wi, if na dat in want.
62005015	We wi no se i de yɛri wi wɛn wi aks am fɔ ɛni tin, wi no se i go ansa wi.
62005016	If ɛni bɔdi si in kɔmpin sin ɛn da sin de nɔto sin we go tap am mek i nɔ gɛt layf we go de sote go, i fɔ pre fɔ am ɛn Gɔd go gi am di tru layf. Bɔt di pre we i de pre nɔ go ɛp dɛn pipul we sin da bad bad sin we de mek pɔsin nɔ gɛt layf we go de sote go, ɛn a nɔ se una fɔ pre to Gɔd fɔ dɛn kayn sin de.
62005017	Ɛni bad tin we pɔsin de du na sin, bɔt sin de we nɔ go tap pɔsin mek i nɔ gɛt layf we go de sote go.
62005018	Wi no se ɛni bɔdi we de waka wit Gɔd nɔ de sin, bikɔs Gɔd in Pikin de gyad am ɛn Setan nɔ ebul am.
62005019	Wi no se wi na Gɔd yon pipul, pan ɔl we Setan de rul di ol wɔl.
62005020	Wi no se Gɔd in Pikin dɔn kam ɛn i dɔn gi wi di pawa fɔ no di tru Gɔd. Wi layf de wit di tru Gɔd ɛn wi layf de wit Gɔd in Pikin, Jizɔs Krays. Jizɔs Krays na di tru Gɔd ɛn di tru layf we go de sote go.
62005021	Mi pikin dɛn, una nɔ gɛt natin fɔ du wit dɛn tin we mɔta lman mek fɔ pre to we nɔto di tru Gɔd.
63001001	Mi, Jɔn we na una bigman na di chɔch, de rayt to di uman we Gɔd dɔn pik ɛn in pikin dɛn we a lɛk fɔ tru. Nɔto mi wan gren, bɔt ɔlman we no wetin tru, lɛk una,
63001002	bikɔs wetin tru de na wi at ɛn i go de wit wi sote go.
63001003	Mek Gɔd wi Papa, ɛn in Pikin, Jizɔs Krays, blɛs wi, sɔri fɔ wi, ɛn gi wi kol at; mek ɔl dɛn tin ya bi to wi we no ɛn biliv wetin tru ɛn lɛk wi kɔmpin mɔta lman.
63001004	A bin gladi bad we a yɛri se sɔm pan yu pikin dɛn de fala wetin tru, lɛkɛ aw wi Papa tɛl wi fɔ du.
63001005	So, uman we a lɛk fɔ tru, a de beg yu: lɛ wi lɛk wi kɔmpin. Dis tin we a de rayt tɛl yu fɔ du, nɔto nyu tin; na tin we wi bin dɔn no frɔm we yu bi Kristiɛn.
63001006	Di kayn lɛk we a min na in dis: Wi fɔ lɛk wi kɔmpin lɛkɛ aw Gɔd tɛl wi fɔ du. Wetin una bin dɔn yɛri frɔm we una bi Kristiɛn na in dis: Una ɔl fɔ lɛk una kɔmpin.
63001007	Plɛnti pipul we de mek dɛn kɔmpin ful de ɔlɔbɔt na wɔl, dɛn nɔ de tɔk se Jizɔs Krays kam na wɔl lɛkɛ mɔta lman; dɛn de lay ɛn dɛn nɔ lɛk Krays.
63001008	Una tek tɛm, mek una nɔ lɔs wetin una dɔn wok fɔ, so una go gɛt ɔl wetin Gɔd dɔn prɔmis una.
63001009	Ɛnibɔdi we nɔ jɛs de lan pipul wetin Krays lan am nɔmɔ, bɔt i de lan dɛn ɔda tin miks, da pɔsin de nɔ gɛt Gɔd na in at. Ɛnibɔdi we de lan pipul wetin Krays lan am, di Papa ɛn in Pikin de na in at.
63001010	If ɛnibɔdi we nɔ biliv wetin Krays dɔn lan wi, kam to una fɔ lan una ɛni tin, una nɔ fɔ kip am na una os; una nɔ fɔ tɛl am adu sɛf.
63001011	Bikɔs ɛnibɔdi we tɛl am adu dɔn jɔyn an wit am fɔ du di bad wok we i de pan.
63001012	A gɛt plɛnti tin fɔ tɛl una, bɔt a nɔ want rayt ɔltin wit pɛn ɛn pepa; misɛf abop fɔ kam luk una ɛn tɔk to una fes to fes, so dat wi go gladi gud gud.
63001013	Yu sista, we Gɔd dɔn pik, in pikin dɛn de tɛl yu adu.
64001001	Mi Jɔn, we na bigman na chɔch de rayt to Geyɔs we a lɛk fɔ tru.
64001002	Mi padi, a de pre mek yu gɛt wɛlbɔdi ɔltɛm ɛn mek ɔltin fayn fɔ yu, lɛkɛ aw ɔltin fayn wit yu sol.
64001003	A bin gladi bad we sɔm Kristiɛn dɛn kam ɛn tɔk se yu nɔ de tap fɔ biliv di tru tin bɔt Krays ɛn aw yu de waka na di tru rod ɔltɛm.
64001004	Di tin we kin mek a gladi pas ɔl na we a kin yɛri se mi pikin dɛn de waka na di tru rod.
64001005	Mi padi we a lɛk, ɔltɛm yu de du gud wok fɔ di Kristiɛn dɛn, pan ɔl we dɛn na tre nja.
64001006	Dɛn dɔn tɛl di chɔch pipul dɛn aw yu lɛk dɛn. Duya, ɛp dɛn fɔ rɛdi fɔ dɛn patrol lɛkɛ aw Gɔd want.
64001007	Dɛn Kristiɛn ya de go patrol fɔ du Krays in wok ɛn dɛn nɔ de tek natin na dɛn pipul we nɔ biliv Krays, dɛn an.
64001008	So wi we na Kristiɛn fɔ ɛp dɛn pipul ya, da we de wi go ɛp dɛn fɔ du Krays in wok.
64001009	A bin dɔn rayt lɛta to di chɔch, bɔt Dayɔtrɛfez we want put insɛf bifo na di chɔch, nɔ lisin wetin a tɛl am.
64001010	Wɛn a kam a go tɔk wetin i du: di bad tin dɛn we i dɔn tɔk bɔt wi ɛn dɛn lay we i dɔn lay. Bɔt dat nɔ du fɔ am; i nɔ gri fɔ mek di Kristiɛn dɛn tap to dɛn, wɛn dɛn kam, ɛn i tap dɛn wan we de gladi fɔ dɛn, i de tray sɛf fɔ drɛb dɛn Kristiɛn de kɔmɔt na di chɔch.
64001011	Mi padi we a lɛk, nɔ fala di bad we i de du, yu jɛs de du gud nɔmɔ. Ɛnibɔdi we de du wetin rayt na Gɔd pikin, bɔt ɛnibɔdi we de du bad nɔ no Gɔd yet.
64001012	Ɔlman de tɔk gud bɔt Dimi triɔs; aw i liv sho se wetin ɔlman de tɔk bɔt am na tru. Wisɛf de tɔk gud bɔt am ɛn unasɛf no se na tru wi de tɔk.
64001013	A gɛt plɛnti tin fɔ tɛl yu, bɔt a nɔ want rayt dɛn ɔl to yu.
64001014	I nɔ go te igen a go kam to yu ɛn wi go tɔk fes to fes.
64001015	Mek yu gɛt kol at. Yu padi dɛn ɔl de tɛl yu adu. Tɛl ɔl wi padi dɛn de adu fɔ wi wan bay wan.
65001001	Mi Jud, we de wok fɔ Jizɔs Krays ɛn we na Jems in brɔda, de rayt to una we Gɔd we na wi Papa lɛk, ɛn we i kɔl, ɛn una we Jizɔs Krays kip fɔ mek natin nɔ bi to una:
65001002	Mek Gɔd sɔri fɔ una mɔ ɛn mɔ, mek i gi una kol at mɔ ɛn mɔ, mek i lɛk una mɔ ɛn mɔ.
65001003	Mi padi dɛn we a lɛk, na bɔt di sev we Gɔd dɔn sev wi a bin want rayt una bad, bɔt a fil se a fɔ rayt beg una naw fɔ mek una fɛt fɔ stil biliv pan Jizɔs Krays lɛkɛ aw Gɔd dɔn mek in pipul dɛn biliv wan tɛm nɔmɔ, fɔ ɔltɛm.
65001004	A de tɛl una dat bikɔs sɔm pipul we nɔ gɛt Gɔd na dɛn at dɔn kam miks wit una sikrit wan; dɛn se bikɔs Gɔd gud, dɛn kin du ɛni kayn tin, ɛn Gɔd nɔ go kɔndɛm dɛn; dɛn tɔn dɛn bak pan wi wan gren Masta Jizɔs Krays. Na lɔn, lɔntɛm, Gɔd in Buk bin dɔn tɔk se Gɔd go kɔndɛm dɛn pipul ya.
65001005	Una bin no se, Gɔd we na di Masta bin pul di Izrɛl pipul dɛn kɔmɔt na Ijipt, bɔt aftawɔd i kil dɛn wan we nɔ bin biliv, bɔt a want mɛmba una bak bɔt dat naw. Ɛn igen a want mɛmba una bɔt
65001006	dɛn enjɛl we bin lɛf fɔ rul na di say we dɛn bin de rul ɛn tɔn dɛn bak pan Gɔd, Gɔd dɔn chen dɛn na dak ples ɔnda dɛn grev te di big de we i go jɔj di wɔl.
65001007	Na di sem tin bin bi na Sɔdɔm ɛn Gomɔra ɛn dɛn ɔda tɔng we bin de klos dɛn: di pipul dɛn bin de du ɔl kayn dɔti tin wit dɛn bɔdi, man bin de lɛf in wɛf go kip in kɔmpin man, uman bin de lɛf in man go kip in kɔmpin uman. Fɔ mek ɔlman si ɛn bikya ful, Gɔd put dɛn pipul ya na faya we nɔ de ɔt fɔ pɔnish dɛn.
65001008	Semwe so, dɛn drim we dɛn pipul ya de drim de mek dɛn tek dɛn bɔdi du dɛn tin we fɔ mek dɛn shem ɛn we mek dɛn nɔ klin; dɛn nɔ de mek Gɔd kɔntrol dɛn layf, dɛn de tɔk bad bɔt di wan dɛn we gɛt pawa ɛn ɔna na ɛvin.
65001009	Maykɛl sɛf we na dɛn enjɛl dɛn chif, wɛn in ɛn Setan bin de agyu bɔt uswan pan dɛn tu fɔ gɛt Mozis bɔdi, i nɔ kɔs Setan wɛn i de tɛl am se wetin i de du nɔ rayt, bifo dat, i tɛl am se, “Mek Gɔd tɔk pan yu!”
65001010	Bɔt dɛn pipul ya de tɔk bad bɔt ɛni tin we dɛn nɔ sabi; dɛn de du ɛni tin we dɛn ed gi dɛn fɔ du lɛkɛ dɛn bif na bush, ɛn na dat de pwɛl dɛn.
65001011	Trɔbul de bifo dɛn! Na Ken in fut dɛn de fala ɛn fɔseka mɔni dɛn de mek di sem mistek we Belam bin mek, dɛn go day lɛkɛ aw Kɔra bin day wɛn i tɔn pan di wan we bin de oba am.
65001012	Wɛn una ɔl we biliv pan Krays gɛda wan ples fɔ it, bay aw dɛn pipul ya kin de it, yu kin si se dɛn nɔ gɛt shem ɛn dɛn nɔ de mɛmba ɔda pipul, dat mek dɛn tan lɛkɛ dɔti pan klin klos; dɛn tan lɛkɛ klawd we kin dak lɛkɛ se ren want kam, bɔt briz kin blo am go; ɛn igen, dɛn tan lɛkɛ dɛn tik we nɔ de bia di tɛm we dɛn fɔ bia, we sho se dɛn dɔn day ɛn wɛn pɔsin dɔn rut dɛn, dɛn day ɔltogɛda.
65001013	Dɛn disgres de sho lɛkɛ frɔsh we de lɛf biɛn wɛn dɛn big swɛlin fɔdɔm na sho; dɛn tan lɛkɛ dɛn big sta we nɔ de sidɔm na wan ples na di klawd, Gɔd dɔn kip dak dak ples fɔ put dɛn pipul ya sote go.
65001014	Na dɛn pipul ya, Inɔk, we de pan di nɔmba sɛvin jɛna reshɔn we bigin frɔm Adam, bin dɔn tɔk bɔt we i se: “A de tɛl una se di Masta de kam wit tawzin tawzin enjɛl dɛn we na Gɔd insɛf gi am
65001015	fɔ jɔj ɔlman, ɛn kɔndɛm ɔl dɛn pipul we nɔ gri du wetin Gɔd want, fɔ ɔl di bad bad tin dɛn we dɛn de du we Gɔd nɔ lɛk, ɛn fɔ ɔl dɛn bad bad tin we dɛn dɔn tɔk bɔt Gɔd!”
65001016	Dɛn pipul ya nɔ de satis fay, dɛn de grɔmbul ɔltɛm, dɛn de blem ɔda pipul, dɛn jɛs de fala dɛn at fɔ du bad, dɛn de bost bɔt dɛnsɛf, dɛn de tɛl pipul soso dɛn tin we go mek dɛn ed big so da tɛm de dɛn go gi dɛn wetin dɛn want.
65001017	Mi padi dɛn, una fɔ mɛmba wetin wi Masta Jizɔs Krays in apɔsul dɛn bin dɔn tɛl una.
65001018	Dɛn bin tɛl una se, “Bifo di wɔl dɔn, sɔm pipul go kam we go de laf una, dɛn go de fala dɛn at fɔ du ɔl wetin dɛn lɛk fɔ du, bɔt we Gɔd nɔ lɛk.”
65001019	Na dɛn pipul ya de mek pipul nɔ gɛt wanwɔd, dɛn de fala dɛn at fɔ du dɛn bad tin we de na wɔl, Gɔd in Spirit nɔ de wit dɛn.
65001020	Mi padi dɛn, una fɔ tinap tra nga pan di biliv we una biliv pan Gɔd. Una fɔ pre wit di pawa we Gɔd in Spirit de gi una.
65001021	We una de wet fɔ mek Masta Jizɔs Krays gi una layf we go de sote go, bikɔs i sɔri fɔ una, una fɔ du dɛn tin we go mek Gɔd stil de blɛs una bikɔs i lɛk una.
65001022	Una fɔ tɔk to dɛn pipul we de dawt, mek dɛn go biliv.
65001023	Una fɔ drɔ sɔm pipul kwik kɔmɔt na di faya ɛn sev dɛn; una fɔ tek tɛm we una de tek sɔri at ɛp sɔm pipul, una nɔ fɔ mek di klos sɛf we dɛn wɛr wɛn dɛn de pan sin tɔch una bɔdi, dat min se una nɔ fɔ go klos ɛnibɔdi we de du bad.
65001024	Lɛ Gɔd we ebul mek una nɔ sin ɛn we ebul mek sin nɔ de na una layf atɔl, bring una wit gladi na una at na di wɔnda ful ples we i de. Na in na wi wan gren Gɔd, we dɔn sev wi bay Jizɔs Krays, wi Masta, na in gɛt prez, pawa ɛn ɔna frɔm tɛm, naw ɛn sote go! Emɛn.
66001001	Insay dis buk dɛn rayt dɛn tin we Jizɔs Krays sho dɛn pipul we de du Gɔd wok. Na Gɔd fɔs sho Jizɔs Krays dɛn tin ya, so dat i kin mek dɛn wan we de du in wok no dɛn tin we mɔs bi. I sɛn in enjɛl go mit Jɔn we bin de wok fɔ am fɔ mek di enjɛl sho Jɔn dɛn tin ya.
66001002	Jɔn dɔn tɔk ɔl dɛn tin we i si; i dɔn rayt di mɛsej we Gɔd sɛn, we Jizɔs Krays insɛf sho am se na tru.
66001003	Blɛsin de fɔ ɛnibɔdi we go rid di wɔd dɛn we de na dis buk, we Gɔd insɛf tɔk, ɛn we gɛt fɔ kam bi. Semwe so, blɛsin de fɔ ɔlman we yɛri dɛn wɔd ya ɛn fala wetin dɛn se, bikɔs di tɛm we dɛn tin ya fɔ bi, nɔ fa igen.
66001004	Na mi Jɔn de rayt to una we de na dɛn sɛvin chɔch na Eshya. Mek Gɔd we de naw, ɛn we bin de bifo dis wɔl mek, ɛn we go kam bak na dis wɔl, sho una aw i gud ɛn gi una kol at; semwe so, mek Gɔd in sɛvin spirit dɛn, we tinap bifo am di say we i sidɔm de rul, du una gud ɛn gi una kol at;
66001005	mek Jizɔs Krays insɛf, we wi kin trɔs, ɛn we de tɛl pipul wetin tru ɔltɛm, sho una aw i gud ɛn gi una kol at. Na in fɔs Gɔd mek rayz frɔm di grev. Ɔl dɛn wan we de rul na dis wɔl de ɔnda am. I lɛk wi ɛn i day fɔseka wi so dat i kin lus wi kɔmɔt pan di tay we wi sin tay wi,
66001006	ɛn i dɔn mek wi kam ɔnda Gɔd in rul ɛn bi pipul we de mek sakri fays to Gɔd we na in Papa. Jizɔs Krays gɛt ɔna ɛn pawa sote go. Emɛn.
66001007	A de tɛl una se na midul klawd i go kam ɛn ɔlman go si am; dɛn pipul sɛf we bin chuk am go si am; pipul na ɔl dɛn kɔntri ɛn dɛn wan we de tɔk dɛn difrɛn difrɛn langwej na wɔl go sɔri bikɔs i de kam. Na so i go bi fɔ tru! Emɛn.
66001008	Gɔd we na wi Masta we gɛt pawa pas ɔl, we bin dɔn de bifo di wɔl mek, we de naw ɛn we go kam bak na dis wɔl, na in de tɛl wi se “Mi na di Fɔs ɛn di Las.”
66001009	Mi we de rayt dis buk na Jɔn, una brɔda, we wi ɔl de fala Jizɔs. Wi ɔl tinap tra nga pan ɔl di sɔfa we wi de sɔfa bikɔs wi tek Jizɔs Krays fɔ wi King. Dɛn bin kɛr mi go lɛf mi na wan ples we dɛn kɔl Patmɔs we de midul wata, bikɔs a bin de tɛl pipul di mɛsej we Gɔd sɛn, we Jizɔs insɛf se na tru.
66001010	Wan Sɔnde, Gɔd in Spirit kam pan mi, na in a yɛri vɔys de tɔk lawd wan lɛkɛ trɔmpɛt biɛn mi.
66001011	Di vɔys se, “Rayt wetin yu go si na buk ɛn sɛn di buk go to dɛn Kristiɛn na: Ɛfisɔs, Smana, Pagamɔm, Taya tira, Sadis, Filadɛlfia, ɛn Leo di sya.”
66001012	A tɔn rawnd fɔ si di pɔsin we de tɔk to mi. Wɛn a tɔn rawnd na de a si sɛvin lampo lda dɛn we dɛn tek gold mek.
66001013	Midul dɛn lampo lda ya a si sɔmbɔdi tinap we fiba mɔta lman. In klos lɔng te rich in fut, gold strap tay rawnd in chɛst.
66001014	In ia wayt lɛkɛ kɔti nwul, in yay rɛd lɛkɛ faya;
66001015	in fut bin de shayn lɛkɛ bras we dɛn bɔn na faya, dɔn dɛn shayn am; wɛn i tɔk, in vɔys big lɛkɛ dɛn big wata we de fɔdɔm kɔmɔt ɔp dɛn ay il.
66001016	I bin ol sɛvin sta dɛn na in raytan; sɔd we shap tu say bin kɔmɔt na in mɔt; in fes bin de shayn lɛkɛ aw san de shayn twɛlv oklɔk santɛm.
66001017	Wɛn a si am, a fɔdɔm flat na in fut lɛkɛ pɔsin we dɔn day. I put in raytan pan mi, i se, “Nɔ fred. Na mi na di fɔs pɔsin, na mi go bi di las pɔsin.
66001018	Na mi gɛt layf naw. A bin dɔn day bɔt a dɔn gɛt layf bak, ɛn a go gɛt layf sote go; na mi gɛt pawa oba day ɛn na mi ol di ki fɔ di say we dɛn spirit we dɔn kɔmɔt na dis wɔl de.
66001019	Rayt ɔl dɛn tin ya we yu dɔn si na buk dɛn tin we de bi naw ɛn dɛn tin we go bi bambay.
66001020	A de kam tɛl yu wetin dɛn sɛvin sta ya we a ol na mi raytan ɛn dɛn sɛvin gold lampo lda, min; di sɛvin sta dɛn na di sɛvin enjɛl dɛn we de gyad dɛn sɛvin chɔch. Di sɛvin lampo lda dɛn na di sɛvin chɔch dɛnsɛf.”
66002001	“Rayt dis mɛsej ya sɛn am go to di enjɛl we de gyad di Kristiɛn dɛn na Ɛfisɔs: “Na dis mɛsej ya di pɔsin we ol dɛn sɛvin sta na in raytan ɛn we de waka midul dɛn sɛvin gold lampo lda, sɛn:
66002002	A no ɔl di tin dɛn we una dɔn du, a no se una dɔn wok tra nga ɛn a no aw una kin bia wɛn waala kam. A no se una nɔ de gri mek bad pipul de wit una; una dɔn luk dɛn pipul we se dɛn na apɔsul ɛn una dɔn si se na lay dɛn de lay.
66002003	Pan ɔl we una dɔn sɔfa plɛnti bikɔs una de fala mi, una de bia ɛn una nɔ lɛf fɔ fala mi.
66002004	Bɔt na wan tin una de du we a nɔ lɛk, una nɔ lɛk mi lɛkɛ aw una bin lɛk mi fɔstɛm;
66002005	so una mɛmba di we we una bin lɛk mi bifo una tap, ɛn una bigin fɔ lɛk mi bak lɛkɛ aw una bin lɛk mi di fɔs tɛm we una bigin waka wit mi. If una nɔ gri fɔ sɔri fɔ wetin una du so ɛn chenj, a go kam mit una, a go pul una lampo lda kɔmɔt di say we i de;
66002006	bɔt na wan tin a prez una fɔ, una nɔ lɛk dɛn bad tin we dɛn pipul, we de fala Niko las, de du, jɛs lɛkɛ aw misɛf nɔ lɛk dɛn.
66002007	“Ɛnibɔdi we gɛt yes, mek i yɛri dɛn wɔd ya we Gɔd in Spirit dɔn tɛl di Kristiɛn dɛn na dɛn difrɛn ples. “Pɔsin we stil tinap tra nga afta Setan dɔn tray am, a go mek i it pan di tin we di tik we de gi layf de bia, da tik de de gro na di gadin we Gɔd mek.
66002008	“Rayt dis mɛsej ya sɛn am go to di enjɛl we de gyad di Kristiɛn dɛn na Smana: “Na di mɛsej dis we di wan we na di fɔs ɛn las pɔsin, sɛn; na in bin day, ɛn i bin rayz frɔm di grev:
66002009	A no di waala we dɔn mit una, a no se una po, bɔt una nɔ po, una jɛntri. A no igen se, dɛn pipul we de lay, we se dɛn na Ju, de tɔk bad bɔt una. Dɛn nɔto Ju atɔl, na Setan dɛn de fala.
66002010	Una nɔ fred ɛni tin we una de kam sɔfa. Una lisin! Setan go tray una fɔ si if una biliv Gɔd fɔ tru, i go put una na jel. Na tɛn de nɔmɔ una go sɔfa da sɔfa de. Una nɔ lɛf fɔ biliv pan mi, if dat min sɛf se una go day fɔ mi sek, a go gi una layf we go de sote go, ɛn una go gɛt ɔna sote go na ɛvin.
66002011	“Ɛnibɔdi we gɛt yes mek i yɛri dɛn wɔd ya we Gɔd in Spirit de tɛl di Kristiɛn dɛn na dɛn difrɛn ples. “Ɛnibɔdi we stil tinap tra nga afta Setan dɔn tray am, di sɛkɛn day nɔ go mit am.
66002012	“Rayt dis mɛsej ya sɛn am go to di enjɛl we de gyad di Kristiɛn dɛn na Pagamɔm: “Na di pɔsin we gɛt da sɔd we shap tu say, na in sɛn dis mɛsej ya go to di Kristiɛn dɛn na Pagamɔm:
66002013	A no usay una de, una de na di say we Setan de rul. A no se wande una nɔ dinay se mi na una Masta. Di tɛm sɛf we dɛn kil Anti pas we bin biliv pan mi wit ɔl in at bikɔs i tɔk opin wan se in biliv pan mi, pan ɔl we dɛn kil am da say de we una de, ɛn we Setan insɛf de, dat nɔ mek una dinay se unasɛf biliv pan mi.
66002014	Bɔt sɔm tin dɛn de we a blem una fɔ, sɔm pan una de du dɛn tin we Belam bin tɛl pipul fɔ du; na Belam bin sho Belak aw fɔ trap di Izrɛl pipul dɛn mek dɛn sin. I bin mek dɛn it it we dɛn bin dɔn gi dɛn tin we mɔta lman mek fɔ pre to ɛn i mek dɛn wan we bin dɔn mared liv fri layf.
66002015	Semwe so, sɔm pan una de du dɛn sem kayn tin we dɛn pipul we de fala Niko las de du.
66002016	So una fɔ lɛf fɔ du dɛn bad tin ya, if nɔ so, i nɔ go te igen, a go kam mit una, a go tek dis sɔd we de na mi mɔt fɛt di pipul dɛn we de du dɛn bad tin ya.
66002017	“Ɛnibɔdi we gɛt yes, mek i yɛri dɛn wɔd ya we Gɔd in Spirit de tɛl di Kristiɛn dɛn na dɛn difrɛn ples. “Dɛn wan we go stil tinap tra nga afta Setan dɔn tray dɛn, a go gi dɛn da it we dɛn kɔl mana we nɔbɔdi nɔ de si naw. Ɛn igen, a go gi dɛn wan wayt ston we wan nyu nem rayt pan. Nɔbɔdi nɔ go no di nem we rayt pan di ston pas di pɔsin we a gi di nem.
66002018	“Rayt dis mɛsej ya sɛn am go to di enjɛl we de gyad di Kristiɛn dɛn na Taya tira: “Na di mɛsej dis we Gɔd in Pikin sɛn; in yay dɛn rɛd lɛkɛ faya ɛn in fut dɛn de shayn lɛkɛ bras we dɛn bɔn na faya, dɔn dɛn shayn am:
66002019	A no di tin dɛn we una de du, a no se una lɛk pipul ɛn una nɔ lɛf fɔ biliv pan mi, una de wok wit ɔl una at ɛn una de bia insay di waala we de mit una. Ɛn a no se dɛn tin we una de du naw bɛtɛ pas di tin dɛn we una bin de du fɔstɛm.
66002020	Bɔt na wan tin a de blem una fɔ, una de gri mek da uman we dɛn kɔl Jɛzibɛl sidɔm wit una. I de se na Gɔd in pawa in de tek tɔk di wɔd dɛn we i de tɔk, bɔt na lay i de lay gi mi pipul dɛn; i de mek dɛn ful ɛn dat go mek dɛn wan we dɔn mared, liv fri layf; ɛn mek pipul it it we dɛn bin dɔn gi dɛn tin we mɔta lman de pre to.
66002021	A bin lɛf am lili bit mek i go gɛt chans fɔ lɛf fɔ sin, bɔt i nɔ gri lɛf.
66002022	A go mek i sik ledɔm na bed, ɛn a go mek in ɛn dɛn pipul we liv fri layf sɔfa plɛnti if dɛn nɔ lɛf fɔ du dɛn bad tin we dɛn de du.
66002023	A go mek ɔl dɛn wan we de fala am sik ɛn day. Dat go mek ɔl dɛn Kristiɛn ɔlɔbɔt no se a no wetin ɔlman na wɔl de tink ɛn a de si insay dɛn at. A go mek ɔlman gɛt di pe fɔ wetin i du.
66002024	“Bɔt, sɔm pan una de na Taya tira, we nɔ gri fɔ du dɛn bad tin we dɛn pipul we lib de, de lan ɔda pipul fɔ du; una nɔ lan dɛn bad tin we pipul se na Setan in sikrit. A nɔ gɛt ɛni ɔda tin fɔ tɛl una fɔ du,
66002025	pas fɔ se mek una biliv gud dɛn tin we una dɔn lan, te a kam bak.
66002026	Dɛn pipul we stil tinap tra nga afta Setan dɔn tray dɛn, ɛn we stil de du dɛn tin we a tɛl dɛn fɔ du, te a kam bak, a go gi dɛn pawa oba ɔl dɛn neshɔn na dis wɔl,
66002027	jɛs lɛkɛ we mi Papa dɔn gi misɛf pawa oba dɛn. Dɛn go tek lɔng ayɛn lɛkɛ di wan we chif de ol, rul oba dɛn neshɔn ya ɛn dɛn go skata dɛn pispis lɛkɛ kɔntri pɔt we pɔsin ib dɔng.
66002028	Dɛn a go gi dɛn di mɔnin sta.
66002029	“Ɛnibɔdi we gɛt yes, mek i lisin dɛn wɔd ya we Gɔd in Spirit de tɛl di Kristiɛn dɛn na dɛn difrɛn ples.
66003001	“Rayt dis mɛsej ya sɛn am go to di enjɛl we de gyad di Kristiɛn dɛn na Sadis: “Na dis mɛsej ya di pɔsin we gɛt Gɔd in sɛvin spirit dɛn ɛn we ol dɛn sɛvin sta, sɛn: A no di tin dɛn we una de du, pipul tink se una gɛt layf, bɔt una nɔ gɛt layf, una dɔn day.
66003002	So una grap, una tray mek di lili layf we una stil gɛt nɔ dɔn ɔltogɛda. A si se di tin dɛn we una de du nɔ tan yet lɛkɛ aw dɛn fɔ tan na Gɔd yay.
66003003	So una mɛmba dɛn tin we dɛn dɔn lan una we una bin biliv, ɛn una nɔ lɛf fɔ biliv dɛn wit ɔl una at, una lɛf fɔ du dɛn bad tin we una de du. If una nɔ grap wantɛm ɛn bigin du dɛn tin we a tɛl una, a go kam lɛkɛ tifman kam mit una ɛn una nɔ go no di tɛm we a go kam mit una.
66003004	Bɔt te naw sɔm pan una de na Sadis we nɔ dɔti una klos, bɔt una nɔ plɛnti. Dɛn pipul de go waka wit mi, dɛn go wɛr wayt klos bikɔs dɛn fit fɔ wɛr am, bay aw dɛn de du.
66003005	Dɛn pipul we go stil tinap tra nga afta Setan dɔn tray dɛn, dɛnsɛf go wɛr wayt klos. Ɛn a nɔ go pul dɛn nem kɔmɔt na di buk we dɛn pipul we gɛt layf, dɛn nem rayt. A go tɔk bifo mi Papa ɛn bifo in enjɛl dɛn se dɛn pipul de na mi yon.
66003006	“Ɛnibɔdi we gɛt yes, mek i yɛri dɛn wɔd ya we Gɔd in Spirit de tɛl di Kristiɛn dɛn na dɛn difrɛn ples.
66003007	“Rayt dis mɛsej ya sɛn am go to di enjɛl we de gyad di Kristiɛn dɛn na Filadɛlfia: “Na di mɛsej dis we Krays we na di tru wan, sɛn. Na in ol di ki we Devid bin ol. If i opin ɛni do, nɔbɔdi nɔ de we go ebul lɔk am. If i lɔk ɛni do, nɔbɔdi nɔ de we go ebul opin am:
66003008	A no di tin dɛn we una de du. Una lisin, a dɔn opin do fɔ una we nɔbɔdi nɔ ebul lɔk. A no se pan ɔl we una nɔ gɛt plɛnti trɛnk una dɔn du wetin a tɛl una fɔ du, wande una nɔ dinay se una de waka wit mi.
66003009	As fɔ dɛn wan we de fala Setan, we de lay se dɛn na Ju, a go mek dɛn kam fɔdɔm na una fut ɛn a go mek dɛn ɔl no se a lɛk una.
66003010	Una dɔn du wetin a tɛl una fɔ du una dɔn tinap tra nga ɛn una dɔn bia; fɔseka dat a nɔ go mek una sɔfa wɛn di tɛm kam we tin go tra nga na wɔl, fɔ tray ɔlman we de na di wɔl fɔ si if dɛn biliv pan Gɔd, fɔ tru.
66003011	A go kam bak, i nɔ go te igen. Una nɔ lɛf fɔ biliv wit ɔl una at dɛn tin we una dɔn lan, so dat nɔbɔdi nɔ go jɔg una blɛsin we una go gɛt bikɔs una dɔn tinap tra nga.
66003012	Ɛnibɔdi we go stil tinap tra nga afta Setan dɔn tray am, a go mek i bi lɛkɛ pos we go mek Gɔd in Os tinap, i go tinap de sote go. A go rayt mi Gɔd in nem pan am, ɛn di tɔng we i bil, in sɛf yon nem pan am, dat na ‘di Nyu Jerusɛlɛm’, we go kɔmɔt to Gɔd na ɛvin kam dɔng. Ɛn a go rayt mi yon nyu nem pan am.
66003013	“Ɛnibɔdi we gɛt yes, mek i yɛri dɛn wɔd ya we Gɔd in Spirit de tɛl di Kristiɛn dɛn na dɛn difrɛn ples.
66003014	“Rayt dis mɛsej ya sɛn am go to di enjɛl we de gyad di Kristiɛn dɛn na Leo di sya: “Na di mɛsej dis we di wan we de se ‘Emɛn’ fɔ ɔl Gɔd in wok, sɛn. Na in na di Wan we de tɔk tru ɔltɛm ɛn wɛn i tɔk pipul fɔ biliv wetin i se, na in an ɔl dɛn tin we Gɔd mek, bigin:
66003015	A no ɔl wetin una de du. Una tan lɛkɛ it we nɔ kol ɛn we nɔ ɔt we nɔ gɛt tes. A wish una bin de fala mi wit ɔl una at ɔ una bin lɛf fɔ fala mi ɔltogɛda.
66003016	So bikɔs una tan lɛkɛ it we nɔ ɔt ɛn we nɔ kol, a go pit una kɔmɔt na mi mɔt.
66003017	Una de tɔk se una jɛntri, di tin dɛn we una gɛt, dɔn plɛnti, ɛn natin nɔ de we una fɔ gɛt we una nɔ gɛt. Bɔt una nɔ kechɔp se una po, ɛn pipul de sɔri fɔ una, una de nekɛd ɛn una yay blɛn.
66003018	So a de advays una mek una kam to mi kam bay gold, we dɛn dɔn bɔn na faya te i klin so dat una go jɛntri fɔ tru; ɛn a de advays una igen mek una kam bay wayt klos fɔ wɛr, so dat una nɔ go shem bikɔs una de nekɛd, ɛn mek una kam bay mɛrɛsin fɔ rɔb na una yay mek una go si.
66003019	Dɛn pipul we a lɛk na dɛn a kin tɛl se dɛn de du rɔng tin ɛn a kin pɔnish dɛn mek dɛn go gɛt sɛns fɔ du wetin rayt. So una kechɔp unasɛf, ɛn lɛf fɔ sin.
66003020	Una lisin, a tinap nia di do, a de nak pan am; if ɛnibɔdi we yɛri mi vɔys opin di do, a go kam insay in os, mi ɛn in go sidɔm ɛn it togɛda.
66003021	Ɛnibɔdi we go stil tinap tra nga afta Setan dɔn tray am, a go mek i sidɔm wit mi na di say we a sidɔm fɔ rul jɛs lɛkɛ aw misɛf bin stil tinap tra nga afta Gɔd dɔn tray mi ɛn a kam sidɔm wit mi Papa na di say we i sidɔm de rul.
66003022	“Ɛnibɔdi we gɛt yes, mek i yɛri dɛn wɔd ya we Gɔd in Spirit de tɛl di Kristiɛn dɛn na dɛn difrɛn ples.”
66004001	Wɛn dat dɔn dɔn a si ɔda tin; a si do opin na ɛvin: a yɛri di vɔys bak we bin sawnd lɛkɛ trɔmpɛt de tɔk to mi. Di vɔys se, “Kam ɔp ya, so dat a kin sho yu dɛn tin we mɔs apin bambay.”
66004002	Wantɛm, Gɔd in Spirit kam pan mi; na de a si wan ay chia we king kin sidɔm pan, a si sɔmbɔdi sidɔm pan am.
66004003	Di pɔsin in fes bin de shayn lɛkɛ dayamɔn ɛn lɛkɛ wan ɔda shayn ston we dɛn kɔl rubi. Renbo we de shayn lɛkɛ da fayn ston we dɛn kɔl ɛmi rald bin de rawnd di ay chia.
66004004	Twɛnti-fo ɔda ay chia we king kin sidɔm pan bin de rawnd di fɔs ay chia; a si twɛnti-fo bigman dɛn sidɔm pan di chia dɛn; dɛn bin wɛr wayt klos; ɛn dɛn tin we king kin wɛr we dɛn kɔl krawn, bin de na dɛn ed, na gold dɛn bin tek mek di krawn dɛn.
66004005	Laytin bin de flash, tɛnda bin de rol, plɛnti nɔys bin de na di say we di fɔs ay chia bin de, di sɛvin lamp dɛn bin layt frɔnt di chia, dɛn lamp ya na Gɔd in sɛvin spirit dɛn.
66004006	Bifo di sem ay chia a si sɔntin lɛkɛ wata we tan lɛkɛ se dɛn tek glas mek am. Ɔlɔbɔt klos di chia, frɔnt, bak ɛn sayd, fo tin we gɛt layf bin tinap, dɛn bin gɛt yay ɔlɔbɔt na dɛn bɔdi; bifo ɛn biɛn.
66004007	Di fɔs tin we gɛt layf bin fiba layɔn, di sɛkɛn wan bin fiba kaw pikin, di tɔd wan bin gɛt fes we fiba mɔta lman fes, di wan we mek fo bin tan lɛkɛ igul we de flay.
66004008	Dɛn ɔl fo bin gɛt siks siks wing dɛn; soso yay bin kɔba dɛn ɔlɔbɔt. Ol de ol nɛt dɛn nɔ de tap fɔ sing se, “Gɔd na di Masta we gɛt pawa pas ɔl, na in wan gren na Gɔd, i nɔ sin wande, i gud pas ɔl. I bin de bifo di wɔl mek, i de naw ɛn i go kam bak.”
66004009	Wɛn dɛn fo tin ya we gɛt layf de prez di wan we go de sote go, we sidɔm pan di ay chia we king kin sidɔm, wɛn dɛn de sho am di rɛspɛkt we dɛn gɛt fɔ am ɛn tɛl am tɛnki,
66004010	di twɛnti-fo bigman dɛnsɛf kin fɔdɔm bifo di wan we go de sote go, we bin sidɔm pan di ay chia we king kin sidɔm pan, ɛn dɛn kin bigin prez am; dɛn kin pul dɛn krawn na dɛn ed ib dɛn bifo di ay chia; dɔn dɛn kin sing se,
66004011	“Wi Masta ɛn wi Gɔd! Yu fit fɔ mek wi fɔdɔm na yu fut, ɛn prez yu, ɛn sho se yu gɛt pawa, bikɔs na yu mek ɔltin ɛn yu mek dɛn ɛn gi dɛn layf bikɔs na dat yu want.”
66005001	A si di Pɔsin we sidɔm na di fɔs ay chia we king kin sidɔm, i ol wan big big pepa we rol, na in raytan. Plɛnti tin bin rayt pan am, frɔnt ɛn bak, ɛn dɛn bin fasin am sɛvin say na di ɛj.
66005002	Dɛn a si wan enjɛl we gɛt pawa, i de tɔk lawd wan se, “Udat fit fɔ pul di tin dɛn we dɛn tek fasin dis pepa ya so dat i kin opin am?”
66005003	Bɔt nɔbɔdi nɔ bin de na ɛvin ɔ dis wɔl ɔ na di ples we dɛn dayman de, we bin fit fɔ opin di pepa we rol, fɔ rid wetin rayt pan am.
66005004	A kray bita wan bikɔs nɔbɔdi nɔ bin fit fɔ opin di pepa fɔ rid wetin rayt pan am.
66005005	Wɛn wan pan di bigman dɛn si se a de kray, i se, “Lɛf fɔ kray; luk, da pɔsin we dɛn kɔl di Layɔn we kɔmɔt na Juda trayb, di wan we na wan pan Devid in gra npi kin-pi kin dɛn, dɔn win ɔlsay. I kin pul di tin dɛn we dɛn tek fasin di pepa sɛvin say ɛn opin am.”
66005006	Dɛn a si wan Ship tinap klos di fɔs ay chia we king kin sidɔm pan, dɛn fo tin we gɛt layf ɛn dɛn bigman dɛn tinap rawnd am. Di Ship fiba lɛkɛ se dɛn bin dɔn sakri fays am. I bin gɛt sɛvin ɔn dɛn na in ed ɛn sɛvin yay dɛn we na Gɔd in sɛvin Spirit dɛn we i dɔn sɛn ɔlɔbɔt na wɔl.
66005007	A si di Ship waka go tek di pepa we rol kɔmɔt na di Pɔsin we sidɔm pan di ay chia, in raytan.
66005008	As i tek am so, di fo tin dɛn we gɛt layf ɛn di twɛnti-fo bigman dɛn fɔdɔm bifo di Ship. Dɛn ɔl bin gɛt wan wan tin fɔ ple myu zik we dɛn kɔl ap, ɛn gold besin dɛn we insɛns ful insay; dɛn insɛns ya na dɛn pre we Gɔd in pipul dɛn de pre.
66005009	Dɛn bigin sing wan nyu sing we se, “Na yu fit fɔ tek di pepa we rol ɛn pul di tin dɛn we mek i fasin. Bikɔs dɛn bin kil yu, ɛn na yu blɔd yu tek bay mɔtalman bak fɔ Gɔd; dɛn mɔtalman ya kɔmɔt pan ɔl dɛn trayb ɛn ɔl dɛn difrɛn neshɔn na wɔl, dɛn de tɔk ɔl dɛn difrɛn langwej, sɔm bin wayt, sɔm bin blak.
66005010	Yu dɔn mek dɛn kam ɔnda Gɔd in rul ɛn bi pipul we de mek sakrifays to wi Gɔd, ɛn na dɛn go kam rul na dis wɔl.”
66005011	As a es mi yay ɔp bak, na de a si enjɛl dɛn we bɔku lɛkɛ anch ɛn a yɛri dɛn vɔys! Dɛn tinap rawnd di fo tin dɛn we gɛt layf ɛn di twɛnti-fo bigman dɛn we bin de rawnd di ay chia we king kin sidɔm.
66005012	Dɛn bigin sing lawd wan se, “Di Ship we dɛn bin kil, fit fɔ mek wi sho se i gɛt pawa, i jɛntri, i gɛt sɛns, i gɛt trɛnk, i gɛt ɔna, i wɔndaful, ɛn wi fɔ prez am.”
66005013	Dɛn a yɛri ɔl dɛn tin we gɛt layf na ɛvin, na dis wɔl ɛn na di wɔl we de ɔnda dis wɔl, ɛn ɔltin we de na wata, dɛn ɔl de sing se, “Wi fɔ prez ɛn rɛspɛkt di wan we sidɔm pan di ay chia we king kin sidɔm pan ɛn di Ship, wi fɔ sho se dɛn wɔndaful ɛn dɛn gɛt pawa we go de sote go!”
66005014	Di fo tin dɛn we gɛt layf ansa se, “Emɛn!” Dɔn di twɛnti-fo bigman dɛn ledɔm flat na grɔn ɛn prez di wan we sidɔm pan di ay chia we king kin sidɔm ɛn di Ship.
66006001	Dɛn a si di Ship opin di fɔs say pan di sɛvin say dɛn we bin fasin, dɛn a yɛri wan pan dɛn fo tin we gɛt layf ala tɔk wit vɔys we sawnd lɛkɛ tɛnda se, “Kam go!”
66006002	A tɔn luk, na de a si wan wayt ɔs. Di pɔsin we de rayd am, ol wan bo na in an fɔ fɛt, dɛn gi am krawn fɔ wɛr na in ed. I rayd in ɔs go, i dɔn win wan wa ɛn i de go fɔ win ɔda wa dɛn.
66006003	Dɛn di Ship opin di sɛkɛn say we di pepa we rol, fasin; a yɛri di sɛkɛn tin we gɛt layf se, “Kam go!”
66006004	Wan ɔda ɔs kɔmɔt, na bin rɛd ɔs. Dɛn gi di wan we bin de rayd am pawa fɔ bring wa kam na wɔl so dat mɔta lman kin de kil dɛn kɔmpin; dɛn gi am sɔd fɔ ol na in an.
66006005	Dɛn di Ship opin di say we mek tri we di pepa we rol, fasin; a yɛri di tɔd tin we gɛt layf se, “Kam go!” Wɛn a luk, na de a si wan blak ɔs. Di pɔsin we de rayd am ol skel we dɛn de tek fɔ we, na in an.
66006006	A yɛri sawnd lɛkɛ vɔys de kɔmɔt na di say we di fo tin dɛn we gɛt layf de. Di vɔys de tɔk se, “Pipul kin tek di mɔni we dɛn wok fɔ wan de bay wan kɔp rɛs, ɛn dɛn kin tek da mɔni de bay tri kɔp kɔn. Bɔt ɔyl ɛn wayn go de ɔltɛm.”
66006007	Dɛn di Ship opin di pepa we rol di say we mek fo we bin fasin, ɛn a yɛri di tin we gɛt layf we mek fo, se, “Kam go!”
66006008	A tɔn luk bak, na de a si wan ɔs we in kɔla mek i fiba lɛkɛ se i want day. Di pɔsin we bin de rayd am bin nem Day, ɛn wan pɔsin we nem Ɛl bin de fala am. Dɛn gi dɛn pawa oba wan pat na di wɔl if yu sheb di wɔl fo say, so dat dɛn kin kil pipul na wa, ɔ mek dɛn day wit angri, ɔ sik ɛn day, ɔ mek dɛn wayl bif na wɔl sɛf kil dɛn.
66006009	Dɛn di Ship opin di pepa we rol na di say we mek fayv we bin fasin. Dɛn a si di tebul we dɛn de mek sakri fays to Gɔd, ɔnda am, a si dɛn pipul we dɛn bin kil na wɔl dɛn spirit; dɛn bin kil dɛn bikɔs dɛn bin de tɔk se Gɔd in wɔd na tru ɛn dɛn bin de tɛl pipul bɔt Gɔd.
66006010	Dɛn bin de ala lawd wan se, “Masta, yu we yu pawa pas ɔl pawa, yu we tru ɛn yu we na yu wan gren na Gɔd, aw lɔng igen wi fɔ wet bifo yu go jɔj dɛn pipul na wɔl ɛn pɔnish dɛn bikɔs dɛn bin kil wi?”
66006011	Dɛn gi dɛn ɔl wan wan lɔng wayt klos fɔ wɛr; dɛn bin tɛl dɛn fɔ wet lili bit mɔ bikɔs dɛn nɔmba nɔ bin fulɔp yet, i bin lɛf dɛn brɔda we bin stil de wok fɔ Gɔd na wɔl ɛn we di pipul dɛn na wɔl bin gɛt fɔ kil lɛkɛ aw dɛn bin kil dɛnsɛf.
66006012	Dɛn a si di Ship opin di pepa we rol na di say we mek siks we bin fasin. Na de di grɔn bigin tri mbul bad bad wan, di san blak, lɛkɛ dɛn tik blak klos, di mun rɛd lɛkɛ blɔd.
66006013	Di sta dɛn fɔdɔm kam na di wɔl, lɛkɛ dɛn plɔm we nɔ rɛp we kin fɔdɔm wɛn big briz shek di tik.
66006014	Di klawd lɔs lɛkɛ wɛn dɛn de rol dɛn big big pepa fɔ kip dɛn, ɛn ɔl dɛn ay il wit ɔl dɛn ples we de midul wata muf kɔmɔt na dɛn ples.
66006015	Dɔn, dɛn king na di wɔl wit ɔl dɛn ɔda rula, dɛn soja man dɛn bɔs, dɛn wan we jɛntri we gɛt pawa, ɛn ɔl dɛn ɔda pipul, slev ɛn fribɔn, dɛn ɔl rɔn go ayd midul dɛn big big ston na dɛn ay il.
66006016	Frɔm di ples we dɛn bin de na di ay il dɛn, dɛn bin de ala tɛl dɛn il ɛn dɛn big ston se, “Fɔdɔm pan wi, una ayd wi mek di wan we sidɔm pan di ay chia we king kin sidɔm nɔ si wi ɛn mek di vɛks we di Ship vɛks nɔ kam pan wi!
66006017	Di tɛm dɔn kam we dɛn de sho se dɛn vɛks pan wi, udat go ebul sev insɛf?”
66007001	Wɛn dat dɔn, a si fo enjɛl dɛn tinap na di fo kɔna dɛn na di wɔl. We dɛn tinap de, dɛn bin de tap di briz we bin want fɔ blo kɔmɔt na di fo kɔna dɛn na di wɔl, mek dɛn nɔ blo pan di dray grɔn ɔ pan di wata ɔ pan dɛn tik.
66007002	Wɛn dat dɔn, a si ɔda enjɛl kɔmɔt na di say we di san de kɔmɔt. I bin ol Gɔd, we gɛt layf sote go, in stamp. I ala lawd wan tɔk to di fo enjɛl dɛn we Gɔd bin gi pawa fɔ pwɛl di wata ɛn di dray grɔn we de na di wɔl.
66007003	I se, “Una nɔ pwɛl di dray grɔn, di wata ɛn dɛn tik, te wi dɔn put Gɔd in stamp pan dɛn wan we de wok fɔ am, dɛn fɔrɛd.”
66007004	Dɛn a yɛri ɔmɔs pipul di enjɛl dɛn bin stamp; di nɔmba na bin wan ɔndrɛd ɛn fɔti-fo tawzin, dɛn bin kɔmɔt na ɔl dɛn trayb na Izrɛl.
66007005	Dɛn stamp twɛlv tawzin pan Juda in trayb; twɛlv tawzin pan Rubɛn in trayb; twɛlv tawzin pan Gad in trayb;
66007006	twɛlv tawzin pan Asha in trayb; twɛlv tawzin pan Naftali in trayb; twɛlv tawzin pan Manasɛ in trayb;
66007007	twɛlv tawzin pan Simyɔn in trayb; twɛlv tawzin pan Livay in trayb; twɛlv tawzin pan Isaka in trayb;
66007008	twɛlv tawzin pan Zɛbyulɔn in trayb; twɛlv tawzin pan Josɛf in trayb; ɛn twɛlv tawzin pan Bɛnja min in trayb.
66007009	Wɛn dat dɔn, a luk bak, na de a si bɔku bɔku pipul we pɔsin nɔ ebul kɔnt. Dɛn bin kɔmɔt na ɔl dɛn trayb ɛn ɔl dɛn neshɔn na wɔl, dɛn bin de tɔk ɔl dɛn difrɛn difrɛn langwej na wɔl, sɔm bin wayt, sɔm bin blak. Dɛn bin tinap bifo di ay chia we king kin sidɔm, na di say we di Ship insɛf bin de; dɛn bin wɛr wayt ɛn dɛn ɔl bin ol pam.
66007010	Dɛn ɔl bin de ala lawd wan se, “Na Gɔd we sidɔm na di ay chia ɛn di Ship dɔn sev wi!”
66007011	Ɔl di enjɛl dɛn we bin tinap rawnd di ay chia we king kin sidɔm, ɛn rawnd di bigman dɛn ɛn di fo tin dɛn we gɛt layf, bin ledɔm flat bifo di ay chia ɛn dɛn bin de prez Gɔd.
66007012	Dɛn bin de se, “Emɛn! Na wi Gɔd gɛt prez, na in wɔnda ful, na in gɛt sɛns, na in gɛt ɔna, na in gɛt pawa ɛn na in na king sote go; wi de tɛl am tɛnki! Emɛn!”
66007013	Wan pan di bigman dɛn aks mi se, “Yu no udat na dɛn pipul ya we wɛr wayt? Yu no usay dɛn kɔmɔt?”
66007014	A ansa am se, “Mi nɔ no dɛn, sa. Na yu no dɛn, sa.” Na de i se, “Dɛn pipul ya na dɛn wan we bin tinap tra nga wɛn da big trɔbul bin fɔdɔm. Dɛn dɔn tek di Ship in blɔd was dɛn klos, mek dɛn wayt.
66007015	Na dat mek, de ɛn nɛt, dɛn tinap bifo di ay chia we Gɔd sidɔm pan, ɛn dɛn de na in os de sav am. Di wan we sidɔm na di ay chia go kɔba dɛn mek natin bad nɔ mit dɛn.
66007016	Angri nɔ go kech dɛn igen, dɛn nɔ go tɔsti igen, ɔt ɔt san nɔ go bɔn dɛn igen ɛn i nɔ go mek dɛn sɔfa pen,
66007017	bikɔs di Ship we de na di ples we di ay chia we king kin sidɔm, de, insɛf go de gyad dɛn lɛkɛ pɔsin we de mɛn ship. Na in go kɛr dɛn go na di say we da wata we de bɔs na grɔn we de gi layf, de. Gɔd go mek dɛn nɔ kray igen.”
66008001	Wɛn di Ship opin di say we mek sɛvin we di pepa we rol bin fasin, ɛvin kwayɛt fɔ af awa.
66008002	Na de a si di sɛvin enjɛl dɛn we tinap bifo Gɔd. Sɔmbɔdi kam gi dɛn sɛvin trɔmpɛt.
66008003	Wan ɔda enjɛl kam tinap klos di tebul we dɛn bin de mek sakri fays to Gɔd, i bin ol wan insɛns pɔt we dɛn mek wit gold ; sɔmbɔdi kam gi am plɛnti insɛns, i put am na di insɛns pɔt, dɛn i jɔyn am to di pre we Gɔd in pipul dɛn de pre; dɔn i put am na di gold tebul we dɛn bin de mek sakri fays to Gɔd, we de bifo di ay chia we Gɔd sidɔm pan.
66008004	We di enjɛl ol di insɛns pɔt bifo Gɔd, wɛn di insɛns de bɔn, di smok bin de go ɔp to Gɔd wit di pre we Gɔd in pipul dɛn bin de pre.
66008005	Dɛn di enjɛl tek di insɛns pɔt, i tek faya na di tebul we dɛn bin de mek sakri fays to Gɔd, put am insay di insɛns pɔt, dɔn i trowe am pan di wɔl. Na de tɛnda bigin krak, laytin bigin kɔt, big big nɔys bigin mek ɛn di grɔn bigin tri mbul.
66008006	Dɛn di sɛvin enjɛl dɛn we bin ol di sɛvin trɔmpɛt dɛn, bin de rɛdi fɔ blo dɛn.
66008007	Di fɔs enjɛl blo in trɔmpɛt. Na de smɔl smɔl tin dɛn lɛkɛ ays ren, wit faya ɛn blɔd bigin fɔdɔm pan di wɔl. Wɛn wi sheb di wɔl tri say, wan pat bɔn, ɔl di tik dɛn na di wan pat ɛn ɔl di grin gras ɔlɔbɔt bɔn.
66008008	Dɛn di sɛkɛn enjɛl blo in trɔmpɛt. Na de dɛn tek sɔntin lɛkɛ ay il we faya de bɔn ib am insay di wata. Wɛn di wata sheb tri, wan pan di tri pat tɔn blɔd,
66008009	pan ɔl di tin dɛn we bin gɛt layf na di wata, wan pan tri day; pan ɔl di bot dɛn we bin de na dis wɔl, wan pan tri pwɛl.
66008010	Dɛn di enjɛl we mek tri blo in trɔmpɛt. Na de wan big sta we faya de kɔmɔt pan fɔdɔm kɔmɔt na di klawd pan wan pat pan dɛn riva ɛn wan pat pan dɛn wata we bɔs na grɔn, wɛn pɔsin sheb dɛn tri tri say.
66008011	Di sta nem Bita. Wan pan tri pat na di wata we di sta bin fɔdɔm pan bita wantɛm, ɛn plɛnti pipul we drink am day, bikɔs i bin bita.
66008012	Di enjɛl we mek fo blo in trɔmpɛt. Sɔntin nak wan pan tri pat pan di san we mek da pat de dak; sɔntin nak wan pan di tri pat pan di mun we mek da pat de dak; sɔntin nak wan pat pan di tri say we di sta dɛn de we mek dɛn dak; so dat mek, wan pat pan tri pat na de tɛm dak, ɛn na semwe so i bin bi na nɛt.
66008013	A luk bak, na de a yɛri wan igul we de flay tɔk lawd wan se, “Woyo, woy! Big big waala gɛt fɔ fɔdɔm pan dɛn pipul we de na wɔl wɛn di tri enjɛl dɛn we lɛf, blo di trɔmpɛt dɛn we dɛn fɔ blo!”
66009001	Di enjɛl we mek fayv blo in trɔmpɛt. Na de a si wan sta we bin dɔn fɔdɔm kɔmɔt na ɛvin kam pan di wɔl; dɛn bin gi am di ki fɔ tek opin di domɔt fɔ go insay di dip ol we nɔ gɛt bɔtɔm.
66009002	Di sta opin di dip ol, na de plɛnti smok kɔmɔt insay de, lɛkɛ se na big big faya i de kɔmɔt; di san in layt nɔ shayn, bikɔs di smok mek di ples dak.
66009003	Lokɔs bɔs kɔmɔt insay di smok kam kɔba di wɔl ɛn dɛn gi dɛn pawa fɔ du bad lɛkɛ kɔktel.
66009004	Dɛn bin tɛl dɛn mek dɛn nɔ pwɛl di gras ɛn di tik dɛn ɔ ɛni tin we de gro; dɛn bin tɛl dɛn fɔ bring waala pan dɛn pipul nɔmɔ we nɔ bin gɛt Gɔd in stamp pan dɛn fɔrɛd.
66009005	Dɛn nɔ bin gri mek dɛn lokɔs ya kil di pipul dɛn so, na sɔfa dɛn bin fɔ jɛs mek dɛn sɔfa bad fɔ fayv mɔnt. Di pen, we dɛn pipul we di lokɔs dɛn bin sting, bin gɛt fɔ bia, bin jɛs tan lɛkɛ wɛn kɔktel sting pɔsin.
66009006	Da fayv mɔnt de, dɛn pipul ya go kɔl day so fɔ kam tek dɛn, bɔt i nɔ go kam; dɛn go want day so, bɔt day go rɔnawe go lɛf dɛn.
66009007	Di lokɔs dɛn bin fiba dɛn ɔs we dɔn rɛdi fɔ go fɛt wa; tin dɛn we fiba gold krawn bin de na dɛn ed, dɛn fes bin fiba pɔsin fes.
66009008	Dɛn ia bin fiba uman ia, dɛn tit bin fiba layɔn tit.
66009009	Dɛn chɛst bin tan lɛkɛ ayɛn klos we dɛn de wɛr na wa, wɛn dɛn de flay di nɔys we dɛn fɛda bin de mek bin fiba lɛkɛ wɛn plɛnti ɔs de drɔ dɛn tin we dɛn kɔl chariɔt we gɛt ayɛn wil, go wa.
66009010	Dɛn tel bin de sting lɛkɛ kɔktel, ɛn na dɛn tel ya dɛn bin de tek mek pipul sɔfa pen fɔ fayv mɔnt.
66009011	Dɛn bin gɛt dɛn edman, dat na da enjɛl we de gyad da ol we nɔ gɛt bɔtɔm. Dɛn Ju pipul de kɔl am Abadɔn, dɛn Grik pipul de kɔl am Apolyɔn (dat min, “Di wan we de kil ɛn pwɛl”.)
66009012	Di fɔs big waala dɔn dɔn; tu mɔ gɛt fɔ kam.
66009013	Dɛn di enjɛl we mek siks blo in trɔmpɛt. Na de a yɛri vɔys de kɔmɔt na di fo kɔna dɛn na di gold tebul we de bifo Gɔd, da tebul we dɛn de mek sak ri fays to Gɔd.
66009014	Di vɔys tɔk to di enjɛl we mek siks we bin ol di trɔmpɛt, i se, “Lus dɛn fo enjɛl we tay klos da riva we dɛn kɔl Yufre tis!”
66009015	Di enjɛl we bin ol di trɔmpɛt lus di fo enjɛl dɛn; Gɔd bin dɔn put dɛn de rɛdi fɔ da sem ia de, da sem mɔnt de, da sem de de, ɛn da sem awa de fɔ mek dɛn kil wan pan ɛvri tri pɔsin.
66009016	Plɛnti plɛnti soja man dɛn we bin de rayd ɔs bin lib de. Sɔmbɔdi tɛl mi ɔmɔs soja man dɛn bin lib de; na bin tu ɔndrɛd milyɔn.
66009017	A si di ɔs dɛn ɛn di pipul dɛn we bin de rayd dɛn, klia wan: dɛn chɛst bin kɔba wit tin lɛkɛ ayɛn klos we pipul de wɛr na wa, di ayɛn bin rɛd lɛkɛ faya, blu lɛkɛ si wata, ɛn yala lɛkɛ sɔlfa. Di ɔs dɛn ed bin fiba layɔn ed, ɛn faya wit smok ɛn ɔt sɔlfa bin de kɔmɔt na dɛn mɔt.
66009018	Dɛn tri bad bad tin ya: di faya, di smok ɛn di ɔt sɔlfa we bin de kɔmɔt na dɛn mɔt bin kil wan pan tri mɔta lman.
66009019	Di pawa we dɛn ɔs ya bin gɛt, bin de na dɛn mɔt ɛn dɛn tel. Dɛn tel bin tan lɛkɛ snek we gɛt plɛnti ed, ɛn na in dɛn bin de tek wund pipul.
66009020	Di ɔda mɔta lman dɛn we dɛn bad bad tin ya nɔ kil, nɔ bin tap fɔ pre to dɛn tin we dɛn bin mek fɔ dɛnsɛf. Dɛn nɔ bin tap fɔ pre to dɛn dɛbul ɛn dɛn tin we dɛn mek wit gold, silva, bras, ston ɔ wud, we nɔ de si, we nɔ de yɛri ɛn we nɔ de waka.
66009021	Dɛn pipul ya nɔ bin sɔri fɔ wetin dɛn bin de du ɛn lɛf fɔ du dɛn, dat na di kil we dɛn bin de kil pipul, di wich we dɛn bin de wich, di fri layf we dɛn bin liv ɛn di tif we dɛn bin de tif.
66010001	Wɛn dat dɔn, na de a si wan ɔda enjɛl we gɛt pawa kɔmɔt na ɛvin kam dɔng. Klawd bin kɔba am lɛkɛ klos, renbo bin de rawnd in ed; in fes bin de shayn lɛkɛ di san, ɛn in fut dɛn bin fiba faya we tinap tret tret wan lɛkɛ pos.
66010002	Wan smɔl pepa we rol we dɛn kɔl “skrol” bin de na in an, di pepa bin opin. I put in rayt fut pan di wata ɛn in lɛf fut pan di dray grɔn.
66010003	I ala lawd wan wit vɔys we fiba layɔn vɔys. Wɛn i dɔn ala dɔn, di sɛvin tɛnda dɛn krak fɔ ansa am.
66010004	Wɛn di tɛnda dɛn bigin tɔk, a bin jɛs want rayt, na de a yɛri vɔys de tɔk na ɛvin se, “Nɔ mek nɔbɔdi no wetin di sɛvin tɛnda dɛn se; nɔ rayt am!”
66010005	Dɛn di enjɛl we a bin si tinap, wit wan fut pan di dray grɔn ɛn wan fut pan di wata, es in raytan ɔp to ɛvin.
66010006	I swɛ bifo Gɔd we de naw ɛn we go de sote go, Gɔd we mek ɛvin ɛn ɔl wetin de insay de. I se, “Tɛm nɔ go wes igen!
66010007	Bɔt wɛn di enjɛl we mek sɛvin blo in trɔmpɛt, Gɔd go du wetin i bin dɔn mekɔp fɔ du we nɔbɔdi nɔ bin no, we i bin tɛl di prɔfɛt dɛn we bin de wok fɔ am.”
66010008	Dɛn di vɔys, we a yɛri, we kɔmɔt ɛvin, tɔk to mi bak se, “Go tek di pepa we dɛn kɔl skrol, we dɔn opin, we di enjɛl we tinap pan di dray grɔn ɛn di wata, ol.”
66010009	A go to di enjɛl go aks am mek i gi mi di lili pepa we dɛn kɔl skrol. I tɛl mi se, “Tek am, it am, i go sawa na yu bɛlɛ, bɔt i go swit lɛkɛ ɔni na yu mɔt.”
66010010	A tek di lili pepa we dɛn kɔl skrol na di enjɛl in an, ɛn it am; ɛn jɛs lɛkɛ aw di enjɛl bin se, i tes swit lɛkɛ ɔni na mi mɔt. Bɔt wɛn a dɔn swɛla am go dɔng, i sawa na mi bɛlɛ.
66010011	Dɛn a yɛri pɔsin de tɛl mi se, “Yu fɔ tɔk Gɔd in mɛsej bɔt plɛnti neshɔn, plɛnti difrɛn pipul dɛn we de tɔk difrɛn difrɛn langwej, ɛn bɔt plɛnti king dɛn wan tɛm mɔ.”
66011001	Wɛn dat dɔn, dɛn gi mi wan tik we dɛn de tek fɔ mɛnshɔ, dɔn dɛn tɛl mi se, “Grap, go mɛnshɔ Gɔd in Os ɛn di tebul we dɛn de mek sakri fays to Gɔd, ɛn kɔnt di pipul dɛn we de prez Gɔd insay in Os.
66011002	Bɔt nɔ mɛnshɔ di sɛkɛn opin ples we de rawnd Gɔd in Os bikɔs da ples de na fɔ dɛn pipul we nɔto Gɔd yon pipul, ɛn dɛn pipul de go mas Gɔd in tɔng ɔnda dɛn fut fɔ fɔti-tu mɔnt.
66011003	A go sɛn tu pipul we go tɔk bɔt mi, dɛn go wɛr di kayn klos we pipul kin wɛr wɛn dɛn gɛt bɛrin, ɛn fɔ wan tawzin, tu ɔndrɛd ɛn siksti de, dɛn go tɛl pipul di mɛsej we Gɔd gi dɛn.”
66011004	Di tu pipul dɛn we go tɛl pipul Gɔd in mɛsej na dɛn tu ɔliv tik ɛn dɛn tu lampo lda dɛn we tinap bifo di Masta we mek di wɔl.
66011005	If ɛnibɔdi tray fɔ du dɛn tu pipul ya ɛni bad tin, faya go kɔmɔt na dɛn mɔt ɛn bɔn di pɔsin ɛn kil am; na so ɛnibɔdi we go tray fɔ du dɛn tu bad, go day.
66011006	Dɛn gɛt pawa fɔ ol di ren mek i nɔ fɔdɔm di tɛm we dɛn de tɛl pipul di mɛsej we Gɔd sɛn. Ɛn igen, dɛn gɛt pawa fɔ mek wata we bɔs na grɔn tɔn blɔd; dɛn gɛt pawa fɔ sɛn ɛni kayn bad bad tin kam na di wɔl, ɛnitɛm we dɛn lɛk.
66011007	Wɛn dɛn dɔn tɛl pipul di mɛsej dɔn, di wayl bif we kɔmɔt insay di ol we nɔ gɛt bɔtɔm go kam fɛt dɛn. I go win dɛn ɛn kil dɛn,
66011008	ɛn dɛn dedebɔdi go ledɔm na trit na di big tɔng we dɛn bin nel di Masta na di krɔs. Da tɔng de gɛt nem we gɛt minin, lɛkɛ Sɔdɔm ɔ Ijipt.
66011009	Ɔl kayn pipul, blak o, wayt o, we kɔmɔt na ɔl dɛn neshɔn ɛn ɔl dɛn trayb na wɔl ɛn we de tɔk ɔl dɛn difrɛn langwej go tek tri ɛn af de, de pas de luk di dedebɔdi dɛn, ɛn dɛn nɔ go gri fɔ mek dɛn bɛr dɛn.
66011010	Di pipul dɛn na wɔl go gladi we dɛn tu pipul ya day. Dɛn go mek pati ɛn dash dɛn kɔmpin bikɔs dɛn tu prɔfɛt ya bin de tɛl pipul Gɔd in mɛsej we bin de tɔmɛnt dɛn.
66011011	Wɛn di tri ɛn af de dɔn pas, Gɔd blo layf insay di tu pipul dɛn, na de dɛn tinap; ɔl dɛn wan we si dɛn, fred bad.
66011012	Dɛn di tu prɔfɛt dɛn yɛri lawd vɔys we kɔmɔt na ɛvin de tɔk to dɛn se, “Una kam ɔp ya!” Aw di pipul dɛn we nɔ lɛk dɛn tinap de luk dɛn, dɛn go ɔp na ɛvin insay wan klawd.
66011013	Da sem tɛm de, na in di grɔn tri mbul bad bad wan; wan pan ɛvri tɛn say na di tɔng pwɛl pata pata, ɛn sɛvin tawzin pipul day. Di ɔda pipul dɛn we nɔ day, fred bad; dɛn bigin prez Gɔd we de rul na ɛvin.
66011014	Di sɛkɛn big big waala dɔn pas; bɔt luk o, di big waala we mek tri go fɔdɔm jisnɔ.
66011015	Dɛn di enjɛl we mek sɛvin blo in trɔmpɛt. Na de a yɛri plɛnti vɔys de tɔk lawd wan na ɛvin se, “Na Gɔd we na wi Masta ɛn Mɛsaya we i sɛn kam na dis wɔl dɔn gɛt di pawa naw fɔ rul, ɛn i go rul sote go!”
66011016	Dɛn di twɛnti-fo bigman dɛn we sidɔm pan dɛn chia we king kin sidɔm pan, fɔdɔm na Gɔd in fut ɛn bigin prez am.
66011017	Dɛn se, “Masta, yu we na Gɔd, we gɛt pawa pas ɔl, we bin de frɔm tɛm, ɛn we stil de naw! Wi tɛl yu tɛnki bikɔs yu dɔn tek yu pawa we pas ɔl ɛn bigin rul oba di wɔl!
66011018	Dɛn pipul we nɔto yu yon pipul bin vɛks bad pan yu, bɔt di tɛm fɔ mek yu sho se yu vɛks pan dɛn, dɔn rich; na di tɛm dis we yu go jɔj dɛn wan we dɔn day. Na di tɛm dis fɔ gi ɔl dɛn pipul we na yu yon dɛn pe, dat na dɛn prɔfɛt we de wok fɔ yu ɛn ɔl dɛn wan we rɛspɛkt yu, dɛn wan we gɛt pawa ɛn dɛn wan we nɔ gɛt pawa. Di tɛm dɔn rich fɔ kil dɛn wan we bin de pwɛl di wɔl!”
66011019	Wantɛm Gɔd in Os na ɛvin opin, na de a si di bɔks we dɛn put di tin we dɛn rayt di agrimɛnt we Gɔd mek wit mɔta lman pan. Dɛn laytin bigin kɔt, big big nɔys bigin mek, tɛnda bigin krak, di grɔn bigin tri mbul, plɛnti plɛnti tin dɛn lɛkɛ ays ren bigin fɔdɔm.
66012001	Dɛn a si wan wɔnda ful tin ɔp na di klawd. Wan uman bin de we di san kɔba lɛkɛ klos, di mun bin de ɔnda in fut, i bin wɛr krawn, we dɛn tek twɛlv sta mek, na in ed.
66012002	I bin lɛf lili bit fɔ am fɔ bɔn, so di pen we i bin de pas bin mek i de ala.
66012003	Wɛn dat dɔn, wan ɔda wɔnda ful tin bin bi ɔp na di klawd. Wan big big rɛd snek we dɛn kɔl dragɔn bɔs kɔmɔt, i bin gɛt sɛvin ed ɛn tɛn ɔn, ɛn ɔl di sɛvin ed dɛn bin gɛt wan wan krawn pan dɛn.
66012004	I tek in tel drɔ wan pan ɛvri tri sta kɔmɔt ɔp na di klawd, ib dɛn dɔng pan di wɔl. I go tinap bifo di uman we bin fɔ bɔn, so dat i kin it in pikin jɛs i bɔn am so.
66012005	I nɔ tu te, di uman bɔn wan bɔy pikin, we go rul oba ɔl dɛn neshɔn wit staf we dɛn tek ayɛn mek. Bɔt sɔmbɔdi jɔg di pikin rɔn kɛr am go to Gɔd we sidɔm na di ay chia we king kin sidɔm fɔ rul.
66012006	Di uman rɔnawe go na di dɛzat, na di say we Gɔd bin dɔn mek fɔ am, na de i go de fɔ wan tawzin, tu ɔndrɛd ɛn siksti de, ɛn pɔsin go de mɛn am.
66012007	Wantɛm, wa fɔdɔm na ɛvin, Maykɛl ɛn in enjɛl dɛn go fɛt di dragɔn, di dragɔn insɛf fɛt bak wit in yon mɛse nja dɛn;
66012008	bɔt Maykɛl ɛn in enjɛl dɛn win di dragɔn ɛn dɛn nɔ gri mek di dragɔn ɛn in mɛse nja dɛn tap na ɛvin igen.
66012009	Dɛn drɛb di big dragɔn kɔmɔt na ɛvin, ib am dɔng na wɔl! Na in na da snek we dɛn kɔl Dɛbul ɔ Setan, we bin de mek di ol wɔl ful. Dɛn ib am dɔng na wɔl, wit ɔl in mɛse nja dɛn.
66012010	Dɛn a yɛri lawd vɔys de tɔk na ɛvin se, “Di tɛm we Gɔd go sev in pipul dɛn, dɔn kam! Gɔd dɔn sho in pawa naw lɛkɛ king! Krays we i sɛn kam na wɔl dɔn sho in pawa! Di wan we bin tinap bifo Gɔd de tɔk de ɛn nɛt se wi kɔmpin Kristiɛn dɛn du bad, dɔn kɔmɔt na ɛvin, dɛn dɔn ib am na do.
66012011	Wi kɔmpin Kristiɛn dɛn tek di Ship in blɔd ɛn di tru wɔd we dɛn bin de tɛl pipul bɔt Gɔd win am, we i bin de fɛt dɛn; ɛn pantap dat, dɛn gri fɔ wok fɔ Gɔd ɛn day fɔ am.
66012012	So mek gladi de na ɛvin, mek ɔl dɛn wan we lib de gladi! Bɔt bad bad tin dɔn fɔdɔm pan di grɔn ɛn di wata bikɔs di Dɛbul dɔn kam dɔng to una ɛn i vɛks bad bikɔs i no se na smɔl tɛm nɔmɔ lɛf fɔ am.”
66012013	Wɛn di dragɔn si se dɛn dɔn ib am dɔng na wɔl, i bigin rɔnata di uman we bin bɔn di bɔy pikin.
66012014	Sɔmbɔdi bin gi di uman tu wings, dat na da bɔd we dɛn kɔl igul, in big wan, in wing dɛn, fɔ mek i flay go na di ples we de na di dɛzat, we dɛn bin dɔn kip fɔ am, dɛn go de mɛn am de fɔ tri ɛn af ia mek di dragɔn nɔ go ebul du am bad.
66012015	So di dragɔn bigin pul plɛnti wata kɔmɔt na in mɔt we bigin rɔn biɛn di uman fɔ kɛr am go.
66012016	Bɔt di grɔn ɛp di uman; i opin ɛn swɛla di wata we bin de kɔmɔt na di dragɔn in mɔt.
66012017	Fɔseka dat, di dragɔn bin vɛks pan di uman, so i go fɔ go fɛt in ɔda pikin dɛn, dat na ɔl di wan dɛn we de du wetin Gɔd tɛl dɛn fɔ du, ɛn we biliv di tru tin dɛn we Jizɔs sho dɛn ɛn dɛn de fala dɛn.
66012018	Dɛn di dragɔn go tinap klos di wata.
66013001	Dɛn a si wan wayl bif de kɔmɔt insay di wata kam ɔp. I bin gɛt tɛn ɔn ɛn sɛvin ed, ɔl di ɔn dɛn bin gɛt wan wan krawn pan dɛn; wan bad nem bɔt Gɔd bin rayt pan ɔl in ed dɛn.
66013002	Di wayl bif we a si bin fiba lɛpɛt, in fut bin fiba wan bif we dɛn kɔl bia, in fut, ɛn in mɔt bin fiba layɔn mɔt. Di dragɔn gi dis wayl bif ya ɔl di pawa we i bin gɛt oba ɔl dɛn tin we i bin de rul.
66013003	I bin tan lɛkɛ se sɔmbɔdi bin dɔn wund wan pan di wayl bif in ed dɛn, bɔt di wund we bin fɔ mek i day, bin dɔn wɛl. Di wan ol wɔl bin wɔnda, dɛn bigin fala di wayl bif.
66013004	Ɔlman bigin prez di dragɔn bikɔs i bin gi di wayl bif in pawa. Di pipul dɛn prez di wayl bif insɛf, dɛn se, “Udat gɛt pawa lɛkɛ di wayl bif? Udat ebul fɛt am?”
66013005	Dɛn bin gri fɔ mek di wayl bif tɔk ɔl kayn bad tin bɔt Gɔd ɛn tɔk dɛn tin we sho se i prawd; ɛn dɛn bin gri fɔ mek i rul fɔ fɔti-tu mɔnt.
66013006	I bigin kɔs Gɔd, pwɛl in nem, tɔk bad bɔt di ples we i de ɛn tɔk bad bɔt ɔl dɛn wan we de na ɛvin.
66013007	Dɛn bin lɛf am mek i fɛt Gɔd in pipul dɛn ɛn win dɛn, ɛn dɛn bin gi am pawa fɔ rul ɔl dɛn trayb, ɔl dɛn neshɔn, blak pipul ɛn wayt pipul ɛn pipul we de tɔk ɔl dɛn difrɛn langwej na wɔl.
66013008	Ɔl dɛn pipul na di wɔl go pre to di wayl bif, pas nɔmɔ if dɛn nem bin rayt na di Ship we dɛn kil, in buk. Bifo Gɔd mek di wɔl, na in dɛn pipul we gɛt layf sote go dɛn nem bin dɔn rayt na di Ship in buk.
66013009	“If ɛnibɔdi gɛt yes fɔ yɛri, mek i yɛri!
66013010	Ɛnibɔdi we Gɔd dɔn mak se dɛn fɔ kech, dɛn go kech am paopa; ɛnibɔdi we Gɔd dɔn mak se dɛn fɔ chuk ɛn kil, na chuk dɛn go chuk ɛn kil am. Na dat mek Gɔd in pipul dɛn fɔ tinap tra nga ɛn dɛn nɔ fɔ lɛf fɔ biliv pan Gɔd.”
66013011	Wɛn dat dɔn, na de a si wan ɔda wayl bif de kɔmɔt insay di grɔn kam ɔp. I bin gɛt tu ɔn dɛn we fiba ship pikin ɔn, ɛn i bin de tɔk lɛkɛ dragɔn.
66013012	Dis sɛkɛn wayl bif tek ɔl di fɔs wayl bif in pawa ɛn bigin yus di pawa bifo am. I fos ɔl di pipul dɛn na di wɔl fɔ pre to di fɔs wayl bif we in wund bin dɔn wɛl.
66013013	I du plɛnti tin we mek pipul wɔnda, i mek faya kɔmɔt na ɛvin kam dɔng pan di wɔl bifo ɔl di pipul dɛn.
66013014	I mek ɔl di pipul dɛn na wɔl ful wit di tin dɛn we dɛn gi am pawa fɔ du bifo di fɔs wayl bif; dɛn tin ya bin mek pipul wɔnda. Di sɛkɛn wayl bif tɛl ɔl di pipul dɛn na di wɔl se mek dɛn mek sɔntin we dɛn go tek mɛmba ɛn rɛspɛkt di fɔs wayl bif we dɛn bin wund wit sɔd, bɔt i nɔ bin day.
66013015	Dɛn lɛf di sɛkɛn wayl bif mek i blo layf go insay di tin we dɛn mek fɔ tek mɛmba di fɔs wayl bif, so dat di tin kin tɔk ɛn kil ɔl dɛn wan we nɔ de pre to am.
66013016	Di sɛkɛn wayl bif fos mek dɛn put mak pan ɔlman, pan dɛn raytan ɛn pan dɛn fɔrɛd; dɛn put mak pan dɛn bigman ɛn dɛn smɔl pikin, dɛn po man ɛn dɛn wan we jɛntri, dɛn slev ɛn dɛn fribɔn.
66013017	Nɔbɔdi nɔ bin ebul bay ɔ sɛl ɛni tin pas nɔmɔ i gɛt da mak de, dat na di wayl bif in nem ɔ di nɔmba we tinap fɔ di nem.
66013018	So mɔta lman fɔ gɛt sɛns. Ɛnibɔdi we gɛt sɛns go ebul no wetin di wayl bif in nɔmba min, bikɔs da nɔmba de tinap fɔ mɔta lman in nɔmba. Di nɔmba na siks ɔndrɛd ɛn siksti siks.
66014001	Wɛn dat dɔn, a si di Ship tinap pantap di ay il we dɛn kɔl Zayɔn. Wan ɔndrɛd ɛn fɔti-fo tawzin pipul bin tinap de wit am. Di Ship in nem ɛn in Papa in nem bin rayt pan dɛn fɔrɛd.
66014002	Dɛn a yɛri vɔys kɔmɔt na ɛvin; di vɔys big lɛkɛ dɛn big wata we de fɔdɔm kɔmɔt ɔp dɛn il kam dɔng ɛn lɛkɛ wɛn tɛnda de krak. Di vɔys swit lɛkɛ di sawnd we kin kɔmɔt wɛn pipul de ple ap.
66014003	Di wan ɔndrɛd ɛn fɔti-fo tawzin pipul dɛn tinap bifo di ay chia we Gɔd sidɔm pan, bifo di fo tin dɛn we gɛt layf, ɛn bifo di bigman dɛn. Dɛn bin de sing wan nyu sing we na dɛn wan nɔmɔ, we Krays bin dɔn pe fɔ na wɔl wit in blɔd, bin ebul lan ɛn sing am.
66014004	Dɛn na man dɛn we nɔ bin miks pan uman biznɛs; dɛn bin de fala di Ship ɛni say i go. Na di Ship bin pik dɛn kɔmɔt to dɛn ɔda mɔta lman wɛn i bay dɛn, ɛn na dɛn fɔs i put wansay fɔ insɛf nɔmɔ ɛn fɔ Gɔd.
66014005	Wande nɔbɔdi nɔ yɛri dɛn lay; dɛn nɔba du ɛni tin we go mek pipul blem dɛn.
66014006	Dɛn a si wan ɔda enjɛl de flay ɔp ɔp, i bin de tɛl pipul di Gud Nyus we go de sote go, dɛn pipul ya kɔmɔt na ɔl dɛn trayb, ɔl dɛn neshɔn ɛn dɛn de tɔk ɔl dɛn difrɛn langwej, blak man o, wetman o, ɔl de pan dɛn.
66014007	I tɔk lawd wan se, “Una fred Gɔd, ɛn prez am bikɔs i wɔnda ful! Di tɛm dɔn kam fɔ mek i jɔj mɔta lman. Una fɔdɔm bifo am ɛn prez am, na in mek ɛvin, na in mek di dray grɔn, di big wata we de rawnd di dray grɔn ɛn dɛn wata we de bɔs na grɔn!”
66014008	Wan ɔda enjɛl bin de fala di fɔs wan de tɔk se, “Babilɔn dɔn pwɛl! Da big tɔng, Babilɔn, dɔn pwɛl! Na in bin de gi ɔlman in wayn fɔ drink; da wayn de na di fri layf we pipul dɛn bin de pan, ɛn we kin mek dɛn du ɛni bad tin we dɛn at gi dɛn fɔ du.”
66014009	Wan ɔda enjɛl we mek tri, kam, i bin de ala lawd wan se, “Ɛnibɔdi we de pre to di wayl bif ɛn di tin we dɛn mek fɔ de tek mɛmba ɛn rɛspɛkt am, ɛn we gri mek dɛn put in mak pan in fɔrɛd ɔ pan in an,
66014010	insɛf go drink Gɔd in yon wayn, dat na di pɔnish we i go pɔnish bikɔs Gɔd vɛks pan am, da pɔni shmɛnt de tan lɛkɛ bita wayn we nɔ miks wit wata we i gɛt fɔ drink. Ɔl dɛn pipul we de du dɛn tin ya go pɔnish bifo Gɔd in enjɛl dɛn ɛn Gɔd in Ship insay faya we sɔlfa de bɔn.
66014011	Di faya nɔ go tap fɔ mek smok we go de tɔmɛnt dɛn sote go, so dɛn pipul we de pre to di wayl bif ɛn di tin we dɛn mek fɔ tek mɛmba ɛn rɛspɛkt am, ɛn we gɛt in mak nɔ go gɛt blo; de ɛn nɛt, dɛn go de pan tɔmɛnt.”
66014012	So mek Gɔd in pipul dɛn tinap tra nga, dat na dɛn wan we de du wetin Gɔd tɛl dɛn fɔ du ɛn dɛn nɔ lɛf fɔ biliv pan Jizɔs.
66014013	Dɛn a yɛri vɔys na ɛvin de tɔk se, “Rayt wetin a de kam tɛl yu naw: Dɛn pipul we go day fɔseka di Masta, go gladi!” Di Spirit ansa se, “Na tru yu de tɔk, dɛn dɔn dɔn di big wok we dɛn bin de du so, dɛn go blo naw ɛn dɛn go gladi bikɔs dɛn dɔn si wetin di wok we dɛn bin de du, dɔn bring.”
66014014	Wɛn dat dɔn, a luk bak, na de a si wan big wayt klawd. A si lɛkɛ wan mɔta lman sidɔm pan di klawd. I bin wɛr wan gold krawn na in ed ɛn i bin ol sɔntin na in an, dat na da nɛf we fɔ tek kɔt dɛn tin we dɛn plant wɛn dɛn dɔn rɛdi fɔ kɔt.
66014015	Wan ɔda enjɛl kɔmɔt na Gɔd in Os, i ala lawd wan tɛl di pɔsin we sidɔm pan di klawd se, “Tek yu nɛf kɔt dɛn tin we dɔn rɛdi fɔ kɔt, di rayt tɛm dɔn rich, di tin dɛn we dɛn bin plant na wɔl dɔn rɛdi fɔ kɔt!”
66014016	Di pɔsin we bin sidɔm pan di klawd swing in nɛf pan di wɔl; di nɛf kɔt ɔl di tin dɛn we bin dɔn rɛdi fɔ kɔt.
66014017	Dɛn a si wan ɔda enjɛl insɛf kɔmɔt na Gɔd in Os na ɛvin, insɛf bin ol wan nɛf.
66014018	Dɛn wan ɔda enjɛl we bin de gyad di faya, kɔmɔt klos di tebul we dɛn bin de mek sakri fays to Gɔd, kam. I ala lawd wan tɛl di enjɛl we ol di nɛf se, “Tek yu nɛf, kɔt dɛn greps we dɛn go tek mek wayn, dɛn dɔn rɛp!”
66014019	Na de di enjɛl tek in nɛf swing am rawnd pan di greps, i kɔt dɛn kɔmɔt pan di an dɛn, ɛn ib dɛn insay di ol we dɛn de kwis dɛn fɔ mek wayn. Dis sho aw Gɔd vɛks bad ɛn aw i go pɔnish dɛn wan we i vɛks pan.
66014020	Di ol we dɛn bin kwis di wata kɔmɔt pan di greps nɔ bin de insay di tɔng; plɛnti blɔd kɔmɔt insay di ol ɛn rɔn te i rich tu ɔndrɛd mayl ɛn na fayv fut di blɔd bin dip.
66015001	A si wan ɔda wɔnda ful tin na di klawd we mek a bin jɛs de wɔnda. Sɛvin enjɛl dɛn bin de wit sɛvin bad bad tin dɛn, we na di las wan dɛn, bikɔs na di las tin dɛn dat, we Gɔd go tek sho mɔta lman se in vɛks pan dɛn.
66015002	Dɛn a si sɔntin we fiba big wata we tan lɛkɛ se dɛn tek glas mek am, faya bin de bɔn insay am. Pantap dat, a si dɛn pipul we bin dɔn win di wayl bif, we na nɔmba tinap fɔ in nem, ɛn di tin we pipul bin mek fɔ tek de mɛmba ɛn rɛspɛkt am. Dɛn bin tinap klos di big glas wata ɛn dɛn bin ol ap fɔ tek ple myu zik, we Gɔd bin dɔn gi dɛn.
66015003	Dɛn bin de sing di sing we Mozis, we de wok fɔ Gɔd, bin sing lɔntɛm. Da sing de na di Ship in sing; di sing se, “Masta, Gɔd we gɛt pawa pas ɔl, yu wok dɛn big ɛn dɛn wɔndaful! Na yu na di king we de rul oba ɔl dɛn neshɔn, yu de du wetin rayt, yu de tɔk wetin tru ɔltɛm!
66015004	Masta, udat de we nɔ go fred yu? Udat nɔ go gri fɔ tɛl ɔda pipul bɔt yu pawa? Na yu wan gren na Gɔd. Ɔl dɛn pipul na ɔl dɛn neshɔn go kam fɔdɔm bifo yu ɛn prez yu, bikɔs ɔlman dɔn si se di jɔj we yu de jɔj, gud.”
66015005	Wɛn dat dɔn, a luk bak, na de a si di ples we Gɔd sidɔm na in bafa na ɛvin opin, dat na di ples we dɛn de kip di agrimɛnt we Gɔd mek wit mɔta lman.
66015006	Dɔn dɛn sɛvin enjɛl we bin gɛt dɛn sɛvin bad bad tin dɛn kɔmɔt insay de; dɛn bin wɛr klin linin klos, na so i bin de shayn, ɛn gold strap bin tay rawnd dɛn chɛst.
66015007	Dɛn wan pan di fo tin dɛn we gɛt layf gi di sɛvin enjɛl dɛn sɛvin gold kɔp; di pɔnish we Gɔd, we de sote go, go pɔnish di wɔl, na in bin ful insay di sɛvin kɔp dɛn.
66015008	Smok we sho Gɔd in pawa ɛn we sho aw i wɔnda ful bin ful di ples, ɛn nɔbɔdi nɔ bin ebul go insay di ples te di sɛvin bad bad tin dɛn we di enjɛl dɛn bin bring, bin dɔn dɔn.
66016001	Wɛn dat dɔn, na de a yɛri vɔys insay Gɔd in Os de tɔk to di sɛvin enjɛl dɛn se, “Una go tek dɛn sɛvin kɔp we ful wit di vɛks we Gɔd vɛks, ɛn trowe am pan di wɔl!”
66016002	Di fɔs enjɛl go trowe di tin we de insay in kɔp pan di grɔn, na de plɛnti bad bad so bɔs pan dɛn wan we gɛt di wayl bif in mak ɛn dɛn wan we bin de pre to di tin we dɛn mek fɔ tek mɛmba ɛn rɛspɛkt am.
66016003	Dɛn di sɛkɛn enjɛl trowe di tin we de insay in kɔp na di si, na in di si tɔn blɔd lɛkɛ blɔd we de insay dedebɔdi; ɔltin we bin de insay di wata day.
66016004	Dɛn di enjɛl we mek tri, trowe di tin we de insay in kɔp pan dɛn riva ɛn dɛn wata we de bɔs na grɔn, na de dɛn tɔn blɔd.
66016005	A yɛri di enjɛl we bin de gyad di wata de tɔk se, “Yu we na yu wan gren na Gɔd, yu we bin de frɔm tɛm ɛn we de naw, di we we yu de jɔj ɔltin, tret!
66016006	Dɛn pipul ya bin dɔn kil yu pipul dɛn ɛn dɛn wan we bin de tɔk di mɛsej we yu gi dɛn, dɛn bin mek dɛn blɔd rɔn so naw yu dɔn gi dɛn blɔd fɔ drink. Na wetin dɛn wok fɔ, na in dɛn gɛt!”
66016007	Dɛn a yɛri vɔys na di tebul we dɛn de mek sakri fays to Gɔd. Di vɔys de tɔk se, “Masta, Gɔd we gɛt pawa pas ɔl! Yu de jɔj rayt, ɛn yu de tɔk tru ɔltɛm!”
66016008	Dɛn di enjɛl we mek fo trowe di tin we de insay in kɔp pan di san, ɛn i lɛf am mek i bɔn mɔta lman wit faya.
66016009	Di pipul dɛn we di san in faya bin de bɔn, bigin kɔs Gɔd we gɛt pawa fɔ mek i tap dɛn bad bad tin ya. Bɔt dɛn nɔ gri lɛf fɔ sin ɛn dɛn nɔ gri prez Gɔd we gɛt pawa.
66016010	Dɛn di enjɛl we mek fayv trowe di tin we de insay in kɔp pan di wayl bif in chia we i kin sidɔm pan fɔ rul. Ɔl di say dɛn we di wayl bif bin de rul, dak wantɛm, pipul bigin sɔfa bad bad pen, we mek dɛn bɛt dɛn tɔng,
66016011	dɛn bigin kɔs Gɔd na ɛvin fɔ di pen we dɛn bin de sɔfa ɛn dɛn so we bɔs pan dɛn. Pan ɔl dat, dɛn nɔ gri lɛf di bad bad tin dɛn we dɛn bin de du.
66016012	Dɛn di enjɛl we mek siks trowe di tin we de insay in kɔp pan di riva we nem Yufre tis. I dray wantɛm, i mek rod fɔ dɛn king we de kɔmɔt na dɛn kɔntri we de na di ist.
66016013	Dɛn a si tri spirit dɛn we kɔmɔt to Setan, dɛn bin fiba ɔkpɔlɔ. Dɛn bin kɔmɔt na di dragɔn in mɔt, di wayl bif in mɔt, ɛn da man we de mek pipul ful se in de tɔk Gɔd in mɛsej, in sɛf yon mɔt.
66016014	Dɛn spirit ya kɔmɔt to Setan ɛn dɛn de du plɛnti tin we kin mek pipul wɔnda. Dɛn de go mit ɔl dɛn wan we de rul na di wɔl, ɛn kɔl dɛn fɔ kam gɛda ɛn rɛdi fɔ di wa we go bi da big de we Gɔd, we gɛt pawa pas ɔl, go sho in pawa.
66016015	“Lisin! A de kam tɛm we una nɔ mekɔp, lɛkɛ wɛn tifman de kam! I go bɛtɛ fɔ di pɔsin we nɔ de slip ɛn we wɛr klos, so dat i nɔ go gɛt fɔ waka nekɛd ɛn shem bifo pipul!”
66016016	Dɛn di spirit dɛn we kɔmɔt to Setan gɛda di wan dɛn we de rul na wɔl na da ples we dɛn kɔl “Amagɛdɔn” na Ibru.
66016017	Dɛn di enjɛl we mek sɛvin trowe di tin we de insay in kɔp na di briz, na de lawd vɔys tɔk na di chia we Gɔd sidɔm insay in Os na ɛvin, i se, “Ɔltin dɔn dɔn!”
66016018	Laytin bigin kɔt, lawd nɔys bigin mek, tɛnda bigin krak, ɛn di grɔn bigin tri mbul. Sins we Gɔd mek mɔta lman di grɔn nɔba tri mbul bad wan so; na di tɛm dat we i tri mbul bad pas ɔl!
66016019	Di big tɔng brok, i sheb tri say, ɛn dɛn tɔng ɔlɔbɔt na wɔl pwɛl. Gɔd nɔ fɔgɛt di big tɔng we dɛn kɔl Babilɔn, i mek di pipul dɛn drink di bita wayn we i mek fɔ dɛn, dat na di pɔnish we i de pɔnish dɛn fɔ ɔl di bad tin we dɛn du.
66016020	Ɔl dɛn ples we de midul wata lɔs, ɔl dɛn ay il dɛnsɛf lɔs.
66016021	Big big ays ren bigin fɔdɔm pan mɔta lman frɔm ɛvin. Wan wan pan di ays ren bin we lɛkɛ wan ɔndrɛd pawn so. Di pipul dɛn bigin kɔs Gɔd bikɔs i mek dɛn big big ays ren ya fɔdɔm pan dɛn, we mek dɛn sɔfa bad bad wan.
66017001	Wɛn ɔl dat dɔn, wan pan di sɛvin enjɛl dɛn we bin ol wan pan di sɛvin kɔp dɛn, kam tɔk to mi, i se, “Kam, mek a go sho yu aw dɛn go pɔnish da uman we liv fri layf we ɔlman no; di uman na da tɔng we dɛn bil klos dɛn plɛnti riva.
66017002	Ɔl dɛn wan we de rul na wɔl bin liv fri layf wit dis uman ya we ɔlman no, ɛn ɔl di pipul dɛn na wɔl bin drɔnk wit di wayn we i gi dɛn fɔ drink, dat na di fri layf we dɛn bin liv wit am.”
66017003	Di Spirit fɔdɔm pan mi, na de di enjɛl kɛr mi go na wan dɛzat. Dɛn a si wan uman sidɔm pan wan rɛd wayl bif we bin gɛt sɛvin ed ɛn tɛn ɔn; ɔlɔbɔt na in bɔdi plɛnti bad nem dɛn we nɔ sho rɛspɛkt fɔ Gɔd, bin rayt.
66017004	Di uman bin wɛr rɛd klos we dia, ɛn i bin drɛs fayn wit plɛnti gold tin, dɛn shayn shayn ston ɛn fayn fayn bid. I bin ol wan gold kɔp na in an, we bin ful wit dɛn dɔti dɔti dɔti tin we in fri layf bring.
66017005	Wan nem we gɛt sikrit minin bin rayt pan in fɔrɛd, we se “Babilɔn we ɔlman no, we de bɔn ɔl dɛn pipul we liv fri layf, ɛn we de du ɔl dɛn tin we mɔta lman nɔ fɔ du wit in kɔmpin mɔta lman.”
66017006	A si se di uman bin drɔnk wit Gɔd in pipul dɛn blɔd ɛn di blɔd we kɔmɔt pan dɛn pipul we dɛn bin kil bikɔs dɛn tɔk opin wan se Jizɔs na dɛn Masta. Wɛn a si am a wɔnda te a nɔ no wetin fɔ tɔk.
66017007	Di enjɛl aks mi se, “Wetin du yu de wɔnda?” I se, “A go tɛl yu wetin di uman ɛn di wayl bif we tot am, we gɛt sɛvin ed ɛn tɛn ɔn, min.
66017008	Di wayl bif we yu si bin gɛt layf fɔstɛm, bɔt i nɔ gɛt layf igen, i nɔ go te igen i go kɔmɔt na di ol we nɔ gɛt bɔtɔm, dɛn i go go na ples we dɛn go go kil am. Dɛn pipul we de na wɔl, we dɛn nem nɔ bin dɔn rayt bifo Gɔd mek di wɔl, na di buk we dɛn rayt dɛn pipul we gɛt layf sote go dɛn nem, dɛn ɔl go wɔnda wɛn dɛn de luk di wayl bif. I bin gɛt layf fɔstɛm, dɛn i day, bɔt i go kam bak.
66017009	“Na dat mek pipul fɔ gɛt sɛns ɛn dɛn fɔ sabi wetin dɛn tin ya, min. Di sɛvin ed dɛn na di sɛvin ay il dɛn we di uman bin sidɔm pan. Ɛn igen dɛn min sɛvin king:
66017010	fayv pan dɛn king ya nɔ de rul igen, na wan nɔmɔ de rul te naw, ɛn di las wan nɔ kam yet; wɛn i kam, na shɔt tɛm nɔmɔ i go rul.
66017011	Di wayl bif we bin gɛt layf fɔs, bɔt we dɔn day, insɛf na king we mek et we miks pan di sɛvin king dɛn, bɔt i gɛt fɔ go na ples we dɛn go kil am.
66017012	“Di tɛn ɔn dɛn we yu si na tɛn king dɛn we nɔ bigin rul yet, bɔt dɛn go gi dɛn pawa fɔ rul lɛkɛ king wit di wayl bif fɔ wan awa.
66017013	Na di sem tin ɔl dɛn tɛn king ya want du, dɛn ɔl de gi di wayl bif dɛn pawa.
66017014	Dɛn go fɛt di Ship bɔt di Ship ɛn dɛn wan we i kɔl ɛn pik fɔ du in wok, we nɔ lɛf fɔ fala am, go win dɛn. Na so i go bi bikɔs di Ship na di Masta we de oba ɔl dɛn masta, ɛn di King we de rul oba ɔl dɛn king.”
66017015	Di enjɛl tɛl mi igen se, “Dɛn wata we yu si di uman we liv fri layf sidɔm pan, na ɔl dɛn difrɛn difrɛn kɔntri, ɛn ɔl dɛn difrɛn difrɛn pipul, wayt ɛn blak, we de tɔk ɔl dɛn difrɛn difrɛn langwej.
66017016	Di tɛn ɔn dɛn, ɛn di wayl bif we yu si, nɔ go lɛk di uman we liv fri layf; dɛn go tek ɔl wetin i gɛt kɛr dɛn go, ɛn lɛf am nekɛd; dɛn go it in bif na in bɔdi, dɔn dɛn go bɔn am na faya we i go day insay.
66017017	Gɔd go mek di king dɛn want fɔ du wetin in want, so dat dɛn ɔl go gɛt wanwɔd, ɛn dɛn go gi di wayl bif dɛn pawa fɔ rul, te ɔltin bi lɛkɛ aw i bin dɔn tɔk.
66017018	“Di uman we yu si, na da big tɔng we gɛt pawa oba dɛn wan we de rul na di wɔl.”
66018001	Wɛn dat dɔn, a si wan ɔda enjɛl kɔmɔt na ɛvin kam dɔng na wɔl, i bin gɛt wɔnda ful pawa. Di layt we bin de shayn pan am, layt ɔl dɛn ples na wɔl.
66018002	I ala lawd wan se, “Babilɔn, da tɔng we ɔlman no, dɔn pwɛl, i dɔn pwɛl pata pata; na ɔl kayn bad spirit tap de naw, ɔl dɛn wan we kɔmɔt to Setan; dɛn bad bɔd we pipul nɔ lɛk na dɛn dɔn go gɛda de.
66018003	Na so i bi, bikɔs ɔl dɛn pipul na ɔl dɛn neshɔn dɔn drink in wayn, dat na di fri layf we dɛn dɔn liv wit am; dɛn wan we de rul na di wɔl dɛnsɛf dɔn liv di sem fri layf wit am, ɛn bikɔs i lɛk fɔ bay plɛnti plɛnti tin dɛn, dɛn wan we de tre din na dis wɔl dɛnsɛf dɔn jɛntri bikɔs i de bay to dɛn.”
66018004	Dɛn a yɛri wan ɔda vɔys de tɔk na ɛvin se, “Mi pipul dɛn, una mekes kɔmɔt na da tɔng de so dat unasɛf nɔ go bigin du di bad tin dɛn we i de du, ɛn unasɛf nɔ go sɔfa lɛkɛ aw i gɛt fɔ sɔfa.
66018005	Una fɔ no se Gɔd nɔ fɔgɛt di bad bad tin dɛn we i dɔn du, we dɔn payl te dɛn dɔn rich ɔp na ɛvin.
66018006	Lɛ di bad we i dɔn du tɔn pan am. Mek i sɔfa tu tɛm pas di sɔfa we i mek ɔda pipul sɔfa; da kɔp we i kin tek gi pipul in wayn fɔ drink, ful am wit wayn we trɔng pas in yon wayn, ɛn gi am mek i drink.
66018007	Mek i pɔnish gud fashin ɛn mek in at ebi lɛkɛ aw i bin mek insɛf impɔtant ɛn i bin de ɛnjɔy layf. I de tɔk to insɛf se, ‘Mi na mama kwin, mi nɔto uman we in man dɔn day; kray nɔ go de na mi yay.’
66018008	Bikɔs na dat i de mɛmba, di big waala we fɔ mit am go fɔdɔm pan am. Wan gren de, i go sik, in at go ebi, i nɔ go gɛt natin fɔ it, ɛn faya go bɔn am. Bikɔs Gɔd we na wi Masta, gɛt pawa ɛn na in dɔn kɔndɛm am.”
66018009	Dɛn wan we de rul na dis wɔl we bin dɔn liv fri layf ɛn ɛnjɔy layf wit am go si di smok we de kɔmɔt na di faya we de bɔn am, dɛn dɛn go put dɛn an na dɛn ed, ɛn bɔs kray.
66018010	Dɛn go fred wɛn dɛn si di big waala we mit di tɔng, dɛn go tinap fawe, de tɔk se, “Oya, da big tɔng, Babilɔn, we bin gɛt pawa, dɔn pwɛl; na wan awa nɔmɔ i tek fɔ bɔn kam dɔng na grɔn.”
66018011	Dɛn wan we de tre din na di wɔl go kray ɛn dɛn at go ebi bikɔs di tɔng dɔn pwɛl, ɛn nɔbɔdi nɔ go de igen fɔ bay dɛn tin we dɛn de sɛl;
66018012	nɔbɔdi nɔ go bay ɔl dɛn tin we dɛn de sɛl, lɛkɛ gold ɛn silva, dɛn shayn shayn ston ɛn fayn fayn bid; dɛn fayn fayn klos, rɛd wan ɛn mov wan, silk ɛn linin; ɛn dɛn wud we gɛt fayn sɛnt, dɛn tin we dɛn tek ɛli fant tit ɛn dia wud mek ɛn dɛn tin we dɛn tek bras ɔ ayɛn ɔ mabul mek;
66018013	dɛn tin we de smɛl swit lɛkɛ sinamɔn, spays, insɛns, ɛn dɛn tin we dɛn kɔl ma ɛn fra nkinsɛns; wayn, ɔyl we dɛn de tek kuk, fayn flawa, kɔn, kaw ɛn ship, dɛn ɔs ɛn dɛn chariɔt, ɛn dɛn pipul we dɛn tek mek slev.
66018014	Dɛn wan we de tre din go tɛl am se, “Ɔl di tin dɛn we yu bin put yu at pan nɔ de igen; ɔl yu jɛntri dɔn dɔn, yu nɔ go si am igen, ɛn di fayn layf we yu bin liv bikɔs yu bin jɛntri dɔn dɔn, yu nɔ go liv so igen.”
66018015	Dɛn pipul we jɛntri bikɔs dɛn de sɛl dɛn tin ya go fred wɛn dɛn si di trɔbul we mit di tɔng, dɛn go tinap fawe, de kray ɛn wit ebi at, dɛn go se,
66018016	“Eeya, oya! Da tɔng de we bin gɛt pawa, dɔn pwɛl, i bin tan lɛkɛ uman we drɛs wit fayn fayn linin, mov ɛn rɛd klos ɛn we kin tek gold ɛn dɛn shayn shayn ston ɛn fayn fayn bid drɛs insɛf!
66018017	Na wan awa nɔmɔ ɔl in jɛntri lɔs!” Ɔl dɛn kapten, ɔl dɛn wan we de go ɔp ɛn dɔng na dɛn big bot, wit ɔl dɛn siman, ɔl dɛn wan we de go si fɔ tre din, dɛn ɔl tinap fawe;
66018018	wɛn dɛn si di smok we bin de kɔmɔt na di faya we bin de bɔn di tɔng, dɛn ala se, “Nɔ tɔng nɔ de lɛkɛ dis wande!”
66018019	Dɛn ib dɔti na dɛn ed bikɔs dɛn at ebi, dɛn ala se, “Oya o! Oya, una fɔ sɔri fɔ da tɔng we bin gɛt pawa. Di jɛntri we dis tɔng bin jɛntri fɔs tɛm bin mek ɔl dɛn wan we bin gɛt bot we bin de go si fɔ tre din, jɛntri. Bɔt naw, wan awa nɔmɔ, i dɔn pwɛl pata pata.”
66018020	Mek ɔl dɛn wan we de na ɛvin gladi, mek ɔl Gɔd in pipul dɛn, in apɔsul dɛn, ɛn dɛn wan we de tɔk in mɛsej gladi bikɔs Gɔd dɔn pɔnish am fɔ di bad we i bin de du dɛn.
66018021	Wɛn dat dɔn, wan enjɛl we gɛt plɛnti pawa pik wan big big ston lɛkɛ pɛpɛ ston ib am insay di wata, i se, “Na semwe so dɛn go ib da big tɔng we nem Babilɔn dɔng ɛn brok am, ɛn nɔbɔdi nɔ go si am igen.
66018022	Insay da tɔng de, pipul nɔ go yɛri ɛnibɔdi de ple ap igen, dɛn nɔ go yɛri pɔsin de ple flut ɔ blo trɔmpɛt igen, dɛn nɔ go yɛri pipul de sing igen; ɔl dɛn pipul we de du ɔl kayn tin wit dɛn an, lɛkɛ dɛn wan we de mek dɛn pɔt ɛn dɛn fita dɛn so, nɔ go wok insay de igen. Nɔbɔdi nɔ go yɛri pɔsin de bit kɔn de igen;
66018023	lamp nɔ go layt de igen; man ɛn uman nɔ go mared de igen. Dɛn wan we bin de tre din insay de na bin dɛn bigman we ɔlman na wɔl, no. I bin de tek wich mek ɔl dɛn pipul na ɔl dɛn neshɔn ful.”
66018024	Ɛn i go sɔfa bikɔs na insay de blɔd bin kɔmɔt pan dɛn wan we bin de tɔk Gɔd in mɛsej, pan ɔl Gɔd in pipul dɛn, ɛn pan ɔl dɛn pipul na wɔl we dɛn dɔn kil.
66019001	Wɛn dat dɔn, a yɛri lɛkɛ plɛnti pipul na ɛvin de sing lawd wan se, “Ali luya, una lɛ wi prez Gɔd, na in dɔn sev wi. I wɔnda ful pas ɔl, ɛn i gɛt pawa pas ɔl!
66019002	I de tɔk tru ɔltɛm, ɛn i de jɔj tret! I dɔn kɔndɛm da fri uman we ɔlman no we in fri layf bin de pwɛl di wɔl, ɛn i dɔn mek i gɛt di pɔni shmɛnt we i fɔ gɛt bikɔs i bin kil dɛn wan we de wok fɔ Gɔd.”
66019003	Dɛn tɔk bak se, “Ali luya, una lɛ wi prez Gɔd, di smok we de kɔmɔt na di faya we de bɔn Babilɔn go de sote go.”
66019004	Dɛn di twɛnti-fo bigman ɛn dɛn fo tin we gɛt layf fɔdɔm bifo Gɔd we bin sidɔm pan di chia we king kin sidɔm fɔ rul ɛn prez am fɔ in pawa, ɛn se, “Emɛn! Ali luya, lɛ wi prez Gɔd!”
66019005	Dɛn a yɛri vɔys na di ay chia we king kin sidɔm fɔ rul. Di vɔys de tɔk se, “Una we wi ɔl de wok fɔ Gɔd, ɛn una ɔl we fred Gɔd, smɔl wan ɔ big wan, ɛn ɔl dɛn bigman, una, lɛ wi ɔl prez wi Gɔd!”
66019006	Dɛn a yɛri vɔys lɛkɛ wɛn plɛnti pipul de tɔk, ɛn lɛkɛ wɛn plɛnti big wata de rɔn ɛn lɛkɛ wɛn tɛnda de krak lawd wan; dɛn vɔys ya bin de se, “Ali luya! Di Masta, we na wi Gɔd we gɛt pawa pas ɔl, de rul, una lɛ wi prez am!
66019007	Lɛ wi gladi ɛn fɔdɔm bifo Gɔd ɛn prez am, bikɔs na big Gɔd! Di tɛm fɔ mek di Ship mared dɔn kam, ɛn in yawo dɔn drɛs de wet am.
66019008	Dɛn gi am fayn klin wayt linin klos fɔ wɛr.” (Di fayn linin de sho aw Gɔd in pipul dɛn de waka tret.)
66019009	Di enjɛl tɔk to mi, i se, “Rayt dis tin ya: Blɛsin de pan dɛn wan we dɛn kɔl fɔ go it na di Ship in mared.” I tɛl mi se, “Dɛn wɔd ya na di tru wɔd dɛn we Gɔd tɔk.”
66019010	Dɛn a fɔdɔm na di pɔsin, we de tɔk, in fut fɔ bigin prez am. Na de di pɔsin se, “Grap, nɔ du dat! Misɛf na Gɔd in savant lɛkɛ yu, ɛn misɛf na wan pan yu kɔmpin dɛn we bin biliv di tru wɔd we Jizɔs tɔk! Na Gɔd in fut yu fɔ fɔdɔm fɔ prez am!” Di tru wɔd we Jizɔs tɔk, na in dɛn prɔfɛt dɛnsɛf de tɔk.
66019011	Wɛn dat dɔn, na de a si wan domɔt na ɛvin opin, a si wan wayt ɔs tinap de, di pɔsin we bin de rayd am bin nem “Di wan we fit fɔ trɔs ɛn di wan we de tɔk tru”. I de jɔj tret ɔltɛm, ɛn wɛn i de fɛt sɛf na wa, i tret.
66019012	In yay bin rɛd lɛkɛ faya ɛn plɛnti krawn bin de pan in ed. Wan nem bin rayt pan am we nɔbɔdi nɔ bin no pas insɛf.
66019013	Dɛn bin dɔn put di klos we i wɛr insay blɔd. In nem na bin “Gɔd in Wɔd”.
66019014	Dɛn soja man na ɛvin bin de fala am, dɛnsɛf bin de rayd wayt ɔs ɛn dɛn bin wɛr klin wayt linin klos.
66019015	I bin ol wan sɔd na in mɔt, we i go tek fɛt ɛn win ɔl dɛn neshɔn we nɔ de fala am. Na ayɛn staf i go tek rul dɛn, ɛn i go mas mas dɛn greps na di say we dɛn de mas dɛn fɔ pul dɛn wata, we go sho se Gɔd, we gɛt pawa pas ɔl, vɛks bad bad wan.
66019016	Wan nem bin rayt pan in klos ɛn pan in lɛg, dat na “King we de rul oba ɔl dɛn king, ɛn Masta oba ɔl dɛn masta.”
66019017	Dɛn a si wan enjɛl tinap na di say we di san de, de ala kɔl ɔl dɛn bɔd we de flay ɔp ɔp, ɛn tɛl dɛn se, “Una kam gɛda fɔ it di big it we Gɔd dɔn mek;
66019018	una kam it dɛn chif, dɛn kapten, ɛn dɛn bigman dɛn bɔdi. Una kam it dɛn ɔs dɛn bɔdi, ɛn dɛn wan we de rayd dɛn, dɛnsɛf yon; una kam it dɛn slev ɛn dɛn fri man dɛn bɔdi ɛn dɛn bigman ɛn dɛn pikin yon.”
66019019	Dɛn a si di wayl bif, ɛn dɛn wan we de rul na wɔl wit dɛn soja man. Dɛn bin de gɛda fɔ rɛdi fɔ fɛt di wan we bin sidɔm pan di ɔs ɛn in yon soja man dɛn.
66019020	Dɛn kech di wayl bif ɛn di pɔsin we bin de lay se na Gɔd in mɛsej i de tɔk, ɛn we bin de du dɛn tin we bin de mek pipul wɔnda bifo di wayl bif. Na dɛn tin de i bin de tek mek dɛn pipul ful we bin gɛt di wayl bif in mak pan dɛn ɛn we bin de pre to di tin we dɛn mek fɔ tek de mɛmba ɛn rɛspɛkt am. Dɛn trowe di wayl bif ɛn di layman layf wan insay di wata we faya de kech ɛn sɔlfa de bɔn.
66019021	Dɔn, di sɔd we di pɔsin we bin de rayd di ɔs bin gɛt, na in mɔt, dɛn tek am kil ɔl di ɔda soja man dɛn; dɛn, ɔl dɛn bɔd dɛn kam it dɛn bɔdi; dɛn it te dɛn bɛlful pasmak.
66020001	Wɛn dat dɔn, a si wan enjɛl de kɔmɔt na ɛvin kam dɔng. I bin ol di ki fɔ tek opin di ol we nɔ gɛt bɔtɔm, ɛn i bin ol wan ebi chen.
66020002	I kech di dragɔn, dat na da snek we bin dɔn de frɔm tɛm, dɛn bad spirit dɛn king, Setan; i tay am fɔ wan tawzin ia.
66020003	Dɛn di enjɛl tek am trowe am insay di ol we nɔ gɛt bɔtɔm, i lɔk am ɛn put waks we sil di lɔk, so dat i nɔ go kɔmɔt, ɛn i nɔ go mek dɛn pipul ɔlɔbɔt na wɔl ful igen, te di wan tawzin ia dɔn pas. Afta dat, dɛn fɔ lus am lili bit fɔs.
66020004	Wɛn dat dɔn, a si dɛn chia we king kin sidɔm fɔ rul, ɛn a si dɛn wan we bin sidɔm pan dɛn. Sɔmbɔdi bin gi dɛn pawa fɔ jɔj ɔda pipul, ɛn igen a si dɛn spirit we kɔmɔt pan dɛn pipul we dɛn bin kil na wɔl bikɔs dɛn bin de tɔk se Jizɔs na dɛn Masta ɛn dɛn bin de tɛl pipul Gɔd in mɛsej. Dɛn pipul ya nɔ bin fɔdɔm bifo di wayl bif fɔ pre to am ɛn dɛn nɔ bin pre to di tin we dɛn mek fɔ tek mɛmba ɛn rɛspɛkt am, ɛn di wayl bif in mak nɔ bin de pan dɛn fɔrɛd ɔ pan dɛn an. Dɛn gɛt layf bak, dɔn dɛn rul wit Krays fɔ wan tawzin ia.
66020005	Dɛn ɔda pipul we bin dɔn day nɔ bin gɛt layf bak te di wan tawzin ia dɔn pas. Na di fɔs tɛm dis we Gɔd mek pipul we bin dɔn day rayz frɔm dɛn grev.
66020006	Ɔl dɛn pipul we fɔs kam gɛt layf bak afta dɛn bin dɔn day na pipul we gɛt blɛsin, dɛn gɛt wɔnda ful blɛsin. Di sɛkɛn day nɔ go du dɛn natin; dɛn go bi pipul we de mek sakri fays to Gɔd ɛn Krays, ɛn dɛn go rul wit am fɔ wan tawzin ia.
66020007	Wɛn di wan tawzin ia dɔn pas, dɛn go pul Setan kɔmɔt na di say we dɛn bin lɔk am,
66020008	ɛn wɛn i kɔmɔt de, i go go mek ɔl dɛn neshɔn ɔlɔbɔt na wɔl, ful. Di neshɔn dɛn na bin Gɔg ɛn Megɔg. Setan go gɛda dɛn ɔl fɔ fɛt; dɛn go plɛnti lɛkɛ sansan.
66020009	Dɛn go ɔlɔbɔt na wɔl go tinap rawnd di say we Gɔd in pipul dɛn bin de mit, dat na da tɔng we Gɔd lɛk. Bɔt faya kɔmɔt ɔp na ɛvin kam dɔng kam bɔn dɛn.
66020010	Dɛn tek Setan we bin de mek pipul ful, trowe am insay da wata we faya de kech ɛn sɔlfa de bɔn; na da sem ples de dɛn bin trowe da wayl bif ɛn da prɔfɛt we nɔ de tɔk tru; na de dɛn go tɔmɛnt, de ɛn nɛt, sote go.
66020011	Wɛn dat pas, na de a si wan big wayt chia we king kin sidɔm fɔ rul ɛn di pɔsin we sidɔm pan am. Ɛvin ɛn di wɔl jɛs lɔs bifo am; nɔbɔdi nɔ si dɛn igen.
66020012	Dɛn a si dɛn pipul we bin dɔn day, dɛn bigman ɛn dɛn ɔdi nari pipul, dɛn ɔl tinap bifo di chia. Sɔmbɔdi opin sɔm buk dɛn, dɔn i opin wan ɔda buk we dɛn pipul we gɛt layf sote go dɛn nem bin rayt. Ɔl wetin dɛn pipul we bin dɔn day bin du bifo dɛn day, bin rayt insay di fɔs buk dɛn, ɛn na in Gɔd tek jɔj dɛn.
66020013	Ɔl dɛn wan we bin dɔn day na wata kɔmɔt na di wata kam ɔp; ɔl dɛn wan we bin dɔn day we bin de na grev, rayz; di wan we bin sidɔm na di chia we king kin sidɔm, jɔj dɛn ɔl bay di wok we dɛn bin du na wɔl.
66020014	Dɛn sɔmbɔdi tek day ɛn di ples we dɛn dayman de, ib dɛn na da wata we faya de kech. (Di tɔmɛnt we pɔsin go tɔmɛnt sote go na di wata we faya de kech, na in na di sɛkɛn day.)
66020015	Ɛnibɔdi we in nem nɔ bin rayt insay di buk we dɛn rayt dɛn pipul we gɛt layf sote go dɛn nem, dɛn trowe am insay di wata we faya de kech.
66021001	Wɛn dat dɔn, na de a si wan nyu ɛvin ɛn wan nyu wɔl. Di ɛvin ɛn di wɔl we bin de fɔs bin dɔn lɔs, di wata insɛf bin dɔn dray.
66021002	Dɛn a si Gɔd in tɔng, we dɛn kɔl, nyu Jerusɛlɛm, i bin de kɔmɔt to Gɔd na ɛvin kam dɔng, dɛn bin dɔn mek am fayn fayn rɛdi, lɛkɛ uman we jɛs mared we dɔn drɛs de wet fɔ go to in man.
66021003	A yɛri lawd vɔys we kɔmɔt na di say we di chia we king kin sidɔm fɔ rul, bin de; i bin de tɔk se, “Gɔd dɔn kam fɔ tap to mɔta lman, i go tap wit dɛn ɛn dɛn go bi in pipul. Gɔd insɛf go de wit dɛn ɔltɛm.
66021004	I go mek dɛn nɔ kray igen; dɛn nɔ go day igen; ebi at ɛn waala nɔ go de igen; nɔbɔdi nɔ go kray igen, bikɔs dɛn tin we bin de fɔs nɔ go de igen.”
66021005	Dɛn di pɔsin we sidɔm na di chia we king kin sidɔm fɔ rul, se, “Luk, a de mek ɔltin nyu!” Dɛn i se, “Rayt dɛn wɔd ya dɔng, bikɔs dɛn na tru ɛn pipul kin biliv dɛn.”
66021006	I tɔk igen se, “Ɔl dɛn tin ya dɔn bi. Mi na Alfa, dat na di wan we bigin ɔltin, ɛn Omega, dat na di wan we go dɔn ɔltin. If ɛnibɔdi tɔsti, mek i kam to mi, a go gi am pan di wata we de bɔs plɛnti plɛnti we de gi layf; ɛn we fri.
66021007	Ɛnibɔdi we stil tinap tra nga afta Gɔd dɔn tray am go gɛt ɔl dɛn tin ya, ɛn pantap dat, a go bi in Papa ɛn i go bi mi pikin.
66021008	Bɔt as fɔ dɛn pipul we dɛn maynd wik, dɛn wan we nɔ biliv Gɔd in mɛsej, dɛn wan we de du dɛn dɔti dɔti tin, dɛn wan we de kil dɛn kɔmpin, dɛn wan we liv fri layf, dɛn wan we de wich, dɛn wan we de fala mɛrɛsin, dɛn wan we de lay, ɔl dɛn pipul we de du dɛn kayn tin ya, dɛn go trowe dɛn ɔl insay da wata we faya de kech ɛn sɔlfa de bɔn. Na di sɛkɛn day dat.”
66021009	Wan pan dɛn sɛvin enjɛl dɛn we bin gɛt dɛn sɛvin kɔp we dɛn sɛvin bad bad tin dɛn we bin gɛt fɔ fɔdɔm pan di wɔl bifo di wɔl dɔn, bin de insay, kam tɔk to mi, i se, “Kam mek a sho yu di Ship in yawo.”
66021010	Gɔd in Spirit kam pan mi, na de di enjɛl tek mi go ɔp wan ay ay il. Wɛn wi rich de, di enjɛl sho mi Gɔd in tɔng we dɛn kɔl di nyu Jerusɛlɛm as di tɔng de kɔmɔt to Gɔd na ɛvin kam dɔng.
66021011	Gɔd in brayt layt bin de shayn insay de; di tɔng bin de shayn lɛkɛ wan fayn fayn ston we dɛn kɔl jaspa, ɛn i bin de shayn lɛkɛ glas.
66021012	Wan ay ay wɔl bin de rawnd am, ɛn i bin gɛt twɛlv domɔt. Twɛlv enjɛl dɛn bin de gyad di twɛlv domɔt dɛn. Di nem fɔ ɔl di twɛlv trayb dɛn na Izrɛl bin rayt pan di domɔt dɛn.
66021013	Ɛvri wan pan di fo say dɛn na di tɔng bin gɛt tri domɔt: tri na di say we san de kɔmɔt, tri na di say we san de go dɔng, tri na di raytan say, tri na di lɛfan say if yu de luk to di say we san de kɔmɔt.
66021014	Na twɛlv ston dɛn bin tek bil di wɔl in fawndeshɔn. Na pan dɛn ston de di Ship in twɛlv apɔsul dɛn nem bin rayt.
66021015	Di enjɛl we bin de tɔk to mi bin ol wan gold tik we dɛn de tek mɛnshɔ; na in i go tek mɛnshɔ di tɔng, di domɔt dɛn ɛn di wɔl.
66021016	Di enjɛl tek di tik, mɛnshɔ di tɔng. Nɔn say na di tɔng nɔ bin lɔng pas in kɔmpin. Wan say na bin wan tawzin fayv ɔndrɛd mayl, semwe so di tɔng in ayt na bin wan tawzin fayv ɔndrɛd mayl.
66021017	Di enjɛl mɛnshɔ di wɔl insɛf, lɛkɛ aw mɔta lman de mɛnshɔ, di wɔl bin ay tu ɔndrɛd ɛn sikstin fut.
66021018	Na fayn fayn ston we dɛn kɔl jaspa dɛn bin tek mek di wɔl, ɛn na piɔ gold we bin de shayn lɛkɛ glas dɛn bin tek mek di tɔng insɛf.
66021019	Na twɛlv difrɛn kayn fayn fayn ston dɛn put pan di twɛlv fawndeshɔn ston dɛn fɔ mek di wɔl we bin tinap rawnd di tɔng, fayn. Di fɔs ston na bin grin ɛn i bin de shayn, dɛn kɔl am jaspa; di sɛkɛn ston na bin blu, dɛn kɔl am safaya; di ston we mek tri bin gɛt ɔl kayn kɔla, dɛn kɔl am aget; di ston we mek fo na bin brayt grin, dɛn kɔl am ɛmi rald;
66021020	di ston we mek fayv bin de shayn ɛn i bin klia, i bin gɛt plɛnti kɔla, dɛn kɔl am oniks; di ston we mek siks na bin lɛkɛ wɛn brawn ɛn rɛd miks, dɛn kɔl am rubi; di ston we mek sɛvin na bin yala, dɛn kɔl am kwɔts; di ston we mek et na bin grin, dɛn kɔl am bɛril; di ston we mek nayn na bin layt yala, dɛn kɔl am topaz; di ston we mek tɛn bin gɛt yala-grin kɔla, dɛn kɔl am kri so prayz; di ston we mek ilɛvin na bin dip blu, dɛn kɔl am jasint; di ston we mek twɛlv na bin dip rɛd, dɛn kɔl am ami tist.
66021021	Na dɛn fayn fayn tin we tan lɛkɛ bid we dɛn kɔl pal dɛn tek mek di twɛlv get dɛn na di tɔng, na gold dɛn tek mek di trit, ɛn di gold de shayn lɛkɛ glas.
66021022	A nɔ bin si Gɔd in Os insay di tɔng bikɔs Gɔd, we gɛt pawa pas ɔl, ɛn di Ship bin de ɔlɔbɔt na di tɔng ɛn ɔlman bin de pre to dɛn ɔlɔbɔt.
66021023	Da tɔng de nɔ nid san, i nɔ nid mun fɔ layt am, bikɔs na di layt we de kɔmɔt pan Gɔd, ɛn di Ship insɛf, de layt am.
66021024	Di layt we lib de go mek pipul ɔlɔbɔt na wɔl si fɔ waka. Dɛn wan we de rul na wɔl dɛnsɛf go kɛr dɛn jɛntri go de.
66021025	Di domɔt dɛn na di tɔng go opin ɔltɛm, tɛm nɔ go de we dɛn go lɔk, bikɔs nɛt nɔ go de na da tɔng de.
66021026	Dɛn go kɛr ɔl dɛn neshɔn dɛn pawa ɛn dɛn jɛntri go lɛf dɛn de.
66021027	Bɔt natin we bad nɔ go go insay de, ɛnibɔdi we de du dɛn dɔti dɔti tin nɔ go go insay de, semwe so, dɛn pipul we de lay, ɛn pipul dɛn lɛkɛ dat, nɔ go go insay de. Dɛn pipul we go go insay de, na di wan dɛn nɔmɔ we dɛn nem bin dɔn rayt na di Ship in buk we dɛn de rayt dɛn pipul we gɛt layf sote go dɛn nem.
66022001	Di enjɛl tek mi igen go sho mi di riva we di wata we de gi layf bin de rɔn, i bin de shayn lɛkɛ glas. I bɔs kɔmɔt na di chia we Gɔd ɛn di Ship we de rul, kin sidɔm.
66022002	Di riva bin de rɔn midul di trit na di tɔng. Di tik we de gi layf bin de gro klos di riva, wan pat na wansay, di ɔda pat na di ɔda say. Na twɛlv tɛm fɔ ia da tik de, de bia; na in lif dɛn de mɛn ɔl dɛn pipul ɔlɔbɔt na wɔl.
66022003	Ɛni tin we Gɔd kɔs nɔ go de na di tɔng. Gɔd ɛn di Ship dɛn chia go lib de, ɛn in pipul dɛn go fɔdɔm na in fut fɔ pre to am de.
66022004	Dɛn go si Gɔd in fes, ɛn in nem go de pan dɛn fɔrɛd.
66022005	Nɛt nɔ go de na da tɔng de; pipul nɔ go nid lamp ɛn di san in layt igen, bikɔs Gɔd we na wi Masta na insɛf go bi di layt we go layt di tɔng. Ɛn di pipul dɛn we de na ɛvin go rul lɛkɛ king sote go.
66022006	Dɛn di enjɛl se, “Dɛn wɔd ya na tru ɛn pipul fɔ biliv dɛn. Gɔd, wi Masta, we gi di prɔfɛt dɛn pawa fɔ tɔk in mɛsej, na in sɛn in enjɛl fɔ kam sho dɛn wan we de waka wit am dɛn tin we gɛt fɔ bi, i nɔ go te igen.”
66022007	Jizɔs se, “Lisin, i nɔ go te igen, a go kam bak! Blɛsin de fɔ ɛnibɔdi we go fala dɛn tin we Gɔd tɔk, we gɛt fɔ bi, we rayt na dis buk.”
66022008	Mi Jɔn, dɔn yɛri ɔl dɛn tin ya ɛn a dɔn si dɛn wit mi yay. Di tɛm we a yɛri ɛn si dɛn, a fɔdɔm na di enjɛl in fut we sho mi dɛn tin ya, fɔ pre to am.
66022009	Bɔt i se, “Nɔ du dat! Misɛf de wok fɔ Gɔd lɛkɛ aw yu de wok fɔ am, ɛn lɛkɛ yu kɔmpin dɛn we na prɔfɛt ɛn ɔl dɛn wan we de du dɛn tin we rayt na dis buk. Na Gɔd in fut yu fɔ fɔdɔm fɔ prez am!”
66022010	I tɛl mi igen se, “Yu nɔ fɔ kip dɛn wɔd ya we Gɔd tɔk, we rayt na dis buk to yusɛf mek pipul nɔ no dɛn, bikɔs di tɛm we dɛn go bi nɔ fa igen.
66022011	Lɛ di pɔsin we de du bad nɔ lɛf fɔ du bad igen o, mek ɛnibɔdi we de du dɛn dɔti tin nɔ lɛf fɔ du dɛn igen o, mek ɛnibɔdi we de du rayt nɔ lɛf fɔ du rayt, ɛn mek di pɔsin we de waka wit Gɔd nɔ lɛf fɔ waka wit Gɔd.”
66022012	Jizɔs se, “Lisin, di tɛm we a go kam nɔ fa igen. A go kam fɔ gi ɔlman di pe we dɛn wok fɔ.
66022013	Mi na Alfa ɛn Omega, di fɔs pɔsin ɛn di las wan; na mi bigin ɔltin ɛn na mi go dɔn ɔltin.”
66022014	Blɛsin go de pan dɛn pipul we de was dɛn klos na di Ship in blɔd fɔ mek dɛn klin. Dɛn go gɛt di rayt fɔ go insay da tɔng de ɛn it di tin dɛn we di tik we de gi layf, de bia.
66022015	As fɔ dɛn pipul we de du dɛn dɔti tin, dɛn wich, dɛn pipul we liv fri layf dɛn pipul we de kil, dɛn wan we ol juju, ɔl dɛn pipul we de lay, ɛn dɛn wan we lɛk fɔ lay, ɔl dɛn kayn pipul ya nɔ go mas fut insay da tɔng de.
66022016	“Mi, Jizɔs dɔn sɛn mi enjɛl go tɛl una dɛn tin ya fɔ mek una tɛl dɛn Kristiɛn na dɛn chɔch. Mi na wan pan Devid in gra npi kin-pi kin dɛn ɛn mi na di mɔnin sta we de shayn brayt.”
66022017	Gɔd in Spirit ɛn di Ship in yawo se, “Kam!” Mek ɛnibɔdi we yɛri dɛn wɔd ya, insɛf se, “Kam!” Mek ɛnibɔdi we tɔsti, we want drink da wata we de gi layf, kam ɛn drink fri.
66022018	A de wɔn una, if ɛnibɔdi we yɛri dɛn wɔd ya we Gɔd mek pɔsin rayt na dis buk, ad sɔntin mɔ to dɛn, Gɔd go mek dɛn bad bad tin we dɛn rayt bɔt na dis buk, bi to di pɔsin fɔ pɔnish am mɔ ɛn mɔ.
66022019	Ɛn if ɛnibɔdi pul wan wɔd kɔmɔt pan dɛn wan ya, Gɔd nɔ go mek i gɛt pan dɛn tin we de bia na di tik we de gi layf, ɛn i nɔ go mek di pɔsin kam insay in tɔng, we dɛn rayt bɔt na dis buk.
66022020	Di pɔsin we de sho se dɛn tin ya na tru, de se, “Fɔ tru, di tɛm nɔ fa igen. A go kam bak!” Emɛn. Masta Jizɔs, kam!
66022021	Mek di Masta, Jizɔs sho ɔl Gɔd in pipul dɛn aw i gud.
