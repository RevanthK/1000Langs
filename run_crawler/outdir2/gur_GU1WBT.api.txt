40001001	Azezi n de Adavidi yɩɩŋa, la Abraham yɩɩŋa yaabdõma n wãna:
40001002	Abraham n dↄgɛ A'izakɩ, tɩ A'izakɩ dↄgɛ Azakↄbɩ, tɩ Azakↄbɩ dↄgɛ Azuda, la a kẽendõma, la a yɩbsɩ.
40001003	Tɩ Azuda la a pↄga Atamaarɩ dↄgɛ Afarɛsɩ la Azara, tɩ Afarɛsɩ dↄgɛ A'ɛsrↄm, tɩ A'ɛsrↄm dↄgɛ Aram,
40001004	tɩ Aram dↄgɛ Aminadabɩ, tɩ Aminadabɩ dↄgɛ Anaasõ, tɩ Anaasõ dↄgɛ Asalmõ.
40001005	Tɩ Asalmõ la a pↄga Arahabɩ dↄgɛ Aboozɩ, tɩ Aboozɩ la a pↄga Aruti dↄgɛ A'obɛɛdɩ, tɩ A'obɛɛdɩ dↄgɛ Azese.
40001006	Tɩ Azese dↄgɛ naba Adavidi. Tɩ Adavidi daan di A'uuri pↄkõorɛ, tɩ ba dↄgɛ Asalomõ.
40001007	Tɩ Asalomõ dↄgɛ Aroboam, tɩ Aroboam dↄgɛ Abiya, tɩ Abiya dↄgɛ Aza.
40001008	Tɩ Aza dↄgɛ Azozafatɩ, tɩ Azozafatɩ dↄgɛ Azoram, tɩ Azoram dↄgɛ A'oziasɩ.
40001009	Tɩ A'oziasɩ dↄgɛ Azↄtam, tɩ Azↄtam dↄgɛ Akaazɩ, tɩ Akaazɩ dↄgɛ A'ezekiasɩ.
40001010	Tɩ A'ezekiasɩ dↄgɛ Amanase, tɩ Amanase dↄgɛ Amõ, tɩ Amõ dↄgɛ Azoziasɩ.
40001011	Tɩ Azoziasɩ dↄgɛ Azekoniyasɩ la a yɩbsɩ. Wakat-ẽŋa tɩ ba yõgɛ Ɩsrayɛlɩ dõma tarɩ sẽŋɛ Babilↄnɩ.
40001012	La ban paagɛ Babilↄnɩ na poorʋm, tɩ Azekoniyasɩ dↄgɛ Asalatɩyɛlɩ, tɩ Asalatɩyɛlɩ dↄgɛ Azorobabɛlɩ.
40001013	Tɩ Azorobabɛlɩ dↄgɛ Abiyuudɩ, tɩ Abiyuudɩ dↄgɛ A'eliakim, tɩ A'eliakim dↄgɛ Azↄↄrɩ.
40001014	Tɩ Azↄↄrɩ dↄgɛ Asadↄkɩ, tɩ Asadↄkɩ dↄgɛ Akim, tɩ Akim dↄgɛ A'eliyuudɩ.
40001015	Tɩ A'eliyuudɩ dↄgɛ A'eleazaarɩ, tɩ A'eleazaarɩ dↄgɛ Amatã, tɩ Amatã dↄgɛ Azakↄbɩ.
40001016	Tɩ Azakↄbɩ dↄgɛ Azozɛfʋ n de Amaari sɩra la. Amaari ẽŋa n dↄgɛ Azezi tɩ ba wi'iri Krisi la.
40001017	Lan pı̃'ilum na Abraham wa paagɛ Adavidi, de la zamãana pia la anaasɩ. Lan sẽŋɛ la Adavidi wa paagɛ ban yõgɛ Ɩsrayɛlɩ dõma sẽŋɛ Babilↄnɩ na, de la zamãana pia la anaasɩ. Ban yõgɛ Ɩsrayɛlɩ dõma sẽŋɛ Babilↄnɩ wa paagɛ Krisi la, de la zamãana pia la anaasɩ.
40001018	Azezi-krisi dↄka daan ẽŋɛ la wãna: A ma Amaari daan yetɩ a ele la Azozɛfʋ, la ba daan nãn ka gã'arɛ la taaba, dee tɩ a tara pʋʋrɛ, la de la Nawẽnnɛ Sɩa n botɩ a tara pʋʋrɛ la.
40001019	La Azozɛfʋ n daan yetɩ a di ẽ na de la nẽr-sõŋↄ, a ka boorɩ tɩ a ẽŋɛ ẽ yãnnɛ nẽrba nifum, a daan tẽ'esɛ mɛ tɩ a basɛ ẽ sı̃m.
40001020	La ẽn daan tẽ'esrɩ bɛla la, tɩ Zuudãana Nawẽnnɛ malɛka wa'am wa puke a mẽŋa pa'alɛ ẽ zãasŋↄ pʋam yele ẽ yetɩ: "Azozɛfʋ, Adavidi yɩɩŋa, da zoe dabeem, di Amaari tɩ a dɛna fʋ pↄga, pʋʋrɛ la tɩ a tarɩ la de la Nawẽnnɛ Sɩa n bↄ ẽ.
40001021	A wʋn dↄgɛ la budibla, tɩ fʋ sɩ a yʋ'ʋrɛ tɩ Azezi, la de ẽŋa n wʋn fãagɛ a nẽrba la ba tõon-be'ero pʋam basɛ."
40001022	Bõn-bãma wuu ẽŋɛ mɛ tɩ Zuudãana Nawẽnnɛ n yʋʋn botɩ a nõtↄ'ↄsa la yele se'em na n ẽŋɛ. A yʋʋn yetɩ:
40001023	"Bɩsɛ-ya, pugla n nãn ka mi bʋraaga wʋn yõkɛ pʋʋrɛ dↄgɛ budibla, tɩ ba wi'ira a yʋ'ʋrɛ tɩ A'emanuwɛlɩ." A võorɛ de la Nawẽnnɛ boe la tɩ lɛ.
40001024	Tɩ Azozɛfʋ nẽegɛ, ẽŋɛ wʋ Zuudãana malɛka la n yele ẽ se'em na, di a pↄga la.
40001025	La a daan ka gã'arɛ la ẽ, halɩ tɩ a wa dↄgɛ budibla la, tɩ a sɩ bia la yʋ'ʋrɛ tɩ Azezi.
40002001	Ba daan dↄgɛ Azezi la Bɛtelɛm n boe Zude so'olʋm, se'emwẽnnɛ tɩ A'erↄdɩ de naba la. Tɩ bãŋrɩba ze'ele dapↄa bↄba wa'am Zerizalɛm,
40002002	wa soke yetɩ: "Bia la tɩ ba dↄgɛ la boe la bɛ, sɛka n wʋn dɛna Zifdõma naba la? Tõma yẽ la a wõrbiire dapↄa bↄba, bɛla ı̃yã tɩ tõma wa'am tɩ tɩ nã'asɛ ẽ."
40002003	La naba A'erↄdɩ n daan wõm bɛla la, ẽŋa la Zerizalɛm dõma wuu yɛm n yↄↄrɩ.
40002004	Tɩ A'erↄdɩ daan lagsɛ kãabgↄ kẽma nẽŋadõma, la lↄↄ karẽnsãandõma la wuu, soke ba yetɩ: "Tẽn-kãna tɩ ba wʋn dↄgɛ Krisi la?"
40002005	Tɩ ba yele ẽ yetɩ: "Bɛtelɛm n boe Zude so'olʋm na, se'ere n soe la, Nawẽnnɛ nõtↄ'ↄsa la yʋʋn gʋlsɛ yele la wãna:
40002006	'Bɛtelɛm n de tẽn-pɩka, fʋ ka pↄ'ↄgɛ Zude so'olʋm tẽn-kãra la pʋam, se'ere n soe la, nẽra n wʋn yese fõn pʋam dɛna nẽŋadãana bɩsra Ɩsrayɛlɩ dõma n de mam nẽrba la yelle.' "
40002007	La A'erↄdɩ sʋgɛ mɛ wi bãŋrɩba la soke ba bãŋɛ wẽnse'ere tɩ wõrbiire la yese,
40002008	dee tõm ba yetɩ: "Sẽŋɛ-ya Bɛtelɛm ka ɛ soke bãŋɛ bia la yelle sõŋa sõŋa, la ya sãn yẽ ẽ, ya leme wa'am wa yele mam tɩ mam mẽ sẽŋɛ ka nã'asɛ ẽ."
40002009	La ban wõm naba la yetↄga la, ba sẽnnɩ mɛ wɛ'ɛsa, darɛ le yẽ wõrbiire la tɩ ba daan yẽ dapↄa bↄba la n tole ba nẽŋa, tarɩ ba halɩ ka paagɛ bia la n boe zẽ'e-sɛka la ze'ele.
40002010	La ban daan yẽ wõrbiire la, ba sũure ẽŋɛ yẽlʋm mɛ halɩ zozo'e.
40002011	Tɩ ba kẽ yire la pʋam yẽ bia la, la a ma Amaari, ka dũma tẽŋa bia la nẽŋam nã'asɛ ẽ, dee lorge ba lↄgrↄ loose ban tarɩ sɛla la bↄ ẽ. Ba daan de la sãlma, la tɩdarɛ, la miiri n tarɩ yũuŋ-yẽlga.
40002012	Tɩ Nawẽnnɛ daan kã'an ba zãasŋↄ pʋam yetɩ, ba da le doose naba A'erↄdɩ zẽ'am, bɛla tɩ ba daan doose sore ayẽma lebe kule ba tẽŋa.
40002013	Bãŋrɩba la n fõrgɛ la, tɩ Nawẽnnɛ malɛka puke a mẽŋa pa'alɛ Azozɛfʋ zãasŋↄ pʋam, yele ẽ yetɩ: "Isge tarɩ bia la, la a ma la zoe sẽŋɛ Ezipti ka bↄna bilam halɩ tɩ m le wa yele fʋ se'ere. Se'ere n soe la, naba A'erↄdɩ wʋn ɛɛra bia la mɛ tɩ a kʋ."
40002014	Tɩ Azozɛfʋ isge yʋ'ʋŋↄ tarɩ bia la, la a ma la sẽŋɛ Ezipti,
40002015	ka bↄna bilam halɩ tɩ A'erↄdɩ wa ki. La ẽŋɛ la bɛla, tɩ Zuudãana Nawẽnnɛ n yʋʋn botɩ a nõtↄ'ↄsa yele se'em na ẽŋɛ. A yʋʋn yetɩ: "Mam wi m Dayʋa la n boe Ezipti la tɩ a wa'am."
40002016	La A'erↄdɩ n daan bãŋɛ tɩ bãŋrɩba la pã'asɛ ẽŋa mɛ na, a sũure n yı̃ige halɩ, tɩ a tõm nẽrba yetɩ ba sẽŋɛ Bɛtelɛm, la tẽn-sɛba n boe a kẽnkɛrsɩ la wuu ka kʋ budim-sɛba wuu n masɛ wʋ yʋʋma ayi, la sɛba n ka paagɛ bɛla la, wʋ ẽŋa n daan soke bãŋrɩba la bãŋɛ se'emwẽnnɛ tɩ wõrbiire la yese la.
40002017	Bɛla tɩ Nawẽnnɛ nõtↄ'ↄsa Azeremi n yʋʋn yele se'em na ẽŋɛ. A yʋʋn yetɩ:
40002018	"Ba wõm tagursi Rama tẽŋa, kʋʋnↄ la fablɩgↄ zozo'e. La de la Arasɛlɩ n kellɩ a kↄma yelle, tɩ ba pã'asra ẽ tɩ a ka sakra tɩ a go'oge. Se'ere n soe la, a kↄma la ka le bↄna."
40002019	La naba A'erↄdɩ daan wa ki mɛ, tɩ Zuudãana malɛka puke a mẽŋa pa'alɛ Azozɛfʋ zãasŋↄ pʋam Ezipti, yele ẽ yetɩ:
40002020	"Isge tarɩ bia la, la a ma la lebe Ɩsrayɛlɩ tẽŋa, se'ere n soe la, sɛka n daan eerɩ bia la tɩ a kʋ la ki mɛ."
40002021	Tɩ Azozɛfʋ isge tarɩ bia la, la a ma la kule Ɩsrayɛlɩ tẽŋa.
40002022	La a daan wõm mɛ tɩ Arkelawusi n sↄↄgɛ a sↄ A'erↄdɩ zẽ'am di Zude na'am. Tɩ a daan zoe dabeem ka sẽŋɛ Zude so'olʋm. Tɩ Nawẽnnɛ kã'an ẽ zãasŋↄ pʋam, tɩ a sẽŋɛ Galile so'olʋm.
40002023	A daan sẽŋɛ ka kẽ'era la tẽŋa yʋ'ʋrɛ n de Nazarɛtɩ. Bɛla tɩ Nawẽnnɛ nõtↄ'ↄsrɩba la n daan yele se'em na ẽŋɛ. Ba daan yetɩ: "Ba wʋn wi'ira Krisi la tɩ Nazarɛtɩ nẽra."
40003001	Bɛla wẽnnɛ tɩ Azã n misri nẽrba ko'om pʋam na, wa sẽŋɛ Zude weem ka mõola
40003002	yetɩ: "Teege-ya yɛm basɛ tõon-be'ero, tɩ Nawẽnnɛ so'olʋm lɛm mɛ."
40003003	La de la Azã yelle tɩ Nawẽnnɛ nõtↄ'ↄsa A'ezayi daan gʋlsɛ yetɩ: "Nẽra ayɩla n boe weem mõola ke'enke'em yetɩ: 'Malgɛ-ya sore sõŋa gu'ura Zuudãana. Malgɛ-ya sↄa la tɩ ba tↄ tẽntẽesɩ bↄ ẽ.' "
40003004	Azã daan yɛ la fuugo n de yʋgnɛ kõbrↄ, dɩkɛ sagãnnɛ lʋ a sɩa. A dia daan de la saniiro la seero.
40003005	Tɩ nẽrba daan ze'ele Zerizalɛm, la Zude so'olʋm wuu, la tẽn-sɛba n lɛm kʋlaaga yʋ'ʋrɛ n de Zʋrdẽ la wuu sẽnna a zẽ'am,
40003006	tↄgra ba tõon-be'ero pa'ala ẽ, tɩ a misra ba Zʋrdẽ ko'om na pʋam.
40003007	La Azã yẽ la Farisi dõma, la Saduse dõma zozo'e n sẽm a zẽ'am tɩ a mise ba ko'om pʋam, tɩ a yele ba yetɩ: "Yãma ãn wʋ kãmpẽesɩ buuri, ãne n pa'alɛ ya tɩ ya tã wʋn zoe põsɛ Nawẽnnɛ sɩbgrɛ n sẽm na?
40003008	Tõm-ya tõon-sɛba n pa'alɩ tɩ ya teege yɛm basɛ tõon-be'ero.
40003009	La ya da tẽ'esra tɩ Abraham n de ya yaaba la, ya wʋn põsɛ Nawẽnnɛ sɩbgrɛ la mɛ. Mam yetɩ ya mɛ tɩ Nawẽnnɛ tã wʋn dɩkɛ kuga wã botɩ ba lebge Abraham yɩɩsɩ mɛ.
40003010	Nẽra n põn tara lɩa a nu'usum tɩ a lʋbɛ tɩɩsɩ. Tɩ-sɛka woo n ka wↄnnɩ biɛ sõma, a wʋn lʋbɛ ẽ mɛ, lobge bugum pʋam, tɩ bugum di ẽ.
40003011	Mam misri ya la ko'om pʋam tɩ la pa'alɛ tɩ ya teege yɛm basɛ tõon-be'ero. La sɛka n boe mam poorʋm sẽna la pãŋa gãnnɩ mam mɛ. La mam põn ka masɛ tɩ m pirge a tagra. Ẽŋa n wʋn mise ya Nawẽnnɛ Sɩa, la bugum pʋam.
40003012	Ẽŋa wʋn welge nẽrba wʋ nẽra n zãlɩ pɩ'ɩgↄ a nu'usum tɩ a vaagɛ a si zɛɛŋa yeele, ẽŋɛ a bãarɛ pʋam dee yõ urgo la, la bugum n ka kı̃ŋri."
40003013	Azezi daan ze'ele la Galile wa'am Zʋrdẽ Azã zẽ'am tɩ a mise ẽ ko'om pʋam.
40003014	Tɩ Azã daan zagsɛ, dee yetɩ: "La de nɩ na mam n wʋn wa'am fõn zẽ'am tɩ fõn mise mam, tɩ fõn sẽna mam zẽ'am?"
40003015	Tɩ Azezi lerge ẽ yetɩ: "Basɛ tɩ la ẽŋɛ bɛla lɛɛlɛ wã, tɩ la de la bɛla tɩ tɩ wʋn ẽŋɛ lan masɛ Nawẽnnɛ n boorɩ se'em na wuu." Azezi n yele bɛla la, tɩ Azã sakɛ
40003016	mise ẽ, tɩ a dↄↄra. Haya, tɩ saazuum yo'oge, tɩ a yẽ Nawẽnnɛ Sɩa n signi a zuo wʋ na'adawenne.
40003017	Tɩ kõa ze'ele Nawẽnnɛ yire yetɩ: "Ẽna de la mam Dayʋa tɩ mam nõŋɛ la m sũure wuu, a paagɛ la mam yɛm."
40004001	Nawẽnnɛ Sɩa la daan tarɩ Azezi sẽŋɛ la weem tɩ Asũtãana makɛ ẽ.
40004002	Azezi daan lʋ la nõorɛ dabsa pinaasɩ, wʋntɛɛŋa la yʋ'ʋŋↄ. Tɩ a kↄm dõnna.
40004003	Tɩ Asũtãana lɛm ẽ, yetɩ: "Fʋ sãn sɩrɩ dɛna la Nawẽnnɛ Dayʋa, fʋ botɩ kuga wã lebge dia."
40004004	Tɩ Azezi lerge yetɩ: "La gʋlsɛ Nawẽnnɛ gõŋↄ pʋam yetɩ: 'Nẽrsaala kãn vↄa dia mã'a ı̃yã, la de la yetↄg-sɛba wuu n yesrɩ Nawẽnnɛ nõorʋm ı̃yã.' "
40004005	Tɩ Asũtãana tarɩ Azezi sẽŋɛ Zerizalɛm, ka zom Wẽnde-kãtɛ la zuo ze'ele,
40004006	dee yele ẽ yetɩ: "Fʋ sãn dɛna Nawẽnnɛ Dayʋa, fʋ ẽkɛ bisge tẽŋa, se'ere n soe la, la gʋlsɛ Nawẽnnɛ gõŋↄ pʋam yetɩ: 'Nawẽnnɛ wʋn botɩ a malɛkadõma kↄkɛ fʋ la ba nu'usi, tɩ fʋ kãn wẽ fʋ nã'arɛ la kugre.' "
40004007	Tɩ Azezi yele ẽ yetɩ: "La ken gʋlsɛ yetɩ: 'Da makɛ fʋ Zuudãana Nawẽnnɛ bɩsɛ.' "
40004008	Tɩ Asũtãana le tarɩ Azezi zom tãŋa n ba wↄgɛ zuo, ka pa'alɛ ẽ dũnia so'olʋm wuu la a na'am pãŋa,
40004009	yele ẽ yetɩ: "Fʋ sãn ka dũma tẽŋa nã'asɛ mam, mam wʋn bↄ fʋ bãna wã wuu."
40004010	Tɩ Azezi yele ẽ yetɩ: "Sẽŋɛ fõrgɛ, Asũtãana! La gʋlsɛ Nawẽnnɛ gõŋↄ pʋam yetɩ: 'Nã'asra Zuudãana Nawẽnnɛ, dee sakra ẽŋa ayɩla mã'a.' "
40004011	Tɩ Asũtãana basɛ Azezi dee fõrgɛ. Tɩ malɛkadõma wa'am wa sõŋra ẽ.
40004012	Tɩ Azezi wõm tɩ ba yõkɛ Azã yʋ yʋ'a deego pʋam, tɩ a lebe Galile so'olʋm.
40004013	La a daan basɛ Nazarɛtɩ tẽŋa, dee sẽŋɛ ka kẽ'era la Kapɛrnaʋm n lɛm Galile mõgrɛ la nõorʋm, Zabulõ la Nɛftali so'olʋm pʋam,
40004014	tɩ Nawẽnnɛ nõtↄ'ↄsa A'ezayi n yʋʋn yele se'em na ẽŋɛ. A yʋʋn yetɩ:
40004015	"Zabulõ la Nɛftali tẽnsɩ n tↄglɛ ko-kãtɛ bↄba, Zʋrdẽ doone ke bↄba, Galile tẽnsɩ tɩ bu-zãŋsɩ boe a pʋam na,
40004016	nẽr-sɛba n boe lika pʋam na yẽ peelem zozo'e. La nẽr-sɛba n zı̃ kũm mã'asʋm pʋam na, peelem nẽegɛ mɛ bↄ ba."
40004017	Bɛla wẽnnɛ tɩ Azezi daan pↄsɛ mõola yetɩ: "Teege-ya yɛm basɛ tõon-be'ero, tɩ Nawẽnnɛ so'olʋm lɛm mɛ."
40004018	Azezi daan eerɩ la Galile mõgrɛ la nõorʋm, yẽ bʋraasɩ bayi, Asimõ tɩ ba wi'iri tɩ Apɩyɛɛrɩ, la a yɩbga A'ãndre, tɩ ba lobrɩ yʋka mõgrɛ la pʋam, ba daan de la zũn-yõgrɩba.
40004019	Tɩ Azezi yele ba yetɩ: "Dↄla-ya mam, tɩ mam wʋn basɛ tɩ ya ɛɛra nẽrba tɩ ba dↄla mam wʋ yãma n yõgrɩ zũma se'em na."
40004020	Tɩ ba basɛ ba yʋgsɩ la bilam mẽŋa, dee dↄla ẽ.
40004021	Tɩ a sẽŋɛ nẽŋa le yẽ bʋraasɩ bayi n de Azebede kↄma, Azakɩ la a yɩbga Azã. Tɩ bãma, la ba sↄ Azebede bↄna õorŋↄ pʋam malgra ba yʋgsɩ. Tɩ Azezi wi ba,
40004022	tɩ ba basɛ õorŋↄ la, la ba sↄ la tↄtↄ, dee dↄla ẽ.
40004023	Azezi daan kaarɩ la Galile so'olʋm wuu zãsna nẽrba Zifdõma wẽndeto pʋam, mõola Nawẽnnɛ so'olʋm kõ-yẽlga dee botɩ bã'adõma, la kobro wuu n boe nẽrba la pʋam yẽta ı̃mã'asʋm.
40004024	Tɩ a yʋ'ʋrɛ daan yese Siiri so'olʋm wuu, tɩ ba tara bã'adõma wuu tɩ bã'asɩ buuri to'oto'ore tarɩ ba, nẽrba ı̃isi n dõnnɩ tɩ ba nãmsra, la kʋlkã'arsɩ n dolɩ sɛba, la nẽrba n luti kinki'ire, la kↄↄrnↄ wa'am a zẽ'am, tɩ a botɩ ba wuu yẽ ı̃mã'asʋm.
40004025	Tɩ nẽr-kʋʋŋↄ zozo'e ze'ele Galile, la Dekapↄlɩ, la Zerizalɛm, la Zude, la tẽnsɩ n boe Zʋrdẽ doone ke bↄba doose ẽ.
40005001	Tɩ Azezi yẽ nẽr-kʋʋŋↄ la, zom tãŋa zuo zı̃'ire. Tɩ a karẽnbiisi la lagsɛ a zẽ'am.
40005002	Tɩ a yãŋa zãsʋm ba yetɩ:
40005003	"Nẽr-sɛba n mi tɩ ba ka masɛ Nawẽnnɛ nẽŋam tarɩ zu-yẽlga, se'ere n soe la, Nawẽnnɛ so'olʋm de la ba bõnↄ.
40005004	Sũ-sã'aŋↄ dõma tarɩ zu-yẽlga, se'ere n soe la, Nawẽnnɛ wʋn botɩ ba sũure mã'agɛ.
40005005	Sũ-bʋgsʋm dõma tarɩ zu-yẽlga, se'ere n soe la, Nawẽnnɛ wʋn bↄ ba dũnia tɩ ba sↄna.
40005006	Sɛba n boorɩ sɛla n masɛ Nawẽnnɛ yɛm la ba sũure wuu tarɩ zu-yẽlga, se'ere n soe la, Nawẽnnɛ wʋn bↄ ba sɛla tɩ ba boorɩ la tɩ la seke.
40005007	Ninbãal-zↄtba tarɩ zu-yẽlga, se'ere n soe la, Nawẽnnɛ wʋn zoe ba ninbãalga.
40005008	Pʋpeelem dõma tarɩ zu-yẽlga, se'ere n soe la, ba wʋn yẽ Nawẽnnɛ.
40005009	Sɛba n botɩ sũ-mã'asʋm bↄna nẽrba tẽŋasʋka tarɩ zu-yẽlga, se'ere n soe la, Nawẽnnɛ wʋn wi'ira ba tɩ a kↄma.
40005010	Sɛba n ɩtɩ sɛla n masɛ, tɩ ba nãmsra ba tarɩ zu-yẽlga, se'ere n soe la, Nawẽnnɛ so'olʋm de la ba bõnↄ.
40005011	Yãma sɛba tɩ ba tʋʋrɩ ya, nãmsra ya, tↄgra ya tↄg-be'ero dee parna bↄ'ↄra ya, yan dolɩ mam na ı̃yã, tarɩ zu-yẽlga.
40005012	Ẽŋɛ-ya sũ-yẽlga sɩrʋm, ya yↄↄrↄ n wʋn zo'oge Nawẽnnɛ yire la ı̃yã. Ba mẽ daan nãmsɛ Nawẽnnɛ nõtↄ'ↄsrɩba n dẽŋɛ yãma la bɛla."
40005013	Azezi daan le yetɩ: "Wʋ yaarʋm n botɩ dia zã'asʋm na, yãma mẽ masɛ tɩ ya ãna wʋ yaarʋm dũnia wã pʋam. La yaarʋm sãn sabgɛ, bẽm n wʋn basɛ tɩ a le zã'asʋm? A lebge la zãŋa, a ka le tara yõorↄ, a de la ba lobe ẽ basɛ yẽŋa, tɩ nẽrba nẽ ẽ la nãma.
40005014	Yãma de la dũnia wã peelem. Tẽŋa n boe tãŋa zuo ka tã wʋn sʋgɛ.
40005015	La ba ka yõ'orɩ fɩtla vugra la pɩ'ɩgↄ, ba wʋn zoole ẽ na fɩtla zoolgo zẽ'a, tɩ a nẽegɛ peelem bↄ'ↄra nẽr-sɛba wuu n boe yire la pʋam na.
40005016	Bɛla, basɛ-ya tɩ ya peelem nẽegɛ nẽrba tẽŋasʋka, tɩ ba yẽ ya tõon-sõma nã'asɛ ya Sↄ Nawẽnnɛ n boe saazuum."
40005017	"Da tẽ'esɛ-ya tɩ mam wa'am tɩ m sã'am na Nawẽnnɛ lↄↄ, bɩɩ a nõtↄ'ↄsrɩba yetↄga la. Mam ka wa'am tɩ m sã'am ba, mam wa'am tɩ m pa'alɛ la ba võorɛ ba'asɛ, dee ẽŋɛ ban yele se'em na.
40005018	Mam yetɩ ya la sɩra sɩra, tɩ saazuum la tẽŋa n wʋn yuuge se'em, sɛla sɛla kãn yese Nawẽnnɛ lↄↄ la pʋam baa fẽfẽe, halɩ tɩ sɛla woo wa ẽŋɛ ba'asɛ.
40005019	Bɛla, nẽr-sɛka n ka sakɛ Nawẽnnɛ lↄↄ ayɩla, baa a sãn ãna pɩka gãnna wuu, dee zãsna nẽrba basɛba tɩ ba da sakɛ, a wʋn dɛna nẽr-pɩka Nawẽnnɛ so'olʋm pʋam. La sɛka n sakɛ Nawẽnnɛ lↄↄ, dee zãsna nẽrba tɩ ba ɩta bɛla, a wʋn dɛna nẽr-kãtɛ Nawẽnnɛ so'olʋm pʋam.
40005020	Mam yetɩ ya la sɩra sɩra, tɩ ya sãn ka ɩta Nawẽnnɛ n boorɩ se'em na gãnna lↄↄ karẽnsãandõma, la Farisi dõma, ya kãn tã'agɛ kẽ Nawẽnnɛ so'olʋm pʋam."
40005021	"Yãma wõm tɩ ba daan yele kʋrʋm dõma yetɩ: 'Da kʋ nẽra, la nẽra sãn kʋ nẽra, ba di a sarɩya.'
40005022	La mam yetɩ ya tɩ nẽr-sɛka woo sũure n isge la a sↄbia, la masɛ tɩ ba di a sarɩya. La sɛka n yele a sↄbia yetɩ: 'Yalma', la masɛ tɩ sarɩyaditba nẽŋadõma di a sarɩya. La sɛka n yele a sↄbia yetɩ: 'Fʋ ka tarɩ võorɛ', ẽŋa dãana masɛ mɛ tɩ a kẽ bug-tẽŋa.
40005023	Bɛla, fʋ sãn tarɩ fʋ bↄ'a wa'am kãabgↄ bı̃mbı̃nne zẽ'a tɩ fʋ bↄ Nawẽnnɛ, sãn tẽegɛ tɩ fõn tarɩ la yelle la fʋ sↄbia,
40005024	fʋ basɛ fʋ bↄ'a la kãabgↄ bı̃mbı̃nne la nẽŋam, dee dẽŋɛ sẽŋɛ ka malgɛ fʋ yelle la, la fʋ sↄbia la, dee yãŋa leme wa'am wa dɩkɛ fʋ bↄ'a la bↄ Nawẽnnɛ.
40005025	Fʋ sãn tara yelle la nẽra, tɩ a tara fʋ wɛ'ɛsa sarɩyadia zẽ'am, malgɛ fʋ yelle la tↄtↄ, yãma n nãn boe sore la, tɩ a da dɩkɛ fʋ bↄ sarɩyadita, tɩ a tↄgɛ fʋ yetↄga la dɩkɛ fʋ bↄ gu'ura, tɩ a kẽ'esɛ fↄ yʋ'a deem.
40005026	Mam yetɩ fʋ la asɩra, tɩ fʋ kãn yẽ sore yese yʋ'a deem na, halɩ tɩ fʋ wʋn wa yↄ fʋ sãnnɛ na wuu ba'asɛ."
40005027	"Yãma wõm tɩ ba daan yetɩ: 'Da gã'arɛ la fʋ tadãana pↄga.'
40005028	La mam yetɩ ya tɩ, sɛka n bɩsɛ pↄka tɩ a yɛm bↄↄra ẽ, a põn gã'arɛ la ẽ mɛ a sũure pʋam.
40005029	Fʋ zʋʋgↄ nifo sãn yetɩ a botɩ fʋ basɛ Nawẽnnɛ sore, fʋ kɩrgɛ ẽ lobe basɛ zãazãarɛ, se'ere n soe la, fʋ ı̃yã sɛla ayɩla sãn ka bↄna mı̃ sõɩ ba wʋn lobe fʋ ı̃yã wuu bug-tẽŋa.
40005030	La fʋ zʋʋgↄ nu'ugo sãn yetɩ a botɩ fʋ basɛ Nawẽnnɛ sore, fʋ wike ẽ lobe basɛ zãazãarɛ, se'ere n soe la, fʋ ı̃yã sɛla ayɩla sãn ka bↄna mı̃ sõɩ ban wʋn lobe fʋ ı̃yã wuu bug-tẽŋa."
40005031	"Ba yʋʋn yetɩ: 'Nẽr-sɛka n lebse a pↄga, a bↄ ẽ gõŋↄ n pa'alɛ tɩ a lebse ẽ mɛ.'
40005032	La mam yetɩ ya mɛ tɩ, nẽr-sɛka woo n lebse a pↄga, tɩ la sãn dagna tɩ a gã la bʋraasɩ, a wʋn botɩ pↄka la sã'am mɛ, a sãn ele sɩra ayẽma. La nẽr-sɛka n di pↄg-sɛka tɩ ba lebse la, ẽŋɛ la be'em wʋ nẽra n gã'arɛ la a tadãana pↄga."
40005033	"Ya ken wõm tɩ ba yʋʋn yele kʋrʋm dõma yetɩ: 'Da viige ya pↄrɛ. Fʋ sãn bı̃ŋe nõorɛ pↄɩ tɩ fʋ ẽŋɛ sɛla bↄ Zuudãana Nawẽnnɛ, dẽnɩ tɩ fʋ ẽŋɛ bɛla.'
40005034	La mam yetɩ ya tɩ, ya põn da pↄɩ. Da pↄɩ saazuum, bẽm ı̃yã, a de la Nawẽnnɛ na'am bı̃mbı̃nne.
40005035	Da pↄɩ tẽŋa, bẽm ı̃yã, a de la a nãma dↄglgↄ zẽ'a. Da pↄɩ Zerizalɛm, bẽm ı̃yã, a de la Nawẽnnɛ n de na-kãtɛ la tẽŋa.
40005036	Da pↄɩ fʋ zuugo, bẽm ı̃yã, fʋ ka tã wʋn basɛ tɩ fʋ zomto baa ayɩla lebge pɛɛlga bɩɩ sabga.
40005037	Basɛ-ya tɩ ya 'ẽe' dɛna 'ẽe', tɩ ya 'ayɛɩ' dɛna 'ayɛɩ'. La sãn gãŋɛ bɛla, sɛla n pa'asɛ la de la be'em dãana bõnↄ."
40005038	"Ya wõm tɩ ba daan yetɩ: 'Nẽra sãn pusge a tadãana nifo, ba mẽ pusge a nifo, nẽra sãn vike a tadãana yẽnnɛ, ba mẽ vike a yẽnnɛ.'
40005039	La mam yetɩ ya mɛ tɩ, nẽra sãn ẽŋɛ ya be'em, ya da ẽŋɛ be'em lebse. La nẽra sãn wẽ fʋ zʋʋgↄ pɛka, fʋ basɛ tɩ a wẽ fʋ gↄbga pɛka pa'asɛ.
40005040	La nẽra sãn sãm fↄ tɩ a to'oge fʋ fu-pɩka, fʋ basɛ tɩ a to'oge fʋ fu-kãtɛ pa'asɛ.
40005041	La nẽra sãn pẽrgɛ fↄ tɩ fʋ kↄlgɛ ẽ kilomẽtrɩ ayɩla, fʋ kↄlgɛ ẽ kilomẽtrɩ bayi.
40005042	Nẽra sãn sose fʋ sɛla, fʋ bↄ ẽ. La nẽra sãn bↄↄra tɩ a peŋe sɛla fʋ zẽ'am, da mõŋɛ ẽ."
40005043	"Ya wõm tɩ ba daan yetɩ: 'Fʋ nõŋɛ fʋ tadãana, dee sise fʋ bɛ.'
40005044	La mam yetɩ ya mɛ tɩ, ya nõŋɛ ya bɛ'ɛba, dee pʋ'ʋsra Nawẽnnɛ bↄ'ↄra sɛba n nãmsrɩ ya la.
40005045	Ya sãn ẽŋɛ bɛla, ya wʋn dɛna ya Sↄ Nawẽnnɛ n boe saazuum na kↄma, se'ere n soe la, ẽŋa n botɩ wʋntɛɛŋa yẽkra bↄ'ↄra nẽr-sõma la nẽr-be'ero, dee botɩ saaga niira bↄ'ↄra sɛba ɩrgↄ n masɛ, la sɛba ɩrgↄ n ka masɛ.
40005046	Yãma sãn nõŋɛ sɛba n nõŋɛ ya la mã'a, bẽm yↄↄrↄ tɩ ya wʋn yẽ Nawẽnnɛ zẽ'am? Lampo-tↄ'ↄsrɩba mẽ ɩtɩ la bɛla.
40005047	La yãma sãn pʋ'ʋsra la ya sↄbiisi mã'a, bẽm tɩ yãma ɩtɩ gãnna ya taaba la? Nẽr-sɛba n ka dolɩ Nawẽnnɛ na mẽ ɩtɩ la bɛla.
40005048	Bɛla, dɛna-ya nẽrba tɩ ya ɩrgↄ wuu wʋn masɛ, wʋ ya Sↄ Nawẽnnɛ n boe saazuum ɩrgↄ wuu n masɛ se'em na."
40006001	"Guuse-ya, da ɩta-ya ɩr-sõma nẽrba nẽŋam tɩ ba yẽta ya. Ya sãn ɩta bɛla, ya kãn to'oge yↄↄrↄ ya Sↄ Nawẽnnɛ n boe saazuum zẽ'am.
40006002	Bɛla, fʋ sãn yetɩ fʋ sõŋɛ nasa, da kãn mõolɛ nẽrba zẽ'am wʋ pʋlibsum dõma n ɩtɩ se'em ba wẽndeto pʋam, la sorↄↄrↄ zuto tɩ nẽrba pẽgɛ ba la. Mam yetɩ ya la sɩra, tɩ bãma põn to'oge ba yↄↄrↄ mɛ.
40006003	Fʋ sãn yetɩ fʋ sõŋɛ nasdõma, da basɛ tɩ fʋ gↄbga nu'ugo bãŋɛ fʋ zʋʋgↄ nu'ugo n ɩtɩ sɛla.
40006004	Bɛla nẽra nẽra kãn bãŋɛ tɩ fʋ sõŋɛ nasdõma, la fʋ Sↄ Nawẽnnɛ n yẽ fõn sʋgɛ ẽŋɛ la, a wʋn lebse fo.
40006005	Ya sãn pʋ'ʋsra Nawẽnnɛ, da ɩta-ya wʋ pʋlibsum dõma n ɩtɩ se'em na, bãma nõŋɛ la ba zɛ ba wẽndeto pʋam, la sorↄ-puursi zuto pʋ'ʋsra Nawẽnnɛ tɩ nẽrba yẽta ba. Mam yetɩ ya la sɩra, tɩ ba põn to'oge ba yↄↄrↄ mɛ.
40006006	Fʋ sãn yetɩ fʋ pʋ'ʋsɛ Nawẽnnɛ, fʋ kẽ fʋ deem yʋ kʋlɩŋa pʋ'ʋsɛ fʋ Sↄ Nawẽnnɛ n boe zẽ'a n sʋgɛ la. La fʋ Sↄ la n yẽ tɩ fʋ sʋgɛ mɛ pʋ'ʋsɛ la, a wʋn yↄ fↄ.
40006007	Ya sãn pʋ'ʋsra Nawẽnnɛ, ya da tↄgra yetↄga n ka tarɩ võorɛ kaana wʋ nẽr-sɛba n ka mi Nawẽnnɛ n ɩtɩ se'em na, ba tẽ'esɛ tɩ bãma n tↄgrɩ zↄ'ↄra la ı̃yã, Nawẽnnɛ wʋn lerge bãma pʋ'ʋsgↄ mɛ.
40006008	Bɛla, da ãna-ya wʋ bãma n ãn se'em na, se'ere n soe la, lan dẽŋɛ ya wʋn sose ya Sↄ Nawẽnnɛ, a põn mina yãma n boorɩ sɛla mɛ.
40006009	Bɛla, pʋ'ʋsra-ya wãna: 'Tõma Sↄ Nawẽnnɛ n boe saazuum, botɩ fʋ yʋ'ʋrɛ yẽta pẽka,
40006010	wa'am wa di na'am nẽrba tẽŋasʋka, botɩ fõn boorɩ se'em ẽŋɛ tẽŋa zuo, wʋ lan ɩtɩ fõn yire se'em na.
40006011	Bↄ tↄ tɩ zı̃na dia.
40006012	Basɛ tɩ tõon-be'ero taalɛ, wʋ tõma n mẽ basɛ sɛba n ẽŋɛ tõma be'em taalɛ se'em na.
40006013	Da basɛ tɩ yelle paagɛ tↄ tɩ tɩ lui. Fãagɛ tↄ be'em dãana nu'usum basɛ. ((Tɩ fõn soe so'olʋm, la pãŋa, la nã'asgↄ wakatɛ n ka ba'asrɩ. Amina!))'
40006014	Ya sãn basɛ nẽr-sɛba n ẽŋɛ ya be'em na taalɛ, ya Sↄ Nawẽnnɛ mẽ wʋn basɛ ya tõon-be'ero taalɛ.
40006015	La ya sãn ka basɛ nẽr-sɛba n ẽŋɛ ya be'em na taalɛ, ya Sↄ Nawẽnnɛ mẽ kãn basɛ ya taalɛ.
40006016	Ya sãn lʋ nõorɛ, da zũŋe-ya nẽŋa wʋ pʋlibsum dõma n zũŋri ba nẽnsɩ se'em, tɩ ba pa'alɛ nẽrba tɩ bãma lʋ la nõorɛ la. Mam yetɩ ya la asɩra, tɩ ba põn to'oge ba yↄↄrↄ mɛ.
40006017	Fʋ sãn lʋ nõorɛ, wire fʋ nẽŋa dee sãasɛ fʋ zuugo,
40006018	tɩ nẽrba da bãŋɛ tɩ fʋ lʋ la nõorɛ. La fʋ Sↄ Nawẽnnɛ n boe zẽ'a n sʋgɛ la wʋn bãŋɛ. La fʋ Sↄ la n yẽ fõn sʋgɛ lʋ nõorɛ la, a wʋn yↄ fↄ."
40006019	"Da lagsrɩ-ya bõntarsõm bı̃ŋra dũnia wã zuo, zẽ'e-sɛka tɩ bõn-mõgla la tẽŋanzẽem wʋn sã'am ba, tɩ nayigba mẽ kẽ'era zũura.
40006020	Lagsra-ya bõntarsõm bı̃ŋra Nawẽnnɛ yire, bilam tɩ mõka la tẽŋanzẽem kãn sã'am ba, tɩ nayigba mẽ kãn kẽ zũ.
40006021	Se'ere n soe la, ya bõntarsõm n boe zẽ'a na, ya pʋtẽ'era mẽ boe la bilam.
40006022	Nini n nẽerɩ peelem bↄ'ↄra ı̃yã wʋ fɩtla la. Bɛla, fʋ nini sãn ãna sõŋa, fʋ ı̃yã wuu tarɩ peelem mɛ.
40006023	La fʋ nini sãn ka ãna sõŋa, fʋ ı̃yã wuu boe la lika pʋam. Peelem sɛka n wʋn nẽegɛ fʋ pʋam na sãn dɛna lika, la de la lika mẽŋa mẽŋa.
40006024	Nẽra ka boe n tã wʋn sakɛ zuudãandõma bayi, a wʋn sise ayɩla mɛ, dee nõŋɛ ayɩla, bɩɩ a wʋn nanna ayɩla la mɛ, dee pↄ'ↄra ayɩla la. Bɛla, yãma ka tã wʋn sakɛ Nawẽnnɛ n de ya Zuudãana, dee botɩ bõntarsõm mẽ dɛna ya zuudãana.
40006025	Bɛla n soe tɩ mam yele ya yetɩ, ya da fabla ya vↄm yelle, yãma n wʋn di sɛla, ((bɩɩ ya wʋn yũ sɛla,)) la ya da fabla ya ı̃yã yelle, ya wʋn yɛ sɛla. Vↄm ka gãnnɩ dia? Bɩɩ ı̃yã ka gãnnɩ futo?
40006026	Bɩsɛ-ya bõn-ẽgla, ba ka bʋtɩ, ba mẽ ka lagsrɩ bõnkↄↄla ɩta bã pʋam. La ya Sↄ Nawẽnnɛ bↄ'ↄrɩ ba dia mɛ. Yãma ka tarɩ yõorↄ gãnna bõn-ẽgla halɩ zozo'e?
40006027	Ãne n boe yãma pʋam n tã wʋn pa'asɛ a vↄm woglʋm fẽfẽe ẽn fablɩ la ı̃yã?
40006028	La bẽm tɩ ya fabla futo yelle? Bɩsɛ-ya mõ-puuro n ãn sõŋa se'em, ba ka tõnnɩ, ba mẽ ka wʋgrɩ futo.
40006029	La mam yetɩ ya mɛ tɩ, baa naba Asalomõ na'am n yʋʋn tarɩ pãŋa la, a yʋʋn ka tã'agɛ yɛ fuugo n ãn sõŋa wʋ mõ-puugo ayɩla.
40006030	La Nawẽnnɛ sãn botɩ mõorↄ n boe zı̃na dee tɩ ba wʋn yõ ba bugum beere ãna sõŋa bɛla, a kãn bɩsɛ yãma yelle gãnna bɛla? Bẽm tɩ yãma ka bↄ Nawẽnnɛ sɩra zo'oge?
40006031	Da fabla-ya yɛta tɩ: 'Bẽm tɩ wʋn di?' bɩɩ 'tɩ wʋn yũ la bẽm?' bɩɩ 'tɩ wʋn yɛ la bẽm?'
40006032	La de la nẽr-sɛba n ka mi Nawẽnnɛ n eerɩ bõn-bãma wuu. La yãma Sↄ Nawẽnnɛ mi tɩ yãma boorɩ bõn-bãma wuu mɛ.
40006033	Dẽŋɛ-ya ɛ Nawẽnnɛ so'olʋm, la sɛla n masɛ Nawẽnnɛ zẽ'am, tɩ a wʋn bↄ ya bõn-bãma wuu pa'asɛ.
40006034	Da fabla-ya beere yelle, tɩ beere ya wʋn bãŋɛ ya wʋn ẽŋɛ se'em, daarɛ woo n bɩsrɩ a mẽŋa yelle."
40007001	"Da zɛrgra-ya taaba, tɩ Nawẽnnɛ mẽ da zɛrgɛ ya.
40007002	Se'ere n soe la, yan wʋn zɛrgɛ nẽrba se'em na, Nawẽnnɛ mẽ wʋn zɛrgɛ ya la bɛla. La sɛla tɩ ya dɩkɛ makɛ bↄ nẽrba la, ẽŋa tɩ Nawẽnnɛ wʋn dɩkɛ makɛ bↄ ya.
40007003	Bẽm tɩ fʋ bɩsra sↄkↄ n boe fʋ sↄbia nifum, dee ka bɩsra dↄↄgↄ n boe fʋ mẽŋa nifum na?
40007004	Fõn ẽŋɛ la wãne yɛta fʋ sↄbia yetɩ, a basɛ tɩ fʋ yese sↄkↄ a nifum, dee tɩ dↄↄgↄ bↄna fõn mẽŋa nifum?
40007005	Pʋlibsum dãana, dẽŋɛ yese dↄↄgↄ la fʋ mẽŋa nifum, dee yãŋa tã'agɛ yẽ sõŋa yese sↄkↄ la n boe fʋ sↄbia nifum na.
40007006	Da dɩkɛ-ya Nawẽnnɛ bõn-sõma bↄ baasɩ, la ya da dɩkɛ sɛla n tarɩ yõorↄ zozo'e lobge kurkurdõma nẽŋam, tɩ ba wʋn nẽ ba mɛ la ba nãma, dee tɩ baasɩ la wẽrgɛ dõn ya zõrzõrʋm."
40007007	"Sose-ya Nawẽnnɛ, tɩ a wʋn bↄ ya. Ɛ-ya, tɩ ya wʋn yẽ. Wẽ-ya kʋlɩŋa, tɩ a wʋn yo'oge bↄ ya.
40007008	Se'ere n soe la, nẽr-sɛka woo n sosrɩ Nawẽnnɛ, a wʋn bↄ ẽ. La nẽr-sɛka woo n eerɩ, wʋn yẽ. La nẽr-sɛka n wẽ'erɩ kʋlɩŋa, ba wʋn yo'oge bↄ ẽ.
40007009	Ãne n boe yãma pʋam tɩ a bia wʋn sose ẽ borborɩ, tɩ a bↄ ẽ kugre?
40007010	Bɩɩ a sãn sose zũfo, tɩ a bↄ ẽ bõnsɛla?
40007011	Yãma nẽrsaalba n de tõon-be'ero dõma la sãn mina tɩ ya bↄ ya kↄma bõn-sõma, ya Sↄ Nawẽnnɛ n boe saazuum kãn bↄ yãma sɛba n sosrɩ ẽ na bõn-sõma n gãnnɩ bɛla?
40007012	Yãma n boorɩ tɩ nẽrba ɩta se'em bↄ'ↄra ya la, yãma mẽ ɩta bɛla bↄ'ↄra ba. Ẽna de la Nawẽnnɛ lↄↄ, la a nõtↄ'ↄsrɩba n gʋlsɛ se'em n bɛla."
40007013	"Doose-ya zanõrɛ n ãn mika kẽ, se'ere n soe la, zanõ-yalŋa, la so-kãtɛ la we'esɩ la sã'aŋↄ zẽ'am, la nẽrba zozo'e dolɩ la bilam.
40007014	La zanõ-mika, la so-bãalga we'esɩ la vↄm zẽ'am. La de la nẽrba fẽe n dolɩ ẽ."
40007015	"Guuse ya mẽŋa la nẽr-sɛba n parnɩ tɩ bãma de la Nawẽnnɛ nõtↄ'ↄsrɩba la. Ba wʋn ẽŋɛ ba mẽŋa wʋ saasaadõma n dɩkɛ piisi gãna fʋrɛ ba mẽŋa wa'am ya zẽ'am wʋ ba de la piisi la, dee tɩ ba pʋam ba sã'ana wʋ saasaadõma la.
40007016	Ba tõoma pʋam tɩ ya wʋn bãŋɛ ba. Bẽm ı̃yã, zãaŋa ka tã wʋn wↄm tã'ama, la kẽkↄ ka tã wʋn wↄm kẽnkãma.
40007017	Tɩ-sõŋↄ woo wↄnnɩ na biɛ sõma, la tɩ-be'ego woo wↄnnɩ na biɛ be'ero.
40007018	Tɩ-sõŋↄ ka tã wʋn wↄm biɛ be'ero, la tɩ-be'ego mẽ ka tã wʋn wↄm biɛ sõma.
40007019	Tɩ-sɛka woo n ka wↄnnɩ biɛ sõma, ba wʋn lʋbɛ ẽ mɛ yõ la bugum.
40007020	Bɛla, la de la nẽrba la tõoma pʋam tɩ yãma wʋn bãŋɛ ban de nẽr-sɛba."
40007021	Azezi daan le yele yetɩ: "Dagɩ nẽr-sɛka woo n wi'iri mam tɩ 'Zuudãana, Zuudãana' la n wʋn kẽ Nawẽnnɛ so'olʋm pʋam. La de la nẽr-sɛka n ɩtɩ mam Sↄ Nawẽnnɛ n boe saazuum n boorɩ se'em na n wʋn kẽ.
40007022	Sarɩyadia daarɛ, nẽrba zozo'e wʋn yele mam yetɩ: 'Zuudãana, Zuudãana, tõma daan dɩkɛ la fõn yʋ'ʋrɛ to'oge Nawẽnnɛ yetↄga tↄgɛ bↄ nẽrba. La fõn yʋ'ʋrɛ tɩ tõma daan dɩkɛ dige kʋlkã'arsɩ, dee daan tõm tõon-yãlma zozo'e la fõn yʋ'ʋrɛ.'
40007023	La mam wʋn yele ba yetɩ: 'Mam põn ka mina ya, sẽŋɛ-ya fõrgɛ, tõon-be'ero dõma wã.' "
40007024	"Nẽr-sɛka woo n wõm mam yetↄga wã, dee ẽŋɛ wʋ yetↄga la n yele se'em na, a dãana ãn wʋ yɛm dãana n mẽ a yire tãmpı̃a zuo.
40007025	Tɩ saaga ni, tɩ ko'om pɩrɛ kʋlsɩ zoe wẽ ẽ, tɩ kʋsebgo vuge wẽ ẽ, tɩ a ka lui, se'ere n soe la, a mẽ la tãmpı̃a zuo.
40007026	La nẽr-sɛka woo n wõm mam yetↄga wã, dee ka sakɛ ɩta yetↄga la n yele se'em na, a ãn wʋ yalma n mẽ a yire tẽntõnbı̃'isgo zuo.
40007027	Tɩ saaga ni, tɩ ko'om pɩrɛ kʋlsɩ zoe wẽ ẽ, tɩ kʋsebgo vuge wẽ ẽ, tɩ a wuu lui saam saam."
40007028	La Azezi n tↄgɛ yetↄga la kɩ'ɩlɩm na, zãsŋↄ la di'ige nẽrba la zozo'e mɛ.
40007029	Se'ere n soe la, a zãsŋↄ la tarɩ la pãŋa, la ka ãn wʋ ba lↄↄ karẽnsãandõma n zãsnɩ se'em na.
40008001	Azezi daan ze'ele la tãŋa la zuo sige, tɩ nẽr-kʋʋŋↄ zozo'e dↄla ẽ.
40008002	Tɩ kõnkonne wa'am a zẽ'am wa ka dũma tẽŋa a nẽŋam yele ẽ yetɩ: "Zuudãana, fʋ sãn bↄↄra, fʋ tã wʋn basɛ tɩ m yẽ ı̃mã'asʋm mɛ le ãna sõŋa."
40008003	Tɩ Azezi tẽegɛ a nu'ugo kalʋm ẽ, dee yetɩ: "Mam bↄↄra, yẽ ı̃mã'asʋm le ãna sõŋa." Bilam mẽŋa tɩ kõnkↄm na basɛ ẽ, tɩ a le ãna sõŋa.
40008004	Tɩ Azezi yele ẽ yetɩ: "Da yele nẽra nẽra. La sẽŋɛ Nawẽnnɛ kãabgↄ kẽema zẽ'am ka pa'alɛ ẽ fↄ mẽŋa tɩ a bɩsɛ, dee bↄ bõn-sɛba tɩ Amoyisi yʋʋn gʋlsɛ yetɩ ba bↄ la, tɩ la pa'alɛ ba tɩ fʋ sɩrɩ yẽ ı̃mã'asʋm."
40008005	Azezi daan sẽŋɛ ka paagɛ kẽ'era la Kapɛrnaʋm tẽŋa pʋam, tɩ Rom dõma sʋda-kɛ'ɛma wa'am a zẽ'am wa sose ẽ
40008006	yetɩ: "Zuudãana, mam tõntõnna n bẽ'erɩ kↄↄrʋm gã yire, a ba nãmsra mɛ zozo'e."
40008007	Tɩ Azezi yele ẽ yetɩ: "Mam wʋn wa'am wa botɩ a yẽ ı̃mã'asʋm."
40008008	Tɩ sʋda-kɛ'ɛma la lebse yele ẽ yetɩ: "Mam ka narɩ tɩ fõn wa'am mam yire. Wen tↄgɛ yetↄga mã'a, tɩ mam tõntõnna la wʋn yẽ ı̃mã'asʋm.
40008009	Se'ere n soe la, nẽrba n soe mam, la mam mẽ soe la sʋdaasɩ basɛba. Mam sãn yele sʋda-sɛka yetɩ: 'Sẽŋɛ', a we'esɩ mɛ. La mam sãn yele ayẽma yetɩ: 'Wa'am', a sẽm mɛ. Mam sãn yele m tõntõnna yetɩ: 'Ẽŋɛ wãna', a ɩtɩ mɛ."
40008010	Azezi n wõm bɛla la, la di'ige ẽ mɛ. Tɩ a yele nẽr-sɛba n dolɩ ẽ na yetɩ: "Mam yetɩ ya la asɩra, tɩ mam nãn ka yẽ nẽra n bↄ mam sɩra wʋ bʋra-ẽna wã, baa Ɩsrayɛlɩ buuri la pʋam mam ka yẽ.
40008011	Mam yetɩ ya tɩ, nẽrba zozo'e wʋn ze'ele zanõ-bↄba, la dapↄ-bↄba wa'am wa zı̃'ire la Abraham, la A'izakɩ, la Azakↄbɩ di Nawẽnnɛ so'olʋm pʋam.
40008012	La ba wʋn lobge Ɩsrayɛlɩ dõma n wʋn soe nɩ Nawẽnnɛ so'olʋm na basɛ la yẽŋa lika pʋam, bilam ba wʋn kaasra, dee dɩkɛ ba nu'usi gɩ nõorʋm."
40008013	A yele bɛla, dee yele sʋda-kɛ'ɛma la yetɩ: "Kule, tɩ la wʋn ẽŋɛ wʋ fõn bↄ mam sɩra se'em na." La wakat-ẽŋa mẽŋa tɩ a tõntõnna la yẽ ı̃mã'asʋm.
40008014	Bɛla poorʋm, Azezi sẽŋɛ la Apɩyɛɛrɩ yire ka yẽ Apɩyɛɛrɩ dɛɛm-pↄka n bẽ'erɩ gã, tɩ a ı̃yã tʋlgɛ.
40008015	Tɩ Azezi kalʋm pↄka la nu'ugo, tɩ bã'aga la basɛ ẽ. Tɩ a isge ẽŋɛ Azezi sãanɛ.
40008016	Tɩ zaanõorɛ paagɛ, tɩ ba tarɩ nẽrba zozo'e tɩ kʋlkã'arsɩ tarɩ ba wa'am Azezi zẽ'am. Tɩ a tↄgɛ yetↄga dige kʋlkã'arsɩ la, dee botɩ sɛba wuu n de bã'adõma yẽ ı̃mã'asʋm.
40008017	La de la bɛla tɩ Nawẽnnɛ nõtↄ'ↄsa A'ezayi n yʋʋn yele se'em na ẽŋɛ. A yʋʋn yetɩ: "Ẽŋa n to'oge tõma tooro, la tɩ bã'asɩ basɛ."
40008018	Azezi n yẽ nẽr-kʋʋŋↄ n kaagɛ ẽ na, tɩ a yele a karẽnbiisi la yetɩ: "Tɩ dooge-ya mõgrɛ la doone ke bↄba."
40008019	Tɩ lↄↄ karẽnsãama ayɩla wa'am a zẽ'am wa yele ẽ yetɩ: "Karẽnsãama, mam wʋn dↄla fʋ sẽnna zẽ'e-sɛba wuu tɩ fʋ wʋn sẽnna."
40008020	Tɩ Azezi yele ẽ yetɩ: "Pɩɩna tarɩ yogro mɛ, tɩ niinto tara tʋgrↄ, la Nẽrsaala Dayʋa la ka tarɩ zẽ'a wʋn gã'arɛ vo'ose."
40008021	Tɩ a karẽnbia ayɩla yele ẽ yetɩ: "Zuudãana, basɛ tɩ m dẽŋɛ sẽŋɛ ka laagɛ m sↄ dee wa'am wa dↄla fↄ."
40008022	Tɩ Azezi yele ẽ yetɩ: "Dↄla mam dee basɛ sɛba n ka tarɩ vↄm Nawẽnnɛ zẽ'am tɩ ba laagɛ ba kũm."
40008023	Azezi daan kẽ la õorŋↄ, tɩ a karẽnbiisi la doose ẽ.
40008024	Tɩ kʋseb-kãtɛ wa'am wa vugra mõgrɛ la zuo. Tɩ ko-mı̃'isi botɩ õorŋↄ la zɩgra la a mise. La Azezi daan gı̃sri mɛ.
40008025	Tɩ a karẽnbiisi la paagɛ nẽegɛ ẽ yetɩ: "Zuudãana, fãagɛ tↄ, tõma yetɩ ki mɛ."
40008026	Tɩ Azezi yele ba yetɩ: "Bẽm tɩ ya zↄta dabeem, ya ka bↄ mam sɩra zo'oge." Azezi yele bɛla, dee isge tãsɛ kʋsebgo, la ko'om na mɛ, tɩ ba ãna sı̃m.
40008027	Tɩ ba wuu palẽŋa ẽkɛ, tɩ ba yetɩ: "Bẽm nẽra n de ẽna tɩ kʋsebgo, la ko'om sakra a nõorɛ?"
40008028	Ba daan dooge mõgrɛ la doone ke bↄba paagɛ la Gadara dõma tẽŋa pʋam, tɩ bʋraasɩ bayi tɩ kʋlkã'arsɩ dolɩ ba ze'ele yↄↄrↄ zẽ'a sẽnna tʋ'ʋsra ẽ. Ba daan de la zↄl-wẽensɩ, tɩ nẽrba zↄta ka sakra dↄla bilam tↄlla.
40008029	Tɩ ba kaasra tagursi yetɩ: "Nawẽnnɛ Dayʋa, bẽm boe tõma la fõn tẽŋasʋka? Fõn wa'am tɩ fʋ nãmsɛ tõma mɛ dee tɩ wakatɛ la nãn ka paagɛ?"
40008030	La kurkurdõma n daan zo'oge lɛm bilam ↄbra.
40008031	Tɩ kʋlkã'arsɩ la sose Azezi yetɩ: "Fʋ sãn yetɩ fʋ dige to tɩ tɩ yese, fʋ basɛ tɩ tɩ sẽŋɛ ka kẽ kurkurdõma la."
40008032	Tɩ Azezi yele ba yetɩ: "Sẽŋɛ-ya." Tɩ ba yese sẽŋɛ ka kẽ kurkurdõma la. Tɩ kurkurdõma la ze'ele tãŋa zuo zoe sige ka lui mõgrɛ la pʋam ki.
40008033	Tɩ sɛba n gu'uri kurkurdõma la zoe sẽŋɛ tẽŋa pʋam ka yele lan ẽŋɛ se'em na wuu, la bõn-sɛka n ẽŋɛ sɛba tɩ kʋlkã'arsɩ la daan dolɩ la.
40008034	Tɩ tẽŋa la dõma wuu yese tʋ'ʋsra Azezi, la ban yẽ ẽ na, ba sose ẽ yetɩ, a fõrgɛ dee basɛ ba tẽŋa.
40009001	Azezi daan kẽ õorŋↄ lebe dooge la mõgrɛ la ke bↄba kule Kapɛrnaʋm, ẽn kẽ'erɩ zẽ'a la.
40009002	Tɩ nẽrba basɛba zɛ bʋraa ayɩla n de kↄↄrŋↄ n gã a bõn-gã'ala pʋam wa'am a zẽ'am. Tɩ Azezi yẽ ban bↄ ẽ sɩra la, yele kↄↄrŋↄ la yetɩ: "M bia, keŋe fʋ sũure, fʋ tõon-be'ero taalɛ ka le bↄna fʋ zuo."
40009003	Tɩ lↄↄ karẽnsãandõma basɛba tẽ'esra ba sũure pʋam yetɩ: "Bʋra-ẽna pↄ'ↄrɩ la Nawẽnnɛ."
40009004	La Azezi mi ban tẽ'esrɩ se'em na mɛ, tɩ a yele ba yetɩ: "Bẽm tɩ yãma tẽ'esra pʋtẽ'e-be'ero ya sũure pʋam?
40009005	Bẽm n de nãana gãnna? Mam sãn yele bʋraa la yetɩ, a tõon-be'ero taalɛ ka le bↄna a zuo, bɩɩ mam sãn yele ẽ yetɩ, a isge sẽnna n de nãana gãnna?
40009006	Mam wʋn botɩ ya bãŋɛ tɩ Nẽrsaala Dayʋa tarɩ nõorɛ dũnia zuo wʋn basɛ tõon-be'ero taalɛ." Azezi yele bɛla, dee yele kↄↄrŋↄ la yetɩ: "Isge, dɩkɛ fʋ bõn-gã'ala la kule."
40009007	Tɩ a isge kule.
40009008	Tɩ nẽr-kʋʋŋↄ la yẽ bɛla, tɩ dabeem yõkɛ ba, tɩ ba nã'asra Nawẽnnɛ ẽn bↄ nẽrsaalba nõor-ẽŋa la ı̃yã.
40009009	Azezi daan ze'ele la bilam sẽnna tↄlla, yẽ bʋraa yʋ'ʋrɛ n de Amatie n zı̃ tↄ'ↄsra lampo. Tɩ a yele ẽ yetɩ: "Isge dↄla mam." Tɩ Amatie isge dↄla ẽ.
40009010	Tɩ Azezi sẽŋɛ ka zẽa Amatie yire dita, tɩ lampo-tↄ'ↄsrɩba, la tõon-be'ero dõma zozo'e wa'am wa lagɩm na Azezi la a karẽnbiisi la zẽa dita.
40009011	Tɩ Farisi dõma yẽ bɛla, soke a karẽnbiisi la yetɩ: "Bẽm tɩ yãma karẽnsãama la lagɩm na lampo-tↄ'ↄsrɩba, la tõon-be'ero dõma dita."
40009012	Tɩ Azezi wõm bɛla, yele ba yetɩ: "Sɛba n tarɩ ı̃mã'asʋm ka eerɩ tɩba, la de bã'adõma n eerɩ tɩba.
40009013	Sẽŋɛ-ya ka zãsʋm Nawẽnnɛ gõŋↄ n yele se'em na võorɛ, Nawẽnnɛ yetɩ: 'Mam boorɩ tɩ nẽrsaalba zↄta la taaba ninbãalga, dee dagɩ tɩ ba dɩkɛ ba bõnↄ kãabra bↄ'ↄra mam.' Bɛla, mam ka wa'am tɩ m wi sɛba dõma n yetɩ bãma masɛ mɛ na, mam wa'am na tõon-be'ero dõma ı̃yã."
40009014	Tɩ Azã karẽnbiisi wa'am Azezi zẽ'am wa soke ẽ yetɩ: "Bẽm tɩ tõma la Farisi dõma lʋta nõorɛ, dee tɩ fõn karẽnbiisi la ka lʋta?"
40009015	Tɩ Azezi yele ba yetɩ: "Nẽra sãn di pↄka ẽŋɛ kibsa wi a tadãandõma tɩ ba wa'am naagɛ la ẽ dita, ba tã wʋn ẽŋɛ sũ-sã'aŋↄ wakat-sɛka tɩ pↄgdita la ken bↄna la ba lɛ mɛ bɩɩ? Ayɛɩ. La dabsa sẽm mɛ, tɩ ba wʋn yese pↄgdita la ba zẽ'am. Bɛla tɩ ba yãŋa wʋn lʋ nõorɛ.
40009016	Nẽra kãn dɩkɛ tãn-paalga lige fu-kɛka. A sãn ẽŋɛ bɛla, tãn-paalga la wʋn botɩ fu-kɛka la ãagɛ mɛ gãŋɛ bɛla.
40009017	La nẽra kãn dɩkɛ dã-paalga sũm wↄ-kɛgsɩ pʋam. A sãn ẽŋɛ bɛla, dã-paalga la sãn kɛlla, ba wʋn botɩ wↄↄsɩ la tãsɛ mɛ, tɩ dãam na ka'agɛ, tɩ wↄↄsɩ la mẽ sã'am. La masɛ tɩ ba dɩkɛ dã-paalga sũm na wↄ-paalsɩ pʋam, bɛla tɩ ba wuu kãn sã'am."
40009018	Azezi n ken tↄgra la ba bɛla la, tɩ Zifdõma nẽŋadãana ayɩla wa'am a zẽ'am, wa ka dũma tẽŋa a nẽŋam yele yetɩ: "Mam pↄyʋa n ki lɛɛlɛ wã, wa'am wa dɩkɛ fʋ nu'ugo paglɛ a zuo, tɩ a vo'oge."
40009019	Tɩ Azezi la a karẽnbiisi la daan isge dↄla ẽ wɛ'ɛsa.
40009020	Ban daan we'esɩ la, tɩ pↄka ayɩla n luti sɩkẽŋa yʋʋma pia la ayi tɩ la ka gↄ'ↄra, wa'am Azezi poorʋm wa kalʋm a fuugo nõorɛ.
40009021	Se'ere n soe la, a daan tẽ'esrɩ a sũurum yetɩ: "Mam sãn kalʋm a fuugo mã'a, mam wʋn yẽ ı̃mã'asʋm."
40009022	Tɩ Azezi gelge yẽ ẽ, yele ẽ yetɩ: "M bia, keŋe fʋ sũure! Fõn bↄ mam sɩra la n basɛ tɩ fʋ yẽ ı̃mã'asʋm." Tɩ pↄka la yẽ ı̃mã'asʋm bilam mẽŋa.
40009023	Tɩ Azezi paagɛ Zifdõma nẽŋadãana la yire yẽ wɩ-pɛɛbrɩba la nẽr-kʋʋŋↄ n bↄgrɩ.
40009024	Tɩ a yele ba yetɩ: "Yese-ya, tɩ pugla la ka ki, a gı̃sri mɛ." Tɩ nẽrba la la'ara ẽ.
40009025	La ẽn botɩ nẽr-kʋʋŋↄ la yese la, a kẽ la deem gʋrɛ pugla la nu'ugo, tɩ a isge.
40009026	Tɩ yel-ẽna saagɛ tẽŋa la wuu.
40009027	Azezi daan yese zẽ'e-ẽŋa mɛ fõrgra, tɩ fↄↄsɩ bayi dↄla ẽ tↄgra ke'enke'em yetɩ: "Adavidi yɩɩŋa, zoe tɩ ninbãalga!"
40009028	Tɩ Azezi paagɛ kẽ yire, tɩ fↄↄsɩ la paagɛ a zẽ'am, tɩ a soke ba yetɩ: "Yãma bↄ sɩra tɩ mam wʋn tã'agɛ ẽŋɛ yan boorɩ se'em na?" Tɩ ba lerge yetɩ: "Ẽe! Zuudãana."
40009029	Tɩ a kalʋm ba nini dee yetɩ: "La wʋn ẽŋɛ wʋ yan bↄ sɩra se'em na."
40009030	Tɩ ba nini na pike yẽta. Tɩ a kã'an ba yetɩ: "Da basɛ-ya tɩ nẽra bãŋɛ."
40009031	La ban fõrgɛ la, ba mõolɛ bõn-ẽŋa mɛ tẽŋa la zẽ'a woo.
40009032	Ban daan yesrɩ la, tɩ ba tarɩ nẽra tɩ kʋlkã'arga dolɩ ẽ, tɩ a dɛna muko, wa'am Azezi zẽ'am.
40009033	Tɩ Azezi dige kʋlkã'arga la, tɩ a yese. Tɩ muko la tↄgra. Tɩ la di'ige nẽr-kʋʋŋↄ la, tɩ ba yetɩ: "Nẽra nẽra nãn ka yẽ wãna buuri Ɩsrayɛlɩ pʋam."
40009034	La Farisi dõma daan yetɩ: "La de la kʋlkã'arsɩ naba n bↄ ẽ pãŋa, tɩ a tara digra kʋlkã'arsɩ la."
40009035	Azezi daan kaarɩ la tẽn-kãra la tẽn-pɩgsɩ wuu, zãsna nẽrba Zifdõma wẽndeto pʋam, mõola Nawẽnnɛ so'olʋm kõ-yẽlga, dee botɩ bã'adõma, la kobro buuri wuu yẽta ı̃mã'asʋm.
40009036	La Azezi n yẽ nẽr-kʋʋŋↄ la, ba ninbãalga n yõkɛ ẽ. Se'ere n soe la, ba targɛ mɛ bãlɛ, ãna wʋ piisi n ka tarɩ dũnsı̃ina.
40009037	Tɩ a yele a karẽnbiisi la yetɩ: "Va'am na bõnkↄↄla lagsgↄ zo'oge mɛ, la tõntõnɩba n wʋn lagsɛ bõnkↄↄla la pↄ'ↄrɩ mɛ.
40009038	Bɛla ı̃yã, sose-ya va'am na dãana tɩ a tõm tõntõnɩba pa'asɛ tɩ ba lagsɛ bõnkↄↄla la."
40010001	Azezi daan wi a karẽnbiisi pia la ayi la mɛ bↄ ba pãŋa tɩ ba dige kʋlkã'arsɩ, dee botɩ bã'adõma buuri wuu, la kobro buuri wuu yẽ ı̃mã'asʋm.
40010002	Karẽnbiisi pia la ayi la tɩ a looge tɩ a tõm na yʋ'ʋra n wãna: Pↄspↄsɩ dãana de la Asimõ tɩ ba wi'iri tɩ Apɩyɛɛrɩ, la a yɩbga A'ãndre, la Azebede dayↄↄsɩ Azakɩ la a yɩbga Azã,
40010003	la Afilipi, la Abatelemi, la Atoma, la Amatie n de lampo-tↄ'ↄsa la, la Azakɩ n de Alfe dayʋa, la Atade,
40010004	la Asimõ n daan de Zelↄtɩ nẽra ayɩla la, la Azudaasɩ Iskariyo, sɛka n wʋn pa'alɛ tɩ ba yõkɛ Azezi la.
40010005	La de la bãna pia la ayi tɩ Azezi daan tõm, yele ba yetɩ: "Da sẽŋɛ-ya bu-zãŋsɩ la zẽ'am, la da kẽ-ya Samaari dõma tẽnsɩ pʋam.
40010006	Sẽŋɛ-ya Ɩsrayɛlɩ dõma n ãn wʋ piisi n bↄɩ la zẽ'am,
40010007	ka mõola yetɩ: 'Nawẽnnɛ so'olʋm na lɛm mɛ.'
40010008	La ya botɩ bã'adõma yẽ ı̃mã'asʋm, dee botɩ kũm vo'oge, dee botɩ kõnkↄma yẽ ı̃mã'asʋm le ãna sõŋa, dee dige kʋlkã'arsɩ. Yãma to'oge la zãŋa, bɛla bↄ-ya zãŋa.
40010009	Da dɩkɛ-ya sãlma bɩɩ ligri sũm sẽŋɛ.
40010010	La ya da dɩkɛ tãmpↄkↄ sore la sẽnnɛ ı̃yã, da dɩkɛ-ya futo bayi, bɩɩ tagra, bɩɩ doore. Ba wʋn bↄ tõntõnna ẽn boorɩ sɛla.
40010011	Ya sãn paagɛ tẽn-kãtɛ bɩɩ tẽn-pɩka pʋam, soke-ya bãŋɛ nẽr-sõŋↄ sãn bↄna mı̃ wʋn to'oge ya tɩ ya kẽ'era a yire, bↄna-ya bilam ka paagɛ daar-sɛka tɩ ya wʋn fõrgɛ tẽŋa la.
40010012	Ya sãn paagɛ kẽ yire pʋam, ya pʋ'ʋsɛ ba yetɩ: 'Sũ-mã'asʋm wʋn bↄna la ya.'
40010013	La yire la dõma sãn to'oge ya, ya sũ-mã'asʋm wʋn bↄna la ba. La ba sãn zagsɛ ka to'oge ya, ya sũ-mã'asʋm wʋn weege ya zẽ'am.
40010014	La yi-sɛka, bɩɩ tẽn-sɛka nẽrba sãn ka to'oge ya, bɩɩ ka selse ya yetↄga, ya yese zẽ'e-ẽŋa dee pɩɩsɛ ya nãma tẽntõnnↄ basɛ mı̃.
40010015	Mam yetɩ ya la sɩra sɩra, tɩ sarɩyadia daarɛ tẽn-ẽŋa dõma wʋn yẽ toogo gãnna Sodom la Gomõorɩ tẽnsɩ nẽrba."
40010016	Azezi le yetɩ: "Bɩsɛ-ya, mam tõm ya wʋ piisi saasaadõma tẽŋasʋka. Bɛla ı̃yã, dɛna-ya yɛm dõma wʋ bõnsɛ'ɛdõma, la ya ãna wʋ na'adawɛma n ka tarɩ yelle se'em na.
40010017	Guuse-ya ya mẽŋa la nẽrba la. Se'ere n soe la, ba wʋn wa yõgɛ ya mɛ tarɩ sẽŋɛ sarɩyadia zẽ'esʋm, dee wẽ ya ba wẽndeto pʋam.
40010018	La ba wʋn yõgɛ ya sẽŋɛ gↄmnadõma, la na'adõma nẽŋam, yãma n dolɩ mam na ı̃yã, tɩ ya wʋn dɛna kaset-dõma tↄgɛ bↄ bãma la bu-zãŋsɩ.
40010019	La ba sãn tarɩ ya sẽŋɛ, da fabla-ya yãma n wʋn tↄgɛ se'em, bɩɩ yãma n wʋn tↄgɛ sɛla yelle. Se'ere n soe la, wakat-ẽŋa mẽŋa Nawẽnnɛ Sɩa wʋn bↄ ya bõn-sɛka tɩ ya wʋn tↄgɛ.
40010020	La dagɩ yãma mẽŋa n wʋn tↄgɛ, la de la ya Sↄ Nawẽnnɛ Sɩa la n boe ya pʋam na n wʋn tↄgɛ.
40010021	Sↄbia wʋn botɩ ba yõkɛ a sↄbia kʋ. La sↄdõma mẽ wʋn ẽŋɛ ba kↄma bɛla. La kↄma mẽ wʋn zɛbɛ la ba dↄgrɩba, botɩ ba kʋ ba.
40010022	Nẽrba wuu wʋn sise ya mam yʋ'ʋrɛ la ı̃yã. La sɛka n ze'ele kãŋkãŋɛ ka paagɛ ba'asgↄ, a wʋn yẽ fãarɛ.
40010023	Ba sãn nãmsɛ ya tẽŋa ayɩla pʋam, ya zoe sẽŋɛ tẽŋa ayẽma. Mam yetɩ ya la sɩra, tɩ ya kãn yãŋɛ kaagɛ Ɩsrayɛlɩ tẽnsɩ ba'asɛ dee tɩ mam n de Nẽrsaala Dayʋa la leme wa'am.
40010024	Karẽnbia ka gãnnɩ a karẽnsãama, la tõntõnna mẽ ka gãnnɩ a zuudãana.
40010025	La karẽnbia sãn wa ãna wʋ a karẽnsãama la, la tõntõnna sãn wa ãna wʋ a zuudãana la, la seke mɛ. Ban wi'iri yidãana la tɩ Abelzebuli n de Asũtãana la, ba wʋn tʋʋra a yire la dõma gãnna la bɛla."
40010026	"Bɛla, da zↄta-ya nẽrsaalba, tɩ bõn-sɛka woo n lile, wʋn lilge. La bõn-sɛka woo n sʋgɛ, wʋn puke.
40010027	Mam n yele ya se'em lika pʋam wã, tↄgɛ-ya ẽ peelem pʋam. La sɛla tɩ mam waasʋm ya la, zom-ya deto zuto mõolɛ ẽ.
40010028	Da zↄta-ya sɛba n kʋʋrɩ ı̃yã, dee ka tãna wʋn kʋ sɩa la. Zↄta-ya Nawẽnnɛ n tã wʋn botɩ ya ı̃yã, la ya sɩa sã'am bug-tẽŋa la.
40010029	Ba ka koosrɩ mõom niinto bayi la lag-kõbrɛ ayɩla mã'a? La baa niila ayɩla kãn ki, tɩ la sãn dagna ya Sↄ Nawẽnnɛ n sakɛ.
40010030	La baa yãma zuugo zomto, Nawẽnnɛ mi ba wuu kãllɛ mɛ.
40010031	Bɛla ı̃yã, da zↄta-ya dabeem, yãma tarɩ yõorↄ gãnna niinto zozo'e mɛ.
40010032	Nẽr-sɛka woo n wʋn ze'ele nẽrba nẽŋam yetɩ ẽŋa de la mam nẽra, mam mẽ wʋn ze'ele mam Sↄ Nawẽnnɛ n boe saazuum nẽŋam yetɩ a de la mam nẽra.
40010033	La nẽr-sɛka woo n sɩ'ɩsɛ nẽrba nẽŋam yetɩ ẽŋa ka mi mam, mam mẽ wʋn sɩ'ɩsɛ mam Sↄ Nawẽnnɛ n boe saazuum nẽŋam tɩ mam ka mi ẽ."
40010034	"Da tẽ'esɛ-ya tɩ mam tarɩ la nõ-yẽnnɛ wa'am dũnia zuo. Mam ka wa'am tɩ m botɩ nẽrba dɛna nõorɛ ayɩla dũnia zuo, la de la welgre tɩ mam tarɩ wa'am.
40010035	Se'ere n soe la, mam wa'am tɩ m welge la dayↄↄsɩ la ba sↄdõma, la pugunto la ba madõma, la dayↄↄsɩ pↄgba la ba sɩrba madõma.
40010036	Tɩ nẽra mẽŋa yir-dõma wʋn dɛna a bɛ'ɛba.
40010037	Nẽr-sɛka n nõŋɛ a sↄ bɩɩ a ma gãnna mam, a ka masɛ tɩ a dɛna mam nẽra. La nẽr-sɛka woo n nõŋɛ a dayʋa bɩɩ a pↄyʋa gãnna mam, a ka masɛ tɩ a dɛna mam nẽra.
40010038	La nẽr-sɛka woo n ka sakɛ nãmsgↄ wʋ nẽra n zɛɛrɩ a kũm dↄ-puurŋa dↄla mam, a ka masɛ tɩ a dɛna mam nẽra.
40010039	La nẽr-sɛka woo n boorɩ tɩ a gu a vↄm, a wʋn koŋe ẽ. La nẽr-sɛka n basɛ a vↄm mam ı̃yã, a wʋn yẽ ẽ."
40010040	"Nẽr-sɛka woo n to'oge ya, a to'oge la mam. La nẽr-sɛka woo n to'oge mam, a to'oge la sɛka n tõm mam na.
40010041	La nẽr-sɛka woo n to'oge Nawẽnnɛ nõtↄ'ↄsa ẽn de Nawẽnnɛ nõtↄ'ↄsa la ı̃yã, a wʋn to'oge Nawẽnnɛ nõtↄ'ↄsa yↄↄrↄ. La nẽr-sɛka woo n to'oge sɩra dãana ẽn de sɩra dãana la ı̃yã, a wʋn to'oge sɩra dãana yↄↄrↄ.
40010042	La nẽr-sɛka woo n bↄ mam nẽrba wã ayɩla ko-mã'asga tɩ a yũ, ẽn de mam karẽnbia la ı̃yã, mam yetɩ ya la sɩra, tɩ a kãn koŋe yↄↄrↄ."
40011001	Azezi n daan pa'alɛ a karẽnbiisi pia la ayi la kɩ'ɩlɩm na, a yese bilam sẽŋɛ la so'olʋm na tẽnsɩ la wuu pʋam ka zãsna nẽrba, dee mõola Nawẽnnɛ kõ-yẽlga.
40011002	Tɩ Azã daan bↄna yʋ'a deem, wõm Krisi tõoma la yelle, tõm a karẽnbiisi a zẽ'am,
40011003	tɩ ba sẽŋɛ ka soke ẽ yetɩ: "Fõn de la sɛka tɩ Nawẽnnɛ yetɩ a wʋn wa'am na bɩɩ, tɩ gu'ura nẽra ayẽma?"
40011004	Tɩ Azezi lerge ba yetɩ: "Sẽŋɛ-ya ka yele Azã yãma n wõnnɩ se'em, la yãma n yẽtɩ se'em na:
40011005	Fↄↄsɩ nini yẽtɩ mɛ, tɩ kↄↄrnↄ sẽnna, tɩ kõnkↄma yẽta ı̃mã'asʋm le ãna sõŋa, tɩ wansɩ wõnna, tɩ kũm vↄ'ↄra, tɩ nasdõma wõnna Nawẽnnɛ kõ-yẽlga.
40011006	La nẽr-sɛka n ka lebrɩ poorʋm mam ı̃yã la tarɩ zu-yẽlga."
40011007	Azã karẽnbiisi la n fõrgɛ la, tɩ Azezi yãŋa tↄgra Azã yelle bↄ'ↄra nẽr-kʋʋŋↄ la yetɩ: "Bẽm tɩ yãma daan sẽŋɛ ka bɩsɛ weem? Yãma sẽŋɛ ka bɩsɛ la mõorↄ tɩ kʋsebgo mı̃ini bɩɩ? Ayɛɩ.
40011008	La bẽm tɩ yãma sẽŋɛ ka bɩsɛ? Nẽra n yɛ fu-sõma? Ayɛɩ. Nẽr-sɛba n yɛ fu-sõma la boe na'adõma yiɛ.
40011009	La yãma sẽŋɛ ka bɩsɛ la bẽm? Ya sẽŋɛ ka bɩsɛ la Nawẽnnɛ nõtↄ'ↄsa bɩɩ? Ẽe. La mam yetɩ ya tɩ a de la nẽra n gãnnɩ Nawẽnnɛ nõtↄ'ↄsa.
40011010	La de la ẽŋa yelle tɩ la gʋlsɛ Nawẽnnɛ gõŋↄ pʋam tɩ Nawẽnnɛ yetɩ: 'Mam tõntõnna n wãna tɩ mam tõm tɩ a dẽŋɛ fʋ nẽŋa malgɛ sore bↄ fↄ.'
40011011	Mam yetɩ ya la sɩra, tɩ nẽrsaalba tɩ ba dↄgɛ la wuu pʋam, nẽra ka boe n gãnnɩ Azã n mise nẽrba ko'om pʋam na. La nẽr-sɛka n de pɩka Nawẽnnɛ so'olʋm na pʋam gãnnɩ Azã mɛ.
40011012	Lan pↄsɛ Azã n misri nẽrba ko'om pʋam na wa paam lɛɛlɛ wã, Nawẽnnɛ so'olʋm sẽnnɩ nẽŋa la pãŋa, la pãnsɩ dõma n mõrgrɩ tɩ ba fãagɛ ẽ.
40011013	Nawẽnnɛ nõtↄ'ↄsrɩba la wuu, la lↄↄ gõnnↄ la wuu dẽŋɛ tↄgɛ so'olʋm na yelle mɛ halɩ wa paagɛ Azã wakatɛ.
40011014	La ya sãn bↄↄra tɩ ya bãŋɛ a võorɛ, Azã n de A'eli tɩ ba yʋʋn yetɩ a wʋn wa'am na.
40011015	Sɛka n wõm yetↄga wã, a selse sõŋa sõŋa.
40011016	Mam wʋn dɩkɛ la bẽm makɛ la zamãan-ẽna wã nẽrba? Ba ãn wʋ kↄma n zı̃ da'am wi'ira taaba yetɩ:
40011017	'Tõma peebe wɩɩsɩ mɛ, tɩ yãma zagsɛ ka wa. Tɩ tõma yõom kʋʋrɛ yõoma, tɩ yãma zagsɛ ka yõom.'
40011018	Se'ere n soe la, Azã wa'am mɛ wa lʋta nõorɛ dee ka yũura dãam, tɩ ba yetɩ kʋlkã'arga n dolɩ ẽ.
40011019	Tɩ Nẽrsaala Dayʋa la wa'am wa dita dee yũura, tɩ ba yetɩ, a de la dita, la dã-yũura, la lampo-tↄ'ↄsrɩba, la tõon-be'ero dõma sɩrɛ. Yɛm dãana tõoma n pa'alɩ tɩ a tarɩ yɛm."
40011020	Bɛla poorʋm tɩ Azezi zɛrgɛ nẽr-sɛba tɩ a tõm tõon-yãlma zozo'e ba tẽnsɩ pʋam, dee tɩ ba ka teege yɛm basɛ tõon-be'ero la yetɩ:
40011021	"Korazẽ dõma, ya wʋn yẽ toogo! Betisayida dõma, ya wʋn yẽ toogo! Se'ere n soe la, tõon-yãlma sɛba n tõm ya tẽnsɩ pʋam na, daan sãn tõm nɩ na Tiiri, la Sidõ tẽnsɩ pʋam, ba wʋn teege nɩ yɛm basɛ tõon-be'ero halɩ kʋrʋm kʋrʋm, yɛ bↄra futo ẽŋɛ tãmpɛglʋm ẽŋɛ ba zuto tɩ la pa'alɛ tɩ ba teege yɛm.
40011022	Bɛla ı̃yã tɩ mam yɛta ya tɩ sarɩyadia daarɛ, la wʋn dɛna toogo bↄ yãma gãnna Tiiri, la Sidõ dõma.
40011023	La yãma Kapɛrnaʋm dõma, yãma tẽ'esɛ tɩ ya wʋn zẽkɛ mɛ ka paagɛ saazuum bɩɩ? Ayɛɩ, ya wʋn sige mɛ halɩ ka paagɛ kɩ'ɩn-tẽŋa. Se'ere n soe la, tõon-yãlma sɛba tɩ mam tõm ya zẽ'am na daan sãn tõm nɩ na Sodom tẽŋam, a wʋn ken boe nɩ mɛ zı̃na.
40011024	La mam yetɩ ya tɩ sarɩyadia daarɛ, Sodom dõma kãn yẽ toogo paagɛ yãma."
40011025	Wakat-ẽŋa Azezi tↄgɛ mɛ yetɩ: "Mam Sↄ Nawẽnnɛ n de saazuum la tẽŋa wã Zuudãana, mam pẽgrɩ fↄ, se'ere n soe la, fõn sʋgɛ bõn-bãna wã mɛ tɩ yɛm dõma la bãŋrɩba ka mina, dee pa'alɛ nẽr-sɛba n ãn wʋ kↄm-pɩgsɩ la.
40011026	Ẽe, mam Sↄ, la de la fõn boorɩ bɛla la ı̃yã."
40011027	"Mam Sↄ dɩkɛ sɛla woo ẽŋɛ la mam nu'usum. La nẽra ka mi mam n de Nawẽnnɛ Dayʋa la n de sɛka, sãn dagna mam Sↄ la, la nẽra mẽ ka mi mam Sↄ la n de se'em, sãn dagna mam n de a Dayʋa la, la sɛba tɩ mam wʋn botɩ ba bãŋɛ ẽ na."
40011028	"Wa'am-ya mam zẽ'am, yãma sɛba wuu n tʋ ze-tɩbsa targɛ la, tɩ mam wʋn bↄ ya vo'osgo.
40011029	Dɩkɛ-ya mam sↄgrɩga sↄgɛ ya mẽŋa, zãsʋm sɛla tɩ mam wʋn pa'alɛ ya la, tɩ ya wʋn yẽ vo'osgo. Se'ere n soe la, mam de la sũ-bʋgsʋm dãana, la sik-m-mẽŋa dãana.
40011030	Mam sↄgrɩga la fakɛ mɛ, la mam zeero la ka tɩbgɛ."
40012001	Wakat-ẽŋa, Azezi la a karẽnbiisi la daan dolɩ la vatↄ pʋam, Zifdõma vo'osgo daarɛ tↄlla. Tɩ a karẽnbiisi kↄm dõnna, tɩ ba kↄ si wẽena ↄbra.
40012002	Tɩ Farisi dõma yẽ, yele Azezi yetɩ: "Bɩsɛ, fʋ karẽnbiisi la ɩtɩ la sɛla n sisri vo'osgo daarɛ."
40012003	Tɩ Azezi lerge ba yetɩ: "Yãma ka karẽŋɛ Adavidi la a nẽrba la kↄm n yʋʋn dõnnɩ tɩ ba ẽŋɛ se'em na?
40012004	A yʋʋn kẽ la Nawẽnnɛ deego la pʋam dɩkɛ borborɩ sɛba tɩ ba bı̃ŋe bↄ Nawẽnnɛ na obe, dee bↄ a nẽrba la. La sisri mɛ, nẽra nẽra ka obrɩ ba, sãn dagna kãabgↄ kẽma la mã'a.
40012005	Bɩɩ yãma ka karẽŋɛ lↄↄ gõŋↄ la pʋam n yetɩ, vo'osgo daarɛ, kãabgↄ kẽma la n tõnnɩ Wẽnde-kãtɛ la pʋam na sã'anɩ vo'osgo daarɛ sisgo la mɛ tɩ taalɛ ka bↄna?
40012006	Mam yetɩ ya mɛ tɩ nẽra n gãnnɩ Wẽnde-kãtɛ la n boe kalam.
40012007	La gʋlsɛ tɩ Nawẽnnɛ yetɩ: 'Mam boorɩ tɩ nẽrsaalba zↄta la taaba ninbãalga, dee dagɩ tɩ ba dɩkɛ ba bõnↄ kãabra bↄ'ↄra mam.' Yãma sãn bãŋɛ nɩ yetↄg-ẽna wã võorɛ, ya kãn yele nɩ sɛba n ka tõm be'em tɩ ba tuuge ya.
40012008	Se'ere n soe la, Nẽrsaala Dayʋa la n soe vo'osgo daarɛ."
40012009	Azezi fõrgɛ bilam sẽŋɛ la ba wẽndeem.
40012010	Tɩ bʋraa ayɩla daan bↄna mı̃, tɩ a nu'ugo ki. Tɩ Farisi dõma bↄↄra tɩ ba dõrɛ Azezi, soke ẽ yetɩ: "Sore boe tɩ ba botɩ nẽra yẽ ı̃mã'asʋm vo'osgo daarɛ?"
40012011	Tɩ Azezi lerge ba yetɩ: "Nẽr-kãna n boe yãma pʋam wʋn tara pesgo, tɩ a lui boko pʋam vo'osgo daarɛ, tɩ a kãn yõkɛ ẽ tɩ a dooge?
40012012	Nẽrsaala tarɩ yõorↄ mɛ gãnna pesgo zozo'e. Bɛla, sore boe mɛ tɩ nẽra ẽŋɛ sõŋa vo'osgo daarɛ."
40012013	La Azezi yele bʋraa la yetɩ: "Tẽegɛ fʋ nu'ugo la." Tɩ a tẽegɛ, tɩ a nu'ugo la ãna sõŋa wʋ nu'ugo ayẽma la.
40012014	Tɩ Farisi dõma la yese yẽŋa ka bãm bãma n wʋn ẽŋɛ se'em kʋ Azezi.
40012015	Tɩ Azezi bãŋɛ bɛla, fõrgɛ bilam. Tɩ nẽrba zozo'e doose ẽ. Tɩ a botɩ bã'adõma wuu yẽ ı̃mã'asʋm.
40012016	Dee kã'an ba yetɩ, ba da botɩ nẽra bãŋɛ.
40012017	A ẽŋɛ la bɛla tɩ Nawẽnnɛ n yʋʋn botɩ a nõtↄ'ↄsa A'ezayi yele se'em na ẽŋɛ.
40012018	A yʋʋn yetɩ: "Mam tõntõnna tɩ mam looge n wãna: Nẽr-sɛka tɩ mam nõŋɛ, a paagɛ la mam yɛm. Mam wʋn basɛ tɩ m Sɩa pãŋa bↄna la ẽ, tɩ a mõolɛ sɩra, la sɛla n masɛ mam yɛm bↄ buuri wuu.
40012019	A kãn wẽ'era nõke'ene, la a kãn zɛbra. La nẽra kãn wõm a kõa sorↄↄrↄ zuto.
40012020	A kãn kↄ'ↄgɛ mõ-sɛka n kↄ'ↄgɛ la ba'asɛ. La a kãn kı̃ŋe fɩtla gõngõŋↄ la n diti fẽfẽ la ba'asɛ, halɩ tɩ la ka paagɛ wakat-sɛka tɩ a wʋn botɩ sɩra, la sɛla n masɛ to'oge zẽ'a wuu.
40012021	Tɩ buuri la wuu wʋn te'ege ẽ."
40012022	Tɩ ba tarɩ nẽra ayɩla tɩ kʋlkã'arga dolɩ ẽ, tɩ a dɛna fʋa la muko wa'am Azezi zẽ'am, tɩ Azezi botɩ a yẽ ı̃mã'asʋm, tↄgra dee yẽta.
40012023	Tɩ la di'ige nẽr-kʋʋŋↄ la wuu, tɩ ba yetɩ: "Bʋra-ẽna wã kãn dɛna naba Adavidi yɩɩŋa la?"
40012024	Tɩ Farisi dõma wõm bɛla, yele yetɩ: "Bʋra-ẽna tarɩ la Abelzebuli n de kʋlkã'arsɩ naba la pãŋa digra kʋlkã'arsɩ la."
40012025	Tɩ Azezi bãŋɛ ban tẽ'esrɩ se'em na, yele ba yetɩ: "So'olʋm sɛka woo nẽrba n welge wẽrgɛ zɛbra la taaba, so'olʋm na wʋn sã'am mɛ. La tẽn-sɛka woo, bɩɩ yi-sɛka woo nẽrba n welge zɛbra la taaba, a wʋn wõrgɛ mɛ.
40012026	La Asũtãana sãn digra Asũtãana, a welge mɛ zɛbra la a mẽŋa. Bɛla, a so'olʋm na kãn tã'agɛ ze'ele.
40012027	Yãma n yetɩ mam digri kʋlkã'arsɩ la Abelzebuli pãŋa la, yãma nẽrba tarɩ la ãne pãŋa digra kʋlkã'arsɩ? Bɛla, ya nẽrba la mẽŋa n wʋn pa'alɛ tɩ ya ka tarɩ bʋʋrↄ.
40012028	La de la Nawẽnnɛ Sɩa pãŋa tɩ mam tarɩ digra kʋlkã'arsɩ, bɛla pa'alɛ tɩ Nawẽnnɛ n wa'am wa dita na'am ya tẽŋasʋka.
40012029	Nẽra ka tã wʋn kẽ pãŋa dãana yire vaagɛ a lↄgrↄ, sãn dagna tɩ a dẽŋɛ lʋ pãŋa dãana la mɛ dee yãŋa vaagɛ a lↄgrↄ la.
40012030	Sɛka n ka boe la mam, sisri mam mɛ. La sɛka n ka lagɩm na mam lagsra, a wɩrgrɩ mɛ.
40012031	Bɛla n soe tɩ mam yele ya yetɩ, tõon-be'ero wuu, la pↄ'ↄrɛ yetↄga wuu tɩ nẽrsaalba ɩtɩ la, Nawẽnnɛ tã wʋn basɛ ba taalɛ. La sɛka n tↄgɛ pↄ'ↄgɛ Nawẽnnɛ Sɩa, a kãn basɛ ẽ taalɛ.
40012032	La nẽr-sɛka n tↄgrɩ Nẽrsaala Dayʋa la tↄg-be'ero, a wʋn basɛ ẽ taalɛ. La sɛka n tↄgrɩ Nawẽnnɛ Sɩa la tↄg-be'ero, Nawẽnnɛ kãn malɩn basɛ ẽ taalɛ dũnia ẽna wã pʋam, la dũni-sɛka n sẽm na pʋam.
40012033	Ya sãn yetɩ, tɩa ãn sõŋa, ya yetɩ a biɛ ãn sõŋa. Bɩɩ ya sãn yetɩ, tɩa de tɩ-be'ego, ya yetɩ a biɛ mẽ de la biɛ be'ero. Se'ere n soe la, tɩa biɛ n botɩ ba bãŋra ẽn de tɩ-sɛka.
40012034	Yãma ãn wʋ kãmpẽesɩ buuri, yãma n de nẽr-bɛ'ɛsɩ wãna wã, ya wʋn ẽŋɛ la wãne tↄgɛ tↄg-sõma? Se'ere n soe la, sɛla n zo'oge sũure pʋam na tɩ nõorɛ tↄgrɩ.
40012035	Nẽr-sõŋↄ tↄgrɩ la bõn-sõma tɩ a tarɩ a sũure pʋam. La nẽr-be'ego tↄgrɩ la bõn-be'ero tɩ a tarɩ a sũure pʋam.
40012036	Mam yetɩ ya tɩ sarɩyadia daarɛ, nẽrsaalba wʋn ka tↄgɛ yetↄg-yaalsɩ tɩ ba tↄgɛ la wuu yelle Nawẽnnɛ nẽŋam.
40012037	La de la fʋ yetↄga pʋam tɩ fʋ wʋn yẽ bʋʋrↄ, la, la de la fʋ yetↄga pʋam tɩ fʋ wʋn koŋe bʋʋrↄ."
40012038	Azezi n tↄgɛ bɛla la, tɩ lↄↄ karẽnsãandõma, la Farisi dõma yele ẽ yetɩ: "Karẽnsãama, tõma boorɩ tɩ fʋ ẽŋɛ la bõn-yãlma n pa'alɛ tɩ fõn ze'ele la Nawẽnnɛ zẽ'am tɩ tɩ yẽ."
40012039	Tɩ a yele ba yetɩ: "Zamãan-ẽna wã nẽrba n de nẽr-bɛ'ɛsɩ, dee ka dↄla Nawẽnnɛ la sɩra la, boorɩ tɩ ba yẽ la bõn-yãlma n wʋn pa'alɛ Nawẽnnɛ pãŋa, la ba kãn yẽ bõn-yãlma, sãn dagna bõn-yãlm-sɛka n yʋʋn ẽŋɛ Nawẽnnɛ nõtↄ'ↄsa Azonaasɩ la.
40012040	Wʋ Azonaasɩ n yʋʋn boe zũn-kãtɛ la pʋʋrʋm dabsa atã wʋntɛɛŋa la yʋ'ʋŋↄ la, bɛla Nẽrsaala Dayʋa la mẽ wʋn bↄna yↄↄgↄ pʋam na dabsa atã, wʋntɛɛŋa la yʋ'ʋŋↄ.
40012041	Sarɩyadia daarɛ, Niniivi dõma wʋn isge zɛrgɛ zamãan-ẽna wã dõma mɛ ba tõon-be'ero la ı̃yã. Se'ere n soe la, Azonaasɩ n yʋʋn mõolɛ Nawẽnnɛ yetↄga bↄ ba la, ba yʋʋn teege yɛm mɛ basɛ tõon-be'ero. La nẽra n gãnnɩ Azonaasɩ n boe kalam, dee tɩ yãma ka teege yɛm.
40012042	La sarɩyadia daarɛ, na-pↄka la n yʋʋn yese wẽntulle gↄbga bↄba la, wʋn isge mɛ zɛrgɛ zamãan-ẽna wã nẽrba ba tõon-be'ero la ı̃yã, se'ere n soe la, a daan ze'ele la zẽ'a n zãagɛ wa'am wa selse naba Asalomõ yɛm yetↄga. La nẽra n gãnnɩ Asalomõ n boe kalam, dee tɩ yãma ka sɛlsra ẽ."
40012043	Azezi le yetɩ: "Kʋlkã'arga sãn yese dee basɛ nẽra, a sẽŋɛ la pↄgẽntɩɩsɩ pʋam ka ɛɛra zẽ'a tɩ a vo'ose, la a sãn ka yẽ,
40012044	a yetɩ mɛ tɩ: 'Mam wʋn lebe la m yi-sɛka tɩ m yese dee basɛ la pʋam.' La a sãn lebe ka paagɛ yẽ tɩ deego la de la voore, pɩɩsɛ malgɛ ãna sõŋa,
40012045	a wʋn lebe mɛ ka tarɩ kʋlkã'arsɩ bayopↄɩ n de wẽensɩ gãnna ẽŋa, wa'am wa kẽ bↄna mı̃. La nẽra la toogo wʋn gãnna kʋrʋm toogo la. La mẽ wʋn dɛna la bɛla bↄ zamãan-ẽna wã nẽr-bɛ'ɛsɩ la."
40012046	Azezi daan ken tↄgra la nẽr-kʋʋŋↄ la, tɩ a ma, la a yɩbsɩ daan zɛ yẽŋa bↄↄra tɩ ba tↄgɛ la ẽ.
40012047	Tɩ nẽra ayɩla yele ẽ yetɩ: "Fʋ ma, la fʋ yɩbsɩ n wãna n ze yẽŋa bↄↄra tɩ ba tↄgɛ la fↄ."
40012048	Tɩ Azezi yele sɛka n tↄgrɩ la ẽ na yetɩ: "Ãne n de mam ma, la ãndõma n de mam yɩbsɩ?"
40012049	Dee tẽegɛ a nu'ugo pa'alɛ a karẽnbiisi la yetɩ: "Mam ma, la mam yɩbsɩ n wãna.
40012050	Nẽr-sɛka woo n ɩtɩ mam Sↄ Nawẽnnɛ n boe saazuum n boorɩ se'em, ẽŋa n de mam yɩbga, la mam tã, la mam ma."
40013001	Daar-ẽŋa, Azezi yese yire sẽŋɛ ka zẽa la mõgrɛ la nõorʋm.
40013002	Tɩ nẽr-kʋʋŋↄ zozo'e lagsɛ a zẽ'am, tɩ a kẽ õorŋↄ la pʋam zı̃'ire, dee tɩ nẽr-kʋʋŋↄ la zɛ mõgrɛ la nõorʋm.
40013003	Tɩ a makɛ magsa tↄgɛ yɛla zozo'e bↄ ba yetɩ: "Kaara n daan yese tɩ a lobge a bõnbuuri.
40013004	La ẽn lobgrɩ bõnbuuri la, basɛba lui la sore nõorʋm, tɩ niinto wa'am wa di ba.
40013005	Tɩ basɛba lui tãmpı̃a zuo, zẽ'a tɩ tẽntõnnↄ ka zo'oge. Tẽntõnnↄ n ka zo'oge la ı̃yã, ba yese la tↄtↄ.
40013006	Tɩ wʋntɛɛŋa yẽkɛ wẽ ba, tɩ ba ki, ba yẽga n ka kẽ tẽŋa la ı̃yã.
40013007	Tɩ basɛba lui gõ'osɩ zẽ'a, tɩ gõ'osɩ la yese fʋrɛ ba.
40013008	Tɩ basɛba lui zẽ'e-sõŋↄ zẽ'a, wↄm biɛ. Basɛba wↄm na biɛ kↄbga kↄbga, tɩ basɛba wↄm pisyoob-yoobɩ, basɛba pitã-tã.
40013009	Sɛka n wõm yetↄga wã, a selse sõŋa sõŋa."
40013010	Tɩ a karẽnbiisi la lɛm ẽ soke yetɩ: "Bẽm ı̃yã tɩ fõn makra magsa tↄgra bↄ'ↄra ba?"
40013011	Tɩ a lerge ba yetɩ: "Nawẽnnɛ botɩ yãma bãŋɛ a so'olʋm yelle n sʋgɛ la mɛ. La a ka botɩ bãma bãŋɛ.
40013012	Sɛka n tarɩ wʋn to'oge pa'asɛ, tɩ la zo'oge. La sɛka n ka tarɩ, baa sɛla tɩ a tarɩ fẽe la, ba wʋn to'oge ẽ.
40013013	Bɛla ı̃yã tɩ mam magsra magsa tↄgra bↄ'ↄra ba, se'ere n soe la, ba bɩsrɩ mɛ, dee ka yẽta, wõnna, dee ka bãŋra a võorɛ.
40013014	Nawẽnnɛ nõtↄ'ↄsa A'ezayi n yʋʋn yele se'em na ɩtɩ la bãma lɛ. A yʋʋn yetɩ: 'Ya wʋn wõm, la ya kãn bãŋɛ a võorɛ, ya wʋn bɩsɛ, la ya kãn yẽ.
40013015	Se'ere n soe la, nẽr-bãna pʋtẽ'era ka like, ba lɩ ba tʋba mɛ, dee mũm ba nini, tɩ ba nini da yẽ, tɩ ba tʋba da wõm, tɩ ba da wõm a võorɛ. Sãn dagɩ nɩ bɛla, ba wʋn teege nɩ yɛm leme wa'am mam zẽ'am, tɩ m bↄ ba laafɛ.'
40013016	La, la sãn dɛna yãma, ya tarɩ zu-yẽlga, yãma tarɩ la nini n yẽtɩ, dee tara tʋba n wõnnɩ.
40013017	Mam yetɩ ya la sɩra, tɩ Nawẽnnɛ nõtↄ'ↄsrɩba, la nẽr-sõma zozo'e yʋʋn boorɩ tɩ ba yẽ yãma n yẽ sɛla la mɛ, la ba ka yẽ, ba yʋʋn boorɩ tɩ ba wõm sɛla tɩ yãma wõm na mɛ, la ba ka wõm."
40013018	"Bɛla, selse-ya sɛka n lobge bõnbuuri la makrɛ la võorɛ.
40013019	Sore la nõorʋm tɩ bõnbuuri sɛba lui la, ãn wʋ nẽr-sɛka n wõm Nawẽnnɛ so'olʋm kõ-yẽlga la, dee ka bãŋɛ a võorɛ. Tɩ Asũtãana n de tõon-be'ero dãana la wa'am wa yese yetↄga la a sũure pʋam.
40013020	Tãmpı̃a zuo tɩ bõnbuuri sɛba lui la, ãn wʋ nẽr-sɛka n wõm kõ-yẽlga la, to'oge ẽ bilam mẽŋa la sũ-yẽlga.
40013021	La ban ka kẽ a sũure pʋam na ı̃yã, a sakɛ la wakatɛ fẽe. La toogo bɩɩ nãmsgↄ sãn paagɛ ẽ Nawẽnnɛ yetↄga la ı̃yã, a basrɩ mɛ tↄtↄ.
40013022	La gõ'osɩ la zẽ'a tɩ bõnbuuri sɛba lui la, ãn wʋ nẽr-sɛka n wõm Nawẽnnɛ so'olʋm kõ-yẽlga la, tɩ a yɛm yↄↄra la dũnia wã yɛla, tɩ bõntarsõm yɛla pã'asra ẽ, botɩ yetↄga la ka tãna wʋn wↄm biɛ a sũure pʋam.
40013023	La zẽ'e-sõŋↄ la tɩ bõnbuuri sɛba lui la, ãn wʋ nẽr-sɛka n wõm Nawẽnnɛ kõ-yẽlga la, wõm a võorɛ, wↄnna biɛ. Tɩ basɛba wↄm kↄbga kↄbga, tɩ basɛba pisyoob-yoobɩ, tɩ basɛba pitã-tã."
40013024	Azezi le makɛ la makrɛ ayɩla bↄ ba yetɩ: "Nawẽnnɛ so'olʋm ãn wʋ bʋraa n bʋrɛ si sõma a va'am.
40013025	Tɩ wẽnnɛ kẽ, tɩ nẽrba gã gı̃sra, tɩ a bɛ tarɩ kanarsɩ sẽŋɛ ka bʋrɛ lagɩm mı̃.
40013026	Tɩ si la yese bɩ waagɛ. Tɩ kanarsɩ la mẽ waagɛ, tɩ ba yẽ tɩ ba dagɩ si.
40013027	Tɩ tõntõnɩba la sẽŋɛ va'am na dãana zẽ'am ka soke ẽ yetɩ: 'Zuudãana, dagɩ si sõma tɩ fõn daan bʋrɛ fʋ va'am na? La bẽm tɩ kanarsɩ bↄna mı̃ zozo'e?'
40013028	Tɩ a yele yetɩ: 'La de la mam bɛ n ẽŋɛ bɛla.' Tɩ tõntõnɩba la soke ẽ yetɩ: 'Fõn boorɩ tɩ tɩ sẽŋɛ ka võ kanarsɩ la mɛ bɩɩ?'
40013029	Tɩ a yele ba yetɩ: 'Ayɛɩ, ya sãn võ kanarsɩ la, ya wʋn po võ la si.
40013030	Basɛ-ya tɩ ba wuu bɩ ka paagɛ bõnkↄↄla lagsgↄ wakatɛ, tɩ mam wʋn yele sɛba n lagsrɩ bõnkↄↄla la tɩ ba dẽŋɛ võ kanarsɩ la, bobe ba yõ bugum, dee yãŋa lagsɛ si la dɩgɛ m bãarɛ pʋam.' "
40013031	Azezi le makɛ la makrɛ ayɩla bↄ ba yetɩ: "Nawẽnnɛ so'olʋm ãn wʋ sↄ'ↄrↄ biire tɩ bʋraa bʋrɛ a va'am.
40013032	A ãna pɩka pɩka gãnna bõnbuuri la wuu biɛ, la ba sãn bʋrɛ ẽ, a bɩtɩ mɛ gãnna zẽvõorↄ buuri wuu, ãna wʋ tɩa la, tɩ niinto sẽna tɛ'ɛra ba tʋgrↄ a wila zuo."
40013033	La a le makɛ la makrɛ ayɩla bↄ ba yetɩ: "Nawẽnnɛ so'olʋm ãn wʋ dãbɩllɛ tɩ pↄka dɩkɛ ẽŋɛ borborɩ zom la-kãra batã pʋam wẽ, tɩ dãbɩllɛ la botɩ ba wuu uke."
40013034	Bɛla wuu Azezi magsrɩ la magsa tↄgra bↄ'ↄra nẽr-kʋʋŋↄ la, a ka tↄgɛ yetↄga bↄ ba, tɩ la sãn dagna magsa.
40013035	A ẽŋɛ bɛla tɩ Nawẽnnɛ nõtↄ'ↄsa n yʋʋn gʋlsɛ se'em na n ẽŋɛ. A yʋʋn yetɩ: "Mam wʋn makɛ la magsa tↄgɛ bↄ ba, mam wʋn pa'alɛ yel-sɛba n sʋgɛ halɩ dũnia pı̃'iluŋo wakatɛ wa paam lɛɛlɛ wã."
40013036	Azezi daan basɛ nẽr-kʋʋŋↄ la mɛ, dee kule yire. Tɩ a karẽnbiisi wa'am wa yele ẽ yetɩ: "Pa'alɛ tↄ kanarsɩ la makrɛ võorɛ."
40013037	Tɩ a yele ba yetɩ: "Sɛka n bʋrɛ si sõma la, de la mam n de Nẽrsaala Dayʋa la.
40013038	La va'am na de la dũnia, tɩ si sõma la dɛna Nawẽnnɛ so'olʋm nẽrba. Tɩ kanarsɩ la dɛna Asũtãana nẽrba.
40013039	Tɩ bɛ la n bʋrɛ kanarsɩ la dɛna Asũtãana. Tɩ bõnkↄↄla lagsgↄ wakatɛ la dɛna dũnia ba'asgↄ. Tɩ sɛba n lagsrɩ bõnkↄↄla la dɛna Nawẽnnɛ malɛkadõma.
40013040	Ban lagsɛ kanarsɩ la lobe basɛ bugum pʋam se'em na, la wʋn ẽŋɛ la bɛla mẽ dũnia ba'asgↄ.
40013041	Nẽrsaala Dayʋa la wʋn tõm na a malɛkadõma tɩ ba lagsɛ sɛba n pã'asɛ nẽrba tɩ ba basɛ Nawẽnnɛ sore, la tõon-be'ero dõma wuu, yese ba Nawẽnnɛ so'olʋm pʋam,
40013042	lobe ba basɛ bugum pʋam. Zẽ'e-sɛka tɩ ba wʋn kɛlla, dee dɩkɛ ba nu'usi gɩ nõorʋm.
40013043	La nẽr-sɛba n ẽŋɛ sɛla n masɛ wʋn yẽgra ba Sↄ Nawẽnnɛ so'olʋm pʋam wʋ wʋntɛɛŋa la. Sɛka n wõm yetↄga wã, a selse sõŋa sõŋa."
40013044	Azezi le yele ba yetɩ: "Nawẽnnɛ so'olʋm ãn wʋ tʋʋlʋm bõnↄ tɩ ba dɩkɛ sʋgɛ va'am pʋam, tɩ nẽra yẽ ẽ. Tɩ a sũure ẽŋɛ yẽlʋm, tɩ a le sʋgɛ ẽ pa'asɛ, dee sẽŋɛ ka koose ẽn tarɩ sɛla wuu, sẽŋɛ ka da va'am na.
40013045	Nawẽnnɛ so'olʋm le ãna wʋ lɛɛba n eerɩ kug-sõma n de tʋʋlʋm bõnↄ tɩ a da.
40013046	La a yẽ la ayɩla n ba ãna sõŋa tɩ a ligri zo'oge, tɩ a lebe kule ka koose ẽn tarɩ sɛla wuu, sẽŋɛ ka da ẽ."
40013047	"Nawẽnnɛ so'olʋm ken ãna wʋ yʋka tɩ ba lobge ko-kãtɛ pʋam yõgɛ zũma buuri wuu,
40013048	tɩ yʋka la pɩrɛ. Tɩ ba ve'ege ẽ dooge doone, gãsɛ zũn-sɛba n ãn sõŋa ẽŋɛ pɩtↄ pʋam, dee lobe sɛba n ka ãn sõŋa la basɛ.
40013049	La wʋn ãna la bɛla dũnia ba'asgↄ wakatɛ. Malɛkadõma n wʋn wa'am wa gãsɛ nẽr-bɛ'ɛsɩ, nẽr-sõma la pʋam,
40013050	lobe ba basɛ bugum pʋam, zẽ'e-ẽŋa tɩ ba wʋn kɛlla, dee dɩkɛ ba nu'usi gɩ nõorʋm."
40013051	Azezi tↄgɛ bɛla, dee soke ba yetɩ: "Yãma wõm bɛla wuu võorɛ?" Tɩ ba lerge ẽ yetɩ: "Ẽe."
40013052	Tɩ a yele ba yetɩ: "Nẽr-sɛka woo n de lↄↄ karẽnsãama dee zãsʋm Nawẽnnɛ so'olʋm yelle pa'asɛ, ãn wʋ yidãana n loorɩ bõn-kɛgsɩ, la bõn-paalsɩ a bõntarsõm pʋam bↄ'ↄra nẽrba."
40013053	Azezi daan magsɛ magsa la kɩ'ɩlɩm, dee fõrgɛ bilam sẽŋɛ la a mẽŋa tẽŋa.
40013054	La ẽn paagɛ a mẽŋa tẽŋa la, a kẽ la ba wẽndeego pʋam zãsna nẽrba, tɩ a zãsŋↄ la di'ige nẽrba la, tɩ ba yetɩ: "A yẽ yɛm ẽna la bɛ? A ẽŋɛ la wãne tõnna tõon-yãlma wã?
40013055	Dagɩ ẽna n de dↄ-wãta la dayʋa la? Dagɩ ẽna ma yʋ'ʋrɛ n de Amaari la, tɩ a yɩbsɩ dɛna Azakɩ, la Azozɛfʋ, la Asimõ, la Azudi la?
40013056	Dagɩ a tãpa wuu n boe tɩ zẽ'am wã? A yẽ bõn-bãma wuu la bɛ?"
40013057	Bɛla tɩ ba daan ka bↄ ẽ sɩra. Tɩ Azezi yele ba yetɩ: "Nawẽnnɛ nõtↄ'ↄsa yẽtɩ pẽka mɛ, sãn dagna a mẽŋa tẽŋa, la a yir-dõma tẽŋasʋka mã'a tɩ a ka yẽtɩ pẽka."
40013058	A daan ka tõm tõon-yãlma zozo'e bilam, ban ka bↄ ẽ sɩra la ı̃yã.
40014001	Wakat-ẽŋa tɩ Galile naba A'erↄdɩ daan wõm ban tↄgrɩ Azezi yelle,
40014002	tɩ a yele a tõntõnɩba yetɩ: "Ẽna de la Azã n daan misri nẽrba ko'om pʋam na n vo'oge. La de la bɛla n soe tɩ a tara pãŋa tõnna tõon-yãlma."
40014003	Se'ere n soe tɩ a yele bɛla la, A'erↄdɩ mẽŋa n daan botɩ ba yõkɛ Azã lʋ tarɩ ka kẽ'esɛ yʋ'a deem a kẽema Afilipi pↄga A'erodɩadɩ ı̃yã.
40014004	Se'ere n soe la, A'erↄdɩ daan fãagɛ la Afilipi pↄga di, tɩ Azã daan yele ẽ yetɩ: "La ka masɛ tɩ fʋ fãagɛ ẽ di."
40014005	A'erↄdɩ daan boorɩ tɩ a kʋ Azã mɛ, dee zↄta tẽŋa la nẽrba, se'ere n soe la, ba tẽ'esɛ tɩ Azã de la Nawẽnnɛ nõtↄ'ↄsa.
40014006	La A'erↄdɩ daan wa ɩta la a dↄka daarɛ kibsa, tɩ A'erodɩadɩ pↄyʋa wa nẽrba nẽŋam, tɩ A'erↄdɩ sũure ẽŋɛ yẽlʋm halɩ zozo'e,
40014007	tɩ a pↄɩ yele pugla la yetɩ, bõn-sɛka wuu tɩ a wʋn sose, ẽŋa wʋn bↄ ẽ.
40014008	Tɩ a ma botɩ a yele naba A'erↄdɩ yetɩ: "Dɩkɛ Azã n mise nẽrba ko'om pʋam na zuugo ẽŋɛ la-pɛsŋa pʋam bↄ mam kalam."
40014009	Tɩ naba la sũure sã'am, la ẽn pↄɩ la ı̃yã, la sãama la ı̃yã, tɩ a bↄ nõorɛ yetɩ ba bↄ pugla la ẽn boorɩ sɛla la.
40014010	Dee tõm nẽra tɩ a sẽŋɛ yʋ'a deem ka wike Azã zuugo.
40014011	Tɩ a sẽŋɛ ka wike zuugo la ẽŋɛ la-pɛsŋa pʋam tarɩ ka bↄ pugla la, tɩ a to'oge ka bↄ a ma.
40014012	Tɩ Azã karẽnbiisi wa'am wa dɩkɛ kũm na ka laagɛ, dee sẽŋɛ ka yele Azezi.
40014013	Azezi n daan wõm bɛla la, a kẽ la õorŋↄ fõrgɛ wɛ'ɛsa kẽnkɛrŋa, zẽ'a tɩ nẽrba ka boe. Tɩ nẽr-kʋʋŋↄ la bãŋɛ, ze'ele tẽnsɩ pʋam babsɛ ẽ la nãma.
40014014	Tɩ Azezi paagɛ ze'ele õorŋↄ la zuo sige, yẽ nẽr-kʋʋŋↄ la, tɩ ba ninbãalga yõkɛ ẽ, tɩ a botɩ ba bã'adõma yẽ ı̃mã'asʋm.
40014015	Tɩ zaanõorɛ paagɛ, tɩ karẽnbiisi la lɛm Azezi yele ẽ yetɩ: "Zẽ'a wã de la mõom, dee tɩ wẽnnɛ kẽ'era, bɛla botɩ nẽrba la sẽŋɛ tẽnsɩ la pʋam ka da dia di."
40014016	Tɩ Azezi yele ba yetɩ: "La ka de pẽrgrɛ tɩ ba sẽŋɛ, ya mẽŋa bↄ ba dia."
40014017	Tɩ ba lerge ẽ yetɩ: "Tõma tarɩ la borborɩ banuu, la zũma bayi mã'a."
40014018	Tɩ Azezi yele ba yetɩ: "Tarɩ-ya ba wa'am wa bↄ ma."
40014019	Dee botɩ nẽr-kʋʋŋↄ la zı̃'ire mõorↄ zuo. Tɩ a dɩkɛ borborɩ banuu, la zũma bayi la, gorge bɩsɛ saazuum pʋ'ʋsɛ Nawẽnnɛ, dee fiise borborɩ la bↄ a karẽnbiisi la tɩ ba pʋɩ nẽr-kʋʋŋↄ la, tɩ ba to'oge pʋɩ ba.
40014020	Tɩ ba wuu di tɩgɛ, dee tɩ karẽnbiisi la vaagɛ bõn-gito n deege pɩrɛ pɩtↄ pia la ayi.
40014021	Sɛba n daan di dia la, bʋraasɩ daan de wʋ tʋsanuu, tɩ pↄgsɩ la kↄma kãllɛ ka pa'asɛ.
40014022	Bɛla poorʋm tɩ Azezi basɛ a karẽnbiisi la tɩ ba kẽ õorŋↄ dẽŋɛ ẽ dↄↄra mõgrɛ la doone ke bↄba, dee tɩ a mẽŋa weege tɩ a keese nẽr-kʋʋŋↄ la.
40014023	Ẽn daan keese nẽr-kʋʋŋↄ la kɩ'ɩlɩm na, a sẽŋɛ la kẽnkɛrŋa ka zom tãŋa zuo tɩ a pʋ'ʋsɛ Nawẽnnɛ. Tɩ wẽnnɛ kẽ, tɩ ẽŋa ayɩla mã'a bↄna mı̃.
40014024	La õorŋↄ la daan boe la mõgrɛ la pʋam zãazãarɛ, tɩ ko-mı̃'isi wẽ'era ẽ, tɩ ba nãmsra, se'ere n soe la, kʋsebgo n vugri tʋ'ʋsra ba.
40014025	Tɩ beere yↄna wiire, tɩ Azezi sẽnna ko'om na zuo wɛ'ɛsa a karẽnbiisi la bↄba.
40014026	Tɩ karẽnbiisi la yẽ tɩ a sẽnnɩ ko'om na zuo, tɩ ba palẽŋa ẽkɛ, tɩ ba yetɩ: "A de la ki-isgne." Tɩ dabeem yõkɛ ba, tɩ ba kaasra tagursi.
40014027	Bilam mẽŋa tɩ Azezi yele ba yetɩ: "Keŋe-ya ya sũure, la de la mam, da zoe-ya dabeem."
40014028	Tɩ Apɩyɛɛrɩ yele yetɩ: "Zuudãana, la sãn sɩrɩ dɛna la fõn, bↄ mam nõorɛ tɩ m sẽŋɛ ko'om na zuo wa'am fʋ zẽ'am."
40014029	Tɩ Azezi yele ẽ yetɩ: "Wa'am." Tɩ Apɩyɛɛrɩ yese õorŋↄ la pʋam sẽnna ko'om na zuo wɛ'ɛsa Azezi zẽ'am.
40014030	La Apɩyɛɛrɩ bɩsɛ la kʋsebgo la n vugri zo'oge la, tɩ dabeem yõkɛ ẽ. Tɩ a bↄna mı̃ tɩ a mise, kaasɛ yetɩ: "Zuudãana, fãagɛ ma."
40014031	Tɩ Azezi darɛ tẽegɛ nu'ugo gʋrɛ ẽ dee yetɩ: "Fʋ ka bↄ mam sɩra zo'oge, bẽm tɩ fʋ yɛm yↄↄra?"
40014032	Tɩ ba kẽ õorŋↄ la pʋam, tɩ kʋsebgo la go'oge.
40014033	Tɩ karẽnbiisi la n boe õorŋↄ la pʋam na ka dũma Azezi nẽŋam yetɩ: "Fõn sɩrɩ de la Nawẽnnɛ Dayʋa la."
40014034	Tɩ ba pãrgɛ mõgrɛ la dooge paagɛ Zenezarɛtɩ tẽŋa.
40014035	Tɩ zẽ'e-ẽŋa nẽrba bãŋɛ Azezi, tõm nẽrba tẽn-sɛba n lɛm na wuu, tɩ ba tarɩ bã'adõma wuu wa'am a zẽ'am.
40014036	Ba daan sose ẽ yetɩ a basɛ tɩ bã'adõma la kalʋm a fuugo nõorɛ mã'a. La sɛba wuu n daan kalʋm a fuugo la yẽ ı̃mã'asʋm mɛ.
40015001	Tɩ Farisi dõma, la lↄↄ karẽnsãandõma n ze'ele Zerizalɛm wa'am wa soke Azezi yetɩ:
40015002	"Bẽm tɩ fõn karẽnbiisi la ka sakra tɩ yaabdõma malŋↄ la? Ba sãn yetɩ ba di, ba ka peerɩ nu'usi wʋ tɩ yaabdõma n ɩtɩ se'em na."
40015003	Tɩ a lebe soke ba yetɩ: "Bẽm ẽŋɛ tɩ yãma mẽ sɩ'ɩsra Nawẽnnɛ nõorɛ la, ya mẽŋa malŋↄ ı̃yã?
40015004	Nawẽnnɛ yetɩ: 'Nanna fʋ sↄ, la fʋ ma.' Dee le yetɩ: 'Sɛka n tↄgɛ a sↄ bɩɩ a ma be'em, dẽnɩ tɩ ba kʋ ẽ.'
40015005	La yãma yetɩ, nẽra sãn yele a sↄ bɩɩ a ma yetɩ: 'Mam n tarɩ nɩ bõn-sɛka tɩ m sõŋɛ fↄ la, de la Nawẽnnɛ bõnↄ', la ka le dɛna tɩ a ẽŋɛ sɛla bↄ a sↄ.
40015006	Bɛla, ya basrɩ tɩ Nawẽnnɛ yetↄga la lebge la zãŋa, dee dↄla ya mẽŋa malŋↄ.
40015007	Pʋlibsum dõma wã, A'ezayi yʋʋn sɩrɩ to'oge Nawẽnnɛ yetↄga tↄgɛ ya yelle, tɩ Nawẽnnɛ yetɩ:
40015008	'Nẽr-bãna wã pẽgrɩ mam na ba nõorɛ yetↄga, la ba sũure zãagɛ la mam mɛ.
40015009	Ban nã'asrɩ mam na, la de la zãŋa. Se'ere n soe la, ba zãsnɩ na zãsŋↄ n de nẽrsaalba lↄↄ.' "
40015010	La Azezi wi nẽr-kʋʋŋↄ la, tɩ ba wa'am na a zẽ'am, tɩ a yele ba yetɩ: "Selse-ya sõŋa sõŋa wõm a võorɛ:
40015011	La dagɩ sɛla n kẽ'erɩ nẽrsaala nõorʋm n botɩ a dɛna dẽgrↄ, la de la sɛla n ze'etɩ nẽrsaala nõorʋm yɛsra n botɩ a dɛna dẽgrↄ."
40015012	Bɛla tɩ a karẽnbiisi la lɛm ẽ, soke ẽ yetɩ: "Fõn mi tɩ Farisi dõma la n wõm fõn tↄgɛ bɛla la, la dõn ba sũure mɛ?"
40015013	Tɩ Azezi lerge yetɩ: "Sɛla woo tɩ mam Sↄ Nawẽnnɛ ka bʋrɛ, ba wʋn võogɛ ẽ basɛ.
40015014	Basɛ-ya ba, tɩ ba ãn wʋ fↄↄsɩ n ve'erɩ fↄↄsɩ. Fʋa sãn vɛ'ɛra fʋa, bãma bayi wuu wʋn lui la boko pʋam."
40015015	Tɩ Apɩyɛɛrɩ yele ẽ yetɩ: "Pa'alɛ tↄ makrɛ la võorɛ."
40015016	Tɩ Azezi soke ba yetɩ: "Yãma yɛm mẽ ka like?
40015017	Yãma ka mi tɩ bõn-sɛka woo n kẽ'erɩ nẽrsaala nõorʋm tollɩ la a pʋʋrʋm, tɩ a yẽ'era ba basra?
40015018	La sɛla n yesrɩ nẽrsaala nõorʋm ze'ele la a sũure pʋam, la de la bõn-bãma n botɩ a dɛna dẽgrↄ.
40015019	Se'ere n soe la, pʋtẽ'e-yooro ze'etɩ la nẽrsaala sũure pʋam botɩ a bↄↄra tɩ a ẽŋɛ be'em: Nẽr-kʋa, la yalsɩ, la taaba pↄgba la taaba sɩrba gã'a, la nayigum, la põmpↄrŋↄ, la pↄ'ↄrɛ yetↄga.
40015020	La de la bãna wã n dẽgrɩ nẽrsaala. La nẽra sãn di dee ka peege nu'usi, bɛla ka dẽgrɩ nẽra."
40015021	Azezi daan fõrgɛ bilam sẽŋɛ la Tiiri, la Sidõ so'olʋm.
40015022	Tɩ Kanaan pↄka ze'ele tẽn-bãma wa'am a zẽ'am wa tↄgra ke'enke'em yetɩ: "Zuudãana, Adavidi yɩɩŋa, zoe m ninbãalga, mam pↄyʋa tɩ kʋlkã'arga nãmsra ẽ halɩ zozo'e."
40015023	Tɩ Azezi ka lerge ẽ se'ere. Tɩ a karẽnbiisi la paagɛ a zẽ'am yele ẽ yetɩ: "Ẽŋɛ bↄ ẽ tɩ a fõrgɛ, tɩ a kaasrɩ dↄla tↄ."
40015024	Tɩ Azezi lerge ba yetɩ: "Nawẽnnɛ tõm mam na Ɩsrayɛlɩ dõma n ãn wʋ piisi n bↄɩ la mã'a zẽ'am."
40015025	Tɩ pↄka la paagɛ ka dũma tẽŋa a nẽŋam yele ẽ yetɩ: "Zuudãana, sõŋɛ ma."
40015026	Tɩ Azezi lerge yetɩ: "La ka masɛ tɩ ba dɩkɛ kↄma dia bↄ baasɩ."
40015027	Tɩ pↄka la lerge yetɩ: "Zuudãana, la de la sɩra. La baasɩ diti la di-zõra n luti ba dãana taablɩ tilum."
40015028	Tɩ Azezi lerge ẽ yetɩ: "Pↄka, fʋ bↄ mam sɩra zo'oge mɛ. La wʋn ẽŋɛ wʋ fõn boorɩ se'em na bↄ fↄ." La wakat-ẽŋa mẽŋa tɩ a pↄyʋa la yẽ ı̃mã'asʋm.
40015029	Azezi daan ze'ele bilam sẽŋɛ la Galile mõgrɛ la nõorʋm, ka zom tãŋa zuo zẽa.
40015030	Tɩ nẽr-kʋʋŋↄ zozo'e tarɩ kↄↄrnↄ, la fↄↄsɩ, la kobro, la mugro, la bã'adõma basɛba zozo'e wa'am Azezi nẽŋam. Tɩ Azezi botɩ ba yẽ ı̃mã'asʋm.
40015031	La nẽrba la n daan yẽ mugro la n tↄgrɩ, tɩ kobro la yeege, tɩ kↄↄrnↄ na sẽnna, tɩ fↄↄsɩ la yẽta la, la daan di'ige ba mɛ, tɩ ba pẽgra Nawẽnnɛ n de Ɩsrayɛlɩ dõma Zuudãana la.
40015032	Azezi daan wi a karẽnbiisi la mɛ yele ba yetɩ: "Nẽr-kʋʋŋↄ wã ninbãalga n tarɩ mam, se'ere n soe la, la de la dabsa atã n wãna tɩ ba boe mam zẽ'am, dee ka tara dia wʋn di. La mam ka boorɩ tɩ m basɛ ba tɩ ba kule la kↄm, ba tã wʋn ka vibe sore mɛ."
40015033	Tɩ a karẽnbiisi la soke ẽ yetɩ: "Tɩ wʋn yẽ dia la bɛ, zẽ'e-ẽna n de mõom wã, bↄ nẽr-kʋʋŋↄ wã wuu tɩ la seke ba?"
40015034	Tɩ Azezi soke ba yetɩ: "Yãma tarɩ la borborɩ balɛ?" Tɩ ba lerge yetɩ: "Bayopↄɩ, la zũn-pɩgsɩ fẽe."
40015035	Tɩ Azezi yele nẽr-kʋʋŋↄ la yetɩ, ba zı̃'ire tẽŋa.
40015036	Dee dɩkɛ borborɩ bayopↄɩ la, la zũma la pʋ'ʋsɛ Nawẽnnɛ, dee fiise bↄ a karẽnbiisi la, tɩ ba to'oge pʋɩ nẽr-kʋʋŋↄ la.
40015037	Tɩ ba wuu di tɩgɛ, dee tɩ ba vaagɛ bõn-gito n deege pɩrɛ pɩtↄ bayopↄɩ.
40015038	Sɛba n daan di dia la, bʋraasɩ de la tʋsa anaasɩ, tɩ pↄgsɩ la kↄma kãllɛ ka pa'asɛ.
40015039	Bɛla poorʋm, Azezi basɛ nẽr-kʋʋŋↄ la tɩ ba kule mɛ, dee kẽ õorŋↄ sẽŋɛ Magdala.
40016001	Tɩ Farisi dõma, la Saduse dõma basɛba wa'am Azezi zẽ'am wa bↄↄra tɩ ba makɛ ẽ bɩsɛ, yele ẽ yetɩ, a ẽŋɛ bõn-yãlma pa'alɛ tɩ ẽŋa ze'ele la Nawẽnnɛ yire.
40016002	Tɩ Azezi lerge ba yetɩ: "Zaanõorɛ, sawara sãn mõ'ogɛ, yãma yetɩ saaga kãn ni.
40016003	La bulika, sawara sãn mõ'ogɛ sobge, yãma yetɩ saaga n wʋn ni. Yãma bɩsrɩ la sawara mina la ãn se'em, dee ka tãna wʋn bãŋɛ bõn-sɛba n ɩtɩ lɛɛlɛ wã n pa'alɩ sɛla.
40016004	Zamãan-ẽna nẽrba n de nẽr-bɛ'ɛsɩ, dee ka dↄla Nawẽnnɛ la sɩra la, boorɩ tɩ ba yẽ la bõn-yãlma, la ba kãn yẽ bõn-yãlma, sãn dagna Nawẽnnɛ nõtↄ'ↄsa Azonaasɩ bõn-yãlma la." La a basɛ ba mɛ dee fõrgɛ.
40016005	Tɩ ẽŋa la a karẽnbiisi la dↄↄra mõgrɛ la doone ke bↄba, tɩ a karẽnbiisi la yı̃m ka dɩkɛ borborɩ.
40016006	Tɩ Azezi yele ba yetɩ: "Guuse-ya ya mẽŋa la Farisi dõma, la Saduse dõma dãbɩllɛ la."
40016007	Tɩ karẽnbiisi la tẽ'esra yetɩ: "Tõma n ka dɩkɛ borborɩ la ı̃yã tɩ a yele bɛla."
40016008	Tɩ Azezi bãŋɛ ban tẽ'esrɩ se'em na, yele ba yetɩ: "Ya ka bↄ mam sɩra zo'oge. Bẽm tɩ yãma tẽ'esra yetɩ, la de la yãma n ka tarɩ borborɩ la ı̃yã?
40016009	Yãma nãn ka bãŋɛ a võorɛ? Yãma ka tẽrɩ, borborɩ banuu la tɩ bʋraasɩ tʋsanuu daan di tɩgɛ deege la, yãma daan vaagɛ di-sɛba n daan deege la pɩrɛ la pɩtↄ balɛ?
40016010	La borborɩ bayopↄɩ la, tɩ bʋraasɩ tʋsanaasɩ la daan di tɩgɛ deege la, yãma vaagɛ di-sɛba n deege la pɩrɛ la pɩtↄ balɛ?
40016011	Bẽm tɩ ya ka bãŋɛ tɩ la dagɩ borborɩ yelle tɩ mam tↄgrɩ la ya? Guuse ya mẽŋa la Farisi dõma, la Saduse dõma dãbɩllɛ la yelle."
40016012	Tɩ ba yãŋa bãŋɛ tɩ a ka yele ba tɩ ba guuse ba mẽŋa la dãbɩllɛ sɛba tɩ ba tarɩ gaana borborɩ zom na, la de la Farisi dõma, la Saduse dõma zãsŋↄ la tɩ a tↄgrɩ.
40016013	Azezi daan paagɛ la tẽŋa yʋ'ʋrɛ n de Filipi Sezaare, soke a karẽnbiisi la yetɩ: "Nẽrba yetɩ mam n de Nẽrsaala Dayʋa la de la ãne?"
40016014	Tɩ ba lerge yetɩ: "Sɛba yetɩ fõn de la Azã n daan misri nẽrba ko'om pʋam na. Tɩ sɛba yetɩ fõn de la Nawẽnnɛ nõtↄ'ↄsa A'eli. Tɩ basɛba yetɩ fõn de la Nawẽnnɛ nõtↄ'ↄsa Azeremi, bɩɩ Nawẽnnɛ nõtↄ'ↄsrɩba la nẽra ayɩla."
40016015	Tɩ a lebe soke ba yetɩ: "La yãma yetɩ mam de la ãne?"
40016016	Tɩ Asimõ-pɩyɛɛrɩ lerge ẽ yetɩ: "Fõn de la Krisi, Nawẽnnɛ n de vↄm dãana la Dayʋa."
40016017	Tɩ Azezi lebe yele ẽ yetɩ: "Asimõ, Azã dayʋa, fʋ tarɩ zu-yẽlga, se'ere n soe la, la dagɩ nẽrsaala n pa'alɛ fʋ wãna, la de la mam Sↄ Nawẽnnɛ n boe saazuum na.
40016018	Mam yetɩ fʋ tɩ fʋ de la Apɩyɛɛrɩ, a võorɛ de la tãmpı̃a, la tãmpı̃-ẽna zuo tɩ mam wʋn vigle m nẽrba lagsgↄ zẽ'a. La kũm pãŋa kãn tã'agɛ ẽ.
40016019	Mam wʋn bↄ fↄ Nawẽnnɛ so'olʋm kʋlɩnbiɛ. La bõn-sɛka woo tɩ fʋ wʋn lʋ dũnia wã zuo, bõn-ẽŋa wʋn lʋ Nawẽnnɛ yire. La bõn-sɛka woo tɩ fʋ wʋn lorge dũnia wã zuo, bõn-ẽŋa wʋn lorge Nawẽnnɛ yire."
40016020	Azezi yele bɛla dee kã'an a karẽnbiisi la yetɩ, ba da yele nẽra nẽra tɩ ẽŋa de la Krisi.
40016021	Wakat-ẽŋa tɩ Azezi daan pↄsɛ zãsna a karẽnbiisi la yetɩ: "Dẽnɩ tɩ mam sẽŋɛ Zerizalɛm, tɩ tẽŋa la kẽma, la kãabgↄ kẽma nẽŋadõma, la lↄↄ karẽnsãandõma ka nãmsɛ mam halɩ zozo'e, la ba wʋn kʋ mam mɛ. La dabsa atã daarɛ mam wʋn vo'oge."
40016022	Tɩ Apɩyɛɛrɩ tarɩ ẽ yese kẽnkɛrŋa ka yele ẽ yetɩ: "Zuudãana, da le tↄgɛ bɛla, Nawẽnnɛ wʋn gu fo, la kãn ẽŋɛ fʋ bɛla."
40016023	Tɩ Azezi gelge yele Apɩyɛɛrɩ yetɩ: "Lebe mam poorʋm, Asũtãana wã. Fõn boorɩ tɩ fʋ botɩ mam lebe la poorʋm. Fʋ tẽ'esgↄ la dagɩ Nawẽnnɛ tẽ'esgↄ, la de la nẽrsaala tẽ'esgↄ."
40016024	Dee yele a karẽnbiisi la yetɩ: "Nẽra sãn bↄↄra tɩ a dↄla mam, dẽnɩ tɩ a basɛ a mẽŋa n boorɩ se'em, dee sakɛ nãmsgↄ wʋ nẽra n buke a kũm dↄ-puurŋa dↄla mam.
40016025	Se'ere n soe la, nẽr-sɛka woo n boorɩ tɩ a gu a vↄm, a wʋn koŋe ẽ. La nẽr-sɛka woo n sakɛ tɩ a koŋe a vↄm mam ı̃yã, a wʋn yẽ vↄm.
40016026	La nẽra sãn yẽ dũnia wã sɛla woo, dee koŋe vↄm Nawẽnnɛ zẽ'am, a yõorↄ de la bẽm? Sɛla ka boe tɩ nẽra wʋn dɩkɛ teege vↄm.
40016027	Nẽrsaala Dayʋa la wʋn leme wa'am mɛ la a Sↄ Nawẽnnɛ na'am pãŋa, la a malɛkadõma. La wakat-ẽŋa a wʋn yↄ nẽra woo masɛ la a tõonɛ.
40016028	Mam yetɩ ya la sɩra, tɩ nẽr-sɛba n ze kalam wã basɛba kãn ki, sãn dagna tɩ ba wa yẽ la Nẽrsaala Dayʋa la n sẽm, la a na'am."
40017001	Dabsa ayoobɩ n daan tole, tɩ Azezi botɩ Apɩyɛɛrɩ, la Azakɩ, la a yɩbga Azã doose ẽ sẽŋɛ kẽnkɛrŋa ka zom tãn-kãtɛ zuo.
40017002	Tɩ a nẽŋa teege ba nẽŋam, yẽgra wʋ wʋntɛɛŋa la. Tɩ a futo pelge halɩ wʋ peelem na.
40017003	Tɩ Amoyisi la A'eli puke ba zẽ'am tↄgra la Azezi.
40017004	Tɩ Apɩyɛɛrɩ yele Azezi yetɩ: "M Zuudãana, tõma n boe kalam wã, la ãn sõŋa mɛ. Fʋ sãn bↄↄra, mam wʋn tı̃ põnsɩ batã, bↄ fõn ayɩla, bↄ Amoyisi ayɩla, bↄ A'eli ayɩla."
40017005	La ẽn nãn ken bↄna mı̃ tↄgra la, tɩ sawatɛ n yẽgrɩ wa'am wa lile ba. Tɩ kõa ze'ele sawatɛ la pʋam yetɩ: "Ẽna de la mam Dayʋa tɩ mam nõŋɛ la m sũure wuu, a paagɛ la mam yɛm. Selse-ya a yetↄga."
40017006	La a karẽnbiisi la n wõm bɛla la, tɩ dabeem yõkɛ ba zozo'e, tɩ ba lui dɩkɛ nẽnsɩ võglɛ tẽŋa.
40017007	Tɩ Azezi lɛm kalʋm ba yetɩ: "Isge-ya, da zoe-ya dabeem."
40017008	Tɩ ba gorge bɩsɛ, ka le yẽ nẽra, sãn dagna Azezi mã'a.
40017009	La ban daan ze'ele tãŋa la zuo sigra la, Azezi kã'an ba yetɩ: "Da yele-ya nẽra sɛla tɩ ya yẽ wã, sãn dagna tɩ Nẽrsaala Dayʋa la wa ki mɛ dee vo'oge."
40017010	Tɩ a karẽnbiisi la soke ẽ yetɩ: "Wãne tɩ lↄↄ karẽnsãandõma yetɩ, dẽnɩ tɩ A'eli wʋn dẽŋɛ Krisi wa'am?"
40017011	Tɩ Azezi lerge ba yetɩ: "La de la sɩra tɩ A'eli n wʋn dẽŋɛ wa'am wa le malgɛ sɛla woo.
40017012	La mam yetɩ ya mɛ tɩ A'eli põn wa'am mɛ, tɩ ba ka bãŋɛ ẽ, dee ẽŋɛ ẽ ban boorɩ se'em. Ba mẽ wʋn nãmsɛ Nẽrsaala Dayʋa la bɛla."
40017013	Tɩ a karẽnbiisi la yãŋa bãŋɛ tɩ la de la Azã n daan misri nẽrba ko'om pʋam na yelle tɩ a tↄgɛ.
40017014	Ban daan lebe ka paara nẽr-kʋʋŋↄ la zẽ'am na, tɩ bʋraa wa'am wa yigle Azezi nẽŋam,
40017015	yele ẽ yetɩ: "M Zuudãana, zoe m dayʋa ninbãalga, a luti la kinki'ire tɩ la nãmsra ẽ zozo'e. La sãn ẽn girge ẽ, a luti la bugum pʋam, bɩɩ ko'om pʋam.
40017016	Bɛla tɩ mam tarɩ ẽ wa'am fʋ karẽnbiisi la zẽ'am, la ba ka yãŋɛ botɩ a yẽ ı̃mã'asʋm."
40017017	Tɩ Azezi yele ba yetɩ: "Zamãan-ẽna nẽrba, ya ka bↄ'ↄrɩ mam sɩra, la ya ka ɩtɩ sõŋa. Mam wʋn bↄna la yãma, mã'agɛ m mẽŋa halɩ ka paagɛ la wakat-kãna? Tarɩ-ya bia la wa'am."
40017018	La Azezi daan tãsɛ kʋlkã'arga la mɛ, tɩ a yese dee basɛ bia la, tɩ a yẽ ı̃mã'asʋm bilam mẽŋa.
40017019	Tɩ karẽnbiisi la sẽŋɛ Azezi zẽ'am bãma mã'a, ka soke ẽ yetɩ: "Bẽm tɩ tõma ka yãŋɛ dige kʋlkã'arga la tɩ a yese?"
40017020	Tɩ a lerge ba yetɩ: "Yan ka bↄ sɩra zo'oge la ı̃yã. Mam yetɩ ya la sɩra sɩra, tɩ yãma n bↄ mam sɩra la, sãn ãna baa pɩka wʋ sↄ'ↄrↄ biire la, ya tã wʋn yele tãn-ẽna yetɩ: 'Vurge sẽŋɛ ke', la a wʋn ẽŋɛ la bɛla. La sɛla ka boe tɩ ya kãn tã'agɛ ẽŋɛ. ((
40017021	La de la pʋ'ʋsgↄ, la nõorlʋa mã'a tɩ ya wʋn yãŋɛ dige kʋlkã'ar-ẽŋa buuri.))"
40017022	Daarɛ ayɩla tɩ Azezi la a karẽnbiisi la lagɩm bↄna Galile, tɩ a yele ba yetɩ: "Ba wʋn dɩkɛ Nẽrsaala Dayʋa la ẽŋɛ la nẽrba nu'usum,
40017023	tɩ ba kʋ ẽ. La dabsa atã daarɛ a wʋn vo'oge mɛ." Ẽn yele bɛla la, tɩ ba sũure sã'am zozo'e.
40017024	Azezi la a karẽnbiisi la daan paagɛ la Kapɛrnaʋm tẽŋa, tɩ Wẽnde-kãtɛ la lampo-tↄ'ↄsrɩba sẽŋɛ ka soke Apɩyɛɛrɩ yetɩ: "Ya karẽnsãama la yↄↄrɩ Wẽnde-kãtɛ la lampo mɛ bɩɩ?"
40017025	Tɩ a lerge yetɩ: "Ẽe, a yↄↄra." Tɩ Apɩyɛɛrɩ kule yire, tɩ Azezi dẽŋɛ soke ẽ yetɩ: "Asimõ, fõn tẽ'esrɩ tɩ dũnia wã na'adõma to'osrɩ ba lampo la ãndõma zẽ'am? Tẽŋa dõma zẽ'am bɩɩ, sɛba n de sãama la zẽ'am?"
40017026	Tɩ Apɩyɛɛrɩ yetɩ: "Sãama zẽ'am." Tɩ Azezi yele ẽ yetɩ: "Bɛla, tẽŋa la dõma nẽŋa ka boe mı̃.
40017027	La tõma n ka boorɩ tɩ tɩ sã'am ba sũure la ı̃yã, sẽŋɛ ka lobge zũmbãŋa mõgrɛ pʋam, fõn yõkɛ zũn-sɛka yiɛn na, fʋ ya'agɛ a nõorɛ, tɩ fʋ wʋn yẽ lag-kõbrɛ, dɩkɛ sẽŋɛ ka yↄ mam, la fõn ı̃yã."
40018001	Wakat-ẽŋa tɩ karẽnbiisi la daan lɛm Azezi soke ẽ yetɩ: "Ãne n de nẽr-kãtɛ Nawẽnnɛ so'olʋm pʋam?"
40018002	Tɩ Azezi wi bi-pɩka ze'ele ba tẽŋasʋka,
40018003	dee yele ba yetɩ: "Mam yetɩ ya la sɩra sɩra, tɩ ya sãn ka teege yɛm ãna wʋ kↄma la, ya kãn kẽ Nawẽnnɛ so'olʋm pʋam.
40018004	Bɛla, sɛka woo n sike a mẽŋa ãna wʋ bi-pɩka la, a wʋn dɛna nẽr-kãtɛ Nawẽnnɛ so'olʋm pʋam.
40018005	La sɛka n to'oge bi-pɩka n ãn wʋ ẽna, mam yʋ'ʋrɛ ı̃yã, a to'oge la mam mẽŋa.
40018006	La nẽra sãn botɩ kↄm-pɩgsɩ bãna wã n bↄ mam sɩra la ayɩla basɛ Nawẽnnɛ sore, sɩbgrɛ sɛka tɩ a wʋn yẽ la, ba sãn dɩkɛ nẽerɛ kug-kãtɛ lʋ yulse a yugla lobe ẽ basɛ ko-kãtɛ pʋam n sõɩ.
40018007	Toogo boe dũnia zuo, nẽrba n pã'asrɩ nẽrba tɩ ba basrɩ Nawẽnnɛ sore la ı̃yã. Dẽnɩ tɩ pã'asgↄ wa'am, la nẽr-sɛka n pã'asrɩ la wʋn yẽ toogo.
40018008	Fʋ nu'ugo bɩɩ fʋ nã'arɛ sãn yetɩ a botɩ fʋ basɛ Nawẽnnɛ sore, wige ba basɛ. Fʋ sãn tara nu'u-yẽŋↄ bɩɩ nã'a-yẽŋↄ dee kẽ Nawẽnnɛ yire vↄa, n sõɩ fõn tarɩ nu'usi bayi, la nãma bayi, dee tɩ ba lobe fʋ basɛ bugum n ka kı̃ŋri pʋam.
40018009	La fʋ nifo sãn yetɩ a botɩ fʋ basɛ Nawẽnnɛ sore, kɩrgɛ ẽ basɛ. Fʋ sãn tara nin-yẽŋↄ dee kẽ Nawẽnnɛ yire vↄa, n sõɩ fõn tarɩ nini bayi, dee tɩ ba lobe fʋ basɛ bug-tẽŋa."
40018010	Azezi le yele ba yetɩ: "Guuse-ya da pↄ'ↄra kↄm-bãna wã baa ayɩla. Mam yetɩ ya tɩ ba malɛkadõma n boe Nawẽnnɛ yire, boe mam Sↄ Nawẽnnɛ nẽŋam mɛ wakatɛ woo. ((
40018011	Nẽrsaala Dayʋa la wa'am tɩ a fãagɛ la nẽr-sɛba n bↄɩ la.))
40018012	Yãma tẽ'esrɩ la bẽm? Nẽra sãn tara piisi kↄbga, tɩ ayɩla bↄɩ, a kãn basɛ piswɛɩ la awɛɩ la kũnkũnne zuo tɩ ba ↄbra, dee sẽŋɛ ka ɛ ayɩla n bↄɩ la?
40018013	La mam yetɩ ya la sɩra, tɩ a sãn yẽ ẽ, a sũure wʋn ẽŋɛ yẽlʋm mɛ la ayɩla la gãnna piswɛɩ la awɛɩ n ka bↄɩ la.
40018014	Ya Sↄ Nawẽnnɛ mẽ ãn na bɛla, a ka boorɩ tɩ kↄm-pɩgsɩ bãna ayɩla bↄɩ."
40018015	Tɩ Azezi le yetɩ: "Fʋ sↄbia sãn ẽŋɛ be'em, sẽŋɛ ka yẽ ẽ fõn na ẽŋa mã'a, pa'alɛ ẽ a tuure la. A sãn sakɛ fʋ nõorɛ, fʋ to'oge ẽ basɛ.
40018016	La a sãn zagsɛ fʋ nõorɛ la, fʋ doose nẽra ayɩla bɩɩ bayi sẽŋɛ a zẽ'am. Tɩ nẽrba bayi bɩɩ batã dɛna kaset-dõma yelle la mãalgↄ ı̃yã, wʋ Nawẽnnɛ gõŋↄ n yele se'em na.
40018017	La a sãn zagsɛ ka selse ba, fʋ yele wẽndeego la nẽrba. La a sãn zagsɛ ka selse wẽndeego la nẽrba, ya bɩsra ẽ wʋ nẽra n ka dolɩ Nawẽnnɛ, bɩɩ tõon-be'ero dãana.
40018018	La mam yetɩ ya la sɩra sɩra, tɩ bõn-sɛka woo tɩ ya wʋn lʋ dũnia wã zuo, wʋn lʋ Nawẽnnɛ yire. La sɛla tɩ ya wʋn lorge dũnia wã zuo, wʋn lorge Nawẽnnɛ yire.
40018019	Mam ken yɛta ya tɩ nẽrba bayi sãn naagɛ nõorɛ dũnia wã zuo sose mam Sↄ Nawẽnnɛ sɛla, a wʋn ẽŋɛ bↄ ba.
40018020	La nẽrba bayi bɩɩ batã sãn lagsɛ taaba mam yʋ'ʋrɛ ı̃yã, mam boe la ba lɛ mɛ."
40018021	Tɩ Apɩyɛɛrɩ lɛm Azezi soke ẽ yetɩ: "M Zuudãana, mam sↄbia sãn ẽŋɛ mam be'em, nõorɛ wãne tɩ mam wʋn basɛ ẽ taalɛ? Nõorɛ ayopↄɩ bɩɩ?"
40018022	Tɩ Azezi yele ẽ yetɩ: "Mam ka yetɩ nõorɛ ayopↄɩ mã'a, mam yetɩ nõorɛ pisyopↄɩ nõorɛ bʋyopↄɩ.
40018023	La de la bɛla, tɩ Nawẽnnɛ so'olʋm ãna wʋ naba n boorɩ tɩ a tõntõnɩba geele a tõoma pa'alɛ ẽ.
40018024	La ẽn pↄsɛ bↄna mı̃ gɛɛla la, tɩ ba tarɩ nẽra ayɩla n di a sãnnɛ lig-kõba yʋ'ʋrɛ n de talã tʋspia wa'am.
40018025	La a daan ka tarɩ sɛla wʋn yↄ, tɩ a zuudãana la bↄ nõorɛ yetɩ, ba koose ẽ, la a pↄga la a kↄma, la a lↄgrↄ wuu yↄ sãnnɛ na.
40018026	Tɩ tõntõnna la ka dũma tẽŋa a zuudãana la nẽŋam sose ẽ yetɩ, a ẽŋɛ sugri tɩ ẽŋa wʋn yↄ sãnnɛ na wuu.
40018027	Tɩ a zuudãana la zoe a ninbãalga, basɛ sãnnɛ na, dee basɛ ẽ tɩ a fõrgɛ.
40018028	La tõntõn-ẽŋa n yesrɩ la, a tʋ'ʋsɛ la a tõntõn-tadãana n di a sãnnɛ lig-kõba yʋ'ʋrɛ n de deniye kↄbga, yõkɛ ẽ kẽkɛ a kõnkↄa, dee yele ẽ yetɩ: 'Yↄ ma m sãnnɛ na.'
40018029	Tɩ a tõntõn-tadãana la ka dũma tẽŋa a nẽŋam sose ẽ yetɩ, a ẽŋɛ sugri tɩ ẽŋa wʋn yↄ a sãnnɛ na.
40018030	Tɩ a zagsɛ, dee tarɩ ẽ sẽŋɛ ka kẽ'esɛ yʋ'a deem yetɩ, a sãn ka yↄ ẽŋa a sãnnɛ na, a kãn yese.
40018031	La a tõntõn-taaba la n yẽ bɛla la, tɩ ba sũure sã'am zozo'e. Tɩ ba sẽŋɛ ba zuudãana la zẽ'am ka yele ẽ sɛla n ẽŋɛ la wuu.
40018032	Tɩ zuudãana la botɩ ba wi ẽ, tɩ a yele ẽ yetɩ: 'Tõntõn-be'ego wã, sãn-sɛka wuu tɩ fõn di la, mam basɛ mɛ tɩ la ba'asɛ, fõn sose mam na ı̃yã.
40018033	La masɛ nɩ mɛ tɩ fʋ mẽ zoe fʋ tadãana la ninbãalga, wʋ mam n zoe fõn ninbãalga se'em na.'
40018034	La a zuudãana la sũure yı̃ige mɛ, tɩ a basɛ tɩ ba tarɩ ẽ sẽŋɛ ka kẽ'esɛ yʋ'a deem tɩ ba nãmsɛ ẽ halɩ tɩ a yↄ sãnnɛ na wuu.
40018035	Mam Sↄ Nawẽnnɛ mẽ wʋn ẽŋɛ ya la bɛla, ya sãn ka basɛ ya sↄbiisi tõon-be'ero taalɛ la ya sũure wuu."
40019001	Azezi n daan tↄgɛ bɛla kɩ'ɩlɩm na, a yese Galile sẽŋɛ la Zude so'olʋm Zʋrdẽ doone ke bↄba.
40019002	Tɩ nẽr-kʋʋŋↄ zozo'e doose ẽ, tɩ a botɩ ba bã'adõma yẽ ı̃mã'asʋm.
40019003	Tɩ Farisi dõma basɛba wa'am a zẽ'am tɩ ba di a yɛm bɩsɛ, soke ẽ yetɩ: "Sore boe tɩ bʋraa lebse a pↄga n wen ẽŋɛ bõn-sɛka woo mɛ bɩɩ?"
40019004	Tɩ Azezi lerge yetɩ: "Yãma ka karẽŋɛ Nawẽnnɛ gõŋↄ la? Pı̃'iluŋo wakatɛ, Nawẽnnɛ n nãam nẽrsaalba la, a nãam na bʋraa la pↄka.
40019005	Bɛla ı̃yã tɩ a yetɩ, bʋraaga basɛ a sↄ, la a ma, dee lagɩm na a pↄga, tɩ bãma bayi lebge ayɩla.
40019006	Bɛla, ba ka le dɛna nẽrba bayi, ba yãŋa lebge la ayɩla. Bɛla, sɛla tɩ Nawẽnnɛ lagɩm na taaba, nẽrsaala da welge ba."
40019007	Tɩ Farisi dõma la soke ẽ yetɩ: "La bẽm ı̃yã tɩ Amoyisi yʋʋn bↄ nõorɛ yetɩ, bʋraa sãn yetɩ a lebse a pↄga, a bↄ ẽ pↄgdire lebsgo gõŋↄ, dee tarɩ ẽ ka lebse?"
40019008	Tɩ Azezi lerge yetɩ: "La de la ya sũure n kɛ tɩ ya ka sakɛ pa'algↄ la ı̃yã, tɩ Amoyisi yʋʋn sakɛ tɩ ya lebse ya pↄgba. Pı̃'iluŋo wakatɛ, la yʋʋn ka ãn wãna.
40019009	La mam yetɩ ya tɩ, bʋraaga sãn lebse a pↄga tɩ la sãn dagna tɩ a gã la bʋraasɩ, a sãn le di pↄka ayẽma, a ẽŋɛ la be'em wʋ nẽra n gã'arɛ la a tadãana pↄga."
40019010	Tɩ a karẽnbiisi la yele ẽ yetɩ: "Bʋraaga la a pↄga yelle sãn dɛna bɛla, bʋraaga sãn ka di pↄka n sõɩ."
40019011	Tɩ a yele ba yetɩ: "La dagɩ nẽrba wuu n wʋn yãŋɛ to'oge yetↄg-ẽna, sãn dagna sɛba tɩ Nawẽnnɛ sõŋɛ ba tɩ ba to'oge.
40019012	Nẽrba basɛba n boe tɩ ba dↄgɛ ba tɩ ba ãna wʋ ba fↄ ba mɛ na, ka dita pↄgsɩ. Tɩ nẽrba mẽ fↄ bʋraasɩ basɛba. Tɩ Nawẽnnɛ so'olʋm ı̃yã, tɩ sɛba mẽ ka dita pↄgsɩ. Sɛka n tã wʋn yãŋɛ to'oge yetↄg-ẽna, a to'oge."
40019013	Tɩ nẽrba tarɩ kↄm-pɩgsɩ wa'am Azezi zẽ'am tɩ a dɩkɛ nu'usi paglɛ ba zuto pʋ'ʋsɛ Nawẽnnɛ bↄ ba. Tɩ a karẽnbiisi la zɛbɛ nẽrba la.
40019014	Tɩ Azezi yele yetɩ: "Basɛ-ya kↄm-pɩgsɩ la tɩ ba wa'am mam zẽ'am, da gu'ura-ya ba. Se'ere n soe la, Nawẽnnɛ so'olʋm de la nẽr-sɛba n ãn wʋ kↄma wã bõnↄ."
40019015	La a dɩkɛ la a nu'usi paglɛ ba zuto pʋ'ʋsɛ Nawẽnnɛ bↄ ba, dee fõrgɛ.
40019016	Tɩ bʋraaga wa'am Azezi zẽ'am wa soke ẽ yetɩ: "Karẽnsãama, mam wʋn tõm na tõon-sõŋↄ kãna yẽ vↄm n ka ba'asrɩ?"
40019017	Tɩ a lerge ẽ yetɩ: "Bẽm tɩ fʋ sↄkra ma sɛla n ãn sõŋa yelle? Nawẽnnɛ mã'a n ãn sõŋa. Fʋ sãn bↄↄra tɩ fʋ yẽ vↄm n ka ba'asrɩ, fʋ sakɛ Nawẽnnɛ n bↄ a nõorɛ se'em na."
40019018	Tɩ a soke yetɩ: "Nawẽnnɛ nõorɛ yetↄg-bãna?" Tɩ Azezi lerge ẽ yetɩ: "Da kʋ nẽra, da gã'arɛ la fʋ tadãana pↄga, da zũ, da tↄgɛ põmpↄrŋↄ kaseto,
40019019	nanna fʋ sↄ, la fʋ ma, la fʋ nõŋɛ fʋ tadãana wʋ fʋ mẽŋa."
40019020	Tɩ budib-polle la yele ẽ yetɩ: "Mam põn sakra bõn-bãna wuu mɛ, bẽm n deege?"
40019021	Tɩ Azezi yele ẽ yetɩ: "Fʋ sãn bↄↄra tɩ fʋ masɛ sɛla woo pʋam, sẽŋɛ ka koose fõn tarɩ sɛla la wuu dɩkɛ bↄ nasdõma, tɩ fʋ wʋn yẽ bõntarsõm Nawẽnnɛ yire, dee wa'am wa dↄla mam."
40019022	Budib-polle la n wõm bɛla la, a fõrgɛ mɛ la sũ-sã'aŋↄ, se'ere n soe la, a tarɩ la bõntarsõm zo'oge.
40019023	Tɩ Azezi yele a karẽnbiisi la yetɩ: "Mam yetɩ ya la sɩra sɩra, tɩ la tↄ mɛ bↄ bõntarsa tɩ a kẽ Nawẽnnɛ so'olʋm pʋam.
40019024	La mam le yɛta ya tɩ, la de la nãana tɩ yʋgnɛ doose fupı̃im yoko pʋam yese, gãnna bõntarsa n wʋn kẽ Nawẽnnɛ so'olʋm pʋam."
40019025	La a karẽnbiisi la n wõm bɛla la, tɩ la di'ige ba halɩ zozo'e, tɩ ba yetɩ: "La sãn dɛna bɛla, ãne n wʋn tã'agɛ yẽ fãarɛ?"
40019026	Tɩ Azezi bɩsra ba, dee yetɩ: "Nẽrsaala ka tã wʋn ẽŋɛ bõn-ẽna, la Nawẽnnɛ tã sɛla woo ɩta mɛ."
40019027	Tɩ Apɩyɛɛrɩ yele Azezi yetɩ: "Tõma basɛ sɛla woo mɛ, dee dↄla fõn. Bẽm tɩ tõma wʋn yẽ?"
40019028	Tɩ Azezi yele ba yetɩ: "Mam yetɩ ya la sɩra sɩra, tɩ wakat-sɛka tɩ sɛla woo wʋn lebge paalsɩ la, Nẽrsaala Dayʋa la n wʋn zı̃'ire a na'am bı̃mbı̃nne zuo la, yãma sɛba n dolɩ mam na mẽ wʋn zı̃'ire na'am bı̃mbı̃na pia la ayi zuto, di Ɩsrayɛlɩ buuri pia la ayi la sarɩya.
40019029	La sɛba wuu n basɛ ba yiɛ, bɩɩ ba kẽendõma, la ba yɩbsɩ, bɩɩ ba sↄdõma, bɩɩ ba madõma, bɩɩ ba kↄma, bɩɩ ba vatↄ mam yʋ'ʋrɛ ı̃yã, ba wʋn to'oge bãma n basɛ sɛla la nõorɛ kↄbga, dee yẽ vↄm n ka ba'asrɩ.
40019030	La nẽŋam dõma zozo'e wʋn lebge poorʋm dõma, tɩ poorʋm dõma zozo'e lebge nẽŋam dõma."
40020001	Azezi le yetɩ: "Nawẽnnɛ so'olʋm ãn wʋ yidãana n yese bulika yʋ'ʋŋↄ yʋ'ʋŋↄ, sẽŋɛ ka dɩkɛ tõntõnɩba tɩ ba tõm a va'am.
40020002	La a tↄgɛ kʋ la tõntõnɩba la tɩ ẽŋa wʋn yↄ ba lag-kõbrɛ ayɩla daarɛ pʋam, dee tõm ba a va'am na tɩ ba ka tõm.
40020003	Tɩ wʋntɛɛŋa bɩ fẽe, tɩ a le yese yẽ nẽrba basɛba n ze da'am ka tõnna,
40020004	tɩ a yele ba yetɩ: 'Ya mẽ sẽŋɛ mam va'am na ka tõm, tɩ mam wʋn yↄ ya lan masɛ se'em.'
40020005	Tɩ ba isge sẽŋɛ va'am na. Tɩ a le yese wʋntɛɛŋa zuu-tẽŋasʋka, la wẽngɛlŋa le ẽŋɛ bɛla.
40020006	Tɩ a le yese wẽnnɛ n we'esɩ lua, le yẽ nẽrba basɛba n ze, tɩ a soke ba yetɩ: 'Bẽm ı̃yã tɩ yãma zɛ kalam daarɛ la wuu pʋam ka ɩta sɛla sɛla?'
40020007	Tɩ ba lerge yetɩ: 'Nẽra nẽra ka dɩkɛ tõma tõoma.' Tɩ a yele ba yetɩ: 'Ya mẽ sẽŋɛ m va'am na ka tõm.'
40020008	Tɩ wẽnnɛ kẽ, tɩ va'am na dãana yele sɛka n bɩsrɩ a tõoma la yelle yetɩ: 'Wi tõntõnɩba la tɩ ba wa'am tɩ fʋ yↄ ba. Dẽŋɛ yↄ sɛba n sẽŋɛ poorʋm na ka paagɛ sɛba n dẽŋɛ sẽŋɛ la.'
40020009	Tɩ sɛba n sẽŋɛ wẽnnɛ n we'esɩ lua la wuu to'ose lag-kõbrɛ ayɩla ayɩla.
40020010	Tɩ sɛba n dẽŋɛ sẽŋɛ la tẽ'esra tɩ bãma wʋn to'ose gãnna sɛba n wa'am poorʋm na. La ba wuu to'ose la lag-kõbrɛ ayɩla ayɩla wʋ sɛba n sẽŋɛ poorʋm na n to'ose se'em na.
40020011	La sɛba n dẽŋɛ sẽŋɛ la n to'ose lag-kõbrɛ ayɩla ayɩla la, ba yõnnɩ yidãana la mɛ,
40020012	yetɩ: 'Sɛba n wa'am poorʋm na tõm na karf-ayɩla mã'a, la fõn basɛ tɩ ba to'ose zõna la tõma sɛba n tõm halɩ daarɛ la wuu pʋam nãmsɛ la wʋntɛɛŋa la.'
40020013	Tɩ a lebe yele ba nẽra ayɩla yetɩ: 'M sɩrɛ, mam ka ẽŋɛ fʋ sɛla n ka masɛ. Tɩ tↄgɛ kʋ, tɩ fʋ sakɛ tɩ fõn wʋn to'oge la lag-kõbrɛ ayɩla.
40020014	To'oge fʋ yↄↄrↄ sẽŋɛ fõrgɛ. La de la mam n boorɩ tɩ m yↄ sɛba n wa'am poorʋm na zõna la fõn.
40020015	Mam ka tarɩ nõorɛ tɩ m dɩkɛ m bõnↄ ẽŋɛ sɛla tɩ mam boorɩ? Bɩɩ mam n ẽŋɛ sõŋa la ı̃yã tɩ fõn ɩta sũure?'
40020016	Bɛla, nẽŋam dõma wʋn lebge poorʋm dõma, tɩ poorʋm dõma lebge nẽŋam dõma."
40020017	Azezi daan we'esɩ la Zerizalɛm welge a karẽnbiisi pia la ayi la mã'a, yele ba yetɩ:
40020018	"Ya yẽ ya, tɩ we'esɩ la Zerizalɛm, bilam ba wʋn dɩkɛ Nẽrsaala Dayʋa la mɛ ka ẽŋɛ kãabgↄ kẽma nẽŋadõma, la lↄↄ karẽnsãandõma nu'usum, tɩ ba wʋn tↄgɛ a yelle kʋ yetɩ, a masɛ la kũm.
40020019	La ba wʋn dɩkɛ ẽ ẽŋɛ la bu-zãŋsɩ nu'usum, tɩ ba la ẽ, wẽ ẽ na ka'asa, dee ka ẽ dↄ-puurŋa zuo kʋ. La dabsa atã daarɛ a wʋn vo'oge."
40020020	Tɩ Azebede pↄga daan doose la a dayↄↄsɩ paagɛ Azezi zẽ'am ka dũma tẽŋa a nẽŋam tɩ a sose ẽ tɩ a ẽŋɛ sɛla bↄ ẽ.
40020021	Tɩ Azezi soke ẽ yetɩ: "Fõn boorɩ tɩ m ẽŋɛ la bẽm bↄ fↄ?" Tɩ pↄka la lerge yetɩ: "Bↄ nõorɛ tɩ fʋ sãn wa dita fʋ na'am na, tɩ m dayↄↄsɩ bayi wã ayɩla zı̃'ire fʋ zʋʋgↄ, tɩ ayɩla zı̃'ire fʋ gↄbga."
40020022	Tɩ Azezi lerge ba yetɩ: "Ya ka mi yãma n sosrɩ sɛla. Ya wʋn tã'agɛ nãmsɛ nãmsgↄ sɛka tɩ mam wʋn nãmsɛ wã?" Tɩ ba yetɩ: "Tɩ wʋn tã'agɛ ẽŋɛ bɛla."
40020023	Tɩ Azezi yele ba yetɩ: "Ya wʋn sɩrɩ nãmsɛ nãmsgↄ sɛka tɩ mam wʋn nãmsɛ la. La, la dagɩ mam n wʋn looge sɛka n wʋn zı̃'ire mam zʋʋgↄ bɩɩ mam gↄbga. Mam Sↄ Nawẽnnɛ mãasʋm zẽ'e-bãma tɩ a bↄ la nẽr-sɛba tɩ a yetɩ a bↄ la."
40020024	La karẽnbiisi pia la n wõm bɛla la, ba sũure n isge la ba tadãandõma bayi la.
40020025	Tɩ Azezi wi ba wuu yetɩ: "Ya mi tɩ dũnia wã na'adõma soe ba nẽrba la pãŋa, dee tɩ kɛ'ɛndõma pẽrgra nẽrba tɩ ba ɩta bãma n boorɩ se'em.
40020026	La yãma pʋam, la kãn dɛna bɛla. Nẽr-sɛka n boorɩ tɩ a lebge nẽr-keko ya pʋam, la masɛ mɛ tɩ a dɛna ya tõntõnna.
40020027	La nẽr-sɛka n mẽ boorɩ tɩ a dɛna nẽŋadãana ya pʋam, la masɛ mɛ tɩ a dɛna ya yamŋa wʋ Nẽrsaala Dayʋa la.
40020028	Nẽrsaala Dayʋa la ka wa'am tɩ nẽrba tõm bↄ ẽ, a wa'am tɩ a tõm mɛ bↄ, dee dɩkɛ a vↄm bↄ tɩ nẽrba zozo'e yẽ fãarɛ."
40020029	Azezi daan ze'ele la Zeriko tẽŋa pʋam yɛsra, tɩ nẽr-kʋʋŋↄ zozo'e dↄla ẽ.
40020030	Tɩ fↄↄsɩ bayi zẽa sore nõorʋm wõm tɩ Azezi n tollɩ, tɩ ba tı̃i tↄgra yetɩ: "Zuudãana, Adavidi yɩɩŋa, zoe tɩ ninbãalga."
40020031	Tɩ nẽr-kʋʋŋↄ la tãsɛ ba yetɩ, ba sı̃na. Tɩ ba malɩn tı̃i tↄgra gãnna bɛla yetɩ: "Zuudãana, Adavidi yɩɩŋa, zoe tɩ ninbãalga."
40020032	Tɩ Azezi ze'ele dee wi ba, soke ba yetɩ: "Yãma boorɩ tɩ m ẽŋɛ la bẽm bↄ ya?"
40020033	Tɩ ba lerge yetɩ: "Zuudãana, tõma boorɩ la tɩ nini yẽta."
40020034	Tɩ Azezi zoe ba ninbãalga, kalʋm ba nini, tɩ ba nini na yẽta bilam mẽŋa, tɩ ba dↄla ẽ.
40021001	Azezi la a karẽnbiisi la daan sẽŋɛ ka lɛm na Zerizalɛm, paagɛ tẽŋa yʋ'ʋrɛ n de Betɩfaazɩ, Oliivi tãŋa sɩa. Tɩ Azezi tõm a karẽnbiisi bayi
40021002	yele ba yetɩ: "Sẽŋɛ-ya tẽŋa la n boe ya nẽŋa la pʋam, tɩ ya wʋn yẽ bõŋ-yã'aŋa n lʋ zɛ la a biire, lorge-ya ẽ tarɩ ba wa'am wa bↄ ma.
40021003	Nẽra sãn yele ya se'ere, ya yele ẽ yetɩ: 'Zuudãana la n boorɩ ba', tɩ a wʋn basɛ tɩ ya tarɩ ẽ wa'am tↄtↄ."
40021004	La ẽŋɛ la bɛla tɩ Nawẽnnɛ nõtↄ'ↄsa la n yʋʋn tↄgɛ se'em na ẽŋɛ.
40021005	A yʋʋn yetɩ: "Yele-ya Siyõ tẽŋa nẽrba yetɩ: 'Ya naba la n wãna n sẽm. A sike a mẽŋa bã la bõŋa, la a biire sẽna.' "
40021006	Tɩ karẽnbiisi la sẽŋɛ ka ẽŋɛ Azezi n yele ba se'em na,
40021007	tarɩ bõŋ-yã'aŋa la a biire wa'am, wa dɩkɛ ba futo paglɛ ba zuto tɩ Azezi bã.
40021008	Tɩ nẽr-kʋʋŋↄ zozo'e yɛrgɛ ba futo sore zuo, tɩ sɛba kↄ tɩɩsɩ võorↄ yɛrgɛ sore zuo.
40021009	Tɩ nẽr-sɛba n daan boe a nẽŋa, la sɛba n boe a poorʋm na wuu tı̃i tↄgra yetɩ: "Ozaana, naba Adavidi yɩɩŋa. Pẽgɛ-ya nẽr-sɛka n sẽm na Zuudãana Nawẽnnɛ yʋ'ʋrɛ la. Ozaana! Nã'asɛ-ya Nawẽnnɛ n boe saazuum."
40021010	Ban daan sẽnnɩ kẽ'era Zerizalɛm na, tẽŋa la wuu dãm mɛ, tɩ ba sↄkra taaba yetɩ: "Ãne n de ẽna?"
40021011	Tɩ nẽr-kʋʋŋↄ la lerge ba yetɩ: "La de la Nawẽnnɛ nõtↄ'ↄsa Azezi n ze'ele Nazarɛtɩ n boe Galile so'olʋm na."
40021012	Azezi daan kẽ la Wẽnde-kãtɛ la zẽnzakam digra sɛba wuu n koosrɩ, la sɛba n da'arɩ la, tɩ ba yɛsra, dee zã'agɛ sɛba n teerɩ ligri taablɩdõma, la sɛba n koosrɩ na'adawɛma kʋgsɩ lʋbɛ.
40021013	Dee yele ba yetɩ: "La gʋlsɛ Nawẽnnɛ gõŋↄ pʋam tɩ Nawẽnnɛ yetɩ: 'Ba wʋn wi'ira mam deego la tɩ pʋ'ʋsgↄ deego.' La yãma dɩkɛ ẽ ẽŋɛ la nayigba lagsgↄ zẽ'a."
40021014	Tɩ fↄↄsɩ, la wↄbsɩ wa'am a zẽ'am Wẽnde-kãtʋm na, tɩ a botɩ ba yẽ ı̃mã'asʋm.
40021015	La kãabgↄ kẽma nẽŋadõma, la lↄↄ karẽnsãandõma n yẽ tõon-yãlma la tɩ Azezi tõnnɩ, la kↄma n malɩn tı̃i tↄgra Wẽnde-kãtʋm na yɛta tɩ: "Ozaana! Pẽgɛ-ya naba Adavidi yɩɩŋa" la, ba sũure n daan yı̃ige.
40021016	Tɩ ba yele Azezi yetɩ: "Fõn wõm ban yetɩ se'em na?" Tɩ a lerge yetɩ: "Ẽe, mam wõm ya. Yãma nãn ka karẽŋɛ Nawẽnnɛ gõŋↄ la yetↄg-ẽna n yetɩ: 'Fõn botɩ kↄma, la bilɛɛsɩ n nã'asra fõn.' "
40021017	La Azezi basɛ ba bilam, dee sẽŋɛ la Betani ka gã'arɛ.
40021018	Beere n daan wiige bulika, tɩ Azezi lɛbra Zerizalɛm, tɩ a kↄm dõnna.
40021019	Tɩ a yẽ kẽnkãŋa n ze sore nõorʋm, sẽŋɛ tɩ a ka bɩsɛ, la a paagɛ yẽ la võorↄ mã'a. Tɩ a yele kẽnkãŋa la yetɩ: "Fʋ kãn le malɩn wↄm biɛ." La bilam mẽŋa tɩ kẽnkãŋa la kʋɩ.
40021020	La a karẽnbiisi la n yẽ bɛla la, la di'ige ba mɛ, tɩ ba yetɩ: "La ẽŋɛ la wãne tɩ kẽnkãŋa wã darɛ kʋɩ wãna?"
40021021	Tɩ Azezi lerge ba yetɩ: "Mam yetɩ ya la asɩra, tɩ ya sãn bↄ Nawẽnnɛ sɩra dee ka sẽ'ena, ya mẽ wʋn tã'agɛ ẽŋɛ wʋ mam n ẽŋɛ tɩ-ẽna se'em wã, la, la dagɩ bɛla mã'a, ya wʋn tã'agɛ yele tãn-ẽna yetɩ: 'Võogɛ ka lui mõgrɛ pʋam', la a wʋn ẽŋɛ bɛla.
40021022	La ya sãn sose Nawẽnnɛ sɛla dee bↄ ẽ sɩra, ya wʋn to'oge."
40021023	Azezi daan kẽ la Wẽnde-kãtʋm na zãsna nẽrba, tɩ kãabgↄ kẽma nẽŋadõma, la tẽŋa la kẽma wa'am wa soke ẽ yetɩ: "Fõn yẽ nõorɛ la bɛ ɩta bõn-bãna? La ãne n bↄ fõn nõorɛ tɩ fõn ɩta?"
40021024	Tɩ Azezi lerge ba yetɩ: "Mam wʋn soke ya sokre ayɩla, tɩ ya sãn lerge mam, mam mẽ wʋn yele ya nõor-sɛka tɩ mam tarɩ ɩta bõn-bãna.
40021025	Yele-ya ma, Azã n daan misri nẽrba ko'om pʋam na, la de la Nawẽnnɛ n tõm ẽ bɩɩ, la de la nẽrsaalba?" Tɩ ba bãm na taaba yetɩ: "Tɩ sãn yetɩ la de la Nawẽnnɛ n tõm ẽ, a wʋn yetɩ, bẽm ı̃yã tɩ tõma ka sakɛ ẽ?
40021026	Tɩ mẽ ka tã wʋn yetɩ, la de la nẽrsaalba n tõm ẽ, dẽnɩ tɩ zↄta nẽrba la, se'ere n soe la, ba wuu sakɛ tɩ Azã de la Nawẽnnɛ nõtↄ'ↄsa."
40021027	Tɩ ba koŋe lerge ẽ yetɩ: "Tõma ka mi." Tɩ a mẽ yele ba yetɩ: "Mam mẽ kãn yele ya mam n yẽ nõorɛ zẽ'e-sɛka ɩta bõn-bãna."
40021028	Azezi daan le yele ba yetɩ: "Pa'alɛ-ya ma yãma n tẽ'esrɩ se'em: Bʋraa n daan boe tarɩ a dayↄↄsɩ bayi, yele pↄspↄsɩ dãana la yetɩ: 'M dayʋa, sẽŋɛ ka tõm m va'am na zı̃na.'
40021029	Tɩ a dayʋa la lerge ẽ yetɩ: 'Mam kãn sẽŋɛ.' Tɩ la ẽŋɛ fẽe, tɩ a teege yɛm sẽŋɛ.
40021030	Tɩ a sẽŋɛ a dayʋa bʋyi dãana la zẽ'am ka yele ẽŋa mẽ yetɩ, a sẽŋɛ ka tõm a va'am na. Tɩ a yele ẽ yetɩ: 'M sↄ, mam wʋn sẽŋɛ.' La a yele bɛla dee ka sẽŋɛ.
40021031	Bãma bayi, ãne n ẽŋɛ a sↄ la n boorɩ se'em na?" Tɩ ba lerge yetɩ: "Pↄspↄsɩ dãana la." Tɩ Azezi yele ba yetɩ: "Mam yetɩ ya la sɩra sɩra, tɩ lampo-tↄ'ↄsrɩba, la pↄg-yalsɩ dõma wʋn dẽŋɛ ya nẽŋa kẽ Nawẽnnɛ so'olʋm pʋam.
40021032	Se'ere n soe la, Azã wa'am wa pa'alɛ ya la sore tɩ ya wʋn doose masɛ Nawẽnnɛ zẽ'am, la ya ka bↄ ẽ sɩra. La lampo-tↄ'ↄsrɩba, la pↄg-yalsɩ dõma n bↄ ẽ sɩra. La baa yãma n yẽ bɛla la, ya ken ka teege yɛm bↄ ẽ sɩra."
40021033	Azezi daan le yele ba yetɩ: "Selse-ya makrɛ ayɩla. Yidãana ayɩla n daan kↄ a va'am sele tɩɩsɩ yʋ'ʋrɛ n de viinye, mẽ lalga kaagɛ ẽ, tũ boko tɩ ba wẽkra viinye la biɛ, dee mẽ de-woko tɩ ba zↄnna bɩsra a va'am na, yãŋa dɩkɛ nẽrba tɩ ba bɩsra va'am na, dee sẽŋɛ sore.
40021034	Tɩ viinye la biɛ go'osgo wakatɛ paagɛ, tɩ a tõm a tõntõnɩba tɩ ba sẽŋɛ sɛba n bɩsrɩ va'am na zẽ'am, ka to'oge a viinye la biɛ wa bↄ ẽ.
40021035	Tɩ sɛba n bɩsrɩ va'am na yõgɛ tõntõnɩba la wẽ ayɩla, kʋ ayɩla, dee lobe ayẽma la kuga kʋ.
40021036	Tɩ a le tõm tõntõnɩba basɛba n zo'oge gãnna pↄspↄsɩ dõma la. Tɩ ba le ẽŋɛ bãma mẽ bɛla.
40021037	Tɩ a yãŋa tõm a mẽŋa dayʋa sɛba n bɩsrɩ va'am na zẽ'am, dee tẽ'esra yetɩ: 'Ẽna n de mam mẽŋa dayʋa la, ba wʋn nan ẽ.'
40021038	La sɛba n bɩsrɩ va'am na n yẽ ẽ na, ba yele taaba yetɩ: 'Ẽna n wʋn wa sↄↄgɛ sↄna a sↄ bõntarsõm na. Basɛ-ya tɩ tɩ kʋ ẽ, dee tɩ bõntarsõm na lebge tõma bõnↄ.'
40021039	Tɩ ba yõkɛ ẽ ve'ege yese va'am na kẽnkɛrŋa ka kʋ ẽ.
40021040	Bɛla, va'am na dãana sãn wa'am, a wʋn ẽŋɛ sɛba n bɩsrɩ va'am na la wãne?"
40021041	Tɩ ba lerge yetɩ: "A wʋn nãmsɛ nẽr-bɛ'ɛsɩ bãna mɛ halɩ kʋ ba, dee dɩkɛ va'am na bↄ nẽr-sɛba n wʋn bↄ ẽ a viinye la biɛ ba go'osgo wakatɛ, tɩ ba bɩsra."
40021042	Tɩ Azezi yele ba yetɩ: "Yãma nãn ka karẽŋɛ Nawẽnnɛ gõŋↄ la n yetɩ: 'Kug-sɛka tɩ tõnmẽtba zagsɛ la n lebge kugre n botɩ deego la tara pãŋa. La de la Zuudãana Nawẽnnɛ n ẽŋɛ bõn-ẽna, tɩ la dɛna yel-di'iŋa bↄ tõma.'
40021043	Bɛla, mam yetɩ ya tɩ Nawẽnnɛ wʋn to'oge a so'olʋm ya zẽ'am dɩkɛ bↄ buur-sɛba n wʋn tõm Nawẽnnɛ so'olʋm tõoma. ((
40021044	La kug-sɛka tɩ tõnmẽtba zagsɛ la, nẽr-sɛka woo n lui kug-ẽŋa zuo, a wʋn kↄ kↄ mɛ. La kugre la sãn lui sɛka zuo, a wʋn mẽrgɛ ẽ.))"
40021045	La kãabgↄ kẽma nẽŋadõma, la Farisi dõma n wõm makrɛ la, ba bãŋɛ tɩ a tↄgrɩ la bãma yelle.
40021046	Tɩ ba bↄↄra tɩ ba yõkɛ ẽ, dee zↄta nẽrba la, se'ere n soe la, ba sakɛ tɩ Azezi de la Nawẽnnɛ nõtↄ'ↄsa.
40022001	Azezi daan le makɛ la makrɛ yele ba yetɩ:
40022002	"Nawẽnnɛ so'olʋm ãn wʋ naba n ẽŋɛ a dayʋa pↄgdire kibsa,
40022003	tõm a tõntõnɩba yetɩ, ba sẽŋɛ ka wi nẽr-sɛba tɩ ẽŋa daan wi la. Tɩ nẽrba la ka bↄↄra tɩ ba wa'am.
40022004	Tɩ a le tõm tõntõnɩba basɛba yetɩ: 'Sẽŋɛ-ya ka yele sɛba tɩ mam daan wi la yetɩ, mam mãasʋm sɛla woo mɛ, mam kʋ la lↄlsɩ, la dũnsi n nõbɛ, mãasʋm sɛla woo ze'ele, ba wa'am kibsa la.'
40022005	Tɩ ba sẽŋɛ ka wi ba, tɩ ba zagsɛ, dee sẽŋɛ ba sẽnnɛ. Tɩ ayɩla sẽŋɛ a va'am, tɩ ayẽma sẽŋɛ a koosgo zẽ'am.
40022006	Tɩ basɛba la yõgɛ tõntõnɩba la nãmsɛ ba dee kʋ ba.
40022007	Tɩ naba la sũure yı̃ige, tɩ a tõm a zɛbzɛbrɩba tɩ ba sẽŋɛ ka kʋ nẽr-kʋʋrba la, dee yõ ba tẽŋa la.
40022008	La a yele a tõntõnɩba la yetɩ: 'Kibsa la sɛla woo mãasʋm ba'asɛ mɛ, la mam n daan wi sɛba la ka masɛ tɩ ba di kibsa la.
40022009	Bɛla, sẽŋɛ-ya sorↄ-puursi zuto ka wi nẽr-sɛba wuu tɩ ya wʋn yẽ tɩ ba wa'am pↄgdire kibsa la zẽ'am.'
40022010	Tɩ tõntõnɩba la sẽŋɛ sorↄ-puursi zuto ka wi nẽr-sɛba wuu tɩ ba yẽ, nẽr-sõma la nẽr-bɛ'ɛsɩ. Tɩ nẽrba wa'am wa pɩrɛ kibsa la zẽ'am.
40022011	Tɩ naba la sẽŋɛ tɩ a bɩsɛ nẽrba la, yẽ tɩ nẽra n boe mı̃ ka yɛ pↄgdire kibsa la fuugo.
40022012	Tɩ a yele ẽ yetɩ: 'M sɩrɛ, la ẽŋɛ la wãne tɩ fõn wa'am kibsa la, dee ka yɛ a fuugo?' Tɩ a ka yãŋɛ lerge se'ere.
40022013	Tɩ naba la yele a tõntõnɩba yetɩ, ba lʋ a nu'usi, la a nãma lobe ẽ basɛ yẽŋa lika pʋam. Bilam tɩ nẽrba wʋn ka kɛlla, dee dɩkɛ ba nu'usi gɩ nõorʋm.
40022014	La de la nẽrba pãɩ tɩ ba wi, la fẽe tɩ ba tũ'use."
40022015	Tɩ Farisi dõma sẽŋɛ ka bãm bãma n wʋn ẽŋɛ se'em botɩ Azezi tↄgɛ tuuge tɩ ba yẽ sore yõkɛ ẽ.
40022016	Bɛla tɩ ba daan tõm ba karẽnbiisi, la naba A'erↄdɩ nẽrba tɩ ba sẽŋɛ Azezi zẽ'am ka yele ẽ yetɩ: "Karẽnsãama, tõma mi tɩ fõn de la sɩra dãana, dee zãsna nẽrba Nawẽnnɛ sore yɛla la sɩra. Fõn ka fablɩ nẽrba n tↄgrɩ fõn yelle se'em na, la fõn ka tũ'usri nẽrba.
40022017	Yele to fõn tẽ'esrɩ se'em. Sore boe tɩ tɩ yↄ lampo bↄ Rom na-keko bɩɩ, sore ka boe?"
40022018	Tɩ Azezi bãŋɛ ba pʋtẽ'e-be'ero la, yele ba yetɩ: "Pʋlibsum dõma wã, bẽm tɩ ya bẽta mam?
40022019	Pa'alɛ-ya ma lag-sɛka tɩ ba tarɩ yↄↄra lampo la." Tɩ ba dɩkɛ lag-kõbrɛ pa'alɛ ẽ.
40022020	Tɩ a soke ba yetɩ: "Ãne yinyisŋa, la ãne yʋ'ʋrɛ n gʋlsɛ a zuo?"
40022021	Tɩ ba lerge yetɩ: "La de la Rom na-keko la." Tɩ Azezi yele ba yetɩ: "La sãn dɛna bɛla, bↄ-ya na-keko la ẽŋa n soe bõn-sɛka, dee bↄ Nawẽnnɛ ẽn soe bõn-sɛka."
40022022	Ban wõm bɛla la, tɩ la di'ige ba, tɩ ba basɛ ẽ dee fõrgɛ.
40022023	Daar-ẽŋa tɩ Saduse dõma n yetɩ nẽra sãn ki a kãn vo'oge la, bãma nẽrba basɛba n wa'am Azezi zẽ'am wa soke ẽ yetɩ:
40022024	"Karẽnsãama, Amoyisi daan gʋlsɛ yetɩ, bʋraaga sãn ki dee ka tara bia, a sↄbia di pↄkõorɛ la dↄgɛ kↄma bↄ sɛka n ki la.
40022025	Bʋraasɩ bayopↄɩ n daan boe tõma pʋam dɛna sↄbiisi, tɩ pↄspↄsɩ dãana la di pↄka ki dee ka dↄgɛ bia.
40022026	Tɩ bʋyi dãana la di pↄkõorɛ la mẽ ki dee ka dↄgɛ bia. Tɩ bʋtã dãana la mẽ ẽŋɛ bɛla, la bãma bayopↄɩ la wuu ẽŋɛ la bɛla.
40022027	Tɩ pↄka la mẽ yãŋa ki.
40022028	Bɛla, ba sãn wa vo'oge kũm vo'ore daarɛ, bãma bayopↄɩ la pʋam, ãne n wʋn sↄna pↄka la, bãma wuu n lagɩm di ẽ na?"
40022029	Tɩ Azezi lerge ba yetɩ: "Ya tuuge mɛ, yãma n ka mi Nawẽnnɛ gõŋↄ n yele se'em võorɛ, la Nawẽnnɛ pãŋa n ãn se'em na ı̃yã.
40022030	Kũm vo'ore daarɛ, bʋraasɩ ka diti pↄgsɩ, la pↄgsɩ mẽ ka ellɩ sɩrba. Ba wʋn ãna wʋ malɛkadõma n boe Nawẽnnɛ yire la.
40022031	La sãn dɛna kũm vo'ore yelle, yãma nãn ka karẽŋɛ Nawẽnnɛ n yele ya a gõŋↄ la pʋam se'em yetɩ:
40022032	'Mam de la Abraham, la A'izakɩ, la Azakↄbɩ Nawẽnnɛ' na? La pa'alɛ tɩ bãma wuu vↄa mɛ Nawẽnnɛ zẽ'am. Se'ere n soe la, Nawẽnnɛ dagɩ sɛba n ki Nawẽnnɛ, a de la nẽr-sɛba n vↄa Nawẽnnɛ."
40022033	Nẽr-kʋʋŋↄ la n daan wõm a zãsŋↄ la, la di'ige ba mɛ.
40022034	Farisi dõma n daan wõm tɩ Azezi lerge Saduse dõma, tɩ ba ka le tã'agɛ ya'agɛ nõorɛ la, tɩ ba lagsɛ a zẽ'am.
40022035	Tɩ ba nẽra ayɩla n de lↄↄ karẽnsãama bↄↄra tɩ a di a yɛm bɩsɛ, soke ẽ yetɩ:
40022036	"Karẽnsãama, Nawẽnnɛ n bↄ nõorɛ tɩ ba ɩta se'em na, bõn-kãna n gãnnɩ wuu?"
40022037	Tɩ a lerge ẽ yetɩ: " 'Nõŋɛ fʋ Zuudãana Nawẽnnɛ la fʋ sũure wuu, la fʋ sɩa wuu, la fʋ yɛm wuu.'
40022038	Ẽna n de Nawẽnnɛ nõorɛ la pↄspↄsɩ dãana, ẽŋa n gãnnɩ wuu.
40022039	La bʋyi dãana n ãn wʋ ẽŋa n wãna n yetɩ: 'Nõŋɛ fʋ tadãana wʋ fõn nõŋɛ fʋ mẽŋa se'em na.'
40022040	Amoyisi lↄↄ la wuu, la Nawẽnnɛ nõtↄ'ↄsrɩba n gʋlsɛ sɛla la wuu boe la nõ-bãma bayi pʋam."
40022041	Farisi dõma n lagsɛ taaba la, tɩ Azezi soke ba yetɩ:
40022042	"Yãma tẽ'esrɩ la bẽm la Krisi yelle: Ãne yɩɩŋa n de ẽ?" Tɩ ba lerge yetɩ: "A de la naba Adavidi yɩɩŋa."
40022043	Tɩ a yele ba yetɩ: "La ẽŋɛ la wãne tɩ Nawẽnnɛ Sɩa daan botɩ Adavidi wi ẽ tɩ Zuudãana yetɩ:
40022044	'Zuudãana Nawẽnnɛ yele mam Zuudãana yetɩ, zı̃'ire m zʋʋgↄ bↄba halɩ tɩ m wa ẽŋɛ fʋ bɛ'ɛba tɩ ba bↄna fʋ nãma tẽŋa.'
40022045	Adavidi sãn wi ẽ yetɩ, Zuudãana, la wʋn ẽŋɛ la wãne tɩ a dɛna Adavidi yɩɩŋa?"
40022046	Tɩ nẽra nẽra ka yãŋɛ lerge ẽ se'ere. Lan pↄsɛ daar-ẽŋa, nẽra ka le saagɛ soke ẽ sokre.
40023001	Tɩ Azezi yele nẽr-kʋʋŋↄ, la a karẽnbiisi la yetɩ:
40023002	"Lↄↄ karẽnsãandõma, la Farisi dõma n sↄↄgɛ Amoyisi zẽ'a.
40023003	Bɛla, ban zãsnɩ ya se'em na, ya ɩta bɛla, dee da ɩta bãma n ɩtɩ se'em na. Se'ere n soe la, bãma n zãsnɩ se'em na, ba ka ɩtɩ bɛla.
40023004	Ba zãsŋↄ la ãn wʋ ze-tɩbsa tɩ ba lʋ zelge nẽrba, la ba mẽŋa ka boorɩ tɩ ba kalʋm ba la ba nu'ubiire.
40023005	Ba tõnnɩ ba tõoma la wuu tɩ nẽrba n bɩsra ba, bɛla tɩ ba dɩkɛ gãna gʋlsɛ Nawẽnnɛ yetↄga ba pʋam dɩkɛ lʋ ba dı̃a bɩɩ ba kẽnkãnsɩ. Dee pɛ fu-wogro ẽŋɛ bisa tɩ ba wↄgɛ tɩ nẽrba nã'asra ba.
40023006	Ba nõŋɛ la nã'asgↄ zẽ'esɩ dia zẽ'esʋm, la ba wẽndeto pʋam.
40023007	Ba nõŋɛ tɩ nẽrba n pʋ'ʋsra ba da'asɩ pʋam, dee bↄↄra tɩ ba wi'ira ba yetɩ: 'Karẽnsãama.'
40023008	La yãma da basɛ tɩ ba wi'ira ya tɩ karẽnsãama. Se'ere n soe la, yãma tarɩ la karẽnsãama ayɩla mã'a, la ya wuu de la sↄbiisi la taaba.
40023009	Da wi'ira-ya nẽra tɩ sↄ dũnia wã zuo Nawẽnnɛ sore la doosgo ı̃yã. Se'ere n soe la, ya tarɩ la Sↄ ayɩla mã'a n boe saazuum.
40023010	La ya da basɛ tɩ nẽra wi'ira ya tɩ nẽŋadãana. Se'ere n soe la, ya tarɩ la nẽŋadãana ayɩla mã'a n de Krisi.
40023011	Sɛka n de nẽr-keko ya pʋam, a dɛna ya tõntõnna.
40023012	Sɛka n zẽkɛ a mẽŋa, Nawẽnnɛ wʋn sike ẽ. La sɛka n sike a mẽŋa, Nawẽnnɛ wʋn zẽkɛ ẽ.
40023013	Yãma Farisi dõma, la lↄↄ karẽnsãandõma, pʋlibsum dõma wã, ya wʋn yẽ toogo. Se'ere n soe la, yãma gu'uri la nẽrba tɩ ba da kẽ Nawẽnnɛ so'olʋm pʋam. Ya ka kẽ'erɩ ya mẽŋa, dee mẽ ka basra nẽr-sɛba n boorɩ tɩ ba kẽ la sore tɩ ba kẽ. ((
40023014	Yãma Farisi dõma, la lↄↄ karẽnsãandõma, pʋlibsum dõma wã, ya wʋn yẽ toogo, se'ere n soe la, ya to'osrɩ la pↄkõpa n tarɩ sɛla la wuu, dee pʋ'ʋsra Nawẽnnɛ pʋ'ʋs-wogro tɩ nẽrba bɩsra ya. Ya wʋn yẽ sɩbgrɛ gãnna wuu.))
40023015	Yãma lↄↄ karẽnsãandõma, la Farisi dõma, pʋlibsum dõma wã, ya wʋn yẽ toogo, se'ere n soe la, ya kaarɩ la dũnia zẽ'esɩ wuu ɛɛra tɩ ya yẽ nẽra ayɩla tɩ a sakɛ dↄla ya sore la. La ya sãn yẽ nẽra ayɩla, ya basɛ tɩ a lebge la tõon-be'ero dãana gãnna ya mẽŋa nõorɛ ayi, wʋn sẽŋɛ bug-tẽŋa.
40023016	Yãma sɛba n de nẽŋadõma de la fↄↄsɩ, ya wʋn yẽ toogo, se'ere n soe la, yãma yetɩ, nẽra sãn pↄɩ Wẽnde-kãtɛ la, la de la zãŋa. La sɛka sãn pↄɩ sãlma la n boe Wẽnde-kãtɛ la pʋam na, dẽnɩ tɩ a ẽŋɛ ẽn pↄɩ tɩ a ẽŋɛ se'em na.
40023017	Yãma ka wõnnɩ sɛla võorɛ, dee ãna wʋ fↄↄsɩ la. Bẽm n gãnnɩ? Sãlma la bɩɩ, Wẽnde-kãtɛ la n botɩ sãlma la dɛna Nawẽnnɛ tʋʋlʋm bõnↄ na n gãnnɩ?
40023018	Ya ken yetɩ, nẽra sãn pↄɩ Nawẽnnɛ kãabgↄ bı̃mbı̃nne na, la de la zãŋa. La nẽra sãn pↄɩ sɛla tɩ ba dɩkɛ kãabɛ bı̃ŋe bı̃mbı̃nne na zuo la, dẽnɩ tɩ a ẽŋɛ ẽn pↄɩ tɩ a ẽŋɛ se'em na.
40023019	Fↄↄsɩ, bẽm n gãnnɩ? Sɛla tɩ ba dɩkɛ kãabɛ la bɩɩ, kãabgↄ bı̃mbı̃nne na n botɩ sɛla tɩ ba dɩkɛ kãabɛ la dɛna Nawẽnnɛ tʋʋlʋm bõnↄ na n gãnnɩ?
40023020	Bɛla, sɛka n pↄɩ kãabgↄ bı̃mbı̃nne na, a po pↄɩ la sɛla n boe a zuo la wuu.
40023021	La sɛka n pↄɩ Wẽnde-kãtɛ la, a po pↄɩ la Nawẽnnɛ n boe mı̃ na.
40023022	La sɛka n pↄɩ Nawẽnnɛ yire, a pↄɩ la Nawẽnnɛ na'am bı̃mbı̃nne na, la sɛka n zı̃ a zuo la.
40023023	Yãma lↄↄ karẽnsãandõma, la Farisi dõma, pʋlibsum dõma wã, ya wʋn yẽ toogo. Se'ere n soe la, yãma bↄ'ↄrɩ Nawẽnnɛ zẽvõorↄ buuri wuu pia pʋrɛ mɛ, baa ba sãn ãna pɩka pɩka, dee basra yel-sɛba n de kãŋkãŋɛ lↄↄ la pʋam na, ka ɩta. La de la sɛla n masɛ, la ninbãal-zʋa, la sakrɛ. La de la bõn-bãna tɩ ya wʋn dẽŋɛ ɩta, dee yãŋa ɩta sɛla tɩ ya ɩtɩ la pa'asɛ.
40023024	Yãma nẽŋadõma de la fↄↄsɩ, yãma yoorɩ ya bõn-yũula mɛ yɛsra lislima basra, dee vↄlla yʋgma.
40023025	Yãma lↄↄ karẽnsãandõma, la Farisi dõma, pʋlibsum dõma wã, ya wʋn yẽ toogo. Yãma peerɩ ya laasɩ, la ya wama pↄa mɛ tɩ ba ãna sõŋa, dee tɩ ba pʋam pɩrɛ la nayigum, la be'ero bõnↄ.
40023026	Yãma Farisi dõma, ya de la fↄↄsɩ! Peege-ya ya laasɩ la pʋam pↄspↄsɩ, tɩ ba poore la mẽ wʋn ãna sõŋa.
40023027	Yãma lↄↄ karẽnsãandõma, la Farisi dõma, pʋlibsum dõma wã, yãma ãn wʋ yↄↄrↄ tɩ ba takɛ tɩ ba zuum pelge ãna sõŋa sõŋa, dee tɩ ba pʋam pɩrɛ la kõba, la põ'osgↄ wuu.
40023028	Yãma mẽ ãn na bɛla. Yãma botɩ nẽrba bɩsra ya tɩ ya ãna wʋ nẽrba n ɩtɩ sɛla n masɛ, dee tɩ ya pʋam pɩrɛ la pʋlibsum, la tõon-be'ero.
40023029	Yãma lↄↄ karẽnsãandõma, la Farisi dõma, pʋlibsum dõma wã, ya wʋn yẽ toogo. Ya mẽtɩ la Nawẽnnɛ nõtↄ'ↄsrɩba yↄↄrↄ, dee malgra nẽr-sɛba n ẽŋɛ sɛla n masɛ yↄↄrↄ tɩ ba ãna sõŋa.
40023030	Dee yetɩ, yãma daan sãn boe nɩ yãma yaabdõma wakatɛ la, yãma daan kãn po lagɩm na ba kʋ Nawẽnnɛ nõtↄ'ↄsrɩba la.
40023031	Ya mẽŋa n bↄ'ↄrɩ ya mẽŋa kaseto tɩ yãma de la sɛba n yʋʋn kʋ nõtↄ'ↄsrɩba la yɩɩsɩ.
40023032	Tↄ. Ken sẽŋɛ-ya nẽŋa ẽŋɛ ya yaabdõma la n daan ẽŋɛ sɛla la ba'asɛ.
40023033	Bõnsɛ'ɛdõma wã! Kãmpẽesɩ buuri! Yãma wʋn ẽŋɛ la wãne põsɛ sarɩyadia tɩ ba kãn kẽ'esɛ ya bug-tẽŋa?
40023034	Bɛla tɩ mam yɛta ya tɩ mam wʋn tõm m nõtↄ'ↄsrɩba, la yɛm dõma, la lↄↄ karẽnsãandõma. La ya wʋn kʋ sɛba, dee ka basɛba dↄ-puursi zuto kʋ, wẽ sɛba la ka'asa ya wẽndeto pʋam, dee dↄla ba nãma tẽŋa tẽŋa nãmsra ba.
40023035	Bɛla tɩ pʋpeelem dõma la wuu tɩ ba kʋ dũnia zuo la taalɛ wʋn bↄna ya zuto, lan pↄsɛ la Abɛlɩ kʋa halɩ wa paagɛ Abarakɩ dayʋa Azakari tɩ ya kʋ Wẽnde-kãtɛ zẽ'e-sõŋↄ, la kãabgↄ bı̃mbı̃nne na tẽŋasʋka la.
40023036	Mam yetɩ ya la sɩra sɩra, tɩ bõn-bãna taalɛ wʋn bↄna zamãan-ẽna nẽrba wuu zuto."
40023037	Azezi daan yetɩ: "Zerizalɛm nẽrba, Zerizalɛm nẽrba, yãma kʋʋrɩ la Nawẽnnɛ nõtↄ'ↄsrɩba, dee lↄbra sɛba tɩ Nawẽnnɛ tõm ba ya zẽ'am na kuga kʋʋra. Nõorɛ faa tɩ mam boorɩ tɩ m lagsɛ ya wʋ nõ-yã'aŋa n lagsrɩ a kↄma ũna a kempagsɩ pʋam se'em na, tɩ ya ka bↄↄra.
40023038	Bãŋɛ-ya tɩ Nawẽnnɛ wʋn basɛ ya tẽŋa la tɩ a lebge la daboto.
40023039	Mam yetɩ ya tɩ ya kãn le malɩn yẽ mam, halɩ tɩ ya wʋn wa yetɩ: 'Pẽgɛ-ya sɛka n sẽm na Zuudãana Nawẽnnɛ yʋ'ʋrɛ la.' "
40024001	Azezi daan ze'ele la Wẽnde-kãtɛ la pʋam yese fõrgra. Tɩ a karẽnbiisi la lɛm ẽ pa'alɛ ẽ tɩ a bɩsɛ Wẽnde-kãtɛ la n mẽ sõŋa se'em.
40024002	Tɩ a yele ba yetɩ: "Yãma yẽ bõn-bãna wã wuu? Mam yetɩ ya la sɩra, tɩ ba wʋn lʋbɛ ba wuu mɛ saam saam, tɩ kugre baa ayɩla kãn weege a tadãana zuo."
40024003	La a daan sẽŋɛ ka zẽa la Oliivi tãŋa zuo, tɩ a karẽnbiisi la mã'a sẽŋɛ a zẽ'am ka yele ẽ yetɩ: "Yele to wakat-sɛka tɩ bõn-bãma wuu wʋn ẽŋɛ, la sɛla n wʋn pa'alɛ fõn lemŋo, la dũnia ba'asgↄ wakatɛ."
40024004	Tɩ a yele ba yetɩ: "Guuse ya mẽŋa tɩ nẽra da pã'asɛ ya tɩ ya tuuge.
40024005	Nẽrba zozo'e n wʋn dɩkɛ mam yʋ'ʋrɛ wa'am wa pã'asra ya, tɩ ba nẽra woo yetɩ: 'Mam n de Krisi la.' La ba wʋn botɩ nẽrba zozo'e tuuge mɛ.
40024006	Ya wʋn wa wõm zɛbrɛ yelle, la zɛbrɛ dãmnɛ. La da basɛ-ya tɩ dabeem tarɩ ya. Dẽnɩ tɩ bõn-bãma ẽŋɛ, la, la nãn dagɩ dũnia ba'asgↄ.
40024007	Buuri ayɩla nẽrba wʋn isge zɛbra la buuri ayẽma nẽrba, tɩ so'olʋm ayɩla isge zɛbra la so'olʋm ayẽma, la kↄm, la tẽn-mı̃iŋo wʋn bↄna zẽ'esɩ zozo'e.
40024008	La bõn-bãma nãn de la toogo la sẽŋrɛ, la ãn wʋ pↄka virgre toogo n nãn sẽŋrɩ la.
40024009	Ba wʋn yõgɛ ya mɛ tarɩ ka bↄ tɩ ba nãmsɛ ya, kʋ ya, la buuri wuu wʋn sisra ya mam yʋ'ʋrɛ ı̃yã.
40024010	Nẽrba zozo'e wʋn basɛ sɩra sore, dee ɩta taaba zãmↄ, dee sisra taaba.
40024011	La nẽrba zozo'e wʋn isge parɩm yetɩ bãma de la Nawẽnnɛ nõtↄ'ↄsrɩba pã'asɛ nẽrba zozo'e tɩ ba tuuge.
40024012	Tõon-be'ero wʋn wa pa'asɛ mɛ halɩ tɩ nẽrba zozo'e nõŋrɛ ba'asɛ.
40024013	La nẽr-sɛka n wʋn mõrgɛ ze'ele kãŋkãŋɛ ka paagɛ ba'asgↄ wʋn yẽ fãarɛ.
40024014	Nawẽnnɛ so'olʋm kõ-yẽlga wʋn mõolɛ dũnia wuu mɛ, tɩ buuri wuu wõm, dee tɩ dũnia ba'asgↄ yãŋa paagɛ.
40024015	Ya wʋn wa yẽ sɛka n de bõn-be'ego n sã'anɩ sɛla woo la, sɛka tɩ Nawẽnnɛ nõtↄ'ↄsa Adanɩyɛlɩ yʋʋn tↄgɛ a yelle la, tɩ a boe Nawẽnnɛ zẽ'e-sõŋↄ la." Sɛka n karẽŋrɩ mõrgɛ wõm a võorɛ.
40024016	"Ya sãn wa yẽ bɛla, nẽr-sɛba n boe Zude zoe zom tãnsɩ zuto.
40024017	La nẽr-sɛka n boe gↄsgↄ da sige bↄↄra tɩ a kẽ deem dɩkɛ sɛla.
40024018	La nẽr-sɛka n boe va'am da kãn lebe kule yire tɩ a dɩkɛ a fuugo.
40024019	Dabs-bãma, la wʋn dɛna la toogo bↄ pↄg-sɛba n tarɩ pʋa, la sɛba n tarɩ kↄma tɩ ba mõgra la.
40024020	Sose-ya Nawẽnnɛ tɩ ya zʋa la wakatɛ da dɛna ↄↄrↄ wakatɛ, bɩɩ vo'osgo daarɛ.
40024021	Se'ere n soe la, wakat-ẽŋa, la wʋn dɛna la toogo halɩ zozo'e tɩ ba nãn ka yẽ halɩ dũnia n pı̃'ilum wa paam wakat-ẽŋa, la toog-ẽŋa buuri kãn le malɩn wa'am.
40024022	Nawẽnnɛ sãn ka bo'oge nɩ dabs-bãma sõorɛ, nẽra nẽra ka boe n wʋn põsɛ. La nẽr-sɛba tɩ a looge la ı̃yã tɩ a bo'oge dabs-bãma sõorɛ.
40024023	La nẽr-sɛka sãn yele ya yetɩ: 'Bɩsɛ-ya, Krisi la boe la kalam', bɩɩ 'bɩsɛ-ya, a boe la ke', ya da sakɛ.
40024024	Nẽrba wʋn wa'am wa parɩm tɩ bãma n de Krisi, la nẽrba wʋn wa'am wa parɩm tɩ bãma n de Nawẽnnɛ nõtↄ'ↄsrɩba tõnna tõon-yãlma, la yel-kɩrsɩ, bↄↄra tɩ ba sãn tã'agɛ, ba botɩ nẽr-sɛba tɩ Nawẽnnɛ looge la tuuge.
40024025	Mam dẽŋɛ yele ya mɛ tɩ la nãn ka paam.
40024026	Bɛla, ba sãn yele ya yetɩ: 'Bɩsɛ-ya, a boe la weem', da sẽŋɛ-ya. Bɩɩ, ba sãn yetɩ: 'A boe la deem', ya da sakɛ.
40024027	Nẽrsaala Dayʋa la lemŋo wʋn ãna wʋ saaga n ẽn yãkɛ dapoore bↄba nẽegɛ ka paagɛ zanõa bↄba la.
40024028	Bõn-kɩ'ɩsɩ n boe zẽ'e-sɛka la, zõa lagsrɩ taaba la bilam."
40024029	"Toogo dabsa la poorʋm, wẽntulle wʋn sobge mɛ, tɩ wõrga kãn le nẽera a peelem, tɩ wõrbiɛ wʋn ze'ele saazuum lui. La bõn-sɛba n boe saazuum wʋn mı̃im mɛ.
40024030	La sɛla n pa'alɩ Nẽrsaala Dayʋa la lemŋo la wʋn puke saazuum. Tɩ dũnia nẽrba buuri wuu wʋn kaasra fabla. La ba wʋn yẽ Nẽrsaala Dayʋa la n boe sawara pʋam sẽna la pãŋa, tɩ a na'am pãŋa peelem nẽegɛ zozo'e.
40024031	La a wʋn tõm na a malɛkadõma, tɩ benkonne peebe, tɩ ba sẽŋɛ dũnia zʋʋgↄ, la gↄbga, la dapoore, la zanõrɛ ka lagsɛ nẽr-sɛba tɩ Nawẽnnɛ looge la, halɩ ka paagɛ dũnia tɛka wuu.
40024032	Dɩkɛ-ya makrɛ la kẽnkãŋa bãŋɛ zãsŋↄ la võorɛ. Kẽnkãŋa wila sãn wa pusra võ-paala, ya mi tɩ sigre lɛm mɛ.
40024033	Bɛla, ya mẽ sãn wa yẽ tɩ bõn-bãna wuu ɩtɩ, ya bãŋɛ tɩ Nẽrsaala Dayʋa la lɛm mɛ, a boe la zanõrʋm.
40024034	Mam yetɩ ya la sɩra, tɩ bõn-bãna wuu wʋn ɩta mɛ, dee tɩ zamãan-ẽna yãŋa tole.
40024035	Saazuum la tẽŋa wʋn tole mɛ, la mam yetↄga la kãn malɩn tole.
40024036	Nẽra nẽra ka mi daar-sɛka la wakat-sɛka tɩ Nẽrsaala Dayʋa la wʋn leme wa'am, baa malɛkadõma n boe Nawẽnnɛ yire, bɩɩ Dayʋa la mẽŋa ka mi, sãn dagna Sↄ Nawẽnnɛ mã'a.
40024037	Nẽrsaala Dayʋa la lemŋo, la wʋn ãna wʋ Anoe wakatɛ n yʋʋn ãn se'em na.
40024038	Se'ere n soe la, lan dẽŋɛ sã'aŋↄ sa-kãtɛ la, nẽrba yʋʋn diti mɛ dee yũura, tɩ bʋraasɩ dita pↄgsɩ, tɩ pↄgsɩ ɛlla sɩrba, dee tara ba pↄyↄↄsɩ sɩɩra, halɩ wa paagɛ daar-sɛka tɩ Anoe kẽ õorŋ-kãtɛ la pʋam na.
40024039	Ba yʋʋn ka bãŋɛ tɩ yelle boe, halɩ tɩ saaga wa ni, tɩ ko'om pe'ege nẽrba la wuu. La mẽ wʋn ãna la bɛla Nẽrsaala Dayʋa la lemŋo wakatɛ.
40024040	Daar-ẽŋa bʋraasɩ bayi wʋn bↄna va'am, tɩ ba dɩkɛ ayɩla, dee basɛ ayẽma.
40024041	Tɩ pↄgsɩ bayi wʋn bↄna nẽerʋm, tɩ ba dɩkɛ ayɩla, dee basɛ ayẽma.
40024042	Bɛla, guuse ya mẽŋa, se'ere n soe la, ya ka mi daar-sɛka tɩ ya Zuudãana la wʋn leme wa'am.
40024043	Bãŋɛ-ya tɩ yidãana sãn mina nayiga n wʋn wa'am yʋ'ʋŋↄ wakat-sɛka wa zũ ẽ, a wʋn gu'ura a yire mɛ, a kãn basɛ tɩ nayiga la kẽ zũ ẽ.
40024044	Bɛla, mãasʋm-ya gu'ura, tɩ Nẽrsaala Dayʋa la sẽm na wakat-sɛka tɩ ya ka tẽ'esrɩ tɩ a wʋn wa'am na."
40024045	Azezi le yetɩ: "Ãne n de tõntõn-sõŋↄ n tarɩ yɛm? La de la ẽŋa tɩ a zuudãana wʋn yetɩ a bɩsra a yire yelle, bↄ'ↄra a tõntõnɩba dia wʋ lan masɛ, dee sẽŋɛ sore.
40024046	Zuudãana la sãn leme wa yẽ tɩ tõntõnna la tõm wʋ ẽŋa n yele ẽ se'em na, tõntõnna la tarɩ zu-yẽlga.
40024047	Mam yetɩ ya la sɩra, tɩ a zuudãana la wʋn dɩkɛ ẽŋa n tarɩ sɛla la wuu bↄ ẽ mɛ tɩ a bɩsra.
40024048	La a sãn dɛna tõntõn-be'ego, tẽ'esɛ yetɩ ẽŋa zuudãana la yuuri mɛ ka kulna,
40024049	yãŋa wẽ'era a tõntõn-taaba la, dita dee yũura la dã-yũuriba,
40024050	a zuudãana la wʋn kulum na daar-sɛka tɩ a ka tẽ'esrɩ tɩ a wʋn wa'am, la wakat-sɛka tɩ a ka mi, wa di'ige ẽ.
40024051	La a wʋn dige ẽ mɛ botɩ a lagɩm na pʋlibsum dõma yẽ sɩbgrɛ. Zẽ'e-ẽŋa tɩ ba wʋn kɛlla, dee dɩkɛ ba nu'usi gɩ nõorʋm."
40025001	Azezi ken yetɩ: "Wakat-ẽŋa Nawẽnnɛ so'olʋm wʋn ãna wʋ pug-sarsɩ pia n dɩkɛ ba fɩtladõma yese sẽŋɛ tɩ ba ka tʋ'ʋsɛ pↄgdita.
40025002	Banuu ka tarɩ yɛm, dee tɩ banuu dɛna yɛm dõma.
40025003	Tɩ sɛba n ka tarɩ yɛm na dɩkɛ ba fɩtladõma, dee ka dɩkɛ kaam pa'asɛ.
40025004	La sɛba n tarɩ yɛm na dɩkɛ ba fɩtladõma mɛ, dee dɩkɛ kaam pa'asɛ.
40025005	Tɩ pↄgdita la yuuge ka sẽna, tɩ gẽem yõkɛ ba, tɩ ba wuu gı̃se.
40025006	Tɩ sõnsʋa, tɩ ba kaasɛ tagurga yetɩ: 'Pↄgdita la sẽm mɛ, isge-ya yese tʋ'ʋsɛ ẽ.'
40025007	Tɩ pug-sarsɩ la wuu nẽegɛ malgɛ ba fɩtladõma.
40025008	Tɩ sɛba n ka tarɩ yɛm na, yele yɛm dõma la yetɩ: 'Pʋrgɛ-ya ya kaam na bↄ tↄ, tɩ tõma fɩtladõma la kı̃ŋri mɛ.'
40025009	Tɩ yɛm dõma la lerge yetɩ: 'Ayɛɩ, tõma sãn ẽŋɛ bɛla, kaam na kãn seke tõma, la yãma. Sẽŋɛ-ya ka-kↄↄsrɩba la zẽ'am ka da ya mẽŋa bõnↄ.'
40025010	Tɩ ba sẽŋɛ tɩ ba ka da, dee tɩ pↄgdita la paam, tɩ banuu la n mãasʋm kɩ'ɩlɩm na doose pↄgdita la kẽ pↄgdire la zẽ'am, dee tɩ ba yʋ zanõrɛ.
40025011	Bɛla poorʋm tɩ pug-sarsɩ banuu la n weege la wa'am wa wi'ira yetɩ: 'Zuudãana, zuudãana, yo'oge bↄ tↄ.'
40025012	Tɩ pↄgdita la lerge yetɩ: 'Mam yetɩ ya la sɩra, tɩ mam ka mi ya.'
40025013	Bɛla, guuse ya mẽŋa, se'ere n soe la, ya ka mi daar-sɛka bɩɩ wakat-sɛka tɩ Nẽrsaala Dayʋa la wʋn leme wa'am."
40025014	"Nawẽnnɛ so'olʋm ken ãna wʋ bʋraaga n boorɩ tɩ a sẽŋɛ sore, wi a tõntõnɩba dɩkɛ a bõntarsõm pʋɩ ba tɩ ba bɩsra.
40025015	A bↄ tõntõnna ayɩla la talã banuu, bↄ ayɩla talã bayi, dee bↄ ayɩla talã ayɩla. A bↄ nẽra woo masɛ la ẽn wʋn tã'agɛ se'em tõm, dee sẽŋɛ.
40025016	Tɩ nẽr-sɛka n to'oge talã banuu la darɛ tõm yẽ yõorↄ talã banuu pa'asɛ.
40025017	Tɩ sɛka n to'oge talã bayi la mẽ tõm yẽ talã bayi pa'asɛ.
40025018	La sɛka n to'oge talã ayɩla la sẽŋɛ ka tũ la boko pı̃ a zuudãana ligri la.
40025019	Tɩ la yuuge, tɩ tõntõnɩba la zuudãana la leme kulum, wa yele ba tɩ ba geele bãma n tõm se'em.
40025020	Tɩ sɛka n daan to'oge talã banuu la, tarɩ talã banuu la tɩ a yẽ pa'asɛ la wa'am wa yetɩ: 'M zuudãana, fõn daan bↄ mam na talã banuu, mam tõm yẽ la talã banuu pa'asɛ, ban wãna.'
40025021	Tɩ a zuudãana la yele ẽ yetɩ: 'La ãn sõŋa. Fʋ de la tõntõn-sõŋↄ n de sɩra dãana. Fõn ẽŋɛ sɩra la sɛla fẽe tɩ mam bↄ fʋ la ı̃yã, mam wʋn basɛ tɩ fʋ sↄna bõnↄ zozo'e bɩsra. Wa'am wa naagɛ la mam ẽŋɛ sũ-yẽlga.'
40025022	Tɩ sɛka n to'oge talã bayi la mẽ wa'am wa yetɩ: 'M zuudãana, fõn daan bↄ mam na talã bayi, mam tõm yẽ la talã bayi pa'asɛ, ban wãna.'
40025023	Tɩ a zuudãana la yele ẽ yetɩ: 'La ãn sõŋa. Fʋ de la tõntõn-sõŋↄ n de sɩra dãana. Fõn ẽŋɛ sɩra la sɛla fẽe tɩ mam bↄ fʋ la ı̃yã, mam wʋn basɛ tɩ fʋ sↄna bõnↄ zozo'e bɩsra. Wa'am wa naagɛ la mam ẽŋɛ sũ-yẽlga.'
40025024	Tɩ sɛka n to'oge talã ayɩla la wa'am wa yetɩ: 'M zuudãana, mam mi tɩ fõn de la nẽra yelle n tↄɩ. Fõn lagsrɩ la bõnkↄↄla sɛba tɩ fõn ka bʋrɛ, dee vaara bõn-sɛba tɩ fõn ka yɛrgɛ.
40025025	Bɛla tɩ mam zoe dabeem dɩkɛ fʋ ligri la sẽŋɛ ka tũ boko pı̃. Fʋ bõnↄ n wãna, to'oge.'
40025026	Tɩ a zuudãana la yele ẽ yetɩ: 'Tõntõn-be'ego wã, fʋ de la zẽyãka. Fõn mi tɩ mam lagsrɩ la bõnkↄↄla sɛba tɩ mam ka bʋrɛ, dee vaara bõn-sɛba tɩ mam ka yɛrgɛ la,
40025027	bɛla, la de nɩ na fʋ dɩkɛ m ligri la bı̃ŋe bãnkɩ pʋam, tɩ mam sãn leme wa'am, m to'oge m ligri la, la yõorↄ.'
40025028	A yele bɛla dee yetɩ: 'To'oge-ya a talã la bↄ sɛka n tarɩ talã pia la.
40025029	Se'ere n soe la, nẽr-sɛka n tarɩ, a wʋn to'oge pa'asɛ tɩ la zo'oge. La sɛka n ka tarɩ, baa sɛla fẽe tɩ a tarɩ la, ba wʋn to'oge ẽ.
40025030	La tõntõn-sɛka n ka tarɩ yõorↄ la, lobe-ya ẽ basɛ yẽŋa lika pʋam. Zẽ'e-ẽŋa tɩ ba wʋn kɛlla, dee dɩkɛ ba nu'usi gɩ nõorʋm.' "
40025031	"Nẽrsaala Dayʋa la sãn leme wa'am la a na'am pãŋa, la a malɛkadõma wuu, a wʋn zı̃'ire la a na'am bı̃mbı̃nne zuo.
40025032	Tɩ dũnia so'olʋm wuu nẽrba wʋn lagsɛ a nẽŋam, tɩ a welge nẽrba la yẽma yẽma wʋ dũnsı̃ina n welgrɩ a piisi, la a bʋʋsɩ se'em na.
40025033	La a wʋn ze'ele piisi la a zʋʋgↄ bↄba, dee ze'ele bʋʋsɩ a gↄbga bↄba.
40025034	Tɩ naba la wʋn yele sɛba n boe a zʋʋgↄ la yetɩ: 'Wa'am-ya, yãma sɛba n tarɩ mam Sↄ Nawẽnnɛ yel-sõnnɛ na. To'oge-ya so'olʋm na tɩ Nawẽnnɛ daan põn mãasʋm tɩ a bↄ ya halɩ lan dẽŋɛ dũnia pı̃'iluŋo la.
40025035	Se'ere n soe la, mam kↄm daan dõnnɩ mɛ, tɩ yãma bↄ mam dia. Koyũuro daan tarɩ mam mɛ, tɩ yãma bↄ mam ko'om tɩ mam yũ. Mam daan de la sãana, tɩ yãma to'oge mam.
40025036	Mam daan de la beele, tɩ yãma bↄ mam futo tɩ mam yɛ. Mam daan bẽ'erɩ mɛ, tɩ yãma wa'am wa bɩsɛ mam, la mam daan boe la yʋ'a deem, tɩ yãma wa'am mam zẽ'am.'
40025037	La nẽr-sɛba n ẽŋɛ sɛla n masɛ la wʋn lerge yetɩ: 'Zuudãana, la de la wakat-kãna tɩ tõma yẽ fõn, tɩ fõn kↄm dõnnɩ, tɩ tõma bↄ fõn dia? Bɩɩ koyũuro tarɩ fõn, tɩ tõma bↄ fõn ko'om?
40025038	La wakat-kãna tɩ tõma yẽ fõn, tɩ fõn dɛna sãana, tɩ tõma to'oge fõn? Bɩɩ fõn de beele, tɩ tõma bↄ fõn futo tɩ fõn yɛ?
40025039	La wakat-kãna tɩ fõn bẽ'erɩ, tɩ tõma wa'am wa bɩsɛ fõn, bɩɩ fõn boe yʋ'a deem, tɩ tõma wa'am fõn zẽ'am?'
40025040	Tɩ naba la wʋn lerge ba yetɩ: 'Mam yetɩ ya la sɩra, tɩ yãma n daan ẽŋɛ sɛla wuu bↄ mam nẽrba la, baa la sãn dɛna la nẽr-pɩka ayɩla tɩ ya ẽŋɛ bↄ, la de la mam tɩ ya bↄ.'
40025041	La a wʋn yele sɛba n boe a gↄbga bↄba la yetɩ: 'Sẽŋɛ-ya fõrgɛ, Nawẽnnɛ kã'a-be'ego boe ya zuo. Sẽŋɛ-ya ka kẽ bugum n ka kı̃ŋri tɩ Nawẽnnɛ mãasʋm tɩ a kẽ'esɛ Asũtãana, la a malɛkadõma la pʋam.
40025042	Se'ere n soe la, mam kↄm daan dõnnɩ mɛ, tɩ yãma ka bↄ mam dia. Tɩ koyũuro daan tara mam, tɩ yãma ka bↄ mam ko'om tɩ mam yũ.
40025043	Mam daan de la sãana, tɩ yãma ka to'oge mam. Mam daan de la beele, tɩ yãma ka bↄ mam futo tɩ mam yɛ. Mam daan bẽ'erɩ mɛ, tɩ yãma ka wa'am wa bɩsɛ mam. Mam daan boe la yʋ'a deem, tɩ yãma ka wa'am mam zẽ'am.'
40025044	La ba wʋn lerge ẽ yetɩ: 'Zuudãana, la de la wakat-kãna tɩ tõma daan yẽ fõn, tɩ fõn kↄm dõnnɩ, bɩɩ koyũuro tarɩ fõn, bɩɩ fõn de sãana, bɩɩ beele, bɩɩ fõn bẽ'erɩ, bɩɩ fõn boe yʋ'a deem, dee tɩ tõma ka sõŋɛ fõn?'
40025045	Tɩ a wʋn lerge ba yetɩ: 'Mam yetɩ ya la sɩra, tɩ yãma n daan ka ɩtɩ bɛla bↄ'ↄra mam nẽrba la, baa la sãn dɛna la nẽr-pɩka ayɩla tɩ ya ka ẽŋɛ bↄ ẽ, la de la mam tɩ ya ka ẽŋɛ bↄ.'
40025046	La bãma wʋn sẽŋɛ ka kẽ nãmsgↄ n ka ba'asrɩ pʋam. La sɛba n ẽŋɛ sɛla n masɛ la wʋn yẽ vↄm n ka ba'asrɩ."
40026001	Azezi n daan tↄgɛ yetↄg-bãma wuu kɩ'ɩlɩm na, a yele a karẽnbiisi la yetɩ:
40026002	"Yãma mi tɩ la deege la dabsa ayi tɩ Zↄↄg-basɛ kibsa paagɛ, tɩ ba wʋn yõkɛ Nẽrsaala Dayʋa la ka bↄ tɩ ba ka ẽ dↄ-puurŋa zuo kʋ."
40026003	Nawẽnnɛ kãabgↄ kẽma nẽŋadõma, la tẽŋa la kẽma daan sẽŋɛ ka lagsɛ la taaba Akayifu yire. Akayifu daan de la Nawẽnnɛ kãabgↄ kẽma nẽŋadõma la nẽŋadãana.
40026004	Ba daan tↄgɛ la taaba kʋ yetɩ, ba ẽŋɛ yɛm yõkɛ Azezi kʋ.
40026005	La ba yetɩ: "Tɩ da kãn ẽŋɛ-ya bɛla kibsa la pʋam, tɩ nẽrba la wʋn gire mɛ."
40026006	Azezi daan boe la Betani tẽŋa, Asimõ n wa dɛna kõnkonne na yire.
40026007	Tɩ ba daan bↄna mı̃ dita, tɩ pↄka tarɩ albatrɩ dugla n pɩrɛ la tɩdarɛ ka-sõma ligri n zo'oge, wa'am Azezi zẽ'am wa ka'agɛ kaam na ẽŋɛ Azezi zuugo.
40026008	Tɩ a karẽnbiisi la yẽ bɛla, tɩ ba sũure sã'am. Tɩ ba yele taaba yetɩ: "Bẽm tɩ a sã'am kaam na wãna?
40026009	Ba tã nɩ wʋn koose kaam wã ligri zo'oge mɛ, dɩkɛ bↄ nasdõma."
40026010	Tɩ Azezi bãŋɛ ba tẽ'esgↄ la, yele ba yetɩ: "Bẽm ẽŋɛ tɩ ya tↄgra pↄka la tɩ a sũure sã'am? Ẽn ẽŋɛ sɛla bↄ mam na de la tõon-sõŋↄ.
40026011	Nasdõma boe la ya lɛ mɛ wakatɛ wuu, la mam kãn bↄna la ya wakatɛ wuu.
40026012	Ẽŋa n ka'agɛ kaam na ẽŋɛ mam zuo la, a ẽŋɛ la ba wʋn ẽŋɛ mam se'em mam laarɛ daarɛ.
40026013	Mam yetɩ ya la sɩra, tɩ dũnia wã zẽ'e-sɛka wuu tɩ ba wʋn mõolɛ Nawẽnnɛ kõ-yẽlga la, ba mẽ wʋn tↄgɛ pↄka wã n ẽŋɛ mam se'em wã, tɩ ba tẽra a yelle."
40026014	Tɩ Azezi karẽnbiisi pia la ayi la nẽra ayɩla yʋ'ʋrɛ n de Azudaasɩ Iskariyo, daan sẽŋɛ kãabgↄ kẽma nẽŋadõma zẽ'am
40026015	ka yele ba yetɩ: "Ya wʋn bↄ mam na bẽm, tɩ m pa'alɛ ya sore tɩ ya yõkɛ Azezi?" Tɩ ba bↄ ẽ lig-kõba pitã.
40026016	La pↄsɛ la wakat-ẽŋa tɩ a ɛɛra sore tɩ a pa'alɛ tɩ ba yõkɛ Azezi.
40026017	Borborɩ n ka tarɩ dãbɩllɛ kibsa la pↄspↄsɩ daarɛ, tɩ Azezi karẽnbiisi la sẽŋɛ a zẽ'am ka soke ẽ yetɩ: "Fõn boorɩ tɩ tɩ sẽŋɛ la bɛ ka mãasʋm Zↄↄg-basɛ kibsa la tɩ fʋ di?"
40026018	Tɩ a lerge ba yetɩ: "Sẽŋɛ-ya tẽŋa la pʋam Abõnↄ yire ka yele ẽ yetɩ: 'Karẽnsãama la yetɩ, ẽŋa wakatɛ paagɛ mɛ, la de la fõn yire tɩ ẽŋa wʋn di Zↄↄg-basɛ kibsa la, la a karẽnbiisi.' "
40026019	Tɩ karẽnbiisi la ẽŋɛ Azezi n yele ba se'em na, mãasʋm Zↄↄg-basɛ kibsa la.
40026020	Tɩ wẽnnɛ daan mã'agɛ, tɩ Azezi la a karẽnbiisi pia la ayi la sẽŋɛ yire la pʋam ka zẽa dita.
40026021	Ban daan dita la, tɩ Azezi yele ba yetɩ: "Mam yetɩ ya la sɩra sɩra, tɩ ya nẽra ayɩla n wʋn pa'alɛ tɩ ba yõkɛ mam."
40026022	Tɩ a karẽnbiisi la sũure sã'am halɩ, tɩ ba sↄkra ẽ ayɩla ayɩla yetɩ: "Zuudãana, la de la mam bɩɩ?"
40026023	Tɩ a lerge ba yetɩ: "Sɛka n wʋn yɛglɛ la mam tũm a nu'ugo laaga pʋam na, la de la ẽŋa n wʋn pa'alɛ tɩ ba yõkɛ mam.
40026024	Nẽrsaala Dayʋa la wʋn ki wʋ la yʋʋn põn gʋlsɛ a yelle se'em Nawẽnnɛ gõŋↄ pʋam na. La nẽr-sɛka n wʋn pa'alɛ tɩ ba yõkɛ Nẽrsaala Dayʋa la wʋn yẽ toogo. Nẽr-ẽŋa ma daan sãn ka dↄgɛ nɩ ẽ n sõɩ."
40026025	Tɩ Azudaasɩ n de nẽr-sɛka n daan wʋn pa'alɛ tɩ ba yõkɛ Azezi la soke ẽ yetɩ: "Karẽnsãama, la de la mam bɩɩ?" Tɩ Azezi yele ẽ yetɩ: "Fõn yele la bɛla."
40026026	Ban daan boe mı̃ dita la, tɩ Azezi dɩkɛ borborɩ pʋ'ʋsɛ Nawẽnnɛ, dee fiise bↄ a karẽnbiisi la yetɩ: "To'oge-ya di. Ẽna de la mam ı̃yã."
40026027	Dee dɩkɛ bõn-yũula pʋ'ʋsɛ Nawẽnnɛ, dee bↄ ba yetɩ: "To'oge-ya ya wuu yũ.
40026028	Bãna wã de la mam zɩɩm n wʋn yese saagɛ nẽrba zozo'e ı̃yã, pa'alɛ tɩ Nawẽnnɛ bı̃ŋe nõorɛ la ba tɩ a basɛ ba tõon-be'ero taalɛ.
40026029	Mam yetɩ ya tɩ, mam kãn le yũ viinye biɛ bõn-yũula wã, halɩ tɩ la ka paagɛ daar-sɛka tɩ mam wʋn le naagɛ la ya yũ ba mam Sↄ Nawẽnnɛ so'olʋm pʋam."
40026030	Tɩ ba daan yõom yõoma pẽgɛ Nawẽnnɛ, dee yese wɛ'ɛsa Oliivi tãŋam.
40026031	Tɩ Azezi yele a karẽnbiisi la yetɩ: "Yãma wuu wʋn lebe la poorʋm dee basɛ mam zı̃na yʋ'ʋŋↄ, se'ere n soe la, la gʋlsɛ Nawẽnnɛ gõŋↄ pʋam yetɩ: 'Mam wʋn kʋ dũnsı̃ina, dee tɩ piisi la wɩrgɛ.' "
40026032	La Azezi le yele ba yetɩ: "La mam sãn wa vo'oge, mam wʋn dẽŋɛ ya nẽŋa sẽŋɛ Galile."
40026033	Tɩ Apɩyɛɛrɩ yele yetɩ: "Baa bãna wuu sãn lebe poorʋm dee basɛ fõn, mam kãn malɩn basɛ fõn."
40026034	Tɩ Azezi yele ẽ yetɩ: "Mam yetɩ fʋ la sɩra, tɩ zı̃na yʋ'ʋŋↄ wã, lan dẽŋɛ nõ-rↄↄgↄ n wʋn kaasɛ, fʋ wʋn sɩ'ɩsɛ nõorɛ atã tɩ fõn ka mi mam."
40026035	Tɩ Apɩyɛɛrɩ yele yetɩ: "Baa la sãn dɛna tɩ mam lagɩm na fõn ki, mam kãn malɩn sɩ'ɩsɛ fõn." Tɩ Azezi karẽnbiisi la wuu lagɩm yele bɛla.
40026036	Azezi la a karẽnbiisi la daan sẽŋɛ ka paagɛ la zẽ'e-sɛka tɩ ba wi'iri tɩ Getsemane, tɩ a yele a karẽnbiisi la yetɩ: "Zı̃'ire-ya kalam, dee tɩ m sẽŋɛ nẽŋa ka pʋ'ʋsɛ Nawẽnnɛ."
40026037	La Azezi tarɩ la Apɩyɛɛrɩ, la Azebede dayↄↄsɩ bayi la sẽŋɛ. Tɩ a sũure sã'am halɩ zozo'e, tɩ a palẽŋa ẽgra.
40026038	Tɩ a yele ba yetɩ: "Sũ-sã'aŋↄ n tarɩ mam zozo'e tɩ la ãna wʋ mam yetɩ m ki mɛ na. Weege-ya kalam gu'ura mam, da gı̃se-ya."
40026039	La a sẽŋɛ la nẽŋa fẽe ka võglɛ a nẽŋa tẽŋa pʋ'ʋsɛ Nawẽnnɛ yetɩ: "M Sↄ, la sãn tãna, fʋ basɛ tɩ nãmsgↄ ẽna tole dee basɛ ma. La, la da kãn dɛna mam n boorɩ se'em, la dɛna fõn boorɩ se'em."
40026040	La a lebe a karẽnbiisi la zẽ'am ka yẽ tɩ ba gı̃sri mɛ. Tɩ a soke Apɩyɛɛrɩ yetɩ: "Yãma ka tã'agɛ naagɛ la mam gu karf-ayɩla mã'a ka gı̃se?
40026041	Basɛ-ya gẽem dee pʋ'ʋsɛ Nawẽnnɛ tɩ yelle da paagɛ ya tɩ ya lui. Ya sɩa boorɩ mɛ, la ya ı̃yã la ka tarɩ pãŋa."
40026042	La a daan le lebe mɛ ka pʋ'ʋsɛ yetɩ: "M Sↄ, nãmsgↄ wã sãn ka tãna wʋn tole dee basɛ mam, la sãn dɛna tɩ mam nãmsɛ, basɛ tɩ fõn boorɩ se'em ẽŋɛ."
40026043	La a le lebe a karẽnbiisi la zẽ'am ka yẽ tɩ ba le gı̃sra mɛ, se'ere n soe la, gẽem n daan ba tara ba.
40026044	Tɩ a basɛ ba, dee le lebe nõorɛ atã pʋam ka pʋ'ʋsɛ Nawẽnnɛ tↄgɛ yetↄg-bãma mẽŋa.
40026045	Dee leme wa'am a karẽnbiisi la zẽ'am wa soke ba yetɩ: "Ya gı̃sri mɛ dee vↄ'ↄsra? Wakatɛ paagɛ mɛ, tɩ ba wʋn dɩkɛ Nẽrsaala Dayʋa la ẽŋɛ tõon-be'ero dõma nu'usum.
40026046	Isge-ya tɩ tɩ sẽŋɛ. Sɛka n wʋn pa'alɛ tɩ ba yõkɛ mam na n wãna n sẽm."
40026047	Azezi n daan ken tↄgra la, tɩ Azudaasɩ n de a karẽnbiisi pia la ayi la nẽra ayɩla doose la nẽr-kʋʋŋↄ zozo'e sẽŋɛ paam. Ba daan tarɩ la sʋkↄbrↄ la dↄa. La de la kãabgↄ kẽma nẽŋadõma, la tẽŋa la kẽma n daan tõm ba.
40026048	La Azudaasɩ n wʋn pa'alɛ tɩ ba yõkɛ ẽ na, põn pa'alɛ ba mɛ yetɩ: "Sɛka tɩ mam wʋn kↄkɛ ẽ na, la de la ẽŋa, yõkɛ-ya ẽ."
40026049	La ẽn paam na, a sẽŋɛ mɛ tↄtↄ lɛm Azezi, pʋ'ʋsɛ ẽ yetɩ: "Karẽnsãama, zaanõorɛ", dee kↄkɛ ẽ.
40026050	Tɩ Azezi yele ẽ yetɩ: "M sɩrɛ, ẽŋɛ fõn wa'am tɩ fʋ ẽŋɛ se'em na." Tɩ nẽrba la paagɛ yõkɛ Azezi.
40026051	Tɩ nẽr-sɛba n daan boe la Azezi la, nẽra ayɩla fooge a sʋkↄbgↄ sɛ kãabgↄ kẽma nẽŋadãana tõntõnna tʋbrɛ fiige.
40026052	Tɩ Azezi yele ẽ yetɩ: "Lebse sũm fʋ sʋ'a la a fʋʋgↄ pʋam, se'ere n soe la, sɛba n zɛbrɩ la sʋ'ʋsɩ, sʋ'ʋsɩ n wʋn kʋ ba.
40026053	Fõn ka mi tɩ mam tã wʋn sose m Sↄ Nawẽnnɛ, tɩ a tõm malɛkadõma n gãnnɩ tʋsa tʋsa pia la ayi?
40026054	La mam sãn ẽŋɛ nɩ bɛla, Nawẽnnɛ gõŋↄ n yetɩ la wʋn ẽŋɛ se'em na, wʋn ẽŋɛ la wãne ẽŋɛ?"
40026055	A tↄgɛ bɛla, dee soke nẽr-kʋʋŋↄ la yetɩ: "Yãma sẽm na sʋkↄbrↄ, la dↄa tɩ ya yõkɛ mam wʋ mam de la fãara la? Mam daan boe la yãma mɛ Wẽnde-kãtʋm na daarɛ woo zãsna nẽrba, tɩ yãma ka yõkɛ mam.
40026056	La bõn-bãna wuu ẽŋɛ tɩ Nawẽnnɛ nõtↄ'ↄsrɩba n yʋʋn yele se'em Nawẽnnɛ gõŋↄ pʋam na n ẽŋɛ." Tɩ a karẽnbiisi la wuu zoe dee basɛ ẽ.
40026057	Sɛba n daan yõkɛ Azezi la, tarɩ ẽ sẽŋɛ la kãabgↄ kẽma nẽŋadãana Akayifu yire. Bilam tɩ lↄↄ karẽnsãandõma, la tẽŋa la kẽma daan lagsɛ.
40026058	Tɩ Apɩyɛɛrɩ daan bↄna poorʋm zãazãarɛ dↄla ka paagɛ kãabgↄ kẽma nẽŋadãana la yire, kẽ naagɛ la tõntõnɩba zẽa tɩ a bɩsɛ yelle la n wʋn ba'asɛ se'em.
40026059	Kãabgↄ kẽma nẽŋadõma, la sarɩyaditba la wuu daan eerɩ la yelle tɩ ba parɩm bↄ Azezi botɩ ba kʋ ẽ.
40026060	La ba ka yẽ, baa la nẽrba zozo'e n parɩm põmpↄrŋↄ kaseto bↄ ẽ na. Tɩ nẽrba bayi yãŋa isge
40026061	yetɩ: "Bʋraa wã daan yetɩ, ẽŋa tã wʋn wõrgɛ Wẽnde-kãtɛ la, dee le mẽ ẽ dabsa atã pʋam."
40026062	Tɩ kãabgↄ kẽma nẽŋadãana la isge soke Azezi yetɩ: "Ban tↄgɛ fõn se'em na, fõn kãn lerge se'ere?"
40026063	Tɩ Azezi ka lerge se'ere. Tɩ kãabgↄ kẽma nẽŋadãana la yele ẽ yetɩ: "Pↄɩ la Nawẽnnɛ n de vↄm dãana la yʋ'ʋrɛ, fʋ sãn dɛna la Krisi, Nawẽnnɛ Dayʋa la, yele to."
40026064	Tɩ Azezi lerge ẽ yetɩ: "La de la fõn yele se'em na. La mam yetɩ ya tɩ ya wʋn yẽ Nẽrsaala Dayʋa la, tɩ a zı̃ Nawẽnnɛ n de pãŋa dãana la zʋʋgↄ bↄba, ya wʋn yẽ tɩ a boe sawara pʋam sẽna."
40026065	Tɩ kãabgↄ kẽma nẽŋadãana la ãasʋm a mẽŋa futo, dee yetɩ: "A tʋʋrɩ la Nawẽnnɛ. Tɩ ka le ɛɛra tɩ nẽra le bↄ kaseto. Ya wõm ẽn tʋʋrɩ Nawẽnnɛ se'em.
40026066	Yãma tẽ'esɛ la bẽm?" Tɩ ba lerge yetɩ: "A masɛ la kũm."
40026067	Tɩ ba tʋbsɛ nõtõorʋm mı̃ a nẽŋa, dee wẽ ẽ na kũnkũra. Tɩ basɛba wẽ a pɛgsɩ,
40026068	dee yele ẽ yetɩ: "Krisi, bãŋɛ sɛka n wẽ fõn tↄgɛ pa'alɛ tↄ."
40026069	Apɩyɛɛrɩ daan zı̃ la yire la zẽnzakam, tɩ tõntõn-pↄka lɛm ẽ yele ẽ yetɩ: "Fõn mẽ daan boe la Azezi n de Galile nẽra la lɛ."
40026070	Tɩ a sɩ'ɩsɛ ba wuu nẽŋam yetɩ: "Mam ka bãŋɛ fõn boorɩ tɩ fʋ yele se'em."
40026071	Tɩ Apɩyɛɛrɩ yese yaŋa nõorʋm, tɩ tõntõn-pↄka ayẽma yẽ ẽ, yele sɛba n boe mı̃ na yetɩ: "Ẽna mẽ daan boe la Azezi n ze'ele Nazarɛtɩ la lɛ."
40026072	Tɩ Apɩyɛɛrɩ le sɩ'ɩsɛ pↄɩ yetɩ: "Mam ka mi bʋraaga wã."
40026073	Tɩ la ẽŋɛ fẽe, tɩ sɛba n ze mı̃ na, lɛm Apɩyɛɛrɩ yetɩ: "Asɩra, fõn de la ba nẽra ayɩla, se'ere n soe la, fʋ yetↄga n pa'alɛ fõn ze'ele zẽ'a."
40026074	Tɩ Apɩyɛɛrɩ pↄɩ yetɩ: "Mam ka mi bʋraaga wã, mam sãn parɩm mɛ, Nawẽnnɛ sɩbgɛ ma." Wakat-ẽŋa mẽŋa tɩ nõ-rↄↄgↄ kaasɛ.
40026075	Tɩ Apɩyɛɛrɩ yãŋa tẽegɛ Azezi n daan yele ẽ yetɩ: "Lan dẽŋɛ nõ-rↄↄgↄ n wʋn kaasɛ, fʋ wʋn sɩ'ɩsɛ nõorɛ atã tɩ fõn ka mi mam" na. Tɩ Apɩyɛɛrɩ yese yẽŋa ka kɛlla la sũ-sã'aŋↄ zozo'e.
40027001	Beere n daan wiige bulika, tɩ kãabgↄ kẽma nẽŋadõma, la tẽŋa la kẽma la wuu lagsɛ tↄgɛ kʋ yetɩ ba kʋ Azezi.
40027002	Tɩ ba lʋ ẽ tarɩ sẽŋɛ Apilatɩ n de gↄmna zẽ'am ka bↄ ẽ.
40027003	Azudaasɩ n de sɛka n daan pa'alɛ tɩ ba yõkɛ Azezi la, n yẽ tɩ ba tↄgɛ Azezi yelle kʋ yetɩ ba kʋ ẽ na, a sũure sã'am mɛ. Tɩ a tarɩ lig-kõba pitã la sẽŋɛ tɩ a ka lebse kãabgↄ kẽma nẽŋadõma, la tẽŋa la kẽma la,
40027004	dee yetɩ: "Mam ẽŋɛ la be'em, mam n pa'alɛ tɩ ba yõkɛ sɛka n ka ẽŋɛ be'em tɩ ba kʋ ẽ na." Tɩ ba yele ẽ yetɩ: "La ka pakɛ tõma. La de la fõn yelle."
40027005	Tɩ Azudaasɩ dɩkɛ ligri la lobge Wẽnde-kãtɛ la pʋam, dee sẽŋɛ ka pire mı̃'isi ki.
40027006	Tɩ kãabgↄ kẽma la dɩkɛ ligri la yetɩ: "Ba de la zɩɩm ligri, la ka masɛ tɩ tɩ dɩkɛ ba naagɛ la Wẽnde-kãtɛ la ligri."
40027007	Tɩ ba bãm, dɩkɛ ligri la da yagba va'am tɩ a dɛna sãama laarɛ zẽ'am.
40027008	Bɛla n soe tɩ ba ken wi'ira zẽ'e-ẽŋa tɩ zɩɩm va'am, halɩ wa paam zı̃na.
40027009	La de la bɛla tɩ Nawẽnnɛ nõtↄ'ↄsa Azeremi n yʋʋn gʋlsɛ se'em na ẽŋɛ. A yʋʋn yetɩ: "Ba dɩkɛ la lig-kõba pitã, lig-sɛba tɩ Ɩsrayɛlɩ dõma sakɛ tɩ ba dɩkɛ da ẽ na,
40027010	ba dɩkɛ la bãma da yagba va'am wʋ Zuudãana Nawẽnnɛ n yele mam se'em na."
40027011	Ban daan tarɩ Azezi sẽŋɛ gↄmna la zẽ'am na, tɩ a soke ẽ yetɩ: "Fõn de la Zifdõma naba?" Tɩ Azezi lerge ẽ yetɩ: "La de la fõn yele se'em na."
40027012	La kãabgↄ kẽma nẽŋadõma, la tẽŋa la kẽma daan dõrɛ ẽ mɛ, tɩ a ka lerge se'ere.
40027013	Tɩ Apilatɩ yele ẽ yetɩ: "Fõn ka wõm ban tↄgrɩ se'em wuu dõta fↄ?"
40027014	Tɩ Azezi ka lerge yetↄga la baa ayɩla, tɩ la di'ige gↄmna la halɩ zozo'e.
40027015	La Zↄↄg-basɛ kibsa wakatɛ woo gↄmna la ẽn yese la nẽra ayɩla yʋ'a deem basɛ, nẽr-sɛka tɩ nẽr-kʋʋŋↄ la boorɩ.
40027016	La wakat-ẽŋa bibɛ'a ayɩla n daan boe yʋ'a deem, tɩ a yʋ'ʋrɛ dɛna Abarabasɩ, tɩ nẽrba wuu mina a yelle.
40027017	Tɩ nẽr-kʋʋŋↄ la n lagsɛ la, tɩ Apilatɩ soke ba yetɩ: "Ãne tɩ yãma boorɩ tɩ m yese basɛ bↄ ya, Abarabasɩ bɩɩ Azezi tɩ ba wi'iri tɩ Krisi la?"
40027018	Apilatɩ daan mi tɩ la de la sũure ı̃yã tɩ ba yõkɛ Azezi wa bↄ ẽŋa.
40027019	La Apilatɩ n daan zı̃ sarɩyadia zẽ'am na, tɩ a pↄga tõm tɩ ba wa yele ẽ yetɩ: "Yese fʋ nu'ugo pʋpeelem dãana la yelle pʋam, se'ere n soe la, mam zãasʋm mɛ a yelle yʋ'ʋŋↄ, tɩ la nãmsɛ mam zozo'e."
40027020	La kãabgↄ kẽma nẽŋadõma, la tẽŋa la kẽma daan yele nẽrba la mɛ tɩ ba sose Apilatɩ tɩ a basɛ Abarabasɩ bↄ ba, dee kʋ Azezi.
40027021	Tɩ gↄmna la le soke ba yetɩ: "Nẽr-bãna bayi wã, yãma boorɩ tɩ m basɛ la ãne bↄ ya?" Tɩ ba lerge yetɩ: "Abarabasɩ."
40027022	Tɩ a soke ba yetɩ: "Bɛla, yãma boorɩ tɩ m ẽŋɛ Azezi tɩ ba wi'iri tɩ Krisi la, la wãne?" Tɩ ba wuu lerge yetɩ: "Ka ẽ dↄ-puurŋa zuo."
40027023	Tɩ a soke ba yetɩ: "A ẽŋɛ la bẽm n de be'em?" Tɩ ba malɩn tↄgra ke'enke'em yetɩ: "Ka ẽ dↄ-puurŋa zuo."
40027024	La Apilatɩ n yẽ tɩ ẽŋa kãn yãŋɛ ẽŋɛ sɛla, dee tɩ nẽrba la gita pa'asra la, tɩ a dɩkɛ ko'om peege a nu'usi nẽr-kʋʋŋↄ la wuu nẽŋam, dee yele yetɩ: "Mam nẽŋa ka boe ẽna wã kʋa pʋam. La de la yãma yelle."
40027025	Tɩ nẽr-kʋʋŋↄ la wuu lerge yetɩ: "A kʋa la taalɛ bↄna tõma la tɩ kↄma zuto."
40027026	Tɩ Apilatɩ basɛ Abarabasɩ bↄ ba, dee botɩ ba wẽ Azezi la ka'asa, dee dɩkɛ ẽ bↄ tɩ ba ka ka ẽ dↄ-puurŋa zuo.
40027027	Tɩ gↄmna la sʋdaasɩ tarɩ Azezi kẽ gↄmna la yire, tɩ sʋdaasɩ wuu lagsɛ kaagɛ ẽ.
40027028	Tɩ ba yɛɛsɛ Azezi futo, dee yɛ ẽ fuugo n de gomusga,
40027029	dɩkɛ gõ'osɩ wʋgɛ mũŋa vuge ẽ, dɩkɛ dasaarɛ zãntɛ a zʋʋgↄ nu'ugo, yãŋa ka dũma tẽŋa a nẽŋam la'ara ẽ yetɩ: "Zifdõma naba, naa!"
40027030	La ba daan tʋbsrɩ la nõtõorʋm ɩta ẽ, dee tↄ'ↄsra dasaarɛ la wẽ'era a zuugo.
40027031	La ban la ẽ kɩ'ɩlɩm na, ba yɛɛgɛ gomusga fuugo la mɛ, dee dɩkɛ a mẽŋa fuugo la lebe yɛ ẽ, tara ẽ wɛ'ɛsa tɩ ba ka ka dↄ-puurŋa zuo.
40027032	Ban daan ze'ele tẽŋa pʋam yɛsra la, ba tʋ'ʋsɛ la bʋraaga ayɩla yʋ'ʋrɛ n de Asimõ n ze'ele Sirɛnɩ, tɩ ba pẽrgɛ ẽ tɩ a to'oge Azezi kũm dↄ-puurŋa la buke.
40027033	Tɩ ba paagɛ zẽ'a tɩ ba wi'iri a yʋ'ʋrɛ tɩ Golgota, a võorɛ de la zuwaŋrɛ zẽ'a,
40027034	dɩkɛ dãam n gaam na tɩɩm n ãn toogo bↄ Azezi tɩ a yũ. Tɩ a leme ba, zagsɛ ka yũ.
40027035	Tɩ ba daan ka ẽ dↄ-puurŋa zuo, dee dɩkɛ a futo tɩ ba pʋɩ la taaba, pↄsɛ tɩ ba bãŋɛ nẽra woo n wʋn to'oge sɛka.
40027036	Dee yãŋa zẽa gu'ura ẽ.
40027037	Ba daan gʋlsɛ la gʋlsgↄ pa'alɛ se'ere n soe tɩ ba kʋ ẽ, lablɛ a zuum dↄ-puurŋa la zuo. Ba daan gʋlsɛ yetɩ: "Ẽna de la Azezi n de Zifdõma naba la."
40027038	Ba daan tarɩ la fãarba bayi wa po ka dↄ-puursi zuto, ayɩla Azezi zʋʋgↄ bↄba, ayẽma a gↄbga bↄba.
40027039	Tɩ sɛba n dolɩ bilam tↄlla la, lↄbra ba zuto dee tʋʋra ẽ
40027040	yetɩ: "Dagɩ fõn daan yetɩ fõn wʋn wõrgɛ Wẽnde-kãtɛ la, dee le mẽ ẽ dabsa atã pʋam? Fʋ sãn sɩrɩ dɛna la Nawẽnnɛ Dayʋa, fãagɛ fʋ mẽŋa ze'ele dↄ-puurŋa la zuo sige."
40027041	Kãabgↄ kẽma nẽŋadõma, la lↄↄ karẽnsãandõma, la tẽŋa la kẽma mẽ daan tʋʋrɩ ẽ mɛ yetɩ:
40027042	"A daan fãagrɩ nẽrba basɛba mɛ, dee ka tãna wʋn fãagɛ a mẽŋa. A sãn dɛna Ɩsrayɛlɩ dõma naba, a ze'ele dↄ-puurŋa la zuo sige nãnannɛ wã, tɩ tõma wʋn bↄ ẽ sɩra.
40027043	A te'ege Nawẽnnɛ mɛ yetɩ ẽŋa de la Nawẽnnɛ Dayʋa, Nawẽnnɛ sãn nõŋɛ ẽ, a fãagɛ ẽ lɛɛlɛ wã."
40027044	Tɩ fãarba la tɩ ba ka dↄ-puursi zuto lɛm ẽ na mẽ tↄgra ẽ be'em.
40027045	La daan pↄsɛ la wʋntɛɛŋa zuu-tẽŋasʋka, tɩ tẽŋa la wuu lebge lika tarɩ ka paagɛ zaanõorɛ karf-atã.
40027046	Karf-atã la wakatɛ tɩ Azezi tↄgɛ ke'enke'em yetɩ: "Eli, Eli, lama sabaktani." La võorɛ de la: "Mam Wẽnnaam, mam Wẽnnaam, bẽm tɩ fõn basɛ mam?"
40027047	Tɩ sɛba n ze lɛm bilam na basɛba wõm bɛla, yetɩ: "A wi'iri la A'eli."
40027048	Tɩ ba nẽra ayɩla zoe sẽŋɛ ka dɩkɛ nẽtɩŋa lʋsɛ dã-mı̃'isgo pʋam zẽkɛ la dↄↄgↄ bↄ ẽ tɩ a yũ.
40027049	Tɩ sɛba yetɩ: "Basɛ tɩ gu bɩsɛ A'eli la sãn wʋn wa'am wa fãagɛ ẽ."
40027050	Tɩ Azezi le kaasɛ ke'enke'em, dee ki.
40027051	Tɩ fuugo la n yuli Wẽnde-kãtɛ la pʋam beŋe zẽ'e-sõŋↄ la ãagɛ pʋsʋka saazuum halɩ ka paagɛ tẽŋa. Tɩ tẽŋa mı̃im, tɩ tãmpı̃isi wõrɛ.
40027052	Tɩ yↄↄrↄ be'ese, tɩ pʋpeelem dõma zozo'e n yʋʋn ki vo'oge.
40027053	Tɩ Azezi n wa vo'oge la, tɩ ba ze'ele yↄↄrↄ pʋam yese kẽ Zerizalɛm, tɩ nẽrba zozo'e yẽ ba.
40027054	La Rom sʋdaasɩ kɛ'ɛma, la sʋdaasɩ la n ze gu'ura Azezi la n yẽ tẽŋa la n mı̃im, la bõn-sɛba n ẽŋɛ la, dabeem n yõkɛ ba zozo'e, tɩ ba yetɩ: "A sɩrɩ de la Nawẽnnɛ Dayʋa."
40027055	La pↄgsɩ zozo'e n daan ze zãazãarɛ dee bɩsra, ba daan ze'ele la Galile doose Azezi tɩ ba sõŋra ẽ.
40027056	Amaari n ze'ele Magdala, la Amaari n de Azakɩ la Azozɛfʋ ma, la Azebede dayↄↄsɩ la ma n daan boe pↄg-bãma pʋam.
40027057	Bʋraaga ayɩla n daan de bõntarsa, n ze'ele Arimate, tɩ a yʋ'ʋrɛ dɛna Azozɛfʋ. A de la Azezi karẽnbia.
40027058	Wẽnnɛ n daan mã'agɛ, tɩ a sẽŋɛ Apilatɩ zẽ'am ka sose ẽ tɩ a basɛ tɩ a dɩkɛ Azezi kũm na sẽŋɛ ka laagɛ. Tɩ Apilatɩ bↄ nõorɛ tɩ ba bↄ ẽ.
40027059	Tɩ Azozɛfʋ dɩkɛ kũm na, dɩkɛ tãn-paalɛ n ãn sõŋa vile ẽ,
40027060	tarɩ ẽ ka laagɛ yↄ-paalɛ pʋam tɩ a botɩ ba tũ tãmpı̃a ı̃yã, a mẽŋa ı̃yã. Tɩ ba bilge kug-kãtɛ lige yↄↄgↄ la nõorɛ dee fõrgɛ.
40027061	Amaari n ze'ele Magdala, la Amaari ayẽma la daan zı̃ mɛ tɩ ba nẽŋa tↄ yↄↄgↄ la.
40027062	Daar-sɛka tɩ Zifdõma mãasnɩ ba vo'osgo daarɛ la n tole tɩ beere wiige, tɩ kãabgↄ kẽma nẽŋadõma, la Farisi dõma lagsɛ taaba sẽŋɛ Apilatɩ zẽ'am,
40027063	ka yele ẽ yetɩ: "Zuudãana, tõma tẽrɩ tɩ põmpã'asʋm dãana wã, ẽn daan nãn vↄa la, a daan yetɩ: 'Mam wʋn vo'oge dabsa atã daarɛ.'
40027064	Bɛla, bↄ nõorɛ tɩ ba gu'ura yↄↄgↄ la sõŋa sõŋa ka paagɛ dabsa atã daarɛ, la sãn dagna bɛla, a karẽnbiisi la wʋn wa zũ kũm na mɛ dee yele nẽrba tɩ a vo'oge mɛ. Pã'asgↄ ẽna wã yãŋa wʋn dɛna be'em gãnna pↄspↄsɩ la."
40027065	Tɩ Apilatɩ yele ba yetɩ: "Tarɩ-ya gu'urba sẽŋɛ ka basɛ tɩ ba gu'ura yↄↄgↄ la wʋ yãma n boorɩ se'em na."
40027066	Tɩ ba sẽŋɛ ka bɩ yↄↄgↄ la nõorɛ dee basɛ tɩ gu'urba gu'ura ẽ.
40028001	Zifdõma vo'osgo daarɛ n daan tole, tɩ beere wiige Lasrɩ daarɛ bulika yʋ'ʋŋↄ yʋ'ʋŋↄ, tɩ Amaari n ze'ele Magdala, la Amaari ayẽma isge sẽŋɛ tɩ ba ka bɩsɛ yↄↄgↄ la.
40028002	Tɩ tẽŋa daan mı̃im zozo'e, tɩ Zuudãana Nawẽnnɛ malɛka ze'ele saazuum sigum wa bilge kugre la bı̃ŋe kẽnkɛrŋa zẽa a zuo.
40028003	A nẽŋa daan yẽgrɩ wʋ sa-yãka. Tɩ a futo pelge ãna yɩlɩ yɩlɩ.
40028004	Tɩ dabeem yõkɛ sɛba n gu'uri yↄↄgↄ la. Tɩ ba gõgra dee ãna wʋ ba ki mɛ na.
40028005	Tɩ malɛka la yele pↄgsɩ la yetɩ: "Da zoe-ya dabeem, mam mi tɩ ya eerɩ la Azezi tɩ ba ka dↄ-puurŋa zuo kʋ la.
40028006	A ka boe kalam. A vo'oge mɛ wʋ ẽn daan yele se'em na. Wa'am-ya wa bɩsɛ ban daan bı̃ŋe ẽ zẽ'e-sɛka la,
40028007	dee sẽŋɛ-ya tↄtↄ ka yele a karẽnbiisi la yetɩ, a vo'oge mɛ. La a wʋn dẽŋɛ ya nẽŋa sẽŋɛ Galile. Bilam tɩ ya wʋn ka yẽ ẽ. Sɛla tɩ mam tarɩ tɩ m yele ya n bɛla."
40028008	Tɩ pↄgsɩ la fõrgɛ yↄↄm na tↄtↄ la dabeem, dee tara sũ-yẽlga zozo'e, zↄta wɛ'ɛsa tɩ ba ka yele Azezi karẽnbiisi la sɛla n ẽŋɛ la.
40028009	Tɩ Azezi darɛ tʋ'ʋsɛ pʋ'ʋsɛ ba. Tɩ ba lɛm ẽ ka dũma tẽŋa a nẽŋam gʋrɛ a nãma nã'asɛ ẽ.
40028010	Tɩ Azezi yele ba yetɩ: "Da zoe-ya dabeem, sẽŋɛ-ya ka yele m sↄbiisi la yetɩ, ba sẽŋɛ Galile, tɩ la de la bilam tɩ ba wʋn yẽ mam."
40028011	Pↄgsɩ la n daan boe sore wɛ'ɛsa la, tɩ sɛba n gu'uri yↄↄgↄ la nẽrba basɛba sẽŋɛ tẽŋa pʋam ka tↄgɛ pa'alɛ kãabgↄ kẽma nẽŋadõma bõn-sɛba wuu n ẽŋɛ la.
40028012	Tɩ kãabgↄ kẽma nẽŋadõma, la tẽŋa la kẽma la lagsɛ kʋ nõorɛ ayɩla, bↄ sʋdaasɩ la ligri zozo'e,
40028013	dee yele ba yetɩ: "Yele-ya nẽrba la yetɩ, yʋ'ʋŋↄ tɩ yãma gã gı̃sra dee tɩ Azezi karẽnbiisi la wa'am wa zũ kũm na.
40028014	La gↄmna la sãn wõm bɛla, tõma wʋn tↄgɛ la ẽ lɛ, yese ya yelle la pʋam."
40028015	Tɩ sʋdaasɩ la to'oge ligri la, dee ẽŋɛ wʋ ban yele ba se'em na. Tɩ yetↄg-ẽŋa saagɛ Zifdõma la tẽŋasʋka halɩ wa paam zı̃na.
40028016	Karẽnbiisi pia la ayɩla la daan sẽŋɛ la Galile, ka zom tãn-sɛka tɩ Azezi bↄ ba nõorɛ yetɩ ba sẽŋɛ la zuo.
40028017	La ba yẽ ẽ mɛ, ka dũma tẽŋa a nẽŋam nã'asɛ ẽ, la basɛba daan sẽ'enɩ mɛ.
40028018	Tɩ Azezi lɛm ba, yele ba yetɩ: "Nawẽnnɛ bↄ mam pãŋa wuu n boe saazuum, la tẽŋa wã zuo mɛ.
40028019	Bɛla, sẽŋɛ-ya dũnia wuu ka botɩ nẽrba buuri wuu lebge mam karẽnbiisi. Mise-ya ba ko'om pʋam, la Sↄ Nawẽnnɛ, la a Dayʋa, la a Sɩa yʋ'ʋrɛ.
40028020	La ya zãsʋm ba tɩ ba sakɛ bõn-sɛba wuu tɩ mam bↄ ya nõorɛ tɩ ya ɩta la. La bãŋɛ-ya tɩ mam boe la ya mɛ wakatɛ wuu, halɩ tɩ la ka paagɛ dũnia ba'asgↄ."
41001001	Nawẽnnɛ Dayʋa Azezi-krisi kõ-yẽlga n pↄsɛ se'em n wãna:
41001002	La ẽŋɛ wʋ Nawẽnnɛ nõtↄ'ↄsa A'ezayi n yʋʋn põn gʋlsɛ se'em, tɩ Nawẽnnɛ yetɩ: "Bɩsɛ, mam wʋn tõm m tõntõnna tɩ a dẽŋɛ fʋ nẽŋa ka malgɛ sore bↄ fↄ.
41001003	La de la sɛka n mõolɩ weem tↄgra ke'enke'em yetɩ: 'Malgɛ-ya sore sõŋa gu'ura Zuudãana. Malgɛ-ya sↄa la tɩ ba tↄ tẽntẽesɩ bↄ ẽ.' "
41001004	Bɛla tɩ Azã daan bↄna weem misra nẽrba ko'om pʋam, dee mõola yetɩ: "Teege-ya yɛm basɛ tõon-be'ero, dee botɩ ba mise ya ko'om pʋam, tɩ Nawẽnnɛ basɛ ya tõon-be'ero taalɛ."
41001005	Tɩ nẽrba zozo'e ze'ele Zude so'olʋm wuu, la Zerizalɛm wuu sẽnna Azã zẽ'am tↄgra ba tõon-be'ero pa'ala ẽ. Tɩ Azã misra ba kʋlaa yʋ'ʋrɛ n de Zʋrdẽ pʋam.
41001006	Azã daan yɛ la fuugo n de yʋgma kõbrↄ, dee dɩkɛ sagãnnɛ lʋ a sɩa. A daan diti la seero la saniiro.
41001007	A daan mõolɩ yetɩ: "Nẽra n boe mam poorʋm sẽna, ẽŋa tarɩ pãŋa gãnna mam mɛ. Mam ka masɛ tɩ m dõbrɛ a nẽŋam pirge a tagra.
41001008	Mam misri ya la ko'om pʋam, la ẽŋa wʋn mise ya la Nawẽnnɛ Sɩa."
41001009	Wakat-ẽŋa Azezi ze'ele la Nazarɛtɩ n boe Galile so'olʋm wa'am Azã zẽ'am, tɩ a mise ẽ Zʋrdẽ ko'om na pʋam.
41001010	Tɩ Azezi ze'ele ko'om na pʋam dↄↄra, yẽ tɩ saazuum darɛ yo'oge, tɩ Nawẽnnɛ Sɩa ãna wʋ na'adawenne na sige a zuo,
41001011	tɩ kõa ze'ele Nawẽnnɛ yire yetɩ: "Fõn de la mam Dayʋa tɩ mam nõŋɛ la m sũure wuu, fʋ paagɛ la mam yɛm."
41001012	Bilam mẽŋa tɩ Nawẽnnɛ Sɩa botɩ Azezi sẽŋɛ weem.
41001013	A daan boe weem na dabsa pinaasɩ, tɩ Asũtãana wa'am wa makɛ ẽ bɩsɛ. A daan boe la we-dũnsi lɛ, tɩ Nawẽnnɛ malɛkadõma sõŋra ẽ.
41001014	Ba daan yõkɛ Azã yʋ la yʋ'a deego pʋam. Bɛla poorʋm tɩ Azezi sẽŋɛ Galile ka mõola Nawẽnnɛ kõ-yẽlga yetɩ:
41001015	"Wakatɛ paagɛ mɛ, Nawẽnnɛ so'olʋm lɛm mɛ. Teege-ya yɛm basɛ tõon-be'ero dee sakɛ kõ-yẽlga la."
41001016	Azezi daan dolɩ la Galile mõgrɛ la nõorʋm, yẽ Asimõ la a yɩbga A'ãndre n boe mı̃ lↄbra yʋka mõgrɛ la pʋam, ba daan de la zũn-yõgrɩba.
41001017	Tɩ a yele ba yetɩ: "Dↄla-ya mam, tɩ mam wʋn botɩ ya ɛɛra nẽrba tɩ ba dↄla mam wʋ yãma n yõgrɩ zũma se'em na."
41001018	Tɩ ba basɛ ba yʋgsɩ la bilam mẽŋa, dee dↄla ẽ.
41001019	Tɩ a sẽŋɛ fẽe yẽ Azebede dayↄↄsɩ Azakɩ la a yɩbga Azã n boe õorŋↄ pʋam malgra ba yʋgsɩ.
41001020	Tɩ a darɛ wi ba, tɩ ba basɛ ba sↄ Azebede la a tõntõnɩba õorŋↄ la pʋam, dee dↄla ẽ.
41001021	Tɩ Azezi la a karẽnbiisi sẽŋɛ Kapɛrnaʋm. Tɩ Zifdõma vo'osgo daarɛ paagɛ, tɩ Azezi kẽ ba wẽndeem zãsna nẽrba.
41001022	La zãsŋↄ la di'ige nẽrba la mɛ, se'ere n soe la, a zãsŋↄ la daan tarɩ la pãŋa, la ka ãn wʋ lↄↄ karẽnsãandõma n zãsnɩ se'em na.
41001023	Tɩ bʋraa daan bↄna wẽndeem na tɩ kʋlkã'arga tara ẽ, tɩ bʋraa la kaasɛ yetɩ:
41001024	"Azezi n de Nazarɛtɩ nẽra, fõn bẽm yelle n boe la tõma? Fõn wa'am tɩ fʋ sã'am na tõma? Mam mi fõn de sɛka. Fõn de la pʋpeelem dãana n ze'ele Nawẽnnɛ zẽ'am."
41001025	Tɩ Azezi tãsɛ kʋlkã'arga la yetɩ: "Go'oge, yese dee basɛ ẽ."
41001026	Tɩ kʋlkã'arga la bigse bʋraa la tɩ a gõgra, dee kaasɛ tagurga yese dee basɛ ẽ.
41001027	Tɩ ba wuu zɛ yɛrɩ, sↄkra taaba yetɩ: "Wãna de la bẽm? La de la zãsŋↄ paalga n tarɩ pãŋa. A tↄgrɩ la kʋlkã'arsɩ, tɩ ba sakra a nõorɛ."
41001028	Tɩ Azezi yʋ'ʋrɛ darɛ saagɛ Galile so'olʋm zẽ'a woo.
41001029	Tɩ Azezi la a nẽrba daan yese Zifdõma wẽndeem na, tɩ Azakɩ la Azã doose ba, tɩ ba sẽŋɛ ka kẽ Asimõ la A'ãndre dõma yire.
41001030	Tɩ Asimõ dɛɛm-pↄka ı̃yã ba tʋlgɛ, tɩ a gã. Tɩ Azezi paagɛ, tɩ ba darɛ tↄgɛ pↄka la yelle bↄ ẽ.
41001031	Tɩ Azezi sẽŋɛ lɛm ẽ, gʋrɛ a nu'ugo botɩ a isge. Tɩ bã'a la basɛ ẽ, tɩ a ẽŋɛ ba sãanↄ.
41001032	Tɩ wẽnnɛ wa lui sobe, tɩ ba tarɩ bã'adõma wuu, la sɛba tɩ kʋlkã'arsɩ tarɩ ba wa'am Azezi zẽ'am.
41001033	Tɩ tẽŋa la nẽrba wuu lagsɛ taaba yire la zanõrʋm.
41001034	Tɩ Azezi botɩ nẽrba zozo'e tɩ bã'asɩ to'oto'ore tarɩ ba yẽ ı̃mã'asʋm, dee dige kʋlkã'arsɩ zozo'e, tɩ ba yese. La a ka sakɛ tɩ kʋlkã'arsɩ la tↄgɛ, se'ere n soe la, ba põn mina ẽ mɛ.
41001035	Azezi daan isge la bulika yʋ'ʋŋↄ yʋ'ʋŋↄ yese tẽŋa la pʋam sẽŋɛ zẽ'a tɩ nẽrba ka boe, tɩ a ka pʋ'ʋsɛ.
41001036	Tɩ Asimõ la nẽr-sɛba n daan boe la ẽ na yese ɛɛra ẽ.
41001037	La ba daan yẽ ẽ mɛ, yele ẽ yetɩ: "Nẽrba wuu eerɩ fʋ mɛ."
41001038	Tɩ Azezi lerge ba yetɩ: "Basɛ-ya tɩ tɩ sẽŋɛ tẽn-sɛba n lɛm na tɩ m ka mõolɛ kõ-yẽlga la bilam mẽ, tɩ la de la bɛla ı̃yã tɩ mam wa'am."
41001039	Tɩ a kaagɛ Galile so'olʋm wuu mõolɛ kõ-yẽlga la Zifdõma wẽndeto pʋam, dee dige kʋlkã'arsɩ tɩ ba yese dee basɛ nẽrba.
41001040	Bʋraa ayɩla n de kõnkonne n wa'am Azezi zẽ'am wa ka dũma tẽŋa a nẽŋam sose ẽ yetɩ: "Fʋ sãn bↄↄra, fʋ tã wʋn basɛ tɩ m yẽ ı̃mã'asʋm mɛ le ãna sõŋa."
41001041	Tɩ a ninbãalga yõkɛ Azezi, tɩ a tẽegɛ a nu'ugo kalʋm ẽ yetɩ: "Mam bↄↄra, yẽ ı̃mã'asʋm le ãna sõŋa."
41001042	Tɩ bã'a la basɛ ẽ bilam mẽŋa, tɩ a le ãna sõŋa.
41001043	Tɩ Azezi yele ẽ yetɩ a fõrgɛ, dee kã'an ẽ yetɩ:
41001044	"Da kãn yele nẽra nẽra, la sẽŋɛ Nawẽnnɛ kãabgↄ kẽema zẽ'am ka pa'alɛ ẽ fↄ mẽŋa tɩ a bɩsɛ, dee bↄ ẽ bõn-sɛba tɩ Amoyisi yʋʋn gʋlsɛ yetɩ ba bↄ la, tɩ la pa'alɛ ba tɩ fʋ sɩrɩ yẽ ı̃mã'asʋm."
41001045	La bʋraa la fõrgɛ mɛ ka dɩkɛ yelle la mõolɛ pa'alɛ la ẽŋɛ se'em. Bɛla tɩ Azezi daan ka le tãna wʋn kẽ tẽŋa pʋam, sãn dagna tɩ a li'ise mɛ kẽ. A daan boe la zẽ'e-sɛba tɩ nẽrba ka boe mı̃ na, tɩ nẽrba daan zɛ'ɛta zẽ'a woo sẽnna a zẽ'am.
41002001	Bɛla poorʋm, dabsa fẽe n tole, tɩ Azezi lebe Kapɛrnaʋm. Tɩ nẽrba wõm tɩ a boe yire,
41002002	lagsɛ halɩ zozo'e tɩ zẽ'a ka bↄna, baa deego la nõorʋm. Tɩ a tↄgra Nawẽnnɛ yetↄga bↄ'ↄra ba.
41002003	Tɩ nẽrba banaasɩ zɛ kↄↄrŋↄ wa'am Azezi zẽ'am.
41002004	La nẽrba la n zo'oge la, ba ka tã wʋn zɛ ẽ paagɛ Azezi zẽ'am, tɩ ba zom gↄsgↄ ka lakɛ gↄsgↄ la bↄbrɛ ayɩla, doose bilam sike kↄↄrŋↄ la, la a bõn-gã'ala deego la pʋam Azezi nẽŋam.
41002005	Tɩ Azezi yẽ ban bↄ ẽŋa sɩra se'em na, yele kↄↄrŋↄ la yetɩ: "M bia, fʋ tõon-be'ero taalɛ ka le bↄna fʋ zuo."
41002006	La lↄↄ karẽnsãandõma basɛba n daan boe mı̃, daan zẽa tẽ'esra ba sũurum yetɩ:
41002007	"Bẽm tɩ ẽna tↄgra bɛla? A tↄgrɩ pↄ'ↄra la Nawẽnnɛ. Ãn tã wʋn basɛ tõon-be'ero taalɛ, sãn dagna Nawẽnnɛ mã'a?"
41002008	Tɩ Azezi bãŋɛ a pʋtẽ'erʋm ban tẽ'esrɩ se'em ba sũurum na, yele ba yetɩ: "Bẽm tɩ ya tẽ'esra wãna ya sũurum?
41002009	Bẽm n de nãana gãnna, mam sãn yele kↄↄrŋↄ la yetɩ, a tõon-be'ero taalɛ ka le bↄna a zuo, bɩɩ mam sãn yele ẽ yetɩ, a isge dɩkɛ a bõn-gã'ala sẽnna n de nãana?
41002010	Bɛla m wʋn botɩ ya bãŋɛ tɩ Nẽrsaala Dayʋa la tarɩ pãŋa dũnia wã zuo mɛ, wʋn basɛ tõon-be'ero taalɛ." Azezi yele bɛla, dee yele kↄↄrŋↄ la yetɩ:
41002011	"Isge dɩkɛ fʋ bõn-gã'ala kule."
41002012	Tɩ kↄↄrŋↄ la isge kalam dɩkɛ a bõn-gã'ala la ba wuu nifum yese. Tɩ ba wuu zɛ yɛrɩ, pẽgra Nawẽnnɛ yetɩ: "Tõma nãn ka yẽ wãna."
41002013	Azezi le sẽŋɛ la mõgrɛ la nõorʋm, tɩ nẽrba zozo'e sẽna a zẽ'am, tɩ a zãsna ba.
41002014	La Azezi sẽnnɩ tↄlla mɛ yẽ Alfe dayʋa Alevi tɩ a zı̃ lampo to'osgo deem tↄ'ↄsra lampo, tɩ a yele ẽ yetɩ: "Dↄla mam." Tɩ a isge dↄla ẽ.
41002015	Tɩ Azezi sẽŋɛ ka zẽa Alevi yire dita, tɩ lampo-tↄ'ↄsrɩba la tõon-be'ero dõma zozo'e lagɩm na Azezi la a karẽnbiisi la dita, se'ere n soe la, nẽr-bãma buuri n daan zo'oge dↄla ẽ.
41002016	Tɩ lↄↄ karẽnsãandõma n de Farisi dõma la yẽ Azezi n diti la lampo-tↄ'ↄsrɩba, la tõon-be'ero dõma la, tɩ ba soke a karẽnbiisi la yetɩ: "Bẽm tɩ a lagɩm na lampo-tↄ'ↄsrɩba, la tõon-be'ero dõma dita?"
41002017	Tɩ Azezi wõm bɛla, yele ba yetɩ: "Sɛba n tarɩ ı̃mã'asʋm ka eerɩ tɩba, sɛba n bẽ'erɩ n eerɩ tɩba. Mam ka wa'am tɩ m wi sɛba dõma n yetɩ bãma masɛ mɛ na, mam wa'am na tõon-be'ero dõma ı̃yã."
41002018	Azã karẽnbiisi, la Farisi dõma daan lʋtɩ la nõorɛ. Tɩ ba wa'am wa soke Azezi yetɩ: "Bẽm tɩ Azã karẽnbiisi, la Farisi dõma karẽnbiisi la lʋta nõorɛ dee tɩ fõn karẽnbiisi la ka lʋta nõorɛ?"
41002019	Tɩ Azezi yele ba yetɩ: "Nẽra sãn ẽŋɛ pↄgdire kibsa wi a sɩrdõma tɩ ba wa'am, ba tã wʋn lʋ nõorɛ mɛ wakat-sɛka tɩ pↄgdita la ken bↄna ba zẽ'am na bɩɩ? Ayɛɩ, pↄgdita la sãn ken bↄna ba zẽ'am, ba kãn tã'agɛ lʋ nõorɛ.
41002020	Wakatɛ sẽm mɛ tɩ ba wʋn yese pↄgdita la ba zẽ'am, wakat-ẽŋa tɩ ba yãŋa wʋn lʋ nõorɛ.
41002021	Nẽra kãn dɩkɛ tãn-paalɛ lige fu-kɛka. A sãn ẽŋɛ bɛla, tãn-paalga la wʋn botɩ fu-kɛka la ãagɛ mɛ gãnna kʋrʋm na.
41002022	La nẽra mẽ kãn dɩkɛ dã-paalga sũm wↄ-kɛgsɩ pʋam. A sãn ẽŋɛ bɛla, dã-paalga la sãn kɛlla, ba wʋn botɩ wↄↄsɩ la tãsɛ mɛ, tɩ dãam na, la wↄↄsɩ la wuu sã'am. La masɛ tɩ ba dɩkɛ dã-paalga sũm na wↄ-paalsɩ pʋam."
41002023	Zifdõma vo'osgo daarɛ ayɩla tɩ Azezi la a karẽnbiisi daan dↄla vatↄ pʋam tↄlla, tɩ a karẽnbiisi la kↄ si wẽena ↄbra.
41002024	Tɩ Farisi dõma yele ẽ yetɩ: "Bɩsɛ, bẽm tɩ ba ɩta sɛla n sisri vo'osgo daarɛ?"
41002025	Tɩ Azezi lerge ba yetɩ: "Yãma nãn ka karẽŋɛ Adavidi la a nẽrba la kↄm n yʋʋn dõnnɩ tɩ ba bↄↄra dia tɩ ba di, tɩ Adavidi yʋʋn ẽŋɛ se'em,
41002026	wakat-sɛka tɩ Abiata de Nawẽnnɛ kãabgↄ kẽma nẽŋadãana la? A yʋʋn kẽ la Nawẽnnɛ deego la pʋam dɩkɛ borborɩ sɛba tɩ ba bı̃ŋe bↄ Nawẽnnɛ na obe. La sisri mɛ, nẽra nẽra ka obrɩ ba, sãn dagna Nawẽnnɛ kãabgↄ kẽma mã'a. La Adavidi yʋʋn obe ba mɛ, dee bↄ nẽr-sɛba n boe a zẽ'am na."
41002027	Azezi yele bɛla dee le yele ba yetɩ: "La de la nẽrsaala ı̃yã tɩ Nawẽnnɛ ẽŋɛ vo'osgo daarɛ, a ka ẽŋɛ nẽrsaala vo'osgo daarɛ ı̃yã.
41002028	Bɛla, Nẽrsaala Dayʋa la n soe sɛla woo, baa la vo'osgo daarɛ."
41003001	Bɛla poorʋm, Azezi le kẽ la Zifdõma wẽndeem. Tɩ bʋraa bↄna mı̃ tɩ a nu'ugo ki.
41003002	Tɩ ba bɩsra Azezi wʋn botɩ bʋraa la yẽ ı̃mã'asʋm vo'osgo daarɛ bɩɩ, a kãn botɩ a yẽ ı̃mã'asʋm. Ba daan eerɩ la ba doose bilam dõrɛ ẽ.
41003003	Tɩ Azezi yele bʋraa la nu'ugo n ki la yetɩ: "Isge ze'ele tẽŋasʋka."
41003004	Dee soke sɛba n bɩsrɩ ẽ na yetɩ: "Sore boe tɩ nẽra ẽŋɛ sõŋa vo'osgo daarɛ bɩɩ, a ẽŋɛ be'em? Sore boe tɩ a fãagɛ nẽra vo'osgo daarɛ bɩɩ, a kʋ ẽ?" Tɩ ba sı̃na.
41003005	Tɩ Azezi sũure yı̃ige, tɩ a bɩsɛ nẽrba la kaagɛ, tɩ a sũure sã'am, ba sũure n kɛ la ı̃yã. La a yele bʋraa la yetɩ: "Tẽegɛ fʋ nu'ugo la." Tɩ a tẽegɛ, tɩ nu'ugo la yãŋa tẽegɛ ãna sõŋa.
41003006	Tɩ Farisi dõma yese tↄtↄ ka bãm la naba A'erↄdɩ nẽrba bãma n wʋn ẽŋɛ se'em kʋ Azezi.
41003007	Azezi la a karẽnbiisi la yese sẽŋɛ la Galile mõgrʋm bↄba. Tɩ nẽrba zozo'e ze'ele Galile, la Zude,
41003008	la Zerizalɛm, la Idume, la Zʋrdẽ kʋlaa doone, la tẽn-sɛba n lɛm Tiiri la Sidõ doose ẽ. Nẽr-kʋʋŋↄ la daan wõm na ẽn ẽŋɛ se'em na wuu, tɩ ba sẽŋɛ a zẽ'am.
41003009	Tɩ Azezi yele a karẽnbiisi la yetɩ, ba vuta õorŋↄ lɛm na tɩ nẽrba la da wa mike ẽ.
41003010	A daan botɩ bã'adõma zozo'e n yẽ ı̃mã'asʋm, bɛla tɩ bã'adõma wuu daan mikra taaba bↄↄra tɩ ba paagɛ kalʋm ẽ.
41003011	La kʋlkã'arsɩ n dolɩ nẽr-sɛba la sãn ẽn yẽ ẽ, ba luti la a nẽŋam kaasra tagursi yɛta tɩ: "Fõn de la Nawẽnnɛ Dayʋa."
41003012	Tɩ Azezi daan zɛbɛ kʋlkã'arsɩ la yetɩ, ba da botɩ nẽra bãŋɛ ẽŋa n de nẽr-sɛka.
41003013	La bɛla poorʋm Azezi daan sẽŋɛ ka zom na tãŋa zuo, dee wi nẽr-sɛba tɩ a boorɩ la tɩ ba wa'am a zẽ'am.
41003014	Tɩ a looge nẽrba pia la ayi tɩ ba bↄna la ẽ, tɩ a tõnna ba tɩ ba sẽnna mõola Nawẽnnɛ kõ-yẽlga,
41003015	dee bↄ ba pãŋa tɩ ba digra kʋlkã'arsɩ tɩ ba yɛsra.
41003016	Sɛba tɩ a looge la daan de la Asimõ tɩ Azezi sɩ a yʋ'ʋrɛ tɩ Apɩyɛɛrɩ,
41003017	la Azebede dayↄↄsɩ Azakɩ la a yɩbga Azã, tɩ a sɩ ba yʋ'ʋrɛ tɩ Bʋanɛrgɛsɩ. A võorɛ de la nẽrba n ãn wʋ sa-dãmŋↄ.
41003018	La A'ãndre, la Afilipi, la Abatelemi, la Amatie, la Atoma, la Alfe dayʋa Azakɩ, la Atade, la Asimõ sɛka n de Zelↄtɩ nẽra ayɩla la,
41003019	la Azudaasɩ Iskariyo, sɛka n wʋn pa'alɛ tɩ ba yõkɛ Azezi la.
41003020	La Azezi daan kule la yire, tɩ nẽrba le lagsɛ zozo'e. Tɩ Azezi la a karẽnbiisi la ka yẽ folle wʋn di.
41003021	Tɩ ba daan yetɩ Azezi yirsri mɛ, tɩ a yir-dõma wõm bɛla sẽŋɛ tɩ ba ka yõkɛ ẽ.
41003022	Tɩ lↄↄ karẽnsãandõma n ze'ele Zerizalɛm wa'am wa yetɩ: "Abelzebuli n dolɩ ẽ, la de la ẽŋa n de kʋlkã'arsɩ naba la pãŋa tɩ a tarɩ digra kʋlkã'arsɩ tɩ ba yɛsra."
41003023	Tɩ Azezi wi ba, makɛ makrɛ bↄ ba yetɩ: "Asũtãana wʋn ẽŋɛ la wãne dige Asũtãana?
41003024	So'olʋm ayɩla nẽrba sãn welge zɛbra taaba, so'olʋm ẽŋa wʋn wõrgɛ mɛ.
41003025	La yire ayɩla dõma sãn welge zɛbra taaba, yi-ẽŋa wʋn wõrgɛ mɛ.
41003026	La Asũtãana sãn isge zɛbɛ la a mẽŋa welge, a pãŋa la ba'asɛ mɛ, a kãn tã'agɛ ze'ele.
41003027	La nẽra ka tã wʋn kẽ pãŋa dãana yire ka vaagɛ a lↄgrↄ, sãn dagna tɩ a dẽŋɛ lʋ pãŋa dãana la mɛ, dee vaagɛ a lↄgrↄ la.
41003028	Mam yetɩ ya la sɩra, tɩ Nawẽnnɛ tã wʋn basɛ nẽrsaalba tõon-be'ero la wuu tɩ ba ɩtɩ la, la ba pↄ'ↄrɛ yetↄga la wuu taalɛ.
41003029	La nẽra sãn pↄ'ↄgɛ Nawẽnnɛ Sɩa, Nawẽnnɛ kãn malɩn basɛ ẽ taalɛ. Tõon-be'e-ẽna taalɛ boe la a dãana zuo wakatɛ wuu."
41003030	Ban yetɩ kʋlkã'arga n dolɩ ẽ na ı̃yã, tɩ a yele bɛla.
41003031	Tɩ Azezi ma, la a yɩbsɩ wa'am wa zɛ yẽŋa dee tõm yetɩ, ba wi ẽ tɩ a wa'am.
41003032	La nẽr-kʋʋŋↄ n daan zı̃ kaagɛ ẽ, tɩ ba yele ẽ yetɩ: "Fʋ ma, la fʋ yɩbsɩ n wãna n boe yẽŋa ɛɛra fↄ."
41003033	Tɩ Azezi yele ba yetɩ: "Ãne n de mam ma, la ãndõma n de mam yɩbsɩ?"
41003034	Dee bɩsɛ nẽr-sɛba n zı̃ kaagɛ ẽ na, yetɩ: "Mam ma, la mam yɩbsɩ n wãna.
41003035	Se'ere n soe la, nẽr-sɛka woo n ɩtɩ Nawẽnnɛ n boorɩ se'em na n de mam yɩbga, la mam tã, la mam ma."
41004001	Azezi le bↄna la mõgrɛ la nõorʋm zãsna nẽrba. Tɩ nẽr-kʋʋŋↄ zozo'e lagsɛ a zẽ'am. Bɛla tɩ a kẽ õorŋↄ la n boe mõgrɛ la pʋam na zı̃'ire, dee tɩ nẽr-kʋʋŋↄ la wuu bↄna mõgrɛ la nõorʋm.
41004002	Tɩ a makɛ magsa zãsʋm ba yɛla zozo'e. A zãsŋↄ la pʋam a yele ba yetɩ:
41004003	"Selse-ya, kaara n daan yese tɩ a lobge a bõnbuuri.
41004004	La ẽn sẽŋɛ ka lↄbgra bõnbuuri la, basɛba lui la sore zuo, tɩ niinto wa'am wa di ba.
41004005	Tɩ basɛba lui zẽ'a n de tãmpı̃isi tɩ tẽntõnnↄ ka zo'oge mı̃. Tẽntõnnↄ n ka zo'oge mı̃ na ı̃yã, tɩ ba bule tↄtↄ yese,
41004006	tɩ wʋntɛɛŋa yẽkɛ wẽ ba tɩ ba ki, ba yẽga n ka kẽ tẽŋa la ı̃yã.
41004007	Tɩ bõnbuuri basɛba lui gõ'osɩ zẽ'a. Tɩ gõ'osɩ la yese fʋrɛ ba, tɩ ba ka wↄm biɛ.
41004008	Tɩ bõnbuuri basɛba lui zẽ'e-sõŋↄ pʋam bule yese, bɩ wↄm biɛ. Basɛba wↄm na biɛ pitã-tã, tɩ basɛba wↄm pisyoob-yoobɩ, tɩ basɛba wↄm kↄbga kↄbga."
41004009	A yele bɛla dee yetɩ: "Sɛka n wõm yetↄga wã, a selse sõŋa sõŋa."
41004010	La Azezi yese la kẽnkɛrŋa tɩ sɛba n kaagɛ ẽ na, la a karẽnbiisi pia la ayi la soke ẽ magsa la võorɛ.
41004011	Tɩ a yele ba yetɩ: "Nawẽnnɛ botɩ yãma bãŋɛ a so'olʋm yelle n sʋgɛ la mɛ. La sɛba n ka boe tõma pʋam na, yɛla wuu de la magsa bↄ ba.
41004012	'Bɛla tɩ ba wʋn bɩsɛ yẽ dee kãn bãŋɛ. Ba wʋn wõm dee kãn bãŋɛ a võorɛ. Sãn dagɩ nɩ bɛla, ba wʋn leme wa'am Nawẽnnɛ zẽ'am, tɩ a basɛ ba tõon-be'ero taalɛ.' "
41004013	La Azezi le yele ba yetɩ: "Yãma sãn ka bãŋɛ makrɛ ẽna wã võorɛ, yãma wʋn ẽŋɛ la wãne bãŋɛ magsa la wuu võorɛ?
41004014	Bõnbuuri la tɩ kaara la lobge la, de la Nawẽnnɛ yetↄga.
41004015	Sore la zuo tɩ bõnbuuri sɛba lui la, ãn wʋ nẽr-sɛba n wõm yetↄga la, tɩ Asũtãana wa'am tↄtↄ wa yese yetↄga la ba sũure pʋam.
41004016	La tãmpı̃a la zuo tɩ bõnbuuri sɛba lui la, ãn wʋ nẽr-sɛba n wõm yetↄga la dee sakɛ to'oge ba tↄtↄ la sũ-yẽlga.
41004017	La yetↄga la n ka kẽ ba sũure pʋam na ı̃yã, ba sakɛ la wakatɛ fẽe, la toogo bɩɩ nãmsgↄ sãn paagɛ ba yetↄga la ı̃yã, ba basrɩ mɛ tↄtↄ.
41004018	La gõ'osɩ la zẽ'a tɩ bõnbuuri sɛba lui la, ãn wʋ nẽr-sɛba n wõm yetↄga la,
41004019	tɩ ba yɛm yↄↄra la dũnia wã yɛla, tɩ bõntarsõm yɛla pã'asra ba, tɩ yɛla basɛba yɛmleego tara ba, botɩ yetↄga la ka tãna wʋn wↄm biɛ ba sũure pʋam.
41004020	La zẽ'e-sõŋↄ la tɩ bõnbuuri sɛba lui la, ãn wʋ nẽr-sɛba n wõnnɩ kõ-yẽlga la sakra, wↄm biɛ. Tɩ basɛba wↄm pitã-tã, tɩ basɛba pisyoob-yoobɩ, tɩ basɛba kↄbga kↄbga."
41004021	Azezi le yele ba yetɩ: "Ba yõ'orɩ fɩtla dɩkɛ pɩ'ɩgↄ vuge ẽ, bɩɩ ba dɩkɛ ẽ ze'ele gↄrgↄ tilum? Ayɛɩ, ba wʋn dɩkɛ ẽ zoole la sɛla zuo.
41004022	Bɛla, bõn-sɛka n sʋgɛ, dẽnɩ tɩ a puke. La bõn-sɛka wuu n lile wʋn lilge.
41004023	Nẽr-sɛka n wõm yetↄga wã, a selse sõŋa sõŋa."
41004024	A le yele ba yetɩ: "Mõrgɛ-ya wõm yãma n selsrɩ se'em na võorɛ. Bõn-sɛka tɩ ya dɩkɛ makɛ bↄ nẽrba la, Nawẽnnɛ wʋn makɛ la bɛla lebse ya, le makɛ pa'asɛ.
41004025	Se'ere n soe la, sɛka n tarɩ, a wʋn bↄ ẽ pa'asɛ. La sɛka n ka tarɩ, bõn-sɛka tɩ a tarɩ la, a wʋn to'oge ẽ."
41004026	Azezi le yele ba yetɩ: "Nawẽnnɛ so'olʋm ãn wʋ nẽra n bʋrɛ a bõnbuuri va'am pʋam.
41004027	A sãn gı̃sra mɛ bɩɩ a sãn piga mɛ, wʋntɛɛŋa la yʋ'ʋŋↄ, bõnbuuri la bulli mɛ yɛsra bɩta, tɩ a ka mina lan ɩtɩ se'em.
41004028	Tẽntõnnↄ n botɩ bõnbuuri la yɛsra ba mẽŋa, dẽŋɛ puse võorↄ, yãŋa yõgɛ pʋa, wↄm biɛ, tɩ ba bɩ.
41004029	La biɛ la sãn bɩ, kaara la sɛ'ɛrɩ ba mɛ, se'ere n soe la, bõnkↄↄla lagsgↄ paagɛ mɛ."
41004030	Azezi le yele ba yetɩ: "Tɩ wʋn dɩkɛ la bẽm makɛ la Nawẽnnɛ so'olʋm, bɩɩ tɩ wʋn yetɩ a wõn na bẽm?
41004031	A ãn wʋ sↄ'ↄrↄ biire n ãn pɩka pɩka gãnna bõnbuuri wuu n boe dũnia zuo.
41004032	La ba sãn bʋrɛ ẽ, a bɩtɩ mɛ puse wil-kãra gãnna zẽvõorↄ buuri wuu. Tɩ niinto tãna wʋn tɛ ba tʋgrↄ a zuo a mã'asʋm pʋam."
41004033	Azezi daan dɩkɛ la magsa zozo'e n ãn wʋ bãna tↄgɛ bↄ ba, masɛ wʋ ban wʋn tã'agɛ wõm se'em na.
41004034	A ka tↄgɛ bↄ ba tɩ la sãn dagna magsa. La a sãn yese la a karẽnbiisi la mã'a kẽnkɛrŋa, tɩ a pa'alɩ ba yɛla la wuu võorɛ.
41004035	Daar-ẽŋa mẽŋa zaanõorɛ, tɩ Azezi yele a karẽnbiisi la yetɩ: "Tɩ dooge-ya mõgrɛ la ke bↄba."
41004036	Tɩ a karẽnbiisi la basɛ nẽr-kʋʋŋↄ la, dee sẽŋɛ ka kẽ õorŋↄ la tɩ Azezi boe mı̃ na pʋam, dɩkɛ ẽ tɩ ba wɛ'ɛsa. La õornↄ basɛba n daan mẽ boe ba zẽ'am.
41004037	Tɩ kʋseb-kãtɛ wa vugra ke'enke'em, tɩ ko-mı̃'isi wẽ'era kẽ'era õorŋↄ la pʋam deege la ba pɩrɛ ẽ.
41004038	La Azezi gã la õorŋↄ la poorʋm kʋkɛ dafeere gı̃sra. Tɩ a karẽnbiisi la nẽegɛ ẽ, soke ẽ yetɩ: "Karẽnsãama, tõma n yetɩ ki wã, la ka pakɛ fõn?"
41004039	Tɩ a isge tãsɛ kʋsebgo la, dee yele ko-mı̃'isi la yetɩ: "Go'oge-ya, ãna-ya sı̃m." Tɩ kʋsebgo, la ko-mı̃'isi la go'oge ãna sı̃m.
41004040	Tɩ a soke ba yetɩ: "Bẽm tɩ ya zↄta dabeem bɛla? Bẽm tɩ ya ka bↄ Nawẽnnɛ sɩra?"
41004041	Tɩ dabeem ba kẽ ba. Tɩ ba sↄkra taaba yetɩ: "Ãne n de ẽna tɩ kʋsebgo la ko'om sakra a nõorɛ?"
41005001	La Azezi la a karẽnbiisi la dooge paagɛ la mõgrɛ la doone Geraza dõma tẽŋa pʋam.
41005002	Tɩ Azezi ze'ele õorŋↄ la pʋam sige. Tɩ bʋraa tɩ kʋlkã'arga dolɩ ẽ darɛ ze'ele yↄↄrʋm sẽnna tʋ'ʋsra ẽ.
41005003	Bʋraa la daan kẽ'erɩ la yↄↄrↄ la tẽŋasʋka. Tɩ ba daan ka le tãna wʋn ba ẽ na bãnsɩ.
41005004	Se'ere n soe la, ba daan ẽn ba la a nãma la a nu'usi la bãnsɩ, tɩ a ẽn kↄ ba basɛ. Tɩ nẽra nẽra daan ka tãna wʋn yãŋɛ ẽ.
41005005	Wʋntɛɛŋa la yʋ'ʋŋↄ a ẽn ɛɛra la yↄↄrʋm, la tãnsɩ tẽŋasʋka kaasra tagursi, dee wẽ'era a mẽŋa la kuga pↄgna.
41005006	Tɩ a yẽ Azezi zãazãarɛ, zoe sẽŋɛ ka ka dũma tẽŋa a nẽŋam,
41005007	dee tↄgɛ ke'enke'em yetɩ: "Azezi, Nawẽnnɛ n gãnnɩ wuu Dayʋa, bẽm n boe mam na fõn tẽŋasʋka? Mam sosrɩ fʋ mɛ Nawẽnnɛ ı̃yã, da nãmsɛ ma."
41005008	Azezi dẽŋɛ yele kʋlkã'arga la mɛ yetɩ a yese dee basɛ ẽ. Bɛla n soe tɩ kʋlkã'arga la yele bɛla.
41005009	Tɩ Azezi soke ẽ yetɩ: "Fõn yʋ'ʋrɛ?" Tɩ a lerge yetɩ: "Mam yʋ'ʋrɛ de la Atʋsa, se'ere n soe la, tõma zo'oge mɛ."
41005010	Tɩ a belem Azezi yetɩ, a da dige bãma tɩ ba yese tẽŋa la pʋam.
41005011	La kurkurdõma zozo'e n daan boe tãŋa zuo ↄbra.
41005012	Tɩ kʋlkã'arsɩ la belem Azezi yetɩ: "Bↄ tɩ nõorɛ tɩ tɩ sẽŋɛ ka kẽ kurkurdõma la."
41005013	Tɩ a sakɛ ban yele se'em na. Tɩ kʋlkã'arsɩ la basɛ bʋraa la dee sẽŋɛ ka kẽ kurkurdõma la. Tɩ ba wuu zoe sige ka lui mõgrɛ pʋam ki. Ba kãllɛ daan de wʋ tʋsayi.
41005014	Tɩ sɛba n daan gu'uri kurkurdõma la zoe sẽŋɛ tẽŋa pʋam, la kẽnkɛrsɩ la wuu ka yele sɛla n ẽŋɛ la. Tɩ ba sẽŋɛ tɩ ba ka bɩsɛ lan ẽŋɛ se'em.
41005015	La ban paagɛ Azezi zẽ'am na, ba yẽ bʋraa la tɩ kʋlkã'arsɩ la daan dolɩ ẽ na n zı̃ mı̃, yɛ futo, tɩ a yɛm bↄna sõŋa sõŋa. Tɩ dabeem kẽ ba.
41005016	Tɩ sɛba n yẽ lan ẽŋɛ se'em na, tↄgɛ pa'alɛ ba bõn-sɛka n ẽŋɛ bʋraa la, la bõn-sɛka n ẽŋɛ kurkurdõma la.
41005017	Tɩ ba belem Azezi yetɩ a fõrgɛ bãma tẽŋa.
41005018	Tɩ Azezi daan kẽ'era õorŋↄ la pʋam, tɩ bʋraa la tɩ kʋlkã'arsɩ daan dolɩ ẽ na belem Azezi yetɩ, a basɛ tɩ a dↄla ẽ.
41005019	Tɩ Azezi ka sakɛ, dee yele ẽ yetɩ: "Kule ya yire ka yele fʋ yir-dõma Zuudãana n zoe fʋ ninbãalga se'em, la ẽn ẽŋɛ sɛla wuu bↄ fʋ la."
41005020	Tɩ bʋraa la sẽŋɛ Dekapↄlɩ so'olʋm ka mõola Azezi n ẽŋɛ bõn-sɛba wuu bↄ ẽŋa. Tɩ la daan di'ige ba wuu.
41005021	Azezi daan lebe dooge la mõgrɛ la doone ke bↄba la õorŋↄ la, daan bↄna mõgrɛ la nõorʋm, tɩ nẽr-kʋʋŋↄ zozo'e lagsɛ a zẽ'am.
41005022	Tɩ Zifdõma wẽndeego nẽŋadõma nẽra ayɩla yʋ'ʋrɛ n de Azayirusi wa'am mı̃ wa yẽ Azezi, ka dũma tẽŋa a nẽŋam,
41005023	belem ẽ na a sũure wuu yetɩ: "Mam pↄyʋa n bẽ'erɩ deege la a ki, wa'am wa dɩkɛ fʋ nu'usi paglɛ a zuo tɩ a põsɛ da ki."
41005024	Tɩ Azezi dↄla ẽ wɛ'ɛsa, tɩ nẽr-kʋʋŋↄ dↄla ẽ mikra ẽ.
41005025	La pↄka n daan boe nẽrba la tẽŋasʋka luta sɩkẽŋa yʋʋma pia la ayi, tɩ la ka gↄ'ↄra.
41005026	A daan nãmsɛ mɛ zozo'e tɩbdõma zẽ'am, dɩkɛ ẽn tarɩ sɛla wuu sã'am, dee tɩ la ka sõna, la malɩn gãnna la bɛla.
41005027	Tɩ pↄka la daan wõm Azezi yelle, wa'am wa fɩrgɛ nẽr-kʋʋŋↄ la tẽŋasʋka paagɛ Azezi poorʋm kalʋm a fuugo.
41005028	A daan yele a pʋtẽ'erʋm yetɩ: "Mam sãn kalʋm a fuugo mã'a, mam wʋn yẽ ı̃mã'asʋm."
41005029	La ẽn kalʋm fuugo la, a zɩɩm na n yesrɩ la ze'ele mɛ ka le yɛsra, tɩ a bãŋɛ a ı̃yã pʋam tɩ ẽŋa yẽ ı̃mã'asʋm.
41005030	La bilam mẽŋa tɩ Azezi bãŋɛ tɩ pãŋa n yese ẽŋa pʋam ẽŋɛ sɛla, tɩ a gelge soke nẽr-kʋʋŋↄ la yetɩ: "Ãn kalʋm mam fuugo?"
41005031	Tɩ a karẽnbiisi la lerge ẽ yetɩ: "Fõn yẽ la nẽr-kʋʋŋↄ n mikri fõn wãna, dee sↄkra tɩ ãn kalʋm fõn."
41005032	Tɩ Azezi bɩsɛ kaagɛ tɩ a bãŋɛ nẽr-sɛka n ẽŋɛ bɛla.
41005033	Tɩ dabeem tara pↄka la, tɩ a gõgra. La ẽn bãŋɛ sɛla n ẽŋɛ ẽ na, a wa'am mɛ wa ka dũma tẽŋa Azezi nẽŋam tↄgɛ ẽ a sɩra wuu.
41005034	Tɩ Azezi yele ẽ yetɩ: "M bia, fõn bↄ mam sɩra la n botɩ fʋ yẽ ı̃mã'asʋm. Sẽŋɛ la sũ-mã'asʋm, fʋ bã'a la basɛ ya."
41005035	La Azezi n ken bↄna mı̃ tↄgra la, tɩ nẽrba ze'ele Zifdõma wẽndeego nẽŋadãana la yire wa'am wa yele ẽ yetɩ: "Fʋ pↄyʋa la ki mɛ. Da le nãmsɛ karẽnsãama."
41005036	Tɩ Azezi wõm ban yele se'em na, dee yele Zifdõma wẽndeego nẽŋadãana la yetɩ: "Da zoe dabeem, wen bↄ mam sɩra."
41005037	La Azezi daan ka basɛ tɩ nẽra nẽra kↄlgɛ ẽ, sãn dagna Apɩyɛɛrɩ, la Azakɩ, la a yɩbga Azã mã'a.
41005038	La ban sẽŋɛ ka paagɛ Zifdõma wẽndeego nẽŋadãana yire la, tɩ Azezi yẽ nẽr-kʋʋŋↄ n voolɩ, kaasra dee fabla zozo'e.
41005039	Tɩ a kẽ yire la yele ba yetɩ: "Bẽm tɩ ya vↄↄla dee kɛlla? Bia la ka ki, a gı̃sri mɛ."
41005040	Tɩ ba la'ara ẽ. Tɩ a botɩ nẽrba la wuu yese yẽŋa, dee doose bia la sↄ, la a ma, la a karẽnbiisi batã la kẽ bia la n boe zẽ'a na,
41005041	gʋrɛ a nu'ugo dee yele ẽ yetɩ: "Talita kumi." A võorɛ de la: "Pugla, mam yetɩ fʋ tɩ fʋ isge."
41005042	Tɩ pugla la daan darɛ isge sẽnna. Tɩ la di'ige nẽrba la, tɩ ba zɛ yɛrɩ. Pugla la daan tarɩ la yʋʋma pia la ayi.
41005043	Tɩ Azezi daan kã'an ba yetɩ, ba da kãn botɩ nẽra nẽra bãŋɛ bõn-ẽŋa. Dee yetɩ, ba bↄ pugla la dia tɩ a di.
41006001	Azezi daan basɛ tẽn-ẽŋa dee sẽŋɛ la a mẽŋa tẽŋam, tɩ a karẽnbiisi la doose ẽ.
41006002	Tɩ Zifdõma vo'osgo daarɛ tɩ a kẽ ba wẽndeem zãsna nẽrba. Tɩ nẽrba pãɩ wõm a zãsŋↄ la, tɩ la di'ige ba, tɩ ba sↄkra taaba yetɩ: "Bʋra-ẽna yẽ zãsŋↄ ẽna la bɛ? Ãne bↄ ẽ yɛm ẽna? A ẽŋɛ la wãne ɩta bõn-yãlma bɛla?
41006003	Dagɩ ẽna n de dↄ-wãta la? Dagɩ ẽna n de Amaari dayʋa, tɩ a yɩbsɩ dɛna Azakɩ, la Azoze, la Azudi, la Asimõ la? Dagɩ a tãpa n boe tõma zẽ'am kalam wã?" Bɛla tɩ ba zagsɛ ka bↄ Azezi sɩra.
41006004	Tɩ a yele ba yetɩ: "Nawẽnnɛ nõtↄ'ↄsa yẽtɩ pẽka mɛ, sãn dagna a mẽŋa tẽŋa, la a buuri, la a yir-dõma tẽŋasʋka mã'a tɩ a ka yẽtɩ pẽka."
41006005	La a daan ka yãŋɛ tõm tõon-yãlma bilam, sãn dagna bã'adõma fẽe tɩ a daan dɩkɛ a nu'usi paglɛ ba zuto, tɩ ba yẽ ı̃mã'asʋm.
41006006	La ban daan ka bↄ ẽ sɩra la, la di'ige ẽ mɛ. Azezi daan kaarɩ la tẽnsɩ la n boe bilam na zãsna nẽrba,
41006007	daan wi a karẽnbiisi pia la ayi la, tɩ ba wa'am a zẽ'am tɩ a tõm ba bayi bayi, dee bↄ ba pãŋa tɩ ba dige kʋlkã'arsɩ.
41006008	Dee daan yele ba yetɩ: "Da dɩkɛ-ya sɛla sɛla sore la sẽnnɛ ı̃yã, dɩkɛ-ya dasaarɛ mã'a, da tara-ya dia, bɩɩ tãmpↄkↄ, bɩɩ ligri sũm sẽŋɛ.
41006009	La pire-ya tagra, dee da yɛ-ya futo bayi bayi."
41006010	A le yele ba yetɩ: "Yan sẽŋɛ ka sige yi-sɛka, kẽ'era-ya bilam ka paagɛ daar-sɛka tɩ ya wʋn yese fõrgɛ tẽŋa la.
41006011	La tẽn-sɛka nẽrba n ka to'oge ya, bɩɩ ka selse ya yetↄga, ya yese zẽ'e-ẽŋa dee pɩɩsɛ ya nãma tẽntõnnↄ basɛ mı̃. Ya sãn ẽŋɛ bɛla, la wʋn pa'alɛ ba tɩ ba ka ẽŋɛ sõŋa."
41006012	Tɩ karẽnbiisi la sẽŋɛ ka mõola yetɩ, ba teege yɛm basɛ tõon-be'ero.
41006013	Dee dige kʋlkã'arsɩ zozo'e tɩ ba yese, dee ẽŋɛ kaam ẽŋɛ bã'adõma zozo'e zuto, tɩ ba yẽ ı̃mã'asʋm.
41006014	Tɩ naba A'erↄdɩ wõm Azezi yelle, se'ere n soe la, Azezi yʋ'ʋrɛ daan yese la zẽ'a woo. Tɩ nẽrba basɛba daan yɛta tɩ: "A de la Azã n daan misri nẽrba ko'om pʋam na n vo'oge, bɛla n soe tɩ a tara pãŋa tõnna tõon-yãlma."
41006015	Tɩ basɛba yetɩ: "A de la Nawẽnnɛ nõtↄ'ↄsa A'eli n leme wa'am." Tɩ sɛba yetɩ: "A de la Nawẽnnɛ nõtↄ'ↄsa ayẽma wʋ Nawẽnnɛ nõtↄ'ↄsrɩba basɛba n daan boe la."
41006016	Tɩ naba A'erↄdɩ daan wõm bɛla, yetɩ: "A de la Azã sɛka tɩ mam daan botɩ ba wike a zuugo la n vo'oge."
41006017	Se'ere n soe la, A'erↄdɩ mẽŋa n daan botɩ ba yõkɛ Azã lʋ tarɩ ka kẽ'esɛ yʋ'a deem, a kẽema Afilipi pↄga A'erodɩadɩ ı̃yã. Se'ere n soe la, a daan fãagɛ la a kẽema pↄga di.
41006018	Tɩ Azã daan yele ẽ yetɩ, la ka masɛ tɩ a fãagɛ a kẽema pↄga di.
41006019	Tɩ A'erodɩadɩ sũure yı̃ige la Azã, tɩ a zɩgra tɩ a kʋ ẽ, la A'erↄdɩ ı̃yã a ka tã'agɛ kʋ ẽ.
41006020	A'erↄdɩ daan zotɩ Azã mɛ, a daan mi tɩ a de la nẽr-sõŋↄ, dee dɛna pʋpeelem dãana, bɛla ı̃yã tɩ a gu'ura ẽ tɩ sɛla da ẽŋɛ ẽ. A daan sãn ẽn sɛlsra Azã yetↄga, la dãanɩ ẽ mɛ zozo'e, la baa bɛla, a ẽn sɛlsra ẽ mɛ la sũ-yẽlga.
41006021	La daarɛ ayɩla tɩ A'erↄdɩ ẽŋɛ a dↄka daarɛ kibsa, wi a tẽŋa nẽrzuto, la sʋda-kɛ'ɛndõma, la Galile nẽŋadõma. Tɩ A'erodɩadɩ yẽ sore ẽŋɛ ẽŋa n boorɩ se'em na.
41006022	A'erodɩadɩ pↄyʋa n daan kẽ ka wa, tɩ A'erↄdɩ, la sãama la sũure ẽŋɛ yẽlʋm. Tɩ naba la yele pugla la yetɩ: "Sose mam fõn boorɩ sɛla tɩ m bↄ fↄ."
41006023	Dee pↄɩ yetɩ: "Bõn-sɛka wuu tɩ fʋ wʋn sose mam, baa la sãn dɛna mam so'olʋm pʋsʋka, mam wʋn bↄ fↄ."
41006024	Tɩ pugla la yese ka soke a ma yetɩ: "M sose bẽm?" Tɩ a ma lerge ẽ yetɩ: "Sose Azã n mise nẽrba ko'om pʋam na zuugo."
41006025	Tɩ pugla la lebe naba la zẽ'am tↄtↄ ka yele ẽ yetɩ: "Mam boorɩ tɩ fʋ dɩkɛ la Azã n mise nẽrba ko'om pʋam na zuugo ẽŋɛ la-pɛsŋa pʋam bↄ ma lɛɛlɛ wã."
41006026	Tɩ naba la sũure sã'am halɩ, la ẽn pↄɩ nẽrba la zẽ'am na ı̃yã, a ka boorɩ tɩ a mõŋɛ ẽ.
41006027	Tɩ a tõm a sʋdaaga tↄtↄ yetɩ, a sẽŋɛ ka wike Azã zuugo tarɩ wa'am. Tɩ a yese sẽŋɛ yʋ'a deem na ka wike Azã zuugo,
41006028	dɩkɛ ẽŋɛ la-pɛsŋa pʋam tarɩ wa'am wa bↄ pugla la. Tɩ pugla la dɩkɛ zuugo la bↄ a ma.
41006029	Tɩ Azã karẽnbiisi wõm, sẽŋɛ ka dɩkɛ kũm na laagɛ.
41006030	Azezi n tõm sɛba la leme mɛ wa lagsɛ taaba a zẽ'am tↄgɛ pa'alɛ ẽ bãma n ẽŋɛ sɛla, la bãma n zãsʋm se'em wuu.
41006031	La nẽrba zozo'e n daan sẽnnɩ mı̃ dee fõrgra, tɩ Azezi la a karẽnbiisi la daan ka yẽ folle wʋn di. Tɩ Azezi yele a karẽnbiisi la yetɩ: "Wa'am-ya tɩ tɩ yese kẽnkɛrŋa zẽ'e-sɛka tɩ nẽrba ka boe mı̃ na, tɩ ya ka vo'ose fẽe."
41006032	Tɩ ba kẽ õorŋↄ wɛ'ɛsa kẽnkɛrŋa zẽ'e-sɛka tɩ nẽrba ka boe.
41006033	Tɩ nẽrba zozo'e daan yẽ ban we'esɩ la bãŋɛ ba, daan yese tẽnsɩ la wuu pʋam lagɩm sẽŋɛ tↄtↄ dẽŋɛ Azezi la a karẽnbiisi la zẽ'e-sɛka tɩ ba we'esɩ la.
41006034	Tɩ Azezi paagɛ ze'ele õorŋↄ la zuo sige, yẽ nẽr-kʋʋŋↄ la, tɩ ba ninbãalga yõkɛ ẽ, se'ere n soe la, ba ãn wʋ piisi n ka tarɩ dũnsı̃ina. Tɩ a daan zãsna ba yɛla zozo'e.
41006035	Tɩ wẽnnɛ daan kẽ'era, tɩ a karẽnbiisi la sẽŋɛ ka yele ẽ yetɩ: "Kalam zẽ'a de la mõom dee tɩ wẽnnɛ kẽ'era,
41006036	basɛ nẽrba la tɩ ba sẽŋɛ yiɛ, la tẽn-pɩgsɩ la ka da dia di."
41006037	Tɩ a lerge ba yetɩ: "Yãma mẽŋa bↄ ba dia tɩ ba di." Tɩ ba soke ẽ yetɩ: "Tɩ wʋn sẽŋɛ ka da borborɩ lig-kõba kↄbsyi tarɩ wa'am wa bↄ ba tɩ ba di?"
41006038	Tɩ Azezi soke ba yetɩ: "Yãma tarɩ la borborɩ balɛ? Sẽŋɛ-ya ka bɩsɛ." Tɩ ba sẽŋɛ ka bɩsɛ, dee leme wa yetɩ: "Tõma tarɩ la borborɩ banuu la zũma bayi."
41006039	Tɩ Azezi yele ba yetɩ, ba basɛ tɩ nẽrba la welse sill-sille zı̃'ire mõ-mã'asa la zuo.
41006040	Tɩ ba daan zı̃'ire kↄbga kↄbga, tɩ basɛba zı̃'ire pinu-nu.
41006041	Tɩ Azezi dɩkɛ borborɩ banuu, la zũma bayi la gorge bɩsɛ saazuo pʋ'ʋsɛ Nawẽnnɛ, dee fiise borborɩ la bↄ a karẽnbiisi la yetɩ, ba pʋɩ nẽrba la, dee dɩkɛ zũma bayi la fiise bↄ ba wuu.
41006042	Tɩ ba wuu di tɩgɛ.
41006043	Tɩ a karẽnbiisi la vaagɛ borbor-gito, la zũn-gito n deege pɩrɛ pɩtↄ pia la ayi.
41006044	Nẽrba la n daan di dia la, bʋraasɩ de la tʋsanuu.
41006045	Bɛla poorʋm tɩ Azezi darɛ basɛ tɩ a karẽnbiisi la kẽ õorŋↄ dẽŋɛ ẽ dↄↄra mõgrɛ la doone ke bↄba, Betisayida tẽŋa bↄba. Dee tɩ a mẽŋa weege tɩ a keese nẽrba la.
41006046	La ẽn keese ba la, a sẽŋɛ la tãŋa zuo tɩ a ka pʋ'ʋsɛ.
41006047	Tɩ wẽnnɛ kẽ tɩ õorŋↄ la bↄna ko-kãtɛ la tẽŋasʋka, dee tɩ Azezi bↄna doone ẽŋa ayɩla mã'a.
41006048	Tɩ Azezi yẽ tɩ a karẽnbiisi la n mõnnɩ õorŋↄ la nãmsrɩ mɛ zozo'e, se'ere n soe la, kʋsebgo n vugri tʋ'ʋsra ba. Tɩ beere yↄna wiire, tɩ a sẽnna ko'om na zuo wɛ'ɛsa ba bↄba, bↄↄra tɩ a gãŋɛ ba tole.
41006049	La ban yẽ ẽn sẽnnɩ ko'om na zuo la, ba tẽ'esɛ tɩ a de la ki-isgne, tɩ ba kaasɛ tagursi.
41006050	Ba wuu yẽ ẽ mɛ, tɩ dabeem kẽ ba. Tɩ a darɛ yele ba yetɩ: "La de la mam, keŋe-ya ya sũure, da zoe-ya dabeem!"
41006051	Dee zom ba zẽ'am õorŋↄ la pʋam, tɩ kʋsebgo la go'oge. Tɩ karẽnbiisi la palẽŋa ẽkɛ, tɩ ba zɛ yɛrɩ, se'ere n soe la,
41006052	ba ka bãŋɛ borborɩ bõn-yãlma la võorɛ, ba pʋtẽ'era ka like.
41006053	Ba pãrgɛ mõgrɛ la dooge paagɛ la Zenezarɛtɩ, ze'ele mõgrɛ la nõorʋm.
41006054	La ban daan ze'ele õorŋↄ la pʋam dooge la, tɩ nẽrba la bãŋɛ Azezi tↄtↄ.
41006055	Tɩ ba zoe kẽ so'olʋm na wuu, tɩ ba zɛ bã'adõma ba bõn-gã'ala pʋam wa'am, bãma n wõm tɩ Azezi boe zẽ'e-sɛka la.
41006056	La Azezi daan sãn ẽn sẽŋɛ zẽ'e-sɛka woo, tẽn-kãra, la tẽn-pɩgsɩ, la yiɛ n boe kẽnkɛrsɩ la, ba tarɩ la bã'adõma sẽnna gã'ata da'asɩ pʋam, dee bɛlna ẽ yetɩ, a basɛ tɩ bã'adõma la kalʋm a fuugo nõorɛ mã'a. La sɛba wuu n daan kalʋm a fuugo la yẽ ı̃mã'asʋm mɛ.
41007001	Farisi dõma, la lↄↄ karẽnsãandõma basɛba n ze'ele Zerizalɛm daan wa'am wa lagsɛ Azezi zẽ'am,
41007002	yẽ tɩ a karẽnbiisi la basɛba diti la nu'usi n ka ãn sõŋa, la boorɩ tɩ la yetɩ ba ka peege nu'usi wʋ Zifdõma sisgo n yetɩ ba ɩta se'em na.
41007003	Farisi dõma, la Zifdõma wuu sãn ka wobse nu'usi wʋ ba yaabdõma malŋↄ la, ba ka diti.
41007004	Ba sãn ze'ele da'am wa'am, ba wʋn peege ba mẽŋa mɛ dee di. La malŋↄ basɛba zozo'e tɩ ba ɩtɩ, la de la wama, la yↄa, la kuto laasɩ peere.
41007005	Tɩ Farisi dõma, la lↄↄ karẽnsãandõma la soke Azezi yetɩ: "Bẽm tɩ fõn karẽnbiisi la ka sakra tɩ yaabdõma malŋↄ la, dita dia la nu'usi n ka ãn sõŋa?"
41007006	Tɩ Azezi lerge ba yetɩ: "A'ezayi n yʋʋn to'oge Nawẽnnɛ yetↄga la tↄgɛ ya yelle la, a tarɩ bʋʋrↄ, yãma de la pʋlibsum dõma wʋ lan gʋlsɛ se'em na. La gʋlsɛ tɩ Nawẽnnɛ yetɩ: 'Nẽr-bãna pẽgrɩ mam na nõorɛ yetↄga, la ba sũure la zãagɛ la mam mɛ.
41007007	Ban nã'asrɩ mam na, la de la zãŋa. Se'ere n soe la, ba zãsnɩ la zãsŋↄ n de nẽrsaalba nõorɛ.'
41007008	Ya basɛ Nawẽnnɛ nõorɛ mɛ dee dↄla nẽrsaalba malŋↄ."
41007009	Azezi le yele ba yetɩ: "Ya sɩrɩ zagsɛ Nawẽnnɛ lↄↄ mɛ, dee tɩ ya dↄla ya mẽŋa malŋↄ.
41007010	Amoyisi yʋʋn yetɩ: 'Nanna fʋ sↄ, la fʋ ma.' Dee le yetɩ: 'Nẽr-sɛka sãn tↄgɛ a sↄ bɩɩ a ma be'em, dẽnɩ tɩ ba kʋ ẽ.'
41007011	La yãma yetɩ: 'Nẽra sãn yele a sↄ, bɩɩ a ma yetɩ: "Mam n tarɩ bõn-sɛba tɩ m sõŋɛ fʋ la de la 'Kↄrbã', (a võorɛ de la 'Nawẽnnɛ bõnↄ')",
41007012	la ka le masɛ tɩ a ɩta sɛla bↄ'ↄra a sↄ, la a ma.'
41007013	Yãma mẽŋa malŋↄ la tɩ ya zãsnɩ nẽrba la, botɩ ya basɛ tɩ Nawẽnnɛ yetↄga la dɛna la zãŋa. La bõnↄ zozo'e n wõm na bɛla tɩ ya ɩtɩ."
41007014	La Azezi le wi la nẽr-kʋʋŋↄ, tɩ ba wa'am a zẽ'am, tɩ a yele ba yetɩ: "Yãma wuu, selse-ya mam sõŋa wõm a võorɛ.
41007015	Sɛla n ze'etɩ yẽŋa kẽ'erɩ nẽrsaala pʋʋrʋm ka tã wʋn botɩ a dɛna dẽgrↄ. Bõn-sɛka n ze'etɩ nẽrsaala pʋam yɛsra n botɩ a dɛna dẽgrↄ. ((
41007016	Sɛka n wõm yetↄga wã, a selse sõŋa sõŋa.))"
41007017	La a daan ze'ele nẽrba la zẽ'am kẽ la deem. Tɩ a karẽnbiisi la soke ẽ makrɛ la võorɛ.
41007018	Tɩ a yele ba yetɩ: "Yãma yɛm mẽ ka like? Yãma ka bãŋɛ tɩ sɛla n ze'etɩ yẽŋa kẽ'era nẽrsaala pʋʋrʋm ka tã wʋn botɩ a dɛna dẽgrↄ?
41007019	Se'ere n soe la, bõn-bãma ka kẽ'erɩ sũure pʋam, ba kẽ'erɩ la pʋʋrɛ pʋam tɩ ba yẽ'era ba basra." (Azezi n daan yele bɛla la, a boorɩ tɩ a yetɩ dia ka bↄ'ↄrɩ dẽgrↄ, nẽra tã wʋn di dia wuu mɛ.)
41007020	Dee daan le yetɩ: "La de la bõn-sɛka n ze'etɩ nẽrsaala pʋam yɛsra n botɩ a dɛna dẽgrↄ.
41007021	Se'ere n soe la, pʋtẽ'e-yooro ze'etɩ la nẽrsaala sũure pʋam botɩ a bↄↄra tɩ a ẽŋɛ be'em: yalsɩ, la nayigum, la nẽr-kʋa,
41007022	la taaba pↄgba la taaba sɩrba gã'a, la nẽra n nõŋɛ bõnↄ, la pʋtʋʋlgↄ, la yɛmkẽgsɩga, la tõon-dẽgrↄ, la nẽra n ɩtɩ sũure la a tadãana bõnↄ, la pↄ'ↄrɛ yetↄga, la pa'al-m-mẽŋa, la yalm-tõoma.
41007023	Bõn-be'ero bãna wuu ze'etɩ la nẽrsaala sũure pʋam botɩ a dɛna dẽgrↄ."
41007024	Azezi daan ze'ele zẽ'e-ẽŋa sẽŋɛ la Tiiri so'olʋm ka kẽ yire pʋam, dee ka bↄↄra tɩ nẽra bãŋɛ tɩ ẽŋa boe bilam. La a daan ka tã'agɛ sʋgɛ.
41007025	Tɩ pↄka ayɩla tɩ kʋlkã'arga daan dolɩ a pↄyʋa, wõm Azezi yelle, sẽŋɛ ka ka dũma tẽŋa a nẽŋam,
41007026	sose ẽ yetɩ, a dige kʋlkã'arga la tɩ a yese dee basɛ a pↄyʋa la. Pↄka la daan de la Grɛkɩ, ba dↄgɛ ẽ na Fenisi tẽŋa n boe Siiri so'olʋm pʋam.
41007027	Tɩ Azezi lerge ẽ yetɩ: "Basɛ tɩ kↄma dẽŋɛ di tɩgɛ, se'ere n soe la, la ka masɛ tɩ ba dɩkɛ kↄma dia bↄ baasɩ."
41007028	Tɩ pↄka la lerge ẽ yetɩ: "M Zuudãana, la de la sɩra, la baasɩ n boe ba dãana taablɩ tilum diti la kↄma di-zõra n luti la."
41007029	Tɩ Azezi yele ẽ yetɩ: "Fõn lerge se'em wã ı̃yã, kule, tɩ kʋlkã'arga la basɛ fʋ pↄyʋa la."
41007030	Tɩ pↄka la daan lebe kule, la ẽn paagɛ yire la, a yẽ tɩ a pↄyʋa la gã la bõn-gã'ala pʋam, la kʋlkã'arga la sɩrɩ yese dee basɛ ẽ mɛ.
41007031	Azezi le ze'ele Tiiri so'olʋm doose la Sidõ, doose Dekapↄlɩ tẽnsɩ pʋam lebe Galile mõgrɛ la bↄba.
41007032	Tɩ ba tarɩ bʋraa n de waŋa, dee ka tãna tↄgra sõŋa wa'am a zẽ'am, wa belem ẽ yetɩ, a dɩkɛ a nu'ugo paglɛ waŋa la zuo.
41007033	Tɩ Azezi tarɩ ẽ nẽr-kʋʋŋↄ la pʋam yese kẽnkɛrŋa dɩkɛ a nu'ubiɛ tũm a tʋba pʋam, dee tʋbsɛ nõtõorʋm kalʋm bʋraa la zɩlɩŋa.
41007034	Dee gorge saazuo sı̃'im vo'ose fõo, dee yele bʋraa la yetɩ: "Efata", a võorɛ de la "yo'oge!"
41007035	Bilam mẽŋa tɩ bʋraa la tʋba yo'oge, tɩ a zɩlɩŋa lakɛ, tɩ a tↄgra sõŋa sõŋa.
41007036	Tɩ Azezi kã'an ba yetɩ, ba da tↄgɛ bↄ nẽra nẽra. La ẽn daan kã'an ba yetɩ, ba da tↄgɛ bↄ nẽra nẽra la, ba daan tõn tↄgra mɛ zozo'e.
41007037	Tɩ la di'ige ba zozo'e halɩ tɩ ba yɛta tɩ: "A ẽŋɛ sɛla woo la sõŋa, botɩ wansɩ wõnna, tɩ mugro tↄgra."
41008001	Dabs-bãma pʋam nẽr-kʋʋŋↄ n daan le lagsɛ, tɩ dia ka bↄna tɩ ba wʋn di. Tɩ Azezi wi a karẽnbiisi la yele ba yetɩ:
41008002	"Nẽr-kʋʋŋↄ wã ninbãalga n tarɩ mam, se'ere n soe la, dabsa atã tɩ ba boe mam zẽ'am dee ka tara dia wʋn di.
41008003	Mam sãn basɛ ba tɩ ba kule ba yiɛ la kↄm, ba wʋn ka vibe mɛ sore, se'ere n soe la, basɛba ze'ele la zẽ'a n zãagɛ wa'am."
41008004	Tɩ a karẽnbiisi la lerge ẽ yetɩ: "Tɩ wʋn ẽŋɛ la wãne tã'agɛ yẽ dia tɩ la seke nẽr-bãna wuu, zẽ'e-ẽna n de mõom wã?"
41008005	Tɩ Azezi soke ba yetɩ: "Yãma tarɩ la borborɩ balɛ?" Tɩ ba lerge yetɩ: "Bayopↄɩ."
41008006	Tɩ a botɩ nẽrba la zı̃'ire tẽŋa. Dee dɩkɛ borborɩ bayopↄɩ la pʋ'ʋsɛ Nawẽnnɛ, dee fiise bↄ a karẽnbiisi la tɩ ba pʋɩ nẽrba la. Tɩ ba pʋɩ nẽr-kʋʋŋↄ la.
41008007	La ba daan tarɩ la zũn-pɩgsɩ mẽ fẽe. Tɩ Azezi pʋ'ʋsɛ Nawẽnnɛ zũma la ı̃yã, dee botɩ a karẽnbiisi la dɩkɛ pʋɩ nẽrba la.
41008008	Tɩ nẽrba la daan di tɩgɛ. Dee tɩ a karẽnbiisi la vaagɛ dia n weege pɩrɛ pɩtↄ bayopↄɩ.
41008009	Nẽrba la n daan di dia la, bʋraasɩ de wʋ tʋsanaasɩ. Tɩ Azezi daan botɩ ba kule,
41008010	dee tɩ ẽŋa la a karẽnbiisi la kẽ õorŋↄ sẽŋɛ Dalmanuta so'olʋm.
41008011	Tɩ Farisi dõma daan wa'am wa wẽ'era nõke'ene la Azezi, yetɩ ba makɛ ẽ bɩsɛ, yele ẽ yetɩ, a botɩ bõn-yãlma ze'ele saazuo ẽŋɛ n pa'alɩ tɩ ẽŋa ze'ele la Nawẽnnɛ yire.
41008012	Tɩ Azezi sı̃'im vo'ose fõo, dee soke yetɩ: "Bẽm tɩ zamãana ẽna nẽrba ɛɛra bõn-yãlma? Mam yetɩ ya la sɩra, tɩ mam kãn botɩ bõn-yãlma n pa'alɛ bɛla ẽŋɛ tɩ zamãana ẽna yẽ."
41008013	La Azezi basɛ ba mɛ dee le kẽ õorŋↄ dↄↄra mõgrɛ la doone ke bↄba.
41008014	Tɩ a karẽnbiisi la daan yı̃m ka dɩkɛ borborɩ, sãn dagna borborɩ ayɩla mã'a tɩ ba tarɩ õorŋↄ la pʋam.
41008015	Tɩ Azezi kã'an ba yetɩ: "Guuse-ya ya mẽŋa la Farisi dõma, la naba A'erↄdɩ dãbɩllɛ la."
41008016	Tɩ karẽnbiisi la tↄgra la taaba yetɩ: "Tõma n ka tarɩ borborɩ la ı̃yã tɩ a yele bɛla."
41008017	Tɩ Azezi daan bãŋɛ, soke ba yetɩ: "Bẽm tɩ ya tↄgra la taaba tɩ la de la yãma n ka tarɩ borborɩ la ı̃yã? Yãma ka wõm a võorɛ? Yãma yɛm ka like?
41008018	Yãma tarɩ la nini dee ka yẽta? Ya tarɩ la tʋba dee ka wõnna? Yãma ka tẽrɩ?
41008019	Mam n daan fiise borborɩ banuu la bↄ bʋraasɩ tʋsanuu tɩ ba di la, borborɩ gito n deege la, pɩtↄ balɛ tɩ yãma daan vaagɛ?" Tɩ ba lerge ẽ yetɩ: "Pɩtↄ pia la ayi." Tɩ a le soke ba yetɩ:
41008020	"La mam n daan fiise borborɩ bayopↄɩ la pʋɩ bʋraasɩ tʋsanaasɩ la, yãma daan vaagɛ sɛba n deege la pɩtↄ balɛ?" Tɩ ba lerge yetɩ: "Pɩtↄ bayopↄɩ."
41008021	Tɩ a soke ba yetɩ: "Yãma nãn ka wõm a võorɛ?"
41008022	Azezi la a karẽnbiisi la daan sẽŋɛ la Betisayida. Tɩ ba tarɩ fʋa wa'am Azezi zẽ'am wa belem ẽ yetɩ a kalʋm ẽ.
41008023	Tɩ Azezi gʋrɛ fʋa la nu'ugo ve'ege ẽ tẽŋa la pʋam yese kẽnkɛrŋa, ka tʋbsɛ nõtõorʋm ẽŋɛ a nini, dee dɩkɛ a nu'usi paglɛ a zuo, soke ẽ yetɩ: "Fõn yẽtɩ sɛla mɛ bɩɩ?"
41008024	Tɩ bʋraa la dↄ'ↄgɛ zuugo bɩsɛ, yetɩ: "Mam yẽtɩ nẽrba tɩ ba ãna wʋ tɩɩsɩ la, la ba sẽnnɩ mɛ."
41008025	Tɩ Azezi le dɩkɛ a nu'usi kalʋm fʋa la nini. Tɩ a nini pike yɩlɩŋɛ, tɩ a yẽta sɛla woo sõŋa sõŋa.
41008026	Tɩ Azezi basɛ ẽ yetɩ a kule, a da le kẽ tẽŋa la pʋam.
41008027	La Azezi la a karẽnbiisi la daan we'esɩ la tẽnsɩ n lɛm tẽŋa yʋ'ʋrɛ n de Filipi Sezaare. La ban boe sore wɛ'ɛsa la, tɩ a soke ba yetɩ: "Nẽrba yetɩ mam de la ãne?"
41008028	Tɩ ba lerge yetɩ: "Sɛba yetɩ fõn de la Azã n daan misri nẽrba ko'om pʋam na. Tɩ basɛba yetɩ fõn de la Nawẽnnɛ nõtↄ'ↄsa A'eli. Tɩ sɛba yetɩ fõn de la Nawẽnnɛ nõtↄ'ↄsrɩba n yʋʋn boe la nẽra ayɩla."
41008029	Tɩ a soke ba yetɩ: "La yãma yetɩ mam de la ãne?" Tɩ Apɩyɛɛrɩ lerge yetɩ: "Fõn de la Krisi tɩ Nawẽnnɛ tõm na."
41008030	Tɩ Azezi kã'an ba yetɩ, ba da tↄgɛ ẽŋa yelle bↄ nẽra nẽra.
41008031	Tɩ Azezi yãŋa zãsna a karẽnbiisi la, yele ba yetɩ: "Dẽnɩ tɩ mam n de Nẽrsaala Dayʋa la nãmsɛ zozo'e. Tẽŋa wã kẽma, la kãabgↄ kẽma nẽŋadõma, la lↄↄ karẽnsãandõma nifo wʋn kẽ mam mɛ, tɩ ba kʋ mam, la dabsa atã daarɛ mam wʋn vo'oge mɛ."
41008032	A daan tↄgɛ ba la vẽelga vẽelga. Tɩ Apɩyɛɛrɩ wi ẽ yese kẽnkɛrŋa ka yele ẽ yetɩ, a da le tↄgɛ bɛla.
41008033	Tɩ Azezi gelge bɩsɛ a karẽnbiisi la, dee tãsɛ Apɩyɛɛrɩ yetɩ: "Asũtãana, sẽŋɛ lebe mam poorʋm, se'ere n soe la, fʋ tẽ'esgↄ la dagɩ Nawẽnnɛ tẽ'esgↄ, la de la nẽrsaala tẽ'esgↄ."
41008034	Dee wi nẽr-kʋʋŋↄ la, la a karẽnbiisi la a zẽ'am, yele ba yetɩ: "Nẽra sãn bↄↄra tɩ a doose mam, dẽnɩ tɩ a basɛ a mẽŋa n boorɩ se'em, dee sakɛ nãmsgↄ daarɛ woo wʋ nẽra n buke a kũm dↄ-puurŋa dↄla mam.
41008035	Nẽr-sɛka woo n boorɩ tɩ a gu a vↄm, a wʋn koŋe ẽ. La nẽr-sɛka woo n sakɛ tɩ a koŋe a vↄm mam ı̃yã, la kõ-yẽlga la ı̃yã, a wʋn yẽ vↄm.
41008036	Nẽra sãn yẽ dũnia sɛla woo dee koŋe vↄm Nawẽnnɛ zẽ'am, a yõorↄ de la bẽm?
41008037	Bẽm tɩ nẽrsaala wʋn dɩkɛ teege vↄm? Sɛla kaɩ.
41008038	Nẽr-sɛka n zoe yãnnɛ mam ı̃yã, la mam yetↄga la ı̃yã, zamãana ẽna wã n ka dolɩ Nawẽnnɛ la sɩra, dee dɛna tõon-be'ero dõma wã tẽŋasʋka, Nẽrsaala Dayʋa la mẽ wʋn zoe yãnnɛ na ẽ, wakat-sɛka tɩ a wʋn leme wa'am la a Sↄ Nawẽnnɛ na'am pãŋa, la a malɛkadõma la."
41009001	La a le yele ba yetɩ: "Mam yetɩ ya la sɩra, tɩ yãma nẽr-sɛba n boe kalam wã, basɛba kãn ki, sãn dagna tɩ ba wa yẽ la Nawẽnnɛ so'olʋm n sẽm na pãŋa."
41009002	Tɩ dabsa ayoobɩ daan tole, tɩ Azezi botɩ Apɩyɛɛrɩ, la Azakɩ, la Azã mã'a doose ẽ tɩ ba sẽŋɛ kẽnkɛrŋa ka zom tãn-kãtɛ zuo. Tɩ a nẽŋa teege ba nẽŋam.
41009003	Tɩ a futo pelge yɩlɩ yɩlɩ yẽgra halɩ, tɩ nẽra ka bↄna dũnia wã zuo tãna wʋn peege tɩ ba pelge bɛla.
41009004	Tɩ A'eli, la Amoyisi puke ba zẽ'am tↄgra la Azezi.
41009005	Tɩ Apɩyɛɛrɩ yele Azezi yetɩ: "Karẽnsãama, tõma n boe kalam wã, la ãn sõŋa mɛ. Basɛ tɩ tɩ tı̃ põnsɩ batã, bↄ fõn ayɩla, bↄ Amoyisi ayɩla, bↄ A'eli ayɩla."
41009006	A daan ka mi ẽŋa n tↄgɛ se'em, se'ere n soe la, dabeem n daan kẽ ba.
41009007	Tɩ sawatɛ wa'am wa lile ba la a mã'asʋm. Tɩ kõa ze'ele sawatɛ la pʋam yetɩ: "Ẽna de la mam Dayʋa tɩ mam nõŋɛ. Selse-ya a yetↄga."
41009008	Bilam mẽŋa tɩ ba bɩsɛ kaagɛ ka le yẽ nẽra, sãn dagna Azezi mã'a n boe ba zẽ'am.
41009009	Tɩ ba ze'ele tãŋa la zuo sigra, tɩ Azezi kã'an ba yetɩ: "Da tↄgɛ-ya pa'alɛ nẽra nẽra yãma n yẽ sɛla la, sãn dagna tɩ Nẽrsaala Dayʋa la wa ki mɛ, dee vo'oge."
41009010	Tɩ ba to'oge ẽn yele se'em na, dee sↄkra taaba yetɩ: "Kũm vo'ore võorɛ de la bẽm?"
41009011	Tɩ ba soke Azezi yetɩ: "Bẽm tɩ lↄↄ karẽnsãandõma yetɩ, dẽnɩ tɩ A'eli dẽŋɛ wa'am, tɩ Krisi yãŋa wa'am poorʋm?"
41009012	Tɩ a lerge ba yetɩ: "Asɩra, A'eli n wʋn dẽŋɛ wa'am wa malgɛ sɛla woo. La bẽm tɩ la gʋlsɛ Nẽrsaala Dayʋa la yelle yetɩ, a wʋn nãmsɛ mɛ zozo'e dee yẽ pↄ'ↄrɛ?
41009013	La mam yetɩ ya mɛ tɩ A'eli põn wa'am mɛ, tɩ nẽrba ẽŋɛ ẽ ban boorɩ se'em, wʋ lan gʋlsɛ a yelle Nawẽnnɛ gõŋↄ pʋam se'em na."
41009014	Ban lebe ka lɛm karẽnbiisi basɛba la zẽ'am na, ba yẽ la nẽr-kʋʋŋↄ zozo'e n kaagɛ ba, tɩ lↄↄ karẽnsãandõma basɛba wẽ'era nõkɛ'ɛma la ba.
41009015	La nẽrba la n daan yẽ Azezi la, la di'ige ba mɛ, tɩ ba zoe ka pʋ'ʋsɛ ẽ.
41009016	Tɩ Azezi soke ba yetɩ: "Bẽm yelle tɩ yãma wẽ'era nõke'ene la ba?"
41009017	Tɩ nẽra ayɩla ze'ele nẽr-kʋʋŋↄ la tẽŋasʋka yele yetɩ: "Karẽnsãama, mam tarɩ la m dayʋa wa'am fõn zẽ'am, kʋlkã'arga n dolɩ ẽ botɩ a dɛna muko.
41009018	La kʋlkã'arga la sãn ẽn girge ẽ, a lʋbrɩ ẽ mɛ tɩ nõtõn-fulunfuka yɛsra, tɩ a ↄbra yẽna dee gorŋe. Bɛla tɩ mam tarɩ ẽ wa'am wa sose fʋ karẽnbiisi la yetɩ ba dige kʋlkã'arga la tɩ a yese, tɩ ba ka yãŋɛ."
41009019	Tɩ Azezi yele ba yetɩ: "Zamãan-ẽna nẽrba, ya ka bↄ'ↄrɩ mam sɩra, mam wʋn bↄna la yãma mã'agɛ m mẽŋa halɩ ka paagɛ la wakat-kãna? Tarɩ-ya bia la wa'am."
41009020	Tɩ ba tarɩ ẽ wa'am a zẽ'am. La kʋlkã'arga la n yẽ Azezi la, bilam mẽŋa a dãan bia la mɛ, tɩ a lui tẽŋa bilna, tɩ nõtõn-fulunfuka yɛsra a nõorʋm.
41009021	Tɩ Azezi soke bia la sↄ yetɩ: "Wakat-kãna tɩ bõn-ẽna ẽŋɛ ẽ?" Tɩ a lerge yetɩ: "A bõnbɩ'ɩlʋm.
41009022	La kʋlkã'arga la ẽn lʋbɛ ẽ na bugum, bɩɩ ko'om pʋam, bↄↄra tɩ a kʋ ẽ. Fʋ sãn tãna wʋn ẽŋɛ sɛla, zoe tɩ ninbãalga sõŋɛ tↄ."
41009023	Tɩ Azezi lerge ẽ yetɩ: "Bẽm tɩ fʋ yetɩ, fõn sãn tãna? Nẽr-sɛka woo n bↄ Nawẽnnɛ sɩra, a tã wʋn ẽŋɛ sɛla woo bↄ ẽ mɛ."
41009024	Bilam mẽŋa tɩ bia la sↄ tↄgɛ ke'enke'em yetɩ: "Mam bↄ sɩra, la sõŋɛ mam tɩ m bↄ sɩra pa'asɛ."
41009025	La Azezi daan yẽ tɩ nẽr-kʋʋŋↄ n zotɩ sẽna a zẽ'am, tɩ a tãsɛ kʋlkã'arga la yetɩ: "Kʋlkã'arga n botɩ nẽra dɛna muko la waŋa, mam yetɩ fʋ yese dee basɛ ẽ, da le doose ẽ."
41009026	Tɩ kʋlkã'arga la kaasɛ tagurga, dee bigse bia la ke'enke'em, dee yese. Tɩ bia la ãna wʋ kũm na. Tɩ nẽrba zozo'e yetɩ a ki mɛ.
41009027	Tɩ Azezi gʋrɛ a nu'ugo zẽkɛ ẽ, tɩ a isge ze'ele saazuo.
41009028	La Azezi daan kẽ la deem, ẽŋa la a karẽnbiisi la mã'a, tɩ ba soke ẽ yetɩ: "Bẽm tɩ tõma ka tã'agɛ dige kʋlkã'ar-ẽna?"
41009029	Tɩ a lerge ba yetɩ: "Sãn dagna pʋ'ʋsgↄ, sɛla sɛla ka boe n tã wʋn dige kʋlkã'ar-ẽna buuri."
41009030	La ba daan yese bilam doose la Galile tẽŋa tole. La Azezi daan ka boorɩ tɩ nẽra bãŋɛ ẽŋa n boe zẽ'a.
41009031	A daan zãsʋm a karẽnbiisi la yetɩ: "Ba wʋn dɩkɛ Nẽrsaala Dayʋa la ẽŋɛ la nẽrba nu'usum, tɩ ba kʋ ẽ. La ba sãn kʋ ẽ, dabsa atã daarɛ a wʋn vo'oge mɛ."
41009032	Tɩ ba daan ka bãŋɛ yetↄga la võorɛ, dee zↄta ka soke ẽ.
41009033	Tɩ ba sẽŋɛ ka paagɛ Kapɛrnaʋm kẽ deem. Tɩ Azezi soke a karẽnbiisi la yetɩ: "Bẽm yelle tɩ yãma wẽ'erɩ nɩ nõke'ene sore zuo la?"
41009034	Tɩ ba sı̃na, se'ere n soe la, ba wẽ'erɩ la nõke'ene la taaba bↄↄra tɩ ba bãŋɛ sɛka n de nẽr-kãtɛ gãnna.
41009035	Tɩ Azezi zı̃'ire, wi a karẽnbiisi pia la ayi la yele ba yetɩ: "Nẽra sãn bↄↄra tɩ a dɛna nẽŋadãana, dẽnɩ tɩ a dɛna poorʋm dãana, la nẽrba wuu tõntõnna."
41009036	Azezi yele bɛla dee tarɩ la bi-pɩka wa ze'ele ba tẽŋasʋka, dɩkɛ a nu'usi kↄkɛ bia la, dee yele ba yetɩ:
41009037	"Nẽra sãn to'oge bi-pɩka ẽna tadãana mam yʋ'ʋrɛ ı̃yã, a to'oge la mam mẽŋa, la nẽra sãn to'oge mam mẽŋa, la dagɩ mam tɩ a to'oge, a to'oge la sɛka n tõm mam na."
41009038	Tɩ Azã yele ẽ yetɩ: "Karẽnsãama, tõma daan yẽ la bʋraa n tarɩ fõn yʋ'ʋrɛ digra kʋlkã'arsɩ, la ẽŋa n ka po dɛna tõma nẽra la ı̃yã tɩ tõma gu ẽ."
41009039	Tɩ Azezi yele ba yetɩ: "Da gu-ya ẽ, se'ere n soe la, nẽra ka boe wʋn tõm tõon-yãlma la mam yʋ'ʋrɛ, dee tɩ la ẽŋɛ fẽe tɩ a le tã'agɛ tↄgɛ mam be'em.
41009040	Nẽr-sɛka n ka sisri tõma, a de la tõma nẽra.
41009041	Mam yetɩ ya la asɩra, tɩ nẽra sãn bↄ ya ko'om tɩ ya yũ, yãma n de mam n de Krisi nẽrba la ı̃yã, ẽŋa dãana kãn koŋe a yↄↄrↄ.
41009042	La nẽra sãn botɩ kↄm-pɩgsɩ bãna wã n bↄ mam sɩra la ayɩla basɛ Nawẽnnɛ sore, sɩbgrɛ sɛka tɩ a wʋn yẽ la, ba sãn dɩkɛ nẽerɛ kug-kãtɛ lʋ yulse a yugla lobe ẽ basɛ ko-kãtɛ pʋam n sõɩ.
41009043	La fʋ nu'ugo sãn yetɩ a botɩ fʋ basɛ Nawẽnnɛ sore, fʋ wike ẽ basɛ, se'ere n soe la, fʋ sãn tara nu'u-yẽŋↄ dee kẽ Nawẽnnɛ yire vↄa, n sõɩ fõn wʋn tara nu'usi bayi dee kẽ bug-tẽŋa, ((
41009044	zẽ'e-ẽŋa tɩ zũnzũa boe mı̃ dita nẽrba ı̃yã ka kiira, dee tɩ bugum na ka kı̃ŋra.))
41009045	La fʋ nã'arɛ sãn yetɩ a botɩ fʋ basɛ Nawẽnnɛ sore, fʋ wike ẽ basɛ, se'ere n soe la, fʋ sãn tara nã'a-yẽŋↄ dee kẽ Nawẽnnɛ yire vↄa, n sõɩ fõn wʋn tara nãma bayi dee tɩ ba dɩkɛ fʋ lobe basɛ bug-tẽŋa, ((
41009046	zẽ'e-ẽŋa tɩ zũnzũa boe mı̃ dita nẽrba ı̃yã ka kiira, dee tɩ bugum na ka kı̃ŋra.))
41009047	La fʋ nifo sãn yetɩ a botɩ fʋ basɛ Nawẽnnɛ sore, fʋ kɩrgɛ ẽ basɛ, se'ere n soe la, fʋ sãn tara nin-yẽŋↄ dee kẽ Nawẽnnɛ so'olʋm, n sõɩ fõn wʋn tara nini bayi dee tɩ ba lobe fʋ basɛ bug-tẽŋa,
41009048	zẽ'e-ẽŋa tɩ zũnzũa boe mı̃ dita nẽrba ı̃yã ka kiira, dee tɩ bugum na ka kı̃ŋra.
41009049	Ba wʋn dɩkɛ la bugum makɛ nẽrba wuu wʋ ban dɩkɛ yaarʋm yugse sɛla.
41009050	Yaarʋm ãn sõŋa mɛ, la yaarʋm sãn sabgɛ, ba wʋn ẽŋɛ la wãne botɩ a le ãna yẽlʋm? Ãna-ya wʋ yaarʋm n tarɩ yẽlʋm se'em na, dee tara sũ-mã'asʋm la taaba."
41010001	La Azezi daan ze'ele zẽ'e-ẽŋa sẽŋɛ la Zude so'olʋm, Zʋrdẽ doone ke bↄba. Tɩ nẽrba zozo'e le lagsɛ a zẽ'am, tɩ a zãsna ba wʋ ẽŋa n ẽn ɩta se'em na.
41010002	Tɩ Farisi dõma basɛba wa'am tɩ ba di a yɛm bɩsɛ, soke ẽ yetɩ: "Bʋraa tarɩ nõorɛ tɩ a lebse a pↄga mɛ bɩɩ?"
41010003	Tɩ a lebe soke ba yetɩ: "Amoyisi yʋʋn bↄ ya nõorɛ yetɩ bẽm?"
41010004	Tɩ ba lerge yetɩ: "Amoyisi yʋʋn sakɛ tɩ tɩ gʋlsɛ la pↄgdire lebsgo gõŋↄ, dee tarɩ ẽ ka lebse."
41010005	Tɩ Azezi yele ba yetɩ: "La de la ya sũure n kɛ tɩ ya ka sakɛ pa'algↄ la ı̃yã tɩ Amoyisi yʋʋn gʋlsɛ nõor-ẽŋa bↄ ya.
41010006	La halɩ dũnia pı̃'iluŋo, Nawẽnnɛ n yʋʋn nãam nẽrsaalba la, a nãam la bʋraa la pↄka.
41010007	Bɛla ı̃yã tɩ bʋraa wʋn basɛ a sↄ, la a ma, dee lagɩm na a pↄga.
41010008	La ba ka le dɛna bayi, ba lebge la ayɩla.
41010009	Bɛla, sɛla tɩ Nawẽnnɛ lagɩm na taaba, nẽrsaala da welge ba."
41010010	La Azezi la a karẽnbiisi la kẽ la deem, tɩ ba le soke ẽ yelle ẽŋa võorɛ.
41010011	Tɩ a yele ba yetɩ: "Bʋraa sãn lebse a pↄga dee di pↄka ayẽma, a ẽŋɛ la be'em wʋ nẽra n gã'arɩ la a tadãana pↄga.
41010012	La pↄka mẽ sãn basɛ a sɩra dee ele bʋraa ayẽma, a mẽ ẽŋɛ la be'em wʋ a gã'arɛ la bʋraa n dagɩ a sɩra."
41010013	Tɩ nẽrba zozo'e tarɩ kↄm-pɩgsɩ wa'am Azezi zẽ'am tɩ a dɩkɛ a nu'usi paglɛ ba zuto. Tɩ a karẽnbiisi la zɛbɛ nẽrba la.
41010014	La Azezi n yẽ bɛla la, la ka ẽŋɛ a sũure yẽlʋm, tɩ a yele ba yetɩ: "Basɛ-ya kↄm-pɩgsɩ la tɩ ba wa'am mam zẽ'am, da gu'ura-ya ba, se'ere n soe la, Nawẽnnɛ so'olʋm de la nẽr-sɛba n ãn wʋ kↄma wã bõnↄ.
41010015	Mam yetɩ ya la sɩra, tɩ nẽr-sɛka n ka sakɛ tɩ Nawẽnnɛ sↄna ẽ wʋ bia la, a kãn kẽ Nawẽnnɛ so'olʋm pʋam."
41010016	A yele bɛla, dee to'ose kↄma la mɛ, dɩkɛ a nu'usi paglɛ ba zuto kã kã'a-sõma bↄ ba.
41010017	Azezi daan basɛ bilam dee le dɩkɛ la sore sẽnna. Tɩ bʋraa zoe wa'am a zẽ'am, wa ka dũma a nẽŋam soke ẽ yetɩ: "Karẽnsãama, fõn de la nẽr-sõŋↄ, mam wʋn ẽŋɛ la wãne yẽ vↄm n ka ba'asrɩ?"
41010018	Tɩ Azezi yele ẽ yetɩ: "Bẽm tɩ fõn wi'ira mam tɩ nẽr-sõŋↄ? Nẽra ka boe n ãn sõŋa sãn dagna Nawẽnnɛ mã'a.
41010019	Fõn mi Nawẽnnɛ n bↄ nõorɛ tɩ ba ɩta se'em: 'Da kʋ nẽra, da gã'arɛ la fʋ tadãana pↄga, da zũ, da tↄgɛ põmpↄrŋↄ kaseto, da wẽgɛ nẽra, nanna fʋ sↄ, la fʋ ma.' "
41010020	Tɩ bʋraa la lerge ẽ yetɩ: "Karẽnsãama, halɩ mam bõnbɩ'ɩlʋm tɩ mam põn sakra bõn-bãma wuu."
41010021	Tɩ Azezi bɩsɛ ẽ nõŋɛ ẽ, dee yele ẽ yetɩ: "Sɛla ayɩla n deege dɛna fʋ ẽŋɛ: Sẽŋɛ ka koose fõn tarɩ sɛla la wuu dɩkɛ ligri la bↄ nasdõma, tɩ fʋ wʋn yẽ bõntarsõm Nawẽnnɛ yire, dee wa'am wa dↄla mam."
41010022	La ẽn wõm wãna la, tɩ a nẽŋa zũŋe tɩ a fõrgɛ la sũ-sã'aŋↄ, se'ere n soe la, a tarɩ la bõntarsõm zo'oge.
41010023	Tɩ Azezi bɩsɛ a karẽnbiisi la kaagɛ, dee yele ba yetɩ: "La tↄ mɛ bↄ bõntatba tɩ ba kẽ Nawẽnnɛ so'olʋm pʋam."
41010024	Tɩ a yetↄga la di'ige a karẽnbiisi la. Tɩ Azezi le yele ba yetɩ: "M kↄma, la tↄ mɛ tɩ nẽra kẽ Nawẽnnɛ so'olʋm pʋam.
41010025	La de la nãana tɩ yʋgnɛ doose fupı̃im yoko pʋam yese, gãnna bõntarsa n wʋn kẽ Nawẽnnɛ so'olʋm pʋam."
41010026	Tɩ la di'ige ba halɩ zozo'e, tɩ ba sↄkra taaba yetɩ: "La sãn dɛna bɛla, ãne n wʋn tã'agɛ yẽ fãarɛ?"
41010027	Tɩ Azezi bɩsra ba dee yetɩ: "Nẽrsaala ka tã wʋn ẽŋɛ bõn-ẽna, la Nawẽnnɛ tã wʋn ẽŋɛ mɛ. Se'ere n soe la, Nawẽnnɛ tã sɛla woo ɩta mɛ."
41010028	Tɩ Apɩyɛɛrɩ yele ẽ yetɩ: "Tõma basɛ sɛla woo mɛ dee dↄla fõn."
41010029	Tɩ Azezi yele yetɩ: "Mam yetɩ ya la sɩra, tɩ nẽr-sɛka n basɛ a yire, bɩɩ a kẽendõma, la a yɩbsɩ, bɩɩ a ma, bɩɩ a sↄ, bɩɩ a kↄma, bɩɩ a vatↄ mam ı̃yã, la Nawẽnnɛ kõ-yẽlga la ı̃yã,
41010030	dũnia wã zuo a wʋn to'oge yiɛ, la kẽendõma, la yɩbsɩ, la madõma, la kↄma, la vatↄ nõor-kↄbga, la a wʋn yẽ nãmsgↄ. La wakatɛ n sẽm, a wʋn yẽ vↄm n ka ba'asrɩ.
41010031	La nẽŋam dõma zozo'e wʋn lebge poorʋm dõma, tɩ poorʋm dõma lebge nẽŋam dõma."
41010032	Ba daan boe la sore wɛ'ɛsa Zerizalɛm, tɩ Azezi bↄna ba nẽŋa. Tɩ a karẽnbiisi la palẽŋa ẽgra, dee tɩ dabeem tara nẽr-sɛba n daan dolɩ ba la. Tɩ Azezi le tarɩ a karẽnbiisi pia la ayi la sẽŋɛ ka tↄgra pa'ala ba bõn-sɛba n wʋn wa ẽŋɛ ẽŋa,
41010033	yetɩ: "Ya yẽ ya, tɩ we'esɩ la Zerizalɛm, bilam tɩ ba wʋn dɩkɛ Nẽrsaala Dayʋa la ka ẽŋɛ Nawẽnnɛ kãabgↄ kẽma nẽŋadõma, la lↄↄ karẽnsãandõma nu'usum. Tɩ ba wʋn tↄgɛ a yelle kʋ yetɩ a masɛ la kũm, dɩkɛ ẽ ẽŋɛ bu-zãŋsɩ nu'usum,
41010034	tɩ ba la ẽ, dee tʋbsɛ nõtõorʋm mı̃ ẽ, wẽ ẽ na ka'asa dee kʋ ẽ. La a wʋn vo'oge dabsa atã daarɛ."
41010035	Tɩ Azebede kↄma Azakɩ la Azã sẽŋɛ lɛm Azezi yele ẽ yetɩ: "Karẽnsãama, tõma boorɩ la tõma n wʋn sose fõn bõn-sɛka la, fʋ ẽŋɛ bↄ tↄ."
41010036	Tɩ a soke ba yetɩ: "Yãma boorɩ tɩ m ẽŋɛ la bẽm bↄ ya?"
41010037	Tɩ ba lerge ẽ yetɩ: "Fʋ sãn wa dita fʋ na'am na, botɩ tõma nẽra ayɩla zı̃'ire fʋ zʋʋgↄ, tɩ ayɩla zı̃'ire fʋ gↄbga."
41010038	Tɩ Azezi lerge ba yetɩ: "Ya ka mi yãma n sosrɩ sɛla. Ya wʋn tã'agɛ nãmsɛ nãmsgↄ sɛka tɩ mam nãmsrɩ wã, bɩɩ ya wʋn tã'agɛ nãmsɛ wʋ mam n sakɛ tɩ m nãmsɛ se'em na halɩ ka ki?"
41010039	Tɩ ba yele ẽ yetɩ: "Tɩ wʋn tã'agɛ ẽŋɛ bɛla." Tɩ Azezi lebe yele ba yetɩ: "Asɩra, ya wʋn nãmsɛ nãmsgↄ sɛka tɩ mam nãmsrɩ wã halɩ ka ki.
41010040	La, la dagɩ mam n wʋn looge sɛka n wʋn zı̃'ire mam zʋʋgↄ bɩɩ mam gↄbga. Nawẽnnɛ mãasʋm zẽ'e-bãma tɩ a bↄ la nẽr-sɛba tɩ a yetɩ a bↄ la."
41010041	La karẽnbiisi pia la n wõm bɛla la, ba sũure n isge la Azakɩ la Azã.
41010042	Tɩ Azezi wi ba wuu, yele ba yetɩ: "Ya mi tɩ dũnia wã na'adõma soe ba nẽrba la pãŋa, dee tɩ kɛ'ɛndõma pẽrgra nẽrba tɩ ba ɩta bãma n boorɩ se'em.
41010043	La yãma pʋam, la kãn dɛna bɛla. Nẽr-sɛka n boe ya pʋam bↄↄra tɩ a lebge nẽr-keko, la masɛ mɛ tɩ a dɛna ya tõntõnna.
41010044	La nẽr-sɛka n boorɩ tɩ a dɛna nẽŋadãana ya pʋam, la masɛ mɛ tɩ a dɛna ya wuu yamŋa.
41010045	Se'ere n soe la, Nẽrsaala Dayʋa la ka wa'am tɩ nẽrba tõm bↄ ẽ, a wa'am tɩ a tõm mɛ bↄ, dee dɩkɛ a vↄm bↄ tɩ nẽrba zozo'e yẽ fãarɛ."
41010046	Azezi la a karẽnbiisi la daan sẽŋɛ ka paagɛ dↄla la Zeriko tẽŋa pʋam tↄlla, la ban daan ze'ele tẽŋa la pʋam yɛsra la, nẽr-kʋʋŋↄ n dolɩ ba. Tɩ fʋa zẽa sore nõorʋm sↄsra, a yʋ'ʋrɛ de la Abartime, a de la Atime dayʋa.
41010047	La ẽn wõm tɩ ba tↄgrɩ tɩ la de la Azezi n ze'ele Nazarɛtɩ la, tɩ a tı̃i tↄgra yetɩ: "Azezi, Adavidi yɩɩŋa, zoe m ninbãalga."
41010048	Tɩ nẽrba zozo'e tãsɛ ẽ yetɩ: "Go'oge fʋ yetↄga la." Tɩ a malɩn tı̃i tↄgɛ yetɩ: "Adavidi yɩɩŋa, zoe m ninbãalga."
41010049	Tɩ Azezi ze'ele dee yetɩ: "Wi-ya ẽ tɩ a wa'am." Tɩ ba wi ẽ yele ẽ yetɩ: "Keŋe fʋ sũure, isge tɩ a wi'iri fo."
41010050	Tɩ a lobe a fugↄbga basɛ, dee vaa isge sẽŋɛ Azezi zẽ'am.
41010051	Tɩ Azezi soke ẽ yetɩ: "Fõn boorɩ tɩ m ẽŋɛ la bẽm bↄ fↄ?" Tɩ a yetɩ: "M Zuudãana, mam boorɩ tɩ m le yẽta mɛ."
41010052	Tɩ Azezi yele ẽ yetɩ: "Sẽŋɛ, fõn bↄ mam sɩra la ı̃yã tɩ fʋ yẽ laafɛ." Tɩ fʋa la yẽta bilam mẽŋa, dↄla Azezi sore la zuo.
41011001	Azezi la a karẽnbiisi la daan sẽŋɛ ka yↄna la Zerizalɛm, lɛm Betɩfaazɩ la Betani, Oliivi tãŋa la zẽ'am. Tɩ a tõm a karẽnbiisi bayi,
41011002	yele ba yetɩ: "Sẽŋɛ-ya tẽn-sɛka n boe ya nẽŋa la pʋam. Ya sãn paagɛ mı̃, ya wʋn yẽ bõn-biire tɩ ba lʋ ze'ele, tɩ nẽra nãn ka bã ẽ. Ya lorge ẽ tarɩ wa'am.
41011003	La nẽra sãn soke ya yetɩ: 'Wãne tɩ ya lↄrgra ẽ?', ya lerge ẽ yetɩ: 'Zuudãana la n boorɩ ẽ', tɩ a wʋn basɛ tɩ ya tarɩ ẽ leme wa'am tↄtↄ."
41011004	Tɩ ba sẽŋɛ ka yẽ bõn-biire la n lʋ zanõrʋm sore nõorʋm, tɩ ba lorge ẽ.
41011005	La nẽrba basɛba n daan ze bilam soke ba yetɩ: "Wãne tɩ yãma lↄrgra bõn-biire la?"
41011006	Tɩ ba lerge wʋ Azezi n yele ba se'em na, tɩ nẽrba la basɛ ba.
41011007	Tɩ ba tarɩ bõn-biire la sẽŋɛ Azezi zẽ'am, ka dɩkɛ ba futo paglɛ a zuo, tɩ Azezi bã.
41011008	Tɩ nẽrba zozo'e yɛrgɛ ba futo sore zuo, tɩ basɛba sẽŋɛ va'am ka kↄ võorↄ wa yɛrgɛ sore zuo.
41011009	Tɩ nẽr-sɛba n boe a nẽŋa, la sɛba n boe a poorʋm na daan tı̃i tↄgra yetɩ: "Ozaana! Pẽgɛ-ya nẽr-sɛka n sẽm la Zuudãana Nawẽnnɛ yʋ'ʋrɛ la.
41011010	Pẽgɛ-ya nẽr-sɛka n sẽm tɩ a di tɩ yaaba Adavidi na'am na. Ozaana! Nã'asɛ-ya Nawẽnnɛ n boe saazuum."
41011011	Tɩ Azezi paagɛ Zerizalɛm kẽ Wẽnde-kãtʋm na bɩsɛ sɛla woo kaagɛ. Tɩ wẽnnɛ mã'agɛ, tɩ ẽŋa la a karẽnbiisi pia la ayi la yese sẽŋɛ Betani.
41011012	Tɩ beere wiige, tɩ ba ze'ele Betani lɛbra Zerizalɛm, tɩ Azezi kↄm dõnna.
41011013	Tɩ a yẽ kẽnkãŋa n ze zãazãarɛ tara võorↄ, tɩ a sẽŋɛ tɩ a ka bɩsɛ a na'an wʋn yẽ sɛla kẽnkãŋa la zuo. La ẽn paagɛ la, a ka yẽ sɛla a zuo, a yẽ la võorↄ mã'a. Se'ere n soe la, kẽnkãma wakatɛ daan nãn ka paagɛ.
41011014	Tɩ Azezi yele kẽnkãŋa la yetɩ: "Nẽra kãn le malɩn di fʋ biɛ." Tɩ a karẽnbiisi la wõm.
41011015	Tɩ ba paagɛ Zerizalɛm, tɩ Azezi kẽ Wẽnde-kãtɛ la zẽnzakam digra nẽr-sɛba n koosrɩ, la sɛba n da'arɩ Wẽndeem na tɩ ba yɛsra. Dee zã'agɛ lig-tɛɛrba taablɩdõma, la sɛba n koosrɩ na'adawɛma la kʋgsɩ lʋbɛ.
41011016	La a daan ka sakɛ tɩ nẽra zɛɛra sɛla dↄla Wẽnde-kãtɛ la zẽnzakam.
41011017	Dee daan zãsna nẽrba la yetɩ: "La gʋlsɛ Nawẽnnɛ gõŋↄ pʋam tɩ Nawẽnnɛ yetɩ: 'Ba wʋn wi'ira mam deego la tɩ pʋ'ʋsgↄ deego buuri wuu ı̃yã.' La yãma dɩkɛ ẽ ẽŋɛ la nayigba lagsgↄ zẽ'a."
41011018	Tɩ Nawẽnnɛ kãabgↄ kẽma nẽŋadõma, la lↄↄ karẽnsãandõma wõm bɛla, ɛɛra bãma n wʋn ẽŋɛ se'em kʋ ẽ, la ba zotɩ ẽ mɛ, se'ere n soe la, a zãsŋↄ la daan kẽ nẽr-kʋʋŋↄ la sũure mɛ zozo'e.
41011019	Tɩ zaanõorɛ daan mã'agɛ, tɩ Azezi la a karẽnbiisi yese tẽŋa la pʋam.
41011020	Tɩ bulika yʋ'ʋŋↄ yʋ'ʋŋↄ tɩ ba dↄla sore la, yẽ kẽnkãŋa la n kʋɩ la yẽga wuu.
41011021	Tɩ Apɩyɛɛrɩ tẽegɛ lan ẽŋɛ se'em na, yele Azezi yetɩ: "Karẽnsãama, bɩsɛ, kẽnkãŋa la tɩ fʋ kã be'em bↄ ẽ na kʋɩ mɛ."
41011022	Tɩ Azezi yele ba yetɩ: "Bↄ-ya Nawẽnnɛ sɩra.
41011023	Mam yetɩ ya la asɩra, tɩ nẽra sãn yele tãn-ẽna yetɩ: 'Võogɛ ka lui mõgrɛ pʋam', dee bↄ sɩra a sũure pʋam tɩ ẽŋa n yele se'em na wʋn ẽŋɛ, dee ka sẽ'ena, la wʋn sɩrɩ ẽŋɛ.
41011024	Bɛla tɩ mam yetɩ, ya sãn pʋ'ʋsra Nawẽnnɛ sↄsra sɛla, bↄ-ya Nawẽnnɛ sɩra tɩ ya to'oge ya, tɩ ya wʋn sɩrɩ to'oge.
41011025	La ya sãn bↄna mı̃ pʋ'ʋsra Nawẽnnɛ, ya sãn tara yelle la nẽra, basɛ-ya ẽ taalɛ, tɩ ya Sↄ Nawẽnnɛ n boe saazuum mẽ basɛ ya tõon-be'ero taalɛ. ((
41011026	Yãma sãn ka basɛ nẽr-sɛba n ẽŋɛ ya be'em na taalɛ, ya Sↄ Nawẽnnɛ n boe saazuum mẽ kãn basɛ ya tõon-be'ero taalɛ.))"
41011027	Azezi la a karẽnbiisi la le sẽŋɛ la Zerizalɛm, tɩ Azezi kẽ Wẽnde-kãtʋm na ɛɛra. Tɩ kãabgↄ kẽma nẽŋadõma, la lↄↄ karẽnsãandõma, la tẽŋa la kẽma sẽŋɛ a zẽ'am,
41011028	ka soke ẽ yetɩ: "Fõn yẽ nõorɛ la bɛ ɩta bõn-bãna? Bɩɩ ãne n bↄ fõn nõorɛ tɩ fõn ɩta bõn-bãna?"
41011029	Tɩ Azezi lerge ba yetɩ: "Mam wʋn soke ya sokre ayɩla, tɩ ya sãn lerge mam, mam mẽ wʋn yele ya nõor-sɛka tɩ mam tarɩ ɩta bõn-bãna.
41011030	Azã n daan misri nẽrba ko'om pʋam na, la de la Nawẽnnɛ n tõm ẽ bɩɩ, la de la nẽrsaalba? Lerge-ya ma."
41011031	Tɩ ba bãm na taaba yetɩ: "Tɩ sãn lerge yetɩ, la de la Nawẽnnɛ n tõm ẽ, a wʋn yetɩ, bẽm ı̃yã tɩ tõma ka sakɛ ẽ?
41011032	Tɩ mẽ kãn tã'agɛ yetɩ la de la nẽrsaalba n tõm ẽ." Ba daan zotɩ la nẽrba la, se'ere n soe la, nẽrba la wuu daan sakɛ tɩ Azã sɩrɩ de la Nawẽnnɛ nõtↄ'ↄsa.
41011033	Tɩ ba koŋe lerge ẽ yetɩ: "Tõma ka mi." Tɩ Azezi yele ba yetɩ: "Mam mẽ kãn yele ya mam n yẽ nõorɛ zẽ'e-sɛka ɩta bõn-bãma."
41012001	Bɛla poorʋm, Azezi daan magsrɩ la magsa tↄgra bↄ'ↄra ba yetɩ: "Bʋraa ayɩla n daan kↄ a va'am sele tɩɩsɩ yʋ'ʋrɛ n de viinye, mẽ lalga kaagɛ ẽ, dee tũ boko tɩ ba wẽkra viinye la biɛ, dee mẽ de-woko tɩ ba zↄnna bɩsra a va'am na, yãŋa dɩkɛ va'am na bↄ nẽrba tɩ ba bɩsra, dee sẽŋɛ sore.
41012002	Tɩ viinye la biɛ go'osgo wakatɛ paagɛ, tɩ a tõm a tõntõnna tɩ a sẽŋɛ sɛba n bɩsrɩ va'am na zẽ'am ka to'oge a pʋrɛ wa'am wa bↄ ẽ.
41012003	Tɩ ba yõkɛ tõntõnna la wẽ, botɩ a lebe kule zãŋa.
41012004	Tɩ va'am na dãana le tõm nẽra ayɩla ba zẽ'am, tɩ ba wẽ a zuugo ãagɛ, dee yaalɛ ẽ.
41012005	Tɩ a le malɩn tõm nẽra ayɩla, tɩ ba kʋ ẽ. Tɩ a tõm nẽrba zozo'e, tɩ ba wẽ basɛba, dee kʋ basɛba.
41012006	La nẽra ayɩla mã'a n daan deege tɩ a tãna wʋn tõm, la de la a bi-nõŋrɛ. Tɩ a daan tõm ẽ sɛba n bɩsrɩ va'am na zẽ'am, dee tẽ'esra yetɩ: 'Ẽna n de mam dayʋa la, ba wʋn nan ẽ.'
41012007	Tɩ sɛba n bɩsrɩ va'am na yele taaba yetɩ: 'Ẽna n wʋn wa sↄↄgɛ sↄna a sↄ bõntarsõm na, basɛ-ya tɩ tɩ kʋ ẽ, tɩ bõntarsõm na lebge tõma bõnↄ.'
41012008	Tɩ ba yõkɛ ẽ kʋ, tarɩ ẽ yese va'am na kẽnkɛrŋa ka basɛ.
41012009	Bɛla, va'am na dãana yãŋa wʋn ẽŋɛ la wãne? A wʋn wa'am wa kʋ sɛba n bɩsrɩ va'am na mɛ, dee to'oge va'am na bↄ basɛba.
41012010	Yãma põn karẽŋɛ Nawẽnnɛ gõŋↄ zẽ'e-sɛka n gʋlsɛ yetɩ: 'Kug-sɛka tɩ tõnmẽtba zagsɛ la n lebge kugre n botɩ deego la tara pãŋa.
41012011	La de la Zuudãana Nawẽnnɛ n ẽŋɛ bõn-ẽna, tɩ la dɛna yel-di'iŋa bↄ tõma.' "
41012012	Tɩ Zifdõma nẽŋadõma la daan ɛɛra tɩ ba yõkɛ Azezi, se'ere n soe la, ba mi tɩ la de la bãma ı̃yã tɩ a makɛ makrɛ ẽŋa, la ba daan zotɩ la nẽrba la, tɩ ba basɛ ẽ dee fõrgɛ.
41012013	Tɩ ba tõm Farisi dõma basɛba, la naba A'erↄdɩ nẽrba basɛba, tɩ ba sẽŋɛ ka soke Azezi sokre tɩ a tↄgɛ tuuge tɩ ba yẽ sore yõkɛ ẽ.
41012014	Tɩ ba wa'am wa yele ẽ yetɩ: "Karẽnsãama, tõma mi tɩ fõn de la sɩra dãana, dee ka fabla nẽrba n tↄgrɩ fõn yelle se'em na, fõn ka tũ'usri nẽrba, la fõn zãsnɩ nẽrba Nawẽnnɛ sore yɛla la sɩra. Tõma yetɩ tɩ soke bɩsɛ, sore boe tɩ tɩ yↄ lampo bↄ Rom na-keko bɩɩ, sore ka boe? Tɩ yↄ bɩɩ tɩ da yↄ?"
41012015	Tɩ Azezi bãŋɛ tɩ ba boorɩ tɩ ba bẽrɛ ẽŋa mɛ, soke ba yetɩ: "Bẽm tɩ ya bẽta ma? Tarɩ-ya lagfↄ wa'am tɩ m bɩsɛ."
41012016	Tɩ ba tarɩ lagfↄ la wa'am wa bↄ ẽ. Tɩ Azezi soke ba yetɩ: "Ãne yinyisŋa, la ãne yʋ'ʋrɛ n gʋlsɛ a zuo?" Tɩ ba lerge yetɩ: "La de la Rom na-keko la."
41012017	Tɩ Azezi yele ba yetɩ: "Bↄ-ya na-keko la ẽŋa n soe bõn-sɛka, dee bↄ Nawẽnnɛ ẽn soe bõn-sɛka." Tɩ Azezi yetↄga la di'ige ba.
41012018	Saduse dõma n yetɩ nẽra sãn ki a kãn vo'oge la, bãma nẽrba basɛba n wa'am Azezi zẽ'am wa soke ẽ yetɩ:
41012019	"Karẽnsãama, Amoyisi yʋʋn gʋlsɛ bↄ tõma yetɩ: 'Nẽra sↄbia sãn ki deege a pↄga dee ka tara bia, a di pↄkõorɛ la dↄgɛ kↄma bↄ sɛka n ki la.'
41012020	La bʋraasɩ bayopↄɩ n daan boe dɛna sↄbiisi. Tɩ pↄspↄsɩ dãana la di pↄga, ki dee ka dↄgɛ bia.
41012021	Tɩ bʋyi dãana la di pↄkõorɛ la, mẽ ki dee ka dↄgɛ bia. Tɩ bʋtã dãana la mẽ ẽŋɛ bɛla.
41012022	La bãma bayopↄɩ la wuu lagɩm di pↄka la mɛ, ki dee ka dↄgɛ bia. Bɛla poorʋm tɩ pↄka la mẽ ki.
41012023	Bãma bayopↄɩ wuu n lagɩm di pↄka la dee ki la, ba sãn wa vo'oge kũm vo'ore daarɛ, ãne n wʋn sↄna pↄka la?"
41012024	Tɩ Azezi yele ba yetɩ: "Ya tuuge mɛ, yãma n ka mi Nawẽnnɛ gõŋↄ n yele se'em, la Nawẽnnɛ pãŋa n ãn se'em na ı̃yã.
41012025	Kũm vo'ore daarɛ, bʋraasɩ ka diti pↄgba, la pↄgsɩ mẽ ka ellɩ sɩrba, ba wuu wʋn ãna wʋ malɛkadõma n boe Nawẽnnɛ yire la.
41012026	La sãn dɛna kũm vo'ore yelle, yãma nãn ka karẽŋɛ Amoyisi gõŋↄ la pʋam Nawẽnnɛ n yʋʋn ze'ele tũntuugo la pʋam tↄgɛ la ẽ se'em na? A yʋʋn yele yetɩ: 'Mam de la Abraham, la A'izakɩ, la Azakↄbɩ Nawẽnnɛ.'
41012027	La pa'alɛ tɩ bãma wuu vↄa mɛ Nawẽnnɛ zẽ'am, se'ere n soe la, Nawẽnnɛ dagɩ sɛba n ki Nawẽnnɛ, a de la sɛba n vↄa Nawẽnnɛ. Ya tuuge mɛ zozo'e."
41012028	Tɩ lↄↄ karẽnsãandõma nẽra ayɩla wõm ban tↄgrɩ la taaba, dee bãŋɛ tɩ Azezi lerge Saduse dõma la sõŋa, tɩ a lɛm ẽ, soke ẽ yetɩ: "Nawẽnnɛ n bↄ nõorɛ tɩ ba ɩta se'em na wuu pʋam, bõn-kãna n gãnnɩ?"
41012029	Tɩ Azezi lerge ẽ yetɩ: "Sɛka n gãnnɩ wuu n wãna: 'Ɩsrayɛlɩ dõma, selse-ya. Zuudãana n de tɩ Nawẽnnɛ na, de la Zuudãana ayɩla.
41012030	Nõŋɛ Nawẽnnɛ n de fʋ Zuudãana la fʋ sũure wuu, la fʋ sɩa wuu, la fʋ yɛm wuu, la fʋ pãŋa wuu.'
41012031	La bʋyi dãana n wãna: 'Nõŋɛ fʋ tadãana wʋ fõn nõŋɛ fʋ mẽŋa se'em na.' Nõorɛ ayẽma ka boe n gãnnɩ bãna."
41012032	Tɩ lↄↄ karẽnsãama la yele ẽ yetɩ: "Karẽnsãama, fõn yele se'em na ãn sõŋa, la de la sɩra, Nawẽnnɛ de la ayɩla, ayẽma ka boe sãn dagna ẽŋa mã'a.
41012033	Fʋ nõŋɛ Nawẽnnɛ la fʋ sũure wuu, la fʋ yɛm wuu, la fʋ pãŋa wuu, la fʋ nõŋɛ fʋ tadãana wʋ fõn nõŋɛ fʋ mẽŋa se'em na, ãn sõŋa mɛ gãnna kãabgↄ buuri wuu."
41012034	Tɩ Azezi yẽ ẽn lerge la yɛm na, tɩ a yele ẽ yetɩ: "Fʋ ka zãagɛ la Nawẽnnɛ so'olʋm." Tɩ nẽra nẽra ka le saagɛ soke ẽ sokre.
41012035	Azezi n daan zãsnɩ nẽrba Wẽnde-kãtʋm na, a soke ba yetɩ: "Wãne tɩ lↄↄ karẽnsãandõma yetɩ Krisi de la naba Adavidi yɩɩŋa?
41012036	Dee tɩ Nawẽnnɛ Sɩa yʋʋn botɩ Adavidi mẽŋa tↄgɛ yetɩ: 'Zuudãana Nawẽnnɛ yele mam Zuudãana yetɩ, zı̃'ire m zʋʋgↄ bↄba halɩ tɩ m wa ẽŋɛ fʋ bɛ'ɛba la tɩ ba bↄna fʋ nãma tẽŋa.'
41012037	Adavidi mẽŋa sãn wi ẽ yetɩ: 'Zuudãana', la wʋn ẽŋɛ la wãne tɩ a dɛna Adavidi yɩɩŋa?" Tɩ nẽr-kʋʋŋↄ la sɛlsra a yetↄga la sũ-yẽlʋm.
41012038	Azezi n zãsnɩ nẽrba la, a yele ba yetɩ: "Guuse ya mẽŋa la lↄↄ karẽnsãandõma n eerɩ kaara la fu-wogro bↄↄra tɩ nẽrba pʋ'ʋsra nã'asra ba da'asʋm,
41012039	dee bↄↄra nã'asgↄ zẽ'esɩ wẽndeto pʋam, la dia zẽ'esʋm tɩ ba zẽa la.
41012040	Ba to'osrɩ la pↄkõpa n tarɩ sɛla la wuu, dee pʋ'ʋsra Nawẽnnɛ pʋ'ʋs-wogro tɩ nẽrba bɩsra ba. Ba wʋn yẽ sɩbgrɛ gãnna wuu."
41012041	Azezi daan zı̃ la Wẽnde-kãtʋm ligri daka la zẽ'am dee bɩsra nẽr-kʋʋŋↄ la n sẽnnɩ ɩta ligri daka la pʋam. Tɩ bõntatba zozo'e ɩta ligri pãɩ.
41012042	Tɩ pↄkõorɛ n de nasa wa'am wa dɩkɛ lig-kõb-pɩgsɩ bayi mã'a ẽŋɛ mı̃.
41012043	Tɩ Azezi wi a karẽnbiisi la, yele ba yetɩ: "Mam yetɩ ya la asɩra, tɩ pↄkõorɛ ẽna n de nasa la ẽŋɛ ligri daka la pʋam zo'oge gãnna ba wuu mɛ.
41012044	Se'ere n soe la, bãma wuu looge la bãma n tarɩ sɛla pãɩ la pʋam wa ẽŋɛ mı̃. La ẽŋa n de nasa la, dɩkɛ la a dia ligri wuu wa ẽŋɛ mı̃."
41013001	Azezi daan ze'ele la Wẽnde-kãtʋm na yɛsra, tɩ a karẽnbia ayɩla yele ẽ yetɩ: "Karẽnsãama, bɩsɛ kuga n ba ãna sõŋa tɩ ba dɩkɛ mẽ de-kãra se'em."
41013002	Tɩ Azezi yele ẽ yetɩ: "Fõn yẽ de-kãra wã, ba wʋn lʋbɛ ba wuu mɛ saam saam tɩ kugre baa ayɩla kãn weege a tadãana zuo."
41013003	La Azezi daan sẽŋɛ ka zẽa la Oliivi tãŋa zuo tɩ a nẽŋa bɩsra Wẽnde-kãtɛ la. La Apɩyɛɛrɩ, la Azakɩ, la Azã, la A'ãndre mã'a n daan boe a zẽ'am,
41013004	soke ẽ yetɩ: "Yele to, wakat-kãna tɩ bõn-ẽŋa wʋn ẽŋɛ, la bẽm n wʋn pa'alɛ tɩ wakatɛ la paagɛ mɛ tɩ bõn-bãma wuu wʋn ẽŋɛ?"
41013005	Tɩ Azezi yele ba yetɩ: "Guuse-ya tɩ nẽra da pã'asɛ ya tɩ ya tuuge.
41013006	Nẽrba zozo'e n wʋn dɩkɛ mam yʋ'ʋrɛ wa'am wa pã'asra ya, tɩ ba nẽra woo yetɩ: 'Mam n de Krisi la.' La ba wʋn botɩ nẽrba zozo'e tuuge mɛ.
41013007	Ya sãn wa wõm zɛbrɛ dãmnɛ, la zɛbrɛ yelle, da basɛ-ya tɩ dabeem kẽ ya, dẽnɩ tɩ bõn-bãma ẽŋɛ. La, la nãn ka de dũnia ba'asgↄ.
41013008	Buuri ayɩla wʋn isge zɛbra la buuri ayẽma, tɩ so'olʋm ayɩla isge zɛbra la so'olʋm ayẽma. La tẽŋa wʋn tı̃i mı̃im mɛ zẽ'esɩ zozo'e, la kↄm wʋn bↄna. Bɛla wuu nãn de la toogo la sẽŋrɛ, la ãn wʋ pↄka virgre toogo n nãn sẽŋrɩ la.
41013009	Guuse ya mẽŋa, tɩ nẽrba wʋn tarɩ ya mɛ sẽŋɛ ka sãm ba sarɩyadia zẽ'esʋm, tɩ ba wẽ ya ba wẽndeto pʋam. La ba wʋn tarɩ ya sẽŋɛ gↄmnadõma, la na'adõma nẽŋam mam ı̃yã. La ya wʋn tↄgɛ mam yɛla pa'alɛ ba.
41013010	La dẽnɩ tɩ Nawẽnnɛ kõ-yẽlga la dẽŋɛ mõolɛ bↄ buuri wuu, dee tɩ dũnia ba'asgↄ paagɛ.
41013011	La ba sãn wa yõgɛ ya tarɩ sẽŋɛ ka sãm sarɩyadia zẽ'am, ya da fabla yãma n wʋn tↄgɛ se'em, wakatɛ sãn wa paagɛ, tↄgɛ-ya yetↄg-sɛba tɩ Nawẽnnɛ wʋn bↄ ya la, se'ere n soe la, la dagɩ ya mẽŋa n wʋn tↄgɛ, la de la Nawẽnnɛ Sɩa n wʋn sõŋɛ ya.
41013012	Sↄbia wʋn botɩ ba yõkɛ sↄbia kʋ, tɩ sↄ mẽ wʋn ẽŋɛ a bia bɛla, la kↄma wʋn zɛbra la ba sↄdõma, la ba madõma botɩ ba kʋ ba.
41013013	Nẽrba zozo'e wʋn sise ya mam yʋ'ʋrɛ ı̃yã. La nẽr-sɛka n wʋn mõrgɛ ze'ele kãŋkãŋɛ ka paagɛ ba'asgↄ wʋn yẽ fãarɛ.
41013014	Ya wʋn wa yẽ sɛka n de bõn-be'ego n sã'anɩ sɛla woo la, tɩ a boe zẽ'e-sɛka n ka masɛ tɩ a bↄna la." (Sɛka n karẽŋrɩ la mõrgɛ wõm a võorɛ.) "Ya sãn yẽ bɛla, sɛba n boe Zude zoe zom tãnsɩ zuo.
41013015	La nẽr-sɛka n boe gↄsgↄ da sige bↄↄra tɩ a kẽ deem dɩkɛ sɛla.
41013016	La nẽr-sɛka n boe va'am da kãn lebe kule yire tɩ a dɩkɛ a fuugo.
41013017	Dabs-bãma, la wʋn dɛna la toogo bↄ pↄg-sɛba n tarɩ pʋa la, la sɛba n tarɩ kↄma tɩ ba mõgra la.
41013018	Sose-ya Nawẽnnɛ tɩ yel-bãma da wa dɛna ↄↄrↄ wakatɛ.
41013019	Se'ere n soe la, dabs-bãma wʋn dɛna la toogo zozo'e, tɩ ba nãn ka yẽ halɩ pı̃'iluŋo tɩ Nawẽnnɛ nãam dũnia wa paam zı̃na, la toog-ẽŋa buuri kãn le malɩn wa'am.
41013020	Nawẽnnɛ sãn ka bo'oge nɩ dabs-bãma sõorɛ, nẽra ka boe nɩ n wʋn põsɛ. La Nawẽnnɛ mẽŋa nẽrba tɩ a looge la ı̃yã, tɩ a bo'oge dabs-bãma sõorɛ.
41013021	La nẽra sãn yele ya yetɩ: 'Bɩsɛ-ya, Krisi boe la kalam', bɩɩ 'bɩsɛ-ya, a boe la ke', ya da sakɛ.
41013022	Nẽrba n wʋn wa'am wa parɩm tɩ bãma n de Krisi, la nẽrba n wʋn wa'am wa parɩm tɩ bãma n de Nawẽnnɛ nõtↄ'ↄsrɩba tõm tõon-yãlma, la yel-kɩrsɩ, bↄↄra tɩ ba sãn tã'agɛ, ba botɩ nẽr-sɛba tɩ Nawẽnnɛ looge la tuuge doose ba.
41013023	Guuse ya mẽŋa, tɩ mam dẽŋɛ yele ya sɛla woo mɛ."
41013024	Azezi le yele yetɩ: "Toogo la dabsa poorʋm, wẽntulle wʋn sobge mɛ, tɩ wõrga kãn le nẽera a peelem.
41013025	La wõrbiɛ wʋn ze'ele saazuum lui. La bõn-sɛba n boe saazuum wʋn mı̃im mɛ.
41013026	La ba wʋn yẽ Nẽrsaala Dayʋa la n boe sawara pʋam sẽna la pãn-kãtɛ, tɩ a na'am pãŋa peelem nẽegɛ.
41013027	La a wʋn tõm a malɛkadõma mɛ tɩ ba sẽŋɛ dũnia gↄbga la zʋʋgↄ, la dapoore la zanõrɛ, ka lagsɛ nẽr-sɛba tɩ a looge la halɩ ka paagɛ dũnia tɛka wuu."
41013028	Azezi le yele ba yetɩ: "Dɩkɛ-ya makrɛ la kẽnkãŋa bãŋɛ zãsŋↄ la võorɛ. Kẽnkãŋa wila sãn wa pusra võorↄ, ya mi tɩ sigre lɛm mɛ.
41013029	Bɛla mẽ, ya sãn wa yẽ tɩ bõn-bãma wuu ɩtɩ, ya bãŋɛ tɩ Nẽrsaala Dayʋa la lɛm mɛ, a boe la zanõrʋm.
41013030	Mam yetɩ ya la sɩra, tɩ bõn-bãna wʋn ɩta mɛ dee tɩ zamãan-ẽna yãŋa tole.
41013031	Saazuum la tẽŋa wʋn tole mɛ, la mam yetↄga kãn malɩn tole.
41013032	Nẽra nẽra ka mi daar-sɛka la wakat-sɛka tɩ Nẽrsaala Dayʋa la wʋn leme wa'am. Baa malɛkadõma n boe Nawẽnnɛ yire, bɩɩ Dayʋa la mẽŋa ka mi, sãn dagna Sↄ Nawẽnnɛ mã'a.
41013033	Guuse ya mẽŋa sõŋa, la ya mãasʋm, se'ere n soe la, ya ka mi wakatɛ la.
41013034	La wʋn ãna wʋ bʋraa n we'esɩ sore dee dɩkɛ a yire gu'ule a tõntõnɩba, bↄ tõntõnna woo a tõonɛ, dee yele zanõr-gu'ura tɩ a gu'ura.
41013035	Bɛla ı̃yã gu'ura-ya, se'ere n soe la, ya ka mi wakat-sɛka tɩ yidãana la wʋn leme wa'am. A tã wʋn leme wa'am zaanõorɛ mɛ, bɩɩ sõnsʋa, bɩɩ nõ-rↄↄgↄ kaasga wakatɛ, bɩɩ bulika.
41013036	Guuse-ya tɩ yidãana la da wa'am wa di'ige ya, tɩ ya gı̃sri mɛ.
41013037	Mam n yetɩ ya se'em na, mam yetɩ nẽrba wuu la bɛla, gu'ura-ya."
41014001	La daan deege la dabsa ayi tɩ Zↄↄg-basɛ kibsa tɩ ba obrɩ borborɩ n ka tarɩ dãbɩllɛ dabsa paagɛ. Tɩ kãabgↄ kẽma nẽŋadõma, la lↄↄ karẽnsãandõma ɛɛra sore tɩ ba sʋgɛ yõkɛ Azezi kʋ.
41014002	Tɩ ba yele taaba yetɩ: "Tɩ da kãn ẽŋɛ-ya bɛla kibsa wã pʋam, tɩ nẽrba la wʋn gire mɛ."
41014003	Azezi daan boe la Betani, Asimõ n wa dɛna kõnkonne yire, tɩ ba daan bↄna mı̃ dita. Tɩ pↄka tarɩ albatrɩ dugla n pɩrɛ la tɩdarɛ ka-sõma ligri n zo'oge tɩ ba wi'iri tɩ naarɩ, wa'am wa vuke dugla la, ka'agɛ kaam na ẽŋɛ Azezi zuugo.
41014004	Tɩ nẽrba basɛba n boe bilam na sũure sã'am, tɩ ba yele taaba yetɩ: "Bẽm tɩ pↄka la sã'am ka-sõma la wãna?
41014005	Ba tã nɩ wʋn koose ba gãŋɛ lig-kõba kↄbstã mɛ, dɩkɛ ligri la bↄ nasdõma." Tɩ ba zɛrgɛ pↄka la.
41014006	Tɩ Azezi yele ba yetɩ: "Basɛ-ya pↄka la bãalam, bẽm tɩ ya tↄgra ẽ tɩ a sũure sã'am? Ẽn ẽŋɛ sɛla bↄ mam na de la tõon-sõŋↄ.
41014007	Nasdõma boe la ya lɛ mɛ wakatɛ wuu, ya tã wʋn ẽŋɛ ba sõŋa mɛ yan boorɩ wakat-sɛka, la mam kãn bↄna la ya lɛ wakatɛ wuu.
41014008	Ẽŋa n tarɩ sɛla la, tɩ a ẽŋɛ. Ẽn ka'agɛ ka-sõma la ẽŋɛ mam ı̃yã la, a dẽŋɛ ẽŋɛ la ban wʋn ẽŋɛ mam se'em mam laarɛ daarɛ.
41014009	Mam yetɩ ya la asɩra, tɩ dũnia wã zẽ'e-sɛka wuu tɩ ba wʋn wa mõolɛ Nawẽnnɛ kõ-yẽlga la, ba mẽ wʋn tↄgɛ pↄka wã n ẽŋɛ mam se'em wã, tɩ ba tẽra a yelle."
41014010	Tɩ Azudaasɩ Iskariyo n de Azezi karẽnbiisi pia la ayi la nẽra ayɩla sẽŋɛ kãabgↄ kẽma nẽŋadõma zẽ'am, ka yele ba tɩ ẽŋa wʋn pa'alɛ tɩ ba yõkɛ Azezi.
41014011	La ban daan wõm ẽn yele se'em na, tɩ ba sũure ẽŋɛ yẽlʋm, tɩ ba yetɩ bãma wʋn bↄ ẽ ligri. Tɩ Azudaasɩ yãŋa ɛɛra so-sɛka tɩ a wʋn pa'alɛ tɩ ba yãŋɛ yõkɛ ẽ na.
41014012	Borborɩ n ka tarɩ dãbɩllɛ kibsa la pↄspↄsɩ daarɛ tɩ ba kʋʋrɩ pebilsi dita Zↄↄg-basɛ kibsa la n daan paagɛ. Tɩ Azezi karẽnbiisi la soke ẽ yetɩ: "Fõn boorɩ tɩ tɩ sẽŋɛ la bɛ ka mãasʋm Zↄↄg-basɛ kibsa la tɩ fʋ di?"
41014013	Tɩ Azezi tõm a karẽnbiisi bayi yele ba yetɩ: "Sẽŋɛ-ya tẽŋa la pʋam, tɩ ya wʋn tʋ'ʋsɛ bʋraaga n tʋ yoore la ko'om, ya doose ẽ
41014014	sẽŋɛ yi-sɛka tɩ a wʋn kẽ la, ka yele yidãana la yetɩ: 'Karẽnsãama la yetɩ, deego boe la bɛ, tɩ ẽŋa la a karẽnbiisi wʋn di Zↄↄg-basɛ kibsa la?'
41014015	A wʋn pa'alɛ ya de-kãtɛ n boe ayẽma zuo, tɩ sɛla woo mãasʋm bↄna mı̃. Bilam tɩ ya wʋn mãasʋm tɩ tɩ di kibsa la."
41014016	Tɩ a karẽnbiisi la yese sẽŋɛ tẽŋa la pʋam ka yẽ sɛla woo wʋ Azezi n yele ba se'em na. Tɩ ba mãasʋm Zↄↄg-basɛ kibsa la bilam.
41014017	Tɩ wẽnnɛ daan mã'agɛ, tɩ Azezi la a karẽnbiisi pia la ayi la wa'am,
41014018	wa zẽa dita, tɩ Azezi yele ba yetɩ: "Mam yetɩ ya la asɩra, tɩ ya nẽra ayɩla n diti la mam kalam n wʋn pa'alɛ tɩ ba yõkɛ mam."
41014019	Tɩ la daan sã'am ba sũure. Tɩ ba sↄkra ẽ ayɩla ayɩla yetɩ: "La de la mam?"
41014020	Tɩ a lerge ba yetɩ: "La de la ya nẽrba pia la ayi la nẽr-sɛka n wʋn yɛglɛ la mam tũm a nu'ugo laaga pʋam na.
41014021	Nẽrsaala Dayʋa la wʋn ki wʋ lan põn gʋlsɛ a yelle Nawẽnnɛ gõŋↄ pʋam se'em na. La sɛka n yetɩ a pa'alɛ tɩ ba yõkɛ Nẽrsaala Dayʋa la wʋn yẽ toogo. Nẽr-ẽŋa ma sãn ka dↄgɛ nɩ ẽ n sõɩ."
41014022	La ban daan diti la, tɩ Azezi dɩkɛ borborɩ pʋ'ʋsɛ Nawẽnnɛ, dee fiise bↄ a karẽnbiisi la yetɩ: "To'oge-ya di, ẽna wã de la mam ı̃yã."
41014023	Dee dɩkɛ bõn-yũula pʋ'ʋsɛ Nawẽnnɛ, dee bↄ ba, tɩ ba wuu yũ.
41014024	Dee yele ba yetɩ: "Bãna wã de la mam zɩɩm n wʋn yese saagɛ nẽrba zozo'e ı̃yã, pa'alɛ tɩ Nawẽnnɛ bı̃ŋe nõorɛ la ba.
41014025	Mam yetɩ ya la asɩra, tɩ mam kãn le yũ viinye biɛ bõn-yũula wã, halɩ tɩ la ka paagɛ daar-sɛka tɩ mam wʋn le yũ ba Nawẽnnɛ so'olʋm pʋam."
41014026	Tɩ ba yõom yõoma pẽgɛ Nawẽnnɛ, dee yese wɛ'ɛsa Oliivi tãŋam.
41014027	Tɩ Azezi yele a karẽnbiisi la yetɩ: "Yãma wuu wʋn lebe la poorʋm dee basɛ mam, se'ere n soe la, la gʋlsɛ Nawẽnnɛ gõŋↄ pʋam yetɩ: 'Mam wʋn kʋ dũnsı̃ina dee tɩ piisi la wɩrgɛ.' "
41014028	La Azezi le yele ba yetɩ: "La mam sãn wa vo'oge, mam wʋn dẽŋɛ ya sẽŋɛ Galile."
41014029	Tɩ Apɩyɛɛrɩ yele ẽ yetɩ: "Baa ba wuu sãn lebe poorʋm dee basɛ fõn, mam kãn basɛ fõn."
41014030	Tɩ Azezi yele ẽ yetɩ: "Mam yetɩ fʋ la sɩra, tɩ zı̃na, yʋ'ʋŋↄ ẽna wã, lan dẽŋɛ nõ-rↄↄgↄ n wʋn kaasɛ nõorɛ ayi, fʋ wʋn sɩ'ɩsɛ nõorɛ atã tɩ fõn ka mi mam."
41014031	Tɩ Apɩyɛɛrɩ le tↄgɛ ke'enke'em yetɩ: "Baa la sãn dɛna tɩ mam lagɩm na fõn ki, mam kãn malɩn sɩ'ɩsɛ fõn." Tɩ karẽnbiisi la wuu lagɩm yele bɛla.
41014032	Tɩ ba paagɛ zẽ'e-sɛka yʋ'ʋrɛ n de Getsemane la. Tɩ Azezi yele a karẽnbiisi la yetɩ: "Zı̃'ire-ya kalam dee tɩ m sẽŋɛ ka pʋ'ʋsɛ Nawẽnnɛ."
41014033	La a tarɩ la Apɩyɛɛrɩ, la Azakɩ, la Azã sẽŋɛ. Tɩ a sũure sã'am zozo'e, tɩ la dãan ẽ.
41014034	Tɩ a yele ba yetɩ: "Sũ-sã'aŋↄ n tarɩ mam zozo'e tɩ mam ãna wʋ m yetɩ m ki mɛ na. Weege-ya kalam gu'ura, da gı̃se-ya."
41014035	La a sẽŋɛ la nẽŋa fẽe, ka võglɛ tẽŋa pʋ'ʋsɛ Nawẽnnɛ yetɩ, la sãn tãna, toogo la fõrgɛ dee basɛ ẽ.
41014036	Dee yetɩ: "M Sↄ, fõn tã sɛla woo ɩta, basɛ tɩ nãmsgↄ ẽna fõrgɛ dee basɛ ma. La, la da kãn dɛna mam n boorɩ se'em, la dɛna fõn boorɩ se'em."
41014037	La a leme a karẽnbiisi batã la zẽ'am wa yẽ tɩ ba gı̃sri mɛ, tɩ a soke Apɩyɛɛrɩ yetɩ: "Asimõ, fõn gı̃sri mɛ? Fõn ka tã wʋn gu karf-ayɩla ka gı̃se?"
41014038	Dee yele ba yetɩ: "Basɛ-ya gẽem dee pʋ'ʋsɛ Nawẽnnɛ tɩ yelle da paagɛ ya tɩ ya lui. Ya sɩa la boorɩ mɛ, la ya ı̃yã ka tara pãŋa."
41014039	La a daan le lebe ka pʋ'ʋsɛ Nawẽnnɛ wʋ ẽn pʋ'ʋsɛ se'em na.
41014040	Dee le leme wa yẽ tɩ ba gı̃sri mɛ, se'ere n soe la, gẽem n ba tarɩ ba. Tɩ ba ka mina ban wʋn yele ẽ se'em.
41014041	A daan le sẽŋɛ mɛ, dee leme wa'am nõorɛ atã pʋam wa soke ba yetɩ: "Ya ken vↄ'ↄsra mɛ dee gı̃sra? La ẽŋɛ ba'asɛ mɛ, wakatɛ paagɛ mɛ tɩ ba wʋn dɩkɛ Nẽrsaala Dayʋa la ẽŋɛ tõon-be'ero dõma nu'usum.
41014042	Isge-ya tɩ sẽŋɛ, tɩ sɛka n wʋn pa'alɛ tɩ ba yõkɛ mam na n wãna sẽm."
41014043	Azezi n daan ken tↄgra la, tɩ Azudaasɩ n de a karẽnbiisi pia la ayi la nẽra ayɩla, doose la nẽr-kʋʋŋↄ sẽŋɛ paam. La nẽr-kʋʋŋↄ la daan tarɩ la sʋkↄbrↄ, la dↄa dↄla ẽ. La de la kãabgↄ kẽma nẽŋadõma, la lↄↄ karẽnsãandõma, la tẽŋa la kẽma n tõm ba.
41014044	La Azudaasɩ n wʋn pa'alɛ tɩ ba yõkɛ ẽ na, põn tↄgɛ mɛ pa'alɛ ba yetɩ: "Sɛka tɩ mam wʋn kↄkɛ ẽ na, ẽŋa n bɛla, yõkɛ-ya ẽ, tarɩ ẽ sõŋa fõrgɛ."
41014045	La Azudaasɩ n paam na, a sẽŋɛ lɛm na Azezi, yele ẽ yetɩ: "Karẽnsãama." Dee kↄkɛ ẽ.
41014046	Tɩ nẽrba la paagɛ yõkɛ ẽ.
41014047	Tɩ nẽr-sɛba n daan boe mı̃ na nẽra ayɩla fooge a sʋkↄbgↄ sɛ kãabgↄ kẽma nẽŋadãana tõntõnna tʋbrɛ fiige.
41014048	Tɩ Azezi soke ba yetɩ: "Yãma tarɩ la sʋkↄbrↄ, la dↄa sẽna tɩ ya yõkɛ mam wʋ mam de la fãara la?
41014049	Mam daan boe la yãma lɛ Wẽnde-kãtʋm na daarɛ woo zãsna nẽrba, tɩ ya ka yõkɛ mam. La, la de la tɩ bõn-sɛka n gʋlsɛ Nawẽnnɛ gõŋↄ pʋam na ẽŋɛ."
41014050	Tɩ a karẽnbiisi la wuu zoe dee basɛ ẽ.
41014051	La budib-polle ayɩla n daan lobe fugↄbga mã'a dↄla Azezi. Tɩ ba daan zɛ ẽ tɩ ba yõkɛ,
41014052	tɩ a basɛ a fugↄbga la dee zoe beele fõrgɛ.
41014053	Ba daan tarɩ Azezi sẽŋɛ la kãabgↄ kẽma nẽŋadãana la yire, bilam tɩ kãabgↄ kẽma nẽŋadõma, la tẽŋa la kẽma, la lↄↄ karẽnsãandõma la wuu tigse.
41014054	Tɩ Apɩyɛɛrɩ daan bↄna poorʋm zãazãarɛ dↄla, ka paagɛ kẽ kãabgↄ kẽma nẽŋadãana la yire zẽnzakam, zẽa la tõntõnɩba ↄↄsra bugum.
41014055	La kãabgↄ kẽma nẽŋadõma, la sarɩyaditba la wuu daan eerɩ la yelle tɩ ba dõrɛ Azezi botɩ ba kʋ ẽ, la ba ka yẽ.
41014056	Tɩ nẽrba zozo'e daan parɩm bↄ Azezi, la ba yetↄga la ka doose taaba.
41014057	Tɩ nẽrba basɛba daan isge parɩm bↄ ẽ yetɩ:
41014058	"Tõma wõm tɩ a yetɩ: 'Mam wʋn wõrgɛ Wẽnde-kãtɛ la tɩ nẽrsaalba mẽ la, dee le mẽ ayẽma dabsa atã pʋam n dagɩ nẽrsaalba mẽa.' "
41014059	Baa bõn-ẽŋa pʋam ba yetↄga la ka doose taaba.
41014060	Tɩ kãabgↄ kẽma nẽŋadãana la isge ze'ele ba wuu nẽŋam soke Azezi yetɩ: "Ban tↄgɛ fõn se'em na, fõn kãn lerge se'ere?"
41014061	Tɩ Azezi daan sı̃na ka lerge se'ere. Tɩ kãabgↄ kẽma nẽŋadãana la le soke ẽ yetɩ: "Fõn de la Krisi, Nawẽnnɛ tɩ tõma pẽgrɩ la Dayʋa la?"
41014062	Tɩ Azezi lerge yetɩ: "Ẽe, mam de la ẽŋa. La ya wʋn yẽ Nẽrsaala Dayʋa la tɩ a zı̃ Nawẽnnɛ n de pãŋa dãana la zʋʋgↄ bↄba, ya wʋn yẽ tɩ a boe sawara pʋam sẽna."
41014063	Tɩ kãabgↄ kẽma nẽŋadãana la ãasʋm a mẽŋa futo, dee yetɩ: "Tɩ le ɛɛra la bẽm kaset-dõma?
41014064	Ya wõm ẽn sã'am Nawẽnnɛ yʋ'ʋrɛ. Yãma tẽ'esɛ la wãne?" Tɩ ba wuu yetɩ: "A masɛ la kũm."
41014065	Tɩ ba nẽrba basɛba daan sẽŋɛ tʋbsra nõtõorʋm ɩta Azezi, dɩkɛ tãnnɛ pı̃ a nini, mũm kũnkũra wẽ ẽ, dee yɛta ẽ tɩ: "Bãŋɛ pa'alɛ tↄ nẽr-sɛka n wẽ fↄ?" Tɩ gu'urba la to'oge ẽ, wẽ a pɛgsɩ.
41014066	La Apɩyɛɛrɩ daan ken bↄna la zẽnzakam na, tɩ kãabgↄ kẽma nẽŋadãana tõntõn-pↄka wa'am mı̃,
41014067	wa yẽ Apɩyɛɛrɩ n ↄↄsrɩ bugum na, tɩ a bɩsra ẽ, dee yetɩ: "Fõn mẽ daan po bↄna la Nazarɛtɩ bʋraa Azezi lɛ."
41014068	Tɩ Apɩyɛɛrɩ sɩ'ɩsɛ yetɩ: "Mam ka mi, mam ka bãŋɛ fõn yele se'em na võorɛ." Apɩyɛɛrɩ yele bɛla dee yese ka zɛ la zanõrʋm, tɩ nõ-rↄↄgↄ kaasɛ.
41014069	Tɩ tõntõn-pↄka la le yẽ ẽ, yele sɛba n boe mı̃ na yetɩ: "Bʋra-ẽna de la Azezi nẽra ayɩla."
41014070	Tɩ Apɩyɛɛrɩ le sɩ'ɩsɛ. Tɩ la ẽŋɛ fẽe, tɩ nẽr-sɛba n ze mı̃ na le yele Apɩyɛɛrɩ yetɩ: "Asɩra, fõn de la ba nẽra ayɩla. Fõn de la Galile nẽra."
41014071	Tɩ Apɩyɛɛrɩ pↄɩ Nawẽnnɛ yetɩ: "Mam ka mi bʋra-sɛka tɩ ya tↄgrɩ a yelle wã."
41014072	Bilam mẽŋa tɩ nõ-rↄↄgↄ le kaasɛ nõorɛ ayi pʋam. Tɩ Apɩyɛɛrɩ tẽegɛ Azezi n daan yele ẽ yetɩ: "Lan dẽŋɛ nõ-rↄↄgↄ n wʋn kaasɛ nõorɛ ayi, fʋ wʋn sɩ'ɩsɛ nõorɛ atã tɩ fõn ka mi mam" na. Tɩ a sũure sã'am, tɩ a kɛlla.
41015001	Beere n daan wiige bulika, tɩ kãabgↄ kẽma nẽŋadõma, la tẽŋa la kẽma, la lↄↄ karẽnsãandõma, bãma wuu n de sarɩyaditba la daan lagsɛ mɛ tↄgɛ kʋ, botɩ ba lʋ Azezi tarɩ ẽ sẽŋɛ Apilatɩ zẽ'am.
41015002	Tɩ Apilatɩ soke Azezi yetɩ: "Fõn de la Zifdõma naba?" Tɩ a lerge yetɩ: "La de la fõn yele se'em na."
41015003	Tɩ kãabgↄ kẽma nẽŋadõma la dõrɛ ẽ yɛla zozo'e.
41015004	Tɩ Apilatɩ le soke Azezi yetɩ: "Fõn wõm yetↄg-sɛba wuu tɩ ba tↄgɛ bↄ fʋ wã, fõn kãn lerge se'ere?"
41015005	Tɩ Azezi ka le lerge se'ere, tɩ la di'ige Apilatɩ.
41015006	Zↄↄg-basɛ kibsa woo Apilatɩ daan ẽn botɩ ba yese la nẽr-sɛka tɩ nẽrba la boorɩ la yʋ'a deem basɛ.
41015007	La bʋraa ayɩla yʋ'ʋrɛ n de Abarabasɩ, ẽŋa la nẽrba basɛba n daan dãmɛ tẽŋa, kʋ nẽra tɩ ba yõgɛ ba yʋ.
41015008	Tɩ nẽr-kʋʋŋↄ la sẽŋɛ Apilatɩ zẽ'am ka sose ẽ yetɩ, a ẽŋɛ ẽŋa n ɩtɩ se'em na bↄ ba.
41015009	Tɩ a soke ba yetɩ: "Ya boorɩ tɩ m yese la Zifdõma naba la basɛ bↄ ya?"
41015010	Se'ere n soe la, a bãŋɛ tɩ kãabgↄ kẽma nẽŋadõma la ẽŋɛ la sũure botɩ ba yõkɛ Azezi wa bↄ ẽ.
41015011	La kãabgↄ kẽma nẽŋadõma la daan sa'asɛ nẽr-kʋʋŋↄ la mɛ, tɩ ba sẽŋɛ ka sose Apilatɩ tɩ a yese Abarabasɩ basɛ bↄ ba.
41015012	Tɩ Apilatɩ le soke ba yetɩ: "Bɛla, sɛka tɩ ya wi'iri tɩ Zifdõma naba la, yãma boorɩ tɩ m ẽŋɛ ẽ na wãne?"
41015013	Tɩ ba tↄgra ke'enke'em yetɩ: "Ka ẽ dↄ-puurŋa zuo."
41015014	Tɩ Apilatɩ soke ba yetɩ: "A ẽŋɛ la bẽm n de be'em?" Tɩ ba malɩn tↄgra ke'enke'em yetɩ: "Ka ẽ dↄ-puurŋa zuo."
41015015	La Apilatɩ daan boorɩ tɩ a ẽŋɛ tɩ nẽrba la sũure n ẽŋɛ yẽlʋm, tɩ a yese Abarabasɩ basɛ bↄ ba. Dee botɩ ba wẽ Azezi la ka'asa, dee dɩkɛ ẽ bↄ tɩ ba ka ẽ dↄ-puurŋa zuo.
41015016	Tɩ sʋdaasɩ tarɩ Azezi kẽ gↄmna la yire zẽnzakam, dee wi sʋdaasɩ la wuu, tɩ ba lagsɛ.
41015017	Tɩ ba dɩkɛ fuugo n de gomusga yɛ Azezi, dee dɩkɛ gõ'osɩ wʋgɛ mũŋa vuge ẽ.
41015018	Dee yãŋa pʋ'ʋsra ẽ yetɩ: "Zifdõma naba, naa!"
41015019	Dee dɩkɛ dasaarɛ wẽ a zuugo, tʋbsɛ nõtõorʋm mı̃ ẽ, dee ka dũma tẽŋa a nẽŋam nã'asra ẽ.
41015020	Ban yaalɛ ẽ kɩ'ɩlɩm na, ba yɛɛgɛ gomusga fuugo la mɛ, dee le yɛ ẽ a futo, tarɩ ẽ yese tɩ ba sẽŋɛ ka ka dↄ-puurŋa zuo kʋ.
41015021	Ban daan tarɩ Azezi wɛ'ɛsa la, ba daan tʋ'ʋsɛ la bʋraaga ayɩla yʋ'ʋrɛ n de Asimõ n ze'ele Sirɛnɩ, a de la Alɛgsãndrɩ la Arufusi sↄ. A daan ze'ele la va'am lɛmna. Tɩ sʋdaasɩ la pẽrgɛ ẽ, tɩ a to'oge Azezi kũm dↄ-puurŋa la buke.
41015022	Ba daan tarɩ Azezi sẽŋɛ la zẽ'a tɩ ba wi'iri tɩ Golgota, a võorɛ de la zuwaŋrɛ zẽ'a.
41015023	Ba daan dɩkɛ la dãam n gaam na tɩɩm yʋ'ʋrɛ n de miiri bↄ ẽ tɩ a yũ, tɩ a zagsɛ ka yũ.
41015024	Tɩ ba daan ka ẽ dↄ-puurŋa zuo, dee dɩkɛ a futo tɩ ba pʋɩ taaba, pↄsɛ tɩ ba bãŋɛ nẽra woo n wʋn to'oge se'em.
41015025	La daan de la bulika karf-awɛɩ wakatɛ tɩ ba ka ẽ dↄ-puurŋa zuo.
41015026	Ba daan gʋlsɛ la gʋlsgↄ pa'alɛ bõn-sɛka n botɩ ba ka ẽ lablɛ dↄ-puurŋa la zuo. Ba daan gʋlsɛ yetɩ: "Zifdõma naba."
41015027	Ba daan tarɩ la fãarba bayi wa po ka dↄ-puursi zuto, ayɩla a zʋʋgↄ bↄba, ayẽma a gↄbga bↄba. ((
41015028	La de la bɛla, tɩ Nawẽnnɛ gõŋↄ n gʋlsɛ se'em na ẽŋɛ. La gʋlsɛ yetɩ: "Ba geele ẽ pa'asɛ la tõon-be'ero dõma pʋam."))
41015029	Tɩ nẽr-sɛba n dolɩ bilam tↄlla la lↄbra ba zuto, dee tʋʋra ẽ yetɩ: "Ẽhẽe, faa! Dagɩ fõn yetɩ fõn wʋn wõrgɛ Wẽnde-kãtɛ la dee le mẽ ẽ dabsa atã pʋam?
41015030	Fãagɛ fʋ mẽŋa dↄ-puurŋa la zuo sige."
41015031	Tɩ kãabgↄ kẽma nẽŋadõma, la lↄↄ karẽnsãandõma la mẽ la'ara ẽ yɛta taaba yetɩ: "A daan fãagrɩ nẽrba basɛba mɛ, dee ka tãna wʋn fãagɛ a mẽŋa.
41015032	A sãn dɛna Krisi, Ɩsrayɛlɩ dõma naba la, a ze'ele dↄ-puurŋa la zuo sige nãnannɛ wã tɩ tɩ yẽ dee sakɛ." Tɩ nẽr-sɛba tɩ ba ka dↄ-puursi zuto lɛm ẽ na mẽ tↄgɛ ẽ be'em.
41015033	Wʋntɛɛŋa zuu-tẽŋasʋka n daan paagɛ, tɩ tẽŋa la wuu lebge lika halɩ ka paagɛ zaanõorɛ karf-atã.
41015034	Karf-atã la wakatɛ tɩ Azezi tↄgɛ ke'enke'em yetɩ: "Eloi, Eloi, lama sabaktani." La võorɛ de la: "Mam Wẽnnaam, mam Wẽnnaam, bẽm n soe tɩ fõn basɛ mam?"
41015035	Tɩ sɛba n ze bilam na basɛba wõm bɛla, yetɩ: "Selse-ya, a wi'iri la A'eli."
41015036	Tɩ nẽra ayẽma zoe ka dɩkɛ nẽtɩŋa lʋsɛ dã-mı̃'isgo pʋam zẽkɛ la dↄↄgↄ bↄ ẽ tɩ a yũ, dee yetɩ: "Basɛ-ya tɩ tɩ gu bɩsɛ A'eli la sãn wʋn wa sike ẽ dↄ-puurŋa la zuo."
41015037	Tɩ Azezi le kaasɛ ke'enke'em dee yãŋa ki.
41015038	Wakat-ẽŋa, tɩ fuugo la n yuli Wẽnde-kãtɛ la pʋam beŋe zẽ'e-sõŋↄ la ãagɛ pʋsʋka saazuum ka paagɛ tẽŋa.
41015039	Tɩ Rom sʋdaasɩ kɛ'ɛma daan zɛ Azezi nẽŋam yẽ ẽn ki se'em, tɩ a yetɩ: "Bʋra-ẽna wã sɩrɩ de la Nawẽnnɛ Dayʋa."
41015040	La pↄgsɩ basɛba n mẽ daan boe mı̃ zɛ kẽnkɛrŋa bɩsra. Amaari n ze'ele Magdala, la Amaari n de Azakɩ pɩka la Azoze ma, la Asalome n daan boe ba pʋam.
41015041	Azezi n daan boe Galile la, ba daan dolɩ ẽ mɛ dee sõŋra ẽ. La pↄgsɩ basɛba zozo'e n daan lagɩm doose ẽ wa'am Zerizalɛm n boe mı̃.
41015042	Tɩ wẽnnɛ daan bↄna mı̃ kẽ'era, la daan de la beere n wʋn wiige Zifdõma vo'osgo daarɛ, tɩ ba daan bↄna mı̃ mãasna.
41015043	Tɩ bʋraa ayɩla yʋ'ʋrɛ n de Azozɛfʋ, a ze'ele la Arimate, a de la sarɩyaditba la nẽra ayɩla tɩ ba nannɩ. A mẽ daan gu'uri la Nawẽnnɛ n wʋn wa'am wa di na'am nẽrba tẽŋasʋka. Lan daan de beere n wʋn wiige vo'osgo daarɛ la ı̃yã, tɩ a kɛ'ɛm sũure sẽŋɛ Apilatɩ zẽ'am ka sose Azezi kũm na.
41015044	La Apilatɩ n wõm tɩ Azezi darɛ ki mɛ na, la di'ige ẽ mɛ. Tɩ a botɩ ba wi sʋda-kɛ'ɛma la, tɩ a soke bãŋɛ Azezi ki yuuge mɛ?
41015045	La Apilatɩ n wõm sʋda-kɛ'ɛma la lergre la, tɩ a bↄ Azozɛfʋ sore tɩ a sike kũm na.
41015046	Tɩ Azozɛfʋ da tãnnɛ sike kũm na dↄ-puurŋa la zuo, dɩkɛ tãnnɛ la vile ẽ, tarɩ ẽ sẽŋɛ ka laagɛ yↄↄgↄ tɩ ba daan tũ tãmpı̃a ı̃yã, yãŋa bilge kug-kãtɛ lige yↄↄgↄ la nõorɛ.
41015047	Amaari n ze'ele Magdala, la Azoze ma Amaari daan ze mɛ bɩsra zẽ'e-sɛka tɩ ba bı̃ŋe ẽ na.
41016001	Zifdõma vo'osgo daarɛ n daan tole, tɩ Amaari n ze'ele Magdala, la Azakɩ ma Amaari, la Asalome da tɩdarɛ yũuŋo n ãn sõŋa tɩ ba tarɩ sẽŋɛ ka ẽŋɛ Azezi ı̃yã.
41016002	Tɩ Lasrɩ daarɛ bulika wẽnnɛ n doorɩ se'em mã'a la, tɩ ba wɛ'ɛsa yↄↄm na,
41016003	dee tↄgra la taaba sore yetɩ: "Ãne n wʋn bilge kugre la yↄↄgↄ la nõorʋm bↄ tↄ?"
41016004	La ban paagɛ la, ba yẽ tɩ kugre la n ba ãna kãtɛ la põn bilge mɛ gã.
41016005	Tɩ ba kẽ yↄↄgↄ la pʋam, yẽ budib-polle n yɛ fu-pɛɛlga zẽa zʋʋgↄ bↄba, tɩ ba palẽŋa ẽkɛ.
41016006	Tɩ a yele ba yetɩ: "Da basɛ-ya tɩ ya palẽŋa ẽgra, mam mi tɩ ya eerɩ la Azezi n ze'ele Nazarɛtɩ, tɩ ba ka dↄ-puurŋa zuo kʋ la. A vo'oge mɛ, a ka boe kalam. Bɩsɛ-ya zẽ'e-sɛka tɩ ba daan bı̃ŋe ẽ na n wãna.
41016007	Sẽŋɛ-ya ka yele Apɩyɛɛrɩ, la a karẽnbiisi basɛba la yetɩ: 'A wʋn dẽŋɛ ya nẽŋa sẽŋɛ Galile. Bilam tɩ ya wʋn yẽ ẽ, wʋ ẽn daan yele ya se'em na.' "
41016008	Tɩ ba yɛm bↄɩ, tɩ ba ı̃yã gõgra, tɩ ba yese yↄↄgↄ la pʋam zoe, la ba daan ka yele nẽra nẽra sɛla, se'ere n soe la, dabeem n tarɩ ba. ((
41016009	Azezi n daan vo'oge Lasrɩ daarɛ bulika yʋ'ʋŋↄ yʋ'ʋŋↄ la, a dẽŋɛ dɩkɛ a mẽŋa pa'alɛ la Amaari n ze'ele Magdala. La de la ẽŋa tɩ kʋlkã'arsɩ bayopↄɩ daan dolɩ ẽ tɩ Azezi dige ba, tɩ ba yese la.
41016010	Tɩ a sẽŋɛ ka yele nẽr-sɛba n daan dolɩ Azezi la. Ba daan zı̃ la sũ-sã'aŋↄ la nintãm.
41016011	La ban daan wõm tɩ Azezi vo'oge mɛ tɩ Amaari yẽ ẽ na, ba daan ka sakɛ.
41016012	Bɛla poorʋm tɩ Azezi le teege nẽŋa ayẽma dɩkɛ a mẽŋa pa'alɛ a karẽnbiisi bayi n daan boe sore wɛ'ɛsa tẽn-pɩka ayɩla.
41016013	Tɩ ba lebe ka yele ba taaba la, tɩ ba ka sakɛ.
41016014	La bɛla poorʋm, tɩ a karẽnbiisi pia la ayɩla la daan zẽa dita, tɩ Azezi dɩkɛ a mẽŋa pa'alɛ ba. Dee zɛbɛ ba, ban daan ka bↄ sɩra, la ba sũure n kɛ la ı̃yã. Se'ere n soe la, ba daan ka sakɛ sɛba n daan yẽ ẽ yetɩ a vo'oge mɛ na yetↄga.
41016015	A yele bɛla, dee yele ba yetɩ: "Sẽŋɛ-ya dũnia zẽ'a woo ka mõolɛ Nawẽnnɛ kõ-yẽlga la bↄ nẽrba wuu.
41016016	Sɛka woo n bↄ sɩra, botɩ ba mise ẽ ko'om pʋam, a wʋn yẽ fãarɛ. La sɛka woo n ka bↄ sɩra, ba wʋn di a sarɩya sɩbgɛ ẽ.
41016017	La sɛba n wʋn bↄ mam sɩra la, wʋn ɩta la bõn-yãlma bãna pa'alɛ Nawẽnnɛ pãŋa: Ba wʋn dɩkɛ la mam yʋ'ʋrɛ digra kʋlkã'arsɩ, dee tↄgra yetↄg-zãŋsɩ.
41016018	La ba sãn yõgɛ bõnsɛ'ɛdõma, bɩɩ yũ yabga, la kãn ẽŋɛ ba sɛla. La ba wʋn dɩkɛ ba nu'usi paglɛ bã'adõma zuto, tɩ ba yẽ ı̃mã'asʋm."
41016019	Zuudãana Azezi n daan tↄgɛ la ba kɩ'ɩlɩm na, a zẽkɛ mɛ zom Nawẽnnɛ yire, ka zı̃'ire Nawẽnnɛ zʋʋgↄ.
41016020	Tɩ a karẽnbiisi la sẽŋɛ ka mõolɛ kõ-yẽlga la zẽ'esɩ wuu. Tɩ Zuudãana la sõŋɛ ba, botɩ ba tõm tõon-yãlma pa'alɛ tɩ ba kõa la mõolgↄ de la sɩra.))
42001001	Mam sɩr-sõŋↄ Ateofili, nẽrba zozo'e n mõrgɛ gʋlsɛ yel-sɛba wuu n ẽŋɛ tõma zẽ'am na.
42001002	Ba gʋlsɛ yel-bãma wuu wʋ nẽrba basɛba n daan yẽ yɛla la wuu halɩ ba pı̃'iluŋo, dee mõolɛ kõ-yẽlga la tↄgɛ pa'alɛ tɩ tõma wõm se'em na.
42001003	Bɛla ı̃yã tɩ mam mã'agɛ m mẽŋa doose yel-bãma nãma sõŋa sõŋa halɩ ba pı̃'iluŋo pʋam, tɩ mam tẽ'esɛ tɩ la ãn sõŋa tɩ m gʋlsɛ yɛla la n doose taaba se'em na bↄ fↄ.
42001004	Mam gʋlsrɩ wãna tɩ fʋ bãŋɛ mɛ tɩ yel-bãna wuu tɩ ba pa'alɛ fʋ la de la sɩra.
42001005	Se'emwẽnʋm tɩ A'erↄdɩ daan de Zude tẽŋa naba la, bʋraa n daan boe tɩ a yʋ'ʋrɛ dɛna Azakari. A daan de la Zifdõma kãabgↄ kẽema, a de la Abiya buuri nẽra. Tɩ a pↄga yʋ'ʋrɛ dɛna A'elizabɛtɩ, ẽŋa mẽ daan de la kãabgↄ kẽma nẽŋadãana Aarõ buuri.
42001006	Bãma bayi daan de la nẽrba n ɩtɩ sõŋa Nawẽnnɛ nifum, dee sakra Nawẽnnɛ nõorɛ, la a lↄↄ la wuu sõŋa.
42001007	La ba daan ka tarɩ bia, se'ere n soe la, A'elizabɛtɩ daan de la kõndↄgrɛ, la bãma bayi la wuu mẽ kʋrgɛ mɛ.
42001008	La wakatɛ n daan paagɛ tɩ Abiya buuri kẽ Wẽnde-kãtɛ la pʋam tɩ ba tõm. Tɩ Azakari mẽ kẽ tɩ a tõm.
42001009	Kãabgↄ kẽma la malŋↄ daan de la ba pↄsɛ looge nẽr-sɛka n wʋn kẽ zẽ'e-sõŋↄ pʋam yõ tɩdarɛ bↄ Nawẽnnɛ. Tɩ ba daan pↄsɛ, tɩ la yõkɛ Azakari. Tɩ Azakari kẽ tɩ a yõ.
42001010	La tɩdarɛ la yõ'a wakatɛ nẽr-kʋʋŋↄ la wuu boe la yẽŋa pʋ'ʋsra Nawẽnnɛ.
42001011	Tɩ Nawẽnnɛ malɛka darɛ wa'am Azakari zẽ'am wa zɛ tɩdarɛ yõ'a bı̃mbı̃nne na zʋʋgↄ bↄba.
42001012	La Azakari n yẽ ẽ na, a palẽŋa n ẽkɛ halɩ, tɩ dabeem kẽ ẽ.
42001013	Tɩ malɛka la yele ẽ yetɩ: "Azakari, da zoe dabeem, tɩ Nawẽnnɛ wõm fʋ pʋ'ʋsgↄ mɛ. Fʋ pↄga A'elizabɛtɩ wʋn dↄgɛ la budibla, tɩ fʋ sɩ a yʋ'ʋrɛ tɩ Azã.
42001014	La fʋ wʋn ẽŋɛ sũ-yẽlga sɩrʋm. La nẽrba zozo'e wʋn ẽŋɛ sũ-yẽlga bia la dↄka ı̃yã.
42001015	A wʋn dɛna la nẽr-keko Zuudãana Nawẽnnɛ nifum, la a kãn yũ dãam bɩɩ bõn-yũula n bugri. Nawẽnnɛ Sɩa wʋn bↄna la ẽ halɩ lan pↄsɛ ẽn boe a ma pʋʋrʋm, la wakatɛ wuu.
42001016	A wʋn botɩ Ɩsrayɛlɩ nẽrba zozo'e lebe sakɛ ba Zuudãana Nawẽnnɛ.
42001017	La a wʋn dẽŋɛ Zuudãana nẽŋam tara Nawẽnnɛ Sɩa pãŋa wʋ Nawẽnnɛ nõtↄ'ↄsa A'eli n daan tarɩ se'em na. La a wʋn naagɛ sↄdõma la ba kↄma yɛla, dee wʋn botɩ nẽr-sɛba n sɩ'ɩsrɩ Nawẽnnɛ nõorɛ la tara yɛm ɩta wʋ sɛba n ɩtɩ sɛla n masɛ la. A wʋn botɩ nẽrba mãasʋm sõŋa gu'ura tɩ Zuudãana."
42001018	Tɩ Azakari soke malɛka la yetɩ: "Bẽm n wʋn botɩ mam bãŋɛ tɩ bõn-ẽna de la sɩra? Se'ere n soe la, mam de la bʋra-yã'aŋa dee tɩ mam pↄga mẽ kʋrgɛ."
42001019	Tɩ malɛka la lerge ẽ yetɩ: "Mam yʋ'ʋrɛ de la Agabrɩyɛlɩ, mam ze la Nawẽnnɛ nẽŋam. Ẽŋa n tõm mam yetɩ, m wa'am yele fʋ yetↄg-yẽlga wã.
42001020	La fõn ka sakɛ mam yetↄga la ı̃yã, fʋ nõorɛ n wʋn mãam. La wakatɛ sãn paagɛ, bõn-sɛba tɩ mam yele fʋ la wʋn ẽŋɛ. La fʋ kãn le tãna tↄgra, halɩ tɩ la paagɛ daar-sɛka tɩ bõn-bãna wʋn ẽŋɛ la."
42001021	Wakat-ẽŋa, nẽrba la daan gu'uri mɛ tɩ Azakari yese. La ẽn daan boe zẽ'e-sõŋↄ la pʋam yuura la, ba palẽŋa n ẽkɛ.
42001022	La ẽn yãŋa wa yese la, a ka tã'agɛ tↄgɛ la nẽrba la. A nõorʋm n mãam tɩ a tara nu'usi magra pa'ala ba. Bɛla tɩ ba bãŋɛ tɩ a yẽ la bõn-yãlma zẽ'e-sõŋↄ la pʋam.
42001023	Dabs-sɛba tɩ Azakari daan wʋn tõm Wẽnde-kãtɛ la pʋam n ba'asɛ la, a daan lebe kule la a yire.
42001024	Dabs-bãna poorʋm, tɩ a pↄga A'elizabɛtɩ yõkɛ pʋʋrɛ bↄna yire wõr-sɩnuu.
42001025	Dee yetɩ: "Wãna de la Zuudãana Nawẽnnɛ tõoma. Wakat-ẽna ẽŋa n yãŋa bɩsɛ mam yelle, dee yese bõn-ẽna n de nɩ yãnnɛ bↄ mam nẽrba tẽŋasʋka."
42001026	Pugla ayɩla n daan boe Galile tẽŋa ayɩla yʋ'ʋrɛ n de Nazarɛtɩ, tɩ a yʋ'ʋrɛ dɛna Amaari. A daan nãn ka mi bʋraa. La bʋraa ayɩla yʋ'ʋrɛ n de Azozɛfʋ n yetɩ a di ẽ. Azozɛfʋ de la naba Adavidi buuri nẽra. La wakat-sɛka tɩ A'elizabɛtɩ daan tarɩ pʋʋrɛ wõr-sɩyoobɩ pʋam na, tɩ Nawẽnnɛ tõm a malɛka Agabrɩyɛlɩ tɩ a sẽŋɛ Amaari zẽ'am.
42001028	Tɩ malɛka la sẽŋɛ Amaari zẽ'am ka pʋ'ʋsɛ ẽ yetɩ: "Fʋ tõoma. Zuudãana Nawẽnnɛ boe la fʋ mɛ, a ẽŋɛ fʋ yel-sõnnɛ mɛ."
42001029	La Amaari n daan wõm malɛka yetↄga la, a palẽŋa n ẽkɛ, tɩ a tẽ'esra malɛka la n yele se'em na võorɛ n de sɛla.
42001030	Tɩ malɛka la yele ẽ yetɩ: "Amaari, da zoe dabeem, tɩ Nawẽnnɛ ẽŋɛ fʋ yel-sõnnɛ mɛ.
42001031	Fʋ wʋn yõkɛ la pʋʋrɛ dↄgɛ budibla, sɩ a yʋ'ʋrɛ tɩ Azezi.
42001032	A wʋn dɛna la nẽr-keko. La ba wʋn wi'ira ẽ tɩ, Nawẽnnɛ n gãnnɩ wuu Bia. La Zuudãana Nawẽnnɛ wʋn bↄ ẽ a yaaba Adavidi na'am,
42001033	tɩ a dɛna Azakↄbɩ buuri naba wakatɛ wuu, a na'am na kãn malɩn ba'asɛ."
42001034	Tɩ Amaari soke malɛka la yetɩ: "Mam ka mi bʋraa, la wʋn ẽŋɛ la wãne tɩ mam yõkɛ pʋʋrɛ?"
42001035	Tɩ malɛka la lerge ẽ yetɩ: "Nawẽnnɛ n gãnnɩ sɛla wuu Sɩa wʋn sige fʋ zuo, la Nawẽnnɛ pãŋa wʋn bↄna la fↄ, bɛla bia la tɩ fʋ wʋn dↄgɛ la wʋn welge la to'ore, ba wʋn wi'ira ẽ tɩ Nawẽnnɛ Dayʋa.
42001036	Bãŋɛ tɩ fʋ sõogↄ A'elizabɛtɩ tɩ ba yetɩ a de la kõndↄgrɛ la, a tarɩ la pʋʋrɛ wõr-sɩyoobɩ n wãna. Baa la ẽn kʋrgɛ la, a wʋn dↄgɛ la budibla.
42001037	Se'ere n soe la, sɛla sɛla ka boe tɩ Nawẽnnɛ ka tã ɩta."
42001038	Tɩ Amaari lerge yetɩ: "Mam de la Zuudãana Nawẽnnɛ tõntõn-pↄka. Nawẽnnɛ botɩ la ẽŋɛ wʋ fõn yele se'em na." Tɩ malɛka la fõrgɛ dee basɛ ẽ.
42001039	La dabsa bãma pʋam, tɩ Amaari isge sẽŋɛ tↄtↄ paagɛ Zude so'olʋm tẽŋa ayɩla tɩ tãnsɩ boe mı̃.
42001040	La ẽn paagɛ la, a kẽ la Azakari yire pʋ'ʋsɛ A'elizabɛtɩ.
42001041	La A'elizabɛtɩ n wõm a pʋ'ʋsgↄ la, bia la wẽrgɛ mɛ a pʋʋrʋm. Tɩ Nawẽnnɛ Sɩa wa'am A'elizabɛtɩ zẽ'am la pãŋa,
42001042	tɩ a tı̃i tↄgɛ yetɩ: "Nawẽnnɛ ẽŋɛ la fõn yel-sõnnɛ gãnna pↄgsɩ la wuu. La bia la tɩ fʋ wʋn dↄgɛ la, tarɩ yel-sõnnɛ mɛ.
42001043	Mam de la ãne tɩ mam Zuudãana ma sẽna mam zẽ'am?
42001044	Se'ere n soe la, mam wõm fõn pʋ'ʋsgↄ la, bia la n boe mam pʋʋrʋm na wẽrgɛ mɛ la sũ-yẽlga.
42001045	Fõn sakɛ tɩ Zuudãana Nawẽnnɛ yetↄga tɩ a tↄgɛ bↄ fʋ la wʋn sɩrɩ ẽŋɛ la, fʋ yẽ zu-yẽlga."
42001046	Tɩ Amaari yele yetɩ: "Mam pẽgrɩ Zuudãana Nawẽnnɛ la m sũure wuu.
42001047	Mam tarɩ sũ-yẽlga mɛ, Nawẽnnɛ n de mam Fãagra la ı̃yã,
42001048	se'ere n soe la, a bɩsɛ mam n de a tõntõn-pↄg-tarma la yelle mɛ. Bɛla lan pↄsɛ lɛɛlɛ wã wɛ'ɛsa, zamãana wuu nẽrba wʋn wi'ira mam tɩ zu-yẽlga dãana.
42001049	Se'ere n soe la, Nawẽnnɛ n tã wuu la n ẽŋɛ bõn-kãra bↄ mam. A de la pʋpeelem dãana.
42001050	La nẽr-sɛba n zotɩ ẽ na, a zotɩ ba ninbãalga mɛ zamãana wuu.
42001051	A dɩkɛ la a nu'ugo tõm tõon-kãra, dee botɩ zẽk-m-mẽŋa dõma la zoe wɩrgɛ la ba zẽk-m-mẽŋa pʋtẽ'era la.
42001052	La sãn dɛna pãnsɩ dõma, a sikri ba mɛ ba na'am pʋam, dee zẽkra sik-m-mẽŋa dõma.
42001053	La sɛba n ka tarɩ sɛla la, a bↄ'ↄrɩ ba bõntarsõm zↄ'ↄra mɛ, dee botɩ bõntatba lebe fõrgɛ dee ka to'oge sɛla sɛla.
42001054	A tẽerɩ zↄta tõma Ɩsrayɛlɩ nẽrba n de a tõntõnɩba la ninbãalga mɛ, dee sõŋra tõma,
42001055	wʋ ẽn yʋʋn bı̃ŋe a nõorɛ la tõma yaaba Abraham, la tõma sↄ-yaabdõma, la ba yɩɩsɩ la wuu tɩ a wʋn sõŋra tõma wakatɛ wuu se'em na."
42001056	La Amaari daan weege A'elizabɛtɩ zẽ'am ẽŋɛ wʋ wõr-sɩtã, dee yãŋa lebe kule.
42001057	A'elizabɛtɩ dↄka wakatɛ n daan paagɛ la, a dↄgɛ la budibla.
42001058	Tɩ a sawiiba, la a yir-dõma wõm tɩ Zuudãana Nawẽnnɛ zoe a ninbãalga zo'oge, tɩ ba wuu lagɩm ɩta sũ-yẽlga la ẽ.
42001059	Bia la dↄka dabsa anii daarɛ tɩ ba wa'am tɩ ba wã ẽ, daan bↄↄra tɩ ba sɩ a yʋ'ʋrɛ a sↄ Azakari yʋ'ʋrɛ.
42001060	La a ma ka sakɛ, yetɩ: "Ayɛɩ, a yʋ'ʋrɛ wʋn dɛna la Azã."
42001061	Tɩ ba lerge yetɩ: "Ya yir-dõma la pʋam nẽra ka boe mı̃ tɩ a yʋ'ʋrɛ dɛna Azã."
42001062	Tɩ ba yɩbsɛ la nu'usi soke bia la sↄ tɩ ba bãŋɛ ẽŋa n boorɩ tɩ ba sɩ bia la yʋ'ʋrɛ se'em.
42001063	Tɩ a botɩ ba bↄ ẽ dↄ-palaka, tɩ a to'oge gʋlsɛ yetɩ: "A yʋ'ʋrɛ de la Azã." Tɩ la di'ige nẽrba la waa wuu.
42001064	La ẽn gʋlsɛ yele bɛla la, bilam mẽŋa tɩ a zɩlɩŋa lakɛ, tɩ a tã'agɛ tↄgra pẽgra Nawẽnnɛ.
42001065	Tɩ dabeem yõkɛ sɛba n lɛm bilam na wuu. Tɩ kõ-ẽŋa saagɛ Zude tẽn-sɛba tɩ tãnsɩ boe mı̃ na wuu.
42001066	Bãma wuu n daan wõm yɛla la, ba daan tẽ'esrɩ mɛ dee sↄkra yetɩ: "Bi-ẽna yetɩ a wa ãna la wãne?" Zuudãana Nawẽnnɛ pãŋa boe la ẽ mɛ.
42001067	Nawẽnnɛ Sɩa n wa'am bia la sↄ Azakari zẽ'am la pãŋa. Tɩ a to'oge Nawẽnnɛ yetↄga tↄgɛ yetɩ:
42001068	"Basɛ-ya tɩ pẽgɛ Nawẽnnɛ n de Ɩsrayɛlɩ Zuudãana la, se'ere n soe la, a wa'am mɛ wa bɩsɛ a nẽrba yelle, fãagɛ ba basɛ.
42001069	A bↄ tõma la Fãagra n tarɩ pãŋa n wʋn yese a tõntõnna Adavidi buuri la pʋam,
42001070	wʋ ẽŋa n yʋʋn botɩ a nõtↄ'ↄsrɩba tↄgra kʋrʋm se'em na.
42001071	A yetɩ a wʋn fãagɛ tↄ tɩ bɛ'ɛba nu'usum, la nẽr-sɛba n sisri tõma la nu'usum.
42001072	Bɛla, a zoe tɩ yaabdõma ninbãalga mɛ, dee tẽegɛ ẽn yʋʋn bı̃ŋe a nõorɛ la ba la yelle.
42001073	Se'ere n soe la, a yʋʋn bı̃ŋe nõorɛ mɛ la tɩ yaaba Abraham
42001074	tɩ a wʋn fãagɛ tↄ tɩ bɛ'ɛba nu'usum, dee wʋn botɩ tɩ tõm a tõoma, tɩ dabeem kana.
42001075	Dee dↄla ẽ la pʋpeelem, dee ɩta tɩ la masra ẽn boorɩ se'em ka paagɛ tɩ vↄm tɛka.
42001076	La fõn, m bia, ba wʋn wi'ira fʋ tɩ Nawẽnnɛ n gãnnɩ wuu nõtↄ'ↄsa. Bɛla ı̃yã, fõn wʋn dẽŋɛ tɩ Zuudãana la nẽŋam malgɛ sore bↄ ẽ,
42001077	dee yele Nawẽnnɛ nẽrba la tɩ ba bãŋɛ tɩ a wʋn fãagɛ ba basɛ ba tõon-be'ero taalɛ.
42001078	La de la Nawẽnnɛ n zotɩ tõma ninbãalga la ı̃yã tɩ a wʋn botɩ a peelem n ãn wʋ wʋntɛɛŋa n yẽkɛ bulika la,
42001079	nẽegɛ bↄ nẽr-sɛba n boe lika pʋam, la nẽr-sɛba n zotɩ kũm dabeem na, dee pa'alɛ tɩ so-sɛka tɩ tɩ wʋn doose yẽ sũ-mã'asʋm."
42001080	Tɩ bia la daan bɩta, tɩ a pʋtẽ'erɛ pa'asra. A daan boe la weem ka paagɛ daar-sɛka tɩ a wa'am Ɩsrayɛlɩ dõma la zẽ'am tɩ ba bãŋɛ ẽ.
42002001	Ban daan dↄgɛ Azã la, wakat-ẽŋa tɩ na-keko A'ogisti daan bↄ nõorɛ yetɩ, ba kãalɛ a tẽŋa la wuu nẽrba.
42002002	La daan de la pↄspↄsɩ n bɛla tɩ ba kãalɛ nẽrba la, wakat-sɛka tɩ Akirinusi daan de Siiri tẽnsɩ gↄmna la.
42002003	Tɩ nẽrba wuu kule ba mẽnsɩ tẽnsʋm tɩ ba kãalɛ ba.
42002004	Tɩ Azozɛfʋ mẽ yese Nazarɛtɩ n boe Galile so'olʋm sẽŋɛ Bɛtelɛm n boe Zude so'olʋm pʋam, zẽ'e-ẽŋa tɩ ba yʋʋn dↄgɛ naba Adavidi. Se'ere n soe tɩ a sẽŋɛ bilam na, a de la naba Adavidi buuri.
42002005	Ẽŋa la Amaari n de pↄg-sɛka n yetɩ a ele ẽ na sẽŋɛ mɛ tɩ ba kãalɛ ba, wakat-ẽŋa Amaari tarɩ la pʋʋrɛ.
42002006	La ban nãn boe Bɛtelɛm la, tɩ a dↄka daarɛ paagɛ.
42002007	Tɩ a dↄgɛ a budib-kẽema, vile ẽ na fuugo gã'arɛ dũnsi yↄnnↄ daka pʋam. Se'ere n soe la, zẽ'a n ka boe sãama yire la pʋam tɩ ba wʋn gã'arɛ.
42002008	La tẽn-ẽŋa dũnsı̃ima daan boe la sẽkam gu'ura ba dũnsi yʋ'ʋŋↄ.
42002009	Tɩ Nawẽnnɛ malɛka sige ba zẽ'am. Tɩ Nawẽnnɛ na'am pãŋa peelem nẽegɛ gilge ba. Tɩ dabeem ba kẽ ba halɩ.
42002010	Tɩ malɛka la yele ba yetɩ: "Da zoe-ya dabeem, tɩ mam tarɩ la kõ-yẽlga tɩ m yele ya, n wʋn basɛ tɩ nẽrba wuu sũure ẽŋɛ yẽlʋm.
42002011	La de la yʋ'ʋŋ-ẽna tɩ ba dↄgɛ ya Fãagra la Adavidi tẽŋa pʋam, ẽŋa n de Zuudãana Krisi la.
42002012	La bõn-ẽna n wʋn botɩ ya bãŋɛ tɩ la de la sɩra, ya wʋn yẽ bilɩa tɩ ba vile ẽ na fuugo gã'arɛ dũnsi yↄnnↄ daka pʋam."
42002013	Tɩ Nawẽnnɛ malɛkadõma kʋʋŋ-kʋʋŋↄ darɛ wa'am wa naagɛ la ayɩla la. Tɩ ba pẽgra Nawẽnnɛ yetɩ:
42002014	"Nawẽnnɛ n boe saazuum n soe pẽka, la nẽr-sɛba tɩ a nõŋɛ la tarɩ sũ-mã'asʋm dũnia zuo."
42002015	La malɛkadõma la lebe la Nawẽnnɛ yire, dee tɩ dũnsı̃ima la yele taaba yetɩ: "Basɛ-ya tɩ tɩ sẽŋɛ Bɛtelɛm ka bɩsɛ sɛla n ẽŋɛ tɩ Nawẽnnɛ yele tɩ la."
42002016	La ba isge mɛ tↄtↄ sẽŋɛ ka paagɛ yẽ Amaari, la Azozɛfʋ, la bilɩa la tɩ a gã dũnsi yↄnnↄ daka pʋam.
42002017	La dũnsı̃ima la n yẽ ẽ na, ba tↄgɛ bia la yelle wʋ malɛka la n yele ba se'em na.
42002018	Tɩ sɛba wuu n wõm dũnsı̃ima la n yele se'em na, la di'ige ba mɛ.
42002019	La Amaari tẽ'esrɩ yɛla wã wuu mɛ a sũure pʋam.
42002020	Dee tɩ dũnsı̃ima la daan lɛbra dee pẽgra Nawẽnnɛ yʋ'ʋrɛ zozo'e, se'ere n soe la, ba wõm dee yẽ malɛka la n yele ba se'em na.
42002021	La dabsa anii la daarɛ n daan paagɛ, tɩ ba botɩ ba wã bia la wʋ Amoyisi gõŋↄ n pa'alɛ tɩ ba wã ba budimto se'em na. Tɩ ba sɩ a yʋ'ʋrɛ tɩ Azezi, yʋ'ʋr-sɛka tɩ malɛka daan yele ba tɩ ba sɩ ẽ na, wakat-sɛka tɩ Amaari daan nãn ka yõkɛ a pʋʋrɛ la.
42002022	La wakatɛ la n paagɛ tɩ Amaari malgɛ a mẽŋa Nawẽnnɛ zẽ'am wʋ Amoyisi lↄↄ gõŋↄ n yele se'em na. Tɩ Azozɛfʋ la Amaari tarɩ bia la sẽŋɛ Zerizalɛm Wẽnde-kãtʋm tɩ ba dɩkɛ ẽ bↄ Nawẽnnɛ.
42002023	Se'ere n soe la, la gʋlsɛ Nawẽnnɛ lↄↄ gõŋↄ la pʋam tɩ budib-kẽema woo wʋn dɛna la Nawẽnnɛ bõnↄ.
42002024	Ba daan sẽŋɛ tɩ ba kãabɛ la sɛla bↄ Nawẽnnɛ wʋ Nawẽnnɛ lↄↄ la n yele se'em na. La yetɩ, ba bↄ mõom dawɛma bayi bɩɩ na'adawen-biɛ bayi.
42002025	Wakat-ẽŋa tɩ bʋraa daan boe Zerizalɛm tɩ a yʋ'ʋrɛ dɛna Asimeyõ. A de la nẽr-sõŋↄ dee sakra Nawẽnnɛ sõŋa, dee gu'ura Ɩsrayɛlɩ Fãagra la n sẽm na. Tɩ Nawẽnnɛ Sɩa bↄna la ẽ.
42002026	La Nawẽnnɛ Sɩa la daan põn yele ẽ tɩ a kãn ki, sãn dagna tɩ a yẽ la Krisi tɩ Zuudãana Nawẽnnɛ wʋn tõm tɩ a wa'am na.
42002027	Tɩ Nawẽnnɛ Sɩa la botɩ a sẽŋɛ Wẽnde-kãtʋm na, la wakat-ẽŋa tɩ Azezi sↄ, la a ma daan tarɩ ẽ sẽŋɛ tɩ ba ẽŋɛ Nawẽnnɛ lↄↄ n yele se'em na.
42002028	Tɩ Asimeyõ to'oge bia la a nu'usum, pʋ'ʋsɛ Nawẽnnɛ yetɩ:
42002029	"Zuudãana, lɛɛlɛ wã, fõn bı̃ŋe nõorɛ se'em na ẽŋɛ mɛ. Fʋ yãŋa tã basɛ mam n de fõn tõntõnna sore tɩ m basɛ dũnia dee wa'am fõn yire la sũ-mã'asʋm.
42002030	Se'ere n soe la, m nini yẽ Fãagra la tɩ fʋ tõm na,
42002031	ẽŋa tɩ fʋ mãasʋm bↄ tɩ dũnia nẽrba wuu yẽ.
42002032	Ẽŋa n de peelem n wʋn botɩ la nẽegɛ bↄ buuri wuu tɩ ba bãŋɛ fõn, dee wʋn botɩ tõma Ɩsrayɛlɩ dõma n de fõn nẽrba yẽ pẽka."
42002033	La Asimeyõ n tↄgɛ bia la yɛla la, la daan di'ige bia la sↄ, la a ma mɛ.
42002034	Tɩ Asimeyõ kã kã'a-sõma bↄ ba, dee yele bia la ma Amaari tɩ Nawẽnnɛ looge bi-ẽna tɩ a botɩ Ɩsrayɛlɩ dõma zozo'e lui mɛ, dee tɩ zozo'e mẽ isge. Ẽŋa n wʋn pa'alɛ Nawẽnnɛ tõoma, dee tɩ nẽrba zozo'e wʋn zagsɛ ẽ.
42002035	Ẽŋa n wʋn nẽegɛ pa'alɛ sɛla n sʋgɛ ba pʋtẽ'era pʋam na. Dee yetɩ, Amaari mẽŋa wʋn yẽ sũ-sã'aŋↄ wʋ sʋ'a tɩ ba sɩɩsɛ lʋ nẽra sũure la.
42002036	Wakat-ẽŋa Nawẽnnɛ nõtↄ'ↄs-pↄka n mẽ daan boe tɩ a yʋ'ʋrɛ dɛna A'annɩ. Tɩ a sↄ yʋ'ʋrɛ dɛna Afanuyɛlɩ, a de la Azɛɛrɩ buuri nẽra. Ẽŋa daan de la pug-sa'arɛ dee ele sɩra paagɛ yʋʋma ayopↄɩ tɩ a sɩra la ki.
42002037	La a sɩra la n ki la, a yãŋa de la pↄkõorɛ kʋrgɛ halɩ ka paagɛ yʋʋma pinii la anaasɩ. A daan boe la Wẽnde-kãtʋm na wakatɛ wuu, tõnna bↄ'ↄra Nawẽnnɛ wʋntɛɛŋa la yʋ'ʋŋↄ wuu ka basra, dee lʋta nõorɛ sↄsra Nawẽnnɛ.
42002038	Wakat-ẽŋa tɩ a paagɛ ba zẽ'am, pʋ'ʋsɛ Nawẽnnɛ a yel-sõnnɛ, dee tↄgra bia la yelle bↄ'ↄra sɛba wuu n gu'uri wakat-sɛka tɩ Nawẽnnɛ wʋn le fãagɛ Zerizalɛm nẽrba la basɛ.
42002039	La ban ẽŋɛ sɛla woo ba'asɛ wʋ Nawẽnnɛ lↄↄ la n yele se'em na, tɩ Azozɛfʋ la Amaari lebe kule Nazarɛtɩ n boe Galile so'olʋm na.
42002040	Tɩ bia la bɩta tara pãŋa la yɛm, dee tɩ Nawẽnnɛ yel-sõnnɛ bↄna la ẽ.
42002041	Yʋʋnɛ woo Azezi sↄ, la a ma sẽnnɩ la Zerizalɛm dita Zↄↄg-basɛ kibsa.
42002042	La Azezi daan tarɩ la yʋʋma pia la ayi, dee tɩ ba sẽŋɛ kibsa la wʋ ban ẽn ɩta se'em na.
42002043	La kibsa la dabsa n ba'asɛ la, tɩ ba lebe kulla. Dee tɩ Azezi weege Zerizalɛm, tɩ a sↄ la a ma daan ka bãŋɛ tɩ a weege ya.
42002044	Ba daan tẽ'esɛ tɩ a dolɩ la ba tẽŋa dõma, dee sẽŋɛ dabsrɛ mõonɛ sẽnnɛ. La ban ɛ ẽ ba nẽrba la, la ba sɩrdõma zẽ'am dee ka yẽ ẽ na,
42002045	ba daan lebe la Zerizalɛm ka ɛɛra ẽ.
42002046	La dabsa atã daarɛ tɩ ba yẽ ẽ Wẽnde-kãtʋm na, tɩ a zı̃ la karẽnsãandõma sɛlsra, dee sↄkra ba sokrɩsɩ.
42002047	Azezi n daan tarɩ yɛm la ẽn lergrɩ se'em na, di'ige sɛba wuu n daan wõm na mɛ.
42002048	La a dↄgrɩba la n yẽ ẽ na, la ba di'ige ba mɛ. Tɩ a ma soke ẽ yetɩ: "M bia, bẽm tɩ fʋ ẽŋɛ tɩ wãna? Mam la fʋ sↄ ɛ fʋ mɛ halɩ la sũ-sã'aŋↄ."
42002049	Tɩ a lerge ba yetɩ: "Bẽm tɩ ya ɛɛra ma? Yãma ka mi tɩ la masɛ mɛ tɩ mam bↄna m Sↄ yire wã bɩɩ?"
42002050	Tɩ ba ka bãŋɛ Azezi yetↄga la võorɛ.
42002051	Tɩ Azezi doose ba kule Nazarɛtɩ, dee sakɛ ba nõorɛ. Tɩ a ma tẽ'esra yel-bãma wuu a sũurum.
42002052	Tɩ Azezi bɩta, tɩ a yɛm pa'asra, tɩ Nawẽnnɛ la nẽrba nõŋɛ ẽ.
42003001	Na-keko Atibɛɛrɩ n daan di na'am na, a yʋʋma pia la anuu yʋʋnɛ, tɩ Apõnsɩ-pilatɩ de Zude gↄmna, dee tɩ A'erↄdɩ dɛna Galile naba, tɩ a sↄbia Afilipi mẽ dɛna Itiire la Trakoniti naba. Tɩ Alisaniyasɩ dɛna Abilɛnɩ naba.
42003002	La A'annɩ, la Akayifu de la Nawẽnnɛ kãabgↄ kẽma nẽŋadõma. Wakat-ẽŋa tɩ Azakari bia Azã daan boe mõom tɩ Nawẽnnɛ tↄgɛ bↄ ẽ.
42003003	Bɛla tɩ Azã sẽŋɛ tẽn-sɛba n boe Zʋrdẽ kʋlaa nõorʋm la wuu ka mõola yetɩ, ba teege yɛm basɛ tõon-be'ero, tɩ ba mise ba ko'om pʋam tɩ Nawẽnnɛ basɛ ba tõon-be'ero taalɛ.
42003004	Azã n mõolɩ se'em na ẽŋɛ wʋ Nawẽnnɛ nõtↄ'ↄsa A'ezayi n yʋʋn gʋlsɛ gõŋↄ pʋam se'em na. A yʋʋn yetɩ: "Nẽra n mõolɩ weem tↄgra ke'enke'em yetɩ: Malgɛ-ya sore sõŋa gu'ura Zuudãana, malgɛ-ya sↄa la tɩ ba tↄ tẽntẽesɩ bↄ ẽ.
42003005	Palɛ-ya bↄgsɩ la wuu, sirge-ya tãnsɩ la kũnkũma la wuu, mãalɛ-ya so-gↄlma tɩ ba tↄ tẽntẽesɩ, palɛ-ya sorↄↄrↄ bogro tɩ ba naagɛ taaba.
42003006	Bɛla nẽrsaalba wuu wʋn yẽ Nawẽnnɛ n ɩtɩ se'em fãagra nẽrba basra."
42003007	La nẽrba zozo'e n sẽŋɛ ka lagsɛ Azã zẽ'am tɩ a mise ba ko'om pʋam. Tɩ a yele ba yetɩ: "Yãma ãn wʋ kãmpẽesɩ buuri, ãne n yele yãma yetɩ, ya tã wʋn zoe põsɛ Nawẽnnɛ sɩbgrɛ n sẽm na?
42003008	Tõm-ya tõon-sɛba n pa'alɩ tɩ ya teege yɛm basɛ tõon-be'ero. Da kãn tẽ'esɛ-ya tɩ Abraham n de yãma yaaba la, ya wʋn põsɛ Nawẽnnɛ sɩbgrɛ mɛ. Mam yetɩ yãma mɛ tɩ, Nawẽnnɛ tã wʋn dɩkɛ kuga wã botɩ ba lebge Abraham yɩɩsɩ.
42003009	Nẽra n põn tara lɩa a nu'usum tɩ a lʋbɛ tɩɩsɩ. Tɩ-sɛka woo n ka wↄnnɩ biɛ sõma la, a wʋn lʋbɛ ẽ mɛ, lobge bugum pʋam tɩ bugum di ẽ."
42003010	Tɩ nẽr-kʋʋŋↄ la soke ẽ yetɩ: "Tɩ wʋn ẽŋɛ la wãne?"
42003011	Tɩ Azã lerge ba yetɩ, sɛka n tarɩ futo bayi, a looge bↄ sɛka n ka tarɩ. Tɩ sɛka n tarɩ dia, mẽ ẽŋɛ bↄ sɛka n ka tarɩ.
42003012	Tɩ lampo-tↄ'ↄsrɩba mẽ wa'am tɩ a mise ba ko'om pʋam, soke ẽ yetɩ: "Karẽnsãama, tɩ wʋn ẽŋɛ la wãne?"
42003013	Tɩ a lerge ba yetɩ: "Da to'oge-ya ligri gãŋɛ ban yele ya se'em na."
42003014	Tɩ sʋdaasɩ mẽ soke ẽ yetɩ: "Dee tõma, tɩ wʋn ẽŋɛ la wãne?" Tɩ a yele ba yetɩ: "Da to'oge-ya nẽra bõnↄ la pãŋa bɩɩ dõrɛ nẽrba to'oge sɛla. Basɛ-ya tɩ ya yↄↄrↄ la seke ya."
42003015	Tɩ nẽrba daan zɛ gu'ura tɩ Nawẽnnɛ fãagɛ ba, la ba wuu daan sokrɩ la ba mẽŋa bↄↄra tɩ ba bãŋɛ, Azã na'an dɛna Krisi tɩ ba gu'ura la bɩɩ?
42003016	La ban tẽ'esrɩ bɛla la, tɩ Azã yele ba yetɩ: "Mam misri ya la ko'om pʋam, la nẽra n boe tara pãŋa gãnna mam sẽna, la mam põn ka masɛ tɩ m pirge a tagra bↄ ẽ. Ẽŋa n wʋn mise ya Nawẽnnɛ Sɩa, la bugum pʋam.
42003017	A wʋn welge nẽrba wʋ nẽra n zãlɩ pɩ'ɩgↄ a nu'usum tɩ a vaagɛ a si zɛɛŋa yeele ẽŋɛ a bãarɛ pʋam, dee yõ urgo la, la bugum n ka kı̃ŋri."
42003018	Yetↄg-bãna, la yetↄga basɛba zozo'e tɩ Azã daan dɩkɛ zãsʋm nẽrba la pa'alɛ ba Nawẽnnɛ kõ-yẽlga la.
42003019	La Azã daan zɛrgɛ naba A'erↄdɩ mɛ, se'ere n soe la, a daan fãagɛ la a kẽema pↄga yʋ'ʋrɛ n de A'erodɩadɩ di, dee tõm tõon-be'ero basɛba zozo'e pa'asɛ, tɩ Azã yele ẽ yetɩ la ka ãn sõŋa.
42003020	La A'erↄdɩ daan yõkɛ Azã ka pagɛ mɛ, bɛla A'erↄdɩ malɩn tõm la tõon-be'ero pa'asɛ.
42003021	Azã n daan misri nẽrba wuu ko'om pʋam na, a daan mẽ mise Azezi mɛ. La Azezi daan pʋ'ʋsrɩ la Nawẽnnɛ, tɩ saazuum yo'oge,
42003022	tɩ Nawẽnnɛ Sɩa sige a zuo, tɩ ba yẽ ẽ tɩ a wõn na na'adawenne. Tɩ kõa ze'ele Nawẽnnɛ yire yetɩ: "Fõn de la mam Dayʋa tɩ mam nõŋɛ la m sũure wuu. Fʋ paagɛ la mam yɛm."
42003023	La Azezi n daan pı̃'ilum a tõoma la, a daan tarɩ la yʋʋma pitã, tɩ nẽrba daan tẽ'esra tɩ a de la Azozɛfʋ bia. Azozɛfʋ sↄ daan de la Aheli,
42003024	tɩ Aheli sↄ dɛna Amata, tɩ Amata sↄ dɛna Alevi, tɩ Alevi sↄ dɛna Amelki, tɩ Amelki sↄ dɛna Azanayi, tɩ Azanayi sↄ dɛna Azozɛfʋ,
42003025	tɩ Azozɛfʋ sↄ dɛna Amatatɩasɩ, tɩ Amatatɩasɩ sↄ dɛna Amõsɩ, tɩ Amõsɩ sↄ dɛna Anahum, tɩ Anahum sↄ dɛna A'esli, tɩ A'esli sↄ dɛna Anagayi,
42003026	tɩ Anagayi sↄ dɛna Amatɩ, tɩ Amatɩ sↄ dɛna Amatatɩasɩ, tɩ Amatatɩasɩ sↄ dɛna Asemeyẽ, tɩ Asemeyẽ sↄ dɛna Azozɛkɩ, tɩ Azozɛkɩ sↄ dɛna Azoda,
42003027	tɩ Azoda sↄ dɛna Azoanã, tɩ Azoanã sↄ dɛna Areza, tɩ Areza sↄ dɛna Azorobabɛlɩ, tɩ Azorobabɛlɩ sↄ dɛna Asalatɩyɛlɩ, tɩ Asalatɩyɛlɩ sↄ dɛna Aneri,
42003028	tɩ Aneri sↄ dɛna Amelki, tɩ Amelki sↄ dɛna Adi, tɩ Adi sↄ dɛna Akozam, tɩ Akozam sↄ dɛna A'elmadam, tɩ A'elmadam sↄ dɛna A'eri,
42003029	tɩ A'eri sↄ dɛna Azoze, tɩ Azoze sↄ dɛna A'eliezɛɛrɩ, tɩ A'eliezɛɛrɩ sↄ dɛna Azorim, tɩ Azorim sↄ dɛna Amata, tɩ Amata sↄ dɛna Alevi,
42003030	tɩ Alevi sↄ dɛna Asimeyõ, tɩ Asimeyõ sↄ dɛna Azuda, tɩ Azuda sↄ dɛna Azozɛfʋ, tɩ Azozɛfʋ sↄ dɛna Azonam, tɩ Azonam sↄ dɛna A'eliakim,
42003031	tɩ A'eliakim sↄ dɛna Ameleya, tɩ Ameleya sↄ dɛna Amena, tɩ Amena sↄ dɛna Amatata, tɩ Amatata sↄ dɛna Anatã, tɩ Anatã sↄ dɛna Adavidi,
42003032	tɩ Adavidi sↄ dɛna Azese, tɩ Azese sↄ dɛna A'obɛɛdɩ, tɩ A'obɛɛdɩ sↄ dɛna Aboozɩ, tɩ Aboozɩ sↄ dɛna Asala, tɩ Asala sↄ dɛna Anaasõ,
42003033	tɩ Anaasõ sↄ dɛna Aminadabɩ, tɩ Aminadabɩ sↄ dɛna Admẽ, tɩ Admẽ sↄ dɛna Arni, tɩ Arni sↄ dɛna A'ɛsrↄm, tɩ A'ɛsrↄm sↄ dɛna Afarɛsɩ, tɩ Afarɛsɩ sↄ dɛna Azuda,
42003034	tɩ Azuda sↄ dɛna Azakↄbɩ, tɩ Azakↄbɩ sↄ dɛna A'izakɩ, tɩ A'izakɩ sↄ dɛna Abraham, tɩ Abraham sↄ dɛna Atara, tɩ Atara sↄ dɛna Anakↄↄrɩ,
42003035	tɩ Anakↄↄrɩ sↄ dɛna Aseruki, tɩ Aseruki sↄ dɛna Arago, tɩ Arago sↄ dɛna Afalɛkɩ, tɩ Afalɛkɩ sↄ dɛna A'ebɛrɩ, tɩ A'ebɛrɩ sↄ dɛna Asala,
42003036	tɩ Asala sↄ dɛna Akayinam, tɩ Akayinam sↄ dɛna Arfasadɩ, tɩ Arfasadɩ sↄ dɛna Asɛm, tɩ Asɛm sↄ dɛna Anoe, tɩ Anoe sↄ dɛna Alemɛkɩ,
42003037	tɩ Alemɛkɩ sↄ dɛna Amatusala, tɩ Amatusala sↄ dɛna A'enõkɩ, tɩ A'enõkɩ sↄ dɛna Azarɛdɩ, tɩ Azarɛdɩ sↄ dɛna Amalelɛlɩ, tɩ Amalelɛlɩ sↄ dɛna Akayinam,
42003038	tɩ Akayinam sↄ dɛna A'enõsɩ, tɩ A'enõsɩ sↄ dɛna Asetɩ, tɩ Asetɩ sↄ dɛna Adam, la Nawẽnnɛ n nãam Adam.
42004001	Azezi daan ze'ele la Zʋrdẽ kʋlaam lebe, tɩ Nawẽnnɛ Sɩa la kↄ'ↄn bↄna la ẽ. La Nawẽnnɛ Sɩa la tarɩ ẽ sẽŋɛ la weem.
42004002	Bilam tɩ Asũtãana makɛ ẽ dabsa pinaasɩ. La dabsa pinaasɩ la pʋam a ka di sɛla sɛla, tɩ a kↄm dõnna.
42004003	Bɛla tɩ Asũtãana yele ẽ yetɩ: "Fʋ sãn sɩrɩ dɛna la Nawẽnnɛ Dayʋa, fʋ yele kugre wã tɩ a lebge dia."
42004004	Tɩ Azezi lerge ẽ yetɩ: "La gʋlsɛ Nawẽnnɛ gõŋↄ pʋam yetɩ: 'Nẽrsaala kãn vↄa dia mã'a ı̃yã.' "
42004005	Tɩ Asũtãana tarɩ ẽ sẽŋɛ ka zom tãŋa zuo, pa'alɛ ẽ dũnia so'olʋm wuu nif-kabsɩgↄ pʋam.
42004006	Dee yele ẽ yetɩ: "Bãna wuu de la mam n soe, bɛla mam tã wʋn bↄ nẽr-sɛka woo tɩ mam boorɩ mɛ. Mam wʋn bↄ fↄ dũnia wã na'am la wuu, la so'olʋm bãma wuu pẽka.
42004007	Fʋ sãn ka dũma tẽŋa nã'asɛ mam, ba wuu wʋn dɛna la fõn dẽnnɛ."
42004008	Tɩ Azezi lerge ẽ yetɩ: "La gʋlsɛ Nawẽnnɛ yetↄga pʋam yetɩ: 'Nã'asra Zuudãana Nawẽnnɛ, dee sakra ẽŋa ayɩla mã'a.' "
42004009	Tɩ Asũtãana le tarɩ ẽ sẽŋɛ Zerizalɛm ka zom Wẽnde-kãtɛ la zuo yele ẽ yetɩ: "Fʋ sãn sɩrɩ dɛna la Nawẽnnɛ Dayʋa, fʋ ze'ele kalam ẽkɛ bisge tẽŋa,
42004010	tɩ la gʋlsɛ yetɩ: 'Nawẽnnɛ wʋn tõm a malɛkadõma tɩ ba gu fo.
42004011	La ba wʋn kↄkɛ fↄ la ba nu'usi tɩ fʋ kãn wẽ fʋ nã'arɛ la kugre.' "
42004012	Tɩ Azezi lerge yetɩ: "Nawẽnnɛ gõŋↄ yele tɩ: 'Da makɛ fʋ Zuudãana Nawẽnnɛ bɩsɛ.' "
42004013	La Asũtãana n daan makɛ Azezi bɛla wuu zɩgɛ koŋe la, a basɛ ẽ dee gu'ura la a sãn le yẽ folle.
42004014	La Azezi daan lebe Galile la Nawẽnnɛ Sɩa la pãŋa, tɩ a yʋ'ʋrɛ kↄ'ↄn saagɛ zẽ'a wuu.
42004015	La a ẽn zãsna la nẽrba Nawẽnnɛ yetↄga Zifdõma wẽndeto pʋam, tɩ ba wuu pẽgra ẽ.
42004016	La Azezi daan sẽŋɛ la Nazarɛtɩ, ban daan uge ẽ tẽn-sɛka la. Tɩ Zifdõma vo'osgo daarɛ tɩ a kẽ ba wẽndeem wʋ ẽŋa ẽn kẽ'era se'em na, yãŋa isge ze'ele tɩ a karẽŋɛ.
42004017	Tɩ ba dɩkɛ gõn-sɛka tɩ Nawẽnnɛ nõtↄ'ↄsa A'ezayi yʋʋn gʋlsɛ la bↄ ẽ. Tɩ a lakɛ gõŋↄ la yẽ zẽ'e-sɛka tɩ a boorɩ la, yãŋa karẽŋɛ wʋ zẽ'a la n yele se'em na:
42004018	"Zuudãana Nawẽnnɛ Sɩa n boe la mam, ẽŋa n looge mam bↄ mam pãŋa, ((tɩ m bʋglɛ sũ-sã'aŋↄ dõma sũure,)) tɩ m mõolɛ kõ-yẽlga la bↄ nasdõma, dee tõm mam tɩ m tↄgɛ bↄ yamsɩ tɩ ba wʋn yẽ yolsgo, dee tↄgɛ bↄ fↄↄsɩ tɩ ba nini wʋn pike, dee yese sɛba n boe nãmsgↄ pʋam la basɛ,
42004019	dee mõolɛ tɩ wakatɛ paagɛ ya, tɩ Zuudãana wʋn ẽŋɛ nẽrba yel-sõnnɛ."
42004020	La ẽn karẽŋɛ ba'asɛ la, a lebe laglɛ gõŋↄ la mɛ bↄ sɛka n gu'uri gõnnↄ la, dee zı̃'ire. Tɩ nẽr-sɛba wuu n boe wẽndeem na bɩsra ẽ zı̃i.
42004021	Tɩ a yele ba yetɩ: "Zı̃na, lɛɛlɛ wã, sɛla tɩ ba gʋlsɛ Nawẽnnɛ gõŋↄ pʋam tɩ yãma wõm wã, la ẽŋɛ wʋ lan yele se'em na."
42004022	Tɩ ba tↄgɛ pẽgɛ ẽ, la a yetↄg-sõma la tɩ a tↄgɛ la di'ige ba mɛ. Dee tɩ ba sↄkra yetɩ, la ka de Azozɛfʋ dayʋa la n wãna?
42004023	Tɩ Azezi yele ba yetɩ: "Mam põn mina tɩ ya wʋn makɛ makrɛ ẽna bↄ mam yetɩ: 'Tɩɩm dãana, tɩbɛ fʋ mẽŋa.' La ya wʋn ken yele mam yetɩ: 'Bõn-sɛba tɩ fʋ daan ẽŋɛ Kapɛrnaʋm tẽŋam tɩ tõma wõm na, ẽŋɛ bɛla nõo fʋ mẽŋa tẽŋam kalam mẽ.' "
42004024	Tɩ Azezi le yele ba yetɩ: "Mam yetɩ ya la sɩra, tɩ ba ka nannɩ Nawẽnnɛ nõtↄ'ↄsa baa ayɩla a mẽŋa tẽŋam.
42004025	La de la sɩra tɩ mam yetɩ ya tɩ: Pↄkõpa zozo'e yʋʋn boe Ɩsrayɛlɩ tẽŋam A'eli wakatʋm na mɛ, la saaga ka ni yʋʋma atã la wõr-sɩyoobɩ, tɩ kↄm yʋʋn ba bↄna tẽŋa la wuu pʋam.
42004026	La Nawẽnnɛ ka tõm A'eli yetɩ a sẽŋɛ pↄkõ-bãma zẽ'am. A tõm ẽ na pↄkõorɛ n boe Sarɛpɩta n boe Sidõ so'olʋm pʋam na zẽ'am.
42004027	La kõnkↄma zozo'e yʋʋn boe Ɩsrayɛlɩ tẽŋam A'elize wakatʋm na mɛ, la baa ayɩla ka yẽ ı̃mã'asʋm, la Anãamã sɛka n yese Siiri so'olʋm na mã'a n yẽ ı̃mã'asʋm."
42004028	La ban wõm bɛla la, sɛba n boe wẽndeego la pʋam wuu sũure daan yı̃ige mɛ.
42004029	Tɩ ba isge ve'ege Azezi tẽŋa la pʋam yese. Tẽŋa la boe la tãŋa zuo. Tɩ ba tarɩ ẽ sẽŋɛ zẽ'e-sɛka n zãagɛ la tẽŋa la, ba daan boorɩ tɩ ba zã'agɛ ẽ basɛ mɛ tɩ a lui ki.
42004030	La Azezi kẽ la nẽr-kʋʋŋↄ la tẽŋasʋka fõrgɛ.
42004031	Bɛla poorʋm, Azezi sẽŋɛ la Galile tẽŋa ayẽma yʋ'ʋrɛ n de Kapɛrnaʋm, tɩ Zifdõma vo'osgo daarɛ daan paagɛ, tɩ a sẽŋɛ ba wẽndeem ka zãsna nẽrba Nawẽnnɛ yetↄga.
42004032	Tɩ a zãsŋↄ la daan di'ige ba, a yetↄga la n tarɩ pãŋa la ı̃yã.
42004033	Tɩ bʋraa daan bↄna wẽndeem na tɩ kʋlkã'arga tara ẽ, tɩ a tı̃i kaasɛ yetɩ:
42004034	"A'a! Azezi n de Nazarɛtɩ nẽra, fõn bẽm yelle n boe la tõma? Fõn wa'am tɩ fʋ sã'am na tõma? Mam mi fõn de sɛka, fõn de la pʋpeelem dãana n ze'ele Nawẽnnɛ zẽ'am."
42004035	Tɩ Azezi tãsɛ kʋlkã'arga la yetɩ: "Go'oge, yese dee basɛ bʋraa la!" Tɩ kʋlkã'arga la lʋbɛ ẽ nẽrba la wuu nẽŋam, dee yese, la a ka pↄglʋm ẽ.
42004036	Tɩ ba wuu palẽŋa ẽkɛ tɩ ba yele taaba yetɩ: "Yetↄga ẽna de la bẽm? A tarɩ la pãŋa la ke'eŋo, dee tãsra kʋlkã'arsɩ, tɩ ba yɛsra."
42004037	Tɩ Azezi yʋ'ʋrɛ saagɛ zẽ'e-bãma wuu.
42004038	Tɩ Azezi isge ba wẽndeego la pʋam yese ka kẽ Asimõ yire. Tɩ Asimõ dɛɛm-pↄka bẽ'era, tɩ a ı̃yã ba tʋlgɛ. Tɩ ba tↄgɛ a yelle bↄ Azezi,
42004039	tɩ a sẽŋɛ ka suure a zuo, dee tãsɛ bã'a la yetɩ a basɛ ẽ. La ẽn yele la, bã'a la basɛ ẽ mɛ, tɩ a isge tↄtↄ ẽŋɛ ba sãanↄ.
42004040	Tɩ wẽnnɛ daan bↄna mı̃ kẽ'era, tɩ ba tarɩ bã'adõma tɩ bã'asɩ buuri to'oto'ore tarɩ ba, sẽŋɛ Azezi zẽ'am. Tɩ Azezi dɩkɛ a nu'usi paglɛ ba nẽra woo zuo, tɩ ba wuu yẽ ı̃mã'asʋm.
42004041	La kʋlkã'arsɩ daan yesrɩ mɛ dee basra nẽrba zozo'e, dee kaasra yetɩ: "Fõn de la Nawẽnnɛ Dayʋa." Tɩ Azezi tãsɛ ba, ka basɛ tɩ ba tↄgɛ sɛla sɛla, se'ere n soe la, ba daan bãŋɛ tɩ a de la Krisi n de Fãagra la.
42004042	Tɩ beere wiige, tɩ Azezi yese tẽŋa la pʋam sẽŋɛ zẽ'e-sɛka tɩ nẽra ka boe mı̃. Tɩ nẽrba zozo'e ɛɛra ẽ. La ba daan yẽ ẽ mɛ, bↄↄra tɩ ba gu ẽ tɩ a da le yese ba zẽ'am.
42004043	La Azezi yele ba yetɩ: "Dẽnɩ tɩ mam mõolɛ kõ-yẽlga pa'alɛ Nawẽnnɛ so'olʋm n ãn se'em tẽnsɩ basɛba mẽ pʋam, la de la bɛla ı̃yã tɩ Nawẽnnɛ tõm mam."
42004044	La a ẽn mõola kõ-yẽlga la Zifdõma wẽndeto pʋam mɛ.
42005001	Daarɛ ayɩla Azezi ze la Zenezarɛtɩ mõgrɛ nõorʋm, tɩ nẽr-kʋʋŋↄ kaagɛ ẽ mikra taaba bↄↄra tɩ ba wõm Nawẽnnɛ yetↄga.
42005002	Tɩ a yẽ õornↄ bayi n ze mõgrɛ la nõorʋm, tɩ zũn-yõgrɩba sige pɛɛra ba yʋgsɩ dee basɛ.
42005003	La õorŋↄ ayɩla daan de la Asimõ bõnↄ. Tɩ Azezi kẽ õorŋↄ la pʋam, dee yele Asimõ yetɩ: "Mõm õorŋↄ la tɩ a sẽŋɛ nẽŋa fẽe." La Azezi n yele bɛla la, Asimõ mõm õorŋↄ la mɛ, tɩ a lebe ko'om pʋam fẽe. Tɩ Azezi zı̃'ire õorŋↄ la pʋam pa'alɛ nẽrba la.
42005004	La ẽn pa'alɛ ba ba'asɛ la, tɩ a yele Asimõ yetɩ: "Mõm õorŋↄ la tɩ a sẽŋɛ kʋlko'om tɩ ya lobe yʋgsɩ la."
42005005	Tɩ Asimõ lerge ẽ yetɩ: "Zuudãana, tõma nãmsɛ mɛ yʋ'ʋŋↄ wã wuu dee ka yõkɛ sɛla sɛla. La fõn yele la ı̃yã, tɩ wʋn lobe tɩ yʋgsɩ la."
42005006	Tɩ ba sẽŋɛ kʋlko'om ka lobe ba yʋgsɩ la, yãŋa yõgɛ zũma ba zo'oge, tɩ ba yʋgsɩ la zɩgra la ba ãasʋm.
42005007	Tɩ ba yɩbsɛ ba taaba õorŋↄ ayɩla la pʋam yetɩ, ba wa'am sõŋɛ ba. La ba taaba la sẽŋɛ mɛ ka sõŋɛ ba, tɩ ba pɩrɛ õornↄ bayi la wuu la zũma, halɩ tɩ ba zɩgra la ba mise.
42005008	La Asimõ yʋ'ʋrɛ ayɩla n de Apɩyɛɛrɩ n yẽ bɛla la, tɩ a ka dũma tẽŋa Azezi nẽŋam yele ẽ yetɩ: "Zuudãana, fõrgɛ mam zẽ'am, se'ere n soe la, mam de la tõon-be'ero dãana."
42005009	Se'ere n soe tɩ Apɩyɛɛrɩ yele bɛla la, ẽŋa la a taaba la n daan yẽ zũma la tɩ ba yõgɛ se'em na botɩ ba palẽŋa n ẽkɛ.
42005010	La dabeem mẽ n daan kẽ Azebede dayↄↄsɩ Azakɩ la Azã n daan ẽn dↄla la Asimõ tõnna la. Tɩ Azezi yele Asimõ yetɩ: "Da zoe dabeem, tɩ lan sẽŋɛ zı̃na wɛ'ɛsa wuu, fʋ wʋn ɛɛra la nẽrba tɩ ba dↄla mam wʋ yãma n yõgrɩ zũma se'em na."
42005011	La Azezi n yele bɛla la, ba tarɩ õornↄ la dooge mɛ yãŋa basɛ sɛla woo dee dↄla Azezi.
42005012	La Azezi daan boe la tẽŋa ayẽma pʋam, tɩ bʋraa mẽ bↄna mı̃ dɛna kõnkonne, la bã'a la kẽ a ı̃yã zo'oge mɛ. Tɩ a yẽ Azezi ka ka dũma Azezi nẽŋam dɩkɛ a nẽŋa võglɛ tẽŋa sose ẽ yetɩ: "Zuudãana, fʋ sãn bↄↄra, fʋ tã wʋn basɛ tɩ m yẽ ı̃mã'asʋm mɛ le ãna sõŋa."
42005013	Tɩ Azezi tẽegɛ a nu'ugo kalʋm ẽ dee yetɩ: "Mam bↄↄra, yẽ ı̃mã'asʋm le ãna sõŋa." Tɩ bã'a la basɛ ẽ bilam mẽŋa.
42005014	Tɩ Azezi yele ẽ yetɩ: "Da kãn yele nẽra nẽra, la sẽŋɛ Nawẽnnɛ kãabgↄ kẽema zẽ'am ka pa'alɛ ẽ fʋ mẽŋa tɩ a bɩsɛ, dee bↄ Nawẽnnɛ sɛla tɩ Amoyisi yʋʋn gʋlsɛ yetɩ ba bↄ la, tɩ la pa'alɛ ba tɩ fʋ sɩrɩ yẽ ı̃mã'asʋm."
42005015	La bɛla wuu, Azezi yelle daan malɩn saagɛ la zẽ'esɩ zozo'e, tɩ nẽrba zozo'e lagsɛ tɩ ba selse a yetↄga la, dee tɩ a botɩ ba bã'adõma yẽ ı̃mã'asʋm.
42005016	La Azezi ẽn sẽnna la zẽ'e-sɛka tɩ nẽrba ka boe la pʋ'ʋsra Nawẽnnɛ.
42005017	La daarɛ ayɩla tɩ Azezi bↄna mı̃ pa'ala nẽrba Nawẽnnɛ yetↄga, tɩ Farisi dõma, la Nawẽnnɛ lↄↄ karẽnsãandõma n ze'ele Galile, la Zude, la Zerizalɛm mẽ zẽa mı̃ sɛlsra. Tɩ Zuudãana Nawẽnnɛ pãŋa daan bↄna la Azezi, tɩ a botɩ bã'adõma yẽ ı̃mã'asʋm.
42005018	Tɩ bʋraasɩ zɛ bʋraa n de kↄↄrŋↄ gã a bõn-gã'ala pʋam wa'am. La ba boorɩ tɩ ba tarɩ ẽ kẽ la de-sɛka tɩ Azezi boe mı̃ na pʋam, ka bı̃ŋe ẽ Azezi nẽŋam.
42005019	La nẽrba la mike mɛ, tɩ ba ka yẽ folle tarɩ ẽ kẽ. Bɛla ı̃yã tɩ ba zɛ kↄↄrŋↄ la zom gↄsgↄ, ka lakɛ gↄsgↄ la bↄbrɛ ayɩla, doose bilam sike ẽ la a bõn-gã'ala la nẽrba la sʋkam bı̃ŋe ẽ Azezi nẽŋam.
42005020	Tɩ Azezi yẽ ban bↄ ẽŋa sɩra se'em na, yele kↄↄrŋↄ la yetɩ: "M sɩrɛ, fʋ tõon-be'ero taalɛ ka le bↄna fʋ zuo."
42005021	Tɩ Nawẽnnɛ lↄↄ karẽnsãandõma, la Farisi dõma la tẽ'esra yetɩ: "A tẽ'esɛ tɩ ẽŋa de la ãne tↄgra pↄ'ↄra Nawẽnnɛ. Ãne n tã wʋn basɛ nẽra tõon-be'ero taalɛ, sãn dagna Nawẽnnɛ mã'a?"
42005022	Tɩ Azezi bãŋɛ ban tẽ'esrɩ se'em na, soke ba yetɩ: "Bẽm tɩ ya tẽ'esra wãna wã?
42005023	Bẽm n de nãana gãnna, mam sãn yele kↄↄrŋↄ la yetɩ, a tõon-be'ero taalɛ ka le bↄna a zuo n de nãana, bɩɩ mam sãn yele ẽ yetɩ, a isge sẽnna n de nãana?
42005024	Bɛla m wʋn botɩ ya bãŋɛ tɩ Nẽrsaala Dayʋa la tarɩ pãŋa dũnia zuo wʋn basɛ nẽrba tõon-be'ero taalɛ." A yele bɛla dee yele kↄↄrŋↄ la yetɩ: "Mam yetɩ fʋ tɩ fʋ isge dɩkɛ fʋ bõn-gã'ala la kule."
42005025	Bilam mẽŋa tɩ kↄↄrŋↄ la isge ba wuu nẽŋam dɩkɛ a bõn-gã'ala la kulla, dee pẽgra Nawẽnnɛ.
42005026	Tɩ nẽrba la wuu palẽŋa ẽkɛ, tɩ dabeem kẽ ba, tɩ ba pẽgra Nawẽnnɛ yetɩ: "Tɩ zı̃na yẽ bõn-yãlma."
42005027	Bɛla poorʋm tɩ Azezi yese sẽŋɛ ka yẽ lampo-tↄ'ↄsa yʋ'ʋrɛ n de Alevi, tɩ a zı̃ lampo to'osgo deem. Tɩ a yele ẽ yetɩ: "Isge dↄla mam."
42005028	Tɩ a isge basɛ sɛla woo dee dↄla ẽ.
42005029	Tɩ Alevi dʋgɛ dia zo'oge ẽŋɛ kibsa a yire bↄ Azezi, tɩ ẽŋa la lampo-tↄ'ↄsrɩba, la nẽrba zozo'e zẽa dita.
42005030	Tɩ Farisi dõma basɛba, la ba lↄↄ karẽnsãandõma yõnna Azezi karẽnbiisi la yetɩ: "Bẽm ı̃yã tɩ yãma lagɩm na lampo-tↄ'ↄsrɩba, la tõon-be'ero dõma dita?"
42005031	Tɩ Azezi lerge ba yetɩ: "Nẽr-sɛba n tarɩ ı̃mã'asʋm ka eerɩ tɩba. Sɛba n bẽ'erɩ n eerɩ tɩba.
42005032	Mam ka wa'am dũnia zuo sɛba dõma n yetɩ bãma masɛ ya la ı̃yã, mam wa'am tɩ m yele la tõon-be'ero dõma tɩ ba teege yɛm basɛ tõon-be'ero."
42005033	Tɩ nẽrba la yele Azezi yetɩ: "Azã karẽnbiisi, la Farisi dõma karẽnbiisi ẽn lʋta nõorɛ mɛ dee pʋ'ʋsra Nawẽnnɛ, dee tɩ fõn karẽnbiisi dita dee yũura."
42005034	Tɩ a lerge ba yetɩ: "Nẽra n di pↄka ẽŋɛ kibsa, tɩ a tadãandõma bↄna mı̃ tɩ ba naagɛ la ẽ di kibsa la, yãma wʋn sakɛ tɩ ba lʋ nõorɛ mɛ dee tɩ pↄgdita la ken bↄna ba zẽ'am bɩɩ?
42005035	Ayɛɩ. La wakatɛ wʋn wa'am tɩ ba wʋn yese pↄgdita la ba zẽ'am, wakat-ẽŋa tɩ ba yãŋa wʋn lʋ nõorɛ."
42005036	Tɩ Azezi le makɛ makrɛ bↄ ba yetɩ: "Nẽra kãn ãagɛ fu-paalɛ dɩkɛ lige fu-kɛka. A sãn ẽŋɛ bɛla, a wʋn sã'am fu-paalɛ la mɛ, la tãn-paalɛ la kãn masɛ la fu-kɛka la.
42005037	La nẽra mẽ kãn dɩkɛ dã-paalga sũm wↄ-kɛgsɩ pʋam. A sãn ẽŋɛ bɛla, dã-paalga la sãn kɛlla, ba wʋn botɩ wↄↄsɩ la tãsɛ mɛ. Bɛla dãam na wʋn ka'agɛ mɛ sã'am, tɩ wↄↄsɩ la mẽ sã'am.
42005038	La masɛ tɩ ba dɩkɛ dã-paalga sũm na wↄ-paalsɩ pʋam.
42005039	La nẽra sãn yũ dã-kɛka n kele la, a ka le bↄↄra dã-paalga. A wʋn yetɩ, dã-kɛka la n ãn sõŋa."
42006001	Zifdõma vo'osgo daarɛ ayɩla tɩ Azezi la a karẽnbiisi dↄla vatↄ pʋam tↄlla, tɩ a karẽnbiisi kↄ si wẽena ↄbra.
42006002	Tɩ Farisi dõma nẽrba basɛba yẽ ban ẽŋɛ bɛla la, yele ba yetɩ: "Bẽm tɩ yãma ẽŋɛ sɛla n sisri tõma vo'osgo daarɛ?"
42006003	Tɩ Azezi lerge soke ba yetɩ: "Yãma ka karẽŋɛ Adavidi la a nẽrba la kↄm n yʋʋn dõnnɩ tɩ Adavidi ẽŋɛ se'em na?
42006004	A yʋʋn kẽ la Nawẽnnɛ deego pʋam dɩkɛ borborɩ sɛba tɩ ba bı̃ŋe bↄ Nawẽnnɛ na obe. La sisri mɛ, nẽra nẽra ka obrɩ ba, sãn dagna Nawẽnnɛ kãabgↄ kẽma la mã'a. La Adavidi yʋʋn obe borborɩ bãma mɛ, dee bↄ a nẽrba la tɩ ba obe."
42006005	La Azezi ken yele ba mɛ yetɩ: "Nẽrsaala Dayʋa la n soe vo'osgo daarɛ."
42006006	Vo'osgo daarɛ ayẽma tɩ Azezi kẽ Zifdõma wẽndeem zãsna nẽrba Nawẽnnɛ yetↄga. Tɩ bʋraa daan bↄna mı̃, tɩ a zʋʋgↄ nu'ugo ki.
42006007	Tɩ Nawẽnnɛ lↄↄ karẽnsãandõma, la Farisi dõma la daan bɩsra Azezi wʋn botɩ nẽra la yẽ ı̃mã'asʋm vo'osgo daarɛ la bɩɩ, a kãn botɩ a yẽ ı̃mã'asʋm. Se'ere n soe la, ba daan eerɩ la so-sɛka tɩ ba wʋn yetɩ a sã'am bãma sisgo dõrɛ ẽ.
42006008	Tɩ Azezi bãŋɛ ba tẽ'esgↄ la, yele bʋraa la nu'ugo n ki la yetɩ: "Isge ze'ele nẽrba la tẽŋasʋka." Tɩ a isge ze'ele.
42006009	Tɩ Azezi yele ba yetɩ: "Mam yetɩ m soke ya mɛ bɩsɛ, sore boe tɩ nẽra ẽŋɛ sõŋa vo'osgo daarɛ bɩɩ, a ẽŋɛ be'em? Sore boe tɩ a fãagɛ nẽra vo'osgo daarɛ bɩɩ, a kʋ ẽ?"
42006010	Dee bɩsɛ ba wuu kaagɛ, dee yele bʋraa la yetɩ: "Tẽegɛ fʋ nu'ugo la." Tɩ a tẽegɛ a nu'ugo la, tɩ a nu'ugo la yãŋa tẽegɛ ãna sõŋa.
42006011	Tɩ ba sũnsõa yı̃ige halɩ tɩ ba bãnna ban wʋn ẽŋɛ Azezi se'em.
42006012	La wakat-ẽŋa tɩ Azezi daan sẽŋɛ ka zom tãŋa zuo tɩ a pʋ'ʋsɛ Nawẽnnɛ, bↄna bilam pʋ'ʋsra Nawẽnnɛ yʋ'ʋŋↄ wuu.
42006013	Tɩ beere wiige, tɩ a wi a karẽnbiisi la, tɩ ba wa'am a zẽ'am. Tɩ a looge karẽnbiisi pia la ayi bãma pʋam. Bãma n de nẽr-sɛba tɩ a wʋn tõm na.
42006014	Ba daan de la Asimõ tɩ Azezi sɩ a yʋ'ʋrɛ tɩ Apɩyɛɛrɩ, la A'ãndre n de Apɩyɛɛrɩ yɩbga, la Azakɩ, la Azã, la Afilipi, la Abatelemi,
42006015	la Amatie, la Atoma, la Azakɩ sɛka n de Alfe bia la, la Asimõ sɛka n daan de Zelↄtɩ nẽra ayɩla la,
42006016	la Azudaasɩ n de Azakɩ bia la, la Azudaasɩ Iskariyo sɛka n wʋn zãm Azezi la.
42006017	La Azezi la a karẽnbiisi la ze'ele la tãŋa la zuo sige zẽ'e-sɛka n naagɛ taaba. La a karẽnbiisi basɛba zozo'e, la nẽr-kʋʋŋↄ zozo'e n yese Zude, la Zerizalɛm, la Tiiri la Sidõ so'olʋm n boe ko-kãtɛ nõorʋm na n lagsɛ bilam.
42006018	Ba wa'am tɩ ba selse la Azezi yetↄga, dee tɩ a bↄ ba bã'adõma ı̃mã'asʋm. La nẽrba basɛba n daan boe mı̃ tɩ kʋlkã'arsɩ dↄla ba, tɩ ba daan yẽ ı̃mã'asʋm.
42006019	Tɩ nẽr-kʋʋŋↄ la wuu ɛɛra tɩ ba kalʋm ẽ, se'ere n soe la, pãŋa n yesrɩ a pʋam bↄ'ↄra ba wuu ı̃mã'asʋm.
42006020	Tɩ Azezi gorge bɩsɛ a karẽnbiisi la yetɩ: "Yãma sɛba n de nasdõma la tarɩ zu-yẽlga, se'ere n soe la, Nawẽnnɛ so'olʋm de la ya bõnↄ.
42006021	Yãma sɛba kↄm n dõnnɩ lɛɛlɛ wã tarɩ zu-yẽlga, se'ere n soe la, ya wʋn ka di seke. Yãma sɛba n kaasrɩ lɛɛlɛ wã tarɩ zu-yẽlga, se'ere n soe la, ya wʋn ka la'ara.
42006022	Yãma sɛba tɩ nẽrba sisri ya, dee bↄkra ya, tʋʋra ya, dee ka nanna ya wʋ ya de la tõon-be'ero dõma, mam n de Nẽrsaala Dayʋa la ı̃yã la, tarɩ zu-yẽlga.
42006023	Wakat-sɛka tɩ ba ɩtɩ yãma bɛla la, ẽŋɛ-ya sũ-yẽlga sɩrʋm, se'ere n soe la, ya wʋn yẽ yↄↄrↄ zo'oge mɛ Nawẽnnɛ yire. Bãŋɛ-ya tɩ ba yaabdõma yʋʋn ẽŋɛ Nawẽnnɛ nõtↄ'ↄsrɩba la bɛla.
42006024	La yãma sɛba n de bõntatba la wʋn yẽ toogo, yãma n põn yẽ bõn-sõma la ı̃yã.
42006025	La yãma sɛba n tarɩ sɛla woo lɛɛlɛ wã tɩ la seke la, wʋn yẽ toogo, se'ere n soe la, ya wʋn ka sẽnna la kↄm. La yãma sɛba n la'arɩ lɛɛlɛ wã wʋn yẽ toogo, se'ere n soe la, ya sũure wʋn ka sã'am tɩ ya kaasɛ.
42006026	La yãma sɛba tɩ nẽrba wuu pẽgrɩ ya la, wʋn yẽ toogo. Bãŋɛ-ya tɩ ba yaabdõma mẽ yʋʋn pẽgrɩ nõtↄ'ↄs-sɛba n de põmpↄrndõma la bɛla."
42006027	Azezi le yele ba yetɩ: "La mam yetɩ yãma sɛba n selsrɩ mam wã tɩ, ya nõŋɛ ya bɛ'ɛba, la sɛba n sisri ya la, ya ɩta ba sõŋa.
42006028	La ya kã'ara kã'a-sõma bↄ'ↄra sɛba n kã be'em bↄ'ↄra ya la, dee pʋ'ʋsra Nawẽnnɛ bↄ'ↄra sɛba n ɩtɩ ya be'em na.
42006029	Nẽra sãn wẽ fʋ pɛka ayɩla, fʋ basɛ tɩ a wẽ ayẽma la pa'asɛ. La nẽra sãn fãagɛ fʋ fu-kãtɛ, fʋ basɛ tɩ a to'oge fʋ fu-pɩka pa'asɛ.
42006030	La nẽra sãn sose fʋ sɛla, fʋ bↄ ẽ. La nẽra sãn dɩkɛ sɛla n de fʋ bõnↄ, fʋ da yetɩ a bↄ fↄ fʋ bõnↄ na.
42006031	La yãma n boorɩ tɩ nẽrba ɩta bõn-sɛba bↄ'ↄra ya la, ya mẽ ɩta bɛla bↄ'ↄra ba.
42006032	La ya sãn nõŋɛ sɛba n nõŋɛ ya la mã'a, Nawẽnnɛ wʋn bↄ ya sɛla mɛ bɩɩ? Baa la tõon-be'ero dõma nõŋɛ sɛba n nõŋɛ ba mɛ.
42006033	La ya sãn ɩta sɛba n ɩtɩ ya sõŋa la mã'a sõŋa, Nawẽnnɛ wʋn bↄ ya sɛla mɛ bɩɩ? Baa la tõon-be'ero dõma ɩtɩ la bɛla.
42006034	La ya sãn pɛŋra sɛba tɩ ya tẽ'esrɩ tɩ ba wʋn yẽ lebse ya la, Nawẽnnɛ wʋn bↄ ya sɛla mɛ bɩɩ? Baa la tõon-be'ero dõma peŋrɩ tõon-be'ero dõma mɛ dee le tↄ'ↄsra bɛla.
42006035	La, la sãn dɛna yãma, nõŋɛ-ya ya bɛ'ɛba, dee ẽŋɛ ba sõŋa. Peŋe-ya nẽrba dee da tẽ'esra tɩ ba le bↄ ya. Ya sãn ẽŋɛ bɛla, ya yↄↄrↄ wʋn zo'oge mɛ, la ya wʋn dɛna Nawẽnnɛ n gãnnɩ sɛla wuu kↄma, se'ere n soe la, a ɩtɩ sɛba n ka mi yel-sõnnɛ, la pʋtʋʋl-dõma sõŋa mɛ.
42006036	Zↄta-ya nẽrba ninbãalga, wʋ ya Sↄ Nawẽnnɛ n zotɩ nẽrba ninbãalga se'em na."
42006037	"Da tↄgra-ya nẽra yelle yetɩ a ẽŋɛ be'em, tɩ Nawẽnnɛ mẽ kãn tↄgɛ ya yelle yetɩ ya ẽŋɛ be'em. Da zɛrgra-ya nẽrba, tɩ Nawẽnnɛ mẽ kãn zɛrgɛ ya. Basɛ-ya taaba taalɛ, tɩ Nawẽnnɛ mẽ wʋn basɛ ya taalɛ.
42006038	Bↄ-ya ya taaba, tɩ Nawẽnnɛ mẽ wʋn bↄ ya. Nawẽnnɛ wʋn bↄ ya zo'oge wʋ ban dɩkɛ wan-kãtɛ makɛ pɩrɛ sõŋa tɩ la saara. Bõn-sɛka tɩ yãma dɩkɛ makɛ bↄ ya taaba la, bõn-ẽŋa tɩ Nawẽnnɛ mẽ wʋn dɩkɛ makɛ bↄ ya."
42006039	Tɩ Azezi daan makɛ makrɛ bↄ ba yetɩ: "Fʋa tã wʋn ve'ege fʋa mɛ tɩ ba wuu kãn lui boko pʋam?
42006040	Karẽnbia ka gãnnɩ a karẽnsãama, la karẽnbia sãn zãsʋm sɛla woo ba'asɛ, a ãn wʋ a karẽnsãama la.
42006041	Bẽm tɩ fʋ bɩsra sↄkↄ n boe fʋ sↄbia nifum, dee ka bɩsra dↄↄgↄ n boe fʋ mẽŋa nifum na?
42006042	Fõn ẽŋɛ la wãne yɛta fʋ sↄbia yetɩ, a basɛ tɩ fʋ yese sↄkↄ a nifum, dee ka bɩsra dↄↄgↄ n boe fʋ mẽŋa nifum? Pʋlibsum dãana, dẽŋɛ yese dↄↄgↄ la fʋ mẽŋa nifum, dee yãŋa tã'agɛ yẽ sõŋa yese sↄkↄ la n boe fʋ sↄbia nifum na."
42006043	"Tɩ-sõŋↄ ka wↄnnɩ biɛ be'ero. Tɩ-be'ego mẽ ka wↄnnɩ biɛ sõma.
42006044	Ba bãŋrɩ tɩɩsɩ wuu la ba biɛ pʋam. Gõ'osɩ kãn wↄm kẽnkãma, la kẽkↄ mẽ kãn wↄm tã'ama.
42006045	Nẽr-sõŋↄ sũure n ãn sõŋa botɩ a tↄgra la bõn-sõma, la nẽr-be'ego sũure n ka ãn sõŋa botɩ a tↄgra la bõn-be'ero. Se'ere n soe la, bõn-sɛba n boe nẽrsaala sũurum n yesrɩ a nõorʋm."
42006046	"Bẽm ı̃yã tɩ yãma wi'ira mam tɩ 'Zuudãana, Zuudãana', dee ka ɩta mam n yetɩ ya ɩta se'em na?
42006047	Nẽr-sɛka woo n sẽm mam zẽ'am, dee sɛlsra mam yetↄga, dee sakra ɩta mam n yele se'em na, mam wʋn pa'alɛ ya ẽŋa dãana n ãn se'em:
42006048	A ãn wʋ nẽra n boorɩ tɩ a mẽ a yire, tũ paagɛ tãmpı̃a, ẽebɛ a yire tãmpı̃a la zuo. Tɩ saaga ni, tɩ ko'om pɩrɛ kʋlsɩ zoe wẽ yire la, tɩ a ka lui, ẽn mẽ sõŋa la ı̃yã.
42006049	La nẽr-sɛka n wõnnɩ mam yetↄga, dee ka ɩta mam n yele se'em na, ãn wʋ nẽra n mẽ a yire tẽntõnnↄ zuo, dee ka tũ ẽebɛ. Tɩ saaga ni, tɩ ko'om pɩrɛ kʋlsɩ zoe wa wẽ yire la, tɩ a kↄ'ↄn lui saam saam."
42007001	Azezi tↄgɛ bɛla wuu bↄ nẽrba la ba'asɛ, dee sẽŋɛ la Kapɛrnaʋm.
42007002	Tɩ Rom sʋda-kɛ'ɛma bↄna mı̃ tara a tõntõnna tɩ a nõŋɛ. Tɩ tõntõnna la bẽ'era dee la a ki.
42007003	Tɩ sʋda-kɛ'ɛma la wõm Azezi yelle, tõm Zifdõma kẽma basɛba a zẽ'am tɩ ba sose ẽ yetɩ, a wa'am wa botɩ a tõntõnna la yẽ ı̃mã'asʋm.
42007004	Tɩ ba sẽŋɛ Azezi zẽ'am ka tı̃i belem ẽ yetɩ: "Bʋraa la de la nẽr-sõŋↄ.
42007005	A nõŋɛ tõma buuri mɛ, la ẽŋa n mẽ wẽndeego bↄ tõma. Bɛla ı̃yã, mõrgɛ sõŋɛ ẽ."
42007006	Tɩ Azezi dↄla ba wɛ'ɛsa ka lɛm yire la, tɩ sʋda-kɛ'ɛma la le tõm a sɩrdõma tɩ ba yele ẽ yetɩ: "Zuudãana, da nãmsɛ fʋ mẽŋa. Mam ka narɩ tɩ fʋ wa'am mam yire,
42007007	bɛla ı̃yã tɩ mam tẽ'esɛ yetɩ mam mẽŋa ka narɩ tɩ m wa'am fõn zẽ'am. Wen tↄgɛ yetↄga mã'a, tɩ m tõntõnna la wʋn yẽ ı̃mã'asʋm.
42007008	Se'ere n soe la, nẽrba n soe mam, la mam mẽ soe la sʋdaasɩ basɛba. Mam sãn yele sʋda-sɛka yetɩ: 'Sẽŋɛ', a we'esɩ mɛ. La mam sãn yele ayẽma yetɩ: 'Wa'am', a sẽm mɛ. Mam sãn yele m tõntõnna yetɩ: 'Ẽŋɛ wãna', a ɩtɩ mɛ."
42007009	Azezi n wõm bɛla la, la daan di'ige ẽ mɛ, tɩ a wẽrgɛ yele nẽr-sɛba n dolɩ ẽ na yetɩ: "Mam yetɩ yãma mɛ tɩ mam nãn ka yẽ nẽra n bↄ mam sɩra wʋ bʋra-ẽna wã, baa Ɩsrayɛlɩ buuri la pʋam mam ka yẽ."
42007010	Tɩ sʋda-kɛ'ɛma la n tõm sɛba la lebe a yire ka yẽ tɩ tõntõnna la tarɩ ı̃mã'asʋm.
42007011	Bɛla poorʋm, Azezi we'esɩ la tẽŋa ayɩla yʋ'ʋrɛ n de Nayin, tɩ a karẽnbiisi, la nẽrba zozo'e dↄla ẽ.
42007012	La Azezi paagɛ tẽŋa la nõorʋm, tʋ'ʋsɛ la nẽrba n zɛɛrɩ budibla n ki wɛ'ɛsa tɩ ba ka laagɛ. Budibla la ma de la pↄkõorɛ. La a bia de la ẽŋa mã'a. Tɩ tẽŋa la nẽrba zozo'e daan kↄlgɛ ẽ dↄla wɛ'ɛsa.
42007013	La Zuudãana Azezi n yẽ pↄkõorɛ la, tɩ a ninbãalga yõkɛ ẽ, tɩ a yele ẽ yetɩ: "Da kɛlla."
42007014	A yele bɛla dee sẽŋɛ paagɛ kalʋm na sãŋandɛ la, tɩ nẽr-sɛba n zɛɛrɩ kũm na ze'ele, tɩ a yele kũm na yetɩ: "Budib-polle, mam yetɩ fʋ tɩ fʋ isge."
42007015	Tɩ sɛka n ki la vo'oge isge zı̃'ire, yãŋa tↄgra. Tɩ Azezi yele a ma la yetɩ: "Fʋ bia n bɛla."
42007016	Tɩ dabeem kẽ ba wuu, tɩ ba pẽgra Nawẽnnɛ yetɩ: "Nawẽnnɛ nõtↄ'ↄs-kãtɛ n wa'am tõma zẽ'am." Dee le yetɩ: "Nawẽnnɛ n wa'am tɩ a sõŋɛ a nẽrba."
42007017	Tɩ yetↄga la saagɛ Zude so'olʋm, la tẽn-sɛba n lɛm na wuu, tɩ ba wõm Azezi n ẽŋɛ se'em.
42007018	Tɩ Azã karẽnbiisi tↄgɛ bõn-bãma wuu pa'alɛ ẽ. Tɩ Azã wi a karẽnbiisi bayi
42007019	tõm ba Zuudãana Azezi zẽ'am, tɩ ba ka soke ẽ yetɩ: "Fõn de la sɛka tɩ Nawẽnnɛ yetɩ a wʋn wa'am na bɩɩ, tɩ gu'ura nẽra ayẽma?"
42007020	Tɩ karẽnbiisi la sẽŋɛ ka paagɛ Azezi zẽ'am yele ẽ yetɩ: "Azã sɛka n mise nẽrba ko'om pʋam na n tõm tõma yetɩ, tɩ soke fʋ bɩsɛ, fõn de sɛka tɩ Nawẽnnɛ yʋʋn yetɩ a wʋn wa'am na bɩɩ, tɩ gu'ura nẽra ayẽma?"
42007021	Wakat-ẽŋa Azezi daan botɩ bã'adõma zozo'e tɩ bã'asɩ to'oto'ore tarɩ ba, la sɛba tɩ kʋlkã'arsɩ dolɩ ba n yẽ ı̃mã'asʋm, dee botɩ fↄↄsɩ zozo'e nini yẽta.
42007022	Tɩ Azezi lerge sɛba tɩ Azã tõm na yetɩ: "Sẽŋɛ-ya ka yele Azã yãma n yẽ bõn-sɛba, dee wõm se'em na wuu: Fↄↄsɩ nini yẽtɩ mɛ, tɩ kↄↄrnↄ sẽnna, tɩ kõnkↄma yẽ ı̃mã'asʋm le ãna sõŋa, tɩ wansɩ wõnna, tɩ kũm vↄ'ↄra, tɩ nasdõma wõnna Nawẽnnɛ kõ-yẽlga.
42007023	La nẽr-sɛka n ka lebrɩ poorʋm mam ı̃yã tarɩ zu-yẽlga."
42007024	Sɛba tɩ Azã tõm na lebe kule mɛ. Tɩ Azezi yãŋa tↄgɛ nẽrba la Azã yelle yetɩ: "Yãma daan sẽŋɛ mõom tɩ ya ka bɩsɛ la bẽm? Yãma sẽŋɛ ka bɩsɛ la mõogↄ tɩ kʋsebgo mı̃ini bɩɩ? Ayɛɩ.
42007025	La bẽm tɩ yãma sẽŋɛ ka bɩsɛ? Yãma sẽŋɛ ka bɩsɛ la nẽra n yɛ fu-sõma bɩɩ? Ayɛɩ. Nẽr-sɛba n yɛɛrɩ fu-sõma dee tarɩ bõn-sõma la, kẽ'erɩ la na'adõma yiɛ pʋam.
42007026	La yãma sẽŋɛ ka bɩsɛ la bẽm? Ya sẽŋɛ ka bɩsɛ la Nawẽnnɛ nõtↄ'ↄsa bɩɩ? Ẽe. La mam yetɩ ya tɩ a de la nẽra n gãnnɩ Nawẽnnɛ nõtↄ'ↄsa.
42007027	La de la ẽŋa yelle tɩ la gʋlsɛ Nawẽnnɛ gõŋↄ pʋam tɩ Nawẽnnɛ yetɩ: 'Mam tõntõnna n wãna tɩ mam tõm tɩ a dẽŋɛ fʋ nẽŋa malgɛ sore bↄ fↄ.'
42007028	Mam yetɩ ya tɩ nẽrsaalba tɩ ba dↄgɛ la wuu pʋam, nẽra ka boe n gãnnɩ Azã, la nẽr-sɛka n de pɩka Nawẽnnɛ so'olʋm na pʋam gãnnɩ Azã mɛ.
42007029	La nẽrba la wuu, baa la lampo-tↄ'ↄsrɩba la n wõm Azã yetↄga la, ba basɛ tɩ Azã mise ba ko'om pʋam mɛ. Bɛla pa'alɩ mɛ tɩ ba sakɛ mɛ tɩ Nawẽnnɛ n tarɩ sɩra.
42007030	La Farisi dõma, la Nawẽnnɛ lↄↄ karẽnsãandõma n zagsɛ tɩ Azã ka mise ba ko'om pʋam na, ba zagsɛ la bõn-sɛba tɩ Nawẽnnɛ yetɩ a ẽŋɛ bↄ ba la."
42007031	Tɩ Azezi le yetɩ: "Bẽm tɩ mam wʋn dɩkɛ makɛ la zamãan-ẽna wã nẽrba n ɩtɩ se'em na. Ba ɩrgↄ wõn na bẽm?
42007032	Ba ãn wʋ kↄma n zı̃ da'am wi'ira taaba yetɩ: 'Tõma peebe wɩɩsɩ mɛ, tɩ yãma zagsɛ ka wa. Tɩ tõma yõom kʋʋrɛ yõoma, tɩ yãma ka kɛlla.'
42007033	Se'ere n soe la, Azã n misri nẽrba ko'om pʋam na wa'am mɛ wa lʋta nõorɛ, dee ka yũura dãam, tɩ ba yetɩ kʋlkã'arga n dolɩ ẽ.
42007034	Tɩ Nẽrsaala Dayʋa la wa'am wa dita dee yũura, tɩ ba yetɩ, a de la dita, la dã-yũura, la lampo-tↄ'ↄsrɩba la tõon-be'ero dõma sɩrɛ.
42007035	Nẽr-sɛba n sakrɩ Nawẽnnɛ yɛm n boorɩ se'em na n mi tɩ a tarɩ yɛm."
42007036	Farisi nẽra ayɩla yʋ'ʋrɛ n de Asimõ n daan wi Azezi tɩ a wa'am ẽŋa yire tɩ ba di. Tɩ Azezi sẽŋɛ yire la ka zı̃'ire bↄna mı̃ tɩ a di.
42007037	La pↄka n boe tẽŋa la pʋam tõnna yalsɩ tõoma. La pↄka la n wõm tɩ Azezi boe Farisi nẽra la yire dita la, tɩ a tarɩ albatrɩ dugla n pɩrɛ la tɩdarɛ kaam yũuŋo n ãn sõŋa wa'am Azezi zẽ'am.
42007038	Yãŋa ze'ele lɛm Azezi nãma bↄba kɛlla. Tɩ a nintãm yɛsra tↄgra Azezi nãma zuo. Tɩ pↄka la suure duuse Azezi nãma la, la a zomto, dee kↄkɛ a nãma la, sõogɛ ba la tɩdarɛ kaam na.
42007039	Tɩ Farisi nẽra la n wi Azezi la yẽ bɛla, tẽ'esɛ yetɩ: "Bʋra-ẽna sãn dɛna Nawẽnnɛ nõtↄ'ↄsa, a wʋn bãŋɛ nɩ pↄg-ẽna n kalʋm ẽ wã n de nẽr-sɛka, a wʋn bãŋɛ nɩ tɩ a tõnnɩ la yalsɩ tõoma."
42007040	Tɩ Azezi yele ẽ yetɩ: "Asimõ, mam tarɩ la sɛla tɩ m yele fo." Tɩ Asimõ lerge ẽ yetɩ: "Karẽnsãama, yele!"
42007041	Tɩ Azezi yele ẽ yetɩ: "Nẽra n daan boe tɩ nẽrba bayi tara a sãnnɛ. Nẽra ayɩla sãnnɛ de la lig-kõba kↄbsnuu. Tɩ ayẽma la mẽ sãnnɛ dɛna lig-kõba pinuu.
42007042	Tɩ ba daan ka tãna wʋn yↄ ẽ a ligri la. Tɩ a basɛ ligri la bↄ ba. Bãma bayi la, ãne n wʋn nõŋɛ ligri la dãana gãnna?"
42007043	Tɩ Asimõ lerge ẽ yetɩ: "Mam tẽ'esɛ tɩ sɛka sãnnɛ n zo'oge la." Tɩ Azezi yele ẽ yetɩ: "Fõn lerge se'em na de la sɩra."
42007044	Dee gelge bɩsɛ pↄka la, yele Asimõ yetɩ: "Fõn yẽ pↄka wã? Mam n kẽ fõn yire la, fõn ka bↄ mam ko'om tɩ mam peege m nãma. La pↄka la peege mam nãma mɛ la a nintãm, dee duuse ba la a zomto.
42007045	Fõn ka kↄkɛ mam tɩ la pa'alɛ tɩ fʋ to'oge mam sõŋa. La mam n kẽ'em na, pↄka la kↄkɛ mam nãma mɛ ka basɛ.
42007046	La fõn ka nã'asɛ mam ẽŋɛ kaam mam zuugo, la a sõogɛ mam nãma mɛ la tɩdarɛ kaam.
42007047	Bɛla ı̃yã tɩ mam yele fʋ yetɩ, Nawẽnnɛ basɛ a tõon-be'ero n zo'oge la taalɛ mɛ. Bɛla n soe tɩ a nõŋrɛ la zo'oge. La nẽr-sɛka tɩ Nawẽnnɛ basɛ a tõon-be'ero taalɛ fẽfẽe la, a nõŋrɛ mẽ de la fẽe."
42007048	Azezi yele bɛla, dee yele pↄka la yetɩ: "Fʋ tõon-be'ero taalɛ ka le bↄna fʋ zuo."
42007049	Tɩ sɛba n daan diti la ẽ na tↄgra la taaba sↄkra yetɩ: "A tẽ'esɛ tɩ ẽŋa de la ãne basɛ nẽrba tõon-be'ero taalɛ?"
42007050	Tɩ Azezi yele pↄka la yetɩ: "Fõn bↄ mam sɩra la ı̃yã n fãagɛ fↄ basɛ. Sẽŋɛ la sũ-mã'asʋm."
42008001	Bɛla poorʋm, Azezi sẽŋɛ la tẽn-kãra, la tẽn-pɩgsɩ pʋam ka mõola Nawẽnnɛ so'olʋm kõ-yẽlga. Tɩ a karẽnbiisi pia la ayi la dↄla ẽ.
42008002	La pↄgsɩ basɛba n mẽ daan dolɩ ẽ. La kʋlkã'arsɩ, la bã'asɩ n daan nãmsrɩ pↄg-bãma, tɩ Azezi botɩ ba yẽ ı̃mã'asʋm. Pↄgsɩ la ayɩla yʋ'ʋrɛ de la Amaari n yese Magdala, ẽŋa tɩ kʋlkã'arsɩ bayopↄɩ daan yese dee basɛ ẽ na.
42008003	La ayẽma yʋ'ʋrɛ de la Azanɩ. Ẽŋa de la Asuza n bɩsrɩ naba A'erↄdɩ yire yelle la pↄga. La ayɩla yʋ'ʋrɛ de la Asuzanɩ. Pↄg-bãna, la pↄgsɩ zozo'e n tarɩ ba mẽŋa lↄgrↄ sõŋra Azezi la a karẽnbiisi la.
42008004	La nẽrba n ze'ele tẽnsɩ to'oto'ore sẽnna Azezi zẽ'am. Nẽrba la n daan lagsɛ zo'oge pãɩ la, tɩ Azezi makɛ makrɛ bↄ ba yetɩ:
42008005	"Kaara n daan yese tɩ a lobge a bõnbuuri. Ẽŋa n boe mı̃ lↄbgra la, tɩ bõnbuuri la basɛba lui sore zuo tɩ nẽrba nẽ ba, dee tɩ niinto mẽ wa'am wa di ba.
42008006	Tɩ basɛba lui tãmpı̃a zuo bule, la mã'asrɛ n ka boe mı̃ na ı̃yã tɩ ba zẽkɛ ki.
42008007	Tɩ bõnbuuri basɛba lui gõ'osɩ zẽ'a, tɩ bãma la gõ'osɩ la wuu lagɩm yese, tɩ gõ'osɩ la fʋrɛ ba.
42008008	Tɩ basɛba lui zẽ'e-sõŋↄ zẽ'a yese, wↄm biɛ zo'oge paagɛ kↄbga kↄbga." Azezi n tↄgɛ bɛla la, dee yetɩ: "Sɛka n wõm yetↄga wã, a selse sõŋa sõŋa."
42008009	Tɩ a karẽnbiisi la soke ẽ makrɛ la võorɛ.
42008010	Tɩ a lerge ba yetɩ: "Nawẽnnɛ botɩ yãma bãŋɛ a so'olʋm yelle n sʋgɛ la mɛ, la sɛba n ka boe tõma pʋam na, mam makrɩ la magsa bↄ'ↄra ba. 'Bɛla tɩ ba wʋn bɩsra, dee ka yẽta, ba wʋn wõnna, dee ka bãŋra ba võorɛ.'
42008011	Makrɛ la võorɛ n wãna: Bõnbuuri la de la Nawẽnnɛ yetↄga.
42008012	Sore la zuo tɩ bõnbuuri sɛba lui la, ãn wʋ nẽr-sɛba n wõm yetↄga la, tɩ Asũtãana wa'am wa yese yetↄga la ba sũure pʋam, botɩ ba kãn sakɛ yẽ fãarɛ.
42008013	La tãmpı̃a la zuo tɩ bõnbuuri sɛba lui la, ãn wʋ nẽr-sɛba n wõm yetↄga la, dee sakɛ la sũ-yẽlga, la yetↄga la ka kẽ ba sũure pʋam sõŋa. Ba sakɛ la wakatɛ fẽe, tɩ yelle sãn paagɛ ba, tɩ ba basɛ.
42008014	La gõ'osɩ la zẽ'a tɩ bõnbuuri sɛba lui la, ãn wʋ nẽr-sɛba n wõm Nawẽnnɛ yetↄga, tɩ ba yɛm yↄↄra la ba vↄm yelle, tɩ bõntarsõm la dũnia yẽlʋm yɛmleego botɩ ba ka tãna wʋn bɩ Nawẽnnɛ sore la pʋam.
42008015	La zẽ'e-sõŋↄ la tɩ bõnbuuri sɛba lui la, ãn wʋ nẽr-sɛba n wõm yetↄga la, dee sakra dɩkra yetↄga la ɩta ba sũure pʋam sõŋa sõŋa, mõrgɛ zɛ kãŋkãŋɛ Nawẽnnɛ sore la pʋam wʋ bõnbuuri la n wↄm biɛ se'em na."
42008016	Azezi le yetɩ: "Nẽra ka yõ'orɩ fɩtla dɩkɛ lↄkↄ vuge ẽ, bɩɩ dɩkɛ ẽ sʋgɛ gↄrgↄ tilum. A wʋn dɩkɛ ẽ zoole la sɛla zuo, tɩ a nẽegɛ peelem tɩ sɛba n kẽ'erɩ la yẽta.
42008017	Bõn-sɛka woo n lile la wʋn lilge mɛ, la bõn-sɛka woo n sʋgɛ wʋn wa puke mɛ tɩ nẽrba bãŋɛ.
42008018	Mõrgɛ-ya bãŋɛ yãma n selsrɩ se'em na võorɛ. Se'ere n soe la, nẽr-sɛka n tarɩ sɛla, ba wʋn bↄ ẽ pa'asɛ, la nẽr-sɛka n ka tarɩ sɛla, bõn-sɛba fẽe tɩ a tẽ'esɛ tɩ a tara la, ba wʋn to'oge ba."
42008019	Azezi ma, la a yɩbsɩ n daan wa'am tɩ ba yẽ ẽ. La nẽrba zo'oge mɛ tɩ ba ka tã'agɛ paagɛ a zẽ'am.
42008020	Tɩ ba yele Azezi yetɩ: "Fʋ ma, la fʋ yɩbsɩ n boe yẽŋa bↄↄra tɩ ba yẽ fↄ."
42008021	Tɩ a lerge ba yetɩ: "Nẽr-sɛba wuu n wõnnɩ Nawẽnnɛ yetↄga, dee sakɛ ɩta lan yele se'em na, n de mam ma, la mam yɩbsɩ."
42008022	Daarɛ ayɩla tɩ Azezi la a karẽnbiisi kẽ õorŋↄ, tɩ a yele ba yetɩ: "Basɛ-ya tɩ dooge ya mõgrɛ la ke bↄba doone." Tɩ ba mõnna õorŋↄ la wɛ'ɛsa.
42008023	La ban mõnnɩ wɛ'ɛsa la, tɩ gẽem yõkɛ Azezi, tɩ a gı̃se. Tɩ kʋseb-kãtɛ isge ko'om na zuo vugra, tɩ ko'om kẽ'era õorŋↄ la pʋam, tɩ la lebge pakrɛ bↄ ba.
42008024	Tɩ ba paagɛ nẽegɛ Azezi, yele ẽ yetɩ: "Karẽnsãama, karẽnsãama, tõma yetɩ tɩ ki mɛ." Tɩ a isge tãsɛ kʋsebgo, la ko-mı̃'isi tɩ ba ãna sı̃m. Tɩ kʋsebgo la ko-mı̃'isi la yõkɛ, tɩ la ãna sı̃m.
42008025	Tɩ a soke a karẽnbiisi la yetɩ: "Bẽm tɩ ya ka bↄ mam sɩra?" Tɩ dabeem kẽ ba. Tɩ ba palẽŋa ẽkɛ, tɩ ba sↄkra taaba yetɩ: "Ãne n de ẽna tã'agɛ tãsra kʋsebgo la ko'om, tɩ ba sakra a nõorɛ?"
42008026	La ba paagɛ la Geraza dõma tẽŋa. Mõgrɛ la boe la tẽn-ẽŋa la Galile tẽŋasʋka.
42008027	Tɩ Azezi ze'ele õorŋↄ pʋam sige. Tɩ tẽŋa la bʋraa ayɩla tɩ kʋlkã'arsɩ dolɩ ẽ sẽnna tʋ'ʋsra ẽ. A ka yɛɛrɩ fuugo, halɩ tɩ la yuuge, la a ka kẽ'erɩ yire, a boe la zẽ'e-sɛba tɩ yↄↄrↄ boe mı̃ na.
42008028	Nõor-faa tɩ kʋlkã'arga la ẽn girge ẽ. Tɩ ba gu'ura ẽ, dee ba a nãma, la a nu'usi wuu la bãnsɩ. Tɩ a kↄ'ↄra bãnsɩ la. La kʋlkã'arga la ẽn tarɩ ẽ sẽŋɛ la mõom. La bʋraaga la n yẽ Azezi la, a kaasɛ mɛ ka dũma tẽŋa a nẽŋam, tı̃i tↄgra yetɩ: "Azezi, Nawẽnnɛ n gãnnɩ wuu Dayʋa, bẽm boe mam la fõn tẽŋasʋka? M sosrɩ fʋ mɛ tɩ fʋ da nãmsɛ mam." Azezi dẽŋɛ yele kʋlkã'arga la mɛ tɩ a yese dee basɛ bʋraa la, bɛla n soe tɩ kʋlkã'arga la yele bɛla.
42008030	Tɩ Azezi soke ẽ yetɩ: "Fõn yʋ'ʋrɛ?" Tɩ a lerge yetɩ: "Mam yʋ'ʋrɛ de la Atʋsa." Se'ere n soe tɩ a yele bɛla la, kʋlkã'arsɩ la n dolɩ ẽ na zo'oge mɛ.
42008031	Tɩ kʋlkã'arsɩ la sose Azezi yetɩ, a da botɩ ba sẽŋɛ bug-tẽŋa bog-ko'ogo la pʋam.
42008032	La kurkurdõma n daan zo'oge bↄna tãŋa zuo ↄbra yↄnnↄ. Tɩ kʋlkã'arsɩ la belem Azezi yetɩ, a bↄ ba nõorɛ tɩ ba kẽ kurkurdõma la. Tɩ Azezi sakɛ ban yele se'em na.
42008033	Tɩ kʋlkã'arsɩ la basɛ bʋraa la, dee sẽŋɛ ka kẽ kurkurdõma la. Tɩ ba wuu zoe sige ka lui mõgrɛ pʋam ki.
42008034	La sɛba n gu'uri kurkurdõma la n yẽ bõn-sɛka n ẽŋɛ la, ba zoe sẽŋɛ la tẽŋa pʋam, la kẽnkɛrsɩ wuu ka yele sɛla n ẽŋɛ la.
42008035	Tɩ nẽrba sẽŋɛ tɩ ba ka bɩsɛ lan ẽŋɛ se'em na. La ban paagɛ Azezi zẽ'am na, ba yẽ bʋraa la tɩ kʋlkã'arsɩ la yese dee basɛ ẽ na, tɩ a yɛ la futo zẽa Azezi nẽŋam, dee tarɩ yɛm sõŋa sõŋa. Tɩ dabeem kẽ ba.
42008036	Tɩ sɛba n yẽ bõn-sɛka n ẽŋɛ la, yele ba lan ẽŋɛ se'em tɩ kʋlkã'arsɩ la yese dee basɛ bʋraa la.
42008037	Tɩ Geraza tẽŋa nẽrba la wuu belem Azezi yetɩ, a fõrgɛ dee basɛ ba tẽŋa, se'ere n soe la, dabeem n ba kẽ ba. Tɩ Azezi kẽ'era õorŋↄ la tɩ a fõrgɛ.
42008038	Tɩ bʋraa la tɩ kʋlkã'arsɩ la yese dee basɛ ẽ na, sose Azezi tɩ a basɛ tɩ a doose ẽ. Tɩ Azezi zagsɛ, dee yele ẽ yetɩ:
42008039	"Lebe kule ya yire, ka pa'alɛ bõn-sɛba wuu tɩ Nawẽnnɛ ẽŋɛ bↄ fʋ la." Tɩ a doose tẽŋa la wuu pʋam, mõola pa'ala Azezi n ẽŋɛ bõn-sɛba wuu bↄ ẽ na.
42008040	Azezi daan lebe dooge la mõgrɛ la ke bↄba. La nẽr-kʋʋŋↄ n põn lagsɛ bilam zɛ gu'ura ẽ. Azezi n daan paagɛ mı̃ na, ba to'oge ẽ mɛ sõŋa sõŋa.
42008041	La bʋraa ayɩla n boe mı̃ tɩ a yʋ'ʋrɛ dɛna Azayirusi, a de la Zifdõma wẽndeego nẽŋadãana, wa'am wa ka dũma tẽŋa Azezi nẽŋam sose ẽ yetɩ: "Wa'am mam yire,
42008042	tɩ mam pↄyʋa n tarɩ yʋʋma pia la ayi n dee la a ki." Bʋraa la bia de la ẽŋa ayɩla mã'a. Tɩ Azezi dↄla ẽ wɛ'ɛsa, tɩ nẽr-kʋʋŋↄ la mikra ẽ.
42008043	La pↄka n daan boe mı̃ luta sɩkẽŋa yʋʋma pia la ayi tɩ la ka gↄ'ↄra. Tɩ a daan dɩkɛ ẽn tarɩ sɛla la wuu sã'am tɩbdõma zẽ'am, la baa ayɩla ka yãŋɛ botɩ a yẽ ı̃mã'asʋm.
42008044	Tɩ a paagɛ Azezi poorʋm, kalʋm Azezi fuugo nõorɛ. La bilam mẽŋa tɩ a zɩɩm na ze'ele ka le yɛsra.
42008045	Tɩ Azezi soke yetɩ: "Ãne n kalʋm mam?" Tɩ nẽra woo sɩ'ɩsɛ. Tɩ Apɩyɛɛrɩ yetɩ: "Zuudãana, nẽrba wã wuu n lagɩm gilge fõn mikra se'em wã tɩ fõn sↄkra?"
42008046	Tɩ Azezi yetɩ: "Nẽra n kalʋm mam, se'ere n soe la, mam bãŋɛ mɛ tɩ pãŋa n yese mam zẽ'am."
42008047	La pↄka la n bãŋɛ tɩ a kãn yãŋɛ sʋgɛ la Azezi la, tɩ a gõgra wa'am wa ka dũma tẽŋa Azezi nẽŋam, yele ẽ nẽrba la wuu nẽŋam se'ere n soe tɩ ẽŋa kalʋm ẽ, la ẽŋa n yẽ ı̃mã'asʋm bilam mẽŋa se'em.
42008048	Tɩ Azezi yele pↄka la yetɩ: "M bia, fõn bↄ mam sɩra la ı̃yã n botɩ fʋ yẽ ı̃mã'asʋm. Sẽŋɛ la sũ-mã'asʋm."
42008049	La Azezi n nãn boe mı̃ tↄgra la, tɩ nẽra ze'ele Zifdõma wẽndeego nẽŋadãana la yire wa'am wa yele ẽ yetɩ: "Fʋ pↄyʋa la ki mɛ, da le nãmsɛ karẽnsãama la."
42008050	La Azezi n wõm bɛla la, tɩ a yele Azayirusi yetɩ: "Da zoe dabeem, wen bↄ mam sɩra, tɩ fʋ pↄyʋa la wʋn yẽ ı̃mã'asʋm."
42008051	Tɩ Azezi sẽŋɛ ka paagɛ a yire, la a ka botɩ nẽra nẽra doose ẽ kẽ, sãn dagna Apɩyɛɛrɩ, la Azakɩ, la Azã, la bia la sↄ, la a ma mã'a.
42008052	La nẽrba la wuu daan kellɩ mɛ fabla bia la ı̃yã. Tɩ Azezi yele ba yetɩ: "Da kaasra-ya, bia la ka ki, a gı̃sri mɛ."
42008053	Tɩ ba la'ara Azezi, ban mi tɩ bia la ki mɛ na ı̃yã.
42008054	Tɩ Azezi gʋrɛ bia la nu'ugo, tı̃i tↄgɛ ẽ yetɩ: "Bia, isge."
42008055	Tɩ bia la vↄm leme, tɩ a isge bilam mẽŋa. Tɩ Azezi yele ba yetɩ: "Bↄ-ya bia la dia tɩ a di."
42008056	Tɩ la daan di'ige bia la sↄ, la a ma. Tɩ Azezi kã'an ba yetɩ, ba da yele nẽra nẽra sɛla n ẽŋɛ la.
42009001	Azezi daan wi a karẽnbiisi pia la ayi la lagsɛ mɛ, bↄ ba pãŋa, la nõorɛ tɩ ba dige kʋlkã'arsɩ dee botɩ bã'adõma yẽ ı̃mã'asʋm.
42009002	Dee tõm ba yetɩ ba mõolɛ Nawẽnnɛ so'olʋm yelle, dee botɩ bã'adõma yẽ ı̃mã'asʋm.
42009003	La a yele ba yetɩ: "Da dɩkɛ-ya sɛla sɛla sẽŋɛ. Da dɩkɛ-ya dasaarɛ, bɩɩ tãmpↄkↄ, bɩɩ dia, bɩɩ ligri. Da dɩkɛ ya futo bayi bayi.
42009004	La yi-sɛka tɩ ya paagɛ tɩ ba to'oge ya, bↄna-ya yi-ẽŋa pʋam ka paagɛ daar-sɛka tɩ ya wʋn fõrgɛ tẽŋa la.
42009005	La zẽ'e-sɛka tɩ nẽrba ka to'oge ya, yese-ya tẽn-ẽŋa pʋam, dee pɩɩsɛ ya nãma tẽntõnnↄ basɛ. Ya sãn ẽŋɛ bɛla, la wʋn pa'alɛ ba tɩ ba ka ẽŋɛ sõŋa."
42009006	Azezi n yele bɛla la, karẽnbiisi la yese mɛ sẽŋɛ tẽn-pɩgsɩ wuu pʋam ka mõola Nawẽnnɛ kõ-yẽlga, dee botɩ bã'adõma yẽta ı̃mã'asʋm.
42009007	Galile Naba A'erↄdɩ n daan wõm bõn-sɛba wuu n ɩtɩ la, a palẽŋa n ẽkɛ, se'ere n soe la, nẽrba basɛba n daan yele ẽ tɩ Azezi de la Azã sɛka n daan misri nẽrba ko'om pʋam na n vo'oge.
42009008	Tɩ nẽrba basɛba yetɩ, Nawẽnnɛ nõtↄ'ↄsa A'eli n le wa'am dũnia zuo, tɩ nẽrba basɛba yetɩ, kʋrʋm kʋrʋm Nawẽnnɛ nõtↄ'ↄsa ayẽma n vo'oge.
42009009	Tɩ A'erↄdɩ yetɩ: "Mam daan botɩ ba wike Azã zuugo mɛ, dee tɩ ãne n de ẽna wã tɩ mam wõm a yelle wãna wã?" La a daan boorɩ tɩ a yẽ Azezi mɛ.
42009010	Azezi karẽnbiisi pia la ayi la tɩ a daan tõm na, lebe mɛ ka tↄgɛ pa'alɛ ẽ bãma n ẽŋɛ se'em na wuu. Tɩ Azezi botɩ ba doose la ẽ yese kẽnkɛrŋa ka lɛm tẽŋa yʋ'ʋrɛ n de Betisayida.
42009011	Tɩ nẽr-kʋʋŋↄ la bãŋɛ ẽn sẽŋɛ zẽ'am na, babsɛ ẽ. Tɩ a to'oge ba, tↄgɛ Nawẽnnɛ so'olʋm yelle bↄ ba, dee botɩ bã'adõma yẽ ı̃mã'asʋm.
42009012	La wẽnnɛ n daan boe mı̃ tɩ a kẽ, tɩ karẽnbiisi pia la ayi la wa'am a zẽ'am wa yele ẽ yetɩ: "Botɩ nẽrba la sẽŋɛ tẽn-pɩgsɩ, la yiɛ n lɛm na ka ɛ dia, la gã'a-zẽ'a, se'ere n soe la, tɩn boe zẽ'e-sɛka wã de la mõom."
42009013	Tɩ Azezi yele ba yetɩ: "Yãma mẽŋa bↄ ba dia tɩ ba di." Tɩ ba lerge yetɩ: "Tõma tarɩ la borborɩ banuu, la zũma bayi mã'a, sãn dagna tɩ tɩ sẽŋɛ ka da dia wa'am wa bↄ nẽr-bãna wuu."
42009014	La bʋraasɩ n daan boe mı̃ de wʋ tʋsanuu. Tɩ Azezi yele karẽnbiisi la yetɩ: "Basɛ-ya tɩ nẽrba la welse zı̃'ire pinu-nu."
42009015	Tɩ karẽnbiisi la botɩ nẽrba la wuu zı̃'ire bɛla.
42009016	Tɩ Azezi dɩkɛ borborɩ banuu, la zũma bayi la gorge bɩsɛ saazuum pʋ'ʋsɛ Nawẽnnɛ dia la ı̃yã, dee fiise borborɩ la zũma la bↄ a karẽnbiisi la tɩ ba to'oge pʋɩ nẽrba la.
42009017	Tɩ ba wuu di tɩgɛ, dee tɩ karẽnbiisi la vaagɛ bõn-gito n deege pɩrɛ pɩtↄ pia la ayi.
42009018	Daarɛ ayɩla Azezi daan boe la kẽnkɛrŋa pʋ'ʋsra Nawẽnnɛ, tɩ a karẽnbiisi la bↄna a zẽ'am, tɩ a soke ba yetɩ: "Nẽrba yetɩ mam de la ãne?"
42009019	Tɩ ba lerge yetɩ: "Nẽrba basɛba yetɩ fõn de la Azã sɛka n daan misri nẽrba ko'om pʋam na, tɩ nẽrba basɛba yetɩ, fõn de la Nawẽnnɛ nõtↄ'ↄsa A'eli, tɩ basɛba yetɩ, fõn de la kʋrʋm kʋrʋm Nawẽnnɛ nõtↄ'ↄsa ayẽma n vo'oge."
42009020	Tɩ a soke ba yetɩ: "Dee yãma yetɩ mam de la ãne?" Tɩ Apɩyɛɛrɩ lerge yetɩ: "Fõn de la Krisi tɩ Nawẽnnɛ tõm na."
42009021	Tɩ Azezi kã'an ba yetɩ, ba da yele nẽra nẽra,
42009022	dee yetɩ: "Dẽnɩ tɩ mam n de Nẽrsaala Dayʋa la nãmsɛ zozo'e. Tẽŋa wã kẽma, la kãabgↄ kẽma nẽŋadõma, la lↄↄ karẽnsãandõma nifo wʋn kẽ mam mɛ, tɩ ba kʋ mam, la dabsa atã daarɛ mam wʋn vo'oge mɛ."
42009023	Azezi yele bɛla dee yele nẽrba la wuu yetɩ: "Nẽra sãn bↄↄra tɩ a doose mam, dẽnɩ tɩ a basɛ a mẽŋa n boorɩ se'em, dee sakɛ nãmsgↄ daarɛ woo wʋ nẽra n buke a kũm dↄ-puurŋa dↄla mam.
42009024	Nẽr-sɛka woo n boorɩ tɩ a gu a vↄm, a wʋn koŋe ẽ, la nẽr-sɛka n sakɛ tɩ a koŋe a vↄm mam ı̃yã, a wʋn yẽ vↄm.
42009025	Nẽra sãn yẽ dũnia sɛla woo dee koŋe vↄm Nawẽnnɛ zẽ'am, a yõorↄ de la bẽm?
42009026	Nẽr-sɛka n zoe yãnnɛ mam ı̃yã, la mam yetↄga la ı̃yã, mam n de Nẽrsaala Dayʋa la mẽ wʋn zoe yãnnɛ la ẽ wakat-sɛka tɩ mam wʋn leme wa'am la m na'am pãŋa, la Nawẽnnɛ, la a malɛkadõma na'am pãŋa la.
42009027	Mam yetɩ ya la sɩra sɩra, tɩ yãma nẽr-sɛba n boe kalam wã basɛba kãn ki, sãn dagna tɩ ba wa yẽ la Nawẽnnɛ so'olʋm."
42009028	Yetↄg-bãma poorʋm, la daan ẽŋɛ wʋ dabsa anii, tɩ Azezi botɩ Apɩyɛɛrɩ, la Azakɩ, la Azã doose ẽ zom tãŋa zuo tɩ a ka pʋ'ʋsɛ Nawẽnnɛ.
42009029	La ẽn boe mı̃ pʋ'ʋsra la, tɩ a nẽŋa teege, tɩ a futo pelge yẽgra.
42009030	Tɩ bʋraasɩ bayi darɛ zɛ tↄgra la ẽ. Ba de la Amoyisi, la A'eli
42009031	n puke ba mẽŋa nẽegɛ la Nawẽnnɛ na'am peelem tↄgra la Azezi, ẽŋa n wʋn ki Zerizalɛm se'em tɩ bõn-sɛka tɩ a wa'am tɩ a ẽŋɛ la, ẽŋɛ ba'asɛ yelle.
42009032	La gẽem n daan tarɩ Apɩyɛɛrɩ la a taaba la tɩ ba gı̃se, yãŋa nẽegɛ yẽ Azezi n yẽgrɩ, tɩ nẽrba bayi la zɛ a zẽ'am.
42009033	Tɩ nẽrba bayi la daan bↄna mı̃ tɩ ba fõrgɛ, tɩ Apɩyɛɛrɩ yele Azezi yetɩ: "M Zuudãana, tõma n boe kalam wã, la ãn sõŋa mɛ. Basɛ tɩ tɩ tı̃ põnsɩ batã, ayɩla bↄ fõn, ayɩla bↄ Amoyisi, la ayɩla bↄ A'eli." A daan wen tↄgɛ mɛ, a ka mi ẽn tↄgrɩ se'em na.
42009034	La ẽn daan boe mı̃ tↄgra bɛla la, tɩ sawatɛ wa'am wa lile ba la a mã'asʋm. La sawatɛ la n lile ba la, dabeem n yõkɛ karẽnbiisi la.
42009035	Tɩ kõa ze'ele sawatɛ la pʋam yetɩ: "Ẽna de la mam Dayʋa tɩ mam looge. Selse-ya ẽ."
42009036	La kõa la n tↄgɛ la, ba yẽ la Azezi mã'a n ze. Tɩ ba daan sı̃na wakat-ẽŋa ka yele nẽra nẽra bãma n yẽ sɛla la.
42009037	Tɩ beere daan wiige, tɩ Azezi la a karẽnbiisi la ze'ele tãŋa la zuo sige, tɩ nẽr-kʋʋŋↄ daan tʋ'ʋsɛ ẽ.
42009038	La bʋraa ayɩla n daan boe nẽr-kʋʋŋↄ la pʋam tı̃i tↄgɛ yetɩ: "Karẽnsãama, mam belnɩ fʋ mɛ, bɩsɛ m bia wã. A de la mam bi-yẽŋa, la kʋlkã'arga n dolɩ ẽ.
42009039	Kʋlkã'arga la sãn ẽn girge ẽ, a botɩ a kaasra mɛ, dee luta kinki'ire, tɩ nõtõorʋm yɛsra a nõorʋm. Kʋlkã'arga la ẽn nãmsɛ ẽ zo'oge mɛ, pↄglʋm ẽ dee basɛ ẽ.
42009040	Bɛla tɩ mam belem fʋ karẽnbiisi yetɩ, ba dige ẽ tɩ a yese, tɩ ba ka yãŋɛ."
42009041	Tɩ Azezi yetɩ: "Zamãan-ẽna nẽrba, ya ka bↄ'ↄrɩ mam sɩra, la ya ka ɩtɩ sõŋa. Mam wʋn mã'agɛ m mẽŋa la yãma yuuge paagɛ la wakat-kãna?" A yele bɛla dee yele bʋraa la yetɩ: "Tarɩ bia la wa'am."
42009042	La bia la n paarɩ Azezi zẽ'am na, tɩ kʋlkã'arga la lʋbɛ ẽ tɩ a gõgra. Tɩ Azezi tãsɛ kʋlkã'arga la tɩ a basɛ bia la. Tɩ kʋlkã'arga la basɛ bia la, tɩ a yẽ ı̃mã'asʋm, tɩ Azezi dɩkɛ ẽ lebse a sↄ.
42009043	La nẽrba la wuu n yẽ Nawẽnnɛ pãn-kãtɛ la, la di'ige ba mɛ. Nẽrba la wuu daan ken ze la yɛrɩ la bõn-sɛba wuu tɩ Azezi ẽŋɛ la. Tɩ Azezi yele a karẽnbiisi la yetɩ:
42009044	"Selse-ya yetↄg-ẽna tɩ mam yetɩ m tↄgɛ wã sõŋa: Ba wʋn yõkɛ Nẽrsaala Dayʋa la sẽŋɛ ka ẽŋɛ la nẽrsaalba nu'usum."
42009045	La ba daan ka bãŋɛ a yetↄga la võorɛ. Yetↄga la daan sʋgɛ mɛ tɩ ba ka tã'agɛ bãŋɛ a võorɛ, dee zↄta dabeem ka soke ẽ.
42009046	Azezi karẽnbiisi la daan wẽ'erɩ la nõke'ene la taaba, bↄↄra tɩ ba bãŋɛ bãma pʋam nẽr-sɛka n wʋn dɛna nẽr-kãtɛ gãnna.
42009047	Tɩ Azezi bãŋɛ ban tẽ'esrɩ se'em na, yõkɛ bia ze'ele lɛm a mẽŋa,
42009048	dee yetɩ: "Nẽr-sɛka woo n to'oge bi-pɩka n ãn wʋ ẽna mam yʋ'ʋrɛ ı̃yã, a to'oge la mam, la sɛka n mẽ to'oge mam, a to'oge la sɛka n tõm mam na. Nẽr-sɛka n de pɩka ya zẽ'am na, ẽŋa n de nẽr-kãtɛ."
42009049	Tɩ Azã yele Azezi yetɩ: "Zuudãana, tõma yẽ la bʋraa n digri kʋlkã'arsɩ la fõn yʋ'ʋrɛ tɩ ba yɛsra, la ẽŋa n ka po dɛna tõma nẽra la ı̃yã, tɩ tõma gu ẽ yetɩ a basɛ."
42009050	Tɩ Azezi lerge ba yetɩ: "Da gu-ya ẽ, nẽr-sɛka n ka sisri yãma, a de la ya nẽra."
42009051	Dabs-sɛba tɩ Azezi daan wʋn zẽkɛ sẽŋɛ Nawẽnnɛ yire la n daan lɛm, tɩ a kↄ'ↄn yetɩ, dẽnɩ tɩ ẽŋa sẽŋɛ Zerizalɛm.
42009052	A daan tõm na nẽrba yetɩ ba dẽŋɛ nẽŋam. Tɩ nẽrba la daan dẽŋɛ sẽŋɛ ka kẽ Samaari tẽn-pɩka pʋam tɩ ba mãasna sɛla woo dee gu'ura ẽ.
42009053	Tɩ tẽŋa la nẽrba zagsɛ tɩ bãma kãn to'oge ẽ, ẽn we'esɩ Zerizalɛm na ı̃yã.
42009054	La a karẽnbiisi Azakɩ la Azã n bãŋɛ bɛla la, tɩ ba soke Azezi yetɩ: "Zuudãana, fõn boorɩ tɩ tɩ wi bugum tɩ ba ze'ele saazuum wa di ba mɛ bɩɩ?"
42009055	Tɩ Azezi wẽrgɛ, gi ba ((yetɩ: "Yãma ka mi sɩ-sɛka n tarɩ ya la.
42009056	Nẽrsaala Dayʋa la ka wa'am tɩ a sã'am nẽrba vↄm, a wa'am tɩ a fãagɛ ba mɛ.")) Tɩ ba wɛ'ɛsa tẽŋa ayẽma.
42009057	Ban boe sore wɛ'ɛsa la, tɩ bʋraaga yele Azezi yetɩ: "Mam wʋn dↄla fↄ sẽnna zẽ'e-sɛba wuu tɩ fʋ wʋn sẽnna."
42009058	Tɩ Azezi lerge ẽ yetɩ: "Pɩɩna tarɩ yogro mɛ, tɩ niinto mẽ tara tʋgrↄ, la Nẽrsaala Dayʋa la ka tarɩ zẽ'a wʋn gã'arɛ vo'ose."
42009059	Dee le yele bʋraa ayẽma mẽ yetɩ: "Doose mam." Tɩ bʋraa la lerge ẽ yetɩ: "Basɛ tɩ m sẽŋɛ ka laagɛ m sↄ dee wa'am wa dↄla fↄ."
42009060	Tɩ Azezi lerge ẽ yetɩ: "Basɛ tɩ sɛba n ka tarɩ vↄm Nawẽnnɛ zẽ'am na laagɛ ba kũm. Dee tɩ fõn sẽŋɛ ka mõolɛ Nawẽnnɛ so'olʋm kõ-yẽlga la."
42009061	Tɩ bʋraa ayɩla yele ẽ yetɩ: "Zuudãana, mam wʋn doose fo, la basɛ tɩ m sẽŋɛ ka keese m yir-dõma."
42009062	Tɩ Azezi lerge ẽ yetɩ: "Nẽr-sɛka n gʋrɛ nii-kũure kↄↄra dee bɩsra poorʋm, ka tã wʋn tõm Nawẽnnɛ so'olʋm tõoma."
42010001	Bɛla poorʋm, Azezi looge la karẽnbiisi basɛba pisyopↄɩ la ayi tɩ a tõm ba bayi bayi tɩ ba dẽŋɛ nẽŋa sẽŋɛ tẽn-sɛba, la zẽ'e-sɛba wuu tɩ ẽŋa mẽŋa wʋn sẽŋɛ la.
42010002	A yele ba yetɩ: "Va'am na bõnkↄↄla lagsgↄ zo'oge mɛ, la tõntõnɩba n wʋn lagsɛ bõnkↄↄla la pↄ'ↄrɩ mɛ. Bɛla ı̃yã sose-ya va'am na dãana tɩ a tõm tõntõnɩba pa'asɛ tɩ ba lagsɛ bõnkↄↄla la."
42010003	Dee yãŋa yele ba yetɩ: "Sẽŋɛ-ya, yãma ãn wʋ piisi tɩ mam tõm saasaadõma tẽŋasʋka.
42010004	Da dɩkɛ-ya pʋtmãanɛ, bɩɩ tãmpↄkↄ, la da dɩkɛ-ya tagra pa'asɛ, da ze'ele-ya sore bↄ nẽra gã'a.
42010005	La ya sãn yetɩ ya kẽ yire pʋam, ya dẽŋɛ pʋ'ʋsɛ yire la dõma yetɩ: 'Nawẽnnɛ wʋn bↄ ya sũ-mã'asʋm.'
42010006	Nẽra sãn bↄna mı̃ bↄↄra sũ-mã'asʋm, ya sũ-mã'asʋm wʋn bↄna la ẽ. La nẽra sãn ka bↄna mı̃ bↄↄra sũ-mã'asʋm, ya sũ-mã'asʋm wʋn leme ya mẽŋa zẽ'am.
42010007	Da lↄsna-ya yiɛ, bↄna-ya yire ayɩla pʋam, yũura dee dita bõn-sɛba tɩ ba bↄ ya la, se'ere n soe la, la masɛ mɛ tɩ tõntõnna to'oge a yↄↄrↄ.
42010008	Ya sãn paagɛ tẽn-sɛka woo pʋam tɩ ba to'oge ya, di-ya bõn-sɛba tɩ ba bↄ ya la,
42010009	la ya botɩ tẽn-ẽŋa bã'adõma yẽ ı̃mã'asʋm, dee yele nẽrba la yetɩ: 'Wakatɛ lɛm mɛ tɩ Nawẽnnɛ wʋn di na'am ya tẽŋasʋka.'
42010010	La tẽn-sɛka woo pʋam tɩ ya kẽ tɩ ba ka to'oge ya, ya yese sore dee yele tẽŋa la nẽrba wuu yetɩ:
42010011	'Tõma pɩɩsrɩ la ya tẽŋa tẽntõnnↄ n tabɛ tõma nãma la, tɩ la pa'alɛ tɩ ya ka ẽŋɛ sõŋa. La bãŋɛ-ya tɩ wakatɛ lɛm mɛ tɩ Nawẽnnɛ wʋn di na'am nẽrba tẽŋasʋka.'
42010012	Mam yetɩ ya mɛ tɩ sarɩyadia daarɛ, Sodom nẽrba kãn ba yẽ toogo wʋ tẽn-ẽŋa nẽrba n wʋn yẽ toogo se'em na.
42010013	Korazẽ dõma, ya wʋn yẽ toogo! Betisayida dõma, ya wʋn yẽ toogo! Se'ere n soe la, tõon-yãlma sɛba n tõm ya tẽnsɩ pʋam na, daan sãn tõm nɩ na Tiiri, la Sidõ tẽnsɩ pʋam, ba wʋn teege nɩ yɛm basɛ tõon-be'ero halɩ kʋrʋm kʋrʋm, yɛ bↄra futo ẽŋɛ tãmpɛglʋm ẽŋɛ ba zuto tɩ la pa'alɛ tɩ ba teege yɛm.
42010014	La sarɩyadia daarɛ, la wʋn dɛna toogo bↄ yãma gãnna Tiiri, la Sidõ dõma.
42010015	La yãma Kapɛrnaʋm dõma, yãma tẽ'esɛ tɩ ya wʋn zẽkɛ mɛ ka paagɛ saazuum bɩɩ? Ayɛɩ, ya wʋn sige mɛ ka paagɛ bug-tẽŋa."
42010016	La Azezi le yele a karẽnbiisi la yetɩ: "Sɛka n selsrɩ ya yetↄga, a selsrɩ la mam yetↄga, la sɛka n zagsɛ ya, a zagsɛ la mam. La sɛka n zagsɛ mam, a zagsɛ la sɛka n tõm mam na."
42010017	La karẽnbiisi pisyopↄɩ la ayi la sẽŋɛ mɛ dee leme wa'am la sũ-yẽlga wa yetɩ: "Zuudãana, baa la kʋlkã'arsɩ sakrɩ tõma nõorɛ mɛ, ban zotɩ fõn yʋ'ʋrɛ la ı̃yã."
42010018	Tɩ Azezi yele ba yetɩ: "Mam yẽ la Asũtãana n ze'ele saazuum lui tẽŋa wʋ saaga n yãkɛ la.
42010019	Bãŋɛ-ya tɩ mam bↄ ya pãŋa mɛ tɩ ya nẽ bõnsɛ'ɛdõma, la nãnsɩ, dee yãŋɛ Asũtãana la a pãŋa wuu, la sɛla sɛla ka tã wʋn ẽŋɛ ya be'em.
42010020	La da ɩta-ya sũ-yẽlga kʋlkã'arsɩ n sakrɩ ya nõorɛ la ı̃yã, ɩta-ya sũ-yẽlga ya yʋ'ʋra n gʋlsɛ Nawẽnnɛ yire vↄm gõŋↄ pʋam na ı̃yã."
42010021	Wakat-ẽŋa tɩ Nawẽnnɛ Sɩa botɩ Azezi sũure ẽŋɛ yẽlʋm, tɩ a yetɩ: "Mam Sↄ Nawẽnnɛ n de saazuum la tẽŋa wã Zuudãana, mam pẽgrɩ fↄ, se'ere n soe la, fõn sʋgɛ bõn-bãna wã mɛ tɩ yɛm dõma la bãŋrɩba ka mina, dee pa'alɛ nẽr-sɛba n ãn wʋ kↄm-pɩgsɩ la. Ẽe, mam Sↄ, la de la fõn boorɩ bɛla la ı̃yã."
42010022	"Mam Sↄ dɩkɛ sɛla woo ẽŋɛ la mam nu'usum. La nẽra ka mi mam n de Nawẽnnɛ Dayʋa la n de sɛka, sãn dagna mam Sↄ la, la nẽra mẽ ka mi mam Sↄ la n de se'em, sãn dagna mam n de a Dayʋa la, la sɛba tɩ mam wʋn botɩ ba bãŋɛ ẽ na."
42010023	Azezi yele bɛla dee wẽrgɛ la a karẽnbiisi la bↄba, yele bãma mã'a yetɩ: "Yãma sɛba n yẽtɩ sɛla tɩ ya yẽtɩ wã, tarɩ zu-yẽlga.
42010024	La mam yetɩ ya tɩ Nawẽnnɛ nõtↄ'ↄsrɩba, la na'adõma zozo'e yʋʋn boorɩ tɩ ba yẽ yãma n yẽ sɛla la mɛ, la ba ka yẽ, ba yʋʋn boorɩ tɩ ba wõm sɛla tɩ yãma wõm na mɛ, la ba ka wõm."
42010025	Tɩ lↄↄ karẽnsãama isge tɩ a di Azezi yɛm bɩsɛ, soke ẽ yetɩ: "Karẽnsãama, mam wʋn ẽŋɛ la wãne yẽ vↄm n ka ba'asrɩ?"
42010026	Tɩ Azezi lerge ẽ yetɩ: "La gʋlsɛ Nawẽnnɛ lↄↄ gõŋↄ la pʋam yetɩ bẽm? Fõn karẽŋrɩ ẽ na, a yetɩ bẽm?"
42010027	Tɩ a lerge yetɩ: "La yetɩ: Nõŋɛ fʋ Zuudãana Nawẽnnɛ la fʋ sũure wuu, la fʋ sɩa wuu, la fʋ pãŋa wuu, la fʋ yɛm wuu, dee nõŋɛ fʋ tadãana wʋ fõn nõŋɛ fʋ mẽŋa se'em na."
42010028	Tɩ Azezi yele ẽ yetɩ: "Fʋ yele sõŋa. Ẽŋɛ bɛla tɩ fʋ wʋn yẽ vↄm na."
42010029	La ẽŋa n boorɩ tɩ a bↄ a mẽŋa bʋʋrↄ la, tɩ a soke Azezi yetɩ: "Ãne n de mam tadãana?"
42010030	Tɩ Azezi lerge ẽ yetɩ: "Nẽra n daan yese Zerizalɛm wɛ Zeriko, tɩ fãarba yõkɛ ẽ fã a lↄgrↄ wuu, dee wẽ ẽ tɩ a dee la a ki, tɩ ba basɛ ẽ dee fõrgɛ.
42010031	Tɩ Nawẽnnɛ kãabgↄ kẽema ayɩla dↄla so-ẽŋa tↄlla, yẽ ẽ, lↄkɛ tole dee basɛ ẽ.
42010032	Tɩ Leviti nẽra mẽ wa'am tↄlla, yẽ ẽ, bʋrgɛ tole dee basɛ ẽ.
42010033	La Samaari nẽra n mẽ daan dolɩ so-ẽŋa tↄlla yẽ ẽ, tɩ a ninbãalga yõkɛ ẽ.
42010034	Tɩ a paagɛ a zẽ'am dɩkɛ dãam peege a nõtↄ la, ẽŋɛ kaam ı̃mı̃ vile. Yãŋa yõkɛ ẽ bã a bõŋa zuo, tarɩ ẽ sẽŋɛ sãama yire ka bɩsɛ a yelle.
42010035	Tɩ beere wiige tɩ a dɩkɛ lig-kõba bayi bↄ nẽr-sɛka n bɩsrɩ sãama yire yelle la, dee yele ẽ yetɩ: 'Bɩsra a yelle, ligri la sãn pↄ'ↄgɛ, mam sãn leme, mam wʋn yↄ fↄ.' "
42010036	Azezi tↄgɛ bɛla kɩ'ɩlɩm dee soke ẽ yetɩ: "Nẽrba batã wã, fõn tẽ'esɛ tɩ ãne n de nẽra la tɩ fãarba yõkɛ la tadãana?"
42010037	Tɩ lↄↄ karẽnsãama la lerge yetɩ: "Sɛka n zoe a ninbãalga sõŋɛ ẽ na." Tɩ Azezi yele ẽ yetɩ: "Sẽŋɛ mẽ ka ẽŋɛ bɛla."
42010038	Azezi la a karẽnbiisi daan sẽnnɩ mɛ ka kẽ tẽŋa ayɩla pʋam. Tɩ pↄka yʋ'ʋrɛ n de Amartɩ bↄna tẽn-ẽŋa pʋam to'oge ẽ a yire.
42010039	Amartɩ tarɩ la yɩbga tɩ a yʋ'ʋrɛ dɛna Amaari. Tɩ Amaari zẽa Zuudãana Azezi nãma bↄba sɛlsra a yetↄga.
42010040	La Amartɩ tõoma yelle n daan mõ'ogɛ a nini, tɩ a sẽŋɛ ka yele Azezi yetɩ: "Mam Zuudãana, mam yɩbga la n basɛ tɩ mam m yɩla mã'a tõnna la, fõn yetɩ bẽm? Yele ẽ tɩ a wa'am wa sõŋɛ ma."
42010041	Tɩ Zuudãana Azezi lerge ẽ yetɩ: "Amartɩ, Amartɩ, fõn botɩ fʋ yɛm n yↄↄra la yɛla zozo'e yelle.
42010042	La bõnↄ ayɩla mã'a n de yel-kãŋkãŋɛ. Amaari looge la bõn-sõŋↄ, la nẽra nẽra kãn tã'agɛ to'oge bõn-ẽŋa a zẽ'am."
42011001	Azezi daan boe la zẽ'a ayɩla pʋ'ʋsra Nawẽnnɛ. La ẽn pʋ'ʋsɛ kɩ'ɩlɩm na, tɩ a karẽnbia ayɩla yele ẽ yetɩ: "Zuudãana, pa'alɛ tↄ tõma n wʋn pʋ'ʋsra Nawẽnnɛ se'em, wʋ Azã n pa'alɛ a karẽnbiisi se'em na."
42011002	Tɩ a yele ba yetɩ: "Ya sãn pʋ'ʋsra, ya yetɩ: 'Tõma Sↄ, botɩ fʋ yʋ'ʋrɛ yẽta pẽka, wa'am wa di na'am nẽrba tẽŋasʋka,
42011003	bↄ'ↄra tↄ daarɛ woo la a dia.
42011004	Basɛ tɩ tõon-be'ero taalɛ, tɩ tõma mẽ basrɩ sɛba n ẽŋɛ tõma be'em taalɛ mɛ. Da basɛ tɩ yelle paagɛ tↄ tɩ tɩ lui.' "
42011005	Dee le yele ba yetɩ: "Tẽ'esɛ-ya bɩsɛ, yãma nẽr-sɛka sãn tara sɩrɛ, tɩ a wa'am a zẽ'am yʋ'ʋŋↄ wa sose ẽ yetɩ: 'M sɩrɛ, bↄ ma borborɩ batã,
42011006	mam sɩrɛ n ze'ele sore wa'am, tɩ mam ka tara sɛla wʋn bↄ ẽ tɩ a di.'
42011007	Tɩ a sɩrɛ la bↄna deem dee lerge ẽ yetɩ: 'Da dãam mam, mam yʋ m zanõrɛ mɛ, tɩ mam la m kↄma gã, mam kãn yãŋɛ isge bↄ fↄ fõn boorɩ sɛla la.'
42011008	Mam yetɩ ya mɛ tɩ, baa a sãn põn kãn isge bↄ ẽ sɛla ban de sɩtↄ la ı̃yã, a wʋn isge bↄ ẽ ẽn boorɩ sɛla la mɛ, ẽn bʋlɛ ẽ na ı̃yã.
42011009	Bɛla mam yetɩ ya mɛ tɩ ya sose Nawẽnnɛ, tɩ a wʋn bↄ ya, ya ɛ, tɩ ya wʋn yẽ, ya wẽ kʋlɩŋa, tɩ a wʋn yo'oge bↄ ya.
42011010	Se'ere n soe la, nẽr-sɛka woo n sosrɩ Nawẽnnɛ, a wʋn bↄ ẽ. La nẽr-sɛka n eerɩ, wʋn yẽ. La nẽr-sɛka n wẽ'erɩ kʋlɩŋa, ba wʋn yo'oge bↄ ẽ.
42011011	Ãne n boe yãma pʋam tɩ a bia wʋn sose ẽ zũfo, tɩ a dɩkɛ bõnsɛla bↄ ẽ?
42011012	Bɩɩ a sãn sose ẽ zelle, tɩ a dɩkɛ nãŋa bↄ ẽ?
42011013	Yãma n de tõon-be'ero dõma la sãn mina tɩ ya bↄ ya kↄma bõn-sõma, Nawẽnnɛ n de ya Sↄ n boe saazuum n ãn sõŋa la wʋn bↄ nẽr-sɛba n sosrɩ ẽ a Sɩa la gãnna."
42011014	La Azezi daan dige la kʋlkã'arga n tarɩ bʋraa tɩ a dɛna muko, tɩ kʋlkã'arga la daan yese, dee tɩ bʋraa la n de muko la yãŋa tã'agɛ tↄgra, tɩ la di'ige nẽrba la.
42011015	Tɩ nẽrba la basɛba yele ẽ yetɩ: "Ẽn digri kʋlkã'arsɩ la, la de la Abelzebuli n de kʋlkã'arsɩ naba la pãŋa tɩ a tarɩ digra ba."
42011016	Tɩ nẽrba basɛba bↄↄra tɩ ba makɛ ẽ bɩsɛ, yele ẽ yetɩ, a tõm tõon-yãlma n pa'alɛ tɩ a pãŋa la ze'etɩ la Nawẽnnɛ zẽ'am.
42011017	Tɩ Azezi bãŋɛ ban tẽ'esrɩ se'em na, yele ba yetɩ: "So'olʋm sɛka woo nẽrba n welge wẽrgɛ zɛbra la taaba, so'olʋm na wʋn sã'am mɛ. La so'olʋm ẽŋa yiɛ mẽ wʋn lui mɛ.
42011018	La Asũtãana sãn welge zɛbra la a mẽŋa, a so'olʋm na kãn tã'agɛ ze'ele. Yãma n yetɩ mam digri kʋlkã'arsɩ la Abelzebuli pãŋa la ı̃yã tɩ mam yele bɛla.
42011019	Yãma n yetɩ mam digri kʋlkã'arsɩ la Abelzebuli pãŋa la, yãma nẽrba tarɩ la ãn pãŋa digri kʋlkã'arsɩ? Bɛla, ya nẽrba la mẽŋa n wʋn pa'alɛ tɩ ya ka tarɩ bʋʋrↄ.
42011020	La de la Nawẽnnɛ pãŋa tɩ mam tarɩ digra kʋlkã'arsɩ, bɛla pa'alɛ tɩ Nawẽnnɛ wa'am mɛ wa dita na'am ya tẽŋasʋka.
42011021	Pãŋa dãana sãn mãasʋm sõŋa la a bʋdaan-lↄgrↄ gu'ura a yire, sɛla kãn ẽŋɛ a bõntarsõm.
42011022	La nẽra n tarɩ pãŋa gãnna ẽ sãn wa'am wa zɛbɛ yãŋɛ ẽ, a wʋn fãagɛ la a zɛbrɛ lↄg-sɛba tɩ a te'ege la yiɛn, dee yãŋa vaagɛ a yire lↄgrↄ la pʋɩ.
42011023	Nẽr-sɛka n ka boe la mam, sisri mam mɛ, la nẽr-sɛka n ka lagɩm na mam lagsra, a wɩrgrɩ mɛ."
42011024	Azezi le yetɩ: "Kʋlkã'arga sãn yese dee basɛ nẽra, a sẽŋɛ la pↄgẽntɩɩsɩ pʋam ka ɛɛra zẽ'a tɩ a vo'ose, la a sãn ɛ zẽ'a koŋe, a yetɩ mɛ tɩ: 'Mam wʋn lebe la m yi-sɛka tɩ m yese dee basɛ la pʋam.'
42011025	La a sãn lebe ka yẽ tɩ a pɩɩsɛ mɛ malgɛ ãna sõŋa,
42011026	a wʋn lebe mɛ ka tarɩ kʋlkã'arsɩ bayopↄɩ n de wẽensɩ gãnna ẽŋa mẽŋa wa'am, tɩ ba kẽ lagɩm bↄna mı̃. Bɛla, nẽr-ẽŋa toogo yãŋa wʋn gãnna a kʋrʋm toogo la mɛ."
42011027	Azezi n tↄgɛ bɛla kɩ'ɩlɩm na, tɩ pↄka ze'ele nẽrba la tẽŋasʋka tı̃i tↄgɛ yetɩ: "Pↄg-sɛka n dↄgɛ fↄ, tɩ fʋ mõgɛ a bı̃'isum na, tarɩ zu-yẽlga."
42011028	Tɩ Azezi lerge yetɩ: "Nẽr-sɛba n wõnnɩ Nawẽnnɛ yetↄga, dee sakra ɩta lan yele se'em na, n tõn tarɩ zu-yẽlga."
42011029	Nẽr-kʋʋŋↄ n lagsɛ Azezi zẽ'am zo'oge, tɩ a yele ba yetɩ: "Zamãan-ẽna wã nẽrba de la nẽr-bɛ'ɛsɩ. Ba eerɩ la bõn-yãlma n wʋn pa'alɛ Nawẽnnɛ pãŋa, la ba kãn yẽ bõn-yãlma ayẽma, sãn dagna bõn-yãlma sɛka n yʋʋn ẽŋɛ Nawẽnnɛ nõtↄ'ↄsa Azonaasɩ la.
42011030	Bõn-sɛka n yʋʋn ẽŋɛ Azonaasɩ la, pa'alɛ Niniivi dõma la Nawẽnnɛ pãŋa, bɛla Nẽrsaala Dayʋa la mẽ de la sɛka n pa'alɩ zamãan-ẽna dõma Nawẽnnɛ pãŋa.
42011031	Sarɩyadia daarɛ, na-pↄka la n yʋʋn yese wẽntulle gↄbga bↄba la wʋn isge mɛ zɛrgɛ zamãan-ẽna wã dõma ba tõon-be'ero la ı̃yã. Se'ere n soe la, a yʋʋn ze'ele la zẽ'a n zãagɛ wa'am wa selse naba Asalomõ yɛm yetↄga la, la sɛka n gãnnɩ Asalomõ n boe kalam, dee tɩ yãma ka sɛlsra ẽ.
42011032	Sarɩyadia daarɛ, Niniivi dõma mẽ wʋn isge zɛrgɛ zamãan-ẽna wã dõma mɛ ba tõon-be'ero la ı̃yã. Se'ere n soe la, Azonaasɩ n yʋʋn mõolɛ Nawẽnnɛ yetↄga bↄ ba la, ba yʋʋn teege yɛm mɛ basɛ tõon-be'ero. La sɛka n gãnnɩ Azonaasɩ n boe kalam, dee tɩ yãma ka teege yɛm."
42011033	"Nẽra kãn yõ fɩtla sʋgɛ, bɩɩ dɩkɛ pɩ'ɩgↄ vuge ẽ, a wʋn dɩkɛ ẽ zoole la sɛla zuo tɩ a nẽegɛ bↄ sɛba n kẽ'erɩ la.
42011034	Fʋ nini n nẽerɩ peelem bↄ'ↄra fʋ ı̃yã wʋ fɩtla la, bɛla fʋ nini sãn ãna sõŋa, fʋ ı̃yã wuu tarɩ peelem mɛ. La fʋ nini sãn ka ãna sõŋa, fʋ ı̃yã wuu boe la lika pʋam.
42011035	Bɛla ı̃yã, guuse tɩ bõn-sɛka n de peelem fʋ pʋam na, da dɛna lika.
42011036	La fʋ ı̃yã wuu sãn tara peelem sõŋa, tɩ baa bↄbrɛ ayɩla ka tara lika, fʋ ı̃yã wuu tarɩ peelem mɛ wʋ fɩtla n tarɩ peelem nẽera bↄ'ↄra nẽrba se'em na."
42011037	Azezi n daan tↄgɛ kɩ'ɩlɩm na, tɩ Farisi nẽra ayɩla wi ẽ tɩ a wa'am ẽŋa yire tɩ ba di. Tɩ a sẽŋɛ ka kẽ zı̃'ire bↄna mı̃ tɩ a di.
42011038	Tɩ Farisi nẽra la yẽ tɩ Azezi ka peege nu'usi wʋ ban ɩtɩ ba sisgo se'em na, dee yetɩ a di, tɩ la di'ige ẽ.
42011039	Tɩ Zuudãana Azezi yele ẽ yetɩ: "Yãma Farisi dõma peerɩ ya wama la ya laasɩ pↄa mɛ, la yãma mẽŋa pʋam pɩrɛ la dẽgrↄ n de fãaga la pʋtʋʋlgↄ.
42011040	Ya de la geto! La dagɩ Nawẽnnɛ n ẽŋɛ poorʋm na, n ken ẽŋɛ pʋam na?
42011041	Dɩkɛ-ya yan tarɩ sɛla la bↄ nasdõma la ya sũure wuu, tɩ sɛla woo wʋn ãna sõŋa bↄ ya.
42011042	Farisi dõma, ya wʋn yẽ toogo. Se'ere n soe la, yãma bↄ'ↄrɩ Nawẽnnɛ zẽvõorↄ buuri wuu pia pʋrɛ mɛ, baa ba sãn ãna pɩka pɩka, la ya ka ɩtɩ sɛla n masɛ, la ya ka nõŋɛ Nawẽnnɛ. La de la bõn-bãna tɩ ya wʋn dẽŋɛ ɩta, dee yãŋa ɩta sɛla tɩ ya ɩtɩ la pa'asɛ.
42011043	Farisi dõma, ya wʋn yẽ toogo. Se'ere n soe la, yãma eerɩ la zẽ'esɩ nẽŋa tɩ ya zı̃'ire wẽndeto pʋam, dee bↄↄra tɩ ba nã'asra ya da'asɩ pʋam.
42011044	Ya wʋn yẽ toogo. Se'ere n soe la, ya ãn wʋ yↄↄrↄ n naagɛ la tẽŋa tɩ nẽrba nẽera ba zuto tↄlla, dee ka mina tɩ yↄↄrↄ n boe mı̃."
42011045	Tɩ lↄↄ karẽnsãama ayɩla yele ẽ yetɩ: "Karẽnsãama, fʋ sãn tↄgra bɛla fʋ po pↄ'ↄra la tõma wuu."
42011046	Tɩ Azezi lerge yetɩ: "Yãma lↄↄ karẽnsãandõma mẽ wʋn yẽ toogo. Se'ere n soe la, yãma n botɩ nẽrba la ɩta se'em na, ãn wʋ ze-tɩbsa tɩ ya zelgrɩ nẽrba la, la yãma mẽŋa ka boorɩ tɩ ya kalʋm ba la ya nu'ubiire.
42011047	Ya wʋn yẽ toogo. Se'ere n soe la, yãma mẽtɩ la yↄↄrↄ bↄ'ↄra Nawẽnnɛ nõtↄ'ↄsrɩba la. La yãma yaabdõma n yʋʋn kʋ ba.
42011048	La yãma n mẽtɩ sɛba tɩ ya yaabdõma kʋ la yↄↄrↄ la, la pa'alɛ tɩ ya sakɛ tɩ ban yʋʋn tõm se'em na ãn sõŋa mɛ.
42011049	Bɛla ı̃yã tɩ Nawẽnnɛ n tarɩ yɛm na yʋʋn yetɩ: 'Mam wʋn tõm nõtↄ'ↄsrɩba, la Tõntõnɩba bↄ ba, la ba wʋn kʋ basɛba, dee nãmsɛ basɛba.'
42011050	Bɛla Nawẽnnɛ wʋn sɩbgɛ zamãan-ẽna wã dõma wʋ la de la bãma n kʋ nõtↄ'ↄsrɩba la halɩ dũnia pı̃'iluŋo, wa paam lɛɛlɛ wã,
42011051	lan pↄsɛ la Abɛlɩ kʋa, halɩ wa paagɛ Azakari tɩ ba kʋ kãabgↄ bı̃mbı̃nne, la Nawẽnnɛ zẽ'e-sõŋↄ tẽŋasʋka la. Mam yetɩ ya la sɩra, tɩ tõon-be'ero bãma wuu taalɛ boe la zamãan-ẽna nẽrba zuo.
42011052	Yãma lↄↄ karẽnsãandõma la wʋn yẽ toogo. Se'ere n soe la, yãma n gu'uri nẽrba tɩ ba ka bãŋra Nawẽnnɛ sɩra. Yãma mẽŋa ka sakrɩ Nawẽnnɛ sɩra la, dee mẽ gu'ura nẽr-sɛba n boorɩ tɩ ba sakɛ la."
42011053	La Azezi n ze'ele bilam fõrgɛ la, tɩ lↄↄ karẽnsãandõma la Farisi dõma sũure ba isge la ẽ. Tɩ ba bↄↄra tɩ ba bẽrɛ ẽ, sↄkra ẽ sokrɩsɩ zozo'e
42011054	bↄↄra tɩ a tↄgɛ tuuge tɩ ba yõkɛ ẽ.
42012001	Wakat-ẽŋa nẽr-kʋʋŋↄ n lagsɛ zo'oge mikra taaba, nẽera taaba nãma, tɩ Azezi dẽŋɛ yele a karẽnbiisi la yetɩ: "Guuse ya mẽŋa la Farisi dõma pʋlibsum na n ãn wʋ dãbɩllɛ n botɩ dãam wuu kɛlla la.
42012002	Bõn-sɛka woo n lile wʋn lilge, la bõn-sɛka woo n sʋgɛ wʋn puke.
42012003	Bɛla, bõn-sɛka woo tɩ ya tↄgɛ lika pʋam, ba wʋn tↄgɛ ẽ na peelem pʋam tɩ nẽrba wuu wõm, la bõn-sɛka tɩ ya waasʋm deem na, ba wʋn zom na gↄsgↄ mõolɛ tɩ nẽrba wuu wõm."
42012004	"M sɩrdõma, mam yetɩ ya tɩ ya da zↄta dabeem la sɛba n kʋʋrɩ ı̃yã mã'a, dee ka tãna wʋn ẽŋɛ sɛla pa'asɛ la.
42012005	Mam wʋn pa'alɛ ya lan masɛ tɩ ya zↄta sɛka. Zↄta-ya Nawẽnnɛ n tã wʋn kʋ, dee tara pãŋa wʋn kẽ'esɛ ya bug-tẽŋa la. Asɩra, zↄta-ya Nawẽnnɛ.
42012006	Ba ka koosrɩ mõom niinto banuu la lig-kõba bayi mã'a? La Nawẽnnɛ ka yı̃nni baa ayɩla yelle.
42012007	La baa yãma zuugo zomto, Nawẽnnɛ mi ba wuu kãllɛ mɛ. Bɛla ı̃yã, da zↄta-ya dabeem, tɩ yãma tarɩ yõorↄ gãnna niinto zozo'e mɛ."
42012008	"La mam yetɩ ya tɩ nẽr-sɛka woo n ze'ele nẽrba nẽŋam yetɩ ẽŋa de la mam nẽra, mam n de Nẽrsaala Dayʋa la mẽ wʋn ze'ele Nawẽnnɛ malɛkadõma nẽŋam yetɩ a de la mam nẽra.
42012009	La nẽr-sɛka woo n sɩ'ɩsɛ nẽrba nẽŋam tɩ ẽŋa dagɩ mam nẽra, mam mẽ wʋn sɩ'ɩsɛ Nawẽnnɛ malɛkadõma nẽŋam tɩ a dagɩ mam nẽra.
42012010	La nẽr-sɛka woo n tↄgɛ Nẽrsaala Dayʋa la be'em, Nawẽnnɛ wʋn basɛ a tõon-be'ero taalɛ, la nẽr-sɛka woo n pↄ'ↄgɛ Nawẽnnɛ Sɩa, Nawẽnnɛ kãn basɛ a tõon-be'ero taalɛ.
42012011	Ba sãn yõgɛ ya sẽŋɛ ba wẽndeto pʋam, bɩɩ na'adõma nẽŋam, bɩɩ kɛ'ɛndõma nẽŋam tɩ ba di ya sarɩya, da fabla-ya yan wʋn lerge se'em, bɩɩ yan wʋn tↄgɛ se'em to'oge ya mẽŋa.
42012012	Se'ere n soe la, Nawẽnnɛ Sɩa n wʋn pa'alɛ ya wakat-ẽŋa yan wʋn tↄgɛ se'em."
42012013	Azezi n tↄgɛ kɩ'ɩlɩm na, tɩ nẽra ayɩla n boe nẽr-kʋʋŋↄ la pʋam yele ẽ yetɩ: "Karẽnsãama, yele m kẽema tɩ a dɩkɛ tõma sↄ n ki dee bõn-sɛba la, pʋɩ bↄ ma m bõnↄ."
42012014	Tɩ Azezi soke ẽ yetɩ: "Ãne n bↄ mam nõorɛ tɩ m dɛna ya sarɩyadita, bɩɩ m pʋta ya bõntarsõm bↄ'ↄra ya?"
42012015	Dee yele nẽrba la wuu yetɩ: "Guusra-ya ya mẽŋa, da ɛɛra bõntarsõm zozo'e, se'ere n soe la, la dagɩ nẽra n tarɩ bõntarsõm zo'oge ı̃yã tɩ a tarɩ yõvore."
42012016	A yele bɛla, dee makɛ la makrɛ bↄ ba yetɩ: "Bʋraaga n daan boe dɛna bõntarsa, tɩ a vatↄ bõnkↄↄla mãalɛ sõŋa,
42012017	tɩ a tẽ'esɛ a pʋtẽ'erʋm yetɩ: 'Zẽ'a ka boe tɩ m wʋn sũm m bõnkↄↄla la. Bɛla ı̃yã, mam wʋn ẽŋɛ la wãne?'
42012018	Yãŋa yele a mẽŋa yetɩ: 'Mam mi mam wʋn ẽŋɛ se'em. Mam wʋn wõrɛ m bã la mɛ, malgɛ mẽ bã-kãra, sũm m bõnkↄↄla, la m sɛla woo.
42012019	Dee yele m sũurum yetɩ: M tarɩ bõntarsõm zo'oge, la wʋn seke ma paagɛ yʋʋma zozo'e. Bɛla m wʋn vo'ose mɛ di dee yũ, dee ẽŋɛ sũ-yẽlga.'
42012020	Tɩ Nawẽnnɛ yele ẽ yetɩ: 'Gergo wã, yʋ'ʋŋ-ẽna wã m wʋn to'oge fʋ vↄm na. La ãne n wʋn sↄna bõn-sɛba tɩ fʋ bı̃ŋe la?' "
42012021	La Azezi le yetɩ: "La de la bɛla la nẽr-sɛka woo n lagsrɩ bõntarsõm bı̃ŋra a mẽŋa ı̃yã, dee ka tara sɛla sɛla Nawẽnnɛ zẽ'am."
42012022	Bɛla poorʋm, Azezi yele a karẽnbiisi la yetɩ: "Bɛla ı̃yã, mam yetɩ ya tɩ ya da fabla ya vↄm yelle, ya wʋn di sɛla, bɩɩ ya wʋn yɛ fu-sɛba la yelle.
42012023	Vↄm yelle gãnnɩ dia mɛ, tɩ ı̃yã yelle mẽ gãnna futo.
42012024	Bɩsɛ-ya gõorↄ, ba ka bʋtɩ, ba ka lagsrɩ bõnkↄↄla, la ba ka tarɩ bãarɛ bɩɩ dia bı̃ŋre zẽ'a, la Nawẽnnɛ n bↄ'ↄrɩ ba dia. La yãma ka tarɩ yõorↄ gãnna bõn-ẽgla zo'oge sɩra?
42012025	Ãne n boe ya pʋam n tã wʋn pa'asɛ a vↄm woglʋm fẽfẽe ẽn fablɩ la ı̃yã?
42012026	La yãma sãn ka tãna wʋn ẽŋɛ bɛla n de bõn-pɩka, bẽm ı̃yã tɩ yãma fabla bõn-sɛba n weege la yelle?
42012027	Bɩsɛ-ya mõ-puuro n ãn sõŋa se'em, ba ka tõnnɩ, ba mẽ ka wʋgrɩ futo. La mam yetɩ ya mɛ tɩ, baa naba Asalomõ na'am n yʋʋn tarɩ pãŋa la, a yʋʋn ka tã'agɛ yɛ fuugo n ãn sõŋa wʋ mõ-puugo ayɩla.
42012028	La Nawẽnnɛ sãn botɩ mõorↄ n boe zı̃na dee tɩ ba wʋn yõ ba bugum beere ãna sõŋa bɛla, a kãn bɩsɛ ya yelle sõŋa gãnna bɛla mɛ bɩɩ? Bẽm tɩ yãma ka bↄ Nawẽnnɛ sɩra zo'oge?
42012029	Da basɛ-ya tɩ yan wʋn di sɛla, bɩɩ yan wʋn yũ sɛla yelle pakɛ ya.
42012030	La de la nẽr-sɛba n ka mi Nawẽnnɛ n eerɩ bõn-bãma wuu. La yãma Sↄ Nawẽnnɛ mi tɩ yãma boorɩ bõn-bãma wuu mɛ.
42012031	Ɛ-ya Nawẽnnɛ so'olʋm na gãnna wuu, tɩ a wʋn bↄ ya bõn-bãma pa'asɛ."
42012032	"M nẽrba, ya ka zo'oge, la da zↄta-ya dabeem, se'ere n soe la, la paagɛ ya Sↄ Nawẽnnɛ yɛm mɛ tɩ a yetɩ a bↄ ya a so'olʋm.
42012033	Koose-ya yãma n tarɩ sɛla la dɩkɛ ligri la bↄ nasdõma. Ya sãn ẽŋɛ bɛla, ya eerɩ la bõntarsõm n ka sã'anɩ. Ɛ-ya bõntarsõm tɩ ba bↄna Nawẽnnɛ yire wakatɛ wuu, bilam tɩ nayigba kãn tã'agɛ zũ, tɩ bõn-mõgla mẽ kãn tã'agɛ sã'am ba.
42012034	Se'ere n soe la, ya bõntarsõm n boe zẽ'a na, ya pʋtẽ'era mẽ boe la bilam."
42012035	Azezi le yetɩ: "Mãasʋm-ya lʋ ya sagãna ya sɩɩsɩ tɩ ya wʋn tã'agɛ tõm, dee yõ ya fɩtladõma,
42012036	ãna wʋ nẽrba n gu'uri ba zuudãana n wʋn ze'ele pↄgdire kibsa wa'am, tɩ a sãn wa'am wa wi, tɩ ba yo'oge yaŋa tↄtↄ bↄ ẽ.
42012037	Tõntõn-sɛba tɩ ba zuudãana wʋn paam tɩ ba ze gu'ura ẽ, tarɩ zu-yẽlga. Mam yetɩ ya la sɩra tɩ, a wʋn basɛ tɩ ba zı̃'ire, tɩ zuudãana la mẽŋa mãasʋm wa pʋɩ ba dia.
42012038	A sãn wa'am sõnsʋa, bɩɩ bewiine, wa yẽ tɩ ba ken gu'ura ẽ, ba tarɩ zu-yẽlga.
42012039	Bãŋɛ-ya tɩ yidãana sãn mina wakat-sɛka tɩ nayiga wʋn wa zũ ẽ, a wʋn gu'ura a yire mɛ kãn basɛ tɩ nayiga la kẽ zũ ẽ.
42012040	Bɛla, yãma mẽ mãasʋm zɛ sõŋa, tɩ Nẽrsaala Dayʋa la sẽm na wakat-sɛka tɩ yãma ka tẽ'esrɩ tɩ a wʋn wa'am na."
42012041	Tɩ Apɩyɛɛrɩ soke ẽ yetɩ: "Zuudãana, fõn makɛ makrɛ ẽna wã la tõma mã'a bɩɩ, nẽrba wuu?"
42012042	Tɩ Zuudãana Azezi lerge ẽ yetɩ: "Ãne n de tõntõn-sõŋↄ n tarɩ yɛm? La de la ẽŋa tɩ a zuudãana wʋn yetɩ a bɩsra a yire yelle, bↄ'ↄra a tõntõnɩba dia wʋ lan masɛ, dee sẽŋɛ sore.
42012043	Zuudãana la sãn leme wa yẽ tɩ tõntõnna la tõm wʋ ẽŋa n yele se'em na, tõntõnna la tarɩ zu-yẽlga.
42012044	Mam yetɩ ya la sɩra tɩ, a zuudãana la wʋn dɩkɛ ẽŋa n tarɩ sɛla la wuu bↄ ẽ mɛ tɩ a bɩsra.
42012045	La tõntõnna la sãn tẽ'esɛ yetɩ, ẽŋa zuudãana la yuuri mɛ ka kulna, yãŋa wẽ'era tõntõn-bʋraasɩ, la tõntõn-pↄgsɩ, dita, dee yũura bugra,
42012046	a zuudãana la wʋn kulum na daar-sɛka tɩ a ka tẽ'esrɩ tɩ a wʋn wa'am, la wakat-sɛka tɩ a ka mi, wa di'ige ẽ. La a wʋn dige ẽ mɛ botɩ a lagɩm na sɛba n ka bↄ ẽŋa sɩra la yẽ sɩbgrɛ.
42012047	Tõntõn-sɛka n mi a zuudãana n boorɩ se'em, dee ka mãasʋm bɩɩ ka tõm ẽn boorɩ se'em na, ba wʋn wẽ ẽ mɛ zozo'e.
42012048	La tõntõn-sɛka n ka mi a zuudãana n boorɩ se'em, dee ẽŋɛ sɛla n masɛ tɩ ba wẽ ẽ, ba wʋn wẽ ẽ na fẽe. Sɛka tɩ ba bↄ ẽ zo'oge, ba mẽ wʋn soke ẽ yɛla zozo'e yelle mɛ, la sɛka tɩ ba gu'ule ẽ zo'oge, ba mẽ wʋn soke ẽ halɩ yɛla zozo'e yelle gãnna mɛ."
42012049	"Mam wa'am tɩ m tʋʋrɛ la bugum dũnia wã zuo, la mam boorɩ nɩ mɛ zozo'e tɩ bugum na põn darɛ dita.
42012050	La dẽnɩ tɩ mam yẽ nãmsgↄ zozo'e wʋ mam mise la ko'om pʋam na, la a yelle la wʋn nãmsɛ mam mɛ halɩ tɩ la wa ẽŋɛ ba'asɛ.
42012051	Ya tẽ'esɛ tɩ mam wa'am tɩ m botɩ nẽrba nõorɛ n dɛna ayɩla dũnia zuo bɩɩ? Ayɛɩ, mam yetɩ ya tɩ mam tarɩ la welgre wa'am.
42012052	La, lan pↄsɛ lɛɛlɛ wã wɛ'ɛsa, nẽrba banuu sãn bↄna yire ayɩla pʋam, nẽrba batã wʋn welge mɛ sisra nẽrba bayi la, tɩ nẽrba bayi la mẽ sisra nẽrba batã la.
42012053	La sↄ wʋn sise a dayʋa, tɩ dayʋa mẽ sise a sↄ. La ma wʋn sise a pↄyʋa, tɩ pↄyʋa mẽ sise a ma. La dayʋa pↄga wʋn sise a sɩra ma, tɩ sɩra ma mẽ sise a dayʋa pↄga."
42012054	Tɩ Azezi yele nẽr-kʋʋŋↄ la yetɩ: "Ya sãn yẽ tɩ wara sobge bↄbrɛ ayẽma, ya yetɩ mɛ tↄtↄ tɩ saaga wʋn ni mɛ, tɩ a sɩrɩ ni.
42012055	La ya sãn le yẽ tɩ kʋsebgo vugri bↄbrɛ ayẽma, ya yetɩ mɛ tɩ wↄlgↄ lɛm mɛ, tɩ wↄlgↄ wʋn sɩrɩ paagɛ.
42012056	Pʋlibsum dõma wã! Yãma bɩsrɩ mɛ mina tẽŋa, la saazuum yɛla n ãn se'em. La bẽm tɩ yãma ka mina bõn-sɛba n ɩtɩ lɛɛlɛ wã võorɛ bↄkɛ?"
42012057	"Bẽm tɩ ya mẽŋa ka tẽ'esɛ bãŋɛ sɛla n masɛ tɩ ya wʋn ẽŋɛ bↄkɛ?
42012058	Fʋ sãn tara yelle la nẽra, tɩ a tarɩ fʋ wɛ'ɛsa sarɩyadia zẽ'am, mõrgɛ tɩ ya mãalɛ yelle la sore, tɩ a da dɩkɛ fʋ bↄ sarɩyadita, tɩ a tↄgɛ fʋ yetↄga la dɩkɛ fʋ bↄ gu'ura, tɩ a kẽ'esɛ fↄ yʋ'a deem.
42012059	Mam yetɩ fʋ la sɩra, tɩ fʋ kãn yẽ sore yese yʋ'a deem na, halɩ tɩ fʋ wʋn wa yↄ fʋ sãnnɛ na wuu ba'asɛ."
42013001	La wakat-ẽŋa nẽrba basɛba n wa'am wa tↄgɛ pa'alɛ Azezi, gↄmna Apilatɩ n daan botɩ ba kʋ Galile nẽrba basɛba wakat-sɛka tɩ ba boe mı̃ kãabra bↄ'ↄra Nawẽnnɛ, tɩ ba zɩɩm yese gaam na kãabgↄ la zɩɩm.
42013002	Tɩ Azezi lerge ba yetɩ: "Yãma tẽ'esɛ tɩ Galile nẽr-bãma n daan yẽ nãmsgↄ ẽŋa la, bãma n de tõon-be'ero dõma gãnna Galile dõma basɛba la bɩɩ?
42013003	Mam yetɩ ya tɩ ayɛɩ, yãma sãn ka teege yɛm basɛ tõon-be'ero, yãma wuu mẽ wʋn sã'am na bɛla.
42013004	La nẽrba pia la anii tɩ de-tʋgma yʋʋn lui kʋ ba Silo tẽŋa la, yãma tẽ'esɛ tɩ bãma n de tõon-be'ero dõma gãnna Zerizalɛm nẽrba basɛba la bɩɩ?
42013005	Mam yetɩ ya tɩ ayɛɩ, yãma sãn ka teege yɛm basɛ tõon-be'ero, yãma wuu mẽ wʋn sã'am na bɛla."
42013006	Azezi le makɛ la makrɛ ẽna wã yetɩ: "Bʋraaga n tarɩ kẽnkãŋa n sele a va'am pʋam, yãŋa wa'am tɩ a bɩsɛ a sãn tara biɛ, ka yẽ sɛla sɛla.
42013007	Tɩ a yele va'am na gu'ura yetɩ: 'Bɩsɛ, yʋʋma atã n wãna tɩ mam sẽnnɩ dee ka yẽta biɛ kẽnkãŋa wã zuo. Sɛ ẽ basɛ, tɩ a yẽrɛ la zẽ'a.'
42013008	Tɩ gu'ura la lerge ẽ yetɩ: 'Zuudãana, basɛ ẽ yʋʋn-ẽna mã'a, tɩ mam wʋn kↄ gilge a tille, ẽŋɛ bugulgo basɛ ẽ,
42013009	la yʋʋnɛ sãn kaagɛ tɩ a wↄm, la ãn sõŋa, la a sãn ken ka wↄm, fʋ yãŋa sɛ ẽ basɛ.' "
42013010	Azezi daan boe la Zifdõma wẽndeem vo'osgo daarɛ zãsna nẽrba,
42013011	tɩ pↄka ayɩla bↄna mı̃ tɩ kʋlkã'arga tara ẽ botɩ a dɛna kobgo paagɛ yʋʋma pia la anii, yũre ka tãna wʋn dↄ'ↄgɛ.
42013012	Tɩ Azezi yẽ pↄka la, wi ẽ yetɩ: "Pↄka, fʋ yẽ yolsgo, fʋ bã'aga la basɛ fↄ."
42013013	Dee dɩkɛ a nu'usi paglɛ pↄka la zuo, tɩ bã'aga la basɛ pↄka la bilam mẽŋa, tɩ a tã'agɛ dↄ'ↄra, yãŋa pẽgra Nawẽnnɛ.
42013014	Tɩ wẽndeego la naba sũure isge la Azezi, ẽŋa n botɩ pↄka la yẽ ı̃mã'asʋm vo'osgo daarɛ la ı̃yã. Tɩ a yele nẽrba la yetɩ: "Dabsa ayoobɩ n boe tɩ ya tãna wʋn tõm. Wa'am-ya dabs-bãma pʋam wa tɩbɛ ya mẽŋa, dee da sẽnna vo'osgo daarɛ tɩbra ya mẽŋa."
42013015	Tɩ Zuudãana Azezi lerge ẽ yetɩ: "Pʋlibsum dõma wã! Yãma nẽra woo ka lorgrɩ a lↄlga, bɩɩ a bõŋa sẽnna yũula ko'om vo'osgo daarɛ mɛ bɩɩ?
42013016	Tɩ pↄg-ẽna wã n de Abraham yɩɩŋa tɩ Asũtãana lʋ ẽ yʋʋma pia la anii wã, la ka narɩ tɩ mam lorge ẽ vo'osgo daarɛ?"
42013017	La ẽŋa n yele bɛla la, tɩ yãnnɛ yõkɛ a bɛ'ɛba la wuu, tɩ nẽr-kʋʋŋↄ la wuu sũure ẽŋɛ yẽlʋm la a tõon-yãlma sɛba wuu tɩ a ẽŋɛ la.
42013018	Tɩ Azezi yele ba yetɩ: "Nawẽnnɛ so'olʋm wõn na bẽm? La mam wʋn dɩkɛ la bẽm makɛ la ẽ?
42013019	A ãn wʋ sↄ'ↄrↄ biire tɩ nẽra bʋrɛ a va'am pʋam, tɩ a bɩ lebge tɩ-kãtɛ. Tɩ niinto sẽnna tɛ'ɛra ba tʋgrↄ a wila zuo."
42013020	La a le yetɩ: "Mam wʋn le dɩkɛ la bẽm makɛ la Nawẽnnɛ so'olʋm?
42013021	A ãn wʋ dãbɩllɛ tɩ pↄka dɩkɛ gaam na borborɩ zom la-kãra batã wẽ, tɩ dãbɩllɛ la botɩ ba wuu uke."
42013022	Azezi daan we'esɩ la Zerizalɛm dↄla tẽn-kãra la tẽn-pɩgsɩ pʋam zãsna nẽrba.
42013023	Tɩ nẽra soke ẽ yetɩ: "Zuudãana, nẽrba fẽe mã'a n wʋn yẽ fãarɛ bɩɩ?" Tɩ a lerge ba yetɩ:
42013024	"Nargɛ-ya pãŋa doose zanõrɛ n ãn mika kẽ Nawẽnnɛ so'olʋm pʋam, tɩ mam yetɩ ya mɛ tɩ nẽrba zozo'e wʋn wa ɛɛra mɛ tɩ ba kẽ, la ba kãn yãŋɛ.
42013025	La wakatɛ sãn paagɛ, yidãana wʋn isge yʋ yaŋa la mɛ, la ya sãn weege yẽŋa, ya wʋn wẽ'era mɛ kↄkↄ yetɩ: 'Zuudãana, yo'oge tɩ tɩ kẽ.' La a wʋn lerge ya yetɩ: 'Mam ka mi yãma n ze'ele zẽ'a.'
42013026	La ya wʋn yele ẽ yetɩ: 'Dagɩ tõma la fõn n daan lagɩm dita, dee yũura, tɩ fʋ sẽnna tõma tẽŋam zãsna nẽrba?'
42013027	La a wʋn le lerge ya yetɩ: 'Mam ka mi yãma n ze'ele zẽ'a, fõrgɛ ya mam zẽ'am, yãma de la tõon-be'ero dõma.'
42013028	La ya wʋn ka yẽ Abraham, la A'izakɩ, la Azakↄbɩ, la Nawẽnnɛ nõtↄ'ↄsrɩba wuu, tɩ ba boe Nawẽnnɛ so'olʋm pʋam, la yãma wʋn weege la yẽŋa kɛlla dee dɩkɛ ya nu'usi gɩ nõorʋm.
42013029	La nẽrba wʋn yese dapↄ-bↄba, la zanõ-bↄba, la zʋʋgↄ bↄba, la gↄbga bↄba wa'am wa zı̃'ire Nawẽnnɛ so'olʋm pʋam di.
42013030	Bãŋɛ-ya tɩ nẽrba basɛba n de poorʋm dõma wʋn lebge nẽŋam dõma, tɩ basɛba n mẽ de nẽŋam dõma wʋn wa lebge poorʋm dõma."
42013031	La wakat-ẽŋa tɩ Farisi dõma basɛba sẽŋɛ ka yele Azezi yetɩ: "Basɛ kalam dee sẽŋɛ zẽ'a ayẽma, tɩ Naba A'erↄdɩ eerɩ fʋ mɛ tɩ a kʋ."
42013032	Tɩ a lerge ba yetɩ: "Sẽŋɛ-ya ka yele yɛm be'ero dãana la yetɩ: 'Zı̃na la beesã, mam wʋn dige kʋlkã'arsɩ mɛ tɩ ba yese, dee botɩ bã'adõma yẽ ı̃mã'asʋm, la dabsa atã daarɛ tɩ mam wʋn ba'asɛ m tõoma la wuu.'
42013033	La dẽnɩ tɩ mam sẽŋɛ m sẽnnɛ na zı̃na, la beesã, la dabsa atã daarɛ, se'ere n soe la, la ka masɛ tɩ Nawẽnnɛ nõtↄ'ↄsa ki zẽ'a ayẽma, sãn dagna Zerizalɛm pʋam.
42013034	Zerizalɛm nẽrba, Zerizalɛm nẽrba, yãma kʋʋrɩ la Nawẽnnɛ nõtↄ'ↄsrɩba, dee lↄbra sɛba tɩ Nawẽnnɛ tõm ba ya zẽ'am la kuga kʋʋra. Nõorɛ faa tɩ mam boorɩ tɩ m lagsɛ ya wʋ nõ-yã'aŋa n lagsrɩ a kↄma ũna a kempagsɩ pʋam se'em na, tɩ ya ka bↄↄra.
42013035	Bɛla, Nawẽnnɛ wʋn basɛ ya tẽŋa bↄ ya, tɩ a lebge daboto. Mam yetɩ ya tɩ ya kãn le yẽ mam, halɩ tɩ ya wʋn wa yetɩ: 'Pẽgɛ-ya sɛka n sẽm na Zuudãana Nawẽnnɛ yʋ'ʋrɛ la.' "
42014001	Vo'osgo daarɛ ayɩla tɩ Azezi daan sẽŋɛ Farisi dõma naba ayɩla yire tɩ ba di. Tɩ nẽrba la n boe mı̃ na bɩsra ẽn wʋn ẽŋɛ se'em.
42014002	La bʋraaga ayɩla n boe mı̃ tɩ ı̃-fʋʋsŋↄ bã'aga tara ẽ, tɩ a zɛ Azezi nẽŋam.
42014003	Tɩ Azezi soke lↄↄ karẽnsãandõma, la Farisi dõma la yetɩ: "Sore boe tɩ nẽra botɩ nẽrba yẽ ı̃mã'asʋm vo'osgo daarɛ bɩɩ, sore ka boe?"
42014004	Tɩ ba sı̃na. Tɩ Azezi botɩ bʋraaga la yẽ ı̃mã'asʋm, basɛ ẽ tɩ a kule.
42014005	Dee soke ba yetɩ: "Ãne n boe yãma pʋam tɩ a dayʋa, bɩɩ a lↄlga wʋn lui lʋa pʋam vo'osgo daarɛ tɩ a kãn zoe tↄtↄ sẽŋɛ ka yaagɛ ẽ?"
42014006	Tɩ ba makɛ tɩ ba lerge ẽ koŋe.
42014007	Tɩ Azezi yẽ nẽr-sɛba tɩ ba wi tɩ ba wa'am wa di la n loosrɩ zẽ'e-sõma zı̃'ita, tɩ a makɛ makrɛ yele ba yetɩ:
42014008	"Nẽra sãn ẽŋɛ pↄgdire kibsa wi fo, da kãn sẽŋɛ ka zı̃'ire zẽ'e-sõŋↄ, tã tɩ a mẽ wi la nẽra n gãnnɩ fõn.
42014009	Tɩ sɛka n wi ya wuu la, da wa'am wa yele fʋ yetɩ: 'Isge, dee tɩ ẽna zı̃'ire.' Tɩ fʋ yãŋa isge sẽŋɛ ka zı̃'ire poorʋm poorʋm la yãnnɛ.
42014010	Nẽra sãn wi fo, sẽŋɛ ka zı̃'ire poorʋm, tɩ sɛka n wi fʋ la sãn wa'am yẽ fↄ, a wʋn yetɩ: 'M sɩrɛ, wa'am wa zı̃'ire nẽŋam.' Bɛla tɩ fʋ wʋn yẽ nã'asgↄ nẽr-sɛba tɩ fʋ zı̃ la ba la zẽ'am.
42014011	Nẽr-sɛka woo n zẽkrɩ a mẽŋa, Nawẽnnɛ wʋn sike ẽ, la nẽr-sɛka n sikri a mẽŋa, Nawẽnnɛ wʋn zẽkɛ ẽ."
42014012	La Azezi yele sɛka n wi ẽ na yetɩ: "Fʋ sãn yetɩ fʋ ẽŋɛ dia wʋntɛɛŋa, bɩɩ yʋ'ʋŋↄ wi nẽrba tɩ ba wa'am wa di, da wi'ira fʋ sɩrdõma, bɩɩ fʋ sↄbiisi, bɩɩ fʋ nẽrba, bɩɩ fʋ sawiiba n de bõntatba, se'ere n soe la, ba mẽ wʋn wa ẽŋɛ bɛla daar-sɛka mɛ wi fo lebse bɛla sãnnɛ.
42014013	Fʋ sãn yetɩ fʋ ẽŋɛ dia wi nẽrba tɩ ba wa'am di, wi nasdõma, la kↄↄrnↄ, la wↄbsɩ, la fↄↄsɩ.
42014014	Fʋ sãn ẽŋɛ bɛla, fʋ wʋn tara zu-yẽlga, se'ere n soe la, ba kãn yãŋɛ ẽŋɛ lebse fo. Bɛla, wakat-sɛka tɩ Nawẽnnɛ wʋn botɩ nẽr-sɛba n ẽŋɛ sɛla n masɛ a yɛm na vo'oge la, fʋ wʋn yẽ yↄↄrↄ."
42014015	La nẽrba la n lagsɛ zẽa dia zẽ'a la Azezi la, ba wõm ẽn yele se'em na mɛ, tɩ nẽra ayɩla yele ẽ yetɩ: "Nẽr-sɛka woo n wʋn po di dia Nawẽnnɛ so'olʋm pʋam na tarɩ zu-yẽlga."
42014016	Tɩ Azezi makɛ makrɛ bↄ ẽ yetɩ: "Bʋraa ayɩla n daan boe, ẽŋɛ dia zozo'e, wi nẽrba zozo'e tɩ ba wa'am wa di.
42014017	Tɩ dia la wakatɛ paagɛ, tɩ a tõm a tõntõnna yetɩ, a sẽŋɛ ka yele nẽrba la tɩ ẽŋa yetɩ: 'Wa'am-ya tɩ mam mãasʋm ba'asɛ mɛ gu'ura ya.'
42014018	Tɩ ba nẽra woo yɛta lan pakɛ ẽŋa se'em, tɩ ẽŋa sↄsra sugri. Pↄspↄsɩ dãana la yele ẽ yetɩ: 'Mam da la va'am, tɩ m sẽŋɛ ka bɩsɛ lan ãn se'em, bɛla tɩ mam sↄsra ẽ sugri.'
42014019	Tɩ ayɩla yetɩ: 'Mam da la nii-kↄↄrsɩ pia bↄↄra tɩ m makɛ ba bayi bayi kↄ bɩsɛ, bɛla tɩ mam sↄsra ẽ sugri.'
42014020	Tɩ ayẽma mẽ yetɩ: 'Mam di la pↄg-sãana, bɛla tɩ mam kãn yãŋɛ wa'am.'
42014021	Tɩ tõntõnna la lebe ka tↄgɛ bɛla bↄ a zuudãana la. Tɩ a zuudãana la sũure yı̃ige, tɩ a yele a tõntõnna la yetɩ: 'Yese tↄtↄ sẽŋɛ tẽŋa la sorↄↄrↄ zuto ka tarɩ nasdõma, la kↄↄrnↄ, la fↄↄsɩ, la wↄbsɩ wa'am tɩ ba di.'
42014022	Tɩ tõntõnna la sẽŋɛ ka ẽŋɛ a zuudãana la n yele se'em na, dee yele ẽ yetɩ: 'M zuudãana, fõn yetɩ mam ẽŋɛ se'em na, mam ẽŋɛ mɛ, la zẽ'a ken dee mɛ.'
42014023	Tɩ zuudãana la le yele a tõntõnna la yetɩ: 'Yese tẽŋa la pʋam sẽŋɛ sorↄ-pɩgsɩ la wuu zuo, ka mõrgɛ tarɩ nẽrba la wa'am tɩ ba kẽ tɩ mam yire pɩrɛ.'
42014024	La mam yetɩ yãma mɛ tɩ nẽr-sɛba tɩ mam dẽŋɛ yele ba tɩ ba wa'am, tɩ ba zagsɛ la, ba nẽra nẽra kãn le malɩn di mam dia la."
42014025	Azezi daan sẽnnɩ mɛ, tɩ nẽr-kʋʋŋↄ dↄla ẽ, tɩ a gelge yele ba yetɩ:
42014026	"Nẽra sãn yetɩ a doose mam dee ka nõŋɛ mam gãnna a sↄ, la a ma, la a pↄga, la a kↄma, la a sↄbiisi, la a tãpa, bɩɩ a sãn ka nõŋɛ mam gãnna a mẽŋa vↄm, a kãn tã'agɛ dɛna mam karẽnbia.
42014027	La sɛka woo n ka sakɛ nãmsgↄ wʋ nẽra n zɛɛrɩ a kũm dↄ-puurŋa dↄla mam, a kãn tã'agɛ dɛna mam karẽnbia.
42014028	Ya mi tɩ nẽra sãn bↄna ya pʋam bↄↄra tɩ a mẽ de-tʋgma, a wʋn dẽŋɛ zı̃'ire mɛ geele bɩsɛ, ẽn tarɩ se'em na wʋn seke tɩ a yãŋɛ mẽ ba'asɛ, bɩɩ la kãn seke?
42014029	La sãn dagna bɛla, a sãn ẽebɛ ẽbrɛ dee ka yãŋɛ mẽ ba'asɛ, sɛba wuu n yẽ bɛla la wʋn la ẽ mɛ
42014030	yetɩ: 'Nẽr-ẽna ẽebɛ la deego, dee ka yãŋɛ mẽ ba'asɛ.'
42014031	Bɩɩ naba sãn wɛ'ɛsa tɩ a zɛbɛ la a na-tadãana, dẽnɩ tɩ a dẽŋɛ tẽ'esɛ bɩsɛ, ẽŋa n tarɩ nẽrba tʋspia la, a wʋn tã'agɛ zɛbɛ la na-sɛka n tarɩ nẽrba tʋspisyi, bɩɩ a kãn tã'agɛ?
42014032	La a sãn bãŋɛ tɩ a kãn tã'agɛ, naba ayẽma la n ken zãagɛ la, a wʋn dẽŋɛ tõm na a tõntõnɩba tɩ ba sẽŋɛ naba la zẽ'am ka soke ẽ bɩsɛ, bãma wʋn ẽŋɛ la wãne tɩ zɛbrɛ la ba'asɛ.
42014033	Bɛla mẽ, yãma nẽr-sɛka woo n ka basrɩ bõn-sɛba wuu tɩ a tarɩ la, ka tã wʋn dɛna mam karẽnbia.
42014034	Yaarʋm ãn sõŋa mɛ, la a sãn sabgɛ, ba wʋn ẽŋɛ la wãne botɩ a le ãna yẽlʋm?
42014035	A ka le tara yõorↄ la tẽŋa, la a ka tã wʋn dɛna bugulgo mẽ, ba lobrɩ ẽ basra mɛ. Sɛka n wõm yetↄga wã, a selse sõŋa sõŋa."
42015001	Lampo-tↄ'ↄsrɩba, la tõon-be'ero dõma zozo'e n daan sẽŋɛ Azezi zẽ'am tɩ ba selse a yetↄga.
42015002	Tɩ Farisi dõma, la lↄↄ karẽnsãandõma la yõnna yetɩ: "Bʋra-ẽna wã to'orɩ la tõon-be'ero dõma, dee dita la ba."
42015003	Tɩ Azezi makɛ makrɛ wã soke ba yetɩ:
42015004	"Bʋra-kãna n boe ya pʋam tara piisi kↄbga, tɩ ayɩla sãn bↄɩ, tɩ a kãn lagsɛ piisi piswɛɩ la awɛɩ la basɛ dũnsẽkam, dee sẽŋɛ ka ɛ ayẽma n bↄɩ la halɩ yãŋa yẽ ẽ?
42015005	La a sãn yẽ ẽ, a wʋn yõkɛ ẽ mɛ buke la sũ-yẽlga.
42015006	La a sãn kule yire, a wʋn wi a sɩrdõma, la a sawiiba mɛ yele ba yetɩ: 'Naagɛ-ya la mam tɩ tɩ ẽŋɛ sũ-yẽlga, se'ere n soe la, mam yẽ m pesgo la n bↄɩ la mɛ.'
42015007	Bɛla mam yetɩ ya tɩ tõon-be'ero dãana ayɩla sãn teege yɛm basɛ tõon-be'ero, sũ-yẽlga boe Nawẽnnɛ yire pʋam la bɛla gãnna nẽr-sõma piswɛɩ la awɛɩ n ka eerɩ tɩ ba teege yɛm.
42015008	Bɩɩ, pↄg-kãna n boe wʋn tara lig-kõba pia, tɩ ayɩla sãn bↄɩ, tɩ a kãn yõ fɩtla pɩɩsɛ deego la ɛ lagfↄ la sõŋa halɩ wa yẽ ẽ?
42015009	La a sãn yẽ ẽ, a wʋn wi a sɩrdõma, la a sawiiba mɛ yele ba yetɩ: 'Naagɛ-ya la mam tɩ tɩ ẽŋɛ sũ-yẽlga, se'ere n soe la, mam yẽ m lagfↄ la n bↄɩ la mɛ.'
42015010	Bɛla mam yetɩ ya tɩ tõon-be'ero dãana ayɩla sãn teege yɛm basɛ tõon-be'ero, sũ-yẽlga boe Nawẽnnɛ malɛkadõma zẽ'am na bɛla."
42015011	Tɩ Azezi le yele ba yetɩ: "Bʋraa n daan boe tara a dayↄↄsɩ bayi.
42015012	Tɩ yɩbga la yele a sↄ yetɩ: 'M sↄ, pʋɩ fʋ bõntarsõm na bↄ mam m bõnↄ.' Tɩ a sↄ pʋɩ a bõntarsõm na bↄ ba.
42015013	Tɩ la ẽŋɛ dabsa fẽe, tɩ yɩbga la lagsɛ a bõntarsõm na wuu yese sẽŋɛ tẽŋa n zãagɛ, ka tõm tõon-yooro sã'am ẽn tarɩ sɛla la wuu.
42015014	La ẽn sã'am a bõntarsõm na wuu ba'asɛ la, kↄm kãtɛ n wa'am tẽŋa la pʋam, tɩ a ka le tara sɛla wʋn di.
42015015	Tɩ a sẽŋɛ tẽŋa la nẽra ayɩla zẽ'am tɩ a dɩkɛ ẽ tɩ a tõnna. Tɩ nẽra la dɩkɛ ẽ botɩ a sẽŋɛ mõom ka gu'ura a kurkurdõma.
42015016	Tɩ a kↄm dõnna tɩ a bↄↄra tɩ a di kurkuri dia. Tɩ nẽra nẽra ka bↄ ẽ.
42015017	Tɩ a tẽ'esɛ a sũurum yetɩ: 'Mam sↄ tarɩ tõntõnɩba zo'oge mɛ tɩ ba dita tɩgra dee basra, dee tɩ mam bↄna kalam kiira la kↄm.'
42015018	Yãŋa yetɩ: 'Mam wʋn lebe kule la m sↄ yire ka yele ẽ yetɩ, mam tõm na Nawẽnnɛ la fõn be'em,
42015019	mam ka le masɛ tɩ ba wi mam tɩ fʋ bia. Ɩta mam wʋ fʋ tõntõnɩba la ayɩla.'
42015020	Dee isge kulla a sↄ yire. La ẽn nãn boe zãazãarɛ la, tɩ a sↄ la yẽ ẽ, tɩ a ninbãalga yõkɛ ẽ, tɩ a zoe tʋ'ʋsɛ kↄkɛ ẽ, mõbgɛ ẽ.
42015021	Tɩ bia la yele ẽ yetɩ: 'M sↄ, mam tõm na Nawẽnnɛ la fõn be'em. Mam ka masɛ tɩ ba le wi'ira mam tɩ fʋ bia.'
42015022	Tɩ a sↄ la yele a tõntõnɩba yetɩ: 'Sẽŋɛ-ya tↄtↄ ka tarɩ fu-sɛka n ãn sõŋa gãnna la wa'am wa yɛ ẽ, dee dɩkɛ nutʋa pire a nu'ubiire, dee dɩkɛ tagra pire ẽ.
42015023	La ya yõkɛ lↄl-polle n nõbɛ wa'am wa kʋ tɩ tɩ ẽŋɛ dia di, dee ẽŋɛ sũ-yẽlga.
42015024	Se'ere n soe la, mam bia wã daan wõn na a ki mɛ, dee le vo'oge. A daan bↄɩ mɛ, tɩ tɩ le yẽ ẽ.' Tɩ ba yãŋa ɩta sũ-yẽlga.
42015025	Wakat-ẽŋa tɩ a dayↄ-kẽema la boe la va'am. La ẽn lebe kulna wa lɛm yire la, a wõm na duursi tɩ ba wẽ'erɩ wa'ara.
42015026	Tɩ a wi a sↄ tõntõnna ayɩla soke ẽ yetɩ: 'Bẽm n ẽŋɛ?'
42015027	Tɩ tõntõnna la lerge ẽ yetɩ: 'Fʋ yɩbga la n wa'am, tɩ fʋ sↄ kʋ lↄl-polle n nõbɛ, ẽŋa n yẽ fʋ yɩbga la tɩ a tarɩ ı̃mã'asʋm na ı̃yã.'
42015028	Tɩ kẽema la sũure yı̃ige halɩ. Tɩ a zagsɛ tɩ ẽŋa kãn kẽ yire. Tɩ a sↄ yese belem ẽ yetɩ, a wa'am wa kẽ.
42015029	Tɩ a lerge a sↄ la yetɩ: 'Bɩsɛ, yʋʋma zozo'e tɩ mam tõnnɩ fʋ tõoma, dee ka zagsɛ fʋ nõorɛ baa daarɛ ayɩla, la fõn ka bↄ mam bulla baa daarɛ ayɩla tɩ m kʋ tɩ mam la m sɩrdõma ẽŋɛ sũ-yẽlga.
42015030	La fʋ bi-ẽna wã n dɩkɛ fʋ bõntarsõm sẽŋɛ ka tõm yalsɩ tõoma sã'am ba wuu dee kulum wã, fʋ kʋ la lↄl-polle bↄ ẽ.'
42015031	Tɩ a sↄ lerge ẽ yetɩ: 'M bia, fõn boe la mam zẽ'am daarɛ woo. La mam n tarɩ sɛla wuu la de la fõn bõnↄ.
42015032	La, la masɛ mɛ tɩ tɩ ẽŋɛ sũ-yẽlga sɩrʋm, se'ere n soe la, fʋ yɩbga wã daan wõn na a ki mɛ, dee le vo'oge. A daan bↄɩ mɛ. Tɩ tɩ le yẽ ẽ.' "
42016001	Tɩ Azezi le yele a karẽnbiisi la yetɩ: "Bʋraaga n daan boe dɛna bõntarsa, tara tõntõnna tɩ a bɩsra a yire yelle. Tɩ ba wa'am wa yele bõntarsa la yetɩ, tõntõnna la sã'anɩ a bõntarsõm na mɛ.
42016002	Tɩ zuudãana la wi a tõntõnna la yetɩ: 'Bẽm tɩ ba tↄgra fõn yelle tɩ mam wõnna wãna? Geele pa'alɛ ma fõn ẽŋɛ mam bõntarsõm na se'em. Fʋ kãn le bɩsra mam yire yelle.'
42016003	Tɩ tõntõnna la yele a mẽŋa yetɩ: 'Mam zuudãana la yetɩ a dige mam a tõoma la pʋam mɛ, mam wʋn ẽŋɛ la wãne? Kʋa? Mam ka tarɩ pãŋa wʋn kↄ. La yãnnɛ n wʋn tara mam la sosgo.
42016004	Mam mi mam wʋn ẽŋɛ se'em, tɩ a sãn wa dige ma, m tara sɩrdõma n wʋn to'oge mam ba yiɛ sõŋa.'
42016005	Tɩ a wi a zuudãana sãnditba ayɩla ayɩla, soke pↄspↄsɩ dãana la yetɩ: 'Fõn tarɩ mam zuudãana sãnnɛ la wãne?'
42016006	Tɩ a lerge yetɩ: 'Mam tarɩ a sãnnɛ na kaam dugl-kãra kↄbga.' Tɩ a yele ẽ yetɩ: 'To'oge fʋ sãnnɛ gõŋↄ tↄtↄ zı̃'ire gʋlsɛ yetɩ, kaam dugl-kãra pinuu.'
42016007	Dee soke ayẽma yetɩ: 'Fõn tarɩ mam zuudãana sãnnɛ na wãne?' Tɩ a lerge yetɩ: 'Mam tarɩ a sãnnɛ na mui bↄra kↄbga.' Tɩ a yele ẽ yetɩ: 'To'oge fʋ sãnnɛ gõŋↄ gʋlsɛ yetɩ pinii.'
42016008	Baa la tõntõnna wã ɩrgↄ n ka doose sore la, a zuudãana pẽgɛ ẽ mɛ, ẽn tõm na yɛm na ı̃yã. Dũni-ẽna wã dõma tarɩ la yɛm tõnna la taaba gãnna nẽr-sɛba n bãŋɛ Nawẽnnɛ peelem.
42016009	Bɛla ı̃yã, mam yetɩ ya tɩ ya dɩkɛ dũnia bõntarsõm yõgɛ sɩrdõma, tɩ dũnia bõntarsõm na sãn wa ba'asɛ, ba wʋn to'oge ya tɩ ya bↄna Nawẽnnɛ yire wakatɛ n ka ba'asrɩ."
42016010	"Nẽr-sɛka woo n de sɩra dãana bõn-pɩgsɩ pʋam, mẽ de la sɩra dãana bõn-kãra pʋam. La sɛka n ka de sɩra dãana bõn-pɩgsɩ pʋam, mẽ ka de sɩra dãana bõn-kãra pʋam.
42016011	Bɛla, ya sãn ka dɛna sɩra dõma dũnia wã bõntarsõm pʋam, ãne n wʋn dɩkɛ bõntarsõm sɩra sɩra gu'ule ya?
42016012	La ya sãn ka dɛna sɩra dõma la bõn-sɛba n dagɩ ya mẽŋa bõnↄ, ãne n wʋn dɩkɛ bõnↄ bↄ ya tɩ la dɛna ya mẽŋa bõnↄ?
42016013	Tõntõnna ka tã wʋn sakɛ zuudãandõma bayi. A wʋn sise ayɩla mɛ, dee nõŋɛ ayɩla, bɩɩ a wʋn nanna ayɩla la mɛ, dee pↄ'ↄra ayɩla la. Bɛla, yãma ka tã wʋn sakɛ Nawẽnnɛ n de ya Zuudãana, dee botɩ bõntarsõm mẽ dɛna ya zuudãana."
42016014	Farisi dõma n nõŋɛ ligri la n wõm bɛla la, ba la'arɩ Azezi mɛ.
42016015	Tɩ Azezi yele ba yetɩ: "Yãma pa'alɩ ya mẽŋa nẽrba nẽŋam wʋ ya de la nẽr-sõma. La Nawẽnnɛ mi ya pʋtẽ'era n ãn se'em mɛ. Bõn-sɛka tɩ nẽrsaalba pẽgrɩ la, de la bõn-dẽgrↄ Nawẽnnɛ zẽ'am.
42016016	Amoyisi lↄↄ, la Nawẽnnɛ nõtↄ'ↄsrɩba n yʋʋn pa'alɩ nẽrba ban wʋn ãna se'em, ka paagɛ wakat-sɛka tɩ Azã wa'am na. Lan pↄsɛ Azã n misri nẽrba ko'om pʋam na, ba mõolɛ Nawẽnnɛ so'olʋm kõ-yẽlga mɛ, tɩ nẽra woo nargra pãŋa tɩ a kẽ.
42016017	La, la de la nãana tɩ saazuum la dũnia tole gãnna tɩ Nawẽnnɛ lↄↄ la bõn-pɩka ayɩla bↄɩ.
42016018	Nẽr-sɛka woo n basɛ a pↄga, dee le di pↄka ayẽma, a ẽŋɛ la be'em wʋ nẽra n gã'arɩ la a tadãana pↄga, la sɛka woo n di pↄka tɩ a sɩra basɛ mẽ ẽŋɛ la be'em."
42016019	Tɩ Azezi yetɩ: "Bõntarsa n daan boe, yɛɛra futo n ba ãna sõŋa, dee tara sɛla woo daarɛ woo tɩ la seke.
42016020	Tɩ nasa ayɩla mẽ daan bↄna, tɩ a yʋ'ʋrɛ dɛna Alazaarɩ, tɩ a ı̃yã wuu tara nõtↄ. A daan ẽn gã la bõntarsa la zanõrʋm,
42016021	bↄↄra tɩ a di bõntarsa la n diti tɩ di-zõra luta la. Tɩ baasɩ sẽnna lɛɛla a nõtↄ la.
42016022	Tɩ Alazaarɩ wa ki. Tɩ Nawẽnnɛ malɛkadõma tarɩ ẽ sẽŋɛ Nawẽnnɛ yire Abraham zẽ'am. Tɩ bõntarsa la mẽ wa ki, tɩ ba laagɛ ẽ.
42016023	Tɩ bõntarsa la daan bↄna bug-tẽŋa nãmsra, yãŋa gorge yẽ Abraham halɩ zẽ'a n zãagɛ, tɩ Alazaarɩ zẽa a sakʋkↄ.
42016024	Tɩ bõntarsa la wi Abraham yetɩ: 'M sↄ Abraham, zoe m ninbãalga, dee tõm Alazaarɩ tɩ a dɩkɛ a nu'ubiire tẽ'egɛ ko'om mã'alɛ m zɩlɩŋa, se'ere n soe la, mam boe la bugum pʋam nãmsra.'
42016025	Tɩ Abraham yele ẽ yetɩ: 'M bia, tẽegɛ tɩ fõn daan boe dũnia zuo wakat-sɛka la, fõn daan tarɩ bõn-sõma mɛ, dee tɩ Alazaarɩ yẽta toogo. La lɛɛlɛ wã, a sũure mã'agɛ mɛ, dee tɩ fõn yãŋa nãmsra.
42016026	La bõn-sɛka n pa'asɛ, bog-ko'ogo n beŋe tõma la yãma, tɩ nẽra sãn bↄↄra tɩ a ze'ele kalam sẽŋɛ yãma zẽ'am, a kãn tã'agɛ. La nẽra mẽ sãn bↄↄra tɩ a ze'ele yãma zẽ'am wa'am tõma zẽ'am, a kãn tã'agɛ.'
42016027	Tɩ a lerge Abraham yetɩ: 'M sↄ Abraham, la sãn dɛna bɛla, mam sosrɩ fʋ mɛ tɩ fʋ tõm Alazaarɩ tɩ a sẽŋɛ mam sↄ yire,
42016028	tɩ mam tarɩ la sↄbiisi banuu, a sẽŋɛ ka kã'an ba, tɩ ba mẽ da wa'am nãmsgↄ zẽ'a wã.'
42016029	Tɩ Abraham yele ẽ yetɩ: 'Ba tarɩ Amoyisi la Nawẽnnɛ nõtↄ'ↄsrɩba n gʋlsɛ gõn-sɛba la mɛ. La masɛ tɩ ba sakɛ la gõn-bãma yetↄga.'
42016030	Tɩ a lerge ẽ yetɩ: 'M sↄ, ayɛɩ, nẽra sãn vo'oge lebe sẽŋɛ ba zẽ'am, ba wʋn teege yɛm basɛ tõon-be'ero.'
42016031	Tɩ Abraham lerge ẽ yetɩ: 'Ba sãn kãn sakɛ Amoyisi, la Nawẽnnɛ nõtↄ'ↄsrɩba la nõorɛ, baa nẽra n ki sãn vo'oge lebe, ba kãn sakɛ.' "
42017001	Tɩ Azezi yele a karẽnbiisi la yetɩ: "La ka tã tɩ bõn-sɛba n pã'asrɩ nẽrba tɩ ba basra Nawẽnnɛ sore la ka wa'am. La nẽr-sɛka n wʋn botɩ bõn-bãma wa'am na wʋn yẽ toogo.
42017002	Ba sãn dɩkɛ nẽerɛ kug-kãtɛ lʋ yulse a yugla lobe ẽ basɛ ko-kãtɛ pʋam, n sõɩ ẽŋa n wʋn botɩ bi-pɩka ayɩla basɛ Nawẽnnɛ sore.
42017003	Guuse-ya ya mẽŋa. Fʋ sↄbia sãn tõm be'em, fʋ kã'an ẽ. La a sãn teege yɛm basɛ tõon-be'ero la, fʋ basɛ ẽ taalɛ.
42017004	La a sãn ẽŋɛ fʋ be'em nõorɛ ayopↄɩ daarɛ ayɩla, dee leme fʋ zẽ'am nõorɛ ayopↄɩ wa yetɩ: 'Mam tõm na be'em, bↄ mam sugri', dẽnɩ tɩ fʋ basɛ ẽ taalɛ."
42017005	Tɩ Zuudãana Azezi karẽnbiisi pia la ayi la yele ẽ yetɩ: "Botɩ tɩ bↄ fↄ sɩra zo'oge."
42017006	Tɩ Zuudãana la yele ba yetɩ: "Ya sãn bↄ mam sɩra fẽe wʋ sↄ'ↄrↄ biire la, ya tã wʋn yele kẽnkãŋa wã tɩ a võogɛ sẽŋɛ ka sele mõgrɛ pʋam ke, la a wʋn sakɛ ya nõorɛ mɛ."
42017007	"Tẽ'esɛ-ya bɩsɛ, nẽra sãn bↄna yãma pʋam tara tõntõnna tɩ a kↄↄra, bɩɩ gu'ura a dũnsi, tɩ tõntõnna la sãn ze'ele va'am wa'am, a wʋn yele ẽ mɛ yetɩ, wa'am wa di bɩɩ?
42017008	Ayɛɩ, a wʋn yele ẽ yetɩ: 'Dʋgɛ m dia, dee teege fuugo yɛ, tarɩ dia la wa'am wa bↄ ma tɩ m di. M sãn di dee yũ ba'asɛ, tɩ fʋ mẽ yãŋa di dee yũ.'
42017009	La zuudãana la n yele tõntõnna la tɩ a ẽŋɛ se'em, tɩ a ẽŋɛ la, zuudãana la kãn pʋ'ʋsɛ ẽ.
42017010	Bɛla mẽ, ya sãn ẽŋɛ sɛla woo tɩ Nawẽnnɛ yele ya tɩ ya ẽŋɛ la, ya yetɩ: 'Tõma wen dɛna la tõntõnɩba, tõma ka narɩ pʋ'ʋsgↄ, se'ere n soe la, la de la tɩ tõoma, la masɛ mɛ tɩ tɩ tõm.' "
42017011	Azezi daan boe la sore wɛ'ɛsa Zerizalɛm dↄla Samaari la Galile tẽŋasʋka,
42017012	paagɛ tẽŋa ayɩla pʋam, tɩ kõnkↄma pia tʋ'ʋsra ẽ, ze'ele kẽnkɛrŋa
42017013	kaasra yetɩ: "Zuudãana Azezi, zoe tɩ ninbãalga."
42017014	La ẽn yẽ ba la, tɩ a yele ba yetɩ: "Sẽŋɛ-ya kãabgↄ kẽma la zẽ'am tɩ ba ka bɩsɛ ya ı̃yã la n ãn se'em." La ban sẽnnɩ wɛ'ɛsa la, tɩ bã'asɩ la basɛ ba, tɩ ba ãna sõŋa.
42017015	La ba nẽra ayɩla n yẽ tɩ a kõnkↄm na basɛ ẽ na, tɩ a lɛbra Azezi zẽ'am dee tↄgra ke'enke'em pẽgra Nawẽnnɛ,
42017016	sẽŋɛ ka ka dũma dɩkɛ a nẽŋa võglɛ tẽŋa Azezi nẽŋam pʋ'ʋsɛ ẽ. A daan de la Samaari nẽra.
42017017	Tɩ Azezi yetɩ: "La dagɩ bãma pia n yẽ ı̃mã'asʋm? Tɩ bawɛɩ la bↄna la bɛ?
42017018	Bẽm tɩ ẽna n de sãana la mã'a n leme wa'am tɩ a pʋ'ʋsɛ Nawẽnnɛ a yel-sõnnɛ?"
42017019	Dee yele ẽ yetɩ: "Fõn bↄ mam sɩra la n botɩ fʋ yẽ fãarɛ, isge sẽŋɛ."
42017020	Farisi dõma soke Azezi mɛ tɩ ba bãŋɛ wakat-sɛka tɩ Nawẽnnɛ wʋn di na'am nẽrba sʋkam. Tɩ a lerge ba yetɩ: "Nawẽnnɛ sãn wa dita na'am, la ka de sɛla tɩ nẽrba tã wʋn yẽ la nini.
42017021	La nẽra kãn yetɩ: 'Bɩsɛ-ya, a boe la kalam', bɩɩ 'a boe la ke'. Bãŋɛ-ya tɩ Nawẽnnɛ boe la ya tẽŋasʋka dita na'am."
42017022	La Azezi yele a karẽnbiisi la yetɩ: "Wakatɛ sẽm mɛ tɩ ya wʋn bↄↄra tɩ ya yẽ Nẽrsaala Dayʋa la, baa la sãn dɛna daarɛ ayɩla, la ya kãn yẽ ẽ.
42017023	La nẽrba wʋn yele ya yetɩ: 'Bɩsɛ-ya, a boe la ke', bɩɩ 'bɩsɛ-ya, a boe la kalam.' Da kãn sẽŋɛ-ya, da doose-ya ba.
42017024	Se'ere n soe la, daar-sɛka tɩ Nẽrsaala Dayʋa la wʋn leme na, la wʋn ãna wʋ saaga n ẽn yãkɛ saazuum tɩ la nẽegɛ zẽ'a wuu se'em na.
42017025	La, lan dẽŋɛ tɩ bõn-bãma wʋn ẽŋɛ, dẽnɩ tɩ a nãmsɛ zozo'e tɩ zamãan-ẽna wã dõma zagsɛ ẽ.
42017026	Wakat-sɛka tɩ Nẽrsaala Dayʋa la wʋn leme wa'am na, la wʋn ãna wʋ Anoe wakatɛ tɩ la yʋʋn ãn se'em na.
42017027	Nẽrba yʋʋn diti mɛ, dee yũura, tɩ bʋraasɩ dita pↄgba, tɩ pↄgsɩ mẽ ɛlla sɩrba, tɩ la wa paagɛ daar-sɛka tɩ Anoe kẽ õorŋ-kãtɛ la pʋam, dee tɩ ko'om yãŋa wa'am wa pɩrɛ zẽ'a wuu libe nẽrba wuu tɩ ba ki.
42017028	La mẽ wʋn ãna wʋ Alotɩ wakatɛ n yʋʋn ãn se'em na. Ba yʋʋn diti mɛ, dee yũura, dee da'ara, dee kↄↄsra, dee bʋta, dee mẽta,
42017029	ka paagɛ daar-sɛka tɩ Alotɩ fõrgɛ Sodom tẽŋa la, dee tɩ bugum n diti kidibre ze'ele saazuum lui tẽŋa kʋ ba wuu.
42017030	Nẽrsaala Dayʋa la lemŋo daarɛ la mẽ wʋn di'ige ba la bɛla.
42017031	Daar-ẽŋa, nẽr-sɛka n boe gↄsgↄ dee tɩ a lↄgrↄ bↄna deego pʋam, a da sige bↄↄra tɩ a ze'ele dɩkɛ ba zoe. La nẽr-sɛka n boe a va'am, da lebe kule.
42017032	Tẽegɛ-ya lan yʋʋn ẽŋɛ Alotɩ pↄga se'em na.
42017033	Nẽr-sɛka woo n boorɩ tɩ a gu a vↄm, a wʋn koŋe ẽ, la nẽr-sɛka n sakɛ tɩ a koŋe a vↄm, a wʋn yẽ ẽ.
42017034	Mam yetɩ ya tɩ nẽrba bayi sãn gã sõŋↄ ayɩla pʋam yʋ'ʋŋↄ, ba wʋn dɩkɛ ayɩla, dee basɛ ayẽma.
42017035	La pↄgsɩ bayi sãn bↄna nẽerʋm nẽena, ba wʋn dɩkɛ ayɩla, dee basɛ ayẽma.
42017036	((Bʋraasɩ bayi sãn bↄna va'am, ba wʋn dɩkɛ ayɩla, dee basɛ ayẽma.))"
42017037	Tɩ karẽnbiisi la soke Azezi yetɩ: "Zuudãana, bõn-ẽna wʋn ẽŋɛ la bɛ?" Tɩ a lerge yetɩ: "Zẽ'e-sɛka tɩ bõn-kɩ'ɩsɩ boe la, zẽ'e-ẽŋa tɩ zõa lagsrɩ taaba."
42018001	Tɩ Azezi makɛ makrɛ pa'alɛ ba tɩ ba sↄsra Nawẽnnɛ wakatɛ wuu da basɛ,
42018002	yele ba yetɩ: "Sarɩyadita n daan boe tẽŋa ayɩla ka zↄta Nawẽnnɛ, dee ka nanna nẽrba.
42018003	Tɩ pↄkõorɛ mẽ bↄna tẽŋa la pʋam sẽnna a zẽ'am wakatɛ wuu yɛta ẽ tɩ: 'Sõŋɛ ma tɩ m yẽ bʋʋrↄ m bɛ zẽ'am.'
42018004	La pↄkõorɛ la sẽŋɛ ka sose ẽ na nõor-faa, tɩ sarɩyadita la ka sõŋɛ ẽ. La pↄkõorɛ la ẽn ken sẽnna sↄsra ẽ na, sarɩyadita la wa yele a pʋtẽ'erʋm mɛ yetɩ: 'Baa mam ka zotɩ Nawẽnnɛ, dee ka nanna nẽrba la,
42018005	pↄkõ-ẽna n sẽnnɩ dãana mam se'em wã, mam wʋn isge mɛ sõŋɛ ẽ. La sãn dagna bɛla, a wʋn sẽnna mɛ nãmsra mam, a kãn basɛ.' "
42018006	Tɩ Zuudãana Azezi le yetɩ: "Bɩsɛ-ya sarɩyadita la n de nẽr-be'ego la n yele se'em.
42018007	La sãn dɛna bɛla, Nawẽnnɛ kãn sõŋɛ nẽr-sɛba tɩ a looge la n sosrɩ ẽ wʋntɛɛŋa la yʋ'ʋŋↄ la, bↄ ba bʋʋrↄ gãnna bɛla? A wʋn yuuge mɛ dee sõŋɛ ba bɩɩ?
42018008	Mam yetɩ ya mɛ tɩ a wʋn wa sõŋɛ ba mɛ tↄtↄ. La Nẽrsaala Dayʋa la sãn wa leme dũnia zuo, a wʋn yẽ nẽrba n bↄ ẽ sɩra mɛ bɩɩ?"
42018009	Azezi le makɛ la makrɛ ayẽma bↄ nẽr-sɛba n tẽ'esrɩ tɩ bãma de la nẽr-sõma nẽ'esra nẽrba basɛba la, yetɩ:
42018010	"Bʋraasɩ bayi n sẽŋɛ Wẽnde-kãtʋm na tɩ ba ka pʋ'ʋsɛ Nawẽnnɛ, ayɩla de la Farisi nẽra, tɩ ayẽma dɛna lampo-tↄ'ↄsa.
42018011	Tɩ Farisi nẽra la zɛ saazuo pʋ'ʋsra a sũurum yetɩ: 'Nawẽnnɛ, mam pʋ'ʋsrɩ fʋ, mam n ka wõn na nẽrba basɛba la n ãn se'em na, n de nayigba, bɩɩ nẽr-be'ero, bɩɩ nẽrba n tõnnɩ yalsɩ, la mam n ka wõn na lampo-tↄ'ↄs-ẽna wã la ı̃yã.
42018012	Dabsa ayopↄɩ woo pʋam, mam lʋtɩ nõorɛ la bʋyi, la bõn-sɛba wuu tɩ mam yẽtɩ la, pia pʋam woo mam loorɩ ayɩla bↄ'ↄra fõn mɛ.'
42018013	La lampo-tↄ'ↄsa la ze'ele la kẽnkɛrŋa põn ka gorge a nẽŋa saazuum, dee wẽ nupʋ'ʋgↄ yetɩ: 'Nawẽnnɛ, zoe m ninbãalga, mam de la tõon-be'ero dãana.' "
42018014	Azezi yele bɛla dee yetɩ: "Mam yetɩ ya mɛ tɩ bʋra-ẽna wã n kule la, a yelle masɛ mɛ Nawẽnnɛ zẽ'am, dee tɩ Farisi nẽra la yelle ka masɛ. Se'ere n soe la, nẽr-sɛka woo n zẽkrɩ a mẽŋa, Nawẽnnɛ wʋn sike ẽ mɛ, la nẽr-sɛka n sikri a mẽŋa, Nawẽnnɛ wʋn zẽkɛ ẽ."
42018015	Nẽrba basɛba n daan tarɩ kↄm-pɩgsɩ wa'am Azezi zẽ'am tɩ a dɩkɛ a nu'usi paglɛ ba zuto. La a karẽnbiisi la n yẽ bɛla la, ba zɛbɛ nẽrba la mɛ.
42018016	Tɩ Azezi wi a karẽnbiisi la yele ba yetɩ: "Basɛ-ya kↄma la tɩ ba wa'am mam zẽ'am, da gu'ura-ya ba, se'ere n soe la, Nawẽnnɛ so'olʋm de la nẽr-sɛba n ãn wʋ kↄma wã bõnↄ.
42018017	Mam yetɩ ya la sɩra, tɩ nẽr-sɛka woo n ka sakɛ tɩ Nawẽnnɛ sↄna ẽ wʋ bia la, a kãn kẽ Nawẽnnɛ so'olʋm pʋam."
42018018	Zifdõma nẽrzuo ayɩla n daan soke Azezi yetɩ: "Karẽnsãama, fõn de la nẽr-sõŋↄ, mam wʋn ẽŋɛ la wãne yẽ vↄm n ka ba'asrɩ?"
42018019	Tɩ Azezi yele ẽ yetɩ: "Bẽm tɩ fõn wi mam tɩ nẽr-sõŋↄ? Nẽra ka boe n ãn sõŋa, sãn dagna Nawẽnnɛ mã'a.
42018020	Fõn mi Nawẽnnɛ n bↄ nõorɛ tɩ ba ɩta se'em na: 'Da gã'arɛ la fʋ tadãana pↄga, da kʋ nẽra, da zũ, da tↄgɛ põmpↄrŋↄ kaseto, nanna fʋ sↄ la fʋ ma.' "
42018021	Tɩ a lerge yetɩ: "Halɩ mam bõnbɩ'ɩlʋm tɩ mam põn sakra bõn-bãma wuu."
42018022	Azezi n wõm ẽn yele bɛla la, tɩ a yele ẽ yetɩ: "Sɛla ayɩla n deege dɛna fʋ ẽŋɛ: Koose fõn tarɩ sɛla la wuu dɩkɛ ligri la pʋɩ nasdõma, tɩ fʋ wʋn yẽ bõntarsõm Nawẽnnɛ yire, dee wa'am wa dↄla mam."
42018023	La bʋraa la n wõm bɛla la, tɩ a sũure ba sã'am, se'ere n soe la, a daan ba dɛna la bõntarsa.
42018024	Azezi n yẽ tɩ a sũure sã'am bɛla la, tɩ a yetɩ: "La tↄ mɛ bↄ bõntatba tɩ ba kẽ Nawẽnnɛ so'olʋm pʋam.
42018025	La de la nãana tɩ yʋgnɛ doose fupı̃im yoko pʋam yese, gãnna bõntarsa n wʋn kẽ Nawẽnnɛ so'olʋm pʋam."
42018026	Tɩ sɛba n wõm bɛla la yele yetɩ: "La sãn dɛna bɛla, ãne n wʋn tã'agɛ yẽ fãarɛ?"
42018027	Tɩ a yele ba yetɩ: "Bõn-sɛka tɩ nẽrsaalba ka tã wʋn ẽŋɛ la, Nawẽnnɛ tã wʋn ẽŋɛ mɛ."
42018028	Tɩ Apɩyɛɛrɩ yele ẽ yetɩ: "Tõma basɛ tõma n tarɩ sɛla mɛ dee dↄla fõn."
42018029	Tɩ Azezi yele ba yetɩ: "Mam yetɩ ya la sɩra, tɩ nẽr-sɛka n basɛ a yire, bɩɩ a pↄga, bɩɩ a sↄbiisi, bɩɩ a sↄ la a ma, bɩɩ a kↄma, Nawẽnnɛ so'olʋm na ı̃yã,
42018030	a wʋn to'oge zo'oge gãnna ẽn basɛ sɛla la dũnia wã zuo, dee wʋn yẽ vↄm n ka ba'asrɩ wakat-sɛka n sẽm na."
42018031	Azezi daan tarɩ a karẽnbiisi pia la ayi la mɛ yese kẽnkɛrŋa, ka yele ba yetɩ: "Ya yẽ ya, tɩ we'esɩ la Zerizalɛm, la bõn-sɛba wuu tɩ Nawẽnnɛ nõtↄ'ↄsrɩba yʋʋn gʋlsɛ Nawẽnnɛ gõŋↄ pʋam Nẽrsaala Dayʋa la yelle la, wʋn sɩrɩ ẽŋɛ mɛ.
42018032	Ba wʋn yõkɛ ẽ mɛ ka ẽŋɛ bu-zãŋsɩ nu'usum, tɩ ba la ẽ, yaalɛ ẽ, tʋbsɛ nõtõorʋm mı̃ ẽ,
42018033	wẽ ẽ na ka'asa, dee kʋ ẽ. La dabsa atã daarɛ a wʋn vo'oge."
42018034	La ba ka bãŋɛ ẽn yele se'em na võorɛ baa fẽe, yetↄga la daan sʋgɛ mɛ, tɩ ba ka tã'agɛ bãŋɛ yetↄga la võorɛ n boorɩ tɩ la yele se'em.
42018035	Azezi daan we'esɩ ka lɛm na Zeriko, tɩ fʋa zẽa sore kẽnkɛrŋa sↄsra,
42018036	wõm nẽr-kʋʋŋↄ la n tollɩ la dãmnɛ, soke yetɩ: "Bẽm ẽŋɛ?"
42018037	Tɩ ba yele ẽ yetɩ: "Azezi n de Nazarɛtɩ nẽra la n tollɩ."
42018038	Tɩ a tı̃i tↄgra yetɩ: "Adavidi yɩɩŋa Azezi, zoe m ninbãalga."
42018039	Tɩ nẽr-sɛba n boe a nẽŋam na tãsɛ ẽ yetɩ a sı̃na. Tɩ a malɩn tı̃i tↄgɛ yetɩ: "Adavidi yɩɩŋa, zoe m ninbãalga."
42018040	Tɩ Azezi ze'ele, yetɩ ba tarɩ ẽ wa'am. La ẽn lɛm Azezi la, tɩ Azezi soke ẽ yetɩ:
42018041	"Fõn boorɩ tɩ m ẽŋɛ la bẽm bↄ fↄ?" Tɩ a lerge ẽ yetɩ: "Zuudãana, mam boorɩ tɩ m le yẽta mɛ."
42018042	Tɩ Azezi yele ẽ yetɩ: "Le yẽta, fõn bↄ mam sɩra la ı̃yã n botɩ fʋ yẽ laafɛ."
42018043	Bilam mẽŋa tɩ a le yẽta dↄla Azezi pẽgra Nawẽnnɛ. Tɩ nẽrba la wuu n yẽ bɛla la, mẽ nã'asra Nawẽnnɛ.
42019001	Azezi daan dolɩ la Zeriko tẽŋa pʋam tↄlla,
42019002	tɩ bʋraa bↄna mı̃ tɩ a yʋ'ʋrɛ dɛna Azase. A de la lampo-tↄ'ↄsrɩba naba, dee dɛna bõntarsa.
42019003	A daan boorɩ tɩ a bãŋɛ la Azezi n de nẽr-sɛka. A de la nẽr-gɩlga, la nẽrba la n zo'oge la ı̃yã, a ka tã wʋn yẽ Azezi.
42019004	Tɩ a zoe tole nẽŋam sẽŋɛ Azezi n we zẽ'am bↄba la ka zom kẽnkãŋa tɩ a bɩsɛ Azezi.
42019005	Tɩ Azezi sẽŋɛ ka paagɛ zẽ'e-ẽŋa, gorge bɩsɛ kẽnkãŋa la zuo yẽ ẽ, yele ẽ yetɩ: "Azase, sige tↄtↄ, se'ere n soe la, dẽnɩ tɩ mam gã'arɛ fõn yire zı̃na."
42019006	Tɩ Azase sige tↄtↄ, to'oge ẽ sẽŋɛ a yire la sũ-yẽlga.
42019007	La nẽrba la n yẽ bɛla la, ba wuu yõnnɩ mɛ yetɩ: "A sẽŋɛ ka kẽ tɩ a bↄna la tõon-be'ero dãana la yire."
42019008	Tɩ Azase zɛ Azezi nẽŋam, yele ẽ yetɩ: "M Zuudãana, mam wʋn dɩkɛ m bõntarsõm pʋsʋka pʋɩ bↄ nasdõma. La mam sãn pã'asɛ nẽrba to'oge ba sɛla, mam wʋn lebse bↄ ba nõor-anaasɩ."
42019009	Tɩ Azezi yele ẽ yetɩ: "Zı̃na yi-ẽna dõma yẽ fãarɛ, se'ere n soe la, ẽna mẽ sɩrɩ de la Abraham yɩɩŋa.
42019010	Nẽrsaala Dayʋa la wa'am dũnia zuo tɩ a ɛ la nẽr-sɛba n bↄɩ la, fãagɛ ba."
42019011	Nẽrba la n daan selsrɩ Azezi yetↄga la, tɩ a makɛ makrɛ bↄ ba, se'ere n soe la, a daan lɛm na Zerizalɛm, tɩ nẽrba la tẽ'esra tɩ wakat-ẽŋa tɩ ba wʋn yẽ tɩ Nawẽnnɛ diti na'am ba tẽŋasʋka.
42019012	Bɛla tɩ a makɛ bↄ ba yetɩ: "Nabia n yʋʋn yetɩ a sẽŋɛ tẽŋa n zãagɛ ka di na'am leme wa'am.
42019013	Ẽn yʋʋn yetɩ a sẽŋɛ la, a wi la a tõntõnɩba pia bↄ ba sãlma lag-kõbrɛ ayɩla ayɩla, yele ba yetɩ: 'Dɩkɛ-ya ligri la lɛɛbra, tɩ m sẽŋɛ dee leme wa'am.'
42019014	La a so'olʋm na nẽrba nifo kẽ ẽ mɛ, tɩ ẽn fõrgɛ la, tɩ ba tõm tõntõnɩba tɩ ba babsɛ ẽ ka yetɩ, bãma ka boorɩ tɩ a dɛna bãma naba.
42019015	La baa la bɛla a di na'am na mɛ, lebe kule ka basɛ tɩ ba wi tõntõn-sɛba tɩ a daan bↄ ba ligri la, tɩ ba wa'am tɩ a soke ba bãŋɛ, nẽra woo n leebe yẽ yõorↄ se'em.
42019016	Tɩ pↄspↄsɩ dãana la yele ẽ yetɩ: 'M zuudãana, mam dɩkɛ fʋ sãlma lag-kõbrɛ la leebe yẽ la yõorↄ sãlma lig-kõba pia pa'asɛ.'
42019017	Tɩ a yele ẽ yetɩ: 'Fʋ ẽŋɛ sõŋa, fʋ de la tõntõn-sõŋↄ! Fõn ẽŋɛ sɩra la bõnↄ fẽe la ı̃yã, fʋ wʋn sↄna tẽnsɩ pia bɩsra.'
42019018	Tɩ bʋyi dãana la mẽ wa'am wa yele ẽ yetɩ: 'M zuudãana, mam dɩkɛ fʋ sãlma lagfↄ la leebe yẽ la yõorↄ sãlma lig-kõba banuu pa'asɛ.'
42019019	Tɩ a yele ẽ mẽ yetɩ: 'Fõn wʋn sↄna tẽnsɩ banuu bɩsra.'
42019020	Tɩ ayẽma mẽ wa'am wa yetɩ: 'M zuudãana, fʋ lagfↄ la n wãna, mam vile ẽ na tãnnɛ sʋgɛ,
42019021	mam zotɩ fõn mɛ, se'ere n soe la, fõn de la nẽra yelle n tↄɩ. Fõn to'orɩ la bõn-sɛba tɩ fʋ mẽŋa ka tõm na yõorↄ, dee lagsra bõnkↄↄl-sɛba tɩ fõn ka bʋrɛ.'
42019022	Tɩ a yele ẽ yetɩ: 'Fʋ de la tõntõn-be'ego, mam wʋn dɩkɛ la fʋ nõorɛ yetↄga la di fʋ sarɩya. Fõn mi tɩ mam de la nẽra yelle n tↄɩ, tↄ'ↄra bõn-sɛba tɩ mam ka tõm na yõorↄ, dee lagsra bõnkↄↄl-sɛba tɩ mam ka bʋrɛ la,
42019023	bẽm ı̃yã tɩ fʋ ka tarɩ m ligri la ka bı̃ŋe bãnkɩ pʋam, tɩ m sãn leme wa'am tɩ m to'oge m ligri la, la yõorↄ?'
42019024	Dee yele sɛba n boe bilam na yetɩ: 'To'oge-ya lagfↄ la bↄ sɛka n tarɩ ligri pia la.'
42019025	Tɩ ba yele ẽ yetɩ: 'Zuudãana, a põn tarɩ la ligri pia.'
42019026	Tɩ a lerge ba yetɩ: 'Mam yetɩ ya tɩ sɛka woo n tarɩ, a wʋn to'oge pa'asɛ. La sɛka woo n ka tarɩ, a wʋn koŋe sɛla fẽe tɩ a tarɩ la.
42019027	La sãn dɛna mam bɛ'ɛba la n ka boorɩ tɩ mam di na'am na, tarɩ-ya ba wa'am wa kʋ ba mam nẽŋam.' "
42019028	La Azezi n daan tↄgɛ bɛla ba'asɛ la, a tole la nẽrba la nẽŋa tɩ ba wɛ'ɛsa Zerizalɛm.
42019029	La ẽn daan sẽŋɛ ka lɛm Betɩfaazɩ, la Betani n boe Oliivi tãŋa zẽ'am na, a tõm na a karẽnbiisi bayi
42019030	yetɩ: "Sẽŋɛ-ya tẽn-sɛka n boe nẽŋa la pʋam. Ya sãn paagɛ mı̃, ya wʋn yẽ bõn-biire tɩ ba lʋ ze'ele, tɩ nẽra nẽra nãn ka bã ẽ. Ya lorge ẽ tarɩ wa'am.
42019031	La nẽra sãn soke ya yetɩ: 'Wãne tɩ ya lↄrgra ẽ?', ya lerge yetɩ: 'Zuudãana la n boorɩ ẽ.' "
42019032	La ẽŋa n tõm sɛba la sẽŋɛ ka paagɛ, yẽ sɛla woo wʋ ẽn yele ba se'em na.
42019033	Tɩ ba lorge bõn-biire la, tɩ bõŋa la dõma soke ba yetɩ: "Bẽm tɩ ya lↄrgra bõŋa la?"
42019034	Tɩ ba lerge ba yetɩ: "Zuudãana la n boorɩ ẽ."
42019035	Tɩ ba tarɩ bõŋa la sẽŋɛ Azezi zẽ'am, ka dɩkɛ ba futo paglɛ a zuo, tɩ Azezi bã.
42019036	La ẽn daan we la, nẽrba la yɛrgɛ la ba futo sore la zuo.
42019037	Ẽn daan lɛm Zerizalɛm na, a dolɩ la Oliivi tãŋa sore la sigra, tɩ nẽr-kʋʋŋↄ la wuu n de a karẽnbiisi la ɩta sũ-yẽlga zẽkɛ ba kõosɩ pẽgra Nawẽnnɛ ke'enke'em, a tõon-yãlma tɩ ba yẽ la ı̃yã,
42019038	yɛta tɩ: "Pẽgɛ-ya na-sɛka n sẽm na Zuudãana Nawẽnnɛ yʋ'ʋrɛ la. Sũ-mã'asʋm boe la Nawẽnnɛ yire, nã'asɛ-ya Nawẽnnɛ n boe saazuum."
42019039	La Farisi dõma basɛba n boe nẽrba la pʋam yele Azezi yetɩ: "Karẽnsãama, tãsɛ fʋ karẽnbiisi la tɩ ba sı̃na."
42019040	Tɩ a lerge ba yetɩ: "Mam yetɩ ya mɛ tɩ ba sãn sı̃na, kuga wʋn kaasɛ tagurga."
42019041	Azezi n daan lɛm Zerizalɛm yẽ tẽŋa la, a kellɩ mɛ tẽŋa la nẽrba ı̃yã,
42019042	yetɩ: "Ya sãn mi ni zı̃na wã bõn-sɛka n wʋn bↄ ya sũ-mã'asʋm, la wʋn ãn nɩ sõŋa! La, la sʋgɛ mɛ, tɩ ya nini ka yẽta ẽ.
42019043	La wakatɛ sẽm mɛ, tɩ ya bɛ'ɛba wʋn wa'am wa mẽ lalga gilge ya tẽŋa wã wuu gu, tɩ ya nẽrba kãn tã'agɛ yese.
42019044	Ba wʋn sã'am tẽŋa la wuu mɛ, dee kʋ yãma sɛba wuu n boe a pʋam na. Ba wʋn sã'am ẽ saam saam mɛ, tɩ kugre kãn weege a tadãana zuo. Bõn-bãna n wʋn ẽŋɛ la, de la yan ka bãŋɛ wakat-sɛka tɩ Nawẽnnɛ wa'am tɩ a fãagɛ ya la ı̃yã."
42019045	Azezi n tↄgɛ bɛla ba'asɛ la, a kẽ la Wẽnde-kãtɛ la zẽnzakam digra sɛba n koosrɩ la tɩ ba yɛsra,
42019046	dee yele ba yetɩ: "La gʋlsɛ Nawẽnnɛ gõŋↄ pʋam tɩ Nawẽnnɛ yetɩ: 'Mam deego wã wʋn dɛna la pʋ'ʋsgↄ deego.' La yãma dɩkɛ ẽ ẽŋɛ la nayigba lagsgↄ zẽ'a."
42019047	La daarɛ woo a boe la Wẽnde-kãtʋm na zãsna nẽrba Nawẽnnɛ yetↄga. Tɩ kãabgↄ kẽma nẽŋadõma, la lↄↄ karẽnsãandõma, la tẽŋa la nẽrzuto daan ɛɛra sore tɩ ba kʋ ẽ.
42019048	La ba ka mi ba wʋn ẽŋɛ se'em, se'ere n soe la, nẽrba la wuu daan ãn na sɛlɩ sɛlsra a yetↄga la.
42020001	Daarɛ ayɩla Azezi boe la Wẽnde-kãtʋm na zãsna nẽrba, dee mõola kõ-yẽlga la bↄ'ↄra ba. Tɩ kãabgↄ kẽma nẽŋadõma, la lↄↄ karẽnsãandõma, la tẽŋa la kẽma
42020002	wa'am wa yele ẽ yetɩ: "Yele to, fõn yẽ nõorɛ la bɛ ɩta bõn-bãna, bɩɩ ãne n bↄ fõn nõorɛ tɩ fõn ɩta?"
42020003	Tɩ a lerge ba yetɩ: "Mam mẽ wʋn soke ya sokre ayɩla tɩ ya lerge ma:
42020004	Azã n daan misri nẽrba ko'om pʋam na, la de la Nawẽnnɛ n tõm ẽ bɩɩ, la de la nẽrsaalba?"
42020005	Tɩ ba bãm na taaba yetɩ: "Tɩ sãn yetɩ la de la Nawẽnnɛ n tõm ẽ, a wʋn yetɩ, bẽm ı̃yã tɩ tõma ka sakɛ ẽ?
42020006	La tɩ sãn yetɩ la de la nẽrsaalba, nẽrba la wuu wʋn lobe tɩ la kuga kʋ, se'ere n soe la, nẽrba la sakɛ tɩ Azã daan de la Nawẽnnɛ nõtↄ'ↄsa."
42020007	Tɩ ba koŋe lerge ẽ yetɩ: "Tõma ka mi sɛka n tõm ẽ."
42020008	Tɩ Azezi yele ba yetɩ: "Bɛla, mam mẽ kãn yele ya mam n yẽ nõorɛ la zẽ'e-sɛka ɩta bõn-bãna wã."
42020009	Tɩ Azezi makɛ makrɛ ẽna bↄ nẽrba la yetɩ: "Bʋraaga n daan kↄ a va'am sele tɩɩsɩ yʋ'ʋrɛ n de viinye, dɩkɛ va'am na bↄ nẽrba tɩ ba bɩsra, dee sẽŋɛ tẽŋa n zãagɛ ka yuuge.
42020010	Tɩ viinye la biɛ go'osgo wakatɛ paagɛ, tɩ a tõm a tõntõnna tɩ a sẽŋɛ sɛba n bɩsrɩ va'am na zẽ'am ka to'oge a pʋrɛ wa'am wa bↄ ẽ. Tɩ sɛba n bɩsrɩ va'am na wẽ ẽ, dee botɩ a lebe kule zãŋa.
42020011	Tɩ a le tõm a tõntõnna ayɩla ba zẽ'am, tɩ ba wẽ ẽ, dee yaalɛ ẽ, botɩ a mẽ lebe kule zãŋa.
42020012	Tɩ a le malɩn tõm ayɩla bʋtã pʋam, tɩ ba wẽ ẽ pↄglʋm, dee dige ẽ va'am na pʋam.
42020013	Tɩ va'am na dãana la tẽ'esɛ yetɩ: 'Mam wʋn ẽŋɛ la wãne? M yãŋa wʋn tõm na m mẽŋa bi-nõŋrɛ, tã tɩ ba wʋn nã'asɛ ẽŋa.'
42020014	La sɛba n bɩsrɩ va'am na n yẽ va'am na dãana mẽŋa dayʋa la, tɩ ba bãm na taaba yetɩ: 'Ẽna n wʋn wa sↄↄgɛ sↄna a sↄ bõntarsõm na, basɛ-ya tɩ tɩ kʋ ẽ tɩ bõntarsõm na lebge tõma bõnↄ.'
42020015	Tɩ ba yõkɛ ẽ ve'ege yese va'am na kẽnkɛrŋa ka kʋ ẽ. Bɛla, va'am na dãana yãŋa wʋn ẽŋɛ nẽr-bãna la wãne?
42020016	A wʋn wa'am wa kʋ nẽrba la mɛ, dee to'oge va'am na bↄ nẽrba basɛba tɩ ba bɩsra." La nẽrba la n wõm bɛla la, ba yetɩ: "La kãn ẽŋɛ bɛla baa fẽfẽe."
42020017	Tɩ Azezi bɩsra ba, dee yetɩ: "La bɛla võorɛ de la bẽm tɩ ba gʋlsɛ Nawẽnnɛ gõŋↄ pʋam yetɩ: 'Kug-sɛka tɩ tõnmẽtba zagsɛ la, lebge la kugre n botɩ deego la tara pãŋa'?
42020018	La nẽr-sɛka n lui kug-ẽŋa zuo, a wʋn kↄ kↄ mɛ, la kugre la sãn lui nẽr-sɛka zuo, a wʋn mẽrgɛ ẽ mɛ."
42020019	Tɩ lↄↄ karẽnsãandõma, la kãabgↄ kẽma nẽŋadõma la ɛɛra sore wakat-ẽŋa tɩ ba yõkɛ ẽ, se'ere n soe la, ba bãŋɛ mɛ tɩ la de la bãma ı̃yã tɩ a makɛ makrɛ la. La ba zotɩ la nẽrba la.
42020020	Tɩ lↄↄ karẽnsãandõma, la kãabgↄ kẽma nẽŋadõma la pigra Azezi. Bɛla tɩ ba tõm nẽrba n ãn wʋ ba de la nẽr-sõma la tɩ ba sẽŋɛ ka bẽrɛ Azezi la yetↄga, tɩ a sãn tↄgɛ tuuge, tɩ ba yẽ sore yõkɛ ẽ sẽŋɛ ka ẽŋɛ gↄmna n soe nõorɛ nu'usum.
42020021	Tɩ nẽrba la sẽŋɛ ka soke Azezi yetɩ: "Karẽnsãama, tõma mi tɩ fõn tↄgrɩ se'em na, la fõn zãsnɩ se'em na masɛ mɛ, la fõn ka tũ'usri nẽrba, dee zãsna nẽrba Nawẽnnɛ sore yɛla sɩra sɩra.
42020022	Bɛla, lↄↄ la bↄ sore tɩ tɩ yↄ lampo bↄ Rom na-keko bɩɩ, a ka bↄ sore?"
42020023	Tɩ a bãŋɛ ba yɛmkẽgsɩga la, yele ba yetɩ:
42020024	"Tarɩ-ya lagfↄ ayɩla wa'am." Tɩ ba tarɩ wa'am. Tɩ a soke ba yetɩ: "Ãne yinyisŋa, la ãne yʋ'ʋrɛ n gʋlsɛ a zuo?" Tɩ ba lerge yetɩ: "La de la Rom na-keko la."
42020025	Tɩ Azezi yele ba yetɩ: "Bↄ-ya na-keko la ẽŋa n soe bõn-sɛka, dee mẽ bↄ Nawẽnnɛ ẽŋa n soe bõn-sɛka."
42020026	Azezi n daan tↄgɛ se'em nẽrba la nẽŋam na, ba ka tã'agɛ yõkɛ ẽ, a lergre la di'ige ba mɛ, tɩ ba sı̃na.
42020027	Saduse dõma n daan yetɩ nẽra sãn ki a kãn vo'oge la, bãma nẽrba basɛba n wa'am Azezi zẽ'am wa
42020028	soke ẽ yetɩ: "Karẽnsãama, Amoyisi yʋʋn gʋlsɛ yetɩ: 'Sɛka sↄbia sãn tara pↄga, ki dee tɩ a ka tara bia, a di a pↄkõorɛ la dↄgɛ kↄma bↄ sɛka n ki la.'
42020029	La bʋraasɩ bayopↄɩ n daan boe dɛna sↄbiisi, tɩ pↄspↄsɩ dãana la di pↄga tɩ a ka dↄgɛ, dee tɩ a ki,
42020030	tɩ bʋyi dãana la mẽ di pↄkõorɛ la ki, dee tɩ a ka dↄgɛ.
42020031	Tɩ bʋtã dãana la mẽ ẽŋɛ bɛla. La bãma bayopↄɩ la wuu lagɩm di pↄkõorɛ la mɛ ki, tɩ ba nẽra nẽra ka dↄgɛ bia.
42020032	Bɛla poorʋm tɩ pↄka la mẽ ki.
42020033	Bɛla, bãma bayopↄɩ la wuu n di pↄka la, ba sãn wa vo'oge kũm vo'ore daarɛ, ãne n wʋn sↄna pↄka la?"
42020034	Tɩ Azezi lerge ba yetɩ: "Dũni-ẽna nẽrba diti pↄgsɩ mɛ dee ɛlla sɩrba,
42020035	la nẽr-sɛba tɩ Nawẽnnɛ bɩsɛ tɩ ba masɛ tɩ ba vo'oge kẽ dũnia sɛka n sẽm pʋam na ka diti pↄgba, la ba ka ellɩ sɩrba.
42020036	La ba ka tã wʋn le ki, se'ere n soe la, ba ãn wʋ malɛkadõma la. Ba de la Nawẽnnɛ kↄma, ban vo'oge dee basɛ kũm na ı̃yã.
42020037	La Amoyisi yʋʋn põn pa'alɛ tɩ nẽr-sɛba n ki la wʋn vo'oge mɛ, zẽ'e-sɛka n tↄgrɩ tũntuugo n diti bugum yelle la, Amoyisi yetɩ Zuudãana Nawẽnnɛ n de Abraham, la A'izakɩ, la Azakↄbɩ Nawẽnnɛ.
42020038	Bɛla pa'alɛ tɩ bãma vↄa mɛ, se'ere n soe la, Zuudãana Nawẽnnɛ dagɩ sɛba n ki Nawẽnnɛ, a de la nẽr-sɛba n vↄa Nawẽnnɛ. Nawẽnnɛ zẽ'am nẽrba la wuu vↄa mɛ, baa la sɛba n ki la."
42020039	Tɩ lↄↄ karẽnsãandõma basɛba lerge ẽ yetɩ: "Karẽnsãama, fʋ tↄgɛ sõŋa."
42020040	La ba daan ka le saagɛ soke ẽ sɛla sɛla.
42020041	Tɩ Azezi yele ba yetɩ: "Wãne tɩ ba yetɩ Krisi de la Adavidi yɩɩŋa?
42020042	Dee tɩ Adavidi yʋʋn põn dẽŋɛ yele yõoma gõŋↄ pʋam yetɩ: 'Zuudãana Nawẽnnɛ yele mam Zuudãana yetɩ, zı̃'ire m zʋʋgↄ bↄba,
42020043	halɩ tɩ m ẽŋɛ fʋ bɛ'ɛba la tɩ ba bↄna fʋ nãma tẽŋa.'
42020044	La Adavidi mẽŋa sãn wi ẽ yetɩ 'Zuudãana', la wʋn ẽŋɛ la wãne tɩ a dɛna Adavidi yɩɩŋa?"
42020045	La nẽrba la wuu n selsrɩ Azezi la, tɩ a yele a karẽnbiisi la yetɩ:
42020046	"Guuse ya mẽŋa la lↄↄ karẽnsãandõma n eerɩ gilgra la fu-wogro, bↄↄra tɩ nẽrba pʋ'ʋsra nã'asra ba da'asʋm, dee bↄↄra nã'asgↄ zẽ'esɩ wẽndeto pʋam, la dia zẽ'esʋm tɩ ba zẽa la.
42020047	Ba to'osrɩ la sɛla wuu tɩ pↄkõpa tarɩ, dee pʋ'ʋsra Nawẽnnɛ pʋ'ʋs-wogro tɩ nẽrba bɩsra ba. Ba wʋn yẽ sɩbgrɛ gãnna wuu."
42021001	Azezi daan boe la Wẽnde-kãtʋm na, bɩsɛ yẽ bõntatba n tarɩ ba bↄ'a ɩta ligri daka pʋam,
42021002	dee yẽ pↄkõorɛ n de nasa n ẽŋɛ lig-kõb-pɩgsɩ bayi mã'a.
42021003	Tɩ Azezi yetɩ: "Mam yetɩ ya la sɩra, tɩ pↄkõorɛ ẽna n de nasa la ẽŋɛ zo'oge gãnna ba wuu mɛ.
42021004	Bãma wuu looge la bõntarsõm sɛba tɩ ba tarɩ zo'oge la pʋam wa'am wa ẽŋɛ mı̃. La ẽŋa n de nasa la, dɩkɛ la a dia ligri wuu wa ẽŋɛ mı̃."
42021005	La nẽrba basɛba n daan tↄgɛ Wẽnde-kãtɛ la yelle yetɩ, ba dɩkɛ la kug-sõma mẽ ẽ, dee dɩkɛ bↄ'a tɩ ba bↄ Nawẽnnɛ malgɛ ẽ, tɩ a ãna sõŋa sõŋa.
42021006	Tɩ Azezi yele ba yetɩ: "Wakatɛ sẽm mɛ tɩ ba wʋn lʋbɛ bõn-sɛba tɩ ya yẽtɩ wã wuu saam saam, tɩ kugre baa ayɩla kãn weege a tadãana zuo."
42021007	Tɩ ba soke ẽ yetɩ: "Karẽnsãama, bõn-bãna wʋn ẽŋɛ la dabʋrɛ? La bẽm wʋn pa'alɛ tõma tɩ tɩ bãŋɛ tɩ bõn-bãna wʋn ẽŋɛ?"
42021008	Tɩ Azezi lerge ba yetɩ: "Guuse-ya tɩ nẽra da pã'asɛ ya tɩ ya tuuge. Nẽrba zozo'e n wʋn dɩkɛ mam yʋ'ʋrɛ wa'am wa pã'asra ya, tɩ ba nẽra woo yetɩ: 'Mam n de Krisi', bɩɩ ba wʋn yetɩ: 'Wakatɛ lɛm mɛ.' Da doose-ya nẽr-bãma.
42021009	La ya sãn wõm zɛbrɛ, la tẽn-dãmŋↄ yɛla, da basɛ-ya tɩ dabeem yõkɛ ya, dẽnɩ tɩ bõn-bãma dẽŋɛ ẽŋɛ, la, la nãn ka de dũnia ba'asgↄ."
42021010	Dee yele ba yetɩ: "Buuri ayɩla wʋn isge zɛbra la buuri ayẽma, tɩ so'olʋm ayɩla dõma isge zɛbra la so'olʋm ayẽma,
42021011	la tẽŋa wʋn tı̃i mı̃im mɛ, la kↄm, la bã'a-loŋrɩsɩ n wʋn wa'am zẽ'esɩ zozo'e, la yel-kãra n kẽ'esrɩ nẽrba dabeem, la bõn-yãlma n wʋn ẽŋɛ saazuum.
42021012	La, lan dẽŋɛ bõn-bãna wã n wʋn ẽŋɛ, ba wʋn yõgɛ ya mɛ, nãmsɛ ya, tarɩ ya sẽŋɛ ka sãm ba wẽndetʋm sarɩyaditba zẽ'am, tɩ ba yʋ ya, la ba wʋn botɩ ya ze'ele na'adõma, la gↄmnadõma nẽŋam mam yʋ'ʋrɛ ı̃yã.
42021013	La wʋn doose la bɛla tɩ ya yẽ folle tↄgɛ mam yelle pa'alɛ ba.
42021014	Bɛla, ẽŋɛ ya sũurum tɩ la dagɩ ya fabla yan wʋn lerge se'em po'oge ya mẽŋa.
42021015	Mam mẽŋa wʋn bↄ ya yɛm tɩ ya tↄgɛ tɩ ya bɛ'ɛba kãn yãŋɛ lerge sɩ'ɩsɛ ya yetↄga.
42021016	Baa la ya sↄdõma, la ya madõma, la ya sↄbiisi, la ya sɩrdõma wʋn yõgɛ ya sẽŋɛ ka bↄ, tɩ ba kʋ ya nẽrba basɛba.
42021017	Nẽrba wuu wʋn sise ya mam ı̃yã.
42021018	La ya zomto baa ayɩla kãn bↄɩ.
42021019	Ya sãn ze'ele kãŋkãŋɛ, ya wʋn yẽ vↄm Nawẽnnɛ zẽ'am.
42021020	Ya sãn wa yẽ tɩ sʋdaasɩ gilgri Zerizalɛm, ya bãŋɛ tɩ a sã'aŋↄ lɛm mɛ.
42021021	Bɛla, nẽr-sɛba n boe Zude tẽŋa zoe zom tãnsɩ zuto, tɩ nẽr-sɛba n boe Zerizalɛm pʋam na yese zoe, la sɛba n boe vatʋm na da kẽ tẽŋa pʋam.
42021022	Dabsa bãma de la tõon-be'ero sɩbgrɛ dabsa tɩ bõn-sɛba wuu n gʋlsɛ Nawẽnnɛ gõŋↄ pʋam na wʋn ẽŋɛ.
42021023	Wakat-ẽŋa, la wʋn dɛna la toogo bↄ pↄg-sɛba n tarɩ pʋa, la sɛba n tarɩ bilɛɛsɩ tɩ ba mõgra la. Se'ere n soe la, nãmsgↄ kãtɛ n wʋn wa'am tẽŋa wã pʋam, la Nawẽnnɛ sũure wʋn yı̃ige mɛ la tẽŋa wã nẽrba.
42021024	Ba wʋn kʋ basɛba mɛ la sʋkↄbrↄ, la ba wʋn yõgɛ basɛba mɛ tarɩ sẽŋɛ bu-zãŋsɩ tẽnsʋm ka ẽŋɛ yamsɩ. Bu-zãŋsɩ wʋn sã'am Zerizalɛm mɛ, halɩ tɩ ba wakatɛ wʋn wa ba'asɛ."
42021025	"Bõn-yãlma n wʋn ẽŋɛ wẽntulle, la wõrga, la wõrbiɛ pʋam. La dũnia nẽrba buuri wuu wʋn fabla mɛ zɛ yɛrɩ, ko-kãtɛ ko-mı̃'isi n wʋn tı̃i wẽ'era ɩta voole la ı̃yã.
42021026	La nẽrba wʋn tẽ'esra la bõn-sɛka n wʋn ẽŋɛ dũnia wuu zuo la, tɩ dabeem wʋn botɩ ba palẽŋa ẽkɛ tɩ ba yɛm bↄɩ, se'ere n soe la, bõn-sɛba n boe saazuum wʋn mı̃im mɛ.
42021027	Wakat-ẽŋa ba wʋn yẽ tɩ Nẽrsaala Dayʋa la boe wara pʋam sẽna la pãn-kãtɛ, tɩ a na'am pãŋa peelem nẽegɛ.
42021028	La ya sãn yẽ tɩ bõn-bãna pↄsɛ ɩta, gorge-ya bɩsɛ saazuum, tɩ ya fãarɛ lɛm mɛ."
42021029	Azezi makɛ la makrɛ bↄ ba yetɩ: "Bɩsɛ-ya kẽnkãŋa, la tɩɩsɩ wuu.
42021030	Ya sãn yẽ tɩ ba võorↄ pusra, ya mẽŋa mi tɩ sigre lɛm mɛ.
42021031	Bɛla mẽ, ya sãn yẽ tɩ bõn-bãna ɩta, ya bãŋɛ tɩ wakatɛ lɛm mɛ tɩ Nawẽnnɛ wʋn di na'am nẽrba tẽŋasʋka.
42021032	Mam yetɩ ya la sɩra, tɩ bõn-bãna wʋn ɩta mɛ dee tɩ zamãan-ẽna yãŋa tole.
42021033	Saazuum la tẽŋa wʋn tole mɛ, la mam yetↄga la kãn malɩn tole.
42021034	Guuse ya mẽŋa tɩ ya yɛm da yↄↄra la di tɩgɛ, la dã-yũure, la dũni-ẽna vↄm yɛla, tɩ Nẽrsaala Dayʋa la lemŋo daarɛ da wa di'ige ya
42021035	wʋ bẽrgↄ la. Se'ere n soe la, daarɛ ẽŋa wʋn wa di'ige nẽrba wuu n boe tẽn-gõŋↄ wã zuo mɛ.
42021036	Bɛla, da gı̃sra-ya, pʋ'ʋsra-ya Nawẽnnɛ wakatɛ wuu, tɩ ya wʋn yẽ pãŋa tã'agɛ põsɛ bõn-sɛba wuu n wʋn wa ẽŋɛ la, dee tã'agɛ ze'ele Nẽrsaala Dayʋa la nẽŋam."
42021037	Azezi daan ẽn zãsna la nẽrba Wẽnde-kãtʋm na wʋntɛɛŋa, tɩ yʋ'ʋŋↄ tɩ a ẽn yese tẽŋa la pʋam sẽŋɛ ka gã'arɛ Oliivi tãŋa la zuo.
42021038	La nẽrba wuu lagsrɩ la a zẽ'am Wẽnde-kãtʋm na bulika yʋ'ʋŋↄ yʋ'ʋŋↄ sɛlsra a yetↄga.
42022001	Borborɩ n ka tarɩ dãbɩllɛ kibsa yʋ'ʋrɛ n de Zↄↄg-basɛ la daan dee la fẽe la a paagɛ.
42022002	Tɩ kãabgↄ kẽma nẽŋadõma, la lↄↄ karẽnsãandõma la ɛɛra bãma n wʋn ẽŋɛ se'em kʋ Azezi, dee zↄta nẽrba la dabeem.
42022003	Tɩ Asũtãana kẽ Azudaasɩ tɩ ba wi'iri Iskariyo n de Azezi karẽnbiisi pia la ayi la nẽra ayɩla sũurum.
42022004	Tɩ a sẽŋɛ kãabgↄ kẽma nẽŋadõma, la Wẽnde-kãtɛ la gu'urba nẽŋadõma zẽ'am, ka yele ba ẽŋa n wʋn ẽŋɛ se'em botɩ ba yõkɛ Azezi.
42022005	Tɩ ba sũure ẽŋɛ yẽlʋm, tɩ ba yetɩ bãma wʋn bↄ ẽ ligri,
42022006	tɩ Azudaasɩ sakɛ, ɛɛra sore tɩ a botɩ ba yõkɛ Azezi tɩ nẽr-kʋʋŋↄ la da bãŋɛ.
42022007	Borborɩ n ka tarɩ dãbɩllɛ kibsa la daarɛ tɩ ba kʋʋrɩ pebilsi dita Zↄↄg-basɛ kibsa la n daan paagɛ.
42022008	Tɩ Azezi tõm Apɩyɛɛrɩ la Azã yetɩ: "Sẽŋɛ-ya ka mãasʋm kibsa la dia tɩ tɩ wa'am wa di."
42022009	Tɩ ba soke ẽ yetɩ: "Bɛ tɩ tɩ wʋn sẽŋɛ ka mãasʋm?"
42022010	Tɩ Azezi yele ba yetɩ: "Selse-ya, ya sãn ka kẽ'era tẽŋa la pʋam, ya wʋn tʋ'ʋsɛ bʋraaga n tʋ yoore la ko'om, ya doose ẽ kẽ yi-sɛka tɩ a wʋn kẽ la pʋam.
42022011	La ya sãn kẽ, ya yele yidãana la yetɩ: 'Karẽnsãama la yetɩ, de-sɛka tɩ ẽŋa la a karẽnbiisi la wʋn di Zↄↄg-basɛ kibsa la boe la bɛ?'
42022012	A wʋn pa'alɛ ya de-kãtɛ n boe ayẽma zuo, tɩ lↄgrↄ wuu bↄna mı̃. Mãasʋm-ya bilam gu'ura to."
42022013	Tɩ ba sẽŋɛ ka yẽ sɛla woo wʋ Azezi n yele ba se'em na, tɩ ba mãasʋm Zↄↄg-basɛ kibsa la.
42022014	Tɩ wakatɛ la paagɛ, tɩ Azezi zı̃'ire la a karẽnbiisi pia la ayi la tɩ ba di.
42022015	Tɩ a yele ba yetɩ: "Mam ba bↄↄra mɛ la m sũure wuu tɩ mam na yãma di Zↄↄg-basɛ kibs-ẽna wã dee tɩ m yãŋa nãmsɛ.
42022016	La mam yetɩ ya mɛ tɩ, mam kãn le di Zↄↄg-basɛ kibsa halɩ tɩ a võorɛ wa ẽŋɛ ba'asɛ Nawẽnnɛ so'olʋm pʋam."
42022017	Dee dɩkɛ bõn-yũula pʋ'ʋsɛ Nawẽnnɛ, dee yetɩ: "To'oge-ya bãna wã pʋɩ taaba yũ.
42022018	La mam yetɩ ya mɛ tɩ lɛɛlɛ wã kↄ'ↄn wɛ'ɛsa wuu, mam kãn le yũ viinye biɛ bõn-yũula wã halɩ ka paagɛ wakat-sɛka tɩ Nawẽnnɛ wʋn wa'am wa dita na'am nẽrba tẽŋasʋka."
42022019	Dee dɩkɛ borborɩ pʋ'ʋsɛ Nawẽnnɛ, dee fiise bↄ ba yetɩ: "Ẽna de la mam ı̃yã tɩ mam dɩkɛ bↄ yãma ı̃yã. Ɩta-ya wãna tẽra mam yelle."
42022020	La ban di kɩ'ɩlɩm na, a dɩkɛ la bõn-yũula yetɩ: "Bõn-yũul-bãna pa'alɩ tɩ Nawẽnnɛ bı̃ŋe la nõor-paalga, mam zɩɩm n wʋn yese saagɛ bↄ yãma la ı̃yã.
42022021	La bɩsɛ-ya, sɛka n yetɩ a botɩ ba yõkɛ mam na lagɩm na mam kalam dita.
42022022	Nẽrsaala Dayʋa la wʋn ki wʋ Nawẽnnɛ n boorɩ tɩ la ẽŋɛ se'em na. La nẽr-sɛka n wʋn botɩ ba yõkɛ ẽ na wʋn yẽ toogo."
42022023	Tɩ karẽnbiisi la sↄkra taaba tɩ ba bãŋɛ nẽr-sɛka n de ẽ bãma pʋam n yetɩ a ẽŋɛ bɛla.
42022024	Karẽnbiisi la daan wẽ'erɩ la nõke'ene bↄↄra tɩ ba bãŋɛ bãma pʋam nẽr-sɛka n masɛ tɩ a dɛna nẽr-keko gãnna.
42022025	Tɩ Azezi yele ba yetɩ: "Dũni-ẽna na'adõma soe nẽrba la pãŋa, la sɛba n tarɩ ke'eŋo la botɩ nẽrba wi'ira ba tɩ: 'Sõm-ɩtba'.
42022026	La yãma pʋam, la kãn dɛna bɛla. Sɛka n de nẽr-keko yãma pʋam, a ãna wʋ bõn-pɩka la, la sɛka n de nẽŋadãana ãna wʋ tõntõnna.
42022027	La ãne n de nẽr-keko gãnna, sɛka n zı̃ dita la bɩɩ, sɛka n tõnnɩ bↄ'ↄra ẽ na? La dagɩ sɛka n zı̃ dita la? La mam boe ya pʋam wʋ tõntõnna la.
42022028	Yãma de la nẽrba n mõrgɛ weege bↄna la mam, yel-sɛba n paagɛ mam na pʋam.
42022029	Bɛla mam wʋn bↄ ya so'olʋm, wʋ mam Sↄ Nawẽnnɛ n bↄ mam so'olʋm se'em na,
42022030	tɩ ya wʋn wa zı̃'ire mam so'olʋm pʋam dita dee yũura la mam, dee zı̃'ire na'am bı̃mbı̃na zuto di Ɩsrayɛlɩ dõma buuri pia la ayi la sarɩya."
42022031	La Azezi yele Asimõ-pɩyɛɛrɩ yetɩ: "Asimõ, Asimõ, bãŋɛ tɩ Asũtãana sose la sore tɩ a makɛ ya bɩsɛ, wʋ nẽra n yeele si yɛsra urgo la.
42022032	La mam pʋ'ʋsɛ Nawẽnnɛ mɛ bↄ fↄ, tɩ fõn bↄ mam sɩra la, fʋ da basɛ. La fʋ sãn wa leme wa dↄla mam, fʋ bↄ fʋ sↄbiisi la bʋraanɛ tɩ ba ze'ele kãŋkãŋɛ."
42022033	Tɩ Apɩyɛɛrɩ lerge ẽ yetɩ: "Zuudãana, mam sakɛ mɛ tɩ m kẽ yʋ'a deem la fõn, bɩɩ m ki la fõn."
42022034	Tɩ Azezi yele ẽ yetɩ: "Apɩyɛɛrɩ, mam yetɩ fʋ mɛ tɩ yʋ'ʋŋↄ ẽna wã, fʋ wʋn sɩ'ɩsɛ la nõorɛ atã tɩ fõn ka mi mam, dee tɩ nõ-rↄↄgↄ kaasɛ."
42022035	La Azezi soke a karẽnbiisi la yetɩ: "Mam n daan tõm yãma tɩ ya sẽŋɛ ka mõolɛ Nawẽnnɛ yetↄga, tɩ yãma ka dɩkɛ pʋtmãanɛ, la tãmpↄkↄ, la tagra la, sɛla daan pↄ'ↄgɛ ya mɛ bɩɩ?" Tɩ ba lerge yetɩ: "Ayɛɩ."
42022036	Tɩ a yele ba yetɩ: "Lɛɛlɛ wã, la ka le dɛna bɛla. Sɛka n tarɩ pʋtmãanɛ, a dɩkɛ, la sɛka n mẽ tarɩ tãmpↄkↄ, a dɩkɛ. La sɛka n ka tarɩ sʋkↄbgↄ, a koose a fuugo da sʋkↄbgↄ.
42022037	Se'ere n soe la, la gʋlsɛ Nawẽnnɛ gõŋↄ pʋam yetɩ: 'Ba dɩkɛ ẽ naagɛ la tõon-be'ero dõma'. Mam yetɩ ya tɩ la de la mam tɩ bõn-ẽŋa wʋn ẽŋɛ. Asɩra, bõn-sɛka n gʋlsɛ tↄgra mam yelle la, yãŋa wʋn ẽŋɛ mɛ."
42022038	Tɩ ba yetɩ: "Zuudãana, bɩsɛ sʋkↄbrↄ bayi n wãna." Tɩ a yele ba yetɩ: "Basɛ-ya tɩ la seke ya."
42022039	Tɩ Azezi yese sẽŋɛ Oliivi tãŋam wʋ ẽŋa ẽn ɩta se'em na, tɩ a karẽnbiisi la doose ẽ.
42022040	La ẽn paagɛ mı̃ na, a yele ba yetɩ: "Pʋ'ʋsɛ-ya Nawẽnnɛ tɩ yelle da paagɛ ya tɩ ya lui."
42022041	Dee basɛ ba sẽŋɛ zãagɛ fẽe masɛ wʋ nẽra n wʋn lobe kugre se'em, ka ka dũma tẽŋa pʋ'ʋsra Nawẽnnɛ yetɩ:
42022042	"M Sↄ, fʋ sãn bↄↄra, basɛ tɩ nãmsgↄ ẽna tole dee basɛ ma. La, da kãn ẽŋɛ mam n boorɩ se'em, ẽŋɛ fõn boorɩ se'em." ((
42022043	Tɩ malɛka ze'ele saazuum wa'am wa pa'asɛ ẽ pãŋa.
42022044	Tɩ Azezi sũure ba sã'am halɩ, tɩ a malɩn tı̃i pʋ'ʋsra tɩ a mõrgrɛ tↄgra tẽŋa wʋ zɩɩm na.))
42022045	Ẽn daan pʋ'ʋsɛ kɩ'ɩlɩm na, a lebe ka paagɛ a karẽnbiisi la zẽ'am, tɩ ba gı̃sri mɛ, ba sũure n sã'am ı̃yã,
42022046	tɩ a soke ba yetɩ: "Bẽm tɩ yãma gı̃sra? Isge-ya pʋ'ʋsɛ Nawẽnnɛ tɩ yelle da paagɛ ya tɩ ya lui."
42022047	Azezi n daan ken tↄgra la, tɩ nẽrba zozo'e sẽnna paana. Tɩ Azudaasɩ n de a karẽnbiisi pia la ayi la nẽra ayɩla bↄna ba nẽŋa, sẽŋɛ lɛm Azezi tɩ a kↄkɛ ẽ, pʋ'ʋsɛ ẽ.
42022048	Tɩ Azezi yele ẽ yetɩ: "Azudaasɩ, fõn yetɩ fʋ kↄkɛ Nẽrsaala Dayʋa la mɛ botɩ ba yõkɛ ẽ?"
42022049	Tɩ a karẽnbiisi la n ze a zẽ'a, yẽ lan yetɩ la ẽŋɛ se'em na yetɩ: "Zuudãana, tɩ dɩkɛ tɩ sʋkↄbrↄ la zɛbɛ bɩɩ?"
42022050	Tɩ ba nẽra ayɩla dɩkɛ a sʋkↄbgↄ sɛ kãabgↄ kẽma nẽŋadãana tõntõnna zʋʋgↄ tʋbrɛ fiige.
42022051	Tɩ Azezi yetɩ: "Basɛ-ya bɛla." Dee kalʋm bʋraaga la tʋbrɛ la, tɩ a lebe tablɛ.
42022052	Dee yele kãabgↄ kẽma nẽŋadõma, la Wẽnde-kãtɛ la gu'urba nẽŋadõma, la kẽma n yetɩ ba yõkɛ ẽ na yetɩ: "Yãma tarɩ la sʋkↄbrↄ, la dasa sẽna tɩ ya yõkɛ mam wʋ mam de la fãara la?
42022053	Mam daan boe la ya lɛ mɛ Wẽnde-kãtʋm na daarɛ woo, tɩ ya ka yõkɛ mam. La wakat-ẽna wã ya tã wʋn ẽŋɛ yan boorɩ se'em, se'ere n soe la, la de la lika pãŋa dãana wakatɛ."
42022054	La ba yõkɛ Azezi mɛ tarɩ ẽ sẽŋɛ ka kẽ kãabgↄ kẽma nẽŋadãana yire, tɩ Apɩyɛɛrɩ bↄna zãazãarɛ li'isra dↄla.
42022055	La ba tʋʋrɛ la bugum yire la zẽnzaka tẽŋasʋka lagsɛ zẽa, tɩ Apɩyɛɛrɩ mẽ lagɩm na ba zẽa.
42022056	Tɩ tõntõn-pↄka ayɩla yẽ Apɩyɛɛrɩ n zı̃ bugum na zẽ'am, bɩsra ẽ zı̃i dee yetɩ: "Bʋra-ẽna mẽ dolɩ la Azezi."
42022057	Tɩ Apɩyɛɛrɩ sɩ'ɩsɛ yetɩ: "Pↄka, mam ka mi ẽ."
42022058	Tɩ la le ẽŋɛ fẽe, tɩ nẽra ayẽma le yẽ ẽ yetɩ: "Fõn mẽ de la ba nẽra ayɩla." Tɩ Apɩyɛɛrɩ yetɩ: "Bʋraaga, mam dagɩ ba nẽra."
42022059	Tɩ la le ẽŋɛ fẽe masɛ wʋ karf-ayɩla, tɩ nẽra ayɩla le yetɩ: "Asɩra, bʋra-ẽna ẽn dↄla ẽ mɛ, a mẽ de la Galile nẽra."
42022060	Tɩ Apɩyɛɛrɩ yetɩ: "Bʋraaga, mam ka bãŋɛ fõn tↄgɛ se'em na võorɛ." La ẽn ken bↄna mı̃ tↄgra la, tɩ nõ-rↄↄgↄ kↄ'ↄn kaasɛ.
42022061	Tɩ Zuudãana la gelge bɩsɛ Apɩyɛɛrɩ. Tɩ Apɩyɛɛrɩ tẽegɛ Zuudãana n yele ẽ yetɩ: "Fʋ wʋn sɩ'ɩsɛ mam nõorɛ atã mɛ zı̃na, dee tɩ nõ-rↄↄgↄ kaasɛ la."
42022062	Tɩ Apɩyɛɛrɩ yese yẽŋa ka kɛlla la sũ-sã'aŋↄ zozo'e.
42022063	Bʋra-sɛba n gu'uri Azezi la daan la ẽ mɛ, dee wẽ ẽ,
42022064	dɩkɛ fuugo vile a nẽŋa wẽ ẽ, dee yele ẽ yetɩ: "Bãŋɛ pa'alɛ tↄ sɛka n wẽ fↄ."
42022065	La ba tʋ ẽ na tʋʋrɛ basɛba zozo'e pa'asɛ.
42022066	La beere n daan wiige, tɩ Zifdõma kẽma, la kãabgↄ kẽma nẽŋadõma, la lↄↄ karẽnsãandõma wuu lagsɛ tɩ ba tarɩ Azezi sẽŋɛ ba sarɩyadia zẽ'am, dee yele ẽ yetɩ:
42022067	"Fʋ sãn sɩrɩ dɛna la Krisi tɩ Nawẽnnɛ bı̃ŋe nõorɛ tɩ a wʋn wa'am na, fʋ yele to." Tɩ a lerge ba yetɩ: "Mam sãn yele ya, ya kãn sakɛ,
42022068	la mam sãn soke ya sokre, ya mẽ kãn lerge mam.
42022069	La lɛɛlɛ wã kↄ'ↄn wɛ'ɛsa wuu, Nẽrsaala Dayʋa la wʋn zı̃'ire Nawẽnnɛ n de pãn-kãtɛ dãana la zʋʋgↄ."
42022070	Tɩ ba wuu soke ẽ yetɩ: "Bɛla fõn sɩrɩ de la Nawẽnnɛ Dayʋa?" Tɩ a lerge ba yetɩ: "Yãma n yele se'em na, mam de la bɛla."
42022071	Tɩ ba yetɩ: "Tɩ le ɛɛra la bẽm kaset-dõma? Tõma mẽŋa wõm a nõorɛ yetↄga mɛ."
42023001	Tɩ ba wuu tarɩ Azezi sẽŋɛ Apilatɩ zẽ'am
42023002	ka dõrɛ ẽ yetɩ: "Tõma yẽ bʋra-ẽna tɩ a boe mı̃ dãmna la tɩ tẽŋa wã dee yetɩ ba da yↄↄra lampo bↄ'ↄra Rom na-keko, dee ken yetɩ ẽŋa de la Krisi, ẽŋa de la naba."
42023003	Tɩ Apilatɩ soke ẽ yetɩ: "Fõn de la Zifdõma naba?" Tɩ Azezi lerge ẽ yetɩ: "La de la fõn yele se'em na."
42023004	Tɩ Apilatɩ yele kãabgↄ kẽma nẽŋadõma la, la nẽr-kʋʋŋↄ la yetɩ: "Mam ka yẽ bʋraaga wã yel-sɛka n wʋn botɩ tɩ di a sarɩya."
42023005	Tɩ ba sı̃na dee bʋla yetɩ: "A zãsŋↄ la tɩ a pↄsɛ zãsʋm Galile la Zude wa paam kalam na, tarɩ la dãmŋↄ sẽna nẽrba pʋam."
42023006	Apilatɩ n wõm bɛla la, a soke mɛ tɩ a bãŋɛ, bʋra-ẽna sãn dɛna Galile nẽra.
42023007	La ẽn bãŋɛ tɩ a ze'ele la Galile n de naba A'erↄdɩ so'olʋm pʋam na, tɩ a botɩ ba tarɩ ẽ sẽŋɛ ka bↄ naba A'erↄdɩ. A'erↄdɩ mẽ daan boe la Zerizalɛm wakat-ẽŋa.
42023008	La A'erↄdɩ n yẽ Azezi la, a sũure ẽŋɛ yẽlʋm mɛ halɩ, se'ere n soe la, a wõm Azezi yelle tɩ la yuuge mɛ, tɩ a bↄↄra tɩ a yẽ ẽ. A tarɩ pʋtẽ'erɛ tɩ a wʋn tõm na tõon-yãlma tɩ a yẽ.
42023009	A'erↄdɩ daan soke Azezi la sokrɩsɩ zozo'e, tɩ a ka lerge ẽ.
42023010	Tɩ kãabgↄ kẽma nẽŋadõma, la lↄↄ karẽnsãandõma n boe mı̃ na dõrɛ ẽ zozo'e yetɩ, a tõm na be'em.
42023011	Tɩ A'erↄdɩ la a sʋdaasɩ yaalɛ ẽ, dɩkɛ fu-sõŋↄ yɛ ẽ, tɩ ba la ẽ, dee tarɩ ẽ lebe ka bↄ Apilatɩ.
42023012	Daar-ẽŋa, A'erↄdɩ la Apilatɩ n de bɛ'ɛba la taaba la, lebge la sɩtↄ.
42023013	Tɩ Apilatɩ wi kãabgↄ kẽma nẽŋadõma, la tẽŋa la kẽma, la nẽrba wuu
42023014	yele ba yetɩ: "Yãma tarɩ bʋra-ẽna wa'am wa bↄ mam yetɩ a tarɩ la dãmŋↄ sẽna nẽrba pʋam. La mam n soke ẽ yãma nẽŋam kalam wã, mam ka yẽ a yel-sɛka n botɩ yãma dõrɛ ẽ na.
42023015	La A'erↄdɩ mẽ ka yẽ a yelle, bɛla tɩ a tarɩ ẽ leme wa'am wa bↄ tõma. Bʋraaga wã ka tõm be'em n masɛ tɩ ba kʋ ẽ.
42023016	Mam wʋn botɩ ba wẽ ẽ mɛ la ka'asa dee basɛ ẽ tɩ a fõrgɛ." ((
42023017	Zↄↄg-basɛ kibsa wakatɛ woo dẽnɩ tɩ Apilatɩ yese sɛba n boe yʋ'a deem nẽra ayɩla basɛ.))
42023018	Tɩ ba wuu kↄ'ↄn lagɩm tãsra yetɩ: "Kʋ bʋra-ẽna, dee yese Abarabasɩ bↄ tↄ."
42023019	Abarabasɩ daan dãmɛ na tẽŋa, kʋ nẽra, tɩ ba yõkɛ ẽ yʋ.
42023020	Tɩ Apilatɩ le tↄgra la nẽr-kʋʋŋↄ la bↄↄra tɩ a basɛ Azezi.
42023021	Tɩ ba zagsɛ, dee kaasra yetɩ: "Ka ẽ dↄ-puurŋa zuo, ka ẽ dↄ-puurŋa zuo."
42023022	Tɩ Apilatɩ le yele ba nõor-atã pʋam yetɩ: "Bẽm be'em tɩ a tõm? Mam ka yẽ yel-sɛka tɩ a tõm tɩ la masɛ tɩ ba kʋ ẽ. Mam wʋn botɩ ba wẽ ẽ na ka'asa dee basɛ ẽ."
42023023	Tɩ ba ken kaasra ke'enke'em yetɩ: "Ka ẽ dↄ-puurŋa zuo." Tɩ ba kaasga la zo'oge gãŋɛ.
42023024	Tɩ Apilatɩ sakɛ ẽŋɛ ban boorɩ se'em na,
42023025	yese bʋra-sɛka n daan dãmɛ tẽŋa kʋ nẽra la basɛ, ẽŋa tɩ nẽrba la boorɩ tɩ a basɛ, dee dɩkɛ Azezi bↄ sʋdaasɩ tɩ ba ẽŋɛ ẽ nẽrba la n boorɩ se'em na.
42023026	Ban tarɩ Azezi wɛ'ɛsa la, ba tʋ'ʋsɛ la Sirɛnɩ tẽŋa bʋraaga yʋ'ʋrɛ n de Asimõ n ze'ele va'am lɛmna, tɩ ba yõkɛ ẽ botɩ a to'oge dↄ-puurŋa la buke dↄla Azezi poore.
42023027	La nẽr-kʋʋŋↄ n dolɩ ẽ, tɩ pↄgsɩ kɛlla fabla wẽ'era nupʋ'ʋrↄ a ı̃yã.
42023028	Tɩ Azezi wẽrgɛ ba bↄba yele ba yetɩ: "Zerizalɛm pↄgsɩ, da kɛlla-ya mam ı̃yã, kɛlla-ya ya mẽŋa la ya kↄma ı̃yã.
42023029	Se'ere n soe la, dabsa sẽna tɩ ba wʋn yetɩ: 'Pↄg-kõndↄgrɩba, la sɛba n ka dↄgɛ, sɛba tɩ kↄma ka mõgɛ ba bı̃'isum tarɩ zu-yẽlga.'
42023030	La nẽrba wʋn wa yele tãnsɩ tɩ ba lui dı̃ ba, dee yele kũnkũma yetɩ, ba lile ba.
42023031	Se'ere n soe la, ba sãn ɩta dↄ-mã'asa wãna, la wʋn ẽŋɛ dↄ-kɛ'ɛsɩ la wãne?"
42023032	La ba tarɩ la tõon-be'ero dõma bayi sẽŋɛ tɩ ba lagɩm ba la Azezi kʋ.
42023033	La ba paagɛ la zẽ'a tɩ ba wi'iri tɩ Zuwaŋrɛ, bilam tɩ ba ka Azezi dↄ-puurŋa zuo, dee ka tõon-be'ero dõma bayi la dↄ-puursi zuto, ayɩla a zʋʋgↄ bↄba, ayɩla a gↄbga bↄba.
42023034	Tɩ Azezi yetɩ: "M Sↄ, basɛ ba tõon-be'ero taalɛ, tɩ ba ka mi ban ɩtɩ sɛla." Tɩ ba dɩkɛ a futo tɩ ba pʋɩ taaba, pↄsɛ tɩ ba bãŋɛ nẽra woo n wʋn to'oge fu-sɛka.
42023035	La nẽrba la ze la bilam bɩsra ẽ, tɩ Zifdõma kẽma la la'ara ẽ yetɩ: "A fãagɛ nẽrba basɛba mɛ, a sãn sɩrɩ dɛna la Krisi tɩ Nawẽnnɛ looge la, a fãagɛ a mẽŋa."
42023036	Tɩ sʋdaasɩ la mẽ la'ara ẽ, lɛm dɩkɛ dã-mı̃'isgo bↄ ẽ
42023037	yetɩ: "Fʋ sãn dɛna Zifdõma naba, fãagɛ fʋ mẽŋa."
42023038	La ba gʋlsɛ la gʋlsgↄ lablɛ a zuum yetɩ: "Ẽna wã de la Zifdõma naba la."
42023039	Tɩ tõon-be'ero dõma la n boe dↄ-puursi zuto la ayɩla tʋ Azezi yetɩ: "Dagɩ fõn de Krisi la? Fãagɛ fʋ mẽŋa dee fãagɛ tõma."
42023040	Tɩ ayẽma la tãsɛ a tadãana la yetɩ: "Fõn ka zotɩ Nawẽnnɛ? Ba wʋn kʋ tõma wuu mɛ.
42023041	La sãn dɛna tõma, tõma n tõm tõon-be'ero la, la masɛ mɛ tɩ ba kʋ tõma, la nẽr-ẽna wã ka ẽŋɛ sɛla n de be'em."
42023042	Dee yele Azezi yetɩ: "Fʋ sãn wa dita fʋ na'am na, fʋ tẽegɛ m yelle."
42023043	Tɩ Azezi yele ẽ yetɩ: "Mam yetɩ fʋ la sɩra, tɩ zı̃na nõo fʋ wʋn bↄna la mam Nawẽnnɛ yire."
42023044	La daan de wʋ wʋntɛɛŋa zuu-tẽŋasʋka, tɩ tẽŋa la wuu lebge lika, tɩ wʋntɛɛŋa ka le yẽkɛ halɩ ka paagɛ zaanõorɛ karf-atã. Tɩ fuugo la n yuli Wẽnde-kãtɛ la pʋam beŋe zẽ'e-sõŋↄ la ãagɛ pʋsʋka.
42023046	Tɩ Azezi tↄgɛ ke'enke'em yetɩ: "M Sↄ, mam basrɩ m sɩa la fõn nu'usum." A yele la bɛla dee ki.
42023047	Tɩ Rom sʋdaasɩ kɛ'ɛma yẽ lan ẽŋɛ se'em na, nã'asra Nawẽnnɛ yetɩ: "Asɩra, bʋraaga wã de la nẽr-sõŋↄ."
42023048	La nẽr-kʋʋŋↄ la wuu n wa'am tɩ ba bɩsɛ lan wʋn ẽŋɛ se'em na, yẽ lan ẽŋɛ se'em na mɛ. Tɩ ba lebe kulla, dee wẽ'era nupʋ'ʋrↄ.
42023049	La nẽr-sɛba wuu n mi Azezi, la pↄg-sɛba n doose ẽ halɩ Galile wa'am na, ze la kẽnkɛrŋa bɩsra lan ɩtɩ se'em na.
42023050	Bʋraaga ayɩla yʋ'ʋrɛ n daan de Azozɛfʋ. A de la Arimate tẽŋa nẽra, dee dɛna Zifdõma sarɩyaditba nẽra ayɩla. A de la nẽr-sõŋↄ tɩ a ɩrgↄ wuu masɛ,
42023051	la a daan gu'uri mɛ tɩ Nawẽnnɛ wa'am wa di na'am nẽrba tẽŋasʋka. La ba sarɩyaditba la n daan looge yɛm tɩ ba ẽŋɛ se'em na, a daan ka sakɛ.
42023052	Azezi n ki la, ẽŋa n sẽŋɛ Apilatɩ zẽ'am ka sose Azezi kũm na, tɩ Apilatɩ sakɛ.
42023053	Tɩ a sike kũm na vile ẽ na tãnnɛ tarɩ ka bı̃ŋe yↄↄgↄ tɩ ba tũ tãmpı̃a ı̃yã nãn ka laagɛ nẽra mı̃ pʋam.
42023054	La de la daar-ẽŋa tɩ Zifdõma mãasnɩ ba vo'osgo daarɛ. Wẽnnɛ sãn kẽ tɩ ba vo'osgo daarɛ wʋn pↄsɛ.
42023055	Tɩ pↄg-sɛba n doose Azezi Galile wa'am na, doose Azozɛfʋ sẽŋɛ ka yẽ yↄↄgↄ la, dee yẽ ban bı̃ŋe Azezi kũm na se'em,
42023056	dee lebe kule ka mãasʋm tɩdarɛ kaam buuri to'oto'ore tɩ ba tarɩ wa ẽŋɛ kũm na. La vo'osgo daarɛ la ba vo'ose wʋ Amoyisi lↄↄ la n bↄ nõorɛ se'em na.
42024001	Lasrɩ daarɛ bulika yʋ'ʋŋↄ yʋ'ʋŋↄ tɩ pↄgsɩ la isge dɩkɛ kaam na tɩ ba mãasʋm na tarɩ sẽŋɛ yↄↄm na.
42024002	Ban paagɛ la, ba yẽ tɩ kugre la tɩ ba dɩkɛ lige yↄↄgↄ nõorɛ la bilge mɛ gã kẽnkɛrŋa.
42024003	Tɩ ba kẽ yↄↄgↄ la pʋam bɩsɛ ka yẽ Zuudãana Azezi kũm na.
42024004	Tɩ ba zɛ yɛrɩ, bilam mẽŋa tɩ ba yẽ bʋraasɩ bayi n ze lɛm ba, yɛ futo tɩ ba yẽgra.
42024005	Tɩ pↄgsɩ la palẽŋa ẽkɛ, tɩ ba suure ba zuto tẽŋa. Tɩ bʋraasɩ la soke ba yetɩ: "Bẽm tɩ yãma ɛɛra nẽr-sɛka n vↄɩ sɛba n ki zẽ'am?
42024006	A ka boe kalam. A vo'oge mɛ. Tẽegɛ-ya ẽŋa n daan nãn boe Galile dee yele ya se'em na,
42024007	a yetɩ, ba wʋn yõkɛ Nẽrsaala Dayʋa la mɛ tarɩ ka bↄ tõon-be'ero dõma, tɩ ba ka ẽ dↄ-puurŋa zuo, la dabsa atã daarɛ, a wʋn vo'oge mɛ."
42024008	Tɩ ba yãŋa tẽegɛ a yetↄga la,
42024009	ze'ele yↄↄm na lebe kule ka yele a karẽnbiisi pia la ayɩla la, la nẽrba basɛba la wuu lan ẽŋɛ se'em na wuu.
42024010	Ba daan de la Amaari n ze'ele Magdala, la Azanɩ, la Azakɩ ma Amaari, la pↄgsɩ basɛba, bãma n daan tↄgɛ yel-bãna bↄ Azezi karẽnbiisi pia la ayɩla la.
42024011	La ba daan tẽ'esɛ tɩ pↄgsɩ la n yele ba se'em na ka tarɩ võorɛ, tɩ ba ka sakɛ tɩ la de sɩra.
42024012	La Apɩyɛɛrɩ isge mɛ zoe sẽŋɛ yↄↄm na ka veese bɩsɛ, yẽ tãna la mã'a, lebe kule ka zɛ yɛrɩ bõn-sɛba n ẽŋɛ la ı̃yã.
42024013	Daar-ẽŋa mẽŋa tɩ Azezi karẽnbiisi bayi wɛ'ɛsa tẽŋa ayɩla yʋ'ʋrɛ n de Emayusi. Bilam na Zerizalɛm zãagɛ masɛ wʋ kilomẽtrɩ pia la ayɩla.
42024014	Ba daan tↄgrɩ la taaba bõn-sɛba wuu n ẽŋɛ la yelle.
42024015	La ban daan sõsrɩ la taaba la, tɩ Azezi lɛm ba, tɩ ba lagɩm sẽnna.
42024016	La ba yɛm lige mɛ, tɩ ba ka bãŋɛ ẽ.
42024017	Tɩ a soke ba yetɩ: "Bẽm yelle tɩ yãma sẽnna dee tↄgra la taaba?" Tɩ ba ze'ele zũŋe ba nẽnsɩ.
42024018	Tɩ ba nẽra ayɩla yʋ'ʋrɛ n de Akleopasɩ soke ẽ yetɩ: "Fõn mã'a n boe Zerizalɛm ka bãŋɛ bõn-sɛka n ẽŋɛ dabsa wã pʋam?"
42024019	Tɩ a soke ba yetɩ: "Bẽm ẽŋɛ?" Tɩ ba yele ẽ yetɩ: "Azezi n ze'ele Nazarɛtɩ la, a de la Nawẽnnɛ nõtↄ'ↄsa n tarɩ pãŋa a tõoma la a yetↄga pʋam, Nawẽnnɛ la nẽrba wuu nifum.
42024020	Tɩ tõma kãabgↄ kẽma nẽŋadõma, la tẽŋa la kẽma botɩ ba yõkɛ ẽ, di a sarɩya yetɩ ba kʋ ẽ, tɩ ba ka ẽ dↄ-puurŋa zuo, tɩ a ki.
42024021	La tõma daan tarɩ pʋtẽ'erɛ tɩ la de la ẽŋa n wʋn fãagɛ Ɩsrayɛlɩ dõma la. La zı̃na de la dabsa atã n wãna tɩ yel-ẽna wã ẽŋɛ.
42024022	La tõma pↄgsɩ basɛba n botɩ tõma palẽŋa ẽkɛ. Ba isge la bulika yʋ'ʋŋↄ yʋ'ʋŋↄ sẽŋɛ yↄↄm na,
42024023	leme wa yele tõma yetɩ bãma ka yẽ kũm na, bãma yẽ la malɛkadõma, tɩ ba yele bãma yetɩ a vo'oge mɛ.
42024024	Tɩ tõma nẽrba basɛba mẽ sẽŋɛ yↄↄm na, ka yẽ tɩ la sɩrɩ ãn wʋ pↄgsɩ la n yele se'em na. La ba ka yẽ Azezi."
42024025	Tɩ Azezi yele ba yetɩ: "Yɛm-ka-like dõma, bẽm tɩ ya ka bↄ Nawẽnnɛ nõtↄ'ↄsrɩba n yʋʋn yele se'em na wuu sɩra tↄtↄ?
42024026	La ka masɛ nɩ tɩ Krisi nãmsɛ la bõn-bãna wuu, dee yãŋa di a na'am na?"
42024027	Tɩ a yãŋa pa'alɛ ba bõn-sɛba wuu n gʋlsɛ tↄgra ẽŋa yelle Nawẽnnɛ gõnnↄ la pʋam, a pↄsɛ pa'alɛ la Amoyisi, la Nawẽnnɛ nõtↄ'ↄsrɩba la wuu n gʋlsɛ la võorɛ n de se'em.
42024028	La ban daan sẽŋɛ ka lɛm tẽn-sɛka tɩ ba we la, a ẽŋɛ wʋ a boorɩ tɩ a tole mɛ na.
42024029	Tɩ ba sose ẽ yetɩ: "Doose tõma kẽ gã'arɛ, se'ere n soe la, wẽnnɛ kẽ mɛ, zẽ'a boe mı̃ sↄbra mɛ." Tɩ a sakɛ doose ba kẽ.
42024030	La ba daan zı̃'ire mɛ tɩ ba di, tɩ Azezi dɩkɛ borborɩ pʋ'ʋsɛ Nawẽnnɛ, dee fiise bↄ ba.
42024031	Tɩ ba yɛm yãŋa like, tɩ ba bãŋɛ ẽŋa n de nẽr-sɛka. Tɩ a bↄɩ ba nẽŋam bilam mẽŋa.
42024032	Tɩ ba yɛta taaba yetɩ: "Ẽŋa n tↄgɛ yetↄga la pa'alɛ tõma, dee tↄgra yel-sɛba n boe Nawẽnnɛ gõŋↄ pʋam pa'ala tõma sore zuo la, tõma sũure ka ẽŋɛ yẽlʋm zo'oge sɩra?"
42024033	Tɩ ba isge wakat-ẽŋa lebe Zerizalɛm ka yẽ a karẽnbiisi pia la ayɩla la, la sɛba n boe ba zẽ'am na tɩ ba lagsɛ taaba mɛ.
42024034	Tɩ ba yele ba yetɩ: "Tɩ Zuudãana la sɩrɩ vo'oge mɛ, Asimõ yẽ ẽ mɛ."
42024035	Tɩ nẽrba bayi la mẽ yele ba bõn-sɛba n ẽŋɛ sore la zuo, la ẽŋa n fiisri borborɩ la, bãma n bãŋɛ ẽ se'em.
42024036	Ban boe mı̃ tↄgra bɛla la, tɩ Azezi darɛ wa'am wa zɛ ba tẽŋasʋka, yele ba yetɩ: "Sũ-mã'asʋm bↄna la ya."
42024037	Tɩ dabeem yõkɛ ba, tɩ ba palẽŋa ẽkɛ, tɩ ba tẽ'esɛ tɩ bãma yẽ la ki-isgne.
42024038	Tɩ a yele ba yetɩ: "Bẽm tɩ ya palẽŋa ẽkɛ, tɩ ya tẽ'esra pʋtẽ'era bʋyi bʋyi?
42024039	Bɩsɛ-ya mam nu'usi, la mam nãma, la de la mam. Sa'abɛ-ya mam bɩsɛ, ki-isgne ka tarɩ nẽnnↄ, la kõba, wʋ yãma n yẽ mam n tarɩ se'em wã."
42024040	A tↄgɛ bɛla dee pa'alɛ ba la a nu'usi, la a nãma.
42024041	Ba sũure n ãn yẽlʋm dee tɩ la di'ige ba, tɩ ba ken ka bↄ sɩra, tɩ a soke ba yetɩ: "Yãma tarɩ sɛla wʋn di kalam mɛ bɩɩ?"
42024042	Tɩ ba dɩkɛ zũn-sẽ'enɛ bↄ ẽ.
42024043	Tɩ a to'oge obe ba nifum bilam.
42024044	Bɛla poorʋm, a yele ba yetɩ: "Mam n daan ken bↄna la yãma la, mam n yele ya bõn-sɛba la n wãna. Mam daan yele ya yetɩ: Dẽnɩ tɩ bõn-sɛba wuu n gʋlsɛ mam yelle Amoyisi lↄↄ gõnnↄ pʋam, la Nawẽnnɛ nõtↄ'ↄsrɩba gõnnↄ pʋam, la yõoma gõnnↄ pʋam na ẽŋɛ."
42024045	Tɩ Azezi like ba yɛm tɩ ba bãŋɛ bõn-sɛba n boe Nawẽnnɛ gõnnↄ pʋam na võorɛ,
42024046	yele ba yetɩ: "La gʋlsɛ yetɩ, Krisi la wʋn nãmsɛ mɛ ki, la dabsa atã daarɛ a wʋn vo'oge mɛ.
42024047	Ẽŋa yʋ'ʋrɛ ı̃yã tɩ ba wʋn pↄsɛ Zerizalɛm mõolɛ bↄ buuri wuu yetɩ, ba teege yɛm basɛ tõon-be'ero, tɩ Nawẽnnɛ wʋn basɛ ba tõon-be'ero taalɛ.
42024048	Yãma n de bõn-bãma wuu kaset-dõma wʋn pa'alɛ nẽrba wuu.
42024049	La mam wʋn tõm sɛka tɩ mam Sↄ daan bı̃ŋe nõorɛ bↄ ya la, tɩ a wa'am wa bↄna la ya. Bↄna-ya Zerizalɛm gu'ura halɩ tɩ a ze'ele saazuum wa'am wa bↄ ya pãŋa."
42024050	Bɛla poorʋm, Azezi tarɩ ba mɛ tẽŋa la pʋam yese sẽŋɛ ka lɛm Betani, zẽkɛ a nu'usi saazuum kã kã'a-sõma bↄ ba.
42024051	Ẽŋa n boe mı̃ kã'ara kã'a-sõma bↄ'ↄra ba la, a basɛ ba mɛ dee zom Nawẽnnɛ yire.
42024052	Tɩ karẽnbiisi la ka dũma tẽŋa nã'asɛ ẽ, dee lebe Zerizalɛm la sũ-yẽlga zozo'e.
42024053	Ba daan boe la Wẽnde-kãtʋm na daarɛ woo pẽgra Nawẽnnɛ.
43001001	Pı̃'iluŋo wakatɛ, Yetↄga la põn bↄna mɛ. La Yetↄga la yʋʋn boe la Nawẽnnɛ zẽ'am. Ẽŋa la Nawẽnnɛ de la bʋyɩla.
43001002	A põn bↄna la Nawẽnnɛ zẽ'am pı̃'iluŋo wakatɛ.
43001003	Nawẽnnɛ la ẽŋa n yʋʋn nãam sɛla woo. Sɛla sɛla ka boe tɩ Nawẽnnɛ la ẽŋa ka nãam.
43001004	Ẽŋa n de vↄm dãana. La de la ẽŋa n botɩ nẽrsaalba yẽta peelem.
43001005	Peelem na nẽegɛ lika pʋam mɛ, la lika ka yãŋɛ kı̃ŋe ẽ.
43001006	Nawẽnnɛ daan tõm na nẽra ayɩla, a yʋ'ʋrɛ de la Azã.
43001007	A wa'am tɩ a tↄgɛ la peelem na yelle pa'alɛ nẽrba tɩ ba wuu wʋn tã'agɛ bↄ ẽ sɩra.
43001008	Azã mẽŋa dagɩ peelem na, la a wa'am tɩ a tↄgɛ la sɛka n de peelem na yelle pa'alɛ nẽrba.
43001009	Sɛka n de peelem sɩra sɩra la, ze'ele la Nawẽnnɛ zẽ'am wa'am dũnia zuo. Ẽŋa n nẽegɛ tɩ nẽrsaalba wuu yẽta peelem.
43001010	Sɛka n de peelem na daan wa bↄna la dũnia zuo. Nawẽnnɛ la ẽŋa n yʋʋn nãam dũnia. Baa la bɛla, nẽrsaalba ka boorɩ tɩ ba bãŋɛ ẽ.
43001011	A daan wa'am na a mẽŋa tẽŋa pʋam, la a nẽrba la ka to'oge ẽ.
43001012	La sɛba wuu n to'oge ẽ bↄ ẽ sɩra la, a bↄ ba nõorɛ mɛ tɩ ba lebge Nawẽnnɛ kↄma.
43001013	Ba ka lebge Nawẽnnɛ kↄma wʋ nẽrsaalba n dↄgrɩ se'em na, la ka de ı̃yã n boorɩ se'em, bɩɩ nẽrsaala n boorɩ se'em. La de la Nawẽnnɛ mẽŋa n botɩ ba lebge a kↄma.
43001014	Sɛka n de Yetↄga la daan lebge la nẽrsaala, kẽ'era tõma tẽŋasʋka. Tõma yẽ a na'am pãŋa mɛ, na'am pãŋa n de Nawẽnnɛ Bi-yẽŋa n ze'ele a Sↄ zẽ'am na'am pãŋa. La Nawẽnnɛ yel-sõnnɛ, la a sɩra wuu boe la a zẽ'am.
43001015	La de la ẽŋa yelle tɩ Azã daan tↄgɛ ke'enke'em yetɩ: "Ẽna n de sɛka tɩ mam põn tↄgɛ a yelle yetɩ, nẽra ayẽma n boe mam poorʋm sẽna, ẽŋa gãnnɩ mam mɛ, se'ere n soe la, a dẽŋɛ mam mɛ bↄna."
43001016	Ẽŋa n botɩ tõma wuu yẽta yel-sõnnɛ woo yel-sõnnɛ, ẽn ba tara Nawẽnnɛ yel-sõnnɛ na ı̃yã.
43001017	Nawẽnnɛ bↄ a lↄↄ la Amoyisi, tɩ a bↄ tõma. La, la sãn dɛna Nawẽnnɛ yel-sõnnɛ, la a sɩra la, la doose la Azezi-krisi tɩ a bↄ tõma.
43001018	Nẽra nẽra nãn ka yẽ Nawẽnnɛ. La de la Nawẽnnɛ Bi-yẽŋa la n boe la ẽ lɛ n botɩ tõma bãŋɛ ẽ, ẽŋa la Nawẽnnɛ de la bʋyɩla.
43001019	Azã n daan bↄ kaseto se'em n wãna: Zifdõma nẽŋadõma sɛba n kẽ'erɩ Zerizalɛm na daan tõm na ba kãabgↄ kẽma, la Leviti dõma tɩ ba sẽŋɛ Azã zẽ'am, ka soke ẽ yetɩ: "Fõn de la ãne?"
43001020	Tɩ Azã tↄgɛ ba vẽelga yetɩ: "Mam dagɩ Krisi tɩ Nawẽnnɛ tõm na."
43001021	Tɩ ba le soke ẽ yetɩ: "Fõn de la ãne? Fõn de la A'eli bɩɩ?" Tɩ a lerge ba yetɩ: "Mam dagɩ A'eli." Tɩ ba le soke ẽ yetɩ: "Fõn de la Nawẽnnɛ nõtↄ'ↄsa la n yetɩ a wa'am na bɩɩ?" Tɩ a yetɩ: "Ayɛɩ."
43001022	Tɩ ba le soke ẽ yetɩ: "Bɛla fõn de la ãne? Tɩ tɩ tarɩ fõn lerge se'em na, sẽŋɛ ka tↄgɛ pa'alɛ sɛba n tõm tõma la. Fõn mẽŋa yetɩ fõn de la ãne?"
43001023	Ban soke ẽ bɛla la, tɩ Azã lerge ba yetɩ: "Mam de la sɛka n mõolɛ weem tↄgra ke'enke'em yetɩ: 'Malgɛ-ya sore tɩ a dɛna tẽntẽa bↄ Zuudãana la' ", wʋ Nawẽnnɛ nõtↄ'ↄsa A'ezayi n yʋʋn põn yele se'em na.
43001024	Nẽr-sɛba n daan sẽŋɛ Azã zẽ'am na, Farisi dõma n daan tõm ba.
43001025	Tɩ ba daan soke ẽ yetɩ: "Fõn sãn dagna Krisi la, bɩɩ A'eli, bɩɩ Nawẽnnɛ nõtↄ'ↄsa la, bẽm tɩ fõn misra nẽrba ko'om pʋam?"
43001026	Tɩ Azã lerge ba yetɩ: "La sãn dɛna mam, mam misri ya la ko'om pʋam, la nẽra ayɩla n boe ya tẽŋasʋka tɩ ya ka mina ẽ.
43001027	Ẽŋa wa bↄna la mam poorʋm, la mam ka masɛ tɩ m pirge a tagra."
43001028	Bõn-bãna wuu daan ẽŋɛ la Betani, Zʋrdẽ kʋlaa la doone, zẽ'e-sɛka tɩ Azã daan misri nẽrba ko'om pʋam na.
43001029	Tɩ beere wiige, tɩ Azã yẽ Azezi n sẽm a zẽ'am. Tɩ a yetɩ: "Bɩsɛ-ya, ẽna n de Nawẽnnɛ Pebila n yesrɩ nẽrsaalba tõon-be'ero basra.
43001030	La de la ẽŋa yelle tɩ mam daan yele yetɩ: 'Nẽra n wa bↄna mam poorʋm dɛna nẽr-keko gãnna mam na, se'ere n soe la, a dẽŋɛ mam mɛ bↄna.'
43001031	Mam daan ka mi ẽn de sɛka, la mam wa'am wa misra la nẽrba ko'om pʋam, tɩ m botɩ Ɩsrayɛlɩ dõma bãŋɛ ẽ."
43001032	Azã le tↄgɛ yetɩ: "Mam yẽ tɩ Nawẽnnɛ Sɩa n ze'ele Nawẽnnɛ yire sigra ãna wʋ na'adawenne, wa zoole a zuo.
43001033	La mam daan ka mi ẽ, la Nawẽnnɛ n tõm mam tɩ m mise nẽrba ko'om pʋam na, yele mam tɩ: 'Fʋ sãn wa yẽ Nawẽnnɛ Sɩa n sige zoole sɛka zuo la, la de la ẽŋa n misri nẽrba Nawẽnnɛ Sɩa la pʋam.'
43001034	La mam yẽ ẽ mɛ, bↄ kaseto yetɩ, ẽŋa n de Nawẽnnɛ Dayʋa la."
43001035	Tɩ beere wiige, tɩ Azã daan le zɛ bilam la a karẽnbiisi bayi,
43001036	yẽ Azezi n sẽnnɩ, tɩ a yetɩ: "Nawẽnnɛ Pebila la n wãna."
43001037	Tɩ a karẽnbiisi bayi la wõm ẽn yele se'em na, isge dↄla Azezi.
43001038	Tɩ Azezi gelge yẽ ban dolɩ ẽ, soke ba yetɩ: "Yãma eerɩ la bẽm?" Tɩ ba soke ẽ yetɩ: "Rabi, fõn kẽ'erɩ la bɛ?" (Rabi võorɛ de la karẽnsãama.)
43001039	Tɩ Azezi lerge ba yetɩ: "Wa'am-ya tɩ ya wʋn yẽ." Tɩ ba doose sẽŋɛ ka yẽ ẽn kẽ'erɩ zẽ'a na, daan weege bↄna a zẽ'am daar-ẽŋa, la daan de wʋ wẽngɛlŋa karf-anaasɩ.
43001040	Nẽrba bayi la n wõm Azã n tↄgɛ Azezi yelle se'em doose ẽ na, ayɩla yʋ'ʋrɛ de la A'ãndre, a de la Asimõ-pɩyɛɛrɩ yɩbga.
43001041	Tɩ A'ãndre dẽŋɛ sẽŋɛ ka yẽ a kẽema Asimõ-pɩyɛɛrɩ, yele ẽ yetɩ: "Tõma yẽ Mesi la. La boorɩ tɩ la yetɩ Krisi." (A võorɛ de la sɛka tɩ Nawẽnnɛ looge.)
43001042	Tɩ a daan tarɩ Asimõ sẽŋɛ Azezi zẽ'am, tɩ Azezi bɩsɛ ẽ, dee yetɩ: "Fõn de la Azã bia Asimõ. Ba wʋn wi'ira fʋ tɩ Asefasɩ, bɩɩ Apɩyɛɛrɩ." (A võorɛ de la tãmpı̃a.)
43001043	Tɩ beere wiige, tɩ Azezi bↄↄra tɩ a sẽŋɛ Galile, yẽ Afilipi yele ẽ yetɩ: "Dↄla mam."
43001044	Afilipi ze'ele la Betisayida tẽŋa, A'ãndre la Apɩyɛɛrɩ mẽ ze'ele la bilam.
43001045	Tɩ Afilipi sẽŋɛ ka yẽ Anatanayɛlɩ, yele ẽ yetɩ: "Tõma yẽ sɛka tɩ Amoyisi yʋʋn gʋlsɛ a yelle lↄↄ gõnnↄ pʋam, tɩ a yelle ken gʋlsɛ Nawẽnnɛ nõtↄ'ↄsrɩba gõnnↄ pʋam na. A de la Azezi n ze'ele Nazarɛtɩ tẽŋa, Azozɛfʋ dayʋa."
43001046	Tɩ Anatanayɛlɩ yele ẽ yetɩ: "Bõn-sõŋↄ tã wʋn ze'ele Nazarɛtɩ?" Tɩ Afilipi lerge ẽ yetɩ: "Yi wa'am wa bɩsɛ."
43001047	Tɩ Azezi yẽ Anatanayɛlɩ n sẽm a zẽ'am, tɩ a tↄgɛ a yelle yetɩ: "Ẽna de la Ɩsrayɛlɩ nẽra sɩra sɩra n ka tarɩ yelle."
43001048	Tɩ Anatanayɛlɩ yele ẽ yetɩ: "Fõn ẽŋɛ la wãne mina mam?" Tɩ Azezi lerge ẽ yetɩ: "Fõn boe kẽnkãŋa la tẽŋa, lan dẽŋɛ Afilipi n wʋn wi fʋ la, mam yẽ fʋ mɛ."
43001049	Tɩ Anatanayɛlɩ lerge ẽ yetɩ: "Karẽnsãama, fõn de la Nawẽnnɛ Dayʋa, la Ɩsrayɛlɩ dõma naba."
43001050	Tɩ Azezi yele ẽ yetɩ: "Mam n yele fõn tɩ mam yẽ fõn boe kẽnkãŋa tẽŋa la ı̃yã, tɩ fʋ bↄ mam sɩra? Fʋ wʋn yẽ bõn-kãra n gãnnɩ bõn-bãna."
43001051	Dee yele ẽ yetɩ: "Mam yetɩ ya la sɩra, tɩ ya wʋn yẽ Nawẽnnɛ yire n yo'oge, tɩ Nawẽnnɛ malɛkadõma zↄnna dee sigra Nẽrsaala Dayʋa la zuo."
43002001	La dabsa atã daarɛ, pↄgdire kibsa n daan boe Kana, Galile so'olʋm pʋam. Tɩ Azezi ma daan bↄna mı̃.
43002002	Tɩ ba mẽ wi Azezi la a karẽnbiisi, tɩ ba wa'am kibsa la.
43002003	Tɩ dãam daan pↄ'ↄgɛ, tɩ Azezi ma yele ẽ yetɩ: "Dãam na pↄ'ↄgɛ mɛ."
43002004	Tɩ Azezi lerge ẽ yetɩ: "M ma, dagɩ fõn wʋn yele mam, mam n wʋn ẽŋɛ se'em. Mam wakatɛ nãn ka paagɛ."
43002005	Tɩ Azezi ma la yele tõntõnɩba la yetɩ: "Ẽŋa n yetɩ ya ẽŋɛ se'em wuu, ya ẽŋɛ."
43002006	La kuga dʋgrↄ bayoobɩ n daan boe mı̃ tɩ Zifdõma daan tara pɛɛra ba mẽŋa wʋ ba sisgo n yetɩ ba ɩta se'em na. Ko'om lɩtrɩ pinii bɩɩ kↄbga n daan pɩtɩ dʋkↄ ayɩla.
43002007	Tɩ Azezi yele ba yetɩ: "Ãgɛ-ya ko'om pɩrɛ dʋgrↄ la." Tɩ ba ãgɛ pɩrɛ ba.
43002008	Tɩ Azezi yele ba yetɩ: "Kãbgɛ-ya tarɩ ka bↄ sɛka n bɩsrɩ dia yelle la." Tɩ ba kãbgɛ tarɩ ka bↄ ẽ.
43002009	La sɛka n bɩsrɩ dia la yelle la n leme ko'om na, ba lebge la dãam, tɩ a ka mina ban ze'ele zẽ'a. La tõntõnɩba la n ãgɛ ko'om na mi mɛ. Tɩ sɛka n bɩsrɩ dia la yelle la wi pↄgdita la,
43002010	yele ẽ yetɩ: "Nẽra woo ẽn dẽŋɛ bↄ la dã-sõma, tɩ ba sãn wa yũ tɩgɛ, tɩ ba yãŋa bↄ'ↄra dã-sɛba n ka ba ãna sõŋa la. La fõn dɩkɛ la dã-sõma ze'ele bↄ'ↄra poorʋm."
43002011	Ẽna n de Azezi pↄspↄsɩ tõon-yãlma tɩ a ẽŋɛ. A ẽŋɛ ẽ na Kana Galile so'olʋm pʋam, pa'alɛ a na'am pãŋa, tɩ a karẽnbiisi la bↄ ẽ sɩra.
43002012	Bɛla poorʋm, ẽŋa la a ma, la a yɩbsɩ, la a karẽnbiisi la sẽŋɛ la Kapɛrnaʋm. Ba kẽ bilam na dabsa fẽe.
43002013	La Zifdõma Zↄↄg-basɛ kibsa daarɛ n daan lɛm, tɩ Azezi sẽŋɛ Zerizalɛm,
43002014	ka kẽ Wẽnde-kãtɛ la zẽnzakam yẽ nẽrba n koosrɩ niigi, la piisi, la na'adawɛma, la lig-tɛɛrba n zı̃ mı̃.
43002015	Tɩ a dɩkɛ mı̃'isi ẽŋɛ ka'asrɛ dige ba, la niigi, la piisi la wuu Wẽnde-kãtɛ la zẽnzakam tɩ ba yese, dee zã'agɛ lig-tɛɛrba la taablɩdõma lʋbɛ, tɩ ba ligri la ka'asɛ.
43002016	Dee yele sɛba n koosrɩ na'adawɛma la yetɩ: "Tarɩ-ya ba yese. Da dɩkɛ-ya mam Sↄ deego la ẽŋɛ leebgo zẽ'a."
43002017	Tɩ a karẽnbiisi la tẽegɛ tɩ la gʋlsɛ yetɩ: "Nawẽnnɛ, fõn deego la nõŋlʋm tɩ mam tarɩ la, wʋn di mam wʋ bugum na."
43002018	Tɩ Zifdõma nẽŋadõma soke ẽ yetɩ: "Tõon-yãlma kãna tɩ fõn wʋn ẽŋɛ pa'alɛ tõma tɩ fõn tarɩ nõorɛ tɩ fʋ ẽŋɛ wãna?"
43002019	Tɩ Azezi lerge ba yetɩ: "Sã'am-ya Wẽnde-kãtɛ wã, tɩ mam wʋn le mẽ ẽ dabsa atã pʋam."
43002020	Tɩ ba lerge ẽ yetɩ: "Ba dɩkɛ la yʋʋma pinaasɩ la ayoobɩ mẽ Wẽnde-ẽna wã, tɩ fõn yetɩ, fõn wʋn mẽ ẽ dabsa atã pʋam?"
43002021	La Azezi n tↄgrɩ Wẽndeego yelle la, la de la a mẽŋa ı̃yã yelle tɩ a tↄgrɩ.
43002022	La Azezi n daan wa ki dee vo'oge la, tɩ a karẽnbiisi la tẽegɛ tɩ a daan yele la wãna, tɩ ba bↄ Nawẽnnɛ gõŋↄ yetↄga, la Azezi n daan yele se'em na sɩra.
43002023	La Azezi n daan boe Zerizalɛm Zↄↄg-basɛ kibsa la, nẽrba zozo'e n daan yẽ tɩ a tõnnɩ tõon-yãlma, tɩ ba bↄ ẽ sɩra.
43002024	La Azezi daan ka dɩkɛ a sũure wuu pa'alɛ ba, se'ere n soe la, a mi ba wuu mɛ.
43002025	A ka eerɩ tɩ nẽra tↄgɛ nẽrsaalba yelle bↄ ẽ, se'ere n soe la, a mi bõn-sɛka n boe nẽrsaalba sũure pʋam mɛ.
43003001	Bʋraa ayɩla n daan boe Farisi dõma pʋam tɩ a yʋ'ʋrɛ dɛna Anikodɛm. A daan de la Zifdõma nẽŋadãana.
43003002	Bʋra-ẽŋa daan wa'am na Azezi zẽ'am yʋ'ʋŋↄ wa yele ẽ yetɩ: "Karẽnsãama, tõma mi tɩ Nawẽnnɛ n tõm fõn tɩ fʋ dɛna karẽnsãama, se'ere n soe la, nẽra ka tã wʋn ẽŋɛ bõn-yãlma wʋ fõn ɩtɩ se'em wã wuu, sãn dagna Nawẽnnɛ n boe la a dãana."
43003003	Tɩ Azezi lerge ẽ yetɩ: "Mam yetɩ fʋ la sɩra sɩra, tɩ nẽra sãn ka yẽ dↄg-paalga, a ka tã wʋn yẽ Nawẽnnɛ so'olʋm."
43003004	Tɩ Anikodɛm soke ẽ yetɩ: "Nẽra n kʋrgɛ wʋn ẽŋɛ la wãne tɩ ba le tã'agɛ dↄgɛ ẽ paalga? A wʋn le tã'agɛ mɛ kẽ a ma pʋʋrʋm tɩ ba le dↄgɛ ẽ bɩɩ?"
43003005	Tɩ Azezi lerge ẽ yetɩ: "Mam yetɩ fʋ la sɩra sɩra, tɩ nẽra sãn ka dↄgɛ la ko'om, la Nawẽnnɛ Sɩa, a ka tã wʋn kẽ Nawẽnnɛ so'olʋm pʋam.
43003006	Nẽrsaala n dↄgɛ sɛka la de la nẽrsaala, la Nawẽnnɛ Sɩa n dↄgɛ sɛka la tarɩ la Nawẽnnɛ Sɩa vↄm.
43003007	Da basɛ tɩ la di'ige fo, mam n yetɩ: Dẽnɩ tɩ ba le dↄgɛ ya la ı̃yã.
43003008	Kʋsebgo vugri la ẽn boorɩ zẽ'a, tɩ fʋ wõnna a dãmnɛ, dee ka mina ẽn ze'ele zẽ'a sẽna, la ẽn we'esɩ zẽ'a. Nawẽnnɛ Sɩa n dↄgɛ sɛka la ãna bɛla."
43003009	Tɩ Anikodɛm le soke ẽ yetɩ: "Bõn-ẽŋa wʋn ẽŋɛ la wãne ẽŋɛ?"
43003010	Tɩ Azezi lerge ẽ yetɩ: "Fõn de Ɩsrayɛlɩ karẽnsãam-kɛ'ɛma dee ken ka mina bõn-ẽna?
43003011	Mam yetɩ fʋ la sɩra sɩra, tɩ tõma tↄgrɩ la sɛla tɩ tõma mi, dee yɛta sɛla tɩ tõma yẽ. La ya ka sakɛ tõma yetↄga la.
43003012	Mam sãn tↄgɛ dũnia wã yɛla pa'alɛ ya, tɩ ya ka sakɛ, mam sãn tↄgɛ Nawẽnnɛ yire yɛla pa'alɛ ya, ya wʋn ẽŋɛ la wãne sakɛ?
43003013	Nẽra nẽra nãn ka zom Nawẽnnɛ yire, sãn dagna Nẽrsaala Dayʋa la n ze'ele Nawẽnnɛ yire sige.
43003014	Wʋ Amoyisi n yʋʋn zẽkɛ bõnsɛla dↄↄgↄ zuo weego pʋam se'em na, dẽnɩ tɩ ba zẽkɛ Nẽrsaala Dayʋa la mẽ bɛla.
43003015	Tɩ nẽr-sɛka woo n bↄ ẽ sɩra wʋn tara vↄm n ka ba'asrɩ."
43003016	Nawẽnnɛ nõŋɛ nẽrsaalba mɛ halɩ, tɩ a tõm a Bi-yẽŋa dũnia zuo, tɩ nẽr-sɛka woo n bↄ ẽ sɩra kãn sã'am, la a wʋn yẽ vↄm n ka ba'asrɩ.
43003017	Nawẽnnɛ ka tõm a Dayʋa la dũnia tɩ a di nẽrba sarɩya sɩbgɛ ba, a tõm ẽ tɩ a fãagɛ ba mɛ basɛ.
43003018	La sɛka n bↄ ẽ sɩra, ba kãn di a sarɩya. La sɛka n ka bↄ ẽ sɩra la, a põn koŋe bʋʋrↄ mɛ, ẽn ka bↄ Nawẽnnɛ Bi-yẽŋa la sɩra la ı̃yã.
43003019	Bõn-ẽna n de sarɩyadia la: Peelem wa'am dũnia pʋam mɛ, la nẽrsaalba nõŋɛ la lika gãnna peelem na, ba tõoma n de tõon-be'ero la ı̃yã.
43003020	Nẽr-sɛka woo n tõnnɩ tõon-be'ero sisri peelem mɛ, a ka sẽm peelem pʋam, a zotɩ mɛ tɩ a tõoma la wʋn puke.
43003021	La nẽr-sɛka woo n tõnnɩ sɩra sẽm na peelem zẽ'am, tɩ a tõoma la pa'alɛ tɩ a sakrɩ la Nawẽnnɛ.
43003022	Bɛla poorʋm, Azezi la a karẽnbiisi sẽŋɛ la Zude so'olʋm ka bↄna bilam misra nẽrba ko'om pʋam.
43003023	Tɩ Azã mẽ daan bↄna Enõ tẽŋa n lɛm Salim tẽŋa la misri nẽrba ko'om pʋam, se'ere n soe la, ko'om n daan boe mı̃ zo'oge. Tɩ nẽrba sẽnna, tɩ a misra ba.
43003024	Wakat-ẽŋa ba daan nãn ka kẽ'esɛ Azã yʋ'a deem.
43003025	Tɩ Azã karẽnbiisi basɛba, la Zifdõma nẽra daan wẽ'era nõke'ene, Zifdõma sisgo n yetɩ ba pɛɛra ba mẽŋa malgra la yelle.
43003026	Tɩ ba sẽŋɛ Azã zẽ'am ka yele ẽ yetɩ: "Karẽnsãama, sɛka n daan boe la fõn Zʋrdẽ doone ke bↄba la, sɛka tɩ fõn daan tↄgɛ a yelle la, ẽn wãna n misri nẽrba ko'om pʋam, tɩ nẽrba wuu sẽnna a zẽ'am."
43003027	Tɩ Azã lerge ba yetɩ: "Nẽra ka tã wʋn to'oge sɛla tɩ la sãn dagna Nawẽnnɛ n bↄ ẽ.
43003028	Yãma mẽŋa tã wʋn bↄ kaseto mɛ tɩ mam yetɩ: 'Dagɩ mam n de Krisi la. La, ba tõm mam mɛ tɩ m dẽŋɛ a nẽŋa wa'am.'
43003029	La ãn wʋ nẽra n di pↄga: Pↄgdita la n soe pↄka la, la pↄgdita la sɩrɛ n ze dee sɛlsra a yetↄga la, a tarɩ sũ-yẽlga mɛ zozo'e. Bɛla mam tarɩ sũ-yẽlga mɛ zozo'e.
43003030	Dẽnɩ tɩ ẽŋa lebge kãtɛ dee tɩ mam lebge pɩka.
43003031	Sɛka n yese saazuum wa'am n gãnnɩ wuu, la sɛka n yese dũnia de la dũnia nẽra, la a tↄgrɩ la dũnia yelle. Sɛka n yese Nawẽnnɛ yire wa'am na n gãnnɩ wuu,
43003032	la a tↄgrɩ la ẽn wõm dee yẽ sɛla la, la nẽra nẽra ka to'oge a yetↄga la.
43003033	Nẽr-sɛka n to'oge a yetↄga la sakɛ mɛ tɩ Nawẽnnɛ de la sɩra dãana.
43003034	Se'ere n soe la, sɛka tɩ Nawẽnnɛ tõm na tↄgrɩ la Nawẽnnɛ yetↄga, Nawẽnnɛ n bↄ ẽ a Sɩa pãŋa zozo'e la ı̃yã.
43003035	Sↄ Nawẽnnɛ nõŋɛ a Dayʋa la mɛ, tɩ a dɩkɛ sɛla woo ẽŋɛ a nu'usum.
43003036	Sɛka n bↄ a Dayʋa la sɩra tarɩ la vↄm n ka ba'asrɩ. La sɛka n ka sakɛ a Dayʋa la kãn yẽ vↄm n ka ba'asrɩ, la Nawẽnnɛ sũ-isgre boe a dãana zuo."
43004001	Azezi daan bãŋɛ mɛ tɩ Farisi dõma wõm tɩ ẽŋa yẽtɩ karẽnbiisi gãnna, dee misri ba ko'om pʋam gãnna Azã.
43004002	La, la daan dagɩ Azezi mẽŋa n misri ba ko'om pʋam, la de la a karẽnbiisi la.
43004003	La Azezi n daan bãŋɛ ban tↄgrɩ se'em na, tɩ a ze'ele Zude so'olʋm lɛbra Galile.
43004004	La daan de la a doose Samaari so'olʋm pʋam tole.
43004005	Tɩ a daan sẽŋɛ ka paagɛ Samaari tẽŋa yʋ'ʋrɛ n de Sisaarɩ n lɛm va-sɛka tɩ Azakↄbɩ yʋʋn bↄ a bia Azozɛfʋ la.
43004006	Azakↄbɩ lʋa n daan boe bilam, tɩ Azezi sẽŋɛ targɛ zı̃'ire lʋa la nõorʋm. La daan de wʋ wʋntɛɛŋa zuu-tẽŋasʋka.
43004007	Tɩ Samaari pↄka wa'am tɩ a ãkɛ ko'om. Tɩ Azezi yele ẽ yetɩ: "Ẽŋɛ ko'om bↄ ma tɩ m yũ."
43004008	(Dee tɩ a karẽnbiisi la daan sẽŋɛ tẽŋa pʋam tɩ ba ka da dia.)
43004009	Tɩ pↄka la soke ẽ yetɩ: "Bẽm tɩ fõn dɛna Zifu sↄsra mam n de Samaari pↄka yetɩ, m bↄ fʋ ko'om tɩ fʋ yũ?" Se'ere n soe la, Zifdõma la Samaari dõma daan nẽ'esrɩ la taaba.
43004010	Tɩ Azezi yele ẽ yetɩ: "Fʋ sãn mina Nawẽnnɛ n bↄ'ↄrɩ sɛla, la sɛka n yetɩ fʋ tɩ 'bↄ ma ko'om tɩ m yũ' la, fʋ wʋn sose nɩ ẽ, la a wʋn bↄ fↄ ko'om n bↄ'ↄrɩ vↄm."
43004011	Tɩ pↄka la lerge yetɩ: "M Zuudãana, fõn ka tarɩ lʋwannɛ, dee tɩ lʋa la kↄ, fõn wʋn yẽ vↄm ko-bãma la bɛ?
43004012	Tõma yaaba Azakↄbɩ n bↄ tõma lʋa la, ẽŋa la a kↄma, la a dũnsi yũ lʋa la ko'om mɛ. Fõn tẽ'esɛ tɩ fõn gãnnɩ tõma yaaba la bɩɩ?"
43004013	Tɩ Azezi lerge ẽ yetɩ: "Sɛka woo n yũ lↄ-ẽna ko'om na, koyũuro wʋn le tarɩ ẽ.
43004014	La sɛka n wʋn yũ ko-sɛba tɩ mam wʋn bↄ ẽ na, koyũuro kãn le malɩn tarɩ ẽ. La ko-sɛba tɩ mam wʋn bↄ ẽ na wʋn lebge wʋ bulga, bulla a pʋam bↄ'ↄra ẽ vↄm n ka ba'asrɩ."
43004015	Tɩ pↄka la lerge ẽ yetɩ: "M Zuudãana, bↄ ma ko-sɛba tɩ m wʋn yũ tɩ koyũuro kãn le tara mam na, tɩ m da le wa'am kalam wa ãkɛ ko'om."
43004016	Tɩ Azezi yele ẽ yetɩ: "Sẽŋɛ ka wi fʋ sɩra tɩ ya wa'am."
43004017	Tɩ pↄka la lerge ẽ yetɩ: "Mam ka tarɩ sɩra." Tɩ Azezi yele ẽ yetɩ: "Fʋ tarɩ bʋʋrↄ, fõn yetɩ fõn ka tarɩ sɩra la.
43004018	Fʋ ele la sɩrba banuu, la fõn boe la sɛka lɛɛlɛ wã dagɩ fʋ sɩra, bɛla fʋ tↄgɛ la asɩra."
43004019	Tɩ pↄka la yele Azezi yetɩ: "M Zuudãana, lɛɛlɛ wã mam bãŋɛ tɩ fõn de la Nawẽnnɛ nõtↄ'ↄsa.
43004020	Tõma yaabdõma yʋʋn pʋ'ʋsrɩ Nawẽnnɛ na tãn-ẽna zuo. Tɩ yãma Zifdõma yetɩ, dẽnɩ tɩ nẽrba pʋ'ʋsra Nawẽnnɛ Zerizalɛm."
43004021	Tɩ Azezi yele ẽ yetɩ: "Pↄka, bↄ mam yetↄga wã sɩra tɩ wakatɛ n sẽm tɩ ya kãn pʋ'ʋsɛ Nawẽnnɛ n de tɩ Sↄ la tãn-ẽna zuo, bɩɩ Zerizalɛm.
43004022	Yãma Samaari dõma pʋ'ʋsrɩ la sɛka tɩ ya ka mi. La tõma Zifdõma pʋ'ʋsrɩ la sɛka tɩ tõma mi, se'ere n soe la, fãarɛ ze'ele la Zifdõma zẽ'am.
43004023	La wakatɛ sẽna, la a paam mɛ, tɩ sɛba n pʋ'ʋsrɩ Nawẽnnɛ sɩra sɩra la, wʋn pʋ'ʋsɛ ẽ la a Sɩa pãŋa, la sɩra. Tɩ Sↄ Nawẽnnɛ n boorɩ tɩ ba pʋ'ʋsra ẽ se'em n bɛla.
43004024	Nawẽnnɛ de la Sɩa, dẽnɩ tɩ sɛba n pʋ'ʋsrɩ ẽ na, pʋ'ʋsra ẽ la a Sɩa pãŋa, la sɩra."
43004025	Tɩ pↄka la lerge ẽ yetɩ: "Mam mi tɩ Mesi la sẽm mɛ, sɛka tɩ Nawẽnnɛ looge, tɩ ba wi'ira tɩ Krisi la. Ẽŋa sãn wa'am, a wʋn pa'alɛ tↄ sɛla woo."
43004026	Tɩ Azezi yele ẽ yetɩ: "Mam n de ẽŋa n tↄgrɩ la fõn wã."
43004027	Bɛla mã'a tɩ a karẽnbiisi la wa'am, tɩ la di'ige ba, ẽn tↄgrɩ la pↄka la. La baa bɛla, nẽra nẽra ka soke ẽ yetɩ: "Fõn boorɩ la bẽm?" bɩɩ: "Fõn tↄgrɩ la pↄka la tɩ bẽm?"
43004028	Tɩ pↄka la basɛ a yoore la, dee sẽŋɛ tẽŋa pʋam ka yele nẽrba yetɩ:
43004029	"Wa'am-ya wa bɩsɛ bʋraa n yele mam sɛla wuu tɩ mam ẽŋɛ. A nõo kãn dɛna la Krisi la?"
43004030	Tɩ ba yese tẽŋa la pʋam sẽŋɛ a zẽ'am.
43004031	Wakat-ẽŋa tɩ a karẽnbiisi la mõrgra ẽ yetɩ: "Karẽnsãama, di wɛ!"
43004032	Tɩ Azezi yele ba yetɩ: "Mam tarɩ la dia dita tɩ yãma ka mina."
43004033	Tɩ a karẽnbiisi la daan sↄkra taaba yetɩ: "Nẽra n tarɩ dia wa'am wa bↄ ẽ bɩɩ?"
43004034	Tɩ Azezi yele ba yetɩ: "Mam dia de la m ẽŋɛ sɛka n tõm mam na n boorɩ se'em, dee tõm a tõonɛ na ba'asɛ.
43004035	Yãma yetɩ: 'La deege la wõr-sɩnaasɩ tɩ bõnkↄↄla lagsgↄ paagɛ.' La mam yetɩ ya mɛ tɩ ya gorge bɩsɛ vatↄ la, ba bɩ mɛ paagɛ lagsgↄ.
43004036	Sɛka n lagsrɩ la põn tara la yↄↄrↄ. Lagsgↄ la de la nẽrba tɩ a lagsrɩ tɩ ba tara vↄm n ka ba'asrɩ. Bɛla tɩ sɛka n bʋrɛ, la sɛka n lagsɛ la lagɩm ɩta sũ-yẽlga.
43004037	Yetↄg-ẽna wã de la sɩra: 'Ayẽma n bʋtɩ, tɩ ayẽma lagsra'.
43004038	Mam tõm ya tɩ ya sẽŋɛ ka lagsɛ la nẽrba, wʋ va'am tɩ yãma ka tõm dee lagsra a bõnkↄↄla. La de la nẽrba basɛba n tõm tɩ yãma po dita tõonɛ na yõorↄ."
43004039	Samaari tẽn-ẽŋa nẽrba zozo'e bↄ Azezi sɩra mɛ, pↄka la n yele ba yetɩ: "A yele mam na sɛla wuu tɩ mam ẽŋɛ" la ı̃yã.
43004040	Bɛla tɩ Samaari dõma la wa'am Azezi zẽ'am wa sose ẽ yetɩ, a bↄna bãma zẽ'am. Tɩ a bↄna ba zẽ'am dabsa ayi.
43004041	Tɩ nẽrba zozo'e daan le bↄ ẽ sɩra pa'asɛ, a yetↄga la ı̃yã.
43004042	La ba daan yele pↄka la yetɩ: "La ka le dɛna fõn yele la ı̃yã tɩ tõma bↄ ẽ sɩra. Tõma mẽŋa wõm a yetↄga mɛ, la tõma mi tɩ ẽna sɩrɩ de la dũnia Fãagra la."
43004043	La dabsa ayi la poorʋm, Azezi yese bilam sẽŋɛ la Galile.
43004044	Azezi mẽŋa daan yetɩ: "Ba ka nannɩ Nawẽnnɛ nõtↄ'ↄsa a mẽŋa tẽŋa."
43004045	La ẽn paagɛ Galile la, ba to'oge ẽ mɛ sõŋa sõŋa, se'ere n soe la, ba mẽŋa daan sẽŋɛ Zerizalɛm Zↄↄg-basɛ kibsa la wakatɛ ka yẽ ẽn ẽŋɛ se'em na wuu mɛ.
43004046	La Azezi daan le sẽŋɛ la Kana n boe Galile so'olʋm na, zẽ'e-sɛka tɩ a daan botɩ ko'om lebge dãam na. La naba tõntõn-kɛ'ɛma n daan boe Kapɛrnaʋm tɩ a dayʋa bẽ'era.
43004047	Tɩ a wõm tɩ Azezi ze'ele la Zude wa'am Galile, tɩ a sẽŋɛ a zẽ'am ka sose ẽ yetɩ, ẽŋa bia n boe mı̃ tɩ a ki, a wa'am wa botɩ a yẽ ı̃mã'asʋm.
43004048	Tɩ Azezi yele ẽ yetɩ: "Ya sãn ka yẽ bõn-yãlma, la yel-kɩrsɩ, ya ka bↄ'ↄrɩ mam sɩra."
43004049	Tɩ naba tõntõn-kɛ'ɛma la yele ẽ yetɩ: "M Zuudãana, wa'am tↄtↄ tɩ m bia la nãn ka ki."
43004050	Tɩ Azezi yele ẽ yetɩ: "Sẽŋɛ, fʋ bia la yeege mɛ." Tɩ bʋraa la daan bↄ Azezi yetↄga la sɩra, kulla.
43004051	La ẽn boe sore kulla la, tɩ a tõntõnɩba tʋ'ʋsɛ ẽ, yele ẽ yetɩ: "Fʋ bia la yeege mɛ."
43004052	Tɩ a soke ba tɩ: "Wakat-kãna tɩ la sõɩ?" Tɩ ba lerge ẽ yetɩ: "Zaam wʋntɛɛŋa karf-ayɩla tɩ a ↄↄrↄ la basɛ ẽ."
43004053	Tɩ a sↄ la bãŋɛ tɩ la de la wakat-ẽŋa tɩ Azezi yele ẽŋa tɩ a bia la yeege mɛ na. Tɩ ẽŋa la a yir-dõma wuu bↄ Azezi sɩra.
43004054	Ẽna de la bõn-yãlma bʋyi dãana tɩ Azezi ẽŋɛ Galile, ẽn daan ze'ele Zude lebe Galile la.
43005001	Bɛla poorʋm, Azezi sẽŋɛ la Zerizalɛm tɩ a ka di Zifdõma kibsa.
43005002	La kʋlga n daan boe Zerizalɛm tɩ a yʋ'ʋrɛ la Ebre yetↄga dɛna Betɛsda, a lɛm na piisi zanõrɛ, tɩ põnsɩ banuu bↄna mı̃.
43005003	Tɩ bã'adõma zozo'e daan gã põnsɩ la tẽŋa, fↄↄsɩ la wↄbsɩ, la kↄↄrnↄ. ((Ba daan gu'ura la ko'om na sãn wa dãmɛ.
43005004	Se'ere n soe la, Nawẽnnɛ malɛka n daan sigri kʋlga la pʋam wakat-wakatɛ dãmna ko'om na. La malɛka la sãn dãmɛ ko'om na, nẽr-sɛka n dẽŋɛ sige ko'om na pʋam, a yẽtɩ ı̃mã'asʋm mɛ, baa bã'a-sɛka n tarɩ ẽ.))
43005005	La bʋraa ayɩla n daan boe mı̃ tɩ bã'a tara ẽ yʋʋma pitã la anii.
43005006	Tɩ Azezi yẽ ẽ gãɩ, bãŋɛ tɩ a bẽ yuuge mɛ, yele ẽ yetɩ: "Fʋ boorɩ tɩ fʋ yẽ ı̃mã'asʋm?"
43005007	Tɩ bã'ara la lerge ẽ yetɩ: "Zuudãana, mam ka tara nẽra tɩ ko'om na sãn wa dãmɛ tɩ a wʋn yõkɛ mam basɛ kʋlga la pʋam. Mam sãn yetɩ m sige, ayẽma n dẽŋɛ mam sige."
43005008	Tɩ Azezi yele ẽ yetɩ: "Isge, dɩkɛ fʋ bõn-gã'ala sẽŋɛ."
43005009	Bilam zẽ'am tɩ bʋraa la daan yẽ ı̃mã'asʋm, dɩkɛ a bõn-gã'ala sẽnna. La daar-ẽŋa daan de la Zifdõma vo'osgo daarɛ.
43005010	Bɛla tɩ Zifdõma nẽŋadõma yele bʋraa la n yẽ ı̃mã'asʋm na yetɩ: "La de la vo'osgo daarɛ, la sisri mɛ tɩ fʋ tʋ bõn-gã'ala."
43005011	Tɩ a lerge ba yetɩ: "Sɛka n botɩ mam yẽ ı̃mã'asʋm na, yele mam tɩ m dɩkɛ m bõn-gã'ala sẽŋɛ."
43005012	Tɩ ba soke ẽ yetɩ: "Nẽr-kãna n yele fõn yetɩ, fʋ dɩkɛ fʋ bõn-gã'ala sẽŋɛ?"
43005013	Tɩ sɛka n yẽ ı̃mã'asʋm na ka mina ẽn de sɛka, se'ere n soe la, Azezi daan kẽ la nẽr-kʋʋŋↄ n boe bilam na pʋam fõrgɛ.
43005014	Bɛla poorʋm tɩ Azezi yẽ bʋraa la Wẽnde-kãtʋm na, yele ẽ yetɩ: "Bɩsɛ, fʋ yẽ ı̃mã'asʋm. Da le tõm tõon-be'ero, tɩ sɛla n de be'em gãnna bɛla da paagɛ fↄ."
43005015	Tɩ bʋraa la sẽŋɛ ka yele Zifdõma nẽŋadõma la, tɩ nẽr-sɛka n botɩ ẽŋa yẽ ı̃mã'asʋm na de la Azezi.
43005016	Tɩ ba daan ɛɛra tɩ ba nãmsɛ Azezi, ẽn botɩ kↄↄrŋↄ yẽ ı̃mã'asʋm vo'osgo daarɛ la ı̃yã.
43005017	Tɩ Azezi yele ba yetɩ: "Mam Sↄ tõnnɩ mɛ wa paam nãnannɛ wã, tɩ mam mẽ tõnna."
43005018	Tɩ Zifdõma nẽŋadõma daan malɩn ɛɛra tɩ ba kʋ ẽ, la dagɩ ẽn sã'am vo'osgo daarɛ sisgo la mã'a ı̃yã, la de la ẽn ken wi'ira Nawẽnnɛ tɩ ẽŋa Sↄ, ɩta a mẽŋa wʋ Nawẽnnɛ na ı̃yã.
43005019	Tɩ Azezi yele ba yetɩ: "Mam yetɩ ya la sɩra sɩra, tɩ Dayʋa la ka tã ɩta sɛla sɛla la a mẽŋa nõorɛ. A ɩtɩ la ẽn yẽ tɩ a Sↄ ɩtɩ se'em na. Sↄ la n ɩtɩ se'em na, a Dayʋa la mẽ ɩtɩ la bɛla mẽŋa.
43005020	Se'ere n soe la, Sↄ la nõŋɛ a Dayʋa la mɛ, pa'alɛ ẽ sɛla wuu tɩ ẽŋa mẽŋa ɩtɩ, la a wʋn pa'alɛ ẽ na tõon-kãra n gãnnɩ bãna wã tɩ la di'ige ya.
43005021	La wʋ Sↄ la n vo'orɩ kũm bↄ'ↄra ba vↄm na, Dayʋa la mẽ bↄ'ↄra sɛba tɩ a boorɩ vↄm na bɛla.
43005022	La Sↄ la ka diti nẽra nẽra sarɩya, a basɛ sarɩyadia la wuu bↄ la a Dayʋa la,
43005023	tɩ nẽrba wuu wʋn nã'asra Dayʋa la, wʋ ba nã'asrɩ a Sↄ la se'em na. La sɛka n ka nã'asrɩ Dayʋa la, a ka nã'asrɩ Sↄ la n tõm ẽ na.
43005024	Mam yetɩ ya la sɩra sɩra, tɩ sɛka n selse mam yetↄga dee bↄ sɛka n tõm mam na sɩra, a tarɩ la vↄm n ka ba'asrɩ. La ba kãn di a sarɩya. La a yese la kũm pʋam tara vↄm n ka ba'asrɩ.
43005025	Mam yetɩ ya la sɩra sɩra, tɩ wakatɛ sẽm mɛ, la a paam mɛ, tɩ sɛba n ka tarɩ vↄm na wʋn wõm Nawẽnnɛ Dayʋa la kõa, la sɛba n wõm na wʋn vↄa.
43005026	Se'ere n soe la, Sↄ Nawẽnnɛ n tarɩ vↄm a mẽŋa bↄ'ↄra se'em na, a bↄ a Dayʋa la mẽ vↄm na bɛla, tɩ a tara bↄ'ↄra.
43005027	La a bↄ ẽ nõorɛ mɛ tɩ a dita sarɩya, ẽn de Nẽrsaala Dayʋa la ı̃yã.
43005028	Da basɛ-ya tɩ mam n tↄgɛ se'em na di'ige ya, se'ere n soe la, wakatɛ sẽm mɛ tɩ sɛba wuu n boe yↄↄm wʋn wõm a kõa,
43005029	vo'oge ze'ele yↄↄrↄ pʋam yese. Tɩ sɛba n ẽŋɛ sõŋa yẽ vↄm Nawẽnnɛ zẽ'am, la sɛba n ẽŋɛ be'em, a wʋn di ba sarɩya.
43005030	Mam ka tã wʋn ẽŋɛ sɛla sɛla la m mẽŋa nõorɛ. Mam diti sarɩya wʋ mam n wõm se'em Nawẽnnɛ zẽ'am na. La mam sarɩyadia masɛ mɛ. Se'ere n soe la, mam ka eerɩ tɩ m ẽŋɛ mam mẽŋa n boorɩ se'em, la de la sɛka n tõm mam na n boorɩ se'em.
43005031	Mam sãn bↄ m mẽŋa kaseto, a kãn dɛna kaseto asɩra.
43005032	La nẽra ayẽma n boe bↄ'ↄra mam kaseto, la mam mi tɩ a kaseto la tɩ a bↄ'ↄrɩ mam yelle la de la sɩra.
43005033	La yãma tõm nẽra mɛ Azã zẽ'am, tɩ a tↄgɛ sɩra kaseto bↄ ya.
43005034	Sãn dɛna mam, mam kaseto ka ze'etɩ nẽrsaala zẽ'am, la mam yele bɛla tɩ ya tã'agɛ yẽ la fãarɛ.
43005035	Azã daan ãn wʋ fɩtla n laŋɛ nẽegɛ, la yãma daan sakɛ mɛ tɩ ya ẽŋɛ sũ-yẽlga wakatɛ fẽe mã'a la a peelem na.
43005036	La mam tarɩ kaseto mɛ gãnna Azã dẽnnɛ na. La de la tõon-sɛba tɩ mam Sↄ bↄ mam tɩ m tõm na, tõon-bãma tɩ mam tõnnɩ na n bↄ'ↄrɩ mam kaseto pa'ala tɩ mam Sↄ Nawẽnnɛ n tõm mam.
43005037	La mam Sↄ la n tõm mam na bↄ'ↄrɩ mam kaseto mɛ. Yãma nãn ka wõm a kõa, la ya nãn ka yẽ ẽ.
43005038	La a yetↄga la ka boe ya sũure pʋam, bɛla n soe tɩ ya ka bↄ sɛka tɩ a tõm na sɩra.
43005039	Yan eerɩ tɩ ya bãŋɛ Nawẽnnɛ gõŋↄ yetↄga la võorɛ la, ya tẽ'esɛ tɩ ya wʋn yẽ la vↄm n ka ba'asrɩ a pʋam. La de la gõn-ẽŋa n tↄgrɩ mam yelle.
43005040	La ya ka boorɩ tɩ ya wa'am mam zẽ'am wa yẽ vↄm na.
43005041	Mam ka eerɩ nã'asgↄ nẽrsaalba zẽ'am.
43005042	La mam mi ya, mam mi tɩ ya ka nõŋɛ Nawẽnnɛ.
43005043	Mam wa'am na m Sↄ yʋ'ʋrɛ, tɩ ya ka to'oge mam. La ayẽma sãn wa'am na a mẽŋa yʋ'ʋrɛ, ẽŋa tɩ ya to'orɩ.
43005044	Yãma to'osrɩ la pẽka taaba zẽ'am, dee ka ɛɛra pẽka n ze'etɩ Nawẽnnɛ ayɩla mã'a zẽ'am. Yãma wʋn ẽŋɛ la wãne bↄ mam sɩra?
43005045	Da tẽ'esɛ-ya tɩ mam n wʋn yetɩ ya ka tarɩ bʋʋrↄ mam Sↄ la zẽ'am, la de la Amoyisi n wʋn yetɩ ya ka tarɩ bʋʋrↄ, ẽŋa tɩ ya te'ege.
43005046	Ya sãn bↄ nɩ Amoyisi sɩra, ya wʋn bↄ mam mẽ sɩra mɛ, se'ere n soe la, a gʋlsɛ mam yelle mɛ.
43005047	La ya sãn ka bↄ ẽŋa n gʋlsɛ bõn-sɛba la sɩra, ya wʋn ẽŋɛ la wãne bↄ mam yetↄga la sɩra?"
43006001	Bɛla poorʋm, Azezi daan sẽŋɛ la Galile mõgrɛ tɩ ba ken wi'ira tɩ Tiberiadɩ mõgrɛ la doone.
43006002	Tɩ nẽr-kʋʋŋↄ doose ẽ, ban yẽ tɩ a tõnnɩ tõon-yãlma botɩ bã'adõma yẽta ı̃mã'asʋm na ı̃yã.
43006003	Tɩ Azezi la a karẽnbiisi zom tãŋa zuo ka zẽa.
43006004	La Zifdõma kibsa n de Zↄↄg-basɛ la daan lɛm mɛ.
43006005	Tɩ Azezi zẽkɛ zuugo yẽ nẽr-kʋʋŋↄ n sẽm a zẽ'am, tɩ a soke Afilipi yetɩ: "Tɩ wʋn yẽ dia la bɛ da bↄ nẽr-bãna wã tɩ ba di?"
43006006	A daan yele wãna tɩ a di la a yɛm bɩsɛ, bẽm ı̃yã, a mẽŋa daan põn mina ẽŋa n wʋn ẽŋɛ se'em mɛ.
43006007	Tɩ Afilipi lerge ẽ yetɩ: "Baa tɩ sãn da dia lig-kõba kↄbsyi, la ka tã wʋn seke tɩ nẽra woo to'oge fẽfẽe."
43006008	Tɩ Azezi karẽnbia ayɩla yʋ'ʋrɛ n de A'ãndre n de Asimõ-pɩyɛɛrɩ yɩbga yele ẽ yetɩ:
43006009	"Budibla n boe kalam tara borborɩ banuu, la zũn-pɩgsɩ bayi. La bãna de la bẽm, tɩ tɩ wʋn dɩkɛ bↄ nẽrba n zo'oge wãna?"
43006010	Tɩ Azezi yetɩ: "Basɛ-ya tɩ nẽrba la zı̃'ire." La mõogↄ n daan boe zẽ'e-ẽŋa zo'oge. Tɩ ba zı̃'ire, la bʋraasɩ kãllɛ daan de wʋ tʋsanuu.
43006011	Tɩ Azezi to'oge borborɩ la pʋ'ʋsɛ Nawẽnnɛ, dee pʋɩ bↄ nẽrba la n zı̃ la, la a daan ken ẽŋɛ zũma la mẽ na bɛla. Tɩ nẽra woo to'oge ẽn boorɩ se'em di tɩgɛ.
43006012	La ban daan di tɩgɛ la, tɩ Azezi yele a karẽnbiisi la yetɩ: "Lagsɛ-ya borbor-gito la n deege la, tɩ sɛla da sã'am."
43006013	Tɩ ba lagsɛ borborɩ banuu la tɩ ba di deege la gito, tɩ ba pɩrɛ pɩtↄ pia la ayi.
43006014	Nẽrba la n yẽ Azezi n ẽŋɛ bõn-yãlma la, tɩ ba yetɩ: "Ẽna wã sɩrɩ de la Nawẽnnɛ nõtↄ'ↄsa la tɩ ba yetɩ a sẽm dũnia zuo la."
43006015	La Azezi daan bãŋɛ mɛ tɩ ba boorɩ tɩ ba pẽrgɛ ẽŋa mɛ tɩ a di na'am, tɩ a lebe sẽŋɛ tãŋa la zuo ẽŋa ayɩla mã'a.
43006016	Tɩ zaanõorɛ daan paagɛ, tɩ Azezi karẽnbiisi la sige mõgrʋm,
43006017	ka kẽ õorŋↄ pãrgra ko'om na wɛ'ɛsa Kapɛrnaʋm, mõgrɛ la ke bↄba. Tɩ wẽnnɛ daan sobe, dee tɩ Azezi nãn ka sẽŋɛ ba zẽ'am.
43006018	Tɩ kʋseb-kãtɛ vugra tɩ ko'om na wẽ'era ke'enke'em.
43006019	Tɩ ba sẽŋɛ masɛ wʋ kilomẽtrɩ anuu bɩɩ kilomẽtrɩ ayoobɩ, yẽ tɩ Azezi sẽnnɩ ko'om na zuo lɛnna õorŋↄ la, tɩ dabeem yõkɛ ba.
43006020	Tɩ Azezi yele ba yetɩ: "La de la mam. Da zoe-ya dabeem."
43006021	Tɩ ba bↄↄra tɩ a kẽ õorŋↄ la pʋam. Tɩ õorŋↄ la darɛ paagɛ zẽ'e-sɛka tɩ ba we'esɩ la.
43006022	Tɩ beere daan wiige, tɩ nẽr-sɛba n weege mõgrɛ la doone ke bↄba la bãŋɛ tɩ õorŋↄ ayɩla mã'a n zaam boe. La ba yẽ tɩ Azezi ka kẽ õorŋↄ la pʋam la a karẽnbiisi la, a karẽnbiisi la mã'a n fõrgɛ.
43006023	Tɩ õornↄ basɛba ze'ele Tiberiadɩ wa'am wa lɛm zẽ'e-sɛka tɩ Zuudãana Azezi daan pʋ'ʋsɛ Nawẽnnɛ dia la ı̃yã, dee tɩ ba di la.
43006024	La nẽr-kʋʋŋↄ la n yẽ tɩ Azezi, la a karẽnbiisi la ka boe zẽ'e-ẽŋa la, tɩ ba kẽ õornↄ sẽŋɛ Kapɛrnaʋm tɩ ba ka ɛ ẽ.
43006025	La ba daan sẽŋɛ ka yẽ Azezi la mõgrɛ la doone ke bↄba, soke ẽ yetɩ: "Karẽnsãama, wãne mã'a tɩ fõn wa'am kalam?"
43006026	Tɩ a lerge ba yetɩ: "Mam yetɩ ya la sɩra sɩra, tɩ yan eerɩ mam na, dagɩ tɩ ya bãŋɛ la mam bõn-yãlma la võorɛ, la de la yan di tɩgɛ la ı̃yã.
43006027	Da tõnna-ya dia n wʋn sã'am ı̃yã, tõnna-ya di-sɛba n bↄ'ↄrɩ vↄm n ka ba'asrɩ ı̃yã, Nẽrsaala Dayʋa n wʋn bↄ ya vↄm ẽŋa. Se'ere n soe la, la de la ẽŋa tɩ Nawẽnnɛ n de Sↄ la bↄ ẽ a nõorɛ."
43006028	Tɩ ba soke Azezi yetɩ: "Tɩ wʋn ẽŋɛ la wãne tõm tõon-sɛba tɩ Nawẽnnɛ boorɩ?"
43006029	Tɩ Azezi lerge ba yetɩ: "Tõon-sɛka tɩ Nawẽnnɛ boorɩ tɩ ya tõm, de la ya sakɛ sɛka tɩ a tõm na."
43006030	Tɩ ba yele ẽ yetɩ: "Tõon-yãlma kãna tɩ fõn wʋn ẽŋɛ tɩ tõma yẽ, bↄ fʋ sɩra? Tõon-kãna tɩ fõn wʋn tõm?
43006031	Tɩ yaabdõma yʋʋn di la dia tɩ ba wi'iri tɩ mannɩ weem, wʋ lan gʋlsɛ se'em na, a yʋʋn bↄ ba la dia n ze'ele Nawẽnnɛ yire, tɩ ba di."
43006032	Tɩ Azezi lerge ba yetɩ: "Mam yetɩ ya la asɩra, tɩ la dagɩ Amoyisi n yʋʋn bↄ ya dia n ze'ele Nawẽnnɛ yire la, la de la mam Sↄ Nawẽnnɛ n bↄ'ↄrɩ ya dia sɩra sɩra n ze'ele Nawẽnnɛ yire.
43006033	Dia sɩra sɩra tɩ Nawẽnnɛ bↄ ya la, de la sɛka n ze'ele Nawẽnnɛ yire sige dũnia bↄ'ↄra nẽrba vↄm na."
43006034	Tɩ ba yele ẽ yetɩ: "Zuudãana, bↄ'ↄra tↄ di-ẽŋa daarɛ woo."
43006035	Tɩ Azezi lerge ba yetɩ: "Mam n de dia n bↄ'ↄrɩ vↄm na. Nẽr-sɛka woo n sẽm mam zẽ'am, kↄm kãn malɩn yõkɛ ẽ, la sɛka n bↄ mam sɩra, koyũuro kãn malɩn tara ẽ.
43006036	La mam yele yãma mɛ, tɩ ya yẽ mam mɛ, la ya ka bↄ mam sɩra.
43006037	Sɛba wuu tɩ mam Sↄ Nawẽnnɛ bↄ'ↄrɩ mam, sẽm mam zẽ'am mɛ. La sɛka n sẽm mam zẽ'am, mam kãn dige nẽra baa ayɩla basɛ.
43006038	Se'ere n soe la, mam ka ze'ele Nawẽnnɛ yire sigum tɩ m ẽŋɛ mam n boorɩ se'em, mam sigum tɩ m tõm na sɛka n tõm mam na n boorɩ se'em.
43006039	La sɛka n tõm mam na n boorɩ se'em de la m da botɩ nẽr-sɛba wuu tɩ a bↄ mam na baa ayɩla sã'am, la de la m vo'oge ba wuu dũnia ba'asgↄ daarɛ.
43006040	Mam Sↄ la n tõm mam na n boorɩ se'em de la sɛka woo n yẽ a Dayʋa la, dee bↄ ẽ sɩra wʋn yẽ vↄm n ka ba'asrɩ. Mam wʋn vo'oge ẽ dũnia ba'asgↄ daarɛ."
43006041	Tɩ Zifdõma yõnna Azezi, ẽn yetɩ, ẽŋa n de dia n ze'ele Nawẽnnɛ yire sigum na ı̃yã.
43006042	Tɩ ba daan yɛta taaba yetɩ: "Bʋra-ẽna dagɩ Azozɛfʋ bia Azezi, sɛka tɩ tõma mi a sↄ, la a ma la? La bẽm tɩ a yetɩ, ẽŋa ze'ele la Nawẽnnɛ yire?"
43006043	Tɩ Azezi yele ba yetɩ: "Da yõnna-ya.
43006044	Nẽra ka tã wʋn wa'am mam zẽ'am tɩ la sãn dagna mam Sↄ n tõm mam na n tarɩ ẽ wa'am. La mam n wʋn vo'oge ẽ dũnia ba'asgↄ daarɛ.
43006045	La gʋlsɛ Nawẽnnɛ nõtↄ'ↄsrɩba gõnnↄ pʋam yetɩ: 'Nawẽnnɛ n wʋn pa'alɛ ba wuu.' La sɛka woo n selse mam Sↄ la, dee to'oge a pa'algↄ la, sẽm mam zẽ'am mɛ.
43006046	Nẽra nãn ka yẽ Sↄ Nawẽnnɛ, sãn dagna sɛka n ze'ele a zẽ'am na mã'a n yẽ ẽ.
43006047	Mam yetɩ ya la asɩra, tɩ sɛka n bↄ mam sɩra tarɩ la vↄm n ka ba'asrɩ.
43006048	Mam n de dia n bↄ'ↄrɩ vↄm na.
43006049	Yãma yaabdõma yʋʋn di mannɩ mɛ weego pʋam, la ba ki mɛ.
43006050	La di-sɛka n ze'ele Nawẽnnɛ yire sigum na, de la dia tɩ nẽr-sɛka n di kãn ki.
43006051	Mam n de di-sɛka n bↄ'ↄrɩ vↄm n ze'ele Nawẽnnɛ yire sigum, tɩ nẽra sãn di di-ẽna, a wʋn vↄa wakatɛ wuu. La di-sɛka tɩ mam wʋn bↄ dũnia dõma tɩ ba yẽ vↄm na, de la mam ı̃yã."
43006052	Tɩ Zifdõma la wẽ'era nõke'ene la taaba yetɩ: "Nẽr-ẽna wã wʋn ẽŋɛ la wãne bↄ tõma a ı̃yã tɩ tõma di?"
43006053	Tɩ Azezi yele ba yetɩ: "Mam yetɩ ya la sɩra sɩra, tɩ ya sãn ka di Nẽrsaala Dayʋa la ı̃yã, la ya sãn ka yũ a zɩɩm, ya ka tarɩ vↄm na ya pʋam.
43006054	Sɛka n diti mam ı̃yã dee yũura mam zɩɩm tarɩ la vↄm n ka ba'asrɩ, la mam wʋn vo'oge ẽ dũnia ba'asgↄ daarɛ.
43006055	Se'ere n soe la, mam ı̃yã de la dia mẽŋa mẽŋa, la mam zɩɩm de la bõn-yũula mẽŋa mẽŋa.
43006056	Sɛka n diti mam ı̃yã, dee yũura mam zɩɩm boe la mam mɛ, tɩ mam bↄna la ẽ.
43006057	Mam Sↄ n tõm mam na, de la vↄm dãana, ẽŋa ı̃yã tɩ mam tara vↄm, bɛla, sɛka n diti mam ı̃yã mẽ wʋn vↄa mam ı̃yã.
43006058	Ẽna de la dia n ze'ele Nawẽnnɛ yire sigum, a ka ãn wʋ di-sɛka tɩ ya yaabdõma yʋʋn di ki la. Sɛka n di di-ẽna wʋn vↄa wakatɛ wuu."
43006059	Azezi n daan zãsnɩ nẽrba Kapɛrnaʋm wẽndeego la pʋam na, tɩ a tↄgɛ yetↄg-bãna.
43006060	La a karẽnbiisi basɛba zozo'e n daan wõm bɛla la, tɩ ba yele taaba yetɩ: "Yetↄg-ẽna to'ore tↄ mɛ, ãne n wʋn tã'agɛ sakɛ yetↄg-ẽna wã?"
43006061	Tɩ Azezi bãŋɛ tɩ a karẽnbiisi la yõnnɩ mɛ bõn-ẽna yelle, tɩ a yele ba yetɩ: "Bõn-ẽna botɩ yãma lɛbra la poorʋm kãn le doose mam?
43006062	La ya sãn yẽ tɩ Nẽrsaala Dayʋa la zonnɩ ẽn daan boe zẽ'a na, ya wʋn ẽŋɛ la wãne?
43006063	La de la Nawẽnnɛ Sɩa n bↄ'ↄrɩ vↄm na, nẽrsaala ka tã wʋn ẽŋɛ sɛla sɛla. Yetↄg-sɛba tɩ mam tↄgɛ bↄ ya la, ze'ele la Nawẽnnɛ Sɩa zẽ'am bↄ'ↄra vↄm.
43006064	La basɛba n boe ya tẽŋasʋka ka bↄ mam sɩra." Se'ere n soe tɩ Azezi yele bɛla la, a daan dẽŋɛ bãŋɛ mɛ halɩ pↄspↄsɩ sɛba n kãn bↄ ẽŋa sɩra, la sɛka n wʋn pa'alɛ tɩ ba yõkɛ ẽŋa.
43006065	Tɩ a le yele ba yetɩ: "Bɛla n soe tɩ mam yetɩ, nẽra ka tã wʋn wa'am mam zẽ'am, tɩ la sãn dagna mam Sↄ la n bↄ ẽ sore."
43006066	Azezi n tↄgɛ bɛla la poorʋm, a karẽnbiisi la zozo'e basɛ ẽ mɛ dee fõrgɛ ka le doose ẽ.
43006067	Tɩ Azezi soke a karẽnbiisi pia la ayi la yetɩ: "Yãma mẽ boorɩ tɩ ya basɛ mam dee fõrgɛ mɛ bɩɩ?"
43006068	Tɩ Asimõ-pɩyɛɛrɩ lerge ẽ yetɩ: "Zuudãana, tõma wʋn basɛ fõn dee sẽŋɛ la ãn zẽ'am? Fõn tarɩ la yetↄga n bↄ'ↄrɩ vↄm n ka ba'asrɩ.
43006069	La tõma bↄ sɩra mɛ dee bãŋɛ tɩ fõn de la Pʋpeelem Dãana tɩ Nawẽnnɛ tõm."
43006070	Tɩ Azezi lerge ba yetɩ: "Mam n looge yãma pia la ayi la. La ya nẽra ayɩla de la Asũtãana nẽra."
43006071	A daan tↄgrɩ la Asimõ bia Azudaasɩ Iskariyo yelle. Se'ere n soe la, ẽŋa n daan de a karẽnbiisi pia la ayi la nẽra ayɩla n wʋn wa pa'alɛ tɩ ba yõkɛ ẽ.
43007001	Bɛla poorʋm, Azezi daan gilgri la Galile, a ka boorɩ tɩ a gilge Zude, Zifdõma nẽŋadõma n eerɩ ẽ tɩ ba kʋ la ı̃yã.
43007002	Tɩ Zifdõma põnsɩ kibsa daan lɛm,
43007003	tɩ Azezi yɩbsɩ yele ẽ yetɩ: "Basɛ kalam dee sẽŋɛ Zude tɩ fʋ karẽnbiisi mẽ yẽ fʋ tõoma la tɩ fʋ tõnnɩ na.
43007004	Se'ere n soe la, nẽra sãn bↄↄra tɩ nẽrba bãŋɛ ẽ, a ka sʋgrɩ a tõoma. Fõn tõnnɩ tõon-bãna wã, botɩ nẽrba wuu bãŋɛ fↄ."
43007005	La a yɩbsɩ la daan ka bↄ ẽ sɩra.
43007006	Tɩ Azezi yele ba yetɩ: "Mam wakatɛ nãn ka paagɛ, la wakatɛ woo ãn sõŋa mɛ bↄ yãma.
43007007	Dũnia dõma kãn tã'agɛ sise yãma, la ba sisri mam mɛ, mam n tↄgrɩ pa'ala tɩ ba tõoma de la be'em na ı̃yã.
43007008	Yãma sẽŋɛ kibsa la, tɩ mam nãn kãn sẽŋɛ, se'ere n soe la, mam wakatɛ nãn ka paagɛ."
43007009	A yele ba bɛla dee weege la Galile.
43007010	La a yɩbsɩ la n daan sẽŋɛ kibsa la, a mẽ sẽŋɛ mɛ, la a ka botɩ nẽrba yẽ ẽ.
43007011	Tɩ Zifdõma nẽŋadõma ɛɛra ẽ kibsa la pʋam, sↄkra yetɩ: "A boe la bɛ?"
43007012	Tɩ nẽrba waasna tↄgra a yelle nẽr-kʋʋŋↄ la pʋam zozo'e, tɩ sɛba yetɩ: "A de la nẽr-sõŋↄ", tɩ basɛba yetɩ: "Ayɛɩ, a pã'asrɩ la nẽrba."
43007013	La nẽra nẽra daan ka saagɛ tↄgɛ a yelle nẽrba la zẽ'am, ban zotɩ Zifdõma nẽŋadõma la ı̃yã.
43007014	La kibsa la daan paagɛ la pʋsʋka, tɩ Azezi kẽ Wẽnde-kãtʋm na zãsna nẽrba.
43007015	Tɩ la di'ige Zifdõma, tɩ ba yetɩ: "Bʋra-ẽna ẽŋɛ la wãne mina Nawẽnnɛ gõŋↄ sõŋa, dee ka yẽ zãsŋↄ?"
43007016	Tɩ Azezi yele ba yetɩ: "Mam zãsŋↄ la ka ze'ele mam mẽŋa zẽ'am, la ze'ele la sɛka n tõm mam na zẽ'am.
43007017	Nẽra sãn bↄↄra tɩ a ẽŋɛ Nawẽnnɛ n boorɩ se'em, a wʋn bãŋɛ zãsŋↄ la sãn ze'ele la Nawẽnnɛ zẽ'am, bɩɩ mam sãn tↄgra la mam mẽŋa pãŋa.
43007018	Nẽr-sɛka n tↄgrɩ la a mẽŋa pãŋa, eerɩ la a mẽŋa pẽka. La nẽr-sɛka n eerɩ sɛka n tõm ẽ na pẽka, ẽŋa de la sɩra dãana, la sɛla n ka masɛ ka boe a pʋam.
43007019	Amoyisi n bↄ ya lↄↄ la, dagɩ bɛla? La ya nẽra nẽra ka ɩtɩ lↄↄ la n yele se'em na. Bẽm tɩ ya ɛɛra mam tɩ ya kʋ?"
43007020	Tɩ nẽr-kʋʋŋↄ la lerge ẽ yetɩ: "Kʋlkã'arga n dolɩ fo! Ãn eerɩ fʋ tɩ a kʋ?"
43007021	Tɩ Azezi lerge ba yetɩ: "Mam daan tõm tõon-yãlma ayɩla mɛ, tɩ la di'ige ya.
43007022	Amoyisi n yʋʋn bↄ ya nõorɛ yetɩ, ya wãta ya budimto. La, la dagɩ Amoyisi n pↄsɛ ẽŋɛ bɛla, la de la tɩ sↄ-yaabdõma. La yãma wãtɩ mɛ baa vo'osgo daarɛ.
43007023	Yãma sãn wãta ya budimto vo'osgo daarɛ tɩ la ka sã'am Amoyisi lↄↄ la, bẽm tɩ yãma sũnsõa yı̃ige la mam, mam n daan botɩ bʋraa la yẽ ı̃mã'asʋm vo'osgo daarɛ la ı̃yã.
43007024	Da kãn dɩkɛ-ya nini n yẽ se'em mõŋɛ nẽra bʋʋrↄ, bↄ-ya bʋʋrↄ wʋ lan masɛ se'em na."
43007025	Tɩ Zerizalɛm nẽrba basɛba soke yetɩ: "Dagɩ bʋra-ẽna tɩ ba eerɩ tɩ ba kʋ la?
43007026	Bɩsɛ-ya, a tↄgrɩ la nẽr-kʋʋŋↄ pʋam, dee tɩ ba ka yele ẽ se'ere. Nẽŋadõma la na'an bãŋɛ mɛ tɩ a de la Krisi tɩ Nawẽnnɛ tõm na bɩɩ?
43007027	Tõma mi bʋra-ẽna n ze'ele zẽ'a, la Krisi la sãn wa sẽna, nẽra kãn bãŋɛ ẽn ze'ele zẽ'a."
43007028	Bɛla tɩ a Azezi daan tↄgɛ ke'enke'em ẽn zãsnɩ nẽrba Wẽnde-kãtʋm na yetɩ: "Ya tẽ'esɛ tɩ ya mi mam mɛ dee bãŋɛ mam n ze'ele zẽ'a, la mam ka wa'am na m mẽŋa nõorɛ. La sɛka n tõm mam na de la sɩra dãana, yãma ka mi ẽ.
43007029	La mam nõo mi ẽ, se'ere n soe la, mam ze'ele la ẽŋa zẽ'am, ẽŋa n tõm mam."
43007030	Tɩ ba ɛɛra sore tɩ ba yõkɛ ẽ, la nẽra nẽra ka kalʋm ẽ, se'ere n soe la, a wakatɛ daan nãn ka paagɛ.
43007031	La nẽr-kʋʋŋↄ la nẽrba zozo'e daan bↄ ẽ sɩra mɛ, dee yɛta tɩ: "Krisi la sãn wa wa'am, a kãn yãŋɛ ẽŋɛ bõn-yãlma gãnna bʋra-ẽna n ẽŋɛ wã."
43007032	Tɩ Farisi dõma wõm nẽrba la n waasnɩ Azezi yelle, tɩ bãma la Nawẽnnɛ kãabgↄ kẽma nẽŋadõma tõm gu'urba tɩ ba ka yõkɛ Azezi.
43007033	Tɩ Azezi yele yetɩ: "Mam wʋn ken bↄna la ya la wakatɛ fẽe, dee lebe sɛka n tõm mam na zẽ'am.
43007034	Ya wʋn ɛɛra mam, la ya kãn yẽ mam, la mam n boe zẽ'a na, ya kãn tã'agɛ wa'am bilam."
43007035	Bɛla tɩ Zifdõma yele taaba yetɩ: "Bʋra-ẽna wʋn wa sẽŋɛ la bɛ tɩ tõma kãn yẽ ẽ? A yetɩ a sẽŋɛ la Zifdõma n wɩrgɛ bↄna Grɛkɩdõma tẽŋasʋka la zẽ'am, ka zãsʋm Grɛkɩdõma bɩɩ?
43007036	Yetↄg-ẽna wã võorɛ de la bẽm tɩ a yetɩ: 'Ya wʋn ɛɛra mam, la ya kãn yẽ mam, la mam n boe zẽ'a na, ya kãn tã'agɛ wa'am bilam?' "
43007037	La kibsa la ba'asgↄ daarɛ n de a dabs-kãtɛ daarɛ, tɩ Azezi daan isge ze'ele tↄgra ke'enke'em yetɩ: "Koyũuro sãn tara nẽr-sɛka, a wa'am mam zẽ'am wa yũ.
43007038	Nẽr-sɛka n bↄ mam sɩra, ko'om n bↄ'ↄrɩ vↄm wʋn bulla a pʋam, wʋ Nawẽnnɛ gõŋↄ n yele se'em na."
43007039	Azezi n yele bɛla la, la de la Nawẽnnɛ Sɩa tɩ sɛba n bↄ'ↄrɩ ẽ sɩra la wʋn wa to'oge. Se'ere n soe la, Nawẽnnɛ daan nãn ka bↄ a Sɩa la, Azezi n daan nãn ka yẽ a na'am pãŋa la ı̃yã.
43007040	Nẽr-kʋʋŋↄ la n wõm yetↄg-bãna la, tɩ basɛba yetɩ: "Ẽna sɩrɩ de la Nawẽnnɛ nõtↄ'ↄsa la."
43007041	Tɩ basɛba yetɩ: "Ẽna de la Krisi la." Tɩ basɛba daan yetɩ: "Krisi la wʋn ze'ele la Galile bɩɩ?
43007042	Nawẽnnɛ gõŋↄ la yele tɩ Krisi la wʋn dɛna la naba Adavidi yɩɩŋa, a wʋn ze'ele la Bɛtelɛm, tẽn-sɛka tɩ Adavidi yʋʋn boe la."
43007043	Bɛla tɩ welgre wa'am nẽrba la pʋam Azezi ı̃yã.
43007044	Tɩ ba nẽrba basɛba daan bↄↄra tɩ ba yõkɛ ẽ, la nẽra nẽra ka kalʋm ẽ.
43007045	La gu'urba la tɩ kãabgↄ kẽma nẽŋadõma, la Farisi dõma la tõm na lebe ba zẽ'am mɛ, tɩ ba soke ba yetɩ: "Bẽm tɩ ya ka yõkɛ ẽ wa'am?"
43007046	Tɩ ba lerge yetɩ: "Nẽra nãn ka tↄgɛ wʋ bʋra-ẽna wã."
43007047	Tɩ Farisi dõma la soke ba yetɩ: "A pã'asɛ yãma mẽ yãŋɛ mɛ?
43007048	Tõma nẽŋadõma nẽra ayɩla, bɩɩ Farisi nẽra bↄ ẽ sɩra mɛ bɩɩ?
43007049	La de la nẽr-kʋʋŋↄ la n ka mi lↄↄ la, ba wʋn yẽ la kã'a-be'ero."
43007050	Tɩ Anikodɛm n de ba nẽra ayɩla n daan sẽŋɛ ka yẽ Azezi la, yele ba yetɩ:
43007051	"Tõma lↄↄ la bↄ sore tɩ tɩ mõŋɛ nẽra bʋʋrↄ, dee ka selse ẽ bãŋɛ ẽŋa n ẽŋɛ sɛla?"
43007052	Tɩ ba lebse yele ẽ yetɩ: "Fõn mẽ de la Galile nẽra bɩɩ? Ɛ bɩsɛ, fʋ wʋn bãŋɛ tɩ Nawẽnnɛ nõtↄ'ↄsa ka ze'etɩ Galile." ((
43007053	Tɩ nẽra woo daan kule a yire.
43008001	La Azezi sẽŋɛ la Oliivi tãŋa zuo.
43008002	Tɩ beere wiige bulika yʋ'ʋŋↄ yʋ'ʋŋↄ, tɩ a le lebe Wẽnde-kãtʋm na, tɩ nẽrba wuu daan sẽŋɛ a zẽ'am, tɩ a zẽa zãsna ba.
43008003	Tɩ lↄↄ karẽnsãandõma, la Farisi dõma tarɩ pↄka tɩ ba kuke tɩ a boe mı̃ ɩta yalsɩ wa'am wa botɩ a ze'ele nẽrba la tẽŋasʋka,
43008004	dee yele Azezi yetɩ: "Karẽnsãama, tõma kuke la pↄka wã tɩ a boe mı̃ ɩta yalsɩ.
43008005	Amoyisi bↄ tõma nõorɛ lↄↄ gõŋↄ la pʋam yetɩ, pↄka sãn ẽŋɛ wãna, tɩ lobe ẽ na kuga kʋ. La fõn yetɩ bo?"
43008006	Ba yele bɛla tɩ ba di la a yɛm bɩsɛ, tã'agɛ dõrɛ ẽ. Tɩ Azezi suure tara a nu'ubiire gʋlsra tẽŋa.
43008007	Tɩ ba ken sↄkra ẽ, tɩ a dↄ'ↄgɛ yele ba yetɩ: "Sɛka n boe yãma tẽŋasʋka ka tõm tõon-be'ego, a dẽŋɛ dɩkɛ kugre lobe ẽ."
43008008	Dee le suure gʋlsra tẽŋa.
43008009	La ban wõm bɛla la, bõnkɛgsɩ n dẽŋɛ yese ayɩla ayɩla, tɩ ba wuu yese, dee basɛ Azezi mã'a la pↄka la, tɩ a zɛ a nẽŋam.
43008010	Tɩ Azezi dↄ'ↄgɛ soke ẽ yetɩ: "Pↄka, sɛba n yõkɛ fʋ wa'am na bɛɛ? Nẽra nẽra ka di fʋ sarɩya sɩbgɛ fↄ?"
43008011	Tɩ pↄka la lerge Azezi yetɩ: "Ayɛɩ, Zuudãana." Tɩ Azezi yele ẽ yetɩ: "Mam mẽ kãn di fʋ sarɩya. Sẽŋɛ, la da le tõm tõon-be'ero."))
43008012	Tɩ Azezi le tↄgɛ la nẽrba la yetɩ: "Mam de la dũnia peelem. Nẽr-sɛka n dolɩ mam, a kãn malɩn sẽnna lika pʋam, a wʋn yẽ peelem n bↄ'ↄrɩ vↄm."
43008013	Tɩ Farisi dõma yele ẽ yetɩ: "Fõn mẽŋa n bↄ'ↄrɩ fʋ mẽŋa kaseto, la dagɩ kaseto asɩra."
43008014	Tɩ Azezi lerge ba yetɩ: "Baa mam sãn bↄ'ↄra m mẽŋa kaseto, mam kaseto de la sɩra. Se'ere n soe la, mam mi mam n ze'ele zẽ'a wa'am, la mam n we'esɩ zẽ'a. La yãma ka mi mam n ze'ele zẽ'a, la mam n we'esɩ zẽ'a.
43008015	Yãma diti sarɩya la nẽrsaala n boorɩ se'em. La mam ka diti nẽra nẽra sarɩya.
43008016	La baa mam sãn dita sarɩya, mam sarɩyadia de la sɩra, se'ere n soe la, mam ka de m yɩla. La de la mam, la mam Sↄ n tõm mam na.
43008017	La yãma lↄↄ la pʋam la gʋlsɛ yetɩ: 'Nẽrba bayi kaseto de la sɩra.'
43008018	Mam mẽŋa n bↄ'ↄrɩ m mẽŋa kaseto, la mam Sↄ la n tõm mam na mẽ bↄ'ↄrɩ mam kaseto mɛ."
43008019	Tɩ ba soke ẽ yetɩ: "Fõn Sↄ la boe la bɛ?" Tɩ Azezi lerge ba yetɩ: "Yãma ka mi mam, la ya ka mi mam Sↄ la. Ya sãn mi ni mam, ya wʋn mi ni mam Sↄ la mẽ."
43008020	Azezi n daan zãsnɩ nẽrba Wẽnde-kãtʋm na ligri lagsgↄ dagsɩ zẽ'am na, tɩ a tↄgɛ yetↄg-bãna. La nẽra nẽra ka yõkɛ ẽ, a wakatɛ n nãn ka paagɛ la ı̃yã.
43008021	Tɩ Azezi le yele ba yetɩ: "Mam wʋn fõrgɛ mɛ, la ya wʋn ɛ mam koŋe, la ya wʋn ki la ya tõon-be'ero la pʋam. Mam n we'esɩ zẽ'a na, ya kãn tã'agɛ wa'am bilam."
43008022	Tɩ Zifdõma sↄkra taaba yetɩ: "Ẽn yetɩ: 'Mam n we'esɩ zẽ'a na, ya kãn tã'agɛ wa'am bilam' na, a yetɩ a kʋ la a mẽŋa bɩɩ?"
43008023	Tɩ Azezi yele ba yetɩ: "Yãma ze'ele la tẽŋa, la mam ze'ele la saazuum wa'am. Yãma de la dũnia wã nẽrba, la mam dagɩ dũnia wã nẽra.
43008024	Bɛla ı̃yã tɩ mam yetɩ, ya wʋn ki la ya tõon-be'ero la pʋam. Se'ere n soe la, ya sãn ka bↄ sɩra tɩ mam de la sɛka tɩ mam de la, ya wʋn ki la ya tõon-be'ero la pʋam."
43008025	Tɩ ba soke ẽ yetɩ: "Fõn de la ãne?" Tɩ a lerge ba yetɩ: "Mam de la sɛka tɩ mam yetɩ ya halɩ pↄspↄsɩ la.
43008026	Mam tarɩ nɩ yɛla zozo'e mɛ n wʋn tↄgɛ yãma yelle, dee di ya sarɩya. La sɛka n tõm mam na de la sɩra dãana, la sɛla tɩ mam wõm a zẽ'am n bɛla tɩ mam tↄgrɩ bↄ'ↄra dũnia dõma."
43008027	La ba ka bãŋɛ tɩ a tↄgrɩ ba la a Sↄ Nawẽnnɛ yelle.
43008028	Bɛla tɩ Azezi yele ba yetɩ: "Ya sãn wa zẽkɛ Nẽrsaala Dayʋa la, ya wʋn bãŋɛ tɩ mam de la sɛka tɩ mam de la. La ya wʋn bãŋɛ tɩ mam ka ɩtɩ sɛla sɛla la m mẽŋa nõorɛ, mam Sↄ Nawẽnnɛ n pa'alɛ mam se'em na mã'a tɩ mam tↄgrɩ.
43008029	La sɛka n tõm mam na boe la mam mɛ, a ka basɛ mam m yɩla, se'ere n soe la, mam ɩtɩ la sɛla n ãn a sũure yẽlʋm daarɛ woo."
43008030	Ẽn tↄgɛ bɛla la, tɩ nẽrba zozo'e bↄ ẽ sɩra.
43008031	Tɩ Azezi yele Zifdõma sɛba n daan bↄ ẽ sɩra la yetɩ: "Ya sãn sakra mam yetↄga la ka basɛ, ya sɩrɩ de la mam karẽnbiisi.
43008032	La ya wʋn bãŋɛ sɩra, la sɩra la wʋn to'oge ya basɛ."
43008033	Tɩ nẽrba la lerge ẽ yetɩ: "Tõma de la Abraham yɩɩsɩ, tõma ka de nẽra nẽra yamsɩ. La wãne tɩ fõn yetɩ, tɩ wʋn to'oge tɩ mẽŋa?"
43008034	Tɩ Azezi lerge ba yetɩ: "Mam yetɩ ya la sɩra sɩra, tɩ nẽr-sɛka woo n tõnnɩ tõon-be'ero de la tõon-be'ero yamŋa.
43008035	Yamŋa dagɩ yire la nẽra wakatɛ wuu, la yire la dayʋa de la yire la nẽra wakatɛ wuu.
43008036	Bɛla ı̃yã, Nawẽnnɛ Dayʋa la sãn to'oge ya basɛ, ya sɩrɩ to'oge ya mẽŋa.
43008037	Mam mi tɩ ya de la Abraham yɩɩsɩ. La yãma eerɩ mam mɛ tɩ ya kʋ, yãma n ka to'orɩ mam yetↄga la ı̃yã.
43008038	Mam tↄgrɩ la sɛla tɩ mam yẽ m Sↄ zẽ'am na. La yãma mẽ ɩtɩ la sɛla tɩ ya wõm ya sↄ zẽ'am na."
43008039	Tɩ ba lerge ẽ yetɩ: "Abraham n de tõma sↄ." Tɩ Azezi yele ba yetɩ: "Ya sãn de nɩ na Abraham kↄma, ya wʋn tõm nɩ wʋ Abraham n tõm se'em na.
43008040	La yãma eerɩ mam mɛ lɛɛlɛ wã tɩ ya kʋ, mam n tↄgɛ yãma sɩra la tɩ mam wõm Nawẽnnɛ zẽ'am na ı̃yã. Abraham ka ẽŋɛ bɛla.
43008041	Ya tõnnɩ na ya sↄ n tõnnɩ se'em na." Tɩ ba yele ẽ yetɩ: "Tõma dagɩ tãmpı̃iba. Tõma tarɩ la sↄ ayɩla, n de Nawẽnnɛ."
43008042	Tɩ Azezi yele ba yetɩ: "Nawẽnnɛ sãn de nɩ ya sↄ, ya wʋn nõŋɛ nɩ mam, se'ere n soe la, mam ze'ele la Nawẽnnɛ zẽ'am wa'am. Mam ka wa'am m mẽŋa, ẽŋa n tõm mam.
43008043	Bẽm tɩ yãma ka wõnna mam yetↄga la võorɛ? La de la yãma n ka boorɩ tɩ ya sakɛ mam yetↄga la ı̃yã.
43008044	Ya sↄ de la Asũtãana, la ya boorɩ tɩ ya ẽŋɛ la ya sↄ la n boorɩ se'em na. A de la nẽr-kʋʋra halɩ pı̃'iluŋo. A ka boe sɩra pʋam, sɩra n ka boe a pʋam na ı̃yã. A sãn parna, ẽn ãn se'em n bɛla, se'ere n soe la, a de la põmpↄrma, la põmpↄrŋↄ wuu sↄ.
43008045	La, mam n tↄgrɩ sɩra la ı̃yã tɩ ya ka bↄ'ↄra mam sɩra.
43008046	Yãma nẽr-kãna n tã wʋn pa'alɛ tɩ mam tõm tõon-be'ego? La mam n tↄgrɩ sɩra la, bẽm tɩ ya ka bↄ'ↄra mam sɩra?
43008047	Sɛka n de Nawẽnnɛ nẽra selsrɩ la Nawẽnnɛ yetↄga. La yãma n dagɩ Nawẽnnɛ nẽrba la ı̃yã, bɛla tɩ ya ka sɛlsra."
43008048	Tɩ Zifdõma la yele ẽ yetɩ: "Tõma tarɩ bʋʋrↄ tɩ tõma yetɩ, fʋ de la Samaari nẽra, kʋlkã'arga n dolɩ fo."
43008049	Tɩ Azezi lerge ba yetɩ: "Kʋlkã'arga ka dolɩ mam, mam nã'asrɩ la m Sↄ, la yãma ka sakɛ tɩ ya nã'asra mam.
43008050	Mam ka eerɩ m mẽŋa nã'asgↄ. Nẽra ayɩla n boe n eerɩ mam nã'asgↄ, dee dita sarɩya.
43008051	Mam yetɩ ya la sɩra sɩra, tɩ nẽra sãn sakɛ mam yetↄga, a kãn malɩn ki."
43008052	Tɩ Zifdõma yele ẽ yetɩ: "Nãnannɛ wã tõma bãŋɛ mɛ tɩ kʋlkã'arga n sɩrɩ dolɩ fo. Abraham la Nawẽnnɛ nõtↄ'ↄsrɩba la ki mɛ. Tɩ fõn yetɩ, nẽra sãn sakɛ fõn yetↄga, a kãn malɩn ki.
43008053	Fõn gãnnɩ tõma yaaba Abraham n ki la mɛ bɩɩ? Nawẽnnɛ nõtↄ'ↄsrɩba la mẽ ki mɛ. Fõn tẽ'esɛ tɩ fõn de la ãne?"
43008054	Tɩ Azezi lerge ba yetɩ: "Mam sãn nã'asra m mẽŋa, mam nã'asgↄ la de la zãŋa. La de la mam Sↄ la n nã'asrɩ mam, sɛka tɩ ya wi'iri ya Nawẽnnɛ na.
43008055	La yãma ka mi ẽ. La mam nõo mi ẽ. Mam sãn yetɩ, mam ka mi ẽ, mam wʋn dɛna la põmpↄrma wʋ yãma la. La mam mi ẽ mɛ, dee sakra a yetↄga.
43008056	Ya sↄ Abraham yʋʋn ẽŋɛ la sũ-yẽlga sɩrʋm tɩ a wʋn wa yẽ mam daarɛ la, la a yẽ mɛ, ẽŋɛ sũ-yẽlga."
43008057	Tɩ Zifdõma la yele Azezi yetɩ: "Fõn nãn ka paagɛ yʋʋma pinuu mẽŋa dee yẽ Abraham?"
43008058	Tɩ Azezi yele ba yetɩ: "Mam yetɩ ya la sɩra sɩra, tɩ Abraham n yʋʋn nãn ka boe la, mam boe mɛ."
43008059	Tɩ ba pı̃'ise kuga tɩ ba lobe ẽ. Tɩ Azezi li'ise Wẽnde-kãtʋm na yese.
43009001	La Azezi daan sẽnnɩ tↄlla mɛ, yẽ bʋraa tɩ ba dↄgɛ ẽ tɩ a dɛna fʋa.
43009002	Tɩ a karẽnbiisi soke ẽ yetɩ: "Karẽnsãama, nẽr-kãna n tõm tõon-be'ero? Bʋraa wã bɩɩ a sↄ bɩɩ a ma n tõm tõon-be'ero, tɩ ba dↄgɛ ẽ tɩ a dɛna fʋa?"
43009003	Tɩ Azezi lerge yetɩ: "La dagɩ bʋraa wã bɩɩ a sↄ bɩɩ a ma tõon-be'ero ı̃yã, tɩ a dɛna fʋa. La de la Nawẽnnɛ n yetɩ a tõm na ẽ pa'alɛ a tõoma.
43009004	Dẽnɩ tɩ tõma tõm sɛka n tõm mam na tõoma, la nãn ken dɛna wʋntɛɛŋa wã. Yʋ'ʋŋↄ sẽm mɛ tɩ nẽra kãn le tã'agɛ tõm.
43009005	Mam n nãn boe dũnia pʋam wã, mam de la dũnia peelem."
43009006	A yele bɛla dee tʋbsɛ la nõtõorʋm tẽŋa bũn tẽntõnnↄ bɩ fʋa la nini,
43009007	dee yele ẽ yetɩ: "Sẽŋɛ ka wire fʋ nẽŋa Silowe kʋlgam." (Silowe võorɛ de la "sɛka tɩ ba tõm".) Tɩ a sẽŋɛ ka wire a nẽŋa, dee lɛbra, tɩ a nini na yẽta.
43009008	Tɩ a sawiiba, la sɛba n mi ẽ kʋrʋm tɩ a sosrɩ mɛ na yetɩ: "Dagɩ ẽna n daan zı̃ sↄsra la?"
43009009	Tɩ sɛba yetɩ: "La de la ẽŋa." Tɩ basɛba yetɩ: "Ayɛɩ, a wõn na ẽŋa dee la dagɩ ẽ." Tɩ a mẽŋa yetɩ: "La de la mam."
43009010	Tɩ ba soke ẽ yetɩ: "La ẽŋɛ la wãne tɩ fõn nini na yãŋa yẽta?"
43009011	Tɩ a lerge ba yetɩ: "Bʋraa la yʋ'ʋrɛ n de Azezi la n bũn tẽntõnnↄ bɩ mam nini, dee yele mam tɩ m sẽŋɛ Silowe kʋlgam ka wire. Tɩ mam sẽŋɛ ka wire, yãŋa yẽta."
43009012	Tɩ ba soke ẽ yetɩ: "A boe la bɛ?" Tɩ a lerge yetɩ: "Mam ka mi."
43009013	Tɩ ba tarɩ sɛka n daan de fʋa la sẽŋɛ Farisi dõma zẽ'am.
43009014	La Azezi n daan bũn tẽntõnnↄ bɩ fʋa la nini daar-sɛka tɩ a yẽta la, daan de la Zifdõma vo'osgo daarɛ.
43009015	Tɩ Farisi dõma la mẽ le soke ẽ yetɩ: "La ẽŋɛ la wãne tɩ fõn yẽta?" Tɩ a lerge ba yetɩ: "A bũn na tẽntõnnↄ bɩ mam nini, tɩ mam wire, yãŋa yẽta."
43009016	Tɩ Farisi dõma basɛba yetɩ: "Nẽr-ẽna wã ka ze'ele Nawẽnnɛ zẽ'am wa'am, se'ere n soe la, a ka sakrɩ vo'osgo daarɛ sisgo." Tɩ basɛba yetɩ: "Nẽra n de tõon-be'ero dãana wʋn ẽŋɛ la wãne tõm tõon-yãlma wãna?" Tɩ welgre kẽ Farisi dõma la tẽŋasʋka.
43009017	Tɩ ba le soke bʋraa la yetɩ: "Fõn wʋn yele a yelle tɩ bẽm, ẽn basɛ tɩ fõn nini yẽta la?" Tɩ a lerge ba yetɩ: "A de la Nawẽnnɛ nõtↄ'ↄsa."
43009018	Tɩ Zifdõma nẽŋadõma la ka bↄↄra tɩ ba sakɛ tɩ a daan de la fʋa dee yãŋa yẽta, tɩ ba wi a sↄ la a ma,
43009019	soke ba yetɩ: "Ẽna de la yãma dayʋa la tɩ yãma yetɩ yãma dↄgɛ ẽ tɩ a dɛna la fʋa la? La ẽŋɛ la wãne tɩ a yãŋa yẽta?"
43009020	Tɩ a sↄ la a ma lerge yetɩ: "Tõma mi tɩ a de la tõma dayʋa, la tõma daan dↄgɛ ẽ tɩ a dɛna la fʋa.
43009021	La tõma ka mi lan ẽŋɛ se'em tɩ a yãŋa yẽta, bɩɩ sɛka n botɩ a nini na yẽta. Soke-ya ẽ, tɩ a ka le dɛna bia, a mẽŋa wʋn tↄgɛ."
43009022	A sↄ la a ma la n zotɩ Zifdõma nẽŋadõma la ı̃yã tɩ ba yele bɛla. Zifdõma nẽŋadõma la daan dẽŋɛ tↄgɛ kʋ mɛ yetɩ, nẽra sãn sakɛ tɩ Azezi de la Krisi, bãma wʋn yese ẽ mɛ ba wẽndeego la pʋam.
43009023	Bɛla n soe tɩ a sↄ la a ma la yetɩ: "Soke-ya ẽ tɩ a ka de bia."
43009024	Tɩ ba le wi bʋra-sɛka n daan de fʋa la nõorɛ ayi pʋam, yele ẽ yetɩ: "Tↄgɛ sɩra Nawẽnnɛ ı̃yã. Tõma mi tɩ bʋra-ẽna de la tõon-be'ero dãana."
43009025	Tɩ a lerge yetɩ: "A sãn dɛna tõon-be'ero dãana, bɩɩ a dagɩ tõon-be'ero dãana, mam ka mi. Mam n mi sɛla de la, mam daan de la fʋa, la lɛɛlɛ wã mam yẽtɩ mɛ."
43009026	Tɩ ba soke ẽ yetɩ: "A ẽŋɛ fõn na bẽm? A ẽŋɛ la wãne botɩ fõn yẽta?"
43009027	Tɩ a lerge ba yetɩ: "Mam põn dẽŋɛ yele ya mɛ, tɩ ya ka selse, bẽm tɩ ya le bↄↄra tɩ ya wõm? Yãma mẽ boorɩ tɩ ya lebge la a karẽnbiisi bɩɩ?"
43009028	Tɩ ba tʋ ẽ, dee yetɩ: "Fõn de a karẽnbia, tõma de la Amoyisi karẽnbiisi.
43009029	Tõma mi tɩ Nawẽnnɛ yʋʋn tↄgɛ bↄ la Amoyisi, la ẽna, tõma ka mi ẽn ze'ele zẽ'e-sɛka."
43009030	Tɩ bʋraa la yele ba yetɩ: "Ẽna de la yel-di'iŋa, yãma ka mi ẽn ze'ele zẽ'a, la ẽŋa n botɩ mam nini yẽta.
43009031	Tõma mi tɩ Nawẽnnɛ ka selsrɩ tõon-be'ero dõma sosgo, la nẽra sãn pʋ'ʋsra ẽ, dee ɩta ẽn boorɩ se'em, a selsrɩ la ẽŋa dãana sosgo.
43009032	Halɩ pı̃'iluŋo, ba nãn ka wõm tɩ nẽra botɩ nẽra tɩ ba dↄgɛ ẽ tɩ a dɛna fʋa nini yẽta.
43009033	Bʋra-ẽna sãn ka ze'ele nɩ Nawẽnnɛ zẽ'am, a kãn yãŋɛ nɩ ẽŋɛ sɛla sɛla."
43009034	Tɩ ba lerge ẽ yetɩ: "Ba dↄgɛ fõn na tõon-be'ero pʋam, tɩ fõn yetɩ fʋ pa'alɛ tõma?" Tɩ ba dige ẽ ba wẽndeem na.
43009035	Tɩ Azezi wõm tɩ ba dige ẽ mɛ, yãŋa wa yẽ ẽ, soke ẽ yetɩ: "Fõn bↄ Nẽrsaala Dayʋa la sɩra mɛ?"
43009036	Tɩ a lerge yetɩ: "Zuudãana, Nẽrsaala Dayʋa la de la ãne? Yele ma tɩ m bↄ ẽ sɩra."
43009037	Tɩ Azezi yele ẽ yetɩ: "Fʋ yẽ ẽ mɛ, ẽŋa n tↄgrɩ la fʋ lɛ wã."
43009038	Tɩ bʋraa la yetɩ: "Zuudãana, mam bↄ fʋ sɩra mɛ", dee ka dũma Azezi nẽŋam.
43009039	Tɩ Azezi yele yetɩ: "Mam wa'am dũnia wã zuo tɩ welgre n bↄna, tɩ fↄↄsɩ yẽta, dee tɩ sɛba n yẽtɩ la lebge fↄↄsɩ."
43009040	Tɩ Farisi dõma sɛba n daan boe mı̃ na n wõm bɛla la, soke ẽ yetɩ: "Tõma mẽ de la fↄↄsɩ bɩɩ?"
43009041	Tɩ Azezi lerge ba yetɩ: "Ya sãn de nɩ fↄↄsɩ, ya tõon-be'ero taalɛ ka boe ya zuo. La lɛɛlɛ wã, yãma yetɩ yãma yẽtɩ mɛ, bɛla tɩ ya tõon-be'ero taalɛ bↄna ya zuo."
43010001	La Azezi daan yetɩ: "Mam yetɩ ya la sɩra sɩra, tɩ nẽr-sɛka n ka dolɩ zanõrɛ kẽ'era piisi denne pʋam, dee dↄla lalga kẽ'era, ẽŋa de la nayiga la fãara.
43010002	La nẽr-sɛka n dolɩ zanõrɛ la kẽ'era, ẽŋa n de piisi la dũnsı̃ina.
43010003	La zanõrɛ la gu'ura yo'orɩ mɛ bↄ'ↄra ẽŋa. Tɩ piisi la mina a kõa, tɩ a wi'ira ẽn soe sɛba la yʋ'ʋra, botɩ ba dↄla ẽ yɛsra.
43010004	La a sãn tarɩ a piisi la wuu yese, a tollɩ la ba nẽŋa sẽnna, tɩ ba dↄla ẽ, ban mi a kõa la ı̃yã.
43010005	La ba kãn malɩn doose sãana, ba wʋn zoe mɛ fõrgɛ dee basɛ ẽ, ban ka mi a kõa la ı̃yã."
43010006	Azezi makɛ la makrɛ ẽna wã bↄ ba, la ba ka bãŋɛ ẽn tↄgɛ se'em bↄ ba la võorɛ.
43010007	Tɩ Azezi le yele ba yetɩ: "Mam yetɩ ya la sɩra sɩra, tɩ mam n de piisi denne na zanõrɛ.
43010008	Sɛba wuu n dẽŋɛ mam wa'am na de la nayigba la fãarba, la piisi la ka selse ba.
43010009	Mam n de zanõrɛ la. La nẽr-sɛka n dolɩ mam zẽ'am kẽ'era, a wʋn yẽ fãarɛ. La a wʋn kẽ'era dee yɛsra, yẽta a dia.
43010010	Nayiga sẽm tɩ a zũ mɛ, la a kʋ, la a sã'am mã'a, la mam wa'am tɩ nẽrba n yẽ vↄm sõŋa sõŋa."
43010011	Tɩ Azezi le yele ba yetɩ: "Mam n de dũnsı̃in-sõŋↄ. Dũnsı̃in-sõŋↄ sakɛ kũm mɛ a piisi ı̃yã.
43010012	La nẽra n tõnnɩ tɩ ba yↄↄra ẽ, tɩ a ka sↄna piisi la, a ka bɩsrɩ ba sõŋa, la a sãn yẽ saasaa n sẽm, a basrɩ piisi la mɛ dee zↄta. La saasaa la wʋn yõgɛ piisi la mɛ, botɩ ba wɩrgɛ.
43010013	Se'ere n soe la, a tõnnɩ tↄ'ↄra la yↄↄrↄ, a ka fablɩ piisi la yelle.
43010014	Mam n de dũnsı̃in-sõŋↄ la, la mam mi m piisi la mɛ, tɩ ba mẽ mina mam,
43010015	wʋ mam Sↄ Nawẽnnɛ n mi mam, tɩ mam mẽ mina ẽ se'em na. Mam sakɛ kũm mɛ m piisi la ı̃yã.
43010016	La mam tarɩ piisi basɛba mɛ n ka boe denne wã pʋam. Dẽnɩ tɩ mam tarɩ ba wa'am, tɩ ba wõm mam kõa, lagɩm na bãna tɩ ba dɛna ayɩla, tɩ dũnsı̃ina ayɩla bɩsra ba.
43010017	Mam Sↄ nõŋɛ mam mɛ, mam n dɩkɛ m vↄm bↄ'ↄra nẽrsaalba, dee wʋn le to'oge ẽ na ı̃yã.
43010018	Nẽra nẽra ka to'orɩ mam vↄm. Mam mẽŋa n wʋn dɩkɛ ẽ bↄ. Mam tarɩ pãŋa mɛ wʋn dɩkɛ m vↄm bↄ, dee tara pãŋa wʋn le to'oge ẽ. Mam Sↄ n bↄ mam nõorɛ tɩ m ẽŋɛ se'em n bɛla."
43010019	Yetↄg-bãna ı̃yã tɩ welgre daan le wa'am Zifdõma la tẽŋasʋka.
43010020	Tɩ basɛba zozo'e yetɩ: "Kʋlkã'arga n dolɩ ẽ, a de la zↄlgↄ, bẽm tɩ ya sɛlsra ẽ?"
43010021	Tɩ basɛba yetɩ: "Yetↄg-bãna wã dagɩ kʋlkã'arga n dolɩ nẽra yetↄga. Kʋlkã'arga tã wʋn botɩ fʋa nini yẽta?"
43010022	Wakat-ẽŋa Zifdõma Wẽnde-kãtɛ la malgrɛ tẽerɛ kibsa n daan boe Zerizalɛm. La daan de la ↄↄrↄ wakatɛ.
43010023	Tɩ Azezi sẽŋɛ Wẽnde-kãtʋm na ka gilgra zẽ'e-sɛka tɩ ba wi'iri tɩ Asalomõ võnana la.
43010024	Tɩ Zifdõma lagsɛ gilge ẽ, yele ẽ yetɩ: "Fõn wʋn basɛ tɩ tõma sẽ'ena ka paagɛ la dabʋrɛ? Fʋ sãn dɛna la Krisi la, sɛka tɩ Nawẽnnɛ tõm na, fʋ yele to sɩra sɩra."
43010025	Tɩ Azezi lerge ba yetɩ: "Mam põn yele ya mɛ, tɩ ya ka bↄ mam sɩra. Tõon-sɛba tɩ mam tõnnɩ na m Sↄ yʋ'ʋrɛ la, pa'alɩ mam n de sɛka mɛ.
43010026	La yãma ka bↄ mam sɩra, yãma n dagɩ mam piisi la ı̃yã.
43010027	Mam piisi la wõnnɩ mam kõa mɛ, mam mi ba mɛ, la ba dolɩ mam mɛ.
43010028	Mam bↄ'ↄrɩ ba la vↄm n ka ba'asrɩ, tɩ ba kãn malɩn sã'am, la nẽra ka tã wʋn fãagɛ ba mam nu'usum.
43010029	Mam Sↄ la n bↄ mam bãma la, a gãnnɩ sɛla woo mɛ, nẽra ka tã wʋn fãagɛ ba mam Sↄ la nu'usum.
43010030	Mam, la mam Sↄ la de la ayɩla."
43010031	Tɩ Zifdõma le pı̃'ise kuga tɩ ba lobe ẽ kʋ.
43010032	Tɩ Azezi yele ba yetɩ: "Mam Sↄ botɩ mam tõm tõon-sõma zozo'e mɛ pa'alɛ ya. Tõon-sõma bãma pʋam, tõon-kãna ı̃yã tɩ ya bↄↄra tɩ ya lobe mam na kuga?"
43010033	Tɩ Zifdõma la lerge ẽ yetɩ: "La dagɩ tõon-sõma yelle tɩ tõma bↄↄra tɩ tɩ lobe fʋ la kuga kʋ, la de la Nawẽnnɛ yʋ'ʋr-sã'aŋↄ la ı̃yã, fõn de nẽrsaala dee ẽŋɛ fʋ mẽŋa tɩ fõn de la Nawẽnnɛ na ı̃yã."
43010034	Tɩ Azezi yele ba yetɩ: "La gʋlsɛ ya lↄↄ gõŋↄ la pʋam tɩ Nawẽnnɛ yetɩ: 'Ya de la wẽna.'
43010035	Tɩ mi tɩ Nawẽnnɛ gõŋↄ yetↄga la de la sɩra, la a ka tã wʋn sã'am. A wi'iri sɛba tɩ a tↄgɛ yetↄga bↄ ba la tɩ wẽna.
43010036	La mam tɩ Nawẽnnɛ looge tõm dũnia zuo wã, yãma yele mam tɩ m sã'anɩ la Nawẽnnɛ yʋ'ʋrɛ, mam n yele tɩ mam de la Nawẽnnɛ Dayʋa la ı̃yã?
43010037	Mam sãn ka tõnna m Sↄ tõoma, ya da bↄ mam sɩra.
43010038	La mam sãn tõnna a tõoma, baa ya sãn ka bↄ mam sɩra, ya bↄ m tõoma la sɩra, tɩ ya tã'agɛ bãŋɛ, la ya sakɛ sɩra tɩ mam Sↄ la boe la mam lɛ mɛ, tɩ mam mẽ bↄna la ẽ."
43010039	Tɩ ba le zɩgra tɩ ba yõkɛ ẽ, tɩ a põsɛ.
43010040	La ẽn põsɛ la, a le dooge la Zʋrdẽ kʋlaa la doone, zẽ'e-sɛka tɩ Azã daan pↄsɛ bↄna mı̃ misri nẽrba ko'om pʋam na, ka bↄna bilam.
43010041	Tɩ nẽrba zozo'e daan sẽŋɛ a zẽ'am. Ba daan tↄgrɩ yetɩ: "Azã ka tõm tõon-yãlma baa ayɩla, la Azã n daan tↄgɛ bʋra-ẽna yelle se'em wuu la de la sɩra."
43010042	La nẽrba zozo'e bↄ ẽ sɩra mɛ bilam.
43011001	Bʋraa ayɩla n daan boe Betani tɩ a yʋ'ʋrɛ dɛna Alazaarɩ, tɩ bã'a yõkɛ ẽ. A tãpa Amaari la a Amartɩ daan kẽ'erɩ la tẽn-ẽŋa pʋam.
43011002	La de la Amaari ẽŋa n daan ka'agɛ tɩdarɛ kaam ẽŋɛ Azezi nãma, dɩkɛ a zomto duuse ba la. Ẽŋa tã n de Alazaarɩ n bẽ'erɩ la.
43011003	Tɩ a tãpa la daan tõm tɩ ba ka yele Azezi yetɩ: "Zuudãana, fʋ sɩrɛ la bẽ'erɩ mɛ."
43011004	La Azezi n wõm bɛla la, tɩ a yetɩ: "Bã'a-ẽna ba'asgↄ kãn dɛna kũm. La de la tɩ Nawẽnnɛ yʋ'ʋrɛ yẽ zẽkrɛ, la tɩ Nawẽnnɛ Dayʋa la yʋ'ʋrɛ wʋn zẽkɛ bõn-ẽŋa pʋam."
43011005	La Azezi daan nõŋɛ Amartɩ la a yɩbga, la Alazaarɩ mɛ.
43011006	La ẽn wõm tɩ Alazaarɩ bẽ'erɩ mɛ na, a ken weege ẽn daan boe zẽ'e-sɛka la dabsa ayi.
43011007	Bɛla poorʋm tɩ a yele a karẽnbiisi la yetɩ: "Tɩ lebe-ya Zude."
43011008	Tɩ a karẽnbiisi la yele ẽ yetɩ: "Karẽnsãama, lɛɛlɛ wã tɩ Zifdõma daan eerɩ fõn tɩ ba lobe la kuga kʋ. Dee tɩ fõn le yetɩ fʋ lebe bilam?"
43011009	Tɩ Azezi yele ba yetɩ: "Bulika tɩ la ka paagɛ zaanõorɛ, la de la karf-pia la ayi tɩ wʋntɛɛŋa boe. Nẽra sãn sẽnna wʋntɛɛŋa, a ka wẽ'erɩ a nãma, se'ere n soe la, dũnia peelem boe mɛ, tɩ a yẽta.
43011010	La nẽra sãn sẽnna yʋ'ʋŋↄ, a wẽ'erɩ a nãma mɛ, se'ere n soe la, peelem ka boe tɩ a yẽta."
43011011	Azezi yele bɛla dee yele ba yetɩ: "Tɩ sɩrɛ Alazaarɩ gı̃sri mɛ, la mam wʋn sẽŋɛ ka nẽegɛ ẽ."
43011012	Tɩ a karẽnbiisi la yele ẽ yetɩ: "Zuudãana, a sãn gı̃sra, a wʋn yẽ ı̃mã'asʋm."
43011013	Azezi tↄgɛ ba la Alazaarɩ kũm yelle. La ba tẽ'esɛ tɩ a tↄgrɩ la gẽem yelle.
43011014	Bɛla tɩ Azezi tↄgɛ ba vẽelga yetɩ: "Alazaarɩ ki mɛ.
43011015	La mam n daan ka boe mı̃ na, mam ɩtɩ sũ-yẽlga mɛ yãma ı̃yã, tɩ ya wʋn bↄ mam sɩra. Tɩ sẽŋɛ-ya a zẽ'am."
43011016	Tɩ Atoma (sɛka tɩ ba wi'iri tɩ "Lɩɩba" la) yele a karẽnbi-taaba yetɩ: "Tɩ mẽ sẽŋɛ-ya tɩ tɩ ka lagɩm ki."
43011017	Azezi n daan paagɛ la, tɩ ban laagɛ Alazaarɩ de la dabsa anaasɩ.
43011018	La Betani daan lɛm Zerizalɛm masɛ wʋ kilomẽtrɩ atã.
43011019	Tɩ Zifdõma zozo'e wa'am tɩ ba pʋ'ʋsɛ Amartɩ, la Amaari ba tã la kũm.
43011020	La Amartɩ n wõm tɩ Azezi sẽm mɛ na, a daan yese mɛ tʋ'ʋsɛ ẽ. Dee tɩ Amaari weege zẽa yire.
43011021	Tɩ Amartɩ yele Azezi yetɩ: "Zuudãana, fõn daan sãn boe nɩ kalam, mam tã wã kãn ki.
43011022	La lɛɛlɛ wã, mam ken mina tɩ bõn-sɛka woo tɩ fõn wʋn sose Nawẽnnɛ, a wʋn bↄ fↄ."
43011023	Tɩ Azezi yele ẽ yetɩ: "Fʋ tã la wʋn vo'oge basɛ kũm."
43011024	Tɩ Amartɩ lerge ẽ yetɩ: "Mam mi tɩ a wʋn vo'oge dũnia ba'asgↄ daarɛ, tɩ kũm wuu wʋn vo'oge la."
43011025	Tɩ Azezi yele ẽ yetɩ: "Mam n de kũm vo'ore dãana, la vↄm dãana. Sɛka n bↄ mam sɩra, baa a sãn ki, a wʋn vo'oge.
43011026	La sɛka woo n vↄa dee bↄ mam sɩra, kũm kãn tã'agɛ ẽ wakatɛ wuu. Fõn bↄ bõn-ẽna sɩra?"
43011027	Tɩ Amartɩ lerge ẽ yetɩ: "Ẽe, Zuudãana, mam bↄ sɩra tɩ fõn de la Krisi, Nawẽnnɛ Dayʋa la n sẽm dũnia zuo la."
43011028	La ẽn yele bɛla la, a fõrgɛ mɛ, sẽŋɛ ka wi a yɩbga Amaari, sʋgɛ yele ẽ yetɩ: "Karẽnsãama wa'am mɛ, dee wi'ira fõn."
43011029	La Amaari n wõm bɛla la, a isge mɛ tↄtↄ wɛ'ɛsa a zẽ'am.
43011030	La Azezi daan nãn ka paagɛ tẽŋa la pʋam, a ken bↄna la Amartɩ n daan tʋ'ʋsɛ ẽ zẽ'e-sɛka la.
43011031	Tɩ Zifdõma sɛba n wa'am wa pʋ'ʋsɛ kũm na, dee bↄna la Amaari lɛ yire la pʋam na, yẽ tɩ a isge tↄtↄ yɛsra, tɩ ba tẽ'esra tɩ a we'esɩ la yↄↄm tɩ a ka kaasɛ, tɩ ba dↄla ẽ.
43011032	La Amaari n paagɛ Azezi n boe zẽ'e-sɛka la, yẽ ẽ na, a yigle mɛ a nẽŋam, yele ẽ yetɩ: "M Zuudãana, fõn daan sãn boe nɩ kalam, mam tã wã kãn ki."
43011033	La Azezi n daan yẽ tɩ a kellɩ mɛ, la Zifdõma la n dolɩ ẽ na mẽ kellɩ mɛ na, tɩ a sũure sã'am halɩ, tɩ la dãam ẽ zozo'e,
43011034	tɩ a soke ba yetɩ: "Yãma laagɛ ẽ na bɛ?" Tɩ ba yele ẽ yetɩ: "Zuudãana, wa'am wa bɩsɛ."
43011035	Tɩ Azezi kɛlla.
43011036	Tɩ Zifdõma la n yẽ bɛla la, yetɩ: "Bɩsɛ-ya ẽn nõŋɛ ẽ se'em."
43011037	Tɩ basɛba yele yetɩ: "Dagɩ bʋra-ẽna n daan botɩ fʋa la nini yẽta la, a ka tã wʋn basɛ nɩ tɩ ẽna mẽ da ki?"
43011038	Tɩ Azezi sũure le sã'am halɩ, tɩ a wɛ'ɛsa yↄↄm na. Yↄↄgↄ la daan de la tãmpı̃a yoko, tɩ kugre lige a nõorɛ.
43011039	Tɩ Azezi yetɩ: "Lakɛ-ya kugre la." Tɩ sɛka n ki la tã Amartɩ yele Azezi yetɩ: "M Zuudãana, a põn põ'ogɛ mɛ, se'ere n soe la, la de la dabsa anaasɩ n wãna tɩ a boe yↄↄm."
43011040	Tɩ Azezi soke ẽ yetɩ: "Mam ka yele fʋ yetɩ, fʋ sãn bↄ mam sɩra, fʋ wʋn yẽ Nawẽnnɛ na'am pãŋa?"
43011041	Tɩ ba lakɛ kugre la. Tɩ Azezi gorge saazuum yetɩ: "M Sↄ, mam pʋ'ʋsrɩ fↄ, fõn selse mam pʋ'ʋsgↄ la.
43011042	Mam mi tɩ daarɛ woo fʋ selsrɩ mam pʋ'ʋsgↄ mɛ. La mam yele bɛla la nẽr-kʋʋŋↄ wã ı̃yã, tɩ ba wʋn bↄ sɩra tɩ fõn tõm mam."
43011043	A yele bɛla dee tↄgɛ la ke'enke'em yetɩ: "Alazaarɩ, yese!"
43011044	Tɩ sɛka n daan ki la isge yese. Tɩ tãna vile a nãma la a nu'usi, la tãnnɛ ayẽma n vile a nẽŋa. Tɩ Azezi yele ba yetɩ: "Lorge-ya tãna la, dee basɛ ẽ tɩ a fõrgɛ."
43011045	La Zifdõma sɛba n daan wa'am Amaari zẽ'am wa yẽ Azezi n ẽŋɛ se'em na, ba zozo'e bↄ ẽ sɩra mɛ.
43011046	Tɩ basɛba sẽŋɛ Farisi dõma zẽ'am ka yele ba Azezi n ẽŋɛ se'em na.
43011047	Tɩ kãabgↄ kẽma nẽŋadõma, la Farisi dõma lagsɛ ba sarɩyaditba kẽma yetɩ: "Tɩ wʋn ẽŋɛ la wãne? Bʋra-ẽna wã tõnnɩ la tõon-yãlma zozo'e.
43011048	Tɩ sãn basɛ ẽ tɩ a ɩta bɛla, nẽrba wuu wʋn bↄ ẽ sɩra mɛ, la Rom dõma wʋn wa'am wa sã'am tɩ Wẽnde-kãtɛ wã, la tɩ so'olʋm wã wuu mɛ."
43011049	Tɩ ba nẽra ayɩla yʋ'ʋrɛ n de Akayifu n daan de kãabgↄ kẽma nẽŋadãana yʋʋn-ẽŋa, yele ba yetɩ: "Yãma ka mi sɛla sɛla.
43011050	Ya ka mi tɩ bʋraa ayɩla sãn ki nẽrba la ı̃yã, n sõɩ tɩ buuri la wuu n wʋn sã'am?"
43011051	La, la dagɩ a mẽŋa yɛm tɩ a yele bɛla, la de la ẽn daan de kãabgↄ kẽma nẽŋadãana yʋʋn-ẽŋa la tɩ a to'oge Nawẽnnɛ yetↄga tↄgɛ yetɩ, dẽnɩ tɩ Azezi wa ki bↄ bãma buuri la.
43011052	La, la dagɩ bãma buuri la mã'a ı̃yã tɩ la masɛ tɩ a ki, la de la Nawẽnnɛ kↄma n wɩrgɛ zẽ'esɩ wuu la ı̃yã, tɩ a yetɩ a lagsɛ ba tɩ ba lebge buuri ayɩla.
43011053	La sẽŋɛ la daar-ẽŋa, tɩ Zifdõma nẽŋadõma ẽŋɛ nõorɛ ayɩla tɩ ba kʋ ẽ.
43011054	Bɛla ı̃yã tɩ Azezi ka le ɛɛra Zifdõma tẽŋasʋka tɩ ba yẽta ẽ. A fõrgɛ bilam sẽŋɛ la tẽnsɩ n lɛm mõom, ka kẽ'era tẽŋa yʋ'ʋrɛ n de Efrayim la a karẽnbiisi la.
43011055	La Zifdõma Zↄↄg-basɛ kibsa n daan lɛm, tɩ nẽrba zozo'e ze'ele tẽn-pɩgsɩ pʋam sẽŋɛ Zerizalɛm lan dẽŋɛ Zↄↄg-basɛ kibsa la, tɩ ba ka malgɛ ba mẽŋa wʋ ba sisgo n yetɩ ba ɩta se'em na.
43011056	Tɩ ba ɛɛra Azezi, sẽŋɛ ka zɛ Wẽnde-kãtʋm na sↄkra taaba yetɩ: "Yãma tẽ'esɛ la dẽna? A sɩrɩ kãn wa'am kibsa wã?"
43011057	La kãabgↄ kẽma nẽŋadõma, la Farisi dõma la daan bↄ la nõorɛ tɩ nẽra sãn mina ẽn boe zẽ'a, a pa'alɛ tɩ ba yõkɛ ẽ.
43012001	Zↄↄg-basɛ kibsa daan deege la dabsa ayoobɩ la a paagɛ, tɩ Azezi sẽŋɛ Betani, ẽn vo'oge Alazaarɩ tẽn-sɛka la.
43012002	Tɩ ba daan ẽŋɛ dia bilam bↄ ẽ, tɩ Amartɩ daan pʋta dia la. La Alazaarɩ daan lagɩm na nẽrba la zẽa la Azezi dita.
43012003	Tɩ Amaari dɩkɛ tɩdarɛ ka-sõma ligri n zo'oge, tɩ ba wi'iri tɩ "naarɩ" n paagɛ lɩtrɩ pʋsʋka wa'am wa ka'agɛ ẽŋɛ Azezi nãma, dɩkɛ a zomto duuse ba. Tɩ yire la wuu lebge tɩdarɛ kaam na yũuŋo.
43012004	Tɩ Azezi karẽnbia ayɩla yʋ'ʋrɛ n de Azudaasɩ Iskariyo, sɛka n wʋn wa pa'alɛ tɩ ba yõkɛ ẽ na, yetɩ:
43012005	"Tɩ sãn koose nɩ tɩdarɛ kaam wã lig-kõba kↄbstã, tɩ kãn dɩkɛ ligri la bↄ nasdõma?"
43012006	Ẽn yele bɛla la, dagɩ tɩ a fablɩ la nasdõma yelle, la de la ẽn de nayiga, la ẽŋa n tarɩ ba ligri tãmpↄkↄ, zũura sɛla tɩ ba sũm a pʋam na.
43012007	Tɩ Azezi yetɩ: "Basɛ-ya pↄka la bãalam, tɩ a dẽŋɛ ẽŋɛ la ba wʋn ẽŋɛ mam se'em mam laarɛ daarɛ.
43012008	Nasdõma boe la ya lɛ mɛ daarɛ woo, la mam kãn bↄna la ya daarɛ woo."
43012009	Tɩ Zifdõma zozo'e wõm tɩ Azezi boe la Betani. Tɩ ba sẽŋɛ mı̃, la dagɩ Azezi mã'a ı̃yã tɩ ba sẽŋɛ, ba sẽŋɛ tɩ ba mẽ ka yẽ la Alazaarɩ tɩ Azezi daan vo'oge la.
43012010	Tɩ kãabgↄ kẽma nẽŋadõma la bãm yetɩ, bãma mẽ wʋn kʋ Alazaarɩ mɛ,
43012011	tɩ la de la ẽŋa ı̃yã tɩ Zifdõma zozo'e basɛ bãma dee bↄ Azezi sɩra.
43012012	Tɩ beere wiige, tɩ nẽr-kʋʋŋↄ la n wa'am kibsa la wõm tɩ Azezi sẽm Zerizalɛm.
43012013	Tɩ ba kↄ karkↄnsɩ võorↄ tʋ'ʋsra ẽ, dee tↄgra ke'enke'em yetɩ: "Ozaana! Pẽgɛ-ya nẽr-sɛka n sẽm na Zuudãana Nawẽnnɛ yʋ'ʋrɛ la, ẽŋa n de Ɩsrayɛlɩ dõma naba la."
43012014	Tɩ Azezi yẽ bõn-biire bã ẽ wʋ lan gʋlsɛ Nawẽnnɛ gõŋↄ pʋam se'em yetɩ:
43012015	"Siyõ nẽrba, da zↄta-ya dabeem. Bɩsɛ-ya, ya naba n bã bõn-biire sẽna la."
43012016	La Azezi karẽnbiisi la daan nãn ka bãŋɛ yel-ẽŋa võorɛ. La Azezi n yãŋa wa yẽ na'am pãŋa Nawẽnnɛ zẽ'am na, tɩ ba tẽegɛ tɩ bõn-ẽŋa n gʋlsɛ a yelle, la ba daan ẽŋɛ la bɛla bↄ ẽ.
43012017	La nẽr-sɛba n wa bↄna Azezi zẽ'am, wakat-sɛka tɩ a wi Alazaarɩ tɩ a vo'oge ze'ele yↄↄgↄ pʋam yese la, daan pa'alɛ nẽrba la ẽn daan ẽŋɛ se'em mɛ.
43012018	Bɛla n soe tɩ nẽr-kʋʋŋↄ la tʋ'ʋsɛ ẽ, ban wõm tɩ a tõm na tõon-yãlm-ẽŋa la ı̃yã.
43012019	Bɛla tɩ Farisi dõma yɛta taaba yetɩ: "Ya yẽ ya, ya ka tã wʋn ẽŋɛ sɛla sɛla. Bɩsɛ-ya, nẽrba wuu dolɩ ẽ mɛ."
43012020	La Grɛkɩdõma n daan boe nẽr-sɛba n sẽŋɛ Zerizalɛm kibsa tɩ ba pʋ'ʋsɛ Nawẽnnɛ na pʋam.
43012021	Bãma n sẽŋɛ Afilipi n ze'ele Betisayida n boe Galile so'olʋm pʋam na zẽ'am, ka yele ẽ yetɩ: "Kɛ'ɛma, tõma boorɩ tɩ tɩ yẽ la Azezi."
43012022	Tɩ Afilipi sẽŋɛ ka yele A'ãndre, tɩ A'ãndre la Afilipi doose taaba sẽŋɛ ka yele Azezi.
43012023	Tɩ Azezi lerge ba yetɩ: "Wakatɛ la paagɛ mɛ tɩ Nẽrsaala Dayʋa la wʋn yẽ a na'am pãŋa.
43012024	Mam yetɩ ya la sɩra sɩra, tɩ ba sãn ka bʋrɛ ke-biire tɩ a yɛm bule yese dee tɩ a mẽŋa põ'ogɛ, ke-bi-ẽŋa ayɩla mã'a n wʋn bↄna, la ba sãn bʋrɛ ẽ tɩ a yɛm na bule yese dee tɩ a mẽŋa ki, a wʋn wↄm biɛ zozo'e.
43012025	Nẽr-sɛka n nõŋɛ a vↄm, a wʋn koŋe vↄm, la nẽr-sɛka n ka nõŋɛ a vↄm dũnia wã zuo, a wʋn tara vↄm n ka ba'asrɩ.
43012026	La nẽra sãn bↄↄra tɩ a tõm bↄ mam, dẽnɩ tɩ a dↄla mam. La mam n boe zẽ'e-sɛka la, mam tõntõnna mẽ wʋn bↄna la bilam. La nẽra sãn tõnna bↄ'ↄra mam, mam Sↄ wʋn pẽgɛ ẽ.
43012027	Lɛɛlɛ wã mam sũure sã'am mɛ, la m wʋn yetɩ bẽm? Mam wʋn yetɩ: M Sↄ, sõŋɛ ma tɩ m põsɛ nãmsgↄ ẽna wã bɩɩ? Ayɛɩ, la de la yel-ẽna ı̃yã tɩ mam wa'am tɩ m nãmsɛ."
43012028	A yele bɛla dee yetɩ: "Mam Sↄ, nã'asɛ fʋ yʋ'ʋrɛ." Tɩ kõa ze'ele saazuum yetɩ: "Mam nã'asɛ m yʋ'ʋrɛ mɛ, la mam wʋn le nã'asɛ ẽ."
43012029	Tɩ nẽr-sɛba n ze bilam na wõm, yetɩ: "Saaga n dãmɛ." Tɩ basɛba yetɩ: "Malɛka n tↄgɛ la ẽ."
43012030	Tɩ Azezi yele yetɩ: "La dagɩ mam ı̃yã tɩ kõ-ẽŋa tↄgɛ, la de la yãma ı̃yã.
43012031	Lɛɛlɛ wã de la dũnia wã sarɩyadia wakatɛ. Lɛɛlɛ wã ba wʋn dige dũnia wã naba basɛ yẽŋa.
43012032	La ba sãn wa zẽkɛ mam saazuum, mam wʋn tarɩ nẽrba wuu wa'am mam zẽ'am."
43012033	Azezi yele bɛla pa'alɛ la ẽŋa wʋn ki se'em.
43012034	Tɩ nẽr-kʋʋŋↄ la lerge ẽ yetɩ: "La gʋlsɛ lↄↄ gõŋↄ pʋam pa'alɛ tõma yetɩ, Krisi wʋn bↄna la wakatɛ wuu, la bẽm tɩ fõn yetɩ, dẽnɩ tɩ ba zẽkɛ Nẽrsaala Dayʋa la saazuum? Ãne n de Nẽrsaala Dayↄ-ẽŋa?"
43012035	Tɩ Azezi yele ba yetɩ: "Peelem ken bↄna la ya lɛ mɛ wakatɛ fẽe. Peelem wã n ken bↄna la ya wakat-sɛka la, sẽnna-ya tɩ lika da wa liŋe ya. Sɛka n sẽnnɩ lika pʋam ka mi ẽn we'esɩ zẽ'a.
43012036	Wakat-sɛka tɩ peelem ken bↄna la yãma la, bↄ-ya sɛka n de peelem na sɩra, tɩ ya lebge peelem na kↄma." Azezi yele la bɛla dee fõrgɛ ba zẽ'am, sẽŋɛ ka sʋgɛ.
43012037	Baa la Azezi n ẽŋɛ bõn-yãlma zozo'e nẽrba la nẽŋam na, ba ka bↄ ẽ sɩra.
43012038	Bɛla tɩ Nawẽnnɛ nõtↄ'ↄsa A'ezayi n yʋʋn yele se'em na ẽŋɛ. A yʋʋn yetɩ: "Zuudãana, ãne n bↄ tõma kõa la sɩra? La Zuudãana la pãŋa puke pa'alɛ la ãne?"
43012039	Ba ka tã wʋn bↄ sɩra, se'ere n soe la, A'ezayi yʋʋn le yetɩ:
43012040	"Nawẽnnɛ pı̃ ba nini mɛ, tɩ ba da yẽta la ba nini na, dee lige ba pʋtẽ'era, tɩ ba da wõm a yetↄga la võorɛ. Sãn dagɩ nɩ bɛla, ba wʋn teege nɩ yɛm tɩ a bↄ ba laafɛ."
43012041	A'ezayi yʋʋn yele la bɛla, se'ere n soe la, a yʋʋn yẽ la Azezi na'am pãŋa, tɩ a yʋʋn tↄgɛ a yelle.
43012042	Baa la bɛla wuu, Zifdõma nẽŋadõma la pʋam nẽrba zozo'e bↄ ẽ sɩra mɛ, la Farisi dõma la ı̃yã ba ka sakɛ yele, ba zotɩ mɛ tɩ ba wʋn dige ba ba wẽndeego la pʋam.
43012043	Ba daan nõŋɛ la nẽrsaalba pẽka gãnna Nawẽnnɛ pẽka.
43012044	Azezi tↄgɛ ke'enke'em yetɩ: "Sɛka n bↄ'ↄrɩ mam sɩra, la dagɩ mam mã'a tɩ a bↄ'ↄrɩ sɩra, a bↄ'ↄrɩ la sɛka n tõm mam na sɩra.
43012045	La sɛka n yẽ mam, yẽ la sɛka n tõm mam na.
43012046	Mam de la peelem n wa'am dũnia zuo, tɩ nẽr-sɛka n bↄ'ↄrɩ mam sɩra kãn bↄna lika pʋam.
43012047	La nẽra sãn wõm mam yetↄga, dee ka sakɛ yetↄga la, la dagɩ mam n wʋn di a sarɩya, se'ere n soe la, mam ka wa'am tɩ m di dũnia dõma sarɩya, mam wa'am tɩ m fãagɛ ba mɛ.
43012048	Sɛka n zagsɛ mam, ka sakɛ mam yetↄga la, a tarɩ sɛka n wʋn di a sarɩya. La de la yetↄga la tɩ mam tↄgɛ la n wʋn pa'alɛ tɩ a ka tarɩ bʋʋrↄ dũnia ba'asgↄ daarɛ.
43012049	Se'ere n soe la, mam ka tↄgrɩ la m mẽŋa pʋtẽ'erɛ. La de la mam Sↄ n tõm mam na mẽŋa n bↄ mam nõorɛ mam wʋn yele se'em, la mam wʋn tↄgɛ sɛla yelle.
43012050	La mam mi tɩ sɛka n sakɛ a nõorɛ la tarɩ la vↄm n ka ba'asrɩ. La bõn-sɛba tɩ mam yetɩ la, la de la mam Sↄ n yele mam se'em na n bɛla tɩ mam yele."
43013001	Lan dẽŋɛ Zↄↄg-basɛ kibsa la, Azezi mi mɛ tɩ ẽŋa wakatɛ paagɛ mɛ tɩ ẽŋa wʋn fõrgɛ dũnia sẽŋɛ a Sↄ zẽ'am. La a daan nõŋɛ a nẽrba la n boe dũnia mɛ, a nõŋɛ ba la halɩ nõŋlʋm zõnzõnnↄ.
43013002	Azezi la a karẽnbiisi la daan boe mı̃ dita la zaanõorɛ dia. La Asũtãana daan põn botɩ Asimõ dayʋa Azudaasɩ Iskariyo tẽ'esɛ a sũurum tɩ ẽŋa wʋn pa'alɛ tɩ ba yõkɛ Azezi.
43013003	La Azezi daan mi tɩ ẽŋa ze'ele la Nawẽnnɛ zẽ'am wa'am, la ẽŋa lebrɩ la Nawẽnnɛ zẽ'am, la a mi tɩ ẽŋa Sↄ Nawẽnnɛ dɩkɛ sɛla woo ẽŋɛ la ẽŋa nu'usum.
43013004	Tɩ a isge dia la zẽ'am yɛɛgɛ a fu-sɛka n boe zuum na, dee dɩkɛ tãnnɛ lʋ a sɩa.
43013005	Yãŋa pʋrgɛ ko'om ẽŋɛ laaga pʋam, pɛɛra a karẽnbiisi la nãma, dɩkɛ tãnnɛ la n lʋ a sɩa la duusra ba.
43013006	Tɩ a daan paagɛ Asimõ-pɩyɛɛrɩ zẽ'am, tɩ a soke ẽ yetɩ: "M Zuudãana, fõn yetɩ fʋ peege la mam nãma?"
43013007	Tɩ Azezi lerge ẽ yetɩ: "Fõn ka mi mam ɩtɩ se'em wã võorɛ lɛɛlɛ, la fʋ wʋn wa bãŋɛ."
43013008	Tɩ Apɩyɛɛrɩ yele ẽ yetɩ: "Ayɛɩ! Fõn kãn peege mam nãma." Tɩ Azezi lerge ẽ yetɩ: "Mam sãn ka peege fo, fʋ ka le tara pʋrɛ la mam."
43013009	Tɩ Asimõ-pɩyɛɛrɩ yele ẽ yetɩ: "M Zuudãana, da peege m nãma la mã'a, po peege m nu'usi la m zuugo."
43013010	Tɩ Azezi yele ẽ yetɩ: "Sɛka n sↄ ı̃yã ka le bↄↄra tɩ a sↄ, sãn dagna a nãma mã'a tɩ a wʋn peege, se'ere n soe la, a ı̃yã wuu dẽkɛ mɛ sõŋa sõŋa. Ya dẽkɛ mɛ ãna sõŋa sõŋa, la, la dagɩ ya wuu."
43013011	Azezi daan mi sɛka n yetɩ a pa'alɛ tɩ ba yõkɛ ẽ na mɛ, bɛla ı̃yã tɩ a yetɩ, dagɩ ya wuu n ãn sõŋa.
43013012	La Azezi n peege ba nãma kɩ'ɩlɩm na, a le yɛ la a fuugo la, lebe ka zı̃'ire dia la zẽ'am, yele ba yetɩ: "Yãma bãŋɛ mam n ẽŋɛ se'em na võorɛ?
43013013	Yãma wi'iri mam tɩ Karẽnsãama, la Zuudãana, ya yele sõŋa. Mam de la bɛla.
43013014	Mam n de ya Zuudãana, la ya Karẽnsãama la sãn peege ya nãma, yãma mẽ masɛ mɛ tɩ ya pɛɛra taaba nãma.
43013015	Se'ere n soe la, la de la mãmsgↄ tɩ mam ẽŋɛ bↄ ya, tɩ ya mẽ ɩta wʋ mam n ẽŋɛ ya se'em na.
43013016	Mam yetɩ ya la sɩra sɩra, tɩ tõntõnna ka gãnnɩ a zuudãana, la sɛka tɩ ba tõm na ka gãnnɩ sɛka n tõm ẽ na.
43013017	Yan mi bõn-bãma la, ya sãn ẽŋɛ bɛla, ya de la zu-yẽlʋm dõma.
43013018	La dagɩ ya wuu yelle tɩ mam tↄgrɩ, mam mi sɛba tɩ mam looge la mɛ, la dẽnɩ tɩ bõn-sɛba n gʋlsɛ Nawẽnnɛ gõŋↄ pʋam na ẽŋɛ. La yetɩ: 'Nẽr-sɛka n diti la mam na, wẽrgɛ mɛ zɛbra la mam.'
43013019	Mam dẽŋɛ yɛta ya mɛ lɛɛlɛ wã, tɩ la nãn ka ẽŋɛ. Tɩ la sãn wa ẽŋɛ, ya wʋn bↄ sɩra tɩ mam de la sɛka tɩ mam de la.
43013020	Mam yetɩ ya la sɩra sɩra, tɩ sɛka n to'orɩ sɛka tɩ mam tõm na, a to'orɩ la mam. La sɛka n to'orɩ mam na, a to'orɩ la sɛka n tõm mam na."
43013021	Azezi n tↄgɛ bɛla la, sũ-sã'aŋↄ n tarɩ ẽ zozo'e, tɩ a yetɩ: "Mam yetɩ ya la sɩra sɩra, tɩ ya nẽra ayɩla n wʋn wa pa'alɛ tɩ ba yõkɛ mam."
43013022	Tɩ a karẽnbiisi la daan bɩsra taaba, ka mina ẽn tↄgrɩ nẽr-sɛka yelle.
43013023	La Azezi karẽnbiisi la ayɩla, sɛka tɩ a nõŋɛ la daan zı̃ la Azezi sakʋkↄ.
43013024	Tɩ Asimõ-pɩyɛɛrɩ kãbsɛ ẽ tɩ a soke Azezi bãŋɛ la de la ãn yelle tɩ a tↄgrɩ la.
43013025	Tɩ karẽnbi-ẽŋa dente Azezi, soke ẽ yetɩ: "Zuudãana, ãn de ẽ?"
43013026	Tɩ Azezi lerge yetɩ: "A de la sɛka tɩ mam wʋn suke borborɩ girgo bↄ ẽ na." A dɩkɛ borborɩ girgo la suke bↄ la Azudaasɩ n de Asimõ Iskariyo dayʋa.
43013027	Tɩ Azudaasɩ to'oge borborɩ la, tɩ Asũtãana kẽ a sũurum. Tɩ Azezi yele ẽ yetɩ: "Fõn yetɩ fʋ ẽŋɛ se'em na, ẽŋɛ ẽ tↄtↄ."
43013028	La sɛba n daan lagɩm bↄna mı̃ dita la, nẽra nẽra ka bãŋɛ se'ere n soe tɩ a yele ẽ bɛla.
43013029	La Azudaasɩ n daan zɛɛrɩ ligri tãmpↄkↄ la, nẽrba basɛba tẽ'esɛ tɩ Azezi yele ẽ tɩ a sẽŋɛ ka da la bõn-sɛba tɩ ba boorɩ tɩ ba dɩkɛ ẽŋɛ kibsa la, bɩɩ a bↄ nasdõma sɛla.
43013030	Azudaasɩ n daan to'oge borborɩ la, dee kↄ'ↄn yese. La daan de la yʋ'ʋŋↄ.
43013031	Azudaasɩ n yese la, tɩ Azezi yetɩ: "Lɛɛlɛ wã Nẽrsaala Dayʋa la wʋn yẽ a na'am pãŋa, la Nawẽnnɛ wʋn yẽ nã'asgↄ a ı̃yã.
43013032	Nawẽnnɛ sãn yẽ nã'asgↄ a ı̃yã, Nawẽnnɛ mẽŋa wʋn nã'asɛ ẽ. Lɛɛlɛ wã tɩ a wʋn nã'asɛ ẽ.
43013033	M kↄma, mam ken bↄna la ya la wakatɛ fẽe mã'a. La ya wʋn ɛ mam, la mam yetɩ ya lɛɛlɛ wã wʋ mam n daan yele Zifdõma se'em na: Ya ka tã wʋn wa'am zẽ'e-sɛka tɩ mam we'esɩ la.
43013034	Mam bↄ'ↄrɩ ya la nõor-paalga: Nõŋɛ-ya taaba. Wʋ mam n nõŋɛ ya se'em na, ya mẽ nõŋɛ taaba bɛla.
43013035	Ya sãn nõŋɛ taaba, nẽrba wuu wʋn bãŋɛ tɩ ya de la mam karẽnbiisi."
43013036	Tɩ Asimõ-pɩyɛɛrɩ soke Azezi yetɩ: "Zuudãana, fõn we'esɩ la bɛ?" Tɩ a lerge ẽ yetɩ: "Mam n we'esɩ zẽ'a na, fʋ ka tã wʋn doose mam sẽŋɛ lɛɛlɛ wã. La fʋ wʋn wa doose mam poore wa'am."
43013037	Tɩ Apɩyɛɛrɩ soke ẽ yetɩ: "Zuudãana, bẽm ẽŋɛ tɩ mam kãn tã'agɛ doose fõn sẽŋɛ lɛɛlɛ wã? Mam sakɛ tɩ m ki mɛ fõn ı̃yã."
43013038	Tɩ Azezi lerge ẽ yetɩ: "Fõn wʋn sakɛ tɩ fʋ ki mam ı̃yã? Mam yetɩ fʋ la sɩra sɩra, tɩ lan dẽŋɛ nõ-rↄↄgↄ n wʋn kaasɛ, fʋ wʋn sɩ'ɩsɛ nõorɛ atã tɩ fõn ka mi mam."
43014001	Azezi le yele ba yetɩ: "Da basɛ-ya tɩ ya sũure sã'am. Bↄ-ya Nawẽnnɛ sɩra, la ya bↄ mam mẽ sɩra.
43014002	Kẽ'a zẽ'esɩ boe mam Sↄ Nawẽnnɛ yire zo'oge mɛ. Mam we'esɩ tɩ m ka malgɛ la zẽ'a ya ı̃yã. La sãn dagɩ nɩ bɛla, mam kãn yele nɩ ya.
43014003	La mam sãn sẽŋɛ ka malgɛ zẽ'a la ya ı̃yã, mam wʋn leme wa'am wa tarɩ ya sẽŋɛ mam zẽ'am, tɩ mam n boe zẽ'a na, yãma mẽ bↄna bilam.
43014004	La mam n we'esɩ zẽ'e-sɛka la, ya mi a sore la."
43014005	Tɩ Atoma yele ẽ yetɩ: "Zuudãana, tõma ka mi fõn we'esɩ zẽ'a na, tõma wʋn ẽŋɛ la wãne tã'agɛ bãŋɛ a sore?"
43014006	Tɩ Azezi lerge ẽ yetɩ: "Mam n de sore, la sɩra, la vↄm dãana. Nẽra nẽra ka tã wʋn wa'am mam Sↄ zẽ'am, tɩ la sãn ka doose la mam.
43014007	Ya sãn mi ni mam, ya wʋn mi ni mam Sↄ la mẽ. La lɛɛlɛ wã, ya mi ẽ, la ya yẽ ẽ."
43014008	Tɩ Afilipi yele ẽ yetɩ: "Zuudãana, pa'alɛ tↄ fʋ Sↄ la, tɩ bɛla seke tõma mɛ."
43014009	Tɩ Azezi lerge ẽ yetɩ: "Afilipi, mam boe la ya yuuge mɛ, tɩ fõn nãn ken ka mina mam? Sɛka n yẽ mam, yẽ mam Sↄ mɛ. La ẽŋɛ la wãne tɩ fõn yetɩ, m pa'alɛ ya m Sↄ la?
43014010	Fõn ka bↄ sɩra tɩ mam boe la mam Sↄ la lɛ, tɩ mam Sↄ la bↄna la mam lɛ? Yetↄg-sɛba tɩ mam tↄgrɩ la yãma la, ka ze'etɩ mam mẽŋa zẽ'am, la de la mam Sↄ la n boe la mam lɛ la n tõnnɩ a tõoma.
43014011	Bↄ-ya mam sɩra, mam n yetɩ mam boe la m Sↄ la lɛ, tɩ mam Sↄ la bↄna la mam lɛ la. La ya sãn ka sakɛ bɛla, ya bↄ mam sɩra m tõoma la ı̃yã.
43014012	Mam yetɩ ya la sɩra sɩra, tɩ sɛka n bↄ'ↄrɩ mam sɩra la, a mẽ wʋn tõm tõon-sɛba tɩ mam tõnnɩ na, la a wʋn tõm tõon-kãra n gãnnɩ bɛla, se'ere n soe la, mam we'esɩ la m Sↄ zẽ'am.
43014013	La bõn-sɛba wuu tɩ ya wʋn sose la mam yʋ'ʋrɛ, mam wʋn ẽŋɛ bↄ ya tɩ m Sↄ la yẽ nã'asgↄ a Dayʋa la ı̃yã.
43014014	Ya sãn sose sɛla la mam yʋ'ʋrɛ, mam wʋn ẽŋɛ."
43014015	"Ya sãn nõŋɛ mam, ya wʋn sakɛ mam nõorɛ la mɛ.
43014016	La mam wʋn sose m Sↄ la, tɩ a bↄ ya Sõŋra ayẽma tɩ a bↄna la ya lɛ wakatɛ n ka ba'asrɩ.
43014017	A de la sɩra Sɩa tɩ dũnia dõma ka tã wʋn to'oge ẽ, se'ere n soe la, ba ka tã wʋn yẽ ẽ, la ba ka mi ẽ. La yãma mi ẽ, se'ere n soe la, a boe la ya zẽ'am, la a wʋn bↄna la ya lɛ.
43014018	Mam kãn basɛ ya kɩɩbsɩ, mam wʋn leme wa'am ya zẽ'am.
43014019	La sãn ẽŋɛ fẽe, dũnia nẽrba kãn le yẽ mam. La yãma nõo wʋn yẽ mam, se'ere n soe la, mam n vↄa la, yãma mẽ wʋn vↄa mɛ.
43014020	La daar-ẽŋa daarɛ, ya wʋn bãŋɛ tɩ mam boe la m Sↄ la lɛ, tɩ yãma bↄna la mam, tɩ mam bↄna la yãma.
43014021	Sɛka n bãŋɛ mam nõorɛ la tɩ mam bↄ la, dee sakra ɩta bɛla, la de la ẽŋa n nõŋɛ mam. Mam Sↄ la wʋn nõŋɛ sɛka n nõŋɛ mam na mɛ. La mam wʋn nõŋɛ ẽŋa dãana, dee dɩkɛ m mẽŋa pa'alɛ ẽ."
43014022	Tɩ Azudaasɩ ayẽma n dagɩ Azudaasɩ Iskariyo la soke ẽ yetɩ: "Zuudãana, la ẽŋɛ la wãne tɩ fõn wʋn dɩkɛ fʋ mẽŋa pa'alɛ tõma, dee kãn pa'alɛ dũnia nẽrba?"
43014023	Tɩ Azezi lerge ẽ yetɩ: "Nẽra sãn nõŋɛ mam, a wʋn sakɛ ɩta mam n yele se'em na, la mam Sↄ wʋn nõŋɛ a dãana. La tõma wʋn wa'am a zẽ'am wa bↄna la ẽ.
43014024	Sɛka n ka nõŋɛ mam, a ka sakɛ ɩta mam yetↄga n yele se'em na. La yetↄga la tɩ ya wõnnɩ wã dagɩ mam mẽŋa yetↄga, la de la mam Sↄ la n tõm mam na yetↄga.
43014025	Mam ken bↄna la ya zẽ'am dee tↄgɛ yetↄg-bãna bↄ ya.
43014026	La Sõŋra la, mam Sↄ Nawẽnnɛ Sɩa la tɩ a wʋn tõm na mam yʋ'ʋrɛ tɩ a wa'am ya zẽ'am na, ẽŋa n wʋn zãsʋm ya sɛla woo, dee tẽegɛ ya bõn-sɛba wuu tɩ mam yele ya la.
43014027	Mam basrɩ sũ-mã'asʋm bↄ ya, mam mẽŋa sũ-mã'asʋm tɩ mam bↄ'ↄrɩ ya. Mam ka bↄ'ↄrɩ ya wʋ dũnia n bↄ'ↄrɩ se'em na. Da basɛ-ya tɩ ya sũure sã'am, da zↄta-ya dabeem.
43014028	Ya wõm mam n yele ya tɩ mam we'esɩ mɛ, la mam wʋn leme wa'am ya zẽ'am. Ya sãn nõŋɛ nɩ mam, ya wʋn ẽŋɛ nɩ sũ-yẽlʋm mam n we'esɩ m Sↄ zẽ'am na ı̃yã. Se'ere n soe la, mam Sↄ la n gãnnɩ mam.
43014029	Lɛɛlɛ wã, mam tↄgɛ ya mɛ tɩ la nãn ka paagɛ, tɩ la sãn wa paagɛ, ya wʋn bↄ mam sɩra.
43014030	Mam kãn le tↄgɛ la ya lɛ zo'oge, se'ere n soe la, dũnia naba sẽm mɛ. La a ka tarɩ pãŋa la mam.
43014031	La dẽnɩ tɩ dũnia dõma bãŋɛ tɩ mam nõŋɛ m Sↄ la mɛ, la mam ɩtɩ wʋ mam Sↄ la n bↄ mam nõorɛ tɩ m ẽŋɛ se'em na. Isge-ya, tɩ fõrgɛ kalam."
43015001	Azezi zãsʋm ba yetɩ: "Mam de la viinye tɩa mẽŋa mẽŋa. La mam Sↄ Nawẽnnɛ n de viinye tɩa la dãana.
43015002	Wil-sɛka n puse mam zuo dee ka wↄnna biɛ, a wãarɩ ẽ mɛ basra. La wil-sɛka woo n wↄnnɩ biɛ, a yorsrɩ ẽ mɛ tɩ a ãna sõŋa malɩn wↄnna biɛ zↄ'ↄra.
43015003	Yãma põn ãna sõŋa mɛ, yetↄg-sɛba tɩ mam tↄgɛ bↄ ya la ı̃yã.
43015004	Bↄna-ya la mam lɛ, tɩ mam wʋn bↄna la ya. Wʋ tɩa wille n ka tã wʋn wↄm biɛ a to'ore tɩ a sãn ka bↄna la tɩa la, bɛla, ya mẽ sãn ka bↄna la mam, ya ka tã wʋn wↄm biɛ.
43015005	Mam n de tɩa la, tɩ yãma dɛna wila la. Sɛka n boe la mam, tɩ mam bↄna la ẽ, ẽŋa dãana tõnnɩ tõon-sõma zↄ'ↄra mɛ, se'ere n soe la, ya ka tã wʋn ẽŋɛ sɛla sɛla, tɩ ya sãn ka bↄna la mam.
43015006	Nẽra sãn ka bↄna la mam lɛ, ba wʋn lobe ẽ basɛ wʋ tɩa wille la, tɩ a kʋɩ. La ba vaarɩ wil-sɛba n kʋɩ la ɩta la bugum pʋam, tɩ bugum dita ba.
43015007	Ya sãn bↄna la mam, tɩ mam yetↄga la bↄna ya pʋam, ya sose yan boorɩ sɛla wuu, tɩ ya wʋn yẽ.
43015008	Ya sãn tõm tõon-sõma zo'oge pa'alɛ tɩ yãma de la mam karẽnbiisi, bɛla ya wʋn nã'asɛ mam Sↄ.
43015009	Mam nõŋɛ ya wʋ mam Sↄ n nõŋɛ mam se'em na. Tara-ya mam nõŋlʋm na ya sũure pʋam.
43015010	Ya sãn sakɛ mam nõorɛ la, ya wʋn tara mam nõŋlʋm na ya sũure pʋam, wʋ mam sakɛ m Sↄ nõorɛ tara a nõŋlʋm se'em na.
43015011	Mam tↄgɛ ya wãna tɩ ya tara la mam sũ-yẽlga, tɩ ya sũ-yẽlga wʋn zo'oge pãɩ.
43015012	Mam nõorɛ n wãna: Nõŋɛ-ya taaba, wʋ mam n nõŋɛ ya se'em na.
43015013	Nẽra ka boe n tarɩ nõŋlʋm gãnna nẽra n sakɛ tɩ a ki a sɩrdõma ı̃yã.
43015014	Ya sãn ẽŋɛ mam n yele ya se'em na, ya de la mam sɩrdõma.
43015015	Mam ka le wi'ira ya tɩ m tõntõnɩba, se'ere n soe la, tõntõnna ka mi a zuudãana n ɩtɩ sɛla. Mam wi'iri ya tɩ m sɩrdõma, se'ere n soe la, mam botɩ yãma bãŋɛ bõn-sɛba tɩ mam Sↄ yele mam na wuu mɛ.
43015016	Dagɩ yãma n looge mam, mam n looge ya, dɩkɛ m tõonɛ na ẽŋɛ ya nu'usum tɩ ya sẽŋɛ ka tõm tõon-sõma wʋ tɩa n wↄnnɩ biɛ la, tɩ ya tõon-sõma la wʋn bↄna wakatɛ wuu. Bɛla, bõn-sɛka woo tɩ ya wʋn sose mam Sↄ la, la mam yʋ'ʋrɛ, a wʋn bↄ ya.
43015017	Mam n bↄ ya nõorɛ tɩ ya ẽŋɛ se'em de la ya nõŋɛ taaba."
43015018	Tɩ Azezi le yele yetɩ: "Dũnia nẽrba sãn sise ya, ya bãŋɛ tɩ ba dẽŋɛ sise la mam.
43015019	Ya sãn de nɩ na dũnia n soe ya, dũnia nẽrba wʋn nõŋɛ nɩ ya, se'ere n soe la, ya de la dũnia bõnↄ. La mam loose ya la dũnia pʋam yese, la dagɩ dũnia n soe ya, bɛla tɩ dũnia nẽrba sisra ya.
43015020	Tẽegɛ-ya yetↄg-sɛka tɩ mam yele ya tɩ: 'Tõntõnna ka gãnna a zuudãana la.' Ba sãn nãmsɛ mam, ba mẽ wʋn nãmsɛ yãma mɛ. La ba sãn sakɛ mam yetↄga, ba wʋn sakɛ yãma mẽ yetↄga.
43015021	La ba wʋn ẽŋɛ ya bõn-bãma wuu mam yʋ'ʋrɛ ı̃yã, se'ere n soe la, ba ka mi sɛka n tõm mam na.
43015022	Mam sãn ka wa'am nɩ, la mam sãn ka tↄgɛ nɩ la ba lɛ, ba tõon-be'ero taalɛ ka boe ba zuo. La lɛɛlɛ wã, ba ka tã wʋn yetɩ bãma tarɩ bʋʋrↄ.
43015023	Sɛka n sisri mam na, a mẽ sisri mam Sↄ la mɛ.
43015024	Mam sãn ka tõm nɩ tõon-sɛba tɩ nẽra baa ayɩla nãn ka tõm ba tẽŋasʋka, ba tõon-be'ero taalɛ ka boe ba zuo. La lɛɛlɛ wã, ba yẽ mam tõoma mɛ, dee sise mam na m Sↄ la.
43015025	Bɛla pʋam tɩ bõn-sɛka n gʋlsɛ Nawẽnnɛ gõŋↄ pʋam na ẽŋɛ. La yetɩ: 'Ba sise mam na zãŋa.'
43015026	Sõŋra la wʋn wa'am ya zẽ'am, a de la sɩra Sɩa tɩ mam wʋn tõm, tɩ a ze'ele mam Sↄ Nawẽnnɛ zẽ'am wa'am ya zẽ'am. Ẽŋa wʋn tↄgɛ mam yelle bↄ ya.
43015027	La yãma mẽ wʋn tↄgɛ mam yelle, se'ere n soe la, halɩ pı̃'iluŋo tɩ ya boe la mam lɛ.
43016001	Mam tↄgɛ bɛla bↄ ya tɩ sɛla da wa botɩ ya basɛ ka le dↄla mam.
43016002	Ba wʋn wa dige ya ba wẽndeto pʋam, la wakatɛ sẽna tɩ nẽrba wʋn kʋ ya, dee tẽ'esɛ tɩ bãma tõm na Nawẽnnɛ tõonɛ.
43016003	Ba wʋn ẽŋɛ la bɛla, se'ere n soe la, ba ka mi mam Sↄ la, la mam mẽŋa.
43016004	La mam yele ya bɛla tɩ wakat-ẽŋa sãn wa paagɛ, ya tẽegɛ tɩ mam põn yele ya." "Mam ka yele ya bɛla pↄspↄsɩ, se'ere n soe la, mam daan boe la ya lɛ mɛ.
43016005	La nãnannɛ wã mam we'esɩ la sɛka n tõm mam na zẽ'am, la ya nẽra baa ayɩla ka sokrɩ mam yetɩ, mam we'esɩ la bɛ?
43016006	La mam n yele ya bõn-ẽna wã ı̃yã, sũ-sã'aŋↄ n tarɩ ya zozo'e.
43016007	La mam yetɩ ya la sɩra, tɩ la ãn sõŋa bↄ ya tɩ mam sẽŋɛ. Se'ere n soe la, mam sãn ka sẽŋɛ, Sõŋra la kãn wa'am ya zẽ'am, la mam sãn sẽŋɛ, mam wʋn tõm ẽ bↄ ya.
43016008	La a sãn wa'am, a wʋn botɩ dũnia nẽrba bãŋɛ tɩ ba tuuge mɛ tõon-be'ero yelle, la sɛla n masɛ yelle, la sarɩyadia yelle.
43016009	A wʋn botɩ ba bãŋɛ tɩ ba tõon-be'ero la de la ban ka bↄ mam sɩra la.
43016010	A wʋn botɩ ba bãŋɛ sɛla n masɛ, se'ere n soe la, mam we'esɩ la m Sↄ zẽ'am, la ya kãn le yẽ mam.
43016011	A wʋn botɩ ba bãŋɛ sarɩyadia yelle, se'ere n soe la, Nawẽnnɛ di dũnia wã naba sarɩya mɛ, tɩ a koŋe bʋʋrↄ.
43016012	Mam ken tara la yɛla zozo'e tɩ m tↄgɛ bↄ ya, la ya kãn tã'agɛ to'oge ba nãnannɛ wã.
43016013	La Nawẽnnɛ Sɩa n de sɩra dãana la sãn wa'am, a wʋn pa'alɛ ya sɩra wuu, se'ere n soe la, a yetↄga la ka ze'etɩ a mẽŋa zẽ'am, a wʋn tↄgɛ la sɛla tɩ a wõm na wuu bↄ ya, dee yele ya sɛla n boe nẽŋa sẽna.
43016014	A wʋn nã'asɛ mam, se'ere n soe la, a wʋn dɩkɛ la sɛla n boe mam zẽ'am na tↄgɛ bↄ ya.
43016015	Mam Sↄ la n tarɩ sɛla wuu la de la mam bõnↄ. Bɛla ı̃yã tɩ mam yetɩ, a wʋn dɩkɛ la sɛla n boe mam zẽ'am na tↄgɛ bↄ ya."
43016016	"La sãn ẽŋɛ fẽe, ya kãn le yẽ mam, la, la sãn le ẽŋɛ fẽe, ya wʋn le yẽ mam."
43016017	Tɩ karẽnbiisi basɛba sↄkra taaba yetɩ: "Ẽŋa n yetɩ, la sãn ẽŋɛ fẽe, tɩ kãn le yẽ ẽŋa, la, la sãn le ẽŋɛ fẽe, tɩ wʋn le yẽ ẽŋa, dee le yetɩ, ẽŋa we'esɩ la a Sↄ zẽ'am na, a võorɛ de la bẽm?"
43016018	Bɛla tɩ ba daan yɛta tɩ: "Ẽn yetɩ la sãn ẽŋɛ fẽe la, a võorɛ de la bẽm? Tõma ka mi bõn-sɛka yelle tɩ a tↄgrɩ la."
43016019	La Azezi n daan mi tɩ ba boorɩ tɩ ba soke ẽ mɛ na, tɩ a yele ba yetɩ: "Mam n yetɩ, la sãn ẽŋɛ fẽe, ya kãn le yẽ mam, la, la sãn le ẽŋɛ fẽe, ya wʋn le yẽ mam na yelle tɩ yãma sↄkra taaba?
43016020	Mam yetɩ ya la sɩra sɩra, tɩ ya wʋn kaasɛ fablɛ, la dũnia dõma sũure wʋn ãna yẽlʋm. Ya sũure wʋn sã'am, la ya sũ-sã'aŋↄ la wʋn wa lebge sũ-yẽlga.
43016021	Pↄka sãn bↄna mı̃ virgra, sũ-sã'aŋↄ n tarɩ ẽ, a nãmsgↄ wakatɛ n paagɛ la ı̃yã. La a sãn dↄgɛ bia la kɩ'ɩlɩm, a ka le tẽra a nãmsgↄ la yelle, a sũure ãn yẽlʋm mɛ, ẽn dↄgɛ bia la ı̃yã.
43016022	Bɛla nãnannɛ wã yãma mẽ tarɩ la sũ-sã'aŋↄ, la mam wʋn le wa yẽ ya, la ya sũure wʋn ẽŋɛ yẽlʋm. La nẽra baa ayɩla kãn tã'agɛ sã'am ya sũ-yẽlga la.
43016023	La daar-ẽŋa daarɛ, ya kãn le soke mam sɛla baa ayɩla yelle. Mam yetɩ ya la sɩra sɩra, tɩ bõn-sɛka tɩ ya wʋn sose mam Sↄ la mam yʋ'ʋrɛ, a wʋn bↄ ya.
43016024	Ya nãn ka sose sɛla la mam yʋ'ʋrɛ. Sose-ya tɩ ya wʋn to'oge tɩ ya sũ-yẽlga zo'oge pãɩ.
43016025	Mam makɛ la makrɛ tↄgɛ bↄ ya. La wakatɛ sẽm mɛ tɩ mam wʋn tↄgɛ m Sↄ la yelle vẽelga vẽelga bↄ ya, kãn le makɛ makrɛ tↄgɛ.
43016026	Daar-ẽŋa daarɛ ya wʋn sose mam Sↄ Nawẽnnɛ la mam yʋ'ʋrɛ, mam ka yetɩ mam wʋn sose ẽ bↄ ya.
43016027	Mam Sↄ la mẽŋa nõŋɛ yãma mɛ, se'ere n soe la, yãma nõŋɛ mam mɛ, dee bↄ mam sɩra tɩ mam ze'ele la Nawẽnnɛ zẽ'am wa'am.
43016028	Mam ze'ele la m Sↄ Nawẽnnɛ zẽ'am wa'am dũnia zuo, la mam fõrgrɩ dũnia zuo wɛ'ɛsa la m Sↄ la zẽ'am."
43016029	Tɩ a karẽnbiisi la yele ẽ yetɩ: "Nãnannɛ wã, fõn yãŋa tↄgrɩ la vẽelga vẽelga, dee ka le makra makrɛ.
43016030	Tõma yãŋa mi tɩ fõn mi sɛla woo mɛ, fõn ka le ɛɛra tɩ nẽra soke fo. Bɛla tõma sakɛ tɩ fõn ze'ele la Nawẽnnɛ zẽ'am wa'am."
43016031	Tɩ Azezi lerge ba yetɩ: "Ya yãŋa sakɛ ya?
43016032	Tↄ. Wakatɛ sẽna, la a põn paam mɛ, tɩ ya wuu wʋn wɩrgɛ tɩ ya nẽra woo bↄna a yire dee basɛ mam m yɩla. La mam ka de m yɩla, se'ere n soe la, mam Sↄ la boe la mam mɛ.
43016033	Mam yele ya bɛla tɩ ya tara la sũ-mã'asʋm mam yetↄga la ı̃yã. Dũnia wã pʋam ya tarɩ la nãmsgↄ, la keŋe ya sũure, tɩ mam yãŋɛ dũnia mɛ."
43017001	Azezi n tↄgɛ bɛla kɩ'ɩlɩm na, a gorge bɩsɛ la saazuum yetɩ: "M Sↄ, mam daarɛ paagɛ ya, nã'asɛ mam n de fʋ Dayʋa la, tɩ mam mẽ nã'asɛ fↄ.
43017002	La de la fõn bↄ mam nõorɛ tɩ m sↄna nẽrsaalba wuu, dee bↄ sɛba tɩ fõn bↄ mam na wuu vↄm n ka ba'asrɩ.
43017003	La vↄm n ka ba'asrɩ la de la ba bãŋɛ fõn, fʋ yɩla mã'a n de Sɩra Dãana Nawẽnnɛ na, la ba bãŋɛ mam Azezi-krisi tɩ fʋ tõm na.
43017004	Mam basɛ tɩ fõn yẽ nã'asgↄ tẽŋa wã zuo mɛ. Mam tõm tõon-sɛba tɩ fõn bↄ mam tɩ m tõm na ba'asɛ mɛ.
43017005	Lɛɛlɛ wã, m Sↄ, botɩ m yẽ nã'asgↄ fʋ zẽ'am, wʋ mam n daan tarɩ na'am pãŋa fʋ zẽ'am se'em, lan dẽŋɛ dũnia n daan nãn ka nãam na.
43017006	Mam botɩ sɛba tɩ fõn looge dũnia nẽrba pʋam bↄ mam na bãŋɛ fõn mɛ. Ba daan de la fõn nẽrba, tɩ fõn dɩkɛ ba bↄ mam, la ba sakɛ fʋ yetↄga la mɛ.
43017007	Lɛɛlɛ wã ba bãŋɛ tɩ fõn bↄ mam sɛla la wuu ze'ele la fõn zẽ'am.
43017008	Se'ere n soe la, mam tↄgɛ ba la yetↄg-sɛba tɩ fõn bↄ mam na, tɩ ba to'oge, dee bãŋɛ sɩra sɩra tɩ mam ze'ele la fõn zẽ'am. La ba bↄ sɩra tɩ fõn tõm mam.
43017009	Mam pʋ'ʋsrɩ la bãma ı̃yã, mam ka pʋ'ʋsrɩ dũnia nẽrba ı̃yã, la de la nẽr-sɛba tɩ fʋ bↄ mam na ı̃yã, se'ere n soe la, bãma de la fõn nẽrba.
43017010	La mam bõnↄ de la fõn bõnↄ, tɩ fõn bõnↄ dɛna mam bõnↄ, la mam yẽ nã'asgↄ mɛ ba zẽ'am.
43017011	Mam ka le bↄna dũnia zuo, la bãma boe la dũnia zuo dee tɩ mam sẽna fõn zẽ'am. M Sↄ n de pʋpeelem dãana, gu'ura ba la fʋ yʋ'ʋrɛ la tɩ fʋ bↄ mam na pãŋa, tɩ ba wʋn dɛna ayɩla wʋ mam la fõn n de ayɩla se'em na.
43017012	Mam n daan boe la ba lɛ la, mam daan gu'uri ba la yʋ'ʋr-sɛka tɩ fõn bↄ mam na pãŋa. Mam bɩsɛ ba yelle mɛ sõŋa sõŋa, tɩ nẽra baa ayɩla ka bↄɩ, sãn dagna sɛka n de a sã'am, tɩ fõn gõŋↄ n yele se'em na ẽŋɛ la.
43017013	La lɛɛlɛ wã mam sẽm na fõn zẽ'am, la mam tↄgrɩ la wãna mam nãn ken bↄna dũnia zuo, tɩ ba wʋn tara mam sũ-yẽlga, tɩ ba sũ-yẽlga zo'oge pãɩ.
43017014	Mam tↄgɛ fõn yetↄga la bↄ ba mɛ, la dũnia nẽrba sisri ba mɛ, se'ere n soe la, ba dagɩ dũnia bõnↄ, wʋ mam mẽ dagɩ dũnia nẽra se'em na.
43017015	Mam ka sosrɩ tɩ fʋ yese ba dũnia wã zuo, la de la tɩ fʋ gu ba la be'em dãana.
43017016	La bãma dagɩ dũnia nẽrba, wʋ mam mẽ n dagɩ dũnia nẽra se'em na.
43017017	Botɩ fõn sɩra la wʋn basɛ tɩ ba welge to'ore tara pʋpeelem dɛna fʋ nẽrba. Fõn yetↄga la n de sɩra.
43017018	Mam mẽ tõm ba dũnia pʋam wʋ fõn tõm mam dũnia zuo se'em na.
43017019	La bãma ı̃yã tɩ mam welge m mẽŋa to'ore dɩkɛ m mẽŋa bↄ fõn, tɩ fõn sɩra la wʋn botɩ ba mẽ welge ba mẽŋa to'ore tara pʋpeelem dɛna fʋ nẽrba.
43017020	La dagɩ bãma mã'a ı̃yã tɩ mam pʋ'ʋsrɩ, la de la sɛba n wʋn wa bↄ mam sɩra ba yetↄga la ı̃yã la mẽ yelle.
43017021	Mam pʋ'ʋsrɩ fõn tɩ fʋ botɩ ba lagɩm dɛna bʋyɩla, wʋ fõn de mam Sↄ n boe la mam lɛ, tɩ mam mẽ bↄna la fõn se'em na, tɩ ba mẽ wʋn lagɩm dɛna bʋyɩla la tõma, tɩ dũnia nẽrba la wʋn bↄ sɩra tɩ fõn tõm mam.
43017022	La mam bↄ ba na'am pãn-sɛka tɩ fõn bↄ mam na mɛ tɩ ba dɛna ayɩla, wʋ tõma n de ayɩla se'em na.
43017023	Tɩ mam wʋn bↄna la ba, tɩ fõn bↄna la mam, tɩ ba wʋn sɩrɩ dɛna ayɩla, tɩ dũnia nẽrba wʋn bãŋɛ tɩ la de la fõn tõm mam, la fõn nõŋɛ ba wʋ fõn nõŋɛ mam se'em na.
43017024	M Sↄ, mam boorɩ tɩ nẽr-sɛba tɩ fʋ bↄ mam na, mẽ bↄna la mam lɛ zẽ'e-sɛka tɩ mam wʋn bↄna la, tɩ ba wʋn yẽ mam na'am pãŋa, na'am pãn-sɛka tɩ fõn bↄ mam na, se'ere n soe la, fõn nõŋɛ mam mɛ, tɩ dũnia yʋʋn nãn ken ka bↄna.
43017025	M Sↄ, fõn de sɛka n masɛ. Dũnia nẽrba ka bãŋɛ fõn, la mam nõo bãŋɛ fõn mɛ, la nẽr-bãma bãŋɛ mɛ tɩ la de la fõn tõm mam.
43017026	Mam botɩ ba bãŋɛ fõn mɛ, la mam wʋn ken botɩ ba bãŋɛ fↄ, tɩ nõŋlʋm sɛka tɩ fõn nõŋɛ mam na, wʋn bↄna la ba, tɩ mam mẽ bↄna la ba."
43018001	Azezi n tↄgɛ bɛla ba'asɛ la, ẽŋa la a karẽnbiisi la yese dooge la Sedrõ kʋlga ke bↄba, gaarɛ n daan boe mı̃, tɩ ba sẽŋɛ ka kẽ bilam.
43018002	La Azudaasɩ n de sɛka n wʋn pa'alɛ tɩ ba yõkɛ ẽ na daan mi zẽ'a la mɛ, se'ere n soe la, Azezi la a karẽnbiisi la daan ẽn lagsra taaba bilam mɛ.
43018003	Bɛla tɩ kãabgↄ kẽma nẽŋadõma, la Farisi dõma daan tõm gu'urba tɩ ba doose la sʋdaasɩ, tɩ Azudaasɩ tarɩ ba sẽŋɛ mı̃. Ba daan tarɩ la zɛbrɛ lↄgrↄ, la fɩtladõma, dee lasʋm bugum zɛɛra.
43018004	La Azezi mi bõn-sɛba wuu n wʋn ẽŋɛ ẽ mɛ, bɛla tɩ a sẽŋɛ lɛm ba soke ba yetɩ: "Yãma eerɩ la ãne?"
43018005	Tɩ ba lerge ẽ yetɩ: "Tõma eerɩ la Azezi n de Nazarɛtɩ nẽra la." Tɩ Azezi yele ba yetɩ: "La de la mam." La Azudaasɩ n daan yetɩ a pa'alɛ tɩ ba yõkɛ ẽ na daan ze mı̃ mɛ.
43018006	La Azezi n yetɩ: "La de la mam" na, ba sẽŋɛ la abilimpoore lebe lui tẽŋa.
43018007	Tɩ Azezi le soke ba yetɩ: "Ãne tɩ yãma eerɩ?" Tɩ ba yetɩ: "Azezi n de Nazarɛtɩ nẽra la."
43018008	Tɩ Azezi lerge ba yetɩ: "Mam yele ya tɩ la de la mam. La sãn dɛna la mam tɩ ya eerɩ, basɛ-ya nẽr-bãna tɩ ba fõrgɛ."
43018009	A yele bɛla tɩ a yetↄga tɩ a tↄgɛ la n ẽŋɛ, a yetɩ: "Nẽr-sɛba tɩ fõn bↄ mam na, nẽra baa ayɩla ka bↄɩ."
43018010	La Asimõ-pɩyɛɛrɩ daan tarɩ la sʋkↄbgↄ, fooge sʋkↄbgↄ la sɛ kãabgↄ kẽma nẽŋadãana tõntõnna zʋʋgↄ tʋbrɛ fiige. Tõntõnna la yʋ'ʋrɛ de la Amalkusi.
43018011	Tɩ Azezi yele Apɩyɛɛrɩ yetɩ: "Lebe sũm fʋ sʋ'a la a fʋʋgↄ pʋam. Fõn tẽ'esɛ tɩ mam kãn sakɛ nãmsgↄ sɛka tɩ mam Sↄ bↄ mam na mɛ bɩɩ?"
43018012	Tɩ sʋdaasɩ la, la ba kɛ'ɛma, la Zifdõma gu'urba la yõkɛ Azezi lʋ ẽ,
43018013	tarɩ ẽ dẽŋɛ sẽŋɛ A'annɩ zẽ'am. A'annɩ daan de la Akayifu n de kãabgↄ kẽma nẽŋadãana yʋʋn-ẽŋa la dɛɛm-bʋraa.
43018014	La de la Akayifu n daan yele Zifdõma tɩ nẽra ayɩla sãn ki nẽrba wuu ı̃yã n sõɩ.
43018015	La Asimõ-pɩyɛɛrɩ la karẽnbia ayɩla n daan dolɩ Azezi. La kãabgↄ kẽma nẽŋadãana la daan mi karẽnbi-ẽŋa mɛ, tɩ a po doose la Azezi kẽ kãabgↄ kẽma nẽŋadãana la yire.
43018016	La Apɩyɛɛrɩ weege zɛ la yẽŋa, yaŋa nõorʋm, tɩ karẽnbi-sɛka tɩ kãabgↄ kẽma nẽŋadãana mi la, yese ka tↄgɛ la pↄka la n gu'uri zanõrɛ la, dee botɩ Apɩyɛɛrɩ kẽ.
43018017	Tɩ tõntõn-pↄka la n gu'uri zanõrɛ la, soke Apɩyɛɛrɩ yetɩ: "Fõn dagɩ la bʋra-ẽna karẽnbia ayɩla?" Tɩ Apɩyɛɛrɩ lerge yetɩ: "Mam dagɩ a karẽnbia."
43018018	La ↄↄrↄ n daan boe, tɩ tõntõnɩba, la gu'urba la tʋʋrɛ bugum kaagɛ ↄↄsra. Tɩ Apɩyɛɛrɩ daan po bↄna mı̃ ↄↄsra bugum na.
43018019	Tɩ kãabgↄ kẽma nẽŋadãana la soke Azezi a karẽnbiisi la, la a zãsŋↄ la yelle.
43018020	Tɩ Azezi lerge ẽ yetɩ: "Mam tↄgɛ la nẽr-kʋʋŋↄ la pʋam bↄ nẽrba, mam zãsʋm nẽrba Zifdõma wẽndeto pʋam, la Wẽnde-kãtʋm na, zẽ'e-sɛba tɩ Zifdõma wuu ẽn lagsrɩ taaba la mɛ, mam ka sʋgɛ tↄgɛ sɛla sɛla.
43018021	Bẽm tɩ fʋ sↄkra mam? Soke sɛba n wõm mam yetↄga la, bãma mi mam n yele se'em na mɛ."
43018022	Azezi n tↄgɛ bɛla la, tɩ tõntõnna n ze mı̃, wẽ a pɛka, dee yetɩ: "Fõn lerge la kãabgↄ kẽma nẽŋadãana la bɛla?"
43018023	Tɩ Azezi yele ẽ yetɩ: "Mam sãn tↄgɛ la be'em, pa'alɛ sɛla tɩ mam tↄgɛ be'em na, la mam sãn tↄgɛ la sõŋa, bẽm tɩ fʋ wẽ'era ma?"
43018024	Tɩ A'annɩ botɩ ba tarɩ ẽ ban lʋ ẽ se'em na, sẽŋɛ kãabgↄ kẽma nẽŋadãana Akayifu zẽ'am.
43018025	La Asimõ-pɩyɛɛrɩ daan ken zɛ ↄↄsra la bugum na. Tɩ ba soke ẽ yetɩ: "Fõn mẽ dagɩ la bʋra-ẽna karẽnbia ayɩla?" Tɩ a sɩ'ɩsɛ yetɩ: "Mam dagɩ a karẽnbia."
43018026	Tɩ kãabgↄ kẽma nẽŋadãana tõntõnna ayɩla n de nẽr-sɛka tɩ Apɩyɛɛrɩ daan sɛ a tʋbrɛ fiige la sↄbia, soke ẽ yetɩ: "Dagɩ fõn tɩ mam yẽ la bʋraa la gaarɛ la pʋam na?"
43018027	Tɩ Apɩyɛɛrɩ le sɩ'ɩsɛ. Wakat-ẽŋa mẽŋa tɩ nõ-rↄↄgↄ kaasɛ.
43018028	Tɩ ba daan tarɩ Azezi Akayifu yire sẽŋɛ gↄmna yire. La daan de la bulika yʋ'ʋŋↄ yʋ'ʋŋↄ. La Zifdõma la mẽŋa ka kẽ gↄmna la yire, ba ẽŋɛ bɛla tɩ ba da dẽgɛ la ba mẽŋa, tã'agɛ di Zↄↄg-basɛ kibsa la.
43018029	Tɩ Apilatɩ yese sẽŋɛ ba zẽ'am ka soke ba yetɩ: "Bẽm yelle tɩ yãma tarɩ bʋra-ẽna wã wa'am?"
43018030	Tɩ ba lerge ẽ yetɩ: "A sãn ka ẽŋɛ nɩ be'em, tõma kãn yõkɛ ẽ wa'am wa bↄ fõn."
43018031	Tɩ Apilatɩ yele ba yetɩ: "Tara-ya ẽ ya mẽŋa sẽŋɛ ka di a sarɩya wʋ ya lↄↄ la n de se'em na." Tɩ Zifdõma la yele ẽ yetɩ: "Tõma ka tarɩ nõorɛ tɩ tɩ kʋ nẽra."
43018032	La de la bɛla tɩ Azezi n daan tↄgɛ pa'alɛ kũm sɛka buuri tɩ ẽŋa wʋn ki la ẽŋɛ.
43018033	Tɩ Apilatɩ lebe kẽ deem ka wi Azezi soke ẽ yetɩ: "Fõn de Zifdõma naba la?"
43018034	Tɩ Azezi lerge ẽ yetɩ: "Fõn mẽŋa pʋtẽ'erɛ tɩ fõn sↄkra bɛla bɩɩ, la de la nẽrba basɛba n tↄgɛ mam yelle bɛla bↄ fõn?"
43018035	Tɩ Apilatɩ lerge ẽ yetɩ: "Mam dagɩ Zifu. Fʋ mẽŋa buuri, la ba kãabgↄ kẽma nẽŋadõma n yõkɛ fʋ tarɩ wa bↄ mam. Bẽm tɩ fõn ẽŋɛ?"
43018036	Tɩ Azezi lerge ẽ yetɩ: "Mam so'olʋm dagɩ dũnia wã bõnↄ. Mam so'olʋm sãn de nɩ dũnia wã bõnↄ, mam tõntõnɩba la wʋn zɛbɛ nɩ mɛ tɩ ba da yõkɛ mam bↄ Zifdõma la. La lɛɛlɛ wã, mam so'olʋm dagɩ dũnia wã bõnↄ."
43018037	Tɩ Apilatɩ soke ẽ yetɩ: "Bɛla fõn de la naba?" Tɩ Azezi lerge yetɩ: "La de la fõn yele se'em na, mam de la naba. Mam dↄgɛ wa'am dũnia wã tɩ m tↄgɛ la sɩra kaseto. La sɛka woo n dolɩ sɩra selsrɩ la mam kõa."
43018038	Tɩ Apilatɩ soke ẽ yetɩ: "Sɩra de la bẽm?" Apilatɩ n yele bɛla la, a le yese sẽŋɛ la Zifdõma la zẽ'am ka yele ba yetɩ: "Mam ka yẽ sɛla n de be'em bʋraa wã zẽ'am.
43018039	La yãma malʋm mɛ tɩ Zↄↄg-basɛ kibsa wakatɛ woo m yese yʋ'a deem nẽra ayɩla basɛ. Yãma boorɩ tɩ m yese la Zifdõma naba la basɛ bɩɩ?"
43018040	Tɩ ba tↄgra ke'enke'em yetɩ: "Da kãn basɛ ẽŋa. Tõma boorɩ tɩ fʋ basɛ la Abarabasɩ." La Abarabasɩ daan de la fãara.
43019001	Bɛla tɩ Apilatɩ botɩ ba tarɩ Azezi sẽŋɛ ka wẽ ẽ na ka'asa.
43019002	Tɩ sʋdaasɩ dɩkɛ gõ'osɩ wʋgɛ mũŋa vuge ẽ, dee yɛ ẽ fuugo n de gomusga,
43019003	sẽŋɛ lɛm ẽ yɛta tɩ: "Zifdõma naba, naa", dee wẽ'era a pɛgsɩ.
43019004	Tɩ Apilatɩ le yese nẽrba la zẽ'am ka yele ba yetɩ: "Bɩsɛ-ya, mam wʋn tarɩ ẽ yesem na ya zẽ'am tɩ ya bãŋɛ tɩ mam ka yẽ sɛla n de be'em bʋra-ẽna zẽ'am."
43019005	Tɩ Azezi vuge gõ'osɩ mũŋa la, dee yɛ fuugo la n de gomusga la yese yẽŋa. Tɩ Apilatɩ yele ba yetɩ: "Nẽra la n wãna."
43019006	La kãabgↄ kẽma nẽŋadõma la, la ba tõntõnɩba la n yẽ ẽ na, ba kaasrɩ la tagurga yetɩ: "Ka ẽ, ka ẽ dↄ-puurŋa zuo kʋ." Tɩ Apilatɩ yele ba yetɩ: "To'oge-ya ẽ ka ka ya mẽŋa, se'ere n soe la, mam ka yẽ sɛla n de be'em a zẽ'am."
43019007	Tɩ Zifdõma la yele ẽ yetɩ: "Tõma tarɩ lↄↄ, la lↄↄ la pʋam la masɛ mɛ tɩ a ki, se'ere n soe la, a ẽŋɛ a mẽŋa tɩ ẽŋa de la Nawẽnnɛ Dayʋa."
43019008	Apilatɩ n wõm yetↄg-ẽna la, dabeem n malɩn yõkɛ ẽ.
43019009	Tɩ a le kẽ deem ka soke Azezi yetɩ: "Fõn ze'ele la bɛ?" Tɩ Azezi ka lerge ẽ.
43019010	Tɩ Apilatɩ soke ẽ yetɩ: "Mam tɩ fõn sı̃m ka lɛrgra? Fʋ ka mi tɩ mam tarɩ nõorɛ wʋn botɩ ba basɛ fↄ, bɩɩ ba ka fʋ dↄ-puurŋa zuo kʋ?"
43019011	Tɩ Azezi lerge ẽ yetɩ: "Nõorɛ la sãn ka ze'ele nɩ saazuum, fʋ ka tarɩ nɩ nõorɛ wʋn ẽŋɛ mam sɛla. Bɛla n soe tɩ sɛka n tarɩ mam wa'am wa bↄ fʋ la, tõm tõon-be'ego gãnna fõn."
43019012	Apilatɩ n daan wõm bɛla la, a eerɩ la sore tɩ a basɛ Azezi, tɩ Zifdõma la daan kaasra tagurga yetɩ: "Fʋ sãn basɛ bʋra-ẽna, fʋ dagɩ Rom na-keko sɩrɛ. Nẽr-sɛka woo n ɩtɩ a mẽŋa naba, a de la na-keko la bɛ."
43019013	La Apilatɩ n wõm yetↄg-bãma la, a tarɩ Azezi yese la yẽŋa, dee zı̃'ire sarɩyadia la zẽ'am tɩ ba wi'iri tɩ kug-palagsɩ zẽ'a, tɩ a yʋ'ʋrɛ la Ebre yetↄga dɛna Gabata la.
43019014	La daan de la beere n wʋn wiige tɩ Zↄↄg-basɛ kibsa la di, la daan masɛ wʋ wʋntɛɛŋa zuu-tẽŋasʋka. Tɩ Apilatɩ yele Zifdõma la yetɩ: "Ya naba la n wãna."
43019015	Tɩ ba kaasra tagurga yetɩ: "Kʋ ẽ, kʋ ẽ, ka ẽ dↄ-puurŋa zuo kʋ." Tɩ Apilatɩ soke ba yetɩ: "M ka ya naba la dↄ-puurŋa zuo?" Tɩ kãabgↄ kẽma nẽŋadõma la lerge ẽ yetɩ: "Tõma ka tarɩ naba ayẽma, sãn dagna Rom na-keko la."
43019016	Bɛla tɩ Apilatɩ bↄ ba Azezi tɩ ba tarɩ ẽ ka ka dↄ-puurŋa zuo. Tɩ ba yõkɛ Azezi,
43019017	botɩ a mẽŋa tʋ dↄ-puurŋa la yese tẽŋa la pʋam wɛ'ɛsa zẽ'e-sɛka tɩ ba wi'iri zuwaŋrɛ zẽ'a, tɩ a yʋ'ʋrɛ la Ebre yetↄga dɛna Golgota.
43019018	Bilam tɩ ba ka ẽ dↄ-puurŋa zuo. Dee mẽ ka nẽrba bayi dↄ-puursi zuto, ayɩla a gↄbga bↄba, ayẽma a zʋʋgↄ bↄba, tɩ Azezi bↄna ba tẽŋasʋka.
43019019	Tɩ Apilatɩ botɩ ba gʋlsɛ dↄ-palaka zuo lablɛ dↄ-puurŋa la zuo. Ba gʋlsɛ yetɩ: "Azezi n ze'ele Nazarɛtɩ, Zifdõma naba la."
43019020	Zifdõma zozo'e daan karẽŋɛ gʋlsgↄ la mɛ, se'ere n soe la, zẽ'e-sɛka tɩ ba daan ka Azezi dↄ-puurŋa zuo la lɛm na tẽŋa la. La ba daan gʋlsɛ la Ebre, la Latẽ, la Grɛkɩ yetↄga.
43019021	Tɩ Zifdõma kãabgↄ kẽma nẽŋadõma yele Apilatɩ yetɩ: "Da gʋlsɛ yetɩ 'Zifdõma naba', gʋlsɛ yetɩ: 'A yetɩ ẽŋa de la Zifdõma naba.' "
43019022	Tɩ Apilatɩ lerge ba yetɩ: "Sɛla tɩ mam gʋlsɛ la, mam gʋlsɛ mɛ."
43019023	La sʋdaasɩ la n ka Azezi kɩ'ɩlɩm na, ba dɩkɛ la a futo pʋɩ zẽ'esɩ banaasɩ, tɩ sʋdaaga woo daan to'oge pʋrɛ ayɩla, deege fu-woko. La fu-woko la daan ka tarɩ pɛ'ɛsõm, ba daan wʋgɛ a wuu la munne.
43019024	Tɩ ba daan yele taaba yetɩ, ba da ãasʋm ẽ, ba pↄsɛ bɩsɛ sɛka n wʋn to'oge ẽ. Tɩ ba ẽŋɛ bɛla. La de la wãna tɩ Nawẽnnɛ gõŋↄ n gʋlsɛ yele se'em na ẽŋɛ. La gʋlsɛ yetɩ: "Ba pʋɩ mam futo bↄ taaba, dee pↄsɛ mam fu-woko la yelle."
43019025	Azezi ma, la a ma yɩbga, la Amaari n de Akleopasɩ pↄga, la Amaari n ze'ele Magdala daan ze mɛ lɛm dↄ-puurŋa la.
43019026	Tɩ Azezi yẽ a ma la, la a karẽnbi-sɛka tɩ a nõŋɛ la n ze lɛm ẽ, tɩ a yele a ma la yetɩ: "M ma, fʋ bia n wãna."
43019027	Dee yele a karẽnbia la yetɩ: "Fʋ ma n wãna." Lan sẽŋɛ wakat-ẽŋa, karẽnbia la tarɩ Azezi ma la mɛ kule a yire.
43019028	Bɛla poorʋm, Azezi mi mɛ tɩ sɛla woo ẽŋɛ ba'asɛ mɛ, tɩ a yetɩ: "Koyũuro n tarɩ mam." A yele bɛla tɩ Nawẽnnɛ gõŋↄ n gʋlsɛ yele se'em na n ẽŋɛ.
43019029	La lↄkↄ n daan ze pɩrɛ la dã-mı̃'isgo. Tɩ ba dɩkɛ sɩpↄↄm lʋsɛ dã-mı̃'isgo la pʋam zẽkɛ la dↄↄgↄ ẽŋɛ Azezi nõorʋm.
43019030	Tɩ a yũ dã-mı̃'isgo la, dee yetɩ: "Sɛla woo ẽŋɛ ba'asɛ", dee suure a zuugo ki.
43019031	La daan de la beere n wʋn wiige Zifdõma vo'osgo daarɛ, daar-ẽŋa daan de la dabs-kãtɛ, tɩ Zifdõma la ka bↄↄra tɩ ba basɛ tɩ kũm na weege bↄna dↄ-puursi la zuto daar-ẽŋa. Tɩ ba sose Apilatɩ yetɩ, a botɩ ba kↄ ba nãma dee sike ba dↄ-puursi la zuto.
43019032	Tɩ sʋdaasɩ la sẽŋɛ ka kↄ pↄspↄsɩ dãana la tɩ ba ka lɛm Azezi la nãma, le kↄ ayẽma la mẽ nãma.
43019033	La ban paagɛ Azezi zẽ'am na, ba yẽ tɩ a darɛ ki mɛ, tɩ ba ka kↄ a nãma.
43019034	Tɩ sʋdaaga ayɩla lʋ a lʋgrɛ la kãnnɛ, tɩ zɩɩm la ko'om yese.
43019035	Nẽr-sɛka n yẽ bõn-bãna la n tↄgrɩ pa'ala ya. La a kaseto la de la sɩra, la a mi tɩ ẽŋa tↄgrɩ la sɩra, tɩ yãma mẽ wʋn bↄ sɩra.
43019036	Yel-bãna ẽŋɛ tɩ Nawẽnnɛ gõŋↄ n gʋlsɛ se'em na n ẽŋɛ. La yetɩ: "A kõbrɛ baa ayɩla kãn kↄ'ↄgɛ."
43019037	La ken gʋlsɛ yetɩ: "Ba wʋn bɩsɛ sɛka tɩ ba lʋ la."
43019038	Bɛla poorʋm tɩ Arimate bʋraa Azozɛfʋ n daan de Azezi karẽnbia dee sʋgra, ẽn zotɩ Zifdõma nẽŋadõma la ı̃yã, daan sẽŋɛ ka sose Apilatɩ sore tɩ a dɩkɛ Azezi kũm na, tɩ Apilatɩ sakɛ, tɩ Azozɛfʋ sẽŋɛ ka dɩkɛ kũm na.
43019039	Tɩ Anikodɛm, sɛka n daan sẽŋɛ Azezi zẽ'am yʋ'ʋŋↄ la po doose Azozɛfʋ. A tarɩ la bõnↄ yʋ'ʋra n de miiri, la alowe n lagɩm taaba gãŋɛ wʋ kilo pitã tɩ ba yũuŋo ãna sõŋa wa'am.
43019040	Tɩ ba dɩkɛ Azezi kũm na, ẽŋɛ bõnↄ na n tarɩ yũuŋo la ẽŋɛ, vile ẽ na tãna wʋ Zifdõma n ẽn ɩta ba kũm se'em na.
43019041	La gaarɛ n daan boe zẽ'e-sɛka tɩ ba daan ka Azezi dↄ-puurŋa la zuo la, la yↄ-paalɛ n tũ tãmpı̃a ı̃yã n daan boe mı̃ tɩ ba nãn ka laagɛ nẽra a pʋam.
43019042	La beere n wʋn wiige vo'osgo daarɛ la, la yↄↄgↄ la n daan lɛm na ı̃yã, ba daan laagɛ Azezi kũm na bilam.
43020001	Lasrɩ daarɛ bulika yʋ'ʋŋↄ yʋ'ʋŋↄ, tɩ Amaari n ze'ele Magdala sẽŋɛ yↄↄm na. Ẽn paagɛ la, a yẽ tɩ kugre la bilge mɛ dee basɛ yↄↄgↄ la nõorɛ.
43020002	Tɩ a zoe sẽŋɛ Asimõ-pɩyɛɛrɩ la karẽnbi-sɛka tɩ Azezi nõŋɛ la zẽ'am, ka yele ba yetɩ: "Ba dɩkɛ Zuudãana la yↄↄgↄ la pʋam yese mɛ, tõma ka mi ban bı̃ŋe ẽ zẽ'e-sɛka."
43020003	Tɩ Apɩyɛɛrɩ la karẽnbia ayɩla la yese wɛ'ɛsa yↄↄm na.
43020004	Bãma bayi daan lagɩm zↄta mɛ wɛ'ɛsa, tɩ karẽnbia ayẽma la zoe gãŋɛ Apɩyɛɛrɩ dẽŋɛ paagɛ yↄↄm na,
43020005	veese bɩsɛ, yẽ tãna la n gã mı̃, dee ka kẽ.
43020006	Tɩ Asimõ-pɩyɛɛrɩ daan paam poorʋm wa kẽ yↄↄgↄ la pʋam, yẽ tãna la n gã mı̃.
43020007	La tãn-sɛka tɩ ba daan dɩkɛ vile Azezi zuugo la gã mı̃ mɛ, la a ka naagɛ la tãna basɛba la, a kilim mɛ gã ayẽma.
43020008	Tɩ karẽnbia ayẽma la n dẽŋɛ paagɛ la, mẽ kẽ yↄↄgↄ la pʋam, yẽ bõn-sɛba n boe mı̃ na, la a bↄ sɩra mɛ.
43020009	La karẽnbiisi la daan nãn ka wõm Nawẽnnɛ gõŋↄ n yetɩ, dẽnɩ tɩ Azezi ki dee vo'oge la võorɛ.
43020010	Tɩ karẽnbiisi bayi la daan lebe kule ba yiɛ.
43020011	La Amaari daan ze la yↄↄgↄ la nõorʋm yẽŋa kɛlla. A daan kellɩ mɛ dee veese tɩ a bɩsɛ yↄↄgↄ la pʋam,
43020012	yẽ malɛkadõma bayi n yɛ fu-pɛɛlsɩ zẽa zẽ'e-sɛka tɩ ba daan bı̃ŋe Azezi kũm na. Ayɩla zı̃ la a zuugo bↄba, tɩ ayɩla zẽa a nãma bↄba.
43020013	Tɩ malɛkadõma la yele ẽ yetɩ: "Pↄka, bẽm n ẽŋɛ tɩ fõn kɛlla?" Tɩ a lerge ba yetɩ: "Ba dɩkɛ la mam Zuudãana, tɩ mam ka mina ban bı̃ŋe ẽ zẽ'e-sɛka."
43020014	Ẽn tↄgɛ bɛla la, dee gelge yẽ Azezi n ze, la a ka bãŋɛ tɩ la de la ẽŋa.
43020015	Tɩ Azezi soke ẽ yetɩ: "Pↄka, bẽm tɩ fõn kɛlla? Ãne tɩ fõn eerɩ?" Tɩ a tẽ'esɛ tɩ a de la gaarɛ la dãana, yele ẽ yetɩ: "M kẽema, la sãn dɛna la fõn dɩkɛ ẽ, yele ma fõn bı̃ŋe ẽ zẽ'a tɩ m sẽŋɛ ka dɩkɛ ẽ."
43020016	Tɩ Azezi yele ẽ yetɩ: "Amaari." Tɩ Amaari gelge tↄgɛ la Ebre yetɩ: "Rabuni." A võorɛ de la karẽnsãama.
43020017	Tɩ Azezi yele ẽ yetɩ: "Da kalʋm ma, mam nãn ka zom m Sↄ la zẽ'am. Sẽŋɛ m sↄbiisi la zẽ'am ka yele ba yetɩ: 'Mam zonnɩ na mam Sↄ Nawẽnnɛ n de yãma Sↄ, la yãma Nawẽnnɛ na zẽ'am.' "
43020018	Tɩ Amaari n ze'ele Magdala sẽŋɛ ka yele karẽnbiisi la yetɩ, ẽŋa yẽ Zuudãana la, dee yele ba Azezi n yele ẽŋa se'em.
43020019	La daar-ẽŋa daan de la Lasrɩ daarɛ wẽnsobre, tɩ Azezi karẽnbiisi la bↄna deem, la ba daan yʋ de-sɛka tɩ ba boe a pʋam na kʋlɩnsɩ mɛ, se'ere n soe la, ba daan zotɩ la Zifdõma nẽŋadõma. Tɩ Azezi wa'am wa ze'ele ba tẽŋasʋka yele ba yetɩ: "Sũ-mã'asʋm wʋn bↄna la ya."
43020020	Azezi n yele ba bɛla la, a pa'alɛ ba la a nu'usi, la a lʋgrɛ la. La karẽnbiisi la n daan yẽ Zuudãana Azezi la, ba sũure ẽŋɛ yẽlʋm mɛ zozo'e.
43020021	Tɩ Azezi le yele ba yetɩ: "Sũ-mã'asʋm wʋn bↄna la ya. Mam mẽ tõnnɩ ya, wʋ mam Sↄ la n tõm mam se'em na."
43020022	Ẽn yele bɛla la, dee fʋʋsɛ ẽŋɛ ba zuo, yele ba yetɩ: "To'oge ya Nawẽnnɛ Sɩa.
43020023	Nẽr-sɛka woo tɩ ya basɛ a tõon-be'ero taalɛ, a tõon-be'ero taalɛ ka le bↄna a zuo. La nẽr-sɛka woo tɩ ya zagsɛ ka basɛ a tõon-be'ero taalɛ, a tõon-be'ero taalɛ ken bↄna la a zuo."
43020024	Atoma n de Azezi karẽnbiisi pia la ayi la nẽra ayɩla tɩ ba wi'iri tɩ "Lɩɩba" la, daan ka boe ba zẽ'am Azezi n daan wa'am mı̃ na.
43020025	Tɩ karẽnbiisi basɛba la yele ẽ yetɩ: "Tõma yẽ Zuudãana la." Tɩ a yele ba yetɩ: "Mam sãn ka yẽ kʋʋsa la tɩ ba ka a nu'usi, la yisa dɩkɛ m nu'ubiire kalʋm ba, la mam sãn ka kalʋm a lʋgrɛ la, mam kãn malɩn bↄ sɩra."
43020026	La bɛla poorʋm dabsa anii daarɛ, tɩ karẽnbiisi la daan le lagsɛ taaba deego la pʋam, tɩ Atoma bↄna la ba lɛ. La kʋlɩnsɩ la daan yʋ mɛ, tɩ Azezi wa'am wa ze'ele ba tẽŋasʋka yele ba yetɩ: "Sũ-mã'asʋm wʋn bↄna la ya."
43020027	Dee yele Atoma yetɩ: "Dɩkɛ fʋ nu'ubiire kalʋm mam nu'usi la, dee tẽegɛ fʋ nu'ugo kalʋm mam lʋgrɛ la bɩsɛ. Da kãn sẽ'ena, bↄ sɩra."
43020028	Tɩ Atoma lerge ẽ yetɩ: "Fʋ de la mam Zuudãana la mam Nawẽnnɛ."
43020029	Tɩ Azezi yele ẽ yetɩ: "La de la fõn yẽ mam na ı̃yã tɩ fʋ bↄ sɩra? Sɛba n ka yẽ dee bↄ'ↄra sɩra la tarɩ zu-yẽlʋm."
43020030	Azezi daan tõm tõon-yãlma basɛba mɛ zozo'e a karẽnbiisi la zẽ'am, n ka gʋlsɛ ẽŋɛ gõn-ẽna wã pʋam.
43020031	La bõn-bãna wã gʋlsɛ tɩ ya bↄ la sɩra tɩ Azezi n de Krisi, Nawẽnnɛ Dayʋa la, tɩ ya sãn bↄ ẽ sɩra, ya wʋn yẽ yõvore a yʋ'ʋrɛ ı̃yã.
43021001	La bɛla poorʋm Azezi le dɩkɛ a mẽŋa mɛ pa'alɛ a karẽnbiisi la Tiberiadɩ mõgrɛ nõorʋm. Ẽn pa'alɛ ba a mẽŋa se'em n wãna:
43021002	Asimõ-pɩyɛɛrɩ, la Atoma tɩ ba wi'iri tɩ lɩɩba la, la Anatanayɛlɩ n ze'ele Kana n boe Galile so'olʋm, la Azebede kↄma, la Azezi karẽnbiisi basɛba bayi n daan lagɩm bↄna la taaba.
43021003	Tɩ Asimõ-pɩyɛɛrɩ yele ba yetɩ: "Mam we'esɩ tɩ m ka yõgɛ la zũma." Tɩ basɛba la yele ẽ yetɩ: "Tõma mẽ wʋn doose la fʋ sẽŋɛ." Tɩ ba yese ka kẽ õorŋↄ sẽŋɛ. La yʋ'ʋŋ-ẽŋa ba ka yõkɛ sɛla sɛla.
43021004	Tɩ beere bↄna mı̃ yɩlɩŋra, tɩ Azezi zɛ mõgrɛ la nõorʋm, tɩ a karẽnbiisi la ka bãŋɛ tɩ la de la ẽŋa.
43021005	Tɩ Azezi soke ba yetɩ: "M kↄma, yãma tarɩ zũma?" Tɩ ba lerge ẽ yetɩ: "Ayɛɩ."
43021006	Tɩ a yele ba yetɩ: "Lobe-ya yʋka la õorŋↄ la zʋʋgↄ bↄba, tɩ ya wʋn yõgɛ zũma." Tɩ ba lobe ba yʋka la, yõgɛ zũma zo'oge ka tãna wʋn ve'ege ẽŋɛ õorŋↄ la pʋam.
43021007	Tɩ karẽnbi-sɛka tɩ Azezi nõŋɛ la yele Apɩyɛɛrɩ yetɩ: "La de la Zuudãana la." La Apɩyɛɛrɩ n wõm tɩ a de la Zuudãana la, tɩ a dɩkɛ a fuugo yɛ, ẽkɛ lui ko'om pʋam dↄↄra.
43021008	Tɩ karẽnbiisi basɛba n daan boe õorŋↄ la pʋam na vɛ'ɛra yʋka la n pɩrɛ la zũma la sẽna, ba daan ka zãagɛ la doone, la daan masɛ wʋ kãntɩɩsɩ kↄbsyi.
43021009	La ban dooge doone na, ba yẽ la bugsãana n diti, tɩ zũma dↄga ba zuo, la borborɩ.
43021010	Tɩ Azezi yele ba yetɩ: "Looge-ya zũn-sɛba tɩ ya yõgɛ lɛɛlɛ la basɛba wa'am."
43021011	Tɩ Asimõ-pɩyɛɛrɩ kẽ õorŋↄ la pʋam ve'ege yʋka la n pɩrɛ la zũma la dooge. Zũn-kãra kↄbga la pinuu la atã n daan boe a pʋam. La baa la zũma la n daan zo'oge bɛla la, yʋka la ka ãagɛ.
43021012	Tɩ Azezi yele ba yetɩ: "Wa'am-ya wa di." La karẽnbiisi la nẽra baa ayɩla daan ka saagɛ soke ẽ yetɩ: "Fõn de la ãne?" Se'ere n soe la, ba daan bãŋɛ tɩ a de la Zuudãana la.
43021013	Tɩ Azezi paagɛ dɩkɛ borborɩ la pʋɩ ba, dee dɩkɛ zũma la bↄ ba, tɩ ba di.
43021014	Azezi n daan vo'oge la, nõorɛ atã n bɛla tɩ a dɩkɛ a mẽŋa pa'alɛ a karẽnbiisi la.
43021015	Ban daan di kɩ'ɩlɩm na, tɩ Azezi soke Asimõ-pɩyɛɛrɩ yetɩ: "Asimõ, Azã bia, fõn nõŋɛ mam gãnna bãna n nõŋɛ mam se'em na?" Tɩ a lerge ẽ yetɩ: "Ẽe! Zuudãana, fõn mi tɩ mam nõŋɛ fõn mɛ." Tɩ Azezi yele ẽ yetɩ: "Gu'ura m pebilsi."
43021016	Tɩ Azezi le soke ẽ nõorɛ bʋyi yetɩ: "Asimõ, Azã bia, fõn nõŋɛ mam?" Tɩ a lerge ẽ yetɩ: "Ẽe! Zuudãana, fõn mi tɩ mam nõŋɛ fõn mɛ." Tɩ Azezi yele ẽ yetɩ: "Bɩsra m piisi."
43021017	Tɩ Azezi le soke ẽ nõorɛ atã yetɩ: "Asimõ, Azã bia, fõn nõŋɛ mam?" Tɩ Apɩyɛɛrɩ sũure daan sã'am, ẽn soke ẽ nõorɛ atã yetɩ: "Fõn nõŋɛ mam mɛ bɩɩ" la. Tɩ a lerge ẽ yetɩ: "Zuudãana, fõn mi sɛla wuu mɛ, fõn mi tɩ mam nõŋɛ fõn mɛ." Tɩ Azezi yele ẽ yetɩ: "Gu'ura m piisi la.
43021018	Mam yetɩ fʋ la sɩra sɩra, tɩ fõn daan de budib-paalga la, fʋ daan lʋtɩ fʋ sagãnnɛ mɛ sẽnna fõn boorɩ zẽ'a, la fʋ sãn wa kʋrgɛ, fʋ wʋn zẽkɛ fʋ nu'usi tɩ nẽra lʋ fʋ sagãnnɛ, dee tarɩ fʋ sẽŋɛ zẽ'e-sɛka tɩ fʋ ka boorɩ."
43021019	Azezi daan yele bɛla pa'alɛ la kũm sɛka buuri tɩ Apɩyɛɛrɩ wʋn ki tɩ la nã'asɛ Nawẽnnɛ. La ẽn yele bɛla la, a yele ẽ yetɩ: "Dↄla mam!"
43021020	La Apɩyɛɛrɩ gelge mɛ yẽ karẽnbi-sɛka tɩ Azezi nõŋɛ la n dolɩ ba poore. La de la karẽnbi-ẽŋa n daan dente Azezi dia la wakatɛ, soke ẽ yetɩ: "Zuudãana, la de la ãne n yetɩ a pa'alɛ tɩ ba yõkɛ fõn?"
43021021	Apɩyɛɛrɩ n yẽ ẽ na, tɩ a soke Azezi yetɩ: "Zuudãana, dee ẽna wã, bẽm n wʋn ẽŋɛ ẽ?"
43021022	Tɩ Azezi lerge ẽ yetɩ: "Mam sãn bↄↄra tɩ a vↄa, halɩ tɩ mam wa leme wa'am, bẽm n pakɛ fõn? Fõn wen dↄla mam."
43021023	Tɩ yetↄg-ẽna wã saagɛ sↄbiisi la zẽ'am tɩ karẽnbi-ẽŋa kãn ki. La Azezi ka yele tɩ a kãn ki, a yetɩ: "Mam sãn bↄↄra tɩ a vↄa halɩ tɩ mam wa leme wa'am, bẽm n pakɛ fõn?"
43021024	La de la karẽnbi-ẽŋa n bↄ bõn-bãna kaseto, la ẽŋa n gʋlsɛ ba. La tõma mi tɩ a kaseto la de la sɩra.
43021025	La Azezi daan ẽŋɛ yɛla basɛba zozo'e mɛ. Ba sãn yetɩ ba gʋlsɛ nɩ ba wuu ayɩla-yɩla, mam tẽ'esɛ tɩ zẽ'a kãn bↄna dũnia zuo n wʋn to'oge gõnnↄ na tɩ ba wʋn gʋlsɛ nɩ na.
44001001	Ateofili, mam pↄspↄsɩ gõŋↄ la pʋam mam tↄgɛ pa'alɛ fõn Azezi n daan pↄsɛ tõm se'em, dee pa'alɛ nẽrba se'em wuu halɩ
44001002	ka paagɛ daar-sɛka tɩ Nawẽnnɛ tarɩ ẽ zom a yire la mɛ. La ẽn daan nãn ka zom Nawẽnnɛ yire la, a daan tarɩ la Nawẽnnɛ Sɩa la pãŋa pa'ala Tõntõnɩba tɩ a looge la, bãma n wʋn tõnna se'em.
44001003	Azezi kũm na poorʋm, dabsa pinaasɩ pʋam tɩ a dɩkɛ a mẽŋa pa'alɛ a Tõntõnɩba, tõm tõon-yãlma zozo'e n pa'alɩ tɩ ẽŋa vo'oge mɛ, dee tↄgɛ Nawẽnnɛ so'olʋm yɛla pa'alɛ ba.
44001004	La ban lagsɛ bↄna la ẽ na, tɩ a bↄ ba nõorɛ yetɩ: "Da yese-ya Zerizalɛm tẽŋa pʋam, gu'ura-ya bõn-sɛka tɩ mam Sↄ daan bı̃ŋe nõorɛ tɩ a bↄ ya, tɩ mam yele ya la.
44001005	Se'ere n soe la, Azã daan misri ya la ko'om pʋam, la, la kãn yuuge dee tɩ Nawẽnnɛ mise ya a Sɩa pʋam."
44001006	La Tõntõnɩba la n lagsɛ taaba la, soke Azezi mɛ yetɩ: "Zuudãana, la de la lɛɛlɛ wã tɩ fõn wʋn to'oge Ɩsrayɛlɩ dõma na'am le bↄ ba bɩɩ?"
44001007	Tɩ Azezi lerge ba yetɩ: "La ka de ya bãŋɛ wakatɛ la dabs-sɛba tɩ mam Sↄ Nawẽnnɛ looge la a mẽŋa pãŋa.
44001008	La Nawẽnnɛ Sɩa wʋn wa'am ya zuo, wa bↄ ya pãŋa. La ya wʋn dɛna mam kaset-dõma pa'alɛ mam yɛla Zerizalɛm, la Zude, la Samaari tẽnsʋm, halɩ ka paagɛ dũnia tɛka wuu."
44001009	Ẽŋa n tↄgɛ bɛla ba'asɛ la, dee zↄnna Nawẽnnɛ yire, tɩ ba bɩsra ẽ, tɩ wara lile ẽ.
44001010	La ẽn zonnɩ na, ba ken bɩsra la saazuum zı̃i, tɩ bʋraasɩ bayi yɛ fu-pɛɛlsɩ darɛ wa'am wa zɛ ba zẽ'am,
44001011	dee soke ba yetɩ: "Galile nẽrba, bẽm tɩ yãma zɛ bɩsra saazuum? Azezi n yese ya zẽ'am wɛ Nawẽnnɛ yire wã, a wʋn le leme wʋ yãma n yẽ ẽ tɩ a wɛ'ɛsa se'em wã."
44001012	La Azezi Tõntõnɩba la daan boe la Oliivi tãŋa zuo, yãŋa ze'ele bilam lɛbra Zerizalɛm. Tãŋa la, la Zerizalɛm ka zãagɛ gãŋɛ kilomẽtrɩ ayɩla.
44001013	La ban paagɛ Zerizalɛm tẽŋam na, ba zom na saazuum deego tɩ ba ẽn bↄna mı̃ na pʋam. La sɛba n daan boe mı̃ na de la Apɩyɛɛrɩ, la Azã, la Azakɩ, la A'ãndre, la Afilipi, la Atoma, la Abatelemi, la Amatie, la Azakɩ n de Alfe bia, la Asimõ sɛka n daan de Zelↄtɩ nẽra, la Azakɩ bia Azudaasɩ.
44001014	Bãma wuu la pↄgsɩ, la Azezi ma Amaari, la Azezi yɩbsɩ n daan ẽn lagsɛ taaba pʋ'ʋsra Nawẽnnɛ la pʋtẽ'erɛ ayɩla wakatɛ wuu.
44001015	La daarɛ ayɩla, sɛba n bↄ Azezi sɩra la daan lagsɛ mɛ, ba kãllɛ daan de wʋ kↄbga la pisyi. Tɩ Apɩyɛɛrɩ isge ze'ele ba tẽŋasʋka yetɩ:
44001016	"M sↄbiisi, la sãn dɛna Azudaasɩ n pa'alɛ nẽrba sore tɩ ba yõkɛ Azezi la, Nawẽnnɛ Sɩa yʋʋn dẽŋɛ botɩ naba Adavidi tↄgɛ a yelle mɛ halɩ kʋrʋm kʋrʋm. Bõn-sɛka n ẽŋɛ la masɛ la Nawẽnnɛ yetↄga n yʋʋn tↄgɛ se'em na.
44001017	Azudaasɩ, a daan de la tõma nẽra ayɩla, Nawẽnnɛ n daan looge ẽ tɩ a tõnna a tõoma."
44001018	(La ẽn daan tõm be'em na tɩ ba yↄ ẽ, tɩ a da va'am la a tõon-be'ero la yↄↄrↄ, lui aliko, tɩ a pʋʋrɛ pusge, tɩ a yõorↄ wuu yurge.
44001019	Zerizalɛm tẽŋa nẽrba wuu wõm bɛla mɛ, tɩ ba wi'ira va'am na yʋ'ʋrɛ la ba tẽŋa yetↄga yetɩ "Akeldama". A võorɛ de la zɩɩm va'am.)
44001020	Apɩyɛɛrɩ ken tↄgɛ yetɩ: "La gʋlsɛ Nawẽnnɛ yõoma gõŋↄ pʋam yetɩ: 'A yire wʋn lebge daboogo, tɩ nẽra nẽra da le kẽ'era mı̃.' Dee ken gʋlsɛ yetɩ: 'Nẽra wʋn sↄↄgɛ a zẽ'am tõm.'
44001021	Bɛla, dẽnɩ tɩ nẽra ayɩla pa'asɛ tõma Tõntõnɩba la pʋam pa'alɛ Azezi vo'ore la sɩra. La masɛ tɩ nẽr-ẽŋa dɛna la nẽr-sɛka n daan põn bↄna tɩ pʋam wakat-sɛka wuu tɩ Zuudãana Azezi daan boe la tõma la, lan pı̃'ilum la Azã n daan misri nẽrba ko'om pʋam na, wa paagɛ wakat-sɛka tɩ Azezi daan yese tõma sʋkam zom Nawẽnnɛ yire la."
44001023	Tɩ ba bãm yetɩ nẽrba bayi. Ayɩla de la Azozɛfʋ, tɩ ba wi'iri tɩ Abarsabasɩ, dee tɩ a yʋ'ʋrɛ ken dɛna Azustusi. Tɩ ayẽma la mẽ yʋ'ʋrɛ dɛna Amatɩyasɩ.
44001024	Tɩ ba yãŋa pʋ'ʋsɛ Nawẽnnɛ yetɩ: "Tɩ Zuudãana, fõn mi nẽrsaalba wuu sũure. Pa'alɛ tↄ nẽrba bayi wã pʋam, fõn looge nẽr-sɛka
44001025	tɩ a wʋn sↄↄgɛ Azudaasɩ zẽ'am lagɩm na Tõntõnɩba la, tõm tõon-sɛka tɩ Azudaasɩ basɛ dee sẽŋɛ lan masɛ tɩ a sẽŋɛ zẽ'am na."
44001026	Ba pʋ'ʋsɛ bɛla dee pↄsɛ mɛ, tɩ la yõkɛ Amatɩyasɩ, tɩ ba botɩ a naagɛ la Tõntõnɩba pia la ayɩla la.
44002001	La Zifdõma kibsa yʋ'ʋrɛ n de Pãntekↄtɩ daarɛ n daan paagɛ, tɩ Azezi karẽnbiisi wuu daan bↄna zẽ'a ayɩla.
44002002	Tɩ voole darɛ ze'ele saazuum wa'am wʋ kʋseb-kãtɛ wa pɩrɛ de-sɛka tɩ ba zı̃ mı̃ na.
44002003	Tɩ ba yẽ sɛla n ãn wʋ bug-zɩlɩsɩ n pʋɩ ayɩla ayɩla zↄↄla ba nẽra woo zuo.
44002004	Tɩ Nawẽnnɛ Sɩa daan wa'am ba wuu zẽ'am la pãŋa, tɩ ba tↄgra bu-zãŋsɩ yetↄga, wʋ Sɩa la n bↄ ba tɩ ba tↄgɛ se'em na.
44002005	La Zifdõma n daan dolɩ Nawẽnnɛ sore sõŋa n yese dũnia so'olʋm wuu wa'am wa bↄna Zerizalɛm.
44002006	La nẽrba la n daan wõm voole la, ba daan lagsɛ zo'oge mɛ, tɩ la daan di'ige ba, se'ere n soe la, nẽra woo daan wõm tɩ ba tↄgrɩ la a mẽŋa buuri yetↄga.
44002007	Tɩ ba palẽŋa ẽkɛ, tɩ ba zɛ yɛrɩ, sↄkra taaba yetɩ: "Bɩsɛ-ya, nẽr-bãna wã wuu n tↄgrɩ wã de la Galile dõma.
44002008	La, la ẽŋɛ la wãne tɩ tõma nẽra woo wõm tɩ ba tↄgra a buuri yetↄga?
44002009	Tõma nẽrba basɛba yese la Partɩ, la Medi, la Elamɩ, la Mezopotami tẽnsʋm, tɩ basɛba mẽ yese Zude, la Kapadↄsɩ, la Põ, la Azi tẽnsʋm,
44002010	tɩ basɛba mẽ yese Frizi, la Pãnfili, la Ezipti, la Libi tẽnsɩ n lɛm Sirɛnɩ, tɩ basɛba yese Rom tẽŋam.
44002011	Nẽrba la basɛba de la Zifdõma, la basɛba dagɩ Zifdõma dee sakɛ dↄla lↄↄ tɩ Nawẽnnɛ bↄ Zifdõma. Basɛba mẽ de la Krɛtɩ dõma, la Araabɩ dõma. La baa bɛla wuu tõma wõm mɛ tɩ ba tↄgrɩ tõma buuri yetↄga pa'ala tõon-kãra tɩ Nawẽnnɛ ẽŋɛ."
44002012	Tɩ ba palẽŋa ẽkɛ, tɩ ba ka mina ba wʋn tẽ'esɛ se'em, yãŋa sↄkra taaba yetɩ: "Yel-ẽna võorɛ de la bẽm?"
44002013	Tɩ basɛba la'ara ba yetɩ: "Nẽr-bãna wã yũ la dãam buge."
44002014	Tɩ Apɩyɛɛrɩ la a Tõntõn-taaba pia la ayɩla la ze'ele saazuo, tɩ Apɩyɛɛrɩ tↄgɛ ke'enke'em yele nẽr-kʋʋŋↄ la yetɩ: "Yãma Zifdõma, la yãma sɛba n boe Zerizalɛm wã wuu, selse-ya mam n yetɩ m yele ya se'em wã, tɩ ya tã'agɛ bãŋɛ yel-ẽna wã võorɛ.
44002015	Yãma n tẽ'esrɩ tɩ nẽrba wã yũ la dãam buge la, la dagɩ bɛla, la nãn de la bulika.
44002016	La bõn-ẽna n ɩtɩ wã de la Nawẽnnɛ nõtↄ'ↄsa Azʋwɛlɩ n yʋʋn yele se'em na n ɩtɩ.
44002017	A yʋʋn yele tɩ Nawẽnnɛ yetɩ: 'Dũnia ba'asgↄ sãn lɛm, mam wʋn basɛ tɩ m Sɩa sige nẽrsaalba buuri wuu zuto. A wʋn botɩ ya dayↄↄsɩ la ya pↄyↄↄsɩ to'oge mam yetↄga tↄgɛ bↄ nẽrba. Dee botɩ ya kↄmbɩ'ɩsɩ bɩsɛ yẽ yɛla wʋ zãasŋↄ la, dee botɩ ya bõnkɛgsɩ zãasʋm.
44002018	Asɩra, wakat-ẽŋa mam wʋn basɛ tɩ m Sɩa la sige m tõntõn-bʋraasɩ, la m tõntõn-pↄgsɩ zuto, tɩ ba to'oge mam yetↄga tↄgɛ bↄ nẽrba.
44002019	Mam wʋn botɩ bõn-yãlma ẽŋɛ saazuum, dee botɩ yel-kɩrsɩ n pa'alɩ mam pãŋa ẽŋɛ tẽŋa zuo: Zɩɩm, la bugum, la bug-zũ'usi zozo'e n wʋn bↄna.
44002020	Wẽntulle wʋn wa lebge la lika, tɩ wõrga mõ'ogɛ ãna wʋ zɩɩm na, dee tɩ Zuudãana daarɛ n de na'am kãtɛ daarɛ paagɛ.
44002021	La nẽr-sɛka woo n wʋn wi Zuudãana yʋ'ʋrɛ sose tɩ a fãagɛ ẽ, a wʋn yẽ fãarɛ.'
44002022	Ɩsrayɛlɩ dõma, selse-ya mam n yetɩ m yele ya se'em wã. La de la Azezi n de Nazarɛtɩ nẽra la yelle. Nawẽnnɛ n looge ẽ bↄ ya, botɩ a tõm tõon-yãlma la yel-kɩrsɩ tɩ tẽŋasʋka, wʋ yãma n põn mina se'em na, pa'alɛ tɩ ẽŋa n tõm ẽ tɩ zẽ'am.
44002023	Nawẽnnɛ n yʋʋn põn tẽ'esɛ bↄↄra tɩ a ẽŋɛ se'em na ı̃yã, tɩ a dɩkɛ Azezi ẽŋɛ ya nu'usum, tɩ ya botɩ nẽr-sɛba n ka dolɩ Nawẽnnɛ lↄↄ la yõkɛ ẽ tarɩ ka ka lablɛ dↄ-puurŋa zuo kʋ.
44002024	Tɩ Nawẽnnɛ vo'oge ẽ, fãagɛ ẽ kũm nãmsgↄ pʋam basɛ, kũm n ka tã'agɛ tara ẽ na ı̃yã.
44002025	Adavidi yʋʋn põn tↄgɛ a yelle yetɩ: 'Mam yẽtɩ mam Zuudãana la mam nẽŋam mɛ daarɛ woo. A boe la mam zʋʋgↄ bↄba sõŋra mam tɩ sɛla kãn botɩ mam bike.
44002026	Bɛla ı̃yã mam tarɩ sũ-yẽlga mɛ, dee tↄgra sũ-yẽlga yetↄga. La baa mam wʋn ki, mam tarɩ pʋtẽ'erɛ mɛ,
44002027	tɩ fõn Nawẽnnɛ kãn basɛ mam kɩ'ɩn-tẽŋam, fõn kãn basɛ tɩ fʋ pʋpeelem dãana põ'ogɛ.
44002028	Fõn botɩ mam bãŋɛ yõvore sore mɛ. Fõn wʋn wa botɩ mam yẽ sũ-yẽlga mɛ zozo'e fõn nẽŋam.'
44002029	M sↄbiisi, basɛ-ya tɩ m tↄgɛ ya vẽelga vẽelga tɩ yaaba naba Adavidi yelle. A yʋʋn ki mɛ, tɩ ba laagɛ ẽ. Tɩ a yↄↄgↄ bↄna tɩ tẽŋasʋka kalam halɩ wa paam zı̃na.
44002030	Adavidi yʋʋn de la Nawẽnnɛ nõtↄ'ↄsa, la a bãŋɛ mɛ tɩ Nawẽnnɛ bı̃ŋe la nõorɛ pↄɩ yetɩ, a wʋn wa botɩ a yɩɩsɩ la nẽra ayɩla le di na'am wʋ ẽn yʋʋn diti na'am se'em na.
44002031	Adavidi dẽŋɛ yẽ Nawẽnnɛ n yetɩ a tõm se'em na mɛ. Tɩ a tↄgɛ Krisi kũm vo'ore yelle yetɩ: 'Nawẽnnɛ kãn basɛ ẽ kɩ'ɩn-tẽŋam, a kãn botɩ a ı̃yã põ'ogɛ.'
44002032	Azezi ẽŋa n wãna tɩ Nawẽnnɛ vo'oge. Tɩ tõma waa wuu dɛna kaset-dõma tↄgra a yelle bↄ'ↄra ya.
44002033	Nawẽnnɛ yãŋa zẽkɛ ẽ mɛ ka zı̃'ire a zʋʋgↄ bↄba, tɩ a to'oge a Sↄ Nawẽnnɛ Sɩa la tɩ a yʋʋn bı̃ŋe nõorɛ tɩ a wʋn bↄ tõma wuu la. Bõn-ẽŋa n wãna tɩ ya yẽtɩ dee wõnna lɛɛlɛ wã.
44002034	La dagɩ Adavidi n yʋʋn zom Nawẽnnɛ yire. La a mẽŋa yʋʋn yetɩ: 'Zuudãana Nawẽnnɛ yele mam Zuudãana yetɩ: "Zı̃'ire m zʋʋgↄ bↄba,
44002035	halɩ tɩ m botɩ fʋ bɛ'ɛba bↄna fʋ nãma tẽŋa." '
44002036	Bɛla, Ɩsrayɛlɩ buuri wuu masɛ mɛ tɩ ba bãŋɛ sɩra sɩra tɩ Azezi tɩ ya daan ka lablɛ dↄ-puurŋa zuo kʋ la, Nawẽnnɛ pa'alɛ ya tɩ ẽŋa n de Krisi, dee dɛna tɩ Zuudãana."
44002037	Nẽrba la n daan wõm yetↄga wã la, la daan ba kẽ ba sũure mɛ halɩ tɩ ba soke Apɩyɛɛrɩ, la Tõntõnɩba basɛba la yetɩ: "Tɩ sↄbiisi, tɩ wʋn ẽŋɛ la wãne?"
44002038	Tɩ Apɩyɛɛrɩ lerge ba yetɩ: "Teege-ya yɛm basɛ tõon-be'ero, tɩ ya nẽra woo botɩ ba mise ẽ ko'om pʋam la Azezi-krisi yʋ'ʋrɛ, tɩ Nawẽnnɛ basɛ ya tõon-be'ero taalɛ dee bↄ ya a Sɩa la.
44002039	Nawẽnnɛ n yʋʋn bı̃ŋe a nõorɛ la, de la yãma la ya kↄma, la sɛba wuu n boe zẽ'a n zãagɛ tɩ tɩ Zuudãana Nawẽnnɛ wʋn wa wi ba a zẽ'am na ı̃yã."
44002040	Apɩyɛɛrɩ daan tↄgɛ la yetↄga basɛba zozo'e pa'alɛ ba sɩra, dee sɩgɛ ba yetɩ: "Basɛ-ya tɩ Nawẽnnɛ fãagɛ ya zamãan-ẽna nẽr-bɛ'ɛsɩ la pʋam."
44002041	Tɩ nẽrba la zozo'e daan sakɛ Apɩyɛɛrɩ yetↄga la, botɩ ba mise ba ko'om pʋam. Nẽr-sɛba n daan pa'asɛ ba pʋam daar-ẽŋa masɛ wʋ nẽr-tʋsatã.
44002042	La ba daan ba mõrgɛ botɩ Tõntõnɩba la zãsna ba mɛ, dee naagɛ taaba la pʋtẽ'erɛ ayɩla, lagsra dita la taaba, fiisra borborɩ dee pʋ'ʋsra Nawẽnnɛ.
44002043	La dabeem daan kẽ nẽrba la wuu mɛ, se'ere n soe la, Azezi Tõntõnɩba la tõm na tõon-yãlma la yel-kɩrsɩ zozo'e.
44002044	La nẽr-sɛba n daan bↄ Azezi sɩra la wuu daan lagɩm taaba la nõorɛ ayɩla, tɩ ba bõntarsõm lebge ba wuu bõnↄ,
44002045	dee daan kↄↄsra ba lↄgrↄ la ba bõntarsõm, pʋta bↄ'ↄra nẽr-sɛba wuu n bↄↄra sõŋrɛ se'em na.
44002046	La daarɛ woo ba ẽn lagsra Wẽnde-kãtʋm na mɛ, la taaba yiɛ, dita dee fiisra borborɩ, tara sũ-yẽlga la yɛm ayɩla,
44002047	pẽgra Nawẽnnɛ, dee yẽta yel-sõnnɛ nẽrba wuu zẽ'am. La daarɛ woo Zuudãana botɩ nẽrba n yẽta fãarɛ pa'asra sɛba n bↄ ẽ sɩra la pʋam.
44003001	Daarɛ ayɩla zaanõorɛ karf-atã, tɩ Apɩyɛɛrɩ la Azã dↄla taaba wɛ Wẽnde-kãtʋm na, wakat-sɛka tɩ nẽrba ẽn sẽnna pʋ'ʋsra la.
44003002	La bʋraa n boe tɩ ba dↄgɛ ẽ tɩ a dɛna kↄↄrŋↄ. La daarɛ woo ba ẽn tara ẽ sẽnna zı̃'ita la Wẽnde-kãtɛ la nõ-sɛka tɩ ba wi'iri tɩ nõ-sõŋↄ la, tɩ a sↄsra nẽr-sɛba n kẽ'erɩ Wẽnde-kãtɛ la pʋam na.
44003003	La kↄↄrŋↄ la n yẽ Apɩyɛɛrɩ la Azã n boe mı̃ tɩ ba kẽ Wẽnde-kãtʋm na, tɩ a sose ba yetɩ, ba bↄ ẽ sɛla.
44003004	Tɩ ba bɩsra ẽ zı̃i, tɩ Apɩyɛɛrɩ yele ẽ yetɩ: "Bɩsɛ tõma."
44003005	Tɩ a malɩn bɩsra ba, tẽ'esra tɩ ba wʋn bↄ ẽ sɛla.
44003006	Tɩ Apɩyɛɛrɩ yele ẽ yetɩ: "Mam ka tarɩ ligri wʋn bↄ fↄ. La sɛla tɩ mam tarɩ la, mam wʋn bↄ fↄ. La Azezi-krisi n ze'ele Nazarɛtɩ yʋ'ʋrɛ ı̃yã, isge sẽnna."
44003007	La Apɩyɛɛrɩ gʋrɛ la a zʋʋgↄ nu'ugo zẽkɛ ẽ tɩ a isge. Tɩ a nãma la zı̃ila keŋe bilam mẽŋa,
44003008	tɩ a vaagɛ isge ze'ele saazuo, sẽnna dↄla ba kẽ'era Wẽnde-kãtʋm na, ẽgra sisra, dee pẽgra Nawẽnnɛ.
44003009	Tɩ nẽrba la wuu yẽ ẽ tɩ a sẽnnɩ dee pẽgra Nawẽnnɛ.
44003010	Tɩ ba bãŋɛ tɩ la de la ẽŋa n ẽn zẽa Wẽnde-kãtɛ la nõ-sõŋↄm na sↄsra. La ban yẽ sɛla n ẽŋɛ ẽ na, la di'ige ba mɛ zozo'e.
44003011	La nẽrba la n yẽ bʋra-sɛka n daan de kↄↄrŋↄ la n dolɩ Apɩyɛɛrɩ la Azã la, la di'ige ba wuu mɛ, tɩ ba zoe ka lagsɛ taaba ba zẽ'am zẽ'e-sɛka yʋ'ʋrɛ n de "Asalomõ võnana" na.
44003012	La Apɩyɛɛrɩ n yẽ bɛla la, tɩ a soke nẽrba la yetɩ: "Ɩsrayɛlɩ dõma, bẽm tɩ bõn-ẽna wã di'ige ya? La bẽm tɩ ya bɩsra tõma, wʋ la de la tõma mẽŋa pãŋa, bɩɩ tõma n ba dↄla Nawẽnnɛ sõŋa la ı̃yã tɩ tõma botɩ bʋra-ẽna isge sẽnna?
44003013	La de la Nawẽnnɛ tɩ tɩ yaabdõma Abraham, la A'izakɩ, la Azakↄbɩ yʋʋn pʋ'ʋsrɩ la, n zẽkɛ a tõntõnna Azezi la yʋ'ʋrɛ. Ẽŋa tɩ ya daan yõkɛ sẽŋɛ ka ẽŋɛ sɛba n soe pãŋa la nu'usum, tɩ baa gↄmna Apilatɩ n daan boorɩ tɩ a basɛ ẽ na, ya daan zagsɛ mɛ a nẽŋam.
44003014	La yan daan zagsɛ Azezi la, ya zagsɛ la pʋpeelem dãana, la sɩra dãana, dee daan bↄↄra tɩ Apilatɩ basɛ nẽr-kʋʋra la bↄ ya.
44003015	Bɛla yãma botɩ ba kʋ la yõvore dãana, ẽŋa tɩ Nawẽnnɛ vo'oge. Tõma daan yẽ bõn-ẽna mɛ, tↄgra a yelle bↄ'ↄra ya.
44003016	La de la Azezi yʋ'ʋrɛ n tarɩ pãŋa la ı̃yã, la tõma n bↄ ẽ sɩra la n botɩ bʋra-ẽna tɩ yãma mi dee yẽ wã keŋe. La de la ẽn bↄ Azezi sɩra la n botɩ a yẽ ı̃mã'asʋm sõŋa ya wuu nẽŋam wã.
44003017	Tↄ. M sↄbiisi, mam bãŋɛ tɩ yan ka mi la ı̃yã, tɩ yãma la ya nẽŋadõma daan ẽŋɛ bɛla.
44003018	La bɛla pʋam tɩ Nawẽnnɛ n yʋʋn põn dẽŋɛ botɩ a nõtↄ'ↄsrɩba wuu tↄgɛ yetɩ, dẽnɩ tɩ Krisi wa nãmsɛ la, ẽŋɛ.
44003019	Bɛla, teege-ya yɛm basɛ tõon-be'ero, dee wa doose Nawẽnnɛ, tɩ a wʋn basɛ ya tõon-be'ero taalɛ,
44003020	dee bↄ ya sũ-mã'asʋm, dee tõm Krisi tɩ a daan põn dẽŋɛ looge la bↄ ya. Ẽŋa n de Azezi.
44003021	Dẽnɩ tɩ a bↄna Nawẽnnɛ yire halɩ ka paagɛ wakat-sɛka tɩ sɛla wuu wʋn teege lebge paalsɩ, wʋ Nawẽnnɛ n yʋʋn põn botɩ a nõtↄ'ↄsrɩba tↄgɛ kʋrʋm kʋrʋm se'em na.
44003022	Bɛla tɩ Amoyisi yʋʋn yetɩ: 'Ya Zuudãana Nawẽnnɛ wʋn botɩ nẽra ayɩla ze'ele ya buuri pʋam dɛna a nõtↄ'ↄsa bↄ yãma, wʋ ẽŋa n botɩ mam dɛna a nõtↄ'ↄsa se'em na. Dẽnɩ tɩ ya selse bõn-sɛba wuu tɩ a wʋn tↄgɛ bↄ ya la,
44003023	la nẽr-sɛka woo n ka selse Nawẽnnɛ nõtↄ'ↄs-ẽŋa, ba wʋn yese ẽ mɛ Nawẽnnɛ nẽrba tẽŋasʋka kʋ.'
44003024	Nawẽnnɛ nõtↄ'ↄsrɩba, lan pı̃'ilum la Asãmwɛlɩ la sɛba n tↄgɛ ẽŋa poorʋm na wuu, yʋʋn põn tↄgɛ dabs-bãna yelle mɛ.
44003025	Yetↄg-sɛba tɩ Nawẽnnɛ botɩ a nõtↄ'ↄsrɩba yʋʋn tↄgɛ la de la yãma ı̃yã, la ẽn yʋʋn bı̃ŋe a nõorɛ la tɩ yaabdõma la ken dɛna la yãma ı̃yã. A yele Abraham yetɩ: 'Fʋ yɩɩsɩ la ı̃yã tɩ mam wʋn ẽŋɛ dũnia buuri wuu yel-sõnnɛ.'
44003026	Nawẽnnɛ looge a tõntõnna la, dẽŋɛ tõm ẽ na ya zẽ'am tɩ a ẽŋɛ ya yel-sõnnɛ botɩ ya nẽra woo basɛ a tõon-be'ero."
44004001	Apɩyɛɛrɩ la Azã ken tↄgra la nẽrba la lɛ, tɩ kãabgↄ kẽma, la Wẽnde-kãtɛ gu'urba nẽŋadãana, la Saduse dõma wa'am ba zẽ'am.
44004002	Tɩ ba sũure yı̃ige la Tõntõnɩba la n zãsnɩ nẽrba la, dee mõola Azezi kũm vo'ore yelle pa'ala tɩ nẽr-sɛba n ki la wʋn vo'oge mɛ na.
44004003	Tɩ ba yõgɛ ba ka yʋ, gu'ura tɩ beere wiige, se'ere n soe la, wẽnnɛ daan sobe mɛ.
44004004	La nẽr-sɛba n daan wõm Nawẽnnɛ kõ-yẽlga la, ba zozo'e daan bↄ yetↄga la sɩra mɛ. Ba kãllɛ daan de wʋ tʋsanuu.
44004005	La beere n wiige, tɩ Zifdõma nẽŋadõma, la kẽma, la lↄↄ karẽnsãandõma lagsɛ taaba Zerizalɛm pʋam.
44004006	La A'annɩ n de kãabgↄ kẽma nẽŋadãana, la Akayifu, la Azã, la Alɛgsãndrɩ, la sɛba wuu n de kãabgↄ kẽma nẽŋadãana yir-dõma boe mı̃ mɛ.
44004007	Tɩ ba botɩ ba tarɩ ba wa'am wa ze'ele ba nẽŋam, tɩ ba soke ba yetɩ: "Ãne n bↄ yãma pãŋa la nõorɛ tɩ yãma ɩta bõn-bãna?"
44004008	Tɩ Nawẽnnɛ Sɩa bↄ Apɩyɛɛrɩ pãŋa, tɩ a yele ba yetɩ: "Yãma Ɩsrayɛlɩ nẽŋadõma, la kẽma,
44004009	yãma n sokrɩ tõma zı̃na daarɛ wã tõon-sõŋ-sɛka tɩ tõma ẽŋɛ bↄ kↄↄrŋↄ la yelle, la bõn-sɛka n botɩ a yẽ ı̃mã'asʋm na,
44004010	dẽnɩ tɩ ya wuu, la Ɩsrayɛlɩ dõma wuu bãŋɛ tɩ la de la Azezi-krisi n ze'ele Nazarɛtɩ yʋ'ʋrɛ ı̃yã tɩ nẽra wã n ze ya nẽŋam wã tarɩ ı̃mã'asʋm. Ẽŋa tɩ ya daan ka lablɛ dↄ-puurŋa zuo kʋ, tɩ Nawẽnnɛ vo'oge ẽ.
44004011	Ẽŋa ı̃yã tɩ la gʋlsɛ Nawẽnnɛ gõŋↄ pʋam tↄgɛ yetɩ: 'Kug-sɛka tɩ yãma mẽtba zagsɛ la, lebge la kugre n botɩ deego la tara pãŋa.'
44004012	Fãarɛ ka boe nẽra ayẽma zẽ'am, sãn dagna Azezi-krisi mã'a n tã wʋn fãagɛ nẽrba dũnia zuo basɛ."
44004013	Apɩyɛɛrɩ la Azã n yẽ bʋraanɛ tↄgra la, la di'ige nẽrba la mɛ, ban mi tɩ ba nini ka yo'oge, dee tɩ ba dagna gõn-mitba la, tɩ ba bãŋɛ tɩ ba daan boe la Azezi lɛ.
44004014	La ban yẽ bʋraa la n yẽ ı̃mã'asʋm zɛ ba zẽ'am na, ba ka mi ban wʋn lerge se'em bↄ ba.
44004015	Tɩ ba yele ba sarɩyadia zẽ'am yetɩ ba yese. Tɩ ba yese. Dee tɩ ba bãm yele taaba yetɩ:
44004016	"Tɩ wʋn ẽŋɛ nẽr-bãna la wãne? Nẽrba wuu n boe Zerizalɛm wã mi mɛ tɩ bãma n ẽŋɛ yel-kɩrga wã, tõma kãn tã'agɛ sɩ'ɩsɛ bõn-ẽna.
44004017	La tõma n wʋn ẽŋɛ se'em tɩ ba tõoma la da le saagɛ sẽŋɛ nẽŋa, la de la tɩ zɛbɛ ba yetɩ, ba da le tↄgɛ Azezi yelle bↄ nẽra nẽra."
44004018	Bɛla tɩ ba wi ba yetɩ, ba da le sakɛ tɩ ba tↄgɛ, dee zãsʋm nẽrba Azezi yɛla.
44004019	La Apɩyɛɛrɩ la Azã lerge ba mɛ yetɩ: "Tẽ'esɛ-ya bɩsɛ, la masɛ Nawẽnnɛ nẽŋam tɩ tõma sakɛ yãma nõorɛ gãnna Nawẽnnɛ nõorɛ mɛ bɩɩ?
44004020	Tõma ka tã wʋn basɛ ka tↄgɛ sɛla tɩ tõma yẽ dee wõm na."
44004021	Tɩ ba le gɩ'ɩlɛ ba, dee basɛ ba tɩ ba fõrgɛ. Ba ka yẽ ba wʋn ẽŋɛ se'em botɩ ba sɩbgɛ ba, se'ere n soe la, nẽrba la wuu pẽgrɩ Nawẽnnɛ bõn-sɛka tɩ ba ẽŋɛ la ı̃yã mɛ.
44004022	Bʋraa la tɩ yel-kɩrga la ẽŋɛ tɩ a yẽ ı̃mã'asʋm na, gãŋɛ yʋʋma pinaasɩ mɛ.
44004023	La ban basɛ ba la, Apɩyɛɛrɩ la Azã sẽŋɛ la ba taaba zẽ'am ka tↄgɛ pa'alɛ ba kãabgↄ kẽma nẽŋadõma, la kẽma la n yele bãma se'em na wuu.
44004024	La ban wõm bɛla la, tɩ ba naagɛ taaba pʋ'ʋsɛ Nawẽnnɛ la yɛm ayɩla yetɩ: "Zuudãana, fõn nãam saazuum la tẽŋa, la ko-kãtɛ, la bõn-sɛba wuu n boe ba pʋam na.
44004025	Fõn yʋʋn botɩ tõma yaaba Adavidi n de fʋ tõntõnna la tↄgɛ la fʋ Sɩa pãŋa yetɩ: 'Bẽm n ẽŋɛ tɩ dũnia buuri wuu sũure yı̃ige, tɩ nẽrba tẽ'esra tẽ'es-yaalsɩ?
44004026	Tɩ dũnia na'adõma mãasʋm zɛ, tɩ tẽŋa la nẽŋadõma lagsɛ taaba tɩ ba zɛbɛ la Zuudãana Nawẽnnɛ, la Krisi tɩ a looge la?'
44004027	La de la sɩra tɩ A'erↄdɩ, la Apõnsɩ-pilatɩ, la bu-zãŋsɩ, la Ɩsrayɛlɩ nẽrba lagsɛ taaba tẽn-ẽna wã pʋam zɛbɛ la fʋ tõntõn-sõŋↄ Azezi tɩ fʋ looge la.
44004028	Bɛla ba ẽŋɛ la bõn-sɛka tɩ fõn yʋʋn põn dẽŋɛ looge yɛm la fʋ pãŋa bↄↄra tɩ la ẽŋɛ se'em na.
44004029	Tɩ Zuudãana, lɛɛlɛ wã bɩsɛ ban zɛbrɩ tõma n de fʋ tõntõnɩba la se'em, bɛla ı̃yã, bↄ tɩ pãŋa tɩ tɩ mõolɛ fʋ kõ-yẽlga la bʋraanɛ.
44004030	La fʋ pãŋa, botɩ sɛba n bẽ'erɩ yẽ ı̃mã'asʋm, dee tɩ tõon-yãlma la yel-kɩrsɩ ẽŋɛ, Azezi n de fʋ tõntõn-sõŋↄ la yʋ'ʋrɛ ı̃yã."
44004031	Ban pʋ'ʋsɛ Nawẽnnɛ ba'asɛ la, zẽ'e-sɛka tɩ ba lagsɛ la mı̃im mɛ. Tɩ Nawẽnnɛ Sɩa bↄ ba wuu pãŋa, tɩ ba tↄgɛ Nawẽnnɛ yetↄga la bʋraanɛ.
44004032	Nẽr-kʋʋŋↄ la n daan bↄ Azezi sɩra la lagɩm tara la yɛm ayɩla, la sũure ayɩla. Tɩ ba nẽra baa ayɩla ka yetɩ, ẽŋa n tarɩ sɛla la de la ẽŋa mẽŋa mã'a bõnↄ, la de la ba wuu bõnↄ.
44004033	La Tõntõnɩba la tↄgrɩ Zuudãana Azezi kũm vo'ore yelle la pãŋa zozo'e, tɩ Nawẽnnɛ yel-sõnnɛ bↄna ba wuu zuo.
44004034	La sɛba n daan tarɩ deto bɩɩ vatↄ la, koose ba mɛ tarɩ ligri la wa'am wa ẽŋɛ Tõntõnɩba la nu'usum. Tɩ ba yãŋa ẽn pʋɩ bↄ nẽra woo ẽŋa n boorɩ sõŋrɛ masɛ se'em. Tɩ nẽra baa ayɩla ka bↄna ba pʋam tɩ sɛla pↄ'ↄgɛ ẽ.
44004036	La Azozɛfʋ n de Leviti nẽra n yese Sipri so'olʋm tɩ Tõntõnɩba la sɩ a yʋ'ʋrɛ tɩ Abarnabasɩ. A yʋ'ʋrɛ la võorɛ de la: "Nẽra n bↄ'ↄrɩ nẽrba bʋraanɛ".
44004037	Ẽŋa daan koose la a va'am dɩkɛ ligri la tarɩ wa'am wa ẽŋɛ Tõntõnɩba la nu'usum.
44005001	Bʋraa n daan boe tɩ a yʋ'ʋrɛ dɛna Ananiyasɩ, tɩ a pↄga yʋ'ʋrɛ dɛna Asafɩɩra. Tɩ ba koose ba va'am,
44005002	tɩ a looge ligri la basɛba sʋgɛ, dee tarɩ lig-sɛba n weege la tarɩ ka bↄ Azezi Tõntõnɩba la. La ẽn ẽŋɛ bɛla la, a pↄga la mi mɛ.
44005003	Tɩ Apɩyɛɛrɩ soke ẽ yetɩ: "Ananiyasɩ, bẽm tɩ Asũtãana kẽ fʋ sũurum, tɩ fʋ parɩm bↄ Nawẽnnɛ Sɩa, looge fʋ va'am na tɩ fʋ koose la ligri basɛba sʋgɛ?
44005004	Fõn nãn ka koose nɩ ẽ na, a de la fʋ bõnↄ. Fõn koose la mẽ, fʋ tã wʋn ẽŋɛ fʋ yɛm n boorɩ se'em mɛ. Bẽm n ẽŋɛ tɩ fõn tẽ'esɛ fʋ sũurum ẽŋɛ yel-ẽna wã? Fʋ ka parɩm bↄ nẽrsaala, fʋ parɩm bↄ la Nawẽnnɛ."
44005005	Ananiyasɩ n wõm yetↄg-ẽna la, a lui la tẽŋa ki. La sɛba wuu n wõm bõn-ẽna la, dabeem n kẽ ba.
44005006	Tɩ budib-paalsɩ isge dɩkɛ ẽ põbɛ, zɛ sẽŋɛ ka laagɛ.
44005007	Tɩ la ẽŋɛ fẽe masɛ wʋ karf-atã, tɩ a pↄga mẽ wa'am, la a ka bãŋɛ bõn-sɛka n ẽŋɛ la.
44005008	Tɩ Apɩyɛɛrɩ soke ẽ yetɩ: "Yele ma, yãma n koose ya va'am na, ligri la wuu n wãna bɩɩ?" Tɩ a lerge yetɩ: "Ẽe! Ba wuu n bɛla."
44005009	Tɩ Apɩyɛɛrɩ yele ẽ yetɩ: "Bẽm n ẽŋɛ tɩ ya ẽŋɛ nõorɛ ayɩla tɩ ya makɛ Zuudãana Nawẽnnɛ Sɩa bɩsɛ? Bãŋɛ tɩ sɛba n laagɛ fʋ sɩra la boe la zanõrʋm. Ba wʋn zɛ fʋ mẽ yese."
44005010	Tɩ pↄka la kↄ'ↄn lui tẽŋa ki Apɩyɛɛrɩ nẽŋam. Tɩ budib-paalsɩ la kẽ'em wa yẽ tɩ a ki mɛ, tɩ ba dɩkɛ ẽ sẽŋɛ ka laagɛ yɛglɛ a sɩra la.
44005011	Tɩ dabeem daan kẽ Azezi nẽrba la wuu, la sɛba wuu n wõm bõn-ẽna la.
44005012	Tɩ Azezi Tõntõnɩba la tõm tõon-yãlma, la yel-kɩrsɩ zozo'e nẽrba la wuu sʋkam. Tɩ sɛba n bↄ Azezi sɩra la lagsɛ taaba la yɛm ayɩla, zẽ'e-sɛka tɩ ba wi'iri tɩ "Asalomõ võnana" la.
44005013	Tɩ sɛba n ka bↄ ẽ sɩra la ka sakɛ lagɩm na ba, la nẽrba pẽgrɩ Azezi nẽrba la mɛ zozo'e.
44005014	La bʋraasɩ la pↄgsɩ zozo'e n daan bↄ'ↄrɩ Zuudãana Azezi sɩra pa'asra a nẽr-kʋʋŋↄ la pʋam.
44005015	Halɩ tɩ nẽrba tara bã'adõma sẽnna gã'ata sorↄↄrↄ zuto bõn-gã'ala pʋam, tɩ Apɩyɛɛrɩ sãn wa dↄla bilam zẽ'a tↄlla, a yinyisŋa lile ba tɩ ba yẽ ı̃mã'asʋm.
44005016	Tɩ nẽrba zozo'e yese tẽn-sɛba n gilge Zerizalɛm na tarɩ bã'adõma, la sɛba tɩ kʋlkã'arsɩ dolɩ ba wa'am. La ba wuu yẽ ı̃mã'asʋm mɛ.
44005017	Tɩ kãabgↄ kẽma nẽŋadãana, la sɛba n de Saduse dõma n boe a zẽ'am na, daan isge ɩta sũure,
44005018	yõgɛ Azezi Tõntõnɩba la kẽ'esɛ ba yʋ'a deego pʋam.
44005019	Tɩ Nawẽnnɛ malɛka sẽŋɛ yʋ'ʋŋↄ ka yo'oge yʋ'a deego la nõorɛ, tarɩ ba yese yẽŋa ka yele ba yetɩ:
44005020	"Sẽŋɛ-ya Wẽnde-kãtʋm na ka tↄgɛ vↄm paalga wã yelle wuu bↄ nẽrba la."
44005021	Ban wõm bɛla la, tɩ ba sẽŋɛ ka kẽ Wẽnde-kãtʋm na bewiine zãsna nẽrba. Tɩ kãabgↄ kẽma nẽŋadãana la, la sɛba n boe a zẽ'am na, daan wi Zifdõma sarɩyaditba, la ba kẽma wuu tɩ ba lagsɛ taaba. Tɩ ba tõm nẽrba yetɩ, ba sẽŋɛ yʋ'a deem na ka tarɩ Tõntõnɩba la wa'am.
44005022	La ban tõm sɛba la n paagɛ yʋ'a deem na, ba ka yẽ ba, leme wa yele ba yetɩ:
44005023	"Tõma n paagɛ la, tõma yẽ tɩ yʋ'a deego la kʋlɩnsɩ la pagɛ mɛ sõŋa sõŋa, tɩ sɛba n gu'uri la zɛ deego la nõam, tɩ tõma yo'oge ka yẽ nẽra nẽra."
44005024	La Wẽnde-kãtɛ gu'urba nẽŋadãana, la kãabgↄ kẽma nẽŋadõma la n wõm yel-ẽna la, ba ze la yɛrɩ, tẽ'esra yel-ẽna n de yel-sɛka.
44005025	Tɩ nẽra wa'am wa yele ba yetɩ: "Selse-ya, bʋra-sɛba tɩ ya kẽ'esɛ yʋ'a deego pʋam na ze la Wẽnde-kãtʋm na zãsna nẽrba."
44005026	Tɩ Wẽnde-kãtɛ la gu'urba nẽŋadãana, la a nẽrba sẽŋɛ ka yõgɛ ba wa'am, dee ka le dãam ba, ba zotɩ mɛ tɩ nẽrba la wʋn lobe ba la kuga.
44005027	Ban tarɩ ba wa'am wa ze'ele ba nẽŋam na, kãabgↄ kẽma nẽŋadãana la soke ba yetɩ:
44005028	"Tõma daan ka yele ya yetɩ, ya da le zãsʋm nẽrba la nẽr-ẽna wã yʋ'ʋrɛ? La bɩsɛ-ya yãma n ẽŋɛ se'em na, yãma zãsŋↄ saagɛ Zerizalɛm wuu mɛ, dee bↄↄra tɩ ya dɩkɛ bʋra-ẽna kũm taalɛ dↄglɛ tõma zuto."
44005029	Tɩ Apɩyɛɛrɩ la a Tõntõn-taaba la lerge ba yetɩ: "La masɛ mɛ tɩ tõma sakɛ Nawẽnnɛ nõorɛ gãnna nẽrsaalba nõorɛ.
44005030	Nawẽnnɛ tɩ tõma yaabdõma yʋʋn pʋ'ʋsrɩ la n vo'oge Azezi tɩ ya daan ka lablɛ dↄ-puurŋa zuo kʋ la.
44005031	Nawẽnnɛ zẽkɛ ẽ mɛ zı̃'ire a zʋʋgↄ bↄba, botɩ a dɛna nẽŋam dãana la Fãagra bↄ Ɩsrayɛlɩ dõma sore tɩ ba teege yɛm basɛ tõon-be'ero tɩ Nawẽnnɛ basɛ ba tõon-be'ero taalɛ.
44005032	Tõma de la bõn-bãna kaset-dõma, Nawẽnnɛ Sɩa la tɩ a tarɩ bↄ'ↄra nẽr-sɛba n sakrɩ ẽ na, mẽ de la kaset-dãana."
44005033	Ban wõm yetↄg-ẽna wã la, ba sũure yı̃ige mɛ halɩ tɩ ba bↄↄra tɩ ba kʋ ba.
44005034	Tɩ bʋraa ayɩla yʋ'ʋrɛ n de Agamalɩyɛlɩ, a de la Farisi nẽra, a zãsnɩ la nẽrba Nawẽnnɛ lↄↄ yɛla, a de la nẽra tɩ ba wuu nannɩ. Tɩ a isge ze'ele nẽrba la n lagsɛ la tẽŋasʋka, bↄ nõorɛ yetɩ, ba yese Tõntõnɩba la yẽŋa tɩ la ẽŋɛ fẽe. Tɩ ba yese ba.
44005035	Tɩ a yele ba yetɩ: "Ɩsrayɛlɩ dõma, guuse ya mẽŋa la yãma n yetɩ ya ẽŋɛ nẽr-bãna wã se'em na.
44005036	La ka yuuge tɩ nẽra ayɩla yʋ'ʋrɛ n de Atedasɩ daan isge zẽkɛ a mẽŋa yetɩ, ẽŋa de la nẽrzuo. Tɩ nẽrba n paagɛ wʋ nẽr-kↄbsnaasɩ daan doose ẽ. Tɩ ba kʋ ẽ, tɩ nẽr-sɛba n daan dolɩ ẽ na wuu wɩrgɛ. Tɩ la lebge zãŋa.
44005037	La bɛla poorʋm, Azudaasɩ n yese Galile mẽ daan isge mɛ nẽrba kãalgↄ wakatɛ, tɩ nẽrba basɛba dↄla ẽ. Tɩ ba kʋ ẽ, tɩ nẽr-sɛba n daan dolɩ ẽ na mẽ wɩrgɛ.
44005038	Bɛla ı̃yã, lɛɛlɛ wã mam yetɩ ya mɛ tɩ ya basɛ nẽr-bãna, da kãn ẽŋɛ ba sɛla sɛla. La sãn dɛna nẽrsaalba pʋtẽ'era, la ba tõoma, la wʋn wa lebge zãŋa.
44005039	La, la sãn dɛna Nawẽnnɛ bõnↄ, ya kãn tã'agɛ sã'am ba. Guuse-ya ya mẽŋa, tɩ ya da wa yẽ tɩ ya zɛbrɩ la Nawẽnnɛ." Tɩ ba sakɛ a yetↄga la,
44005040	dee wi Tõntõnɩba la, tɩ ba wa'am. Tɩ ba botɩ ba wẽ ba, dee yele ba yetɩ: "Da le tↄgɛ-ya Azezi yɛla bↄ nẽrba." Dee yãŋa basɛ ba yetɩ, ba fõrgɛ.
44005041	Tɩ Tõntõnɩba la yese sarɩyadia zẽ'am na sũ-yẽlga, ban masɛ tɩ ba yẽ nãmsgↄ Azezi ı̃yã la.
44005042	La daarɛ woo ba boe la Wẽnde-kãtʋm na, la ba yiɛ pʋam, ken zãsna nẽrba, dee mõola Azezi kõ-yẽlga yetɩ, ẽŋa n de Krisi tɩ Nawẽnnɛ tõm.
44006001	La dabs-bãma wakatɛ karẽnbiisi la daan pa'asrɩ mɛ zↄ'ↄra, tɩ Zifdõma sɛba n tↄgrɩ Grɛkɩ yetↄga la daan yõnna la Zifdõma nẽr-sɛba n tↄgrɩ Ebre yetↄga la yetɩ, ban sõŋrɩ nẽrba la dia daarɛ woo la, ba ka bↄ'ↄrɩ bãma pↄkõpa la wʋ lan masɛ.
44006002	Bɛla ı̃yã tɩ Tõntõnɩba pia la ayi la wi karẽnbiisi la wuu, yele ba yetɩ: "La ka masɛ tɩ tõma basɛ Nawẽnnɛ kõ-yẽlga mõolgↄ dee pʋta dia.
44006003	Bɛla tɩ sↄbiisi, bɩsɛ ya pʋam looge bʋraasɩ bayopↄɩ n de nẽr-sõma, dee dɛna yɛm dõma, tɩ Nawẽnnɛ Sɩa bↄna la ba lɛ zozo'e, tɩ tɩ dɩkɛ tõon-ẽna wã ẽŋɛ ba nu'usum.
44006004	Dee tɩ tõma wɩsgɛ tɩ mẽŋa la Nawẽnnɛ pʋ'ʋsgↄ, la a yetↄga la mõolgↄ."
44006005	Tɩ ban yele se'em na daan ẽŋɛ nẽrba la wuu sũure yẽlʋm. Tɩ ba looge A'etɩɛnɩ n bↄ Azezi sɩra zozo'e tɩ Nawẽnnɛ Sɩa bↄna la ẽ lɛ, la Afilipi, la Aprokↄↄrɩ, la Anikanↄↄrɩ, la Atimõ, la Aparmɛnasɩ, la Anikolasɩ n yese Antɩyↄsɩ dee dↄla Zifdõma pʋ'ʋsgↄ sore.
44006006	Tɩ ba tarɩ ba sẽŋɛ Tõntõnɩba la zẽ'am, tɩ ba dɩkɛ ba nu'usi paglɛ ba zuto pʋ'ʋsɛ Nawẽnnɛ bↄ ba.
44006007	La Nawẽnnɛ yetↄga la daan saarɩ zẽ'esɩ mɛ pa'asra, tɩ karẽnbiisi la kãllɛ mẽ pa'asra Zerizalɛm pʋam zozo'e. Tɩ kãabgↄ kẽma zozo'e daan bↄ'ↄra Azezi sɩra.
44006008	La A'etɩɛnɩ n tarɩ Nawẽnnɛ yel-sõnnɛ la a pãŋa zozo'e la, daan tõnnɩ la tõon-yãlma la yel-kɩrsɩ nẽrba tẽŋasʋka.
44006009	Tɩ Zifdõma basɛba n daan de yamsɩ dee yãŋa to'oge ba mẽŋa, tɩ ba wi'ira ba wẽndeego tɩ soe m mẽŋa dõma wẽndeego, n yese Sirɛnɩ, la Alɛgsãndri, la Zifdõma basɛba n yese Silisi, la Azi tẽnsɩ n wẽ'erɩ nõke'ene la A'etɩɛnɩ.
44006010	La Nawẽnnɛ Sɩa n bↄ'ↄrɩ A'etɩɛnɩ yɛm tɩ a tↄgra, tɩ ba ka tã'agɛ lerge ẽ.
44006011	Tɩ ba ɛ nẽrba botɩ ba dõrɛ ẽ yetɩ: "Tõma wõm tɩ a tↄgɛ la Amoyisi la Nawẽnnɛ tↄg-be'ero."
44006012	Ban ẽŋɛ bɛla la, ba botɩ nẽrba la, la ba kẽma, la ba lↄↄ karẽnsãandõma la wuu sũure isge mɛ, tɩ ba yõkɛ ẽ tarɩ sẽŋɛ sarɩyaditba zẽ'am,
44006013	dee botɩ nẽrba parɩm bↄ ẽ yetɩ: "Bʋra-ẽna wã tↄgrɩ la Wẽnde-kãtɛ la Nawẽnnɛ lↄↄ tɩ a bↄ Amoyisi la tↄg-be'ero ka gↄ'ↄra.
44006014	Tõma wõm tɩ a yetɩ, Azezi n yese Nazarɛtɩ la wʋn sã'am Wẽnde-kãtɛ la mɛ, dee teege ɩr-sɛba tɩ Amoyisi yʋʋn pa'alɛ tɩ yaabdõma yetɩ tɩ ɩta la."
44006015	Tɩ sarɩyaditba la wuu n zı̃ la bɩsra A'etɩɛnɩ zı̃i, yẽ tɩ a nẽŋa ãn wʋ malɛka nẽŋa la.
44007001	Tɩ kãabgↄ kẽma nẽŋadãana soke A'etɩɛnɩ yetɩ: "La de la bɛla bɩɩ?"
44007002	Tɩ a lerge yetɩ: "M sↄbiisi la m sↄdõma, selse-ya. Nawẽnnɛ n de na'am kãtɛ dãana la yʋʋn puke a mẽŋa pa'alɛ tɩ yaaba Abraham, ẽn yʋʋn nãn boe Mezopotami nãn ka sẽŋɛ ka zı̃'ire Haran tẽŋam na,
44007003	a yʋʋn yele ẽ yetɩ: 'Yese dee basɛ fʋ tẽŋa la fʋ yir-dõma, dee sẽŋɛ tẽn-sɛka tɩ mam wʋn pa'alɛ fʋ la.'
44007004	Tɩ Abraham yese Kalde dõma tẽŋam sẽŋɛ ka zı̃'ire Haran. La a sↄ kũm poorʋm tɩ Nawẽnnɛ le botɩ a yese sẽŋɛ tẽn-sɛka tɩ ya boe mı̃ zı̃na wã pʋam.
44007005	La Nawẽnnɛ yʋʋn ka bↄ ẽ zẽ'a tẽŋa la pʋam baa fẽe, dee bı̃ŋe nõorɛ yetɩ, ẽŋa wʋn bↄ ẽ tẽn-ẽŋa, la a kũm poorʋm tɩ a yɩɩsɩ wʋn wa sↄna tẽŋa la. La wakat-ẽŋa a yʋʋn nãn ka dↄgɛ bia.
44007006	Nawẽnnɛ yʋʋn yele ẽ na wãna: 'Fʋ yɩɩsɩ la wʋn wa sẽŋɛ tẽŋa ayẽma ka kẽ'era mı̃ wa lebge yamsɩ bilam, la ba wʋn nãmsɛ ba mɛ yʋʋma kↄbsnaasɩ.
44007007	La mam wʋn wa sɩbgɛ so'olʋm sɛka n botɩ ba dɛna yamsɩ la mɛ. La bɛla poorʋm tɩ ba wʋn yese bilam leme wa pʋ'ʋsɛ mam kalam.'
44007008	Tɩ Nawẽnnɛ bı̃ŋe nõorɛ la Abraham yetɩ, ẽŋa la a yɩɩsɩ wuu wãta ba budimto tɩ la pa'alɛ tɩ ba de la ẽŋa nẽrba. Tɩ Abraham yʋʋn wa dↄgɛ A'izakɩ, tɩ dabsa anii daarɛ tɩ a wã ẽ. Tɩ A'izakɩ mẽ wa dↄgɛ Azakↄbɩ ẽŋɛ bɛla. Tɩ Azakↄbɩ mẽ wa dↄgɛ tɩ yaabdõma pia la ayi la mẽ ẽŋɛ bɛla.
44007009	Tɩ tɩ yaabdõma la yʋʋn yũuna la ba yɩbga Azozɛfʋ, koose ẽ bↄ Ezipti dõma. La Nawẽnnɛ yʋʋn boe la ẽ lɛ mɛ,
44007010	yʋʋn yese ẽ a nãmsgↄ wuu pʋam, dee bↄ ẽ yel-sõnnɛ, la yɛm Afaarõ n de Ezipti naba la nẽŋam. Tɩ naba la botɩ Azozɛfʋ dɛna gↄmna sↄna Ezipti tẽŋa, la a yire wuu bɩsra.
44007011	Tɩ kↄm kãtɛ wa'am Ezipti, la Kanaan so'olʋm halɩ tɩ la dɛna toogo. Tɩ tõma yaabdõma yʋʋn ka tara dia.
44007012	Tɩ Azakↄbɩ yʋʋn wõm tɩ dia boe Ezipti, tɩ a tõm tɩ yaabdõma tɩ ba sẽŋɛ ka da.
44007013	La a le tõm ba mɛ nõor-ayi pʋam, tɩ Azozɛfʋ botɩ a kẽendõma la bãŋɛ ẽ. Tɩ Afaarõ mẽ bãŋɛ Azozɛfʋ sↄ yir-dõma yelle.
44007014	Tɩ Azozɛfʋ tõm tɩ ba wi a sↄ Azakↄbɩ, la a yir-dõma wuu tɩ ba wa'am. Ba kãllɛ yʋʋn paagɛ nẽrba pisyopↄɩ la anuu.
44007015	Tɩ Azakↄbɩ isge sẽŋɛ Ezipti. Bilam tɩ ẽŋa la tɩ yaabdõma yʋʋn ki.
44007016	Tɩ ba zɛ ba sẽŋɛ Sisɛm ka laagɛ ba yↄ-sɛka tɩ Abraham yʋʋn da la ligri A'emõorɩ kↄma zẽ'am na.
44007017	La Nawẽnnɛ n yʋʋn bı̃ŋe a nõorɛ la Abraham wakatɛ n yʋʋn lɛm na, nẽrba la yʋʋn yɩrgɛ mɛ zo'oge Ezipti.
44007018	Halɩ tɩ nẽra ayɩla wa di Ezipti na'am ka mina Azozɛfʋ yelle.
44007019	Tɩ naba la yʋʋn ẽŋɛ yɛm wẽeŋa la tõma yaabdõma nãmsɛ tɩ buuri la, pẽrgɛ ba botɩ ba basɛ ba bilɛɛsɩ tɩ ba ki.
44007020	Wakat-ẽŋa tɩ ba yʋʋn dↄgɛ Amoyisi tɩ a dɛna bi-sõŋↄ Nawẽnnɛ nẽŋam. Tɩ ba uge ẽ a sↄ yire wõr-sɩtã,
44007021	dee tarɩ ẽ sẽŋɛ ka basɛ, tɩ Afaarõ bipugla yʋʋn dɩkɛ ẽ uge, tɩ a lebge wʋ a mẽŋa bia.
44007022	Tɩ Amoyisi zãsʋm Ezipti dõma yɛm wuu, yʋʋn dɛna nẽr-kãtɛ a yetↄga la a tõoma wuu pʋam.
44007023	La ẽn yʋʋn paagɛ yʋʋma pinaasɩ la, tɩ a yʋʋn looge yɛm sẽŋɛ ka kaagɛ bɩsɛ a sↄbiisi n de Ɩsrayɛlɩ yɩɩsɩ la,
44007024	yãŋa yẽ tɩ Ezipti nẽra nãmsrɩ ba nẽra ayɩla. Tɩ a po'oge tɩ nẽra la, wẽ Ezipti nẽra la kʋ lerge sãnnɛ.
44007025	A tẽ'esrɩ tɩ a buuri la wʋn bãŋɛ mɛ tɩ Nawẽnnɛ boorɩ tɩ a botɩ ẽŋa fãagɛ ba Ezipti dõma nu'usum, la ba ka bãŋɛ.
44007026	Tɩ beere wiige, tɩ a le yẽ a buuri nẽrba bayi tɩ ba zɛbrɩ la taaba. Tɩ a pãsɛ ba, bↄↄra tɩ ba sũure mã'agɛ, soke ba yetɩ: 'M sɩrdõma, ya de la sↄbiisi, la bẽm n ẽŋɛ tɩ ya zɛbra la taaba?'
44007027	Tɩ sɛka n ɩtɩ a tadãana be'em na yele ẽ yetɩ: 'Ãne n bↄ fʋ nõorɛ tɩ fʋ sↄna tɩ bɩsra, dee dɛna tɩ sarɩyadita?
44007028	Fʋ boorɩ tɩ fʋ kʋ mam wʋ fõn zaam kʋ Ezipti nẽra se'em na?'
44007029	Yetↄg-ẽna ı̃yã tɩ Amoyisi zoe sẽŋɛ Madiyã ka kẽ'era. Bilam tɩ a dↄgɛ dayↄↄsɩ bayi.
44007030	La yʋʋma pinaasɩ poorʋm, daarɛ ayɩla a boe la weem lɛm Sinayi tãŋa, tɩ Nawẽnnɛ malɛka ze'ele tũntuugo tɩ bugum boe mı̃ dita pʋam puke a mẽŋa bilam, tɩ a yẽ ẽ.
44007031	Amoyisi n yẽ ẽ na, la di'ige ẽ mɛ, tɩ a lɛm tɩ a bɩsɛ. Tɩ Zuudãana Nawẽnnɛ yele ẽ yetɩ:
44007032	'Mam de la Nawẽnnɛ tɩ fʋ yaabdõma Abraham, la A'izakɩ, la Azakↄbɩ yʋʋn pʋ'ʋsrɩ la.' Tɩ Amoyisi gõgra dee ka tã'agɛ bɩsɛ.
44007033	Tɩ Zuudãana la yele ẽ yetɩ: 'Pirge fʋ tagra la, tɩ zẽ'e-sɛka tɩ fʋ ze la de la mam zẽ'e-sõŋↄ.
44007034	Mam yẽ m nẽrba la n boe Ezipti nãmsgↄ la mɛ, dee wõm ba fablɩgↄ la, tɩ mam sigum tɩ m fãagɛ ba. Bɛla ı̃yã mam yetɩ m tõm fʋ la Ezipti.' "
44007035	Tɩ A'etɩɛnɩ ken yetɩ: "Amoyisi ẽna wã tɩ ba yʋʋn zagsɛ ẽ yele ẽ yetɩ: 'Ãne n bↄ fↄ nõorɛ tɩ fʋ sↄna tↄ, dee dɛna tɩ sarɩyadita?' Ẽŋa tɩ Nawẽnnɛ yʋʋn botɩ a malɛka tↄgɛ bↄ ẽ tũntuum na. Ẽŋa tɩ Nawẽnnɛ tõm tɩ a sↄna a nẽrba la dee yese ba nãmsgↄ la pʋam.
44007036	Ẽŋa n tõm tõon-yãlma la yel-kɩrsɩ n pa'alɩ Nawẽnnɛ pãŋa Ezipti tẽŋam yese ba bilam, dee tõm tõon-yãlma tarɩ ba pãrgɛ mõg-mõlga la, dee bↄna la ba weego la pʋam yʋʋma pinaasɩ.
44007037	Amoyisi ẽŋa n yʋʋn yele Ɩsrayɛlɩ dõma yetɩ: 'Nawẽnnɛ wʋn botɩ nẽra ayɩla ze'ele ya buuri pʋam dɛna a nõtↄ'ↄsa bↄ yãma wʋ ẽŋa n botɩ mam dɛna a nõtↄ'ↄsa se'em na.'
44007038	La tɩ yaabdõma n yʋʋn lagsɛ weem na, la de la ẽŋa n ze'ele tɩ yaabdõma, la malɛka n tↄgɛ la ẽ Sinayi tãŋa zuo tẽŋasʋka, to'oge Nawẽnnɛ vↄm yetↄga tↄgɛ bↄ tↄ.
44007039	Tɩ tɩ yaabdõma yʋʋn ka bↄↄra tɩ ba sakɛ a nõorɛ, yʋʋn zagsɛ ẽ, dee tẽ'esɛ ba sũurum bↄↄra tɩ ba lebe Ezipti.
44007040	Ba yʋʋn yele Aarõ yetɩ: 'Ẽŋɛ baga bↄ tↄ tɩ ba bↄna tɩ nẽŋam. Tõma ka mi bõn-sɛka n ẽŋɛ Amoyisi n yese tõma Ezipti tẽŋam wa'am na.'
44007041	Bɛla tɩ ba yãŋa yagbɛ na-biire kãabra ẽ tɩ a dɛna ba bagrɛ, ɩta sũ-yẽlga la ba mẽŋa nu'usi n ẽŋɛ sɛla la.
44007042	Bɛla ı̃yã tɩ Nawẽnnɛ bure a poore bↄ ba, dee basɛ ba tɩ ba pʋ'ʋsra wõrbiɛ n boe saazuum, wʋ lan gʋlsɛ Nawẽnnɛ nõtↄ'ↄsrɩba gõnnↄ pʋam yetɩ: 'Ɩsrayɛlɩ nẽrba, yãma tẽ'esrɩ tɩ la de la mam tɩ ya yʋʋn kʋʋrɩ dũnsi, la kãabgↄ basɛba weem yʋʋma pinaasɩ bↄ'ↄra la bɩɩ?
44007043	Ayɛɩ, ya yʋʋn zɛɛrɩ la ya bagrɛ Amolↄkɩ fuu-deego, la ya bagrɛ Arefã wõrbiire, bõn-bãma tɩ ya yʋʋn ẽŋɛ pʋ'ʋsra. Bɛla ı̃yã mam wʋn botɩ ba pe'ege ya sẽŋɛ zãagɛ halɩ gãŋɛ Babilↄnɩ tẽŋam.'
44007044	Tɩ sↄ-yaabdõma yʋʋn tarɩ la fuu-deego weem n pa'alɩ tɩ Nawẽnnɛ boe ba zẽ'am. Ba yʋʋn ẽŋɛ ẽ tɩ a ãna wʋ Nawẽnnɛ n tↄgɛ bↄ Amoyisi yetɩ, ba ẽŋɛ ẽ tɩ a ãna wʋ ẽn yẽ a wõnnɛ se'em na.
44007045	Tɩ yaabdõma yʋʋn to'oge fuu-deego la ba mẽ sↄdõma zẽ'am, zɛ ẽ doose la Azoze wa'am wa zɛbɛ to'oge so'olʋm sɛka tɩ Nawẽnnɛ yʋʋn dige nẽrba tẽŋa la pʋam tɩ ba yese ba nẽŋam na. Tɩ fuu-deego la weege bↄna wa paagɛ naba Adavidi wakatʋm.
44007046	Adavidi yʋʋn yẽ yel-sõnnɛ mɛ Nawẽnnɛ nẽŋam, dee sose ẽ yetɩ, a bↄ ẽ sore tɩ a mẽ pʋ'ʋsgↄ deego bↄ ẽ tɩ a bↄna la Azakↄbɩ yɩɩsɩ lɛ.
44007047	La, la de la a bia Asalomõ n yãŋa n mẽ deego la bↄ Nawẽnnɛ.
44007048	La Nawẽnnɛ n gãnnɩ sɛla wuu ka kẽ'erɩ deto tɩ nẽrsaalba mẽ pʋam, wʋ Nawẽnnɛ nõtↄ'ↄsa ayɩla n yʋʋn yele se'em yetɩ:
44007049	'Zuudãana Nawẽnnɛ yetɩ, saazuum de la mam na'am bı̃mbı̃nne, dee tɩ dũnia dɛna mam nãma dↄglgↄ zẽ'a. Bẽm deego tɩ ya wʋn mẽ bↄ mam? La bẽm vo'osgo zẽ'a tɩ ya yetɩ ya ẽŋɛ bↄ mam?
44007050	La dagɩ mam mẽŋa n ẽŋɛ sɛla woo bɩɩ?' "
44007051	A'etɩɛnɩ ken yele ba yetɩ: "Ya de la sɩ'ɩsrɩba, ya ka dolɩ Nawẽnnɛ la ya sũure wuu, ya ka selsrɩ Nawẽnnɛ yetↄga la, dee kↄ'ↄn zagsra Nawẽnnɛ Sɩa daarɛ woo wʋ ya yaabdõma n mẽ yʋʋn ẽŋɛ se'em na.
44007052	Nawẽnnɛ nõtↄ'ↄs-kãna tɩ ya yaabdõma la yʋʋn ka nãmsɛ ẽ? Bãma n yʋʋn kʋ sɛba n dẽŋɛ mõolɛ sɩra dãana tɩ Nawẽnnɛ wʋn tõm tɩ a wa'am na yelle. La yãma n yãŋa dõrɛ ẽ kʋ ẽ.
44007053	Yãma yʋʋn to'oge Nawẽnnɛ lↄↄ mɛ malɛkadõma zẽ'am. La ya ka sakɛ lↄↄ la."
44007054	Ban wõm bɛla la, ba sũnsõa yı̃ige mɛ, tɩ ba ↄbra yẽna.
44007055	La A'etɩɛnɩ daan tarɩ la Nawẽnnɛ Sɩa pãŋa, gorge bɩsra saazuum zı̃i, yẽ Nawẽnnɛ na'am n puke yẽgra, tɩ Azezi zɛ Nawẽnnɛ zʋʋgↄ bↄba.
44007056	Tɩ a yele ba yetɩ: "Bɩsɛ-ya, mam yẽ tɩ Nawẽnnɛ yire yo'oge mɛ, tɩ Nẽrsaala Dayʋa la zɛ Nawẽnnɛ zʋʋgↄ bↄba."
44007057	Tɩ ba lɩ ba tʋba kaasɛ tagurga, dee lagɩm zoe paagɛ yõkɛ ẽ,
44007058	ve'ege ẽ tẽŋa la pʋam yese ka lↄbra ẽ la kuga tɩ ba kʋ. Sɛba n lobrɩ ẽ na kuga la yɛɛsɛ ba futo gu'ule la budib-polle yʋ'ʋrɛ n de Asolɩ.
44007059	La ban lobrɩ A'etɩɛnɩ la kuga la, tɩ a pʋ'ʋsɛ yetɩ: "Zuudãana Azezi, to'oge m sɩa."
44007060	Dee dɩkɛ dũma ka tẽŋa tı̃i kaasɛ yetɩ: "Zuudãana, da geele ba tõon-be'ego wã taalɛ." A yele la wãna dee ki.
44008001	La Asolɩ daan sakɛ tɩ A'etɩɛnɩ kũm na masɛ mɛ. La daar-ẽŋa tɩ ba pↄsɛ nãmsra Azezi nẽr-kʋʋŋↄ n boe Zerizalɛm na halɩ, tɩ ba wuu zoe wɩrgɛ Zude, la Samaari so'olʋm pʋam, la Azezi Tõntõnɩba pia la ayi la mã'a n weege.
44008002	Tɩ nẽr-sɛba n zotɩ Nawẽnnɛ daan dɩkɛ A'etɩɛnɩ sẽŋɛ ka laagɛ, dee kɛlla zozo'e a kũm na ı̃yã.
44008003	La Asolɩ daan kↄ'ↄn nãmsra Azezi nẽr-kʋʋŋↄ la mɛ bↄↄra tɩ a sã'am ba wuu, kẽ'era yiɛ pʋam yõgra bʋraasɩ la pↄgsɩ botɩ ba tara ba sẽnna yʋ'ʋra.
44008004	Tɩ Azezi karẽnbi-sɛba n daan wɩrgɛ la daan sẽnna zẽ'esɩ wuu mõola Nawẽnnɛ kõ-yẽlga.
44008005	Afilipi daan sẽŋɛ la Samaari tẽŋa ayɩla pʋam ka mõolɛ Krisi kõ-yẽlga la bↄ ba.
44008006	La nẽr-kʋʋŋↄ la daan selsrɩ Afilipi n tↄgrɩ ba se'em na mɛ sõŋa sõŋa, ban wõm dee yẽ ẽn ɩtɩ bõn-yãlma la.
44008007	La kʋlkã'arsɩ daan ẽn tı̃i kaasɛ mɛ, yese dee basɛ ban tarɩ sɛba la. Tɩ nẽr-sɛba n de kↄↄrnↄ la wↄbsɩ zozo'e daan yẽ ı̃mã'asʋm.
44008008	Tɩ tẽŋa la nẽrba tara sũ-yẽlga zozo'e.
44008009	La bʋraa n daan boe tẽŋa la pʋam tɩ a yʋ'ʋrɛ dɛna Asimõ. A daan de la tɩɩm dãana, tõnna tɩɩm tõoma botɩ Samaari so'olʋm nẽrba palẽŋa ẽgra. Dee pa'ala a mẽŋa tɩ ẽŋa de la nẽr-kãtɛ,
44008010	tɩ nẽrba wuu sakra a yetↄga sõŋa, bõnbɩ'ɩsɩ la bõnkɛgsɩ wuu yɛta tɩ: "Bʋra-ẽna de la sɛka tɩ ba wi'iri tɩ wẽnnɛ pãn-kãtɛ la n sige."
44008011	Ẽn tõm a tɩɩm tõoma botɩ nẽrba la palẽŋa ẽgra yuuge la, ba sakɛ ẽ mɛ sõŋa sõŋa.
44008012	La Afilipi n mõolɛ Nawẽnnɛ so'olʋm yelle, la Azezi-krisi yʋ'ʋrɛ bↄ ba la, ba daan bↄ a yetↄga la sɩra mɛ, botɩ a mise ba ko'om pʋam, bʋraasɩ la pↄgsɩ.
44008013	Tɩ Asimõ mẽ sakɛ yetↄga la, botɩ ba mise ẽ ko'om pʋam, tɩ a dɩkɛ a mẽŋa lablɛ Afilipi, la ẽn yẽtɩ bõn-yãlma la yel-kɩrsɩ sɛba n ɩtɩ la, la ẽkɛ la a palẽŋa.
44008014	Azezi Tõntõnɩba la n daan boe Zerizalɛm na wõm mɛ tɩ Samaari dõma to'oge Nawẽnnɛ yetↄga mɛ, tɩ ba tõm Apɩyɛɛrɩ la Azã ba zẽ'am.
44008015	La ban paagɛ mı̃ na, ba pʋ'ʋsɛ mɛ bↄ ba tɩ ba to'oge Nawẽnnɛ Sɩa.
44008016	Se'ere n soe la, ba daan põn mise ba la ko'om pʋam la Zuudãana Azezi yʋ'ʋrɛ, dee tɩ Nawẽnnɛ Sɩa nãn ka sige ba nẽra nẽra zuo.
44008017	Tɩ Apɩyɛɛrɩ la Azã dɩkɛ ba nu'usi paglɛ ba zuto, tɩ ba yãŋa to'oge Nawẽnnɛ Sɩa la.
44008018	Asimõ n yẽ tɩ Azezi Tõntõnɩba la n dɩkɛ ba nu'usi paglɛ ba zuto, tɩ ba to'oge Nawẽnnɛ Sɩa la, a daan boorɩ tɩ a bↄ ba la ligri,
44008019	yãŋa yele ba yetɩ: "Bↄ-ya mam pãn-ẽna wã tɩ nẽr-sɛka woo tɩ mam wʋn dɩkɛ m nu'usi paglɛ a zuo, a wʋn kↄ'ↄn to'oge Nawẽnnɛ Sɩa."
44008020	Tɩ Apɩyɛɛrɩ lerge ẽ yetɩ: "Fõn na fʋ ligri la wʋn sã'am, fõn tẽ'esɛ tɩ Nawẽnnɛ bↄ'a da'arɩ la ligri la ı̃yã.
44008021	Fʋ nẽŋa ka boe yel-bãna pʋam, la fʋ ka tarɩ pʋrɛ mı̃, se'ere n soe la, fʋ sũure ka masɛ Nawẽnnɛ nifum.
44008022	Teege yɛm basɛ tõon-be'e-ẽna wã, dee sose Zuudãana, tɩ tã tɩ a basɛ fʋ tõon-be'ero tɩ fʋ tẽ'esrɩ fʋ sũurum na taalɛ.
44008023	Mam yẽ tɩ fʋ tarɩ la sũ-toogo, tɩ tõon-be'ero lʋ fↄ."
44008024	Tɩ Asimõ lerge yetɩ: "Pʋ'ʋsɛ-ya Zuudãana bↄ ma tɩ bõn-sɛka tɩ ya yele mam na sɛla sɛla da paagɛ ma."
44008025	Apɩyɛɛrɩ la Azã daan tↄgɛ Zuudãana Azezi yetↄga la pa'alɛ nẽrba mɛ, dee daan lɛbra Zerizalɛm. La sore zuo, ba mõolɛ kõ-yẽlga Samaari tẽnsɩ zozo'e pʋam mɛ.
44008026	Tɩ Nawẽnnɛ malɛka tↄgɛ bↄ Afilipi yetɩ: "Isge sẽŋɛ wẽntulle gↄbga bↄba, doose sorↄ-sɛka n ze'ele Zerizalɛm wɛ Gaza la, sorↄ-ẽŋa dolɩ la weego pʋam."
44008027	Tɩ a isge sẽŋɛ. La Etiopi bʋraa n daan dolɩ sore la, a de la nẽr-kãtɛ, a gu'uri la Etiopi pↄg-naba Akãndase bõntarsõm. A daan sẽŋɛ la Zerizalɛm ka pʋ'ʋsɛ Nawẽnnɛ,
44008028	dee zẽa wiiri torko pʋam lɛbra kulla. A daan tarɩ la Nawẽnnɛ nõtↄ'ↄsa A'ezayi gõŋↄ karẽŋra.
44008029	Tɩ Nawẽnnɛ Sɩa yele Afilipi yetɩ: "Sẽŋɛ lɛm torko wã."
44008030	Tɩ Afilipi zoe paagɛ, wõm tɩ a karẽŋrɩ la Nawẽnnɛ nõtↄ'ↄsa A'ezayi gõŋↄ. Tɩ Afilipi soke ẽ yetɩ: "Fõn wõnnɩ fõn karẽŋɛ se'em wã võorɛ mɛ bɩɩ?"
44008031	Tɩ a lerge yetɩ: "Mam wʋn ẽŋɛ la wãne wõm, tɩ nẽra sãn ka pa'alɛ mam?" Dee sose Afilipi yetɩ, a zom zı̃'ire ẽŋa zẽ'am. Tɩ a zom zı̃'ire.
44008032	Nawẽnnɛ gõŋↄ zẽ'e-sɛka tɩ a daan karẽŋrɩ la gʋlsɛ yele la wãna: "A ãn wʋ pesgo tɩ ba tarɩ wɛ tɩ ba kʋ, dee ãna wʋ pebila tɩ ba sɛɛrɩ a kõbrↄ tɩ a ka kaasra, dee mẽ põn ka ya'ara nõorɛ.
44008033	Ba pↄ'ↄgɛ ẽ mɛ, ka di a sarɩya sõŋa. Tɩ nẽra ka bↄna wʋn tↄgɛ a yɩɩsɩ yelle, se'ere n soe la, ba yese a vↄm mɛ dũnia zuo."
44008034	Tɩ Etiopi bʋraa la soke Afilipi yetɩ: "Ãn yelle tɩ Nawẽnnɛ nõtↄ'ↄsa la tↄgrɩ wãna? A tↄgrɩ la a mẽŋa yelle bɩɩ, nẽra ayẽma yelle?"
44008035	Tɩ Afilipi yãŋa dɩkɛ Nawẽnnɛ gõŋↄ la zẽ'e-sɛka tɩ a karẽŋɛ la pa'alɛ a võorɛ, dee doose bilam tↄgɛ Azezi kõ-yẽlga bↄ ẽ.
44008036	La ban sẽnnɩ wɛ la, ba paagɛ la zẽ'a tɩ ko'om boe mı̃. Tɩ Etiopi bʋraa la yele Afilipi yetɩ: "Bɩsɛ, ko'om n wãna n boe kalam. Bẽm n wʋn gu mam ko'om misga?" ((
44008037	Tɩ Afilipi yele ẽ yetɩ: "Fʋ sãn bↄ Azezi sɩra la fʋ sũure wuu, fʋ tã wʋn to'oge ko'om misga mɛ." Tɩ a lerge yetɩ: "Mam sakɛ tɩ Azezi-krisi de la Nawẽnnɛ Dayʋa."))
44008038	Dee botɩ torko la ze'ele. Tɩ Afilipi la ẽŋa sige ko'om na pʋam, tɩ Afilipi mise ẽ ko'om pʋam.
44008039	La ban ze'ele ko'om na pʋam dↄↄra la, tɩ Zuudãana Nawẽnnɛ Sɩa zẽkɛ Afilipi fõrgɛ. Tɩ Etiopi bʋraa la ka le yẽ ẽ, dee lebe dↄla a sore la wɛ'ɛsa la sũ-yẽlga.
44008040	Tɩ nẽrba yẽ Afilipi Azↄtɩ tẽŋam, tɩ a dↄla tẽnsɩ la wuu pʋam mõola Nawẽnnɛ kõ-yẽlga halɩ ka paagɛ Sezaare.
44009001	Tɩ Asolɩ ken nãmsra Azezi karẽnbiisi la, yetɩ a kʋ ba, sẽŋɛ kãabgↄ kẽma nẽŋadãana zẽ'am
44009002	ka sose ẽ yetɩ, a gʋlsɛ gõnnↄ bↄ Zifdõma wẽndeto n boe Damaasɩ tẽŋam na yetɩ, ẽŋa sãn yẽ nẽrba n de bʋraasɩ, bɩɩ pↄgsɩ n dolɩ Azezi sore, ẽŋa wʋn yõgɛ ba mɛ, lʋ ba tarɩ sẽŋɛ Zerizalɛm.
44009003	La ẽn to'oge nõorɛ bↄna sore wɛ ka lɛm Damaasɩ la, tɩ peelem ze'ele saazuum darɛ wa nẽegɛ gilge ẽ.
44009004	Tɩ a lui tẽŋa, wõm kõa n yele ẽ yetɩ: "Asolɩ, Asolɩ, bẽm tɩ fʋ nãmsra mam?"
44009005	Tɩ Asolɩ lerge yetɩ: "Zuudãana, fõn de la ãne?" Tɩ kõa la lerge yetɩ: "Mam de la Azezi, sɛka tɩ fʋ nãmsrɩ la.
44009006	La isge kẽ tẽŋa la pʋam, tɩ ba wʋn yele fo fõn wʋn ẽŋɛ se'em."
44009007	Tɩ bʋra-sɛba n dolɩ ẽ na zɛ yɛrɩ, ka yele se'ere. Ba wõm kõa la mɛ, dee ka yẽ nẽra.
44009008	Tɩ Asolɩ isge pike nini ka le yẽta. Tɩ ba ve'ege ẽ tarɩ sẽŋɛ Damaasɩ.
44009009	La dabsa atã tɩ a nini ka yẽtɩ. La a ka di, bɩɩ yũ sɛla.
44009010	La Azezi karẽnbia ayɩla n daan boe Damaasɩ, tɩ a yʋ'ʋrɛ dɛna Ananiyasɩ. Tɩ Zuudãana Azezi puke a mẽŋa pa'alɛ ẽ wʋ zãasŋↄ la, wi ẽ yetɩ: "Ananiyasɩ." Tɩ a lerge yetɩ: "M Zuudãana, mam n wãna."
44009011	Tɩ Zuudãana la yele ẽ yetɩ: "Isge doose sorↄ-sɛka tɩ ba wi'iri tɩ sorↄ-tẽntẽa la, sẽŋɛ Azudaasɩ yire ka soke Tarsɩ tẽŋa bʋraa yʋ'ʋrɛ n de Asolɩ la yelle. A boe mı̃ pʋ'ʋsra mɛ.
44009012	La a yẽ la bʋraa wʋ zãasŋↄ la, bʋraa la yʋ'ʋrɛ de la Ananiyasɩ, a yẽ ẽ tɩ a kẽ'em mɛ wa dɩkɛ a nu'usi paglɛ ẽŋa zuo tɩ ẽŋa le yẽta."
44009013	Tɩ Ananiyasɩ lerge yetɩ: "Zuudãana, mam põn wõm bʋraa wã yelle zozo'e mɛ, ẽŋa n tõm fʋ nẽrba be'em se'em Zerizalɛm,
44009014	la a to'oge nõorɛ kãabgↄ kẽma nẽŋadõma zẽ'am mɛ wa'am kalam tɩ a yõgɛ sɛba wuu n pʋ'ʋsrɩ la fõn yʋ'ʋrɛ la."
44009015	Tɩ Zuudãana la yele Ananiyasɩ yetɩ: "Sẽŋɛ, mam looge ẽ mɛ tɩ m botɩ a tarɩ mam yʋ'ʋrɛ sẽŋɛ ka tↄgɛ bↄ bu-zãŋsɩ, la ba na'adõma, la Ɩsrayɛlɩ dõma mẽ.
44009016	Mam wʋn pa'alɛ ẽ ẽn wʋn nãmsɛ se'em mam yʋ'ʋrɛ ı̃yã."
44009017	Tɩ Ananiyasɩ sẽŋɛ ka kẽ yire la pʋam dɩkɛ a nu'usi paglɛ Asolɩ zuo yele ẽ yetɩ: "M sↄbia Asolɩ, fõn daan boe sore zuo sẽnna tɩ Zuudãana Azezi puke a mẽŋa pa'alɛ fʋ la, ẽŋa n tõm mam fʋ zẽ'am tɩ m botɩ fʋ nini le yẽta, dee tɩ fʋ to'oge Nawẽnnɛ Sɩa pãŋa."
44009018	Tɩ Ananiyasɩ n yele bɛla la, sɛla n ãn wʋ pↄgrↄ n kↄ'ↄn ze'ele Asolɩ ninum lui, tɩ a le yẽta. Tɩ a isge, tɩ ba mise ẽ ko'om pʋam,
44009019	dee tɩ a di dia, tɩ a pãŋa le wa'am. Asolɩ daan weege Damaasɩ Azezi karẽnbiisi la zẽ'am na dabsa fẽe,
44009020	darɛ kẽ Zifdõma wẽndetʋm mõola Nawẽnnɛ yetↄga yetɩ, Azezi de la Nawẽnnɛ Dayʋa.
44009021	Tɩ la di'ige sɛba wuu n wõm na. Tɩ ba yetɩ: "Dagɩ bʋra-ẽna wã n daan boe Zerizalɛm kↄ'ↄn nãmsra nẽr-sɛba n pʋ'ʋsrɩ la Azezi yʋ'ʋrɛ la? A nõo ka wa'am kalam tɩ a yõgɛ ba lʋ mɛ tarɩ ba sẽŋɛ kãabgↄ kẽma nẽŋadõma zẽ'am?"
44009022	La Asolɩ daan yẽtɩ bʋraanɛ mɛ pa'asra, tↄgɛ yãŋɛ Zifdõma sɛba n boe Damaasɩ la, pa'alɛ ba tɩ Azezi de la Krisi tɩ Nawẽnnɛ tõm.
44009023	La dabsa faa n pa'asɛ tɩ Zifdõma lagɩm ẽŋɛ nõorɛ ayɩla yetɩ ba kʋ ẽ.
44009024	Tɩ Asolɩ daan bãŋɛ ban bãm yetɩ ba ẽŋɛ se'em na. Ba daan gu'uri tẽŋa la yansɩ la wʋntɛɛŋa la yʋ'ʋŋↄ, bↄↄra tɩ ba kʋ ẽ.
44009025	Tɩ daarɛ ayɩla yʋ'ʋŋↄ, tɩ a karẽnbiisi daan botɩ a sige pɩ'ɩgↄ pʋam, tɩ ba dɩkɛ ẽ sike lalga poorʋm, tɩ a fõrgɛ.
44009026	La Asolɩ daan sẽŋɛ la Zerizalɛm ka bↄↄra tɩ a lagɩm na Azezi karẽnbiisi la. La ba daan zotɩ ẽ mɛ, ba daan ka sakɛ tɩ a sɩrɩ de la Azezi karẽnbia.
44009027	Tɩ Abarnabasɩ daan tarɩ ẽ sẽŋɛ Azezi Tõntõnɩba la zẽ'am ka pa'alɛ ba Asolɩ n daan yẽ Zuudãana Azezi Damaasɩ sore zuo, la Zuudãana la n tↄgɛ ẽ se'em, la ẽn daan kãbɛ sũure mõolɛ Azezi yelle Damaasɩ se'em.
44009028	Tɩ Asolɩ yãŋa daan bↄna la ba Zerizalɛm, ɛɛra tẽŋa la pʋam wuu, kãbɛ sũure mõola Zuudãana Azezi yelle.
44009029	La a daan tↄgrɩ mɛ wẽ'era nõke'ene la Zifdõma sɛba n tↄgrɩ Grɛkɩ yetↄga la. Tɩ ba bↄↄra tɩ ba kʋ ẽ.
44009030	La Azezi karẽnbiisi la n bãŋɛ bɛla la, ba tarɩ ẽ sẽŋɛ la Sezaare, tɩ ba botɩ a sẽŋɛ Tarsɩ.
44009031	Tɩ Azezi nẽr-kʋʋŋↄ la n boe Zude, la Galile, la Samaari tẽnsʋm na, daan ka le yẽ nãmsgↄ. Tɩ Nawẽnnɛ Sɩa sõŋra ba, tɩ ba kãllɛ pa'asra, tɩ ba zɛ kãŋkãŋɛ nã'asra Zuudãana la ba sũure wuu.
44009032	La Apɩyɛɛrɩ daan eerɩ gilgra la zẽ'esɩ la wuu, tɩ daarɛ ayɩla tɩ a sẽŋɛ Nawẽnnɛ nẽrba la n boe Lida la zẽ'am.
44009033	La bilam a yẽ la bʋraa ayɩla yʋ'ʋrɛ n de A'ene, a daan bẽ mɛ kↄↄrʋm gã yʋʋma anii.
44009034	Tɩ Apɩyɛɛrɩ yele ẽ yetɩ: "A'ene, Azezi-krisi bↄ fʋ ı̃mã'asʋm mɛ. Isge vaagɛ fʋ bõn-gã'ala la bı̃ŋe." Tɩ a isge bilam zẽ'am.
44009035	Tɩ Lida, la Saarõ tẽnsɩ nẽrba wuu yẽ tɩ bʋraa la yẽ ı̃mã'asʋm mɛ, tɩ ba teege yɛm dɩkɛ ba mẽŋa bↄ Zuudãana.
44009036	La pↄka ayɩla n daan boe Zope dɛna Azezi karẽnbia tɩ a yʋ'ʋrɛ dɛna Atabita. (Tɩ Grɛkɩdõma yetɩ, Adↄrkasɩ, a võorɛ de la "mõlfↄ".) A daan tõnnɩ la tõon-sõma sõŋra nasdõma.
44009037	La wakat-ẽŋa bã'a n yõkɛ ẽ, tɩ a ki. Tɩ ba sↄ ẽ, tarɩ ẽ zom deego n boe deego zuum ka gã'arɛ ẽ.
44009038	Zope ka zãagɛ la Lida. La karẽnbiisi la n wõm tɩ Apɩyɛɛrɩ boe bilam na, tɩ ba tõm bʋraasɩ bayi yetɩ, ba sẽŋɛ ka wi ẽ yetɩ, a wa'am, a da yuuge.
44009039	Tɩ Apɩyɛɛrɩ isge doose ba sẽŋɛ. La ban paagɛ la, ba tarɩ Apɩyɛɛrɩ zom na deego la n boe deego zuo la. Tɩ pↄkõpa wuu lɛm Apɩyɛɛrɩ kɛlla, dee pa'ala fu-sɛba tɩ Adↄrkasɩ daan pɛ bↄ ba, ẽn daan vↄa la.
44009040	Tɩ Apɩyɛɛrɩ botɩ ba wuu yese yẽŋa, dee ka dũma tẽŋa pʋ'ʋsɛ, dee wẽrgɛ kũm na bↄba yetɩ: "Atabita, isge." Tɩ a pike nini yẽ Apɩyɛɛrɩ, isge zı̃'ire.
44009041	Tɩ Apɩyɛɛrɩ gʋrɛ a nu'ugo, tɩ a isge ze'ele, tɩ a wi Azezi nẽrba la, la pↄkõpa la pa'alɛ ba tɩ a le vↄa mɛ.
44009042	La Zope tẽŋa dõma wuu n daan wõm yel-ẽna wã la, ba nẽrba zozo'e n bↄ Zuudãana Azezi sɩra.
44009043	Apɩyɛɛrɩ daan yuuge Zope paagɛ la dabsa se'em. A daan boe la Asimõ n de gãnzapa la yire.
44010001	Bʋraa n daan boe Sezaare, tɩ a yʋ'ʋrɛ dɛna Akↄrnɛlɩ. A daan de la sʋda-kɛ'ɛma, ba wi'iri sʋda-sɛba tɩ a de kɛ'ɛma ba pʋam na tɩ Itali dõma sʋdaasɩ.
44010002	A daan de la nẽr-sõŋↄ, tɩ ẽŋa la a yir-dõma wuu daan nanna Nawẽnnɛ. La a daan sõŋrɩ la Zifdõma nasdõma zozo'e, dee pʋ'ʋsra Nawẽnnɛ daarɛ woo.
44010003	Tɩ wẽnnɛ daan gelge, tɩ a yẽ Nawẽnnɛ malɛka wʋ a zãasʋm mɛ na, tɩ a wa'am wa kẽ a zẽ'am yele ẽ yetɩ: "Akↄrnɛlɩ!"
44010004	Tɩ a daan bɩsra malɛka la zı̃i, tɩ dabeem tara ẽ, tɩ a yetɩ: "M dãana, fʋ yetɩ bo?" Tɩ a lerge yele ẽ yetɩ: "Fʋ pʋ'ʋsgↄ la, la fõn sõŋrɩ nasdõma la paagɛ Nawẽnnɛ yɛm mɛ, a tẽrɩ fʋ yelle mɛ.
44010005	La nãnannɛ wã, tõm nẽrba tɩ ba sẽŋɛ Zope ka yele Asimõ-pɩyɛɛrɩ tɩ a wa'am.
44010006	A de la sãana bↄna Asimõ n de gãnzapa la yire. A yire la lɛm na ko-kãtɛ la nõorʋm."
44010007	La malɛka la n tↄgɛ la Akↄrnɛlɩ dee fõrgɛ la, tɩ Akↄrnɛlɩ wi a tõntõnɩba bayi, la a sʋda-sõŋↄ ayɩla n tõnnɩ a tõoma, dee mẽ nanna Nawẽnnɛ,
44010008	yãŋa tↄgɛ sɛla n ẽŋɛ la wuu pa'alɛ ba, dee tõm ba tɩ ba sẽŋɛ Zope.
44010009	La beere n wiige, tɩ ba bↄna sore wɛ ka lɛm Zope, tɩ Apɩyɛɛrɩ zom gↄsgↄ tɩ a pʋ'ʋsɛ, la masɛ wʋ wʋntɛɛŋa zuu-tẽŋasʋka.
44010010	Tɩ a kↄm daan dõnna, tɩ a bↄↄra tɩ a di. La ban nãn boe mı̃ ɩta dia tɩ ba bↄ ẽ na, tɩ a bɩsɛ yẽ wʋ a zãasʋm mɛ na,
44010011	a daan yẽ tɩ saazuum n yo'oge, tɩ sɛla n ãn wʋ fu-kãtɛ n lʋ zẽ'esɩ sɩnaasɩ signa tẽŋa.
44010012	La dũnsi buuri wuu, la tẽŋa bõn-vuula, la bõn-ẽgla buuri wuu n boe a pʋam.
44010013	Tɩ a wõm kõa n yele ẽ yetɩ: "Apɩyɛɛrɩ, isge kʋ di."
44010014	Tɩ Apɩyɛɛrɩ lerge ẽ yetɩ: "Ayɛɩ, Zuudãana, mam ken ka di sɛla n de sisgo bõnↄ bɩɩ bõn-dẽgrↄ baa fẽe."
44010015	Tɩ kõa la le yele ẽ yetɩ: "Bõn-sɛka tɩ Nawẽnnɛ yetɩ, a ãn sõŋa, da kãn yetɩ, a de la bõn-dẽgrↄ."
44010016	Bõnↄ la ẽŋɛ la nõor-atã, dee yãŋa lebe saazuum.
44010017	Tɩ Apɩyɛɛrɩ daan zɛ yɛrɩ, tẽ'esra a pʋtẽ'erʋm bõn-ẽŋa tɩ a yẽ la võorɛ. La wakat-ẽŋa tɩ sɛba tɩ Akↄrnɛlɩ daan tõm na soke Asimõ yire n boe zẽ'a, wa'am wa zɛ yaŋa nõorʋm,
44010018	yãŋa wi soke yetɩ, Asimõ-pɩyɛɛrɩ boe la kalam bɩɩ?
44010019	La Apɩyɛɛrɩ ken tẽ'esra la bõnↄ la tɩ a yẽ la yelle, tɩ Nawẽnnɛ Sɩa yele ẽ yetɩ: "Bʋraasɩ batã n eerɩ fo, ban wãna.
44010020	Isge sige doose ba, da sẽ'ena, tɩ mam n tõm ba."
44010021	Tɩ Apɩyɛɛrɩ sige bʋraasɩ la zẽ'a ka yele ba yetɩ: "Mam tɩ ya eerɩ la. Bẽm yelle ı̃yã tɩ yãma wa'am kalam?"
44010022	Tɩ ba yele ẽ yetɩ: "Akↄrnɛlɩ, a de la sʋda-kɛ'ɛma, tɩ a ɩrgↄ masɛ, tɩ a nanna Nawẽnnɛ, tɩ Zifdõma wuu tↄgra a yelle sõŋa. Tɩ Nawẽnnɛ daan tõm a malɛka tɩ a wa'am wa yele ẽ yetɩ, a botɩ fõn wa'am a yire wa yele ẽ fõn tarɩ yetↄg-sɛka la."
44010023	Tɩ Apɩyɛɛrɩ botɩ ba kẽ yire la gã'arɛ. Tɩ beere wiige, tɩ a isge dↄla ba wɛ, tɩ Azezi karẽnbiisi basɛba n boe Zope la kↄlgɛ ẽ tɩ ba sẽŋɛ.
44010024	La dabsa ayi daarɛ tɩ ba paagɛ Sezaare. Tɩ Akↄrnɛlɩ daan wi a yir-dõma la a sɩrdõma lagsɛ gu'ura ba.
44010025	La Apɩyɛɛrɩ n paagɛ kẽ'era la, tɩ Akↄrnɛlɩ tʋ'ʋsɛ ẽ ka dũma tẽŋa a nẽŋam nã'asɛ ẽ.
44010026	Tɩ Apɩyɛɛrɩ gʋrɛ ẽ yetɩ: "Isge, mam mẽ de la nẽrsaala wʋ fõn na."
44010027	Tɩ ba sõsra la taaba kẽ'era, tɩ Apɩyɛɛrɩ yẽ nẽrba n lagsɛ zo'oge.
44010028	Tɩ a yele ba yetɩ: "Ya mi tɩ Zifdõma sisri mɛ, ba ka lagnɩ la nẽra n de sãana, la ba ka kẽ'erɩ a yire. La Nawẽnnɛ pa'alɛ mam mɛ tɩ m da yetɩ, nẽrsaala de dẽgrↄ dãana, bɩɩ a ka narɩ m lagɩm na ẽ.
44010029	Bɛla ı̃yã tɩ fõn wi mam, tɩ mam wa'am ka zagsɛ. La mam boorɩ tɩ m bãŋɛ la bẽm yelle ı̃yã tɩ yãma botɩ mam wa'am?"
44010030	Tɩ Akↄrnɛlɩ lerge ẽ yetɩ: "La de la dabsa anaasɩ n wãna wẽngɛlŋa wʋ wakat-ẽna wã, tɩ mam daan boe m yire pʋ'ʋsra, tɩ bʋraa kↄ'ↄn yɛ fuugo n yẽgrɩ zɛ mam nẽŋam,
44010031	dee yetɩ: 'Akↄrnɛlɩ, Nawẽnnɛ to'oge fʋ pʋ'ʋsgↄ la, la a tẽrɩ fõn sõŋrɩ nasdõma se'em na mɛ.
44010032	Bɛla, tõm nẽrba tɩ ba sẽŋɛ Zope ka wi Asimõ-pɩyɛɛrɩ tɩ a wa'am. A boe la Asimõ n de gãnzapa la yire. A yire la lɛm na ko-kãtɛ la nõorʋm.'
44010033	Bɛla ı̃yã tɩ mam tõm nẽrba tↄtↄ tɩ ba wa'am wa wi fʋ tɩ fʋ wa'am. La fõn wa'am wã, fʋ ẽŋɛ sõŋa. Tɩ wuu yãŋa boe la Nawẽnnɛ nẽŋam kalam tɩ tɩ selse bõn-sɛka wuu tɩ Zuudãana Nawẽnnɛ yele fõn yetɩ, fʋ yele tõma la."
44010034	Tɩ Apɩyɛɛrɩ yãŋa pↄsɛ yele yetɩ: "Sɩra sɩra, mam yãŋa bãŋɛ mɛ tɩ Nawẽnnɛ ka tũ'usri nẽrba.
44010035	La buuri wuu pʋam nẽr-sɛka n nannɩ Nawẽnnɛ dee ɩta sɛla woo tɩ la masra, ẽŋa dãana n paagɛ a yɛm.
44010036	Tↄ. Ya mi tɩ Nawẽnnɛ tõm a yetↄga la bↄ la Ɩsrayɛlɩ dõma, a de la kõ-yẽlga n pa'alɩ tɩ tɩ wʋn tara sũ-mã'asʋm la Nawẽnnɛ Azezi-krisi ı̃yã, ẽŋa n de nẽrsaalba wuu Zuudãana.
44010037	Yãma mi yel-sɛba wuu n daan ẽŋɛ Zude la, la daan pı̃'ilum na Galile Azã n daan mõolɛ Nawẽnnɛ yetↄga dee mise nẽrba ko'om pʋam na poorʋm.
44010038	Ya ken mina Azezi n yese Nazarɛtɩ la, la Nawẽnnɛ n daan bↄ ẽ a Sɩa pãŋa se'em, tɩ a daan sẽŋɛ zẽ'esɩ wuu ẽŋɛ ɩr-sõma, botɩ Asũtãana n daan nãmsrɩ sɛba la wuu yẽ ı̃mã'asʋm. Se'ere n soe la, Nawẽnnɛ daan boe la ẽ mɛ.
44010039	Tõma yẽ bõn-sɛba wuu tɩ a daan tõm Zerizalɛm la Zifdõma so'olʋm na wuu mɛ, dee tɩ ba daan ka ẽ dↄ-puurŋa zuo kʋ.
44010040	Tɩ Nawẽnnɛ daan vo'oge ẽ dabsa atã daarɛ, botɩ a dɩkɛ a mẽŋa pa'alɛ.
44010041	La a ka dɩkɛ a mẽŋa pa'alɛ nẽrba la wuu, a dɩkɛ a mẽŋa pa'alɛ la tõma sɛba n de kaset-dõma tɩ Nawẽnnɛ daan põn dẽŋɛ looge la. A vo'ore la poorʋm, tõma daan lagɩm na ẽ mɛ di dee yũ.
44010042	A daan bↄ tõma nõorɛ yetɩ, tɩ mõolɛ ẽŋa yetↄga, dee yele nẽrba, tɩ la de la ẽŋa tɩ Nawẽnnɛ looge tɩ a di nẽr-vↄↄsɩ la kɩ'ɩndõma sarɩya.
44010043	Nawẽnnɛ nõtↄ'ↄsrɩba la wuu yʋʋn tↄgɛ a yelle mɛ yetɩ, sɛka woo n bↄ ẽ sɩra, Nawẽnnɛ wʋn basɛ a dãana tõon-be'ero taalɛ a yʋ'ʋrɛ ı̃yã."
44010044	Apɩyɛɛrɩ n daan ken tↄgra yetↄg-bãna la, tɩ Nawẽnnɛ Sɩa sige sɛba wuu n wõm yetↄga la zuto.
44010045	La Nawẽnnɛ n daan botɩ a Sɩa la mẽ sige bu-zãŋsɩ la zuto la, la daan di'ige Zifdõma sɛba n bↄ Azezi sɩra n doose Apɩyɛɛrɩ wa'am na mɛ.
44010046	Se'ere n soe la, ba daan wõm tɩ ba tↄgrɩ la bu-zãŋsɩ yetↄga pẽgra Nawẽnnɛ yʋ'ʋrɛ.
44010047	Tɩ Apɩyɛɛrɩ yetɩ: "Nẽr-bãna wã to'oge la Nawẽnnɛ Sɩa wʋ tõma n daan to'oge se'em na. Bɛla, ãne n wʋn tã'agɛ gu ba yetɩ, ba da to'oge ko'om misga?"
44010048	Dee bↄ nõorɛ yetɩ, ba mise ba ko'om pʋam la Azezi-krisi yʋ'ʋrɛ. Tɩ ba sose Apɩyɛɛrɩ yetɩ, a weege bãma zẽ'am ẽŋɛ dabsa fẽe pa'asɛ.
44011001	La Azezi Tõntõnɩba, la a karẽnbi-sɛba n boe Zude so'olʋm na wõm mɛ tɩ nẽr-sɛba n dagɩ Zifdõma la mẽ sakɛ Nawẽnnɛ yetↄga mɛ.
44011002	La Apɩyɛɛrɩ daan lebe la Zerizalɛm, tɩ Zifdõma basɛba n bↄ Azezi sɩra la wẽ'era nõke'ene la ẽ,
44011003	yele ẽ yetɩ: "Bẽm n ẽŋɛ tɩ fõn kẽ lagɩm na bu-zãŋsɩ n ka wãtɩ la dita?"
44011004	Tɩ Apɩyɛɛrɩ yãŋa pa'alɛ ba yɛla la wuu n daan doose se'em na yetɩ:
44011005	"Mam daan boe la Zope pʋ'ʋsra, yẽ sɛla wʋ zãasŋↄ la, tɩ sɛla la ze'ele saazuum sigra wʋ fu-kãtɛ n lʋ zẽ'esɩ sɩnaasɩ sige wa paam mam boe zẽ'a la.
44011006	Tɩ mam bɩsra bõnↄ na zı̃i, yẽ yire dũnsi, la we-dũnsi, la bõn-vuula, la bõn-ẽgla.
44011007	Tɩ mam wõm kõa n yetɩ: 'Apɩyɛɛrɩ, isge kʋ di.'
44011008	Tɩ mam yetɩ: 'Ayɛɩ, Zuudãana, sɛla n de sisgo bõnↄ bɩɩ bõn-dẽgrↄ ken ka kẽ mam nõorʋm.'
44011009	Tɩ kõa la le ze'ele saazuum tↄgɛ bↄ mam yetɩ: 'Bõn-sɛka tɩ Nawẽnnɛ yetɩ, a ãn sõŋa, da kãn yetɩ, a de la bõn-dẽgrↄ.'
44011010	La daan ẽŋɛ la nõorɛ atã, dee viise lebe saazuum.
44011011	Tɩ bʋraasɩ batã kↄ'ↄn paam yi-sɛka tɩ mam boe mı̃ na. Ba daan tõm ba la Sezaare tẽŋam yetɩ, ba wa'am mam zẽ'am.
44011012	Tɩ Nawẽnnɛ Sɩa yele mam yetɩ, m doose ba sẽŋɛ, m da sẽ'ena. Tɩ tɩ sↄbiisi bãna bayoobɩ wã kↄlgɛ mam, tɩ tõma sẽŋɛ ka kẽ Akↄrnɛlɩ yire.
44011013	Tɩ a yele tõma tɩ ẽŋa daan yẽ la malɛka n ze ẽŋa yire, yele ẽŋa yetɩ: 'Tõm nẽrba tɩ ba sẽŋɛ Zope ka wi Asimõ-pɩyɛɛrɩ tɩ a wa'am.
44011014	Ẽŋa n wʋn tↄgɛ yetↄg-sɛba n wʋn botɩ fõn na fʋ yir-dõma wuu yẽ fãarɛ.'
44011015	Mam n boe mı̃ tɩ m tↄgɛ la, tɩ Nawẽnnɛ Sɩa sige ba zuto wʋ ẽn daan sige tõma zuo se'em pↄspↄsɩ la.
44011016	Bɛla tɩ mam tẽegɛ Zuudãana n daan yetɩ: 'Azã daan misri nẽrba la ko'om pʋam, la Nawẽnnɛ wʋn mise ya a Sɩa pʋam.'
44011017	La sãn dɛna tɩ Nawẽnnɛ bↄ ba a Sɩa, wʋ ẽn daan bↄ tõma n bↄ Zuudãana Azezi-krisi sɩra se'em na, mam de la ãne wʋn sɩ'ɩsɛ Nawẽnnɛ?"
44011018	Ban wõm bɛla la, ba sı̃m mɛ dee pẽgra Nawẽnnɛ yetɩ: "Bɛla, Nawẽnnɛ botɩ bu-zãŋsɩ mẽ yẽ sore mɛ tɩ ba teege yɛm basɛ tõon-be'ero yẽ yõvore."
44011019	La A'etɩɛnɩ kũm na poorʋm, nẽr-sɛba n yẽ nãmsgↄ la wɩrgɛ mɛ, sẽŋɛ halɩ Fenisi, la Sipri, la Antɩyↄsɩ ka mõola Nawẽnnɛ yetↄga la bↄ'ↄra Zifdõma mã'a.
44011020	La ba bʋraasɩ basɛba daan ze'ele la Sipri, la Sirɛnɩ so'olʋm sẽŋɛ Antɩyↄsɩ mẽ ka mõolɛ bu-zãŋsɩ, tↄgɛ Zuudãana Azezi kõ-yẽlga la bↄ ba.
44011021	La Zuudãana pãŋa daan boe la ba mɛ. Tɩ nẽrba zozo'e daan bↄ Zuudãana sɩra dↄla ẽ.
44011022	La Azezi nẽr-kʋʋŋↄ la n boe Zerizalɛm na n wõm bɛla la, ba tõm na Abarnabasɩ yetɩ a sẽŋɛ Antɩyↄsɩ.
44011023	La ẽn paagɛ yẽ tɩ Nawẽnnɛ ẽŋɛ nẽrba la yel-sõnnɛ se'em na, a sũure ẽŋɛ yẽlʋm mɛ. Tɩ a pa'alɛ ba yetɩ, ba keŋe ba mẽŋa dↄla Zuudãana la ba sũure wuu da basɛ.
44011024	Se'ere n soe la, a daan de la nẽr-sõŋↄ, dee bↄ Azezi sɩra zo'oge, tɩ Nawẽnnɛ Sɩa bↄna la ẽ. La nẽrba zozo'e n daan pa'asɛ dↄla Zuudãana.
44011025	La Abarnabasɩ babsɛ mɛ sẽŋɛ Tarsɩ tɩ a ka ɛ Asolɩ.
44011026	La ẽn yẽ ẽ na, a tarɩ ẽ mɛ wa'am Antɩyↄsɩ. La yʋʋnɛ tõrɛ tɩ ba lagsɛ la Azezi nẽr-kʋʋŋↄ la, dee zãsʋm nẽrba zozo'e. La de la Antɩyↄsɩ tẽŋam tɩ ba daan pↄsɛ wi karẽnbiisi la tɩ Krisi nẽrba.
44011027	La wakat-ẽŋa tɩ Nawẽnnɛ nõtↄ'ↄsrɩba daan ze'ele Zerizalɛm sẽŋɛ Antɩyↄsɩ.
44011028	Tɩ ba nẽra ayɩla yʋ'ʋrɛ n de Agabisi isge ze'ele tↄgɛ la Nawẽnnɛ Sɩa pãŋa yetɩ, kↄm kãtɛ n wʋn wa'am dũnia wuu zuo. La kↄm ẽŋa sɩrɩ wa'am mɛ na-keko Akloorɩ wakatʋm.
44011029	Tɩ karẽnbiisi la yetɩ, nẽra woo looge ẽn tarɩ sɛla bↄ tɩ ba to'oge sõŋɛ Azezi nẽr-sɛba n boe Zude la.
44011030	Tɩ ba daan ẽŋɛ bɛla dɩkɛ ligri la ẽŋɛ Abarnabasɩ la Asolɩ nu'usum, tõm ba yetɩ, ba tarɩ sẽŋɛ ka bↄ Azezi nẽr-kʋʋŋↄ la kẽma n boe Zerizalɛm na.
44012001	La masɛ la wakat-ẽŋa tɩ naba A'erↄdɩ daan nãmsra Azezi nẽrba basɛba,
44012002	dee botɩ ba kʋ Azakɩ n de Azã sↄbia la sʋkↄbgↄ.
44012003	La ẽn yẽ tɩ la ẽŋɛ Zifdõma sũure yẽlʋm mɛ na, a le botɩ ba yõkɛ la Apɩyɛɛrɩ, wakat-sɛka tɩ Zifdõma diti borborɩ n ka tarɩ dãbɩllɛ kibsa la.
44012004	La ẽn yõkɛ ẽ kẽ'esɛ yʋ'a deem na, a botɩ sʋdaasɩ pia la ayoobɩ n pʋɩ bana-banaasɩ gu'ura ẽ sↄↄsna taaba. A boorɩ tɩ Zↄↄg-basɛ kibsa n tole, dee tɩ a tarɩ ẽ yese nẽrba la nẽŋam ka di a sarɩya.
44012005	Bɛla tɩ ba daan pagɛ Apɩyɛɛrɩ basɛ yʋ'a deego la pʋam. Tɩ Azezi nẽrba la daan pʋ'ʋsra Nawẽnnɛ a ı̃yã halɩ ka basɛ.
44012006	Be-sɛka n wʋn wiige tɩ A'erↄdɩ yese Apɩyɛɛrɩ la, daar-ẽŋa yʋ'ʋŋↄ Apɩyɛɛrɩ daan gã la sʋdaasɩ bayi tẽŋasʋka gı̃sra. Ba daan ba ẽ mɛ la bãnsɩ bayi, tɩ gu'urba la bↄna zanõrʋm gu'ura yʋ'a deego la.
44012007	La haya! Tɩ Nawẽnnɛ malɛka kↄ'ↄn wa'am. Tɩ peelem kↄ'ↄn nẽegɛ deego la pʋam. Tɩ malɛka la wẽ Apɩyɛɛrɩ lʋgrɛ nẽegɛ ẽ yetɩ: "Isge tↄtↄ." Tɩ bãnsɩ la ba'agɛ lui tẽŋa dee basɛ a nu'usi la.
44012008	Tɩ malɛka la yele ẽ yetɩ: "Ga fʋ sagãnnɛ, dee pire fʋ tagra." Tɩ a ẽŋɛ bɛla. Tɩ malɛka la le yele ẽ yetɩ: "Yɛ fʋ fuugo dee doose mam."
44012009	Tɩ Apɩyɛɛrɩ doose ẽ yese yẽŋa, dee ka bãŋɛ tɩ malɛka la n ɩtɩ se'em na de la sɩra, a tẽ'esɛ tɩ la ãna wʋ a zãasʋm mɛ na.
44012010	La ban gãŋɛ pↄspↄsɩ gu'urba la, la gu'urba bʋyi dõma la, ba yãŋa paagɛ la kut-yan-sɛka n yesrɩ kẽ'era tẽŋa la pʋam na, tɩ yaŋa la yo'oge a mẽŋa, tɩ ba yese yẽŋa yãŋa dↄla sore wɛ. Bilam zẽ'am tɩ malɛka la fõrgɛ dee basɛ Apɩyɛɛrɩ.
44012011	Tɩ Apɩyɛɛrɩ yɛm yãŋa wa'am, tɩ a yetɩ: "Lɛɛlɛ wã mam bãŋɛ sɩra sɩra, tɩ Zuudãana n tõm a malɛka tɩ a wa'am wa fãagɛ mam A'erↄdɩ nu'usum, la bõn-sɛka wuu tɩ Zifdõma eerɩ tɩ ba ẽŋɛ mam na."
44012012	La ẽn bãŋɛ bõn-ẽna võorɛ la, a sẽŋɛ la Azã-markɩ ma Amaari yire. La nẽrba n lagsɛ bilam zo'oge bↄna mı̃ pʋ'ʋsra.
44012013	La ẽn paagɛ mı̃ na, a wẽ la yaŋa nõorɛ, tɩ pↄsↄↄ yʋ'ʋrɛ n de Arode wa'am tɩ a bɩsɛ.
44012014	La ẽn bãŋɛ Apɩyɛɛrɩ kõa la, tɩ a sũure ẽŋɛ yẽlʋm tɩ a ka yo'oge yaŋa la, dee zoe kẽ ka yetɩ: "Apɩyɛɛrɩ ze yaŋa nõorʋm."
44012015	Tɩ ba yele pↄsↄↄ la yetɩ: "Fõn de la zↄlgↄ." Tɩ a le yetɩ: "La de la ẽŋa." Tɩ ba lerge yetɩ: "La de la a sɩa".
44012016	Tɩ Apɩyɛɛrɩ ken wẽ'era yaŋa la. Tɩ ba yo'oge yẽ tɩ la de la ẽŋa. Tɩ la di'ige ba.
44012017	Tɩ Apɩyɛɛrɩ yɩbsɛ nu'usi pa'alɛ ba yetɩ, ba ãna sı̃m. Dee tↄgɛ pa'alɛ ba Zuudãana n ẽŋɛ se'em tarɩ ẽŋa yʋ'a deego la pʋam yese yẽŋa. Dee yele ba yetɩ: "Yele-ya Azakɩ, la tɩ sↄbiisi la, sɛla n ẽŋɛ la." Dee yese sẽŋɛ zẽ'a ayẽma.
44012018	La beere n wiige la, dãmŋↄ zozo'e n wa'am sʋdaasɩ la tẽŋasʋka, tɩ ba bↄↄra tɩ ba bãŋɛ, la ẽŋɛ la wãne tɩ Apɩyɛɛrɩ ka bↄna.
44012019	Tɩ A'erↄdɩ botɩ ba ɛ Apɩyɛɛrɩ, ka yẽ ẽ. Tɩ a di gu'urba la sarɩya, bↄ nõorɛ yetɩ, ba kʋ ba. La bɛla poorʋm a yese Zude sẽŋɛ la Sezaare ka bↄna bilam.
44012020	La naba A'erↄdɩ sũure daan yı̃ige mɛ halɩ la Tiiri la Sidõ tẽnsɩ nẽrba. Tɩ ba ẽŋɛ nõorɛ ayɩla tɩ ba sẽŋɛ ka yẽ ẽ, yãŋa lagsɛ taaba dẽŋɛ yõkɛ Ablastisi n bɩsrɩ naba A'erↄdɩ yire yelle la sɩa. Tɩ bãma la ẽŋa yãŋa doose taaba sẽŋɛ ka sose naba A'erↄdɩ yetɩ, a basɛ tɩ sũ-mã'asʋm wa'am bãma la ẽŋa tẽŋasʋka. Se'ere n soe la, ba dia daan ze'etɩ la naba la tẽŋam sẽnna.
44012021	La A'erↄdɩ looge la daarɛ yetɩ, ba tↄgɛ yetↄga la. La daarɛ la n paagɛ la, a yɛ la a na'am futo zı̃'ire a na'am kʋka zuo tↄgra yetↄg-kãra bↄ'ↄra nẽrba la.
44012022	Tɩ ba kaasɛ yetɩ: "Kõa wã de la Nawẽnnɛ kõa, la dagɩ nẽrsaala kõa."
44012023	Tɩ Nawẽnnɛ malɛka botɩ bã'a yõkɛ A'erↄdɩ bilam zẽ'am, tɩ zũnzũa di ẽ, tɩ a ki, ẽn ka pẽgɛ Nawẽnnɛ dee pẽgɛ a mẽŋa la ı̃yã.
44012024	Tɩ Nawẽnnɛ yetↄga la daan saagɛ zẽ'a wuu, tɩ nẽrba zozo'e sakra yetↄga la pa'asra.
44012025	La Abarnabasɩ la Asolɩ n daan tõm ba tõoma Zerizalɛm ba'asɛ la, ba daan tarɩ Azã-markɩ mɛ lebe Antɩyↄsɩ.
44013001	Azezi nẽr-kʋʋŋↄ n boe Antɩyↄsɩ la pʋam, Nawẽnnɛ nõtↄ'ↄsrɩba, la karẽnsãandõma n daan boe mı̃. Ba de la Abarnabasɩ, la Asimeyõ tɩ ba wi'iri tɩ nẽr-sabga, la Alusiyusi n ze'ele Sirɛnɩ, la Amanayɛnɩ tɩ ba daan uge ẽ la naba A'erↄdɩ, la Asolɩ.
44013002	La daarɛ ayɩla ba daan lʋ la nõorɛ pʋ'ʋsra dee pẽgra Nawẽnnɛ, tɩ Nawẽnnɛ Sɩa yele ba yetɩ: "Looge-ya Abarnabasɩ la Asolɩ tɩ ba tõm tõon-sɛka tɩ mam looge ba tɩ ba tõm na."
44013003	Tɩ ba lʋ nõorɛ dɩkɛ nu'usi paglɛ ba zuto pʋ'ʋsɛ, dee basɛ ba tɩ ba sẽŋɛ.
44013004	La Nawẽnnɛ Sɩa n tõm ba la, ba sẽŋɛ la Selesi tẽŋam ka kẽ õorŋↄ bilam sẽŋɛ Sipri so'olʋm tɩ ko'om gilge la.
44013005	La ban paagɛ Salamini tẽŋam na, ba daan mõolɩ Nawẽnnɛ yetↄga mɛ Zifdõma wẽndeto pʋam. Ba daan tarɩ la Azã-markɩ tɩ a sõŋra ba.
44013006	La ba daan doose la Sipri so'olʋm la pʋam ka paagɛ Pafↄsɩ. Bilam ba yẽ la tɩɩm dãana n parɩm tɩ ẽŋa de la Nawẽnnɛ nõtↄ'ↄsa. A de la Zifu, a yʋ'ʋrɛ de la Abar-zezi.
44013007	A daan boe la tẽŋa la gↄmna Asɛryusi-polusi n de yɛm dãana la zẽ'am. Tɩ gↄmna la daan botɩ ba wi Abarnabasɩ la Asolɩ, a daan boorɩ tɩ a wõm na Nawẽnnɛ yetↄga.
44013008	La tɩɩm dãana la yʋ'ʋrɛ la Grɛkɩ de la A'elimasɩ. A daan sɩ'ɩsrɩ Asolɩ la Abarnabasɩ yetↄga la mɛ, dee daan ɛɛra tɩ a gu gↄmna la tɩ a da sakɛ Nawẽnnɛ yetↄga la.
44013009	Tɩ Nawẽnnɛ Sɩa bↄna la Asolɩ yʋ'ʋrɛ ayẽma n de Apolɩ la pãŋa, tɩ a bɩsra tɩɩm dãana la zı̃i,
44013010	yele ẽ yetɩ: "Fʋ tarɩ la yɛmkẽgsɩga la pã'asgↄ, fʋ de la Asũtãana bia, fʋ de la tõon-sõma wuu bɛ. Fõn dɩkrɩ Zuudãana Nawẽnnɛ sɩra la mɛ tɩ a lɛbgra põmpↄrŋↄ.
44013011	Lɛɛlɛ wã, bãŋɛ tɩ Zuudãana pãŋa wʋn botɩ fʋ fↄ mɛ. Fʋ kãn le yẽ peelem halɩ ka paagɛ wakat-sɛka." La bilam zẽ'am tɩ tɩɩm dãana la kↄ'ↄn fↄ, ba'abra ɛɛra nẽra tɩ a ve'ege ẽ.
44013012	La gↄmna la n yẽ lan ẽŋɛ se'em na, a bↄ yetↄga la sɩra mɛ, se'ere n soe la, Zuudãana zãsŋↄ la daan kẽ a sũure mɛ.
44013013	Apolɩ la a taaba la ze'ele la Pafↄsɩ kẽ õorŋↄ sẽŋɛ Pɛrzɩ n boe Pãnfili so'olʋm pʋam na. Tɩ Azã-markɩ basɛ ba bilam dee lebe Zerizalɛm.
44013014	Tɩ ba daan ze'ele Pɛrzɩ sẽŋɛ Antɩyↄsɩ n boe Pisidi so'olʋm pʋam na. Tɩ Zifdõma vo'osgo daarɛ paagɛ, tɩ ba kẽ ba wẽndeem zı̃'ire.
44013015	La ban karẽŋɛ Nawẽnnɛ lↄↄ, la Nawẽnnɛ nõtↄ'ↄsrɩba gõnnↄ kɩ'ɩlɩm na, tɩ wẽndeego la nẽŋadõma tõm nẽrba tɩ ba sẽŋɛ ka yele ba yetɩ: "Tɩ sↄbiisi, ya sãn tara yetↄga n wʋn bↄ nẽrba la bʋraanɛ, ya tↄgɛ."
44013016	Tɩ Apolɩ isge yɩbsɛ la nu'ugo yele ba yetɩ: "Ɩsrayɛlɩ nẽrba, la yãma sɛba n po nanna Nawẽnnɛ, selse-ya.
44013017	Nawẽnnɛ tɩ Ɩsrayɛlɩ dõma pʋ'ʋsrɩ wã, ẽŋa n yʋʋn looge tɩ yaabdõma, ban yʋʋn boe Ezipti na, ẽŋa n botɩ ba yɩrgɛ zo'oge. La ẽŋa n yʋʋn tõm pãŋa tõoma tarɩ ba yese Ezipti.
44013018	La ban boe weem yʋʋma pinaasɩ la, a ẽŋɛ sũ-mã'asʋm la ba mɛ.
44013019	Dee yʋʋn sã'am buuri bayopↄɩ Kanaan so'olʋm pʋam, dee bↄ ba tẽŋa la tɩ ba sↄna.
44013020	Bɛla wuu yuuge masɛ wʋ yʋʋma kↄbsnaasɩ la pinuu. La bɛla poorʋm a bↄ ba la nẽŋadõma, tɩ ba sↄna ba wa paagɛ Nawẽnnɛ nõtↄ'ↄsa Asãmwɛlɩ wakatʋm.
44013021	Tɩ ba yãŋa sose yetɩ, bãma boorɩ la naba. Tɩ Nawẽnnɛ bↄ ba Akisi dayʋa Asayuli n de Abẽnzamẽ buuri nẽra, tɩ a di na'am yʋʋma pinaasɩ.
44013022	Tɩ Nawẽnnɛ yʋʋn to'oge Asayuli na'am na, dee botɩ Adavidi dɛna naba. Nawẽnnɛ yʋʋn tↄgɛ Adavidi yelle yetɩ: 'Mam yẽ la Azese bia Adavidi n ãn mam sũure yẽlʋm. Ẽŋa n wʋn ẽŋɛ mam n boorɩ se'em na wuu.'
44013023	La de la ẽŋa buuri nẽra ayɩla n de Azezi tɩ Nawẽnnɛ botɩ a dɛna Fãagra bↄ Ɩsrayɛlɩ dõma, wʋ ẽn yʋʋn bı̃ŋe a nõorɛ se'em na.
44013024	Ẽŋa n daan nãn ka wa'am na, Azã n daan mõolɩ a wa'aŋↄ yelle bↄ Ɩsrayɛlɩ nẽrba wuu yetɩ, ba teege yɛm basɛ tõon-be'ero tɩ ba mise ba ko'om pʋam.
44013025	La Azã n daan boe mı̃ tɩ a tõm a tõoma ba'asɛ la, a soke ba yetɩ: 'Yãma tẽ'esɛ tɩ mam de la ãne? Yãma n tẽ'esɛ tɩ mam de nẽr-sɛka la, mam dagɩ ẽŋa. La selse-ya, ẽŋa boe la mam poorʋm sẽna, mam ka masɛ tɩ m pirge a tagra.'
44013026	M sↄbiisi, yãma n de Abraham yɩɩsɩ, la yãma sɛba n po nanna Nawẽnnɛ, la de la tõma ı̃yã tɩ Nawẽnnɛ tõm fãarɛ kõa wã.
44013027	La Zerizalɛm nẽrba, la ba nẽŋadõma daan ka bãŋɛ Azezi n de nẽr-sɛka. La ba ka bãŋɛ Nawẽnnɛ nõtↄ'ↄsrɩba yetↄga la tɩ ba karẽŋrɩ vo'osgo daarɛ wuu la võorɛ. La ban di Azezi sarɩya la, nõtↄ'ↄsrɩba la n yʋʋn yele se'em na ẽŋɛ mɛ.
44013028	Baa ban ka yẽ bõn-sɛka n wʋn botɩ ba kʋ ẽ na, ba sı̃m mɛ dee yele Apilatɩ yetɩ, a basɛ tɩ ba kʋ ẽ.
44013029	La ban daan ẽŋɛ sɛla wuu wʋ lan põn gʋlsɛ a yelle se'em ba'asɛ la, ba sike ẽ dↄ-puurŋa la zuo mɛ laagɛ.
44013030	Tɩ Nawẽnnɛ daan botɩ a vo'oge.
44013031	La a dɩkɛ a mẽŋa mɛ pa'alɛ sɛba n daan doose ẽ Galile sẽŋɛ Zerizalɛm na dabsa faa, bãma n de a kaset-dõma Ɩsrayɛlɩ nẽrba la tẽŋasʋka.
44013032	La tõma mõolɩ la kõ-yẽlga la bↄ yãma: Nawẽnnɛ n yʋʋn bı̃ŋe a nõorɛ la tɩ yaabdõma la,
44013033	a ẽŋɛ bõn-ẽŋa bↄ la tõma n de ba yɩɩsɩ la. La de la a vo'oge Azezi mɛ. La ãn wʋ lan gʋlsɛ yõoma gõŋↄ yõoma bʋyi dãana la pʋam yetɩ: 'Fʋ de la mam bia. Zı̃na mam n lebge fʋ sↄ.'
44013034	Nawẽnnɛ yʋʋn yetɩ, ẽŋa wʋn vo'oge ẽ tɩ a kãn põ'ogɛ. Bɛla tɩ a yʋʋn yetɩ: 'Mam wʋn bↄ ya bõn-sõma sɩra sɩra tɩ mam põn bı̃ŋe nõorɛ la Adavidi la.'
44013035	Bɛla ı̃yã tɩ la yele yõoma gõŋↄ pʋam zẽ'a ayẽma yetɩ: 'Fʋ kãn basɛ fʋ pʋpeelem dãana tɩ a põ'ogɛ.'
44013036	Wakat-sɛka tɩ Adavidi yʋʋn vↄa la, a tõm Nawẽnnɛ yɛm n boorɩ se'em mɛ, dee ki tɩ ba laagɛ ẽ a yaabdõma yↄↄm, tɩ a ı̃yã põ'ogɛ.
44013037	La Nawẽnnɛ n vo'oge sɛka la ka põ'ogɛ.
44013038	Bɛla, m sↄbiisi, yãma masɛ tɩ ya bãŋɛ tɩ la de la Azezi ı̃yã tɩ tõma mõolɛ pa'alɛ yãma tɩ Nawẽnnɛ wʋn basɛ tõon-be'ero taalɛ. Se'ere n soe la, Amoyisi lↄↄ yʋʋn ka tã wʋn basɛ tɩ ya yelle masɛ Nawẽnnɛ zẽ'am,
44013039	la nẽr-sɛka woo n bↄ Azezi sɩra, a yelle masɛ Nawẽnnɛ zẽ'am mɛ.
44013040	Bɛla, guuse-ya tɩ lan gʋlsɛ se'em Nawẽnnɛ nõtↄ'ↄsrɩba gõnnↄ pʋam na da paagɛ ya.
44013041	La yetɩ: 'Bãŋɛ-ya tɩ yãma sɛba n de sɩ'ɩsrɩba la, ya palẽŋa wʋn ẽkɛ mɛ tɩ ya ki. Se'ere n soe la, tõon-sɛka tɩ mam wʋn tõm ya zamãana wã pʋam na, ya kãn nan tɩ la wʋn sɩrɩ ẽŋɛ, baa nẽra sãn tↄgɛ pa'alɛ ya.' "
44013042	La Apolɩ la Abarnabasɩ n daan isge tɩ ba yese la, tɩ nẽrba la sose ba yetɩ, ba le wa'am vo'osgo daarɛ wa tↄgɛ yetↄg-sɛba tɩ ba tↄgɛ la.
44013043	La ban yese tɩ ba fõrgɛ la, tɩ Zifdõma zozo'e, la nẽrba basɛba n dagɩ Zifdõma dee sakɛ dↄla Nawẽnnɛ lↄↄ tɩ a bↄ Zifdõma, daan dↄla Apolɩ la Abarnabasɩ. Tɩ Apolɩ dõma pa'alɛ ba yetɩ, ba mõrgɛ bↄna Nawẽnnɛ yel-sõnnɛ na pʋam.
44013044	Tɩ vo'osgo daarɛ le paagɛ, tɩ nẽrba lagsɛ zozo'e wʋ la de la tẽŋa la nẽrba wuu la, tɩ ba selse Nawẽnnɛ yetↄga.
44013045	La Zifdõma n yẽ nẽr-kʋʋŋↄ la n zo'oge la, tɩ ba ẽŋɛ sũure sɩ'ɩsɛ Apolɩ n tↄgɛ se'em na, dee tↄgra tↄg-be'ero.
44013046	Tɩ Apolɩ la Abarnabasɩ daan kãbɛ sũure tↄgɛ ba yetɩ: "Tõma wʋn dẽŋɛ nɩ tↄgɛ Nawẽnnɛ yetↄga wã bↄ la yãma. La yãma n zagsɛ la, yãma pa'alɛ tɩ ya ka masɛ tɩ ya yẽ vↄm n ka ba'asrɩ. Bɛla ı̃yã tõma wʋn basɛ yãma, dee sẽŋɛ la bu-zãŋsɩ zẽ'am.
44013047	Se'ere n soe la, Zuudãana Nawẽnnɛ bↄ tõma nõorɛ yetɩ: 'Mam looge fo tɩ fʋ ãna wʋ peelem bↄ bu-zãŋsɩ, botɩ nẽrba yẽ fãarɛ dũnia zẽ'esɩ wuu.' "
44013048	La bu-zãŋsɩ la n wõm bɛla la, ba sũure ẽŋɛ yẽlʋm mɛ halɩ, tɩ ba pẽgra Nawẽnnɛ yetↄga la. La nẽr-sɛba n masɛ tɩ ba yẽ vↄm n ka ba'asrɩ la daan sakɛ bↄ Azezi sɩra mɛ.
44013049	Tɩ Zuudãana yetↄga la saagɛ tẽŋa la wuu.
44013050	Tɩ Zifdõma daan sa'asɛ pↄgsɩ n pʋ'ʋsrɩ Nawẽnnɛ, dee dɛna yʋ'ʋrɛ dõma, la tẽŋa la nẽrzuto, botɩ ba nãmsɛ Apolɩ la Abarnabasɩ dige ba ba tẽŋa la pʋam tɩ ba yese.
44013051	Tɩ Apolɩ la Abarnabasɩ pɩɩsɛ ba nãma tẽntõnnↄ basɛ, pa'alɛ tɩ tẽŋa la nẽrba ka ẽŋɛ sõŋa, dee wɛ'ɛsa Ikonim.
44013052	La Azezi karẽnbiisi la n boe Antɩyↄsɩ la daan tarɩ sũ-yẽlga zo'oge mɛ, dee tɩ Nawẽnnɛ Sɩa bↄna la ba.
44014001	Apolɩ la Abarnabasɩ n paagɛ Ikonim la, ba le kẽ la Zifdõma wẽndeego pʋam tↄgɛ bↄ nẽrba. Tɩ nẽr-kʋʋŋↄ zozo'e, Zifdõma la nẽrba basɛba n dagɩ Zifdõma, bↄ Nawẽnnɛ sɩra.
44014002	La Zifdõma nẽr-sɛba n ka sakɛ yetↄga la, bãma n sa'asɛ bu-zãŋsɩ botɩ ba sũure sã'am la Azezi karẽnbiisi la.
44014003	La Apolɩ la Abarnabasɩ daan yuuge Ikonim mɛ, te'ege Zuudãana Azezi tↄgɛ a yetↄga la bʋraanɛ. Tɩ Zuudãana daan bↄ ba pãŋa tɩ ba tõm tõon-yãlma la yel-kɩrsɩ n pa'alɩ tɩ ẽŋa yel-sõnnɛ na tɩ ba tↄgrɩ la de la sɩra.
44014004	La tẽŋa la nẽrba daan welse mɛ, tɩ basɛba bↄna Zifdõma poorʋm, tɩ basɛba bↄna Azezi Tõntõnɩba la poorʋm.
44014005	Tɩ bu-zãŋsɩ, la Zifdõma, la ba nẽŋadõma bↄↄra tɩ ba nãmsɛ Apolɩ la Abarnabasɩ lobe ba la kuga.
44014006	Tɩ ba bãŋɛ, zoe sẽŋɛ Likoni tẽnsʋm, Listri, la Dɛrbɩ, la tẽn-pɩgsɩ sɛba n lɛm bilam na pʋam.
44014007	Bilam ba daan mõolɛ kõ-yẽlga la mɛ.
44014008	La bʋraa n daan boe Listri ka tãna sẽnna. A ma dↄgɛ ẽ tɩ a dɛna la kↄↄrŋↄ.
44014009	Tɩ a daan zẽa sɛlsra Apolɩ n tↄgrɩ la. Tɩ Apolɩ bɩsra ẽ zı̃i, bãŋɛ tɩ a bↄ Azezi sɩra mɛ tãna wʋn yẽ ı̃mã'asʋm.
44014010	Tɩ Apolɩ tↄgɛ ke'enke'em yele ẽ yetɩ: "Isge ze'ele saazuo." Tɩ kↄↄrŋↄ la vaagɛ isge sẽnna.
44014011	La nẽr-kʋʋŋↄ la n yẽ Apolɩ n ẽŋɛ se'em na, tɩ ba tı̃i tↄgɛ la Likoni tẽŋa yetↄga yetɩ: "Wẽna n lebge nẽrsaalba sigum tõma zẽ'am."
44014012	Tɩ ba daan wi'ira Abarnabasɩ tɩ Azeyusi, dee wi'ira Apolɩ tɩ A'ɛrmẽsɩ, ẽŋa n tarɩ yetↄga la wa'am na ı̃yã.
44014013	Ba daan tarɩ la deego tẽŋa la zanõ-bↄba kãabra Azeyusi. Tɩ kãabgↄ kẽema la tarɩ lↄlsɩ, la tɩɩsɩ puuro wa'am zanõrʋm na, tɩ ẽŋa la nẽr-kʋʋŋↄ la bↄↄra tɩ ba kãabɛ Abarnabasɩ la Apolɩ.
44014014	La Tõntõnɩba Apolɩ la Abarnabasɩ n wõm ban yetɩ ba ẽŋɛ se'em na, ba sũure sã'am mɛ, tɩ ba ãasʋm ba futo, dee zoe kẽ nẽr-kʋʋŋↄ la pʋam tı̃i tↄgɛ yetɩ:
44014015	"Nẽrba wã, bẽm tɩ ya yetɩ ya ẽŋɛ wãna? Tõma mẽ de la nẽrsaalba wʋ yãma n ãn se'em na, la tõma mõolɩ la kõ-yẽlga pa'ala yãma tɩ ya basɛ bõn-bãna wã n ka tarɩ yõorↄ, dee dↄla Nawẽnnɛ n de vↄm dãana. Ẽŋa n nãam saazuum la tẽŋa, la ko-kãtɛ, la bõn-sɛba wuu n boe ba pʋam na.
44014016	Kʋrʋm kʋrʋm, Nawẽnnɛ yʋʋn basɛ buuri wuu tɩ ba ɩta la ba mẽŋa yɛm n boorɩ se'em.
44014017	La baa bɛla wuu, Nawẽnnɛ ɩtɩ sõŋa mɛ pa'alɛ ẽŋa n de sɛka. Ẽŋa n botɩ saaga niira bↄ'ↄra ya, tɩ ya bõnkↄↄla bɩta, tɩ dia bↄna zo'oge, tɩ ya sũure ãna yẽlʋm."
44014018	Baa la Apolɩ n tↄgɛ bɛla la, la ẽŋɛ la toogo bↄ ba, dee tɩ ba yãŋɛ gu nẽr-kʋʋŋↄ la tɩ ba ka kãabɛ ba.
44014019	La Zifdõma n ze'ele Antɩyↄsɩ n boe Pisidi so'olʋm, la Ikonim wa'am wa sa'asɛ nẽrba la, botɩ ba lobe Apolɩ la kuga, vuuge ẽ tẽŋa la pʋam yese basɛ, dee tẽ'esɛ tɩ a ki mɛ.
44014020	Tɩ Azezi karẽnbiisi la lagsɛ gilge ẽ, tɩ a isge kẽ tẽŋa la pʋam. Tɩ beere wiige, tɩ ẽŋa la Abarnabasɩ sẽŋɛ Dɛrbɩ.
44014021	La Apolɩ la Abarnabasɩ mõolɛ kõ-yẽlga Dɛrbɩ mɛ, tɩ nẽrba zozo'e lebge Azezi karẽnbiisi, dee tɩ ba yãŋa lebe Listri, la Ikonim, la Antɩyↄsɩ n boe Pisidi so'olʋm.
44014022	La ba daan tↄgɛ pa'alɛ karẽnbiisi la mɛ, bↄ ba bʋraanɛ yetɩ, ba mõrgɛ bↄna Azezi sɩra la pʋam da basɛ. Dee yele ba yetɩ: "Tɩ wʋn yẽ la nãmsgↄ zozo'e dee kẽ Nawẽnnɛ so'olʋm pʋam."
44014023	La tẽn-sɛba wuu tɩ ba sẽŋɛ la, ba looge la kẽma Azezi nẽrba la pʋam, lʋ nõorɛ pʋ'ʋsɛ Nawẽnnɛ, dee dɩkɛ ba basɛ Zuudãana tɩ ba bↄ sɩra la nu'usum.
44014024	La ban doose Pisidi la, ba paagɛ Pãnfili so'olʋm.
44014025	La ba mõolɛ Nawẽnnɛ yetↄga Pɛrzɩ mɛ, dee sẽŋɛ Atali.
44014026	La ba kẽ la õorŋↄ bilam sẽŋɛ Antɩyↄsɩ, tẽn-sɛka tɩ ba daan dɩkɛ ba ẽŋɛ Nawẽnnɛ nu'usum tɩ a sõŋɛ ba tɩ ba tõm tõon-sɛka tɩ ba tõm ba'asɛ wã.
44014027	La ban paagɛ la, ba botɩ Azezi nẽrba la lagsɛ mɛ, tɩ ba tↄgɛ pa'alɛ ba Nawẽnnɛ n tõm la bãma se'em, la a yo'oge sore mɛ bↄ bu-zãŋsɩ tɩ ba tãna wʋn bↄ ẽ sɩra.
44014028	La ba boe la karẽnbiisi la lɛ bilam yuuge mɛ.
44015001	Nẽrba basɛba n ze'ele Zude wa'am Antɩyↄsɩ wa zãsna Azezi karẽnbiisi la yetɩ: "Ya sãn ka wãta ya budimto wʋ Amoyisi lↄↄ la n zãsnɩ se'em na, ya kãn tã'agɛ yẽ fãarɛ."
44015002	Tɩ Apolɩ la Abarnabasɩ daan ka sakɛ ban yele se'em na, daan tı̃i wẽ'era nõke'ene la ba. Tɩ karẽnbiisi la kʋ nõ-yẽnnɛ yetɩ, Apolɩ la Abarnabasɩ, la bãma nẽrba basɛba sẽŋɛ Tõntõnɩba la, la kẽma n boe Zerizalɛm na zẽ'am nõke'ene ẽŋa yelle.
44015003	La Azezi nẽrba la n tõm ba yetɩ ba sẽŋɛ la, ba doose la Fenisi la Samaari tẽnsʋm tↄgɛ pa'alɛ bu-zãŋsɩ n teege yɛm sakɛ Nawẽnnɛ se'em. Bɛla botɩ Fenisi la Samaari tẽnsɩ karẽnbiisi la sũure ẽŋɛ yẽlʋm mɛ zozo'e.
44015004	La ban paagɛ Zerizalɛm na, Azezi Tõntõnɩba la, la Azezi nẽrba, la ba kẽma la wuu to'oge ba mɛ sõŋa sõŋa. Tɩ ba tↄgɛ pa'alɛ Nawẽnnɛ n ẽŋɛ se'em wuu la bãma.
44015005	Tɩ Farisi nẽrba basɛba n bↄ Azezi sɩra la isge yetɩ: "Dẽnɩ tɩ ba wãta bu-zãŋsɩ la, dee zãsʋm ba tɩ ba sakɛ Amoyisi lↄↄ la wuu."
44015006	Tɩ Tõntõnɩba la, la kẽma la lagsɛ tɩ ba bɩsɛ ba wʋn ẽŋɛ yelle la se'em.
44015007	La ban wẽ'erɩ nõke'ene zↄ'ↄra la, tɩ Apɩyɛɛrɩ isge yele ba yetɩ: "M sↄbiisi, yãma mi mɛ tɩ Nawẽnnɛ looge la mam kʋrʋm kʋrʋm yãma pʋam, tɩ m tↄgɛ a kõ-yẽlga la bↄ bu-zãŋsɩ tɩ ba sakɛ.
44015008	La Nawẽnnɛ n mi nẽrsaala pʋtẽ'era la, bↄ ba a Sɩa mɛ, wʋ ẽŋa n daan bↄ tõma se'em na, pa'alɛ tɩ ẽŋa fãagɛ ba mɛ.
44015009	La a ka welge tõma la bãma. La ban bↄ Azezi sɩra la ı̃yã tɩ a yese be'em ba sũure pʋam basɛ.
44015010	Bɛla, bẽm tɩ ya makra Nawẽnnɛ bↄↄra tɩ ya zelge karẽnbiisi la zeero tɩ tõma yaabdõma, la tõma ka yãŋɛ tʋ?
44015011	La ka ãn sõŋa, tõma mi tɩ la de la Zuudãana Azezi yel-sõnnɛ na ı̃yã tɩ tõma yẽ fãarɛ, wʋ bãma n mẽ yẽ fãarɛ se'em na."
44015012	Tɩ nẽr-kʋʋŋↄ la wuu ãna sı̃m sɛlsra Abarnabasɩ la Apolɩ n tↄgrɩ pa'ala tõon-yãlma, la yel-kɩrsɩ sɛba tɩ Nawẽnnɛ ẽŋɛ la bãma bu-zãŋsɩ tẽŋasʋka la.
44015013	La ban tↄgɛ kɩ'ɩlɩm na, tɩ Azakɩ yetɩ: "M sↄbiisi, selse-ya.
44015014	Asimõ-pɩyɛɛrɩ tↄgɛ pa'alɛ la Nawẽnnɛ n dẽŋɛ bɩsɛ bu-zãŋsɩ yelle se'em, looge ba nẽrba basɛba tɩ ba dɛna a mẽŋa nẽrba.
44015015	La bõn-bãma masɛ wʋ Nawẽnnɛ nõtↄ'ↄsrɩba n yele se'em na. Ba yʋʋn gʋlsɛ tɩ Nawẽnnɛ yetɩ:
44015016	'Bɛla poorʋm, mam wʋn leme wa'am, wa le mẽ naba Adavidi deego la n lui la mɛ. Mam wʋn le malgɛ ẽ mɛ, mẽ a daboogo la zuo.
44015017	Bɛla tɩ nẽr-sɛba n weege la wuu, la bu-zãŋsɩ wuu tɩ mam looge tɩ ba dɛna mam nẽrba la, wʋn ɛ mam n de ba Zuudãana.'
44015018	Zuudãana Nawẽnnɛ n yele se'em n wãna, ẽŋa n ẽŋɛ bõn-bãma tɩ ba põn mina halɩ kʋrʋm kʋrʋm."
44015019	Tɩ Azakɩ ken yetɩ: "Bɛla tɩ mam tẽ'esɛ tɩ tɩ da nãmsɛ sɛba n dagɩ Zifdõma dee teege yɛm dↄla Nawẽnnɛ na.
44015020	Tɩ gʋlsɛ gõŋↄ bↄ ba yetɩ, ba da di di-sɛba tɩ ba kãabɛ bↄ baga la, tɩ ba wʋn dẽgɛ ba, ba da tõnna yalsɩ tõoma, ba da di sɛla tɩ ba tẽgɛ kʋ, la ba da di zɩɩm.
44015021	Se'ere n soe la, halɩ kʋrʋm kʋrʋm ba karẽŋrɩ Amoyisi gõnnↄ Zifdõma wẽndeto la pʋam ba vo'osgo dabsa wuu mɛ, dee mõola ba tẽnsɩ la wuu pʋam."
44015022	Bɛla tɩ Tõntõnɩba la, la kẽma, la Azezi nẽrba la wuu tẽ'esɛ yetɩ, la ãn sõŋa tɩ ba looge nẽrba bãma pʋam tõm ba tɩ ba doose la Apolɩ la Abarnabasɩ sẽŋɛ Antɩyↄsɩ. Tɩ ba looge Azudi sɛka yʋ'ʋrɛ n ken dɛna Abarsabasɩ la, la Asɩlaasɩ. Bãma tɩ ba daan nannɩ.
44015023	La ba daan gʋlsɛ la gõŋↄ bↄ ba yetɩ: "Tõma n de Azezi Tõntõnɩba, la Azezi nẽrba la kẽma n pʋ'ʋsrɩ yãma bu-zãŋsɩ n de tɩ sↄbiisi n boe Antɩyↄsɩ, la Siiri, la Silisi so'olʋm.
44015024	Tõma wõm tɩ tõma nẽrba basɛba n wa'am wa dãana yãma la yetↄga botɩ yãma yɛm yↄↄra, tõma ka bↄ ba nõorɛ.
44015025	Bɛla ı̃yã tɩ tõma lagsɛ taaba kʋ nõorɛ ayɩla, tẽ'esɛ tɩ la ãn sõŋa tɩ tõma looge nẽrba basɛba tõm ba tɩ ba doose la tɩ sɩr-nõŋrɩsɩ Abarnabasɩ la Apolɩ wa'am yãma zẽ'am.
44015026	Bãma n põsɛ ba yõorɛ tõma Zuudãana Azezi-krisi tõoma la ı̃yã.
44015027	Bɛla tɩ tõma tõm Azudi la Asɩlaasɩ tɩ ba wa'am wa tↄgɛ bõn-bãma pa'alɛ ya.
44015028	Nawẽnnɛ Sɩa, la tõma tẽ'esɛ mɛ tɩ la ãn sõŋa tɩ tɩ da zelge ya zeero basɛba pa'asɛ, sãn dagna yel-sɛba n de kãŋkãŋɛ wã.
44015029	La de la ya da di di-sɛba tɩ ba dɩkɛ kãabɛ bↄ baga, ya da di zɩɩm, la ya da di sɛla tɩ ba tẽgɛ kʋ, la ya da tõnna yalsɩ tõoma. Ya sãn guuse ya mẽŋa ka ẽŋɛ bõn-bãna, ya ẽŋɛ sõŋa. Nawẽnnɛ wʋn bↄ ya ı̃mã'asʋm."
44015030	Ba daan keese sɛba tɩ ba tõm na mɛ, tɩ ba sẽŋɛ Antɩyↄsɩ. La ban paagɛ bilam na, ba lagsɛ Azezi nẽr-kʋʋŋↄ la mɛ, dɩkɛ gõŋↄ la bↄ ba.
44015031	La ban daan karẽŋɛ gõŋↄ la, la bↄ ba bʋraanɛ mɛ, botɩ ba sũure ẽŋɛ yẽlʋm zozo'e.
44015032	Tɩ Azudi la Asɩlaasɩ n daan de Nawẽnnɛ nõtↄ'ↄsrɩba la tↄgɛ zozo'e keŋe ba sↄbiisi la sũure, pa'asɛ ba pãŋa.
44015033	La ba daan yuuge mı̃ na fẽe, dee tɩ ba sↄbiisi la basɛ ba tɩ ba lebe sɛba n tõm ba la zẽ'am la sũ-mã'asʋm. ((
44015034	Tɩ Asɩlaasɩ daan looge yɛm weege bilam.))
44015035	La Apolɩ la Abarnabasɩ daan weege la Antɩyↄsɩ bilam, tɩ bãma la nẽrba basɛba zozo'e zãsna nẽrba Zuudãana Nawẽnnɛ yetↄga dee mõola a kõ-yẽlga la.
44015036	La daarɛ ayɩla tɩ Apolɩ yele Abarnabasɩ yetɩ: "Tɩ lebe ka kaagɛ tɩ sↄbiisi la n boe tẽn-sɛba wuu tɩ tɩ daan mõolɛ Zuudãana yetↄga bↄ ba la, bɩsɛ ba ãn se'em."
44015037	Tɩ Abarnabasɩ daan bↄↄra tɩ Azã sɛka yʋ'ʋrɛ n ken dɛna Amarkɩ la po doose ba sẽŋɛ.
44015038	La Apolɩ daan tẽ'esɛ tɩ la ka ãn sõŋa tɩ a doose bãma, se'ere n soe la, a daan basɛ ba mɛ Pãnfili, ka le doose la ba tõm.
44015039	Tɩ ba daan wẽ nõke'ene welge taaba. Tɩ Abarnabasɩ daan botɩ Amarkɩ doose ẽ, tɩ ba kẽ õorŋↄ sẽŋɛ Sipri.
44015040	La Apolɩ daan looge la Asɩlaasɩ tɩ a doose ẽ. Tɩ Azezi karẽnbiisi la dɩkɛ ba ẽŋɛ Nawẽnnɛ nu'usum tɩ a ẽŋɛ ba yel-sõnnɛ.
44015041	Tɩ ba yãŋa sẽŋɛ Siiri la Silisi tẽnsʋm ka pa'asɛ Azezi nẽr-kʋʋŋↄ la pãŋa.
44016001	La Apolɩ dõma sẽŋɛ ka paagɛ la Dɛrbɩ la Listri tẽnsʋm. Tɩ Azezi karẽnbia daan bↄna mı̃ tɩ a yʋ'ʋrɛ dɛna Atimõtɩ, a ma de la Zifu n sakɛ bↄ Azezi sɩra. Dee tɩ a sↄ dɛna Grɛkɩ.
44016002	Tɩ Azezi karẽnbiisi n boe Listri la Ikonim tẽnsʋm na daan tↄgra a yelle sõŋa.
44016003	Tɩ Apolɩ bↄↄra tɩ a dↄla la ba lɛ tõnna, daan wã ẽ Zifdõma sɛba n boe tẽn-bãma la ı̃yã, se'ere n soe la, ba wuu daan mi tɩ a sↄ de la Grɛkɩ.
44016004	La ba daan dolɩ la tẽnsɩ pʋam bɩsra Azezi nẽr-kʋʋŋↄ la, dee tↄgra pa'ala ba Azezi Tõntõnɩba la, la kẽma la n boe Zerizalɛm na n looge yɛm se'em, dee yɛta ba tɩ ba sakɛ bõn-sɛba tɩ ba looge la.
44016005	Bɛla tɩ Azezi nẽr-kʋʋŋↄ la daan yẽ pãŋa Nawẽnnɛ doosgo la pʋam, tɩ ba kãllɛ pa'asra daarɛ woo.
44016006	Tɩ Apolɩ dõma daan bↄↄra tɩ ba sẽŋɛ Azi tẽnsʋm ka mõolɛ Nawẽnnɛ yetↄga, tɩ Nawẽnnɛ Sɩa gu ba, tɩ ba doose Frizi la Galatɩ so'olʋm.
44016007	La ban sẽŋɛ ka lɛm Mizi so'olʋm na, ba boorɩ tɩ ba sẽŋɛ la Bitini, tɩ Azezi Sɩa la ka bↄ ba sore.
44016008	Tɩ ba doose Mizi tole sẽŋɛ Trʋasɩ.
44016009	La yʋ'ʋŋↄ tɩ Apolɩ bɩsɛ yẽ Masedʋanɩ nẽra wʋ zãasŋↄ la, tɩ bʋraa la zɛ a zẽ'am bɛlna ẽ yetɩ: "Wa'am Masedʋanɩ wa sõŋɛ tↄ."
44016010	La Apolɩ n daan yẽ bɛla la, tõma mãasʋm mɛ tↄtↄ tɩ tɩ sẽŋɛ Masedʋanɩ, bẽm ı̃yã, tõma tẽ'esɛ bãŋɛ mɛ tɩ la de la Nawẽnnɛ n wi tõma yetɩ, tɩ sẽŋɛ ka mõolɛ kõ-yẽlga la bↄ ba.
44016011	Tɩ tõma kẽ õorŋↄ bilam kↄ'ↄn sẽŋɛ Samotrasɩ. Tɩ beere wiige, tɩ tõma paagɛ Neapolisi.
44016012	La tõma yãŋa ze'ele la bilam sẽŋɛ Filipi n de Masedʋanɩ tẽn-kãra la tẽŋa ayɩla. Filipi tẽŋa de la Rom dõma n soe ẽ. Tõma ẽŋɛ bilam na dabsa faa.
44016013	Tɩ vo'osgo daarɛ tɩ tõma yese tẽŋa la pʋam sẽŋɛ kʋlaa nõorʋm, tõma tẽ'esɛ mɛ tɩ zẽ'e-ẽŋa de la Zifdõma pʋ'ʋsgↄ zẽ'a. Tɩ tõma zı̃'ire bilam tↄgra bↄ'ↄra pↄgsɩ n lagsɛ.
44016014	La pↄka ayɩla n daan boe mı̃ pʋ'ʋsra Nawẽnnɛ, tɩ a yʋ'ʋrɛ dɛna Alidi, a ze'ele la Tiyatiiri. A daan koosrɩ la fu-sõma n de gomusga. Tɩ a sɛlsra tõma yetↄga la, tɩ Zuudãana botɩ a bãŋɛ Apolɩ yetↄga la võorɛ dee sakɛ.
44016015	Tɩ tõma daan mise ẽŋa la a yir-dõma ko'om pʋam. Tɩ a sose tõma yetɩ: "Ya sãn sakɛ tɩ mam sɩrɩ bↄ Zuudãana sɩra mɛ, ya wa'am kẽ'era mam yire." La a pẽrgɛ tõma mɛ, tɩ tõma sakɛ.
44016016	Tɩ daarɛ ayɩla tɩ tõma wɛ pʋ'ʋsgↄ zẽ'am, tɩ pugla n de yamŋa tɩ kʋlkã'arga dolɩ ẽ daan tʋ'ʋsɛ tõma. Kʋlkã'arga la daan botɩ a yẽta la yel-sɛba n boe nẽŋam sẽnna tↄgra bↄ'ↄra nẽrba, la sɛba n soe ẽ na daan yẽtɩ ligri zozo'e mɛ a zẽ'am.
44016017	Tɩ a dↄla Apolɩ la tõma tı̃i tↄgra yetɩ: "Nẽr-bãna wã de la Nawẽnnɛ n gãnnɩ sɛla wuu la tõntõnɩba, ba mõolɩ la fãarɛ sore pa'ala ya."
44016018	La a ẽŋɛ bɛla la dabsa faa. Tɩ Apolɩ sũure sã'am la ẽ, tɩ a wẽrgɛ yele kʋlkã'arga la yetɩ: "Mam yetɩ fʋ la Azezi-krisi yʋ'ʋrɛ, tɩ fʋ yese dee basɛ pugla wã." Tɩ kʋlkã'arga la yese bilam zẽ'am dee basɛ ẽ.
44016019	Tɩ sɛba n soe ẽ na n bãŋɛ tɩ bãma kãn le yẽ ligri a zẽ'am na, tɩ ba yõkɛ Apolɩ la Asɩlaasɩ ve'ege ba kẽ da'am ka sãm ba tẽŋa la nẽŋadõma zẽ'am.
44016020	Tɩ ba tarɩ ba paagɛ sɛba n diti sarɩya la zẽ'am ka yetɩ: "Nẽr-bãna wã de la Zifdõma, bãma n dãmnɩ tɩ tẽŋa wã.
44016021	Ba pa'alɩ la bõn-sɛba n sisri, tɩ tõma n de Rom nẽrba kãn sakɛ ẽŋɛ."
44016022	Tɩ nẽr-kʋʋŋↄ la lagɩm zɛbra Apolɩ la Asɩlaasɩ, tɩ sɛba n diti sarɩya la botɩ ba vɛ ba futo la yɛɛsɛ, dee bↄ nõorɛ yetɩ, ba wẽ ba la ka'asa.
44016023	Tɩ ba wẽ ba zozo'e dee kẽ'esɛ ba yʋ'a deem, dee yele gu'ura la tɩ a gu'ura ba sõŋa.
44016024	Ban yele bɛla la, tɩ a kẽ'esɛ ba yʋ'a de-sɛka n boe pʋam pʋam na, lʋ ba nãma lablɛ la dↄↄgↄ.
44016025	Tɩ sõnsʋa tɩ Apolɩ la Asɩlaasɩ pʋ'ʋsra dee yõona yõoma pẽgra Nawẽnnɛ, tɩ sɛba n po bↄna yʋ'a deem na sɛlsra.
44016026	Tɩ tẽŋa darɛ mı̃im zozo'e, tɩ yʋ'a deego la mı̃im la a ẽbrɛ waa wuu, tɩ kʋlɩnsɩ la wuu yo'ose, tɩ bãnsɩ la wuu ba'asɛ.
44016027	Tɩ yʋ'a deego gu'ura la nẽegɛ isge yẽ tɩ kʋlɩnsɩ la yo'ose mɛ, tɩ a tẽ'esɛ tɩ ba yese mɛ, tɩ a fooge sʋ'a tɩ a kʋ a mẽŋa.
44016028	Tɩ Apolɩ tↄgɛ ke'enke'em yetɩ: "Da kãn ẽŋɛ fʋ mẽŋa sɛla, tõma wuu boe la kalam."
44016029	Tɩ yʋ'a deego gu'ura la wi yetɩ, ba tarɩ bugum wa'am. Dee ẽŋɛ tↄtↄ kẽ deego la pʋam ka lui Apolɩ la Asɩlaasɩ nẽŋam gõgra la dabeem,
44016030	isge tarɩ ba yese, soke ba yetɩ: "Bʋraasɩ, mam wʋn ẽŋɛ la wãne yẽ fãarɛ?"
44016031	Tɩ ba lerge ẽ yetɩ: "Bↄ Zuudãana Azezi sɩra, tɩ fõn na fʋ yir-dõma wuu wʋn yẽ fãarɛ."
44016032	Tɩ ba tↄgɛ Zuudãana yetↄga bↄ ẽŋa la sɛba wuu n boe a yire la.
44016033	La wakat-ẽŋa mẽŋa tɩ a tarɩ ba ka pɛ ba nõtↄ la. La bilam zẽ'am tɩ ba mise ẽŋa la a yir-dõma wuu ko'om pʋam la Azezi yʋ'ʋrɛ.
44016034	Tɩ a tarɩ Apolɩ la Asɩlaasɩ sẽŋɛ a yire ka bↄ ba dia. Tɩ ẽŋa la a yir-dõma la wuu sũure daan ãna yẽlʋm zozo'e, ban bↄ Nawẽnnɛ sɩra la ı̃yã.
44016035	La beere n wiige, tɩ sɛba n diti sarɩya la tõm ba tõntõnɩba yetɩ, ba sẽŋɛ ka yele sɛka n gu'uri yʋ'a deego la yetɩ, a basɛ bʋraasɩ la.
44016036	Tɩ yʋ'a deego gu'ura la tↄgɛ bↄ Apolɩ yetɩ: "Sarɩyaditba la bↄ nõorɛ yetɩ, m basɛ tɩ ya yese. Bɛla yese-ya fõrgɛ la sũ-mã'asʋm."
44016037	Tɩ Apolɩ yele tõntõnɩba la yetɩ: "Tõma n de Rom tẽŋa nu'ugo nẽrba, tɩ ba ka di tõma sarɩya dee wẽ tõma, kẽ'esɛ tõma yʋ'a deem, yãŋa yetɩ ba li'ise basɛ tõma? Ayɛɩ, ba mẽŋa wa'am wa yese to."
44016038	Tɩ tõntõnɩba la sẽŋɛ ka yele sarɩyaditba la bɛla. Tɩ dabeem kẽ ba, ban wõm tɩ Apolɩ la Asɩlaasɩ de la Rom tẽŋa nu'ugo nẽrba la ı̃yã.
44016039	Tɩ ba mẽŋa wa'am wa belem ba, botɩ ba yese, dee sose ba yetɩ, ba fõrgɛ dee basɛ ba tẽŋa.
44016040	La ba yese yʋ'a deem na sẽŋɛ la Alidi yire ka tↄgɛ bↄ Azezi karẽnbiisi la bʋraanɛ dee fõrgɛ.
44017001	Apolɩ la Asɩlaasɩ doose la Amfipoli, la Apoloni tẽnsʋm tole sẽŋɛ Tesaloniki, zẽ'e-ẽŋa Zifdõma wẽndeego n daan boe mı̃.
44017002	Tɩ Apolɩ daan kẽ mı̃ wʋ ẽ ẽn ɩta se'em na, tↄgɛ bõn-sɛba n boe Nawẽnnɛ gõŋↄ pʋam na pa'alɛ ba vo'osgo dabsa atã.
44017003	A tↄgɛ pa'ala ba yetɩ, la masɛ mɛ tɩ Krisi nãmsɛ ki dee vo'oge. Dee yetɩ: "Azezi tɩ mam mõolɩ a yelle bↄ'ↄra ya wã de la Krisi la."
44017004	Tɩ ba nẽrba basɛba, la Grɛkɩdõma nẽrba zozo'e n pʋ'ʋsrɩ Nawẽnnɛ, la pↄgsɩ zozo'e n de nẽrzuto daan sakɛ po dↄla Apolɩ la Asɩlaasɩ.
44017005	Tɩ Zifdõma daan ẽŋɛ sũure, sẽŋɛ da'am ka ɛ nẽrba n ka tarɩ võorɛ lagsɛ tɩ ba dãm tẽŋa la. Tɩ ba sẽŋɛ Azasõ yire ka ɛɛra Apolɩ la Asɩlaasɩ tɩ ba tarɩ ba sẽŋɛ tẽŋa la nẽrba zẽ'am.
44017006	La ba sẽŋɛ ka ɛ ka yẽ ba, yõkɛ Azasõ la Azezi karẽnbiisi basɛba sẽŋɛ tẽŋa la kɛ'ɛndõma zẽ'am ka tı̃i tↄgɛ yetɩ: "Nẽr-bãna wã eerɩ dãmna la dũnia wuu. La ban wãna n wa'am kalam,
44017007	tɩ Azasõ to'oge ba. Nẽr-bãna wã wuu sɩ'ɩsrɩ la Rom na-keko nõorɛ yetɩ, naba ayẽma n boe tɩ a yʋ'ʋrɛ dɛna Azezi."
44017008	La kɛ'ɛndõma la, la nẽr-kʋʋŋↄ la n wõm bɛla la, ba sũure isge mɛ.
44017009	Tɩ ba botɩ Azasõ la sɛba n dolɩ ẽ na bı̃ŋe ligri, dee tɩ ba basɛ ba.
44017010	La wẽnnɛ n daan sobe, tɩ Azezi karẽnbiisi la botɩ Apolɩ la Asɩlaasɩ sẽŋɛ Beere. La ban paagɛ la, ba sẽŋɛ mɛ ka kẽ Zifdõma wẽndeem.
44017011	La bãma tarɩ pʋtẽ'e-sõnnɛ mɛ gãnna Zifdõma sɛba n boe Tesaloniki la, sakɛ to'oge Nawẽnnɛ yetↄga la ba sũure wuu, dee daan karẽŋra Nawẽnnɛ gõŋↄ la daarɛ woo tɩ ba bɩsɛ Apolɩ n yele se'em na de la sɩra bɩɩ la dagɩ sɩra.
44017012	La ba nẽrba zozo'e, la Grɛkɩdõma pↄgsɩ n de yʋ'ʋrɛ dõma, la bʋraasɩ zozo'e sakɛ bↄ Azezi sɩra mɛ.
44017013	Tɩ Zifdõma sɛba n boe Tesaloniki la wõm tɩ Apolɩ mõolɩ Nawẽnnɛ yetↄga Beere, tɩ ba sẽŋɛ mı̃ ka dãm nẽrba la, sa'asɛ ba la Apolɩ la Asɩlaasɩ.
44017014	Tɩ karẽnbiisi la ẽŋɛ tↄtↄ botɩ nẽrba basɛba kↄlgɛ Apolɩ sẽŋɛ ko-kãtɛ la nõorʋm. Dee tɩ Asɩlaasɩ la Atimõtɩ weege Beere.
44017015	La sɛba n kↄlgɛ Apolɩ la tarɩ ẽ paagɛ la Atɛnɩ, tɩ Apolɩ soolʋm ba yetɩ, ba sãn paagɛ, ba yele Asɩlaasɩ la Atimõtɩ yetɩ, ba wa'am tↄtↄ.
44017016	La Apolɩ daan boe la Atɛnɩ gu'ura Asɩlaasɩ la Atimõtɩ. La a daan yẽ la baga n boe tẽŋa la pʋam zozo'e, tɩ a sũure sã'am.
44017017	Tɩ a sẽŋɛ Zifdõma wẽndeem ka tↄgra la Zifdõma, la sɛba n dagɩ Zifdõma dee pʋ'ʋsra Nawẽnnɛ, dee tↄgra daarɛ woo la nẽrba n boe da'am.
44017018	Tɩ bãŋrɩba daan bↄna mı̃ tↄgra la Apolɩ, basɛba dolɩ la A'epikiri zãsŋↄ, dee tɩ basɛba dↄla Astoyisi zãsŋↄ. Tɩ nẽrba basɛba soke yetɩ: "Yetↄg-tↄgsa wã boorɩ tɩ a yetɩ bẽm?" Tɩ basɛba yetɩ: "La ãn wʋ a mõolɩ la wẽn-paalsɩ yelle la." Se'ere n soe la, Apolɩ mõolɩ la Azezi kõ-yẽlga, la kũm vo'ore yelle.
44017019	Tɩ ba tarɩ ẽ sẽŋɛ Arewopaazɩ zẽ'am ka yetɩ: "Tõma boorɩ la tɩ bãŋɛ zãsŋↄ paalga sɛka tɩ fõn tↄgrɩ la võorɛ.
44017020	Fõn tↄgɛ yel-sɛba tɩ tõma wõm wã de la yel-sãasɩ bↄ tõma, bɛla tɩ tõma bↄↄra tɩ bãŋɛ a võorɛ."
44017021	Wakatɛ wuu Atɛnɩ dõma, la nẽr-sɛba n kẽ'erɩ bilam na, tↄgrɩ la yel-paala dee sɛlsra yel-paala.
44017022	Tɩ Apolɩ isge ze'ele Arewopaazɩ la tẽŋasʋka yetɩ: "Atɛnɩ tẽŋa nẽrba, mam yẽ tɩ ya de la nẽrba n nã'asrɩ baga zozo'e sɛla woo pʋam.
44017023	Mam n gilge ya tẽŋa wã pʋam na, mam yẽ bõn-sɛba tɩ ya ẽŋɛ nã'asra mɛ, la mam yẽ la kãabgↄ bı̃mbı̃nne zuo tɩ la gʋlsɛ yetɩ: 'Wẽn-sɛka tɩ tõma ka mi.' Wẽn-sɛka tɩ yãma nã'asrɩ dee ka mina ẽ na, tɩ mam mõolɩ bↄ'ↄra ya.
44017024	Nawẽnnɛ ẽŋa n nãam dũnia la sɛla wuu n boe ba pʋam, ẽŋa n soe saazuum la tẽŋa. A ka kẽ'erɩ deego tɩ nẽrsaalba mẽ pʋam.
44017025	Sɛla ka pↄ'ↄgɛ ẽ tɩ a bↄↄra tɩ nẽrsaalba tõm bↄ ẽ. Ẽŋa n bↄ'ↄrɩ sɛla woo yõvore, la vo'osʋm, la sɛla woo.
44017026	A nãam la nẽra ayɩla botɩ nẽrba buuri wuu n boe dũnia zuo ze'ele la ẽŋa zẽ'am. Ẽŋa n makɛ wakat-sɛba la zẽ'e-sɛba tɩ ba wʋn bↄna.
44017027	A ẽŋɛ bɛla tɩ ba ɛ ẽ mɛ, ba sãn ɛɛra babla, tã tɩ ba wʋn yẽ ẽ. La a ka zãagɛ la tɩ nẽra baa ayɩla.
44017028	Ẽŋa n botɩ tɩ bↄna, sẽnna dee tara vↄm, wʋ yãma Atɛnɩ so'olʋm nẽrba basɛba n daan yetɩ: 'Tõma mẽ de la a kↄma.'
44017029	Tõma n de a kↄma la, tɩ da tẽ'esɛ tɩ Nawẽnnɛ wõn na bõn-nãanɩsɩ tɩ nẽrsaalba dɩkɛ sãlma bɩɩ zũuro bɩɩ kuga tẽ'esɛ mãalɛ la nu'usi.
44017030	Nawẽnnɛ ka geele wakat-sɛka tɩ tõma daan ka mi la. La lɛɛlɛ wã, a bↄ nõorɛ zẽ'a woo yetɩ, nẽrba wuu teege yɛm basɛ tõon-be'ero.
44017031	Se'ere n soe la, a looge la daarɛ tɩ a di dũnia nẽrba sarɩya, a dẽŋɛ looge la nẽra, ẽŋa n wʋn di nẽrba la wuu sarɩya la sɩra. A vo'oge nẽr-ẽŋa pa'alɛ tɩ la de la sɩra."
44017032	Ban wõm tɩ Apolɩ tↄgrɩ kũm vo'ore yelle la, tɩ sɛba la'ara ẽ, dee tɩ basɛba yetɩ: "Tõma wʋn le selse fʋ yetↄg-bãna la da-se'ere."
44017033	Tɩ Apolɩ ze'ele ba zẽ'am fõrgɛ.
44017034	La nẽrba basɛba daan doose ẽ mɛ bↄ Azezi sɩra. Nẽr-sɛba n daan bↄ sɩra la de la Adenisi, ẽŋa de la Arewopaazɩ sarɩyaditba nẽra ayɩla, la pↄka ayɩla yʋ'ʋrɛ n de Adamarisi, la nẽrba basɛba.
44018001	Bɛla poorʋm, Apolɩ isge Atɛnɩ sẽŋɛ la Korẽntɩ.
44018002	Ẽn paagɛ bilam na, a yẽ la Zifdõma bʋraa yʋ'ʋrɛ n de Akila tɩ ba dↄgɛ ẽ Põ, tɩ ẽŋa la a pↄga Aprisili ze'ele Rom n boe Itali so'olʋm sẽŋɛ paam, se'ere n soe la, na-keko Akloorɩ n bↄ nõorɛ tɩ Zifdõma wuu n boe Rom tẽŋam fõrgɛ. Tɩ Apolɩ sẽŋɛ ba zẽ'am.
44018003	La bãma la Apolɩ tõoma daan de la bʋyɩla, ba pɛ'ɛrɩ la futo tɩ ba da'ara tı̃'ira fuu-deto, bɛla ı̃yã tɩ Apolɩ kẽ'era bilam, tɩ ba lagɩm tõnna.
44018004	La Zifdõma vo'osgo daarɛ woo Apolɩ sẽnnɩ ba wẽndeem mɛ tↄgra Nawẽnnɛ yetↄga bↄ'ↄra ba, mõrgra tɩ a botɩ Zifdõma, la Grɛkɩdõma sakɛ Nawẽnnɛ yetↄga la.
44018005	La Asɩlaasɩ la Atimõtɩ n daan ze'ele Masedʋanɩ paagɛ la, Apolɩ daan basɛ a tõoma la mɛ, dee mõola Nawẽnnɛ yetↄga la pa'ala Zifdõma tɩ Azezi n de Krisi tɩ Nawẽnnɛ tõm.
44018006	Tɩ ba sɩ'ɩsɛ dee tↄgra ẽ tↄg-be'ero. Tɩ a pı̃sũm a futo pa'alɛ tɩ ba ka ẽŋɛ sõŋa, dee yele ba yetɩ: "Ya sãn yẽ nãmsgↄ, ya yelle boe la ya mẽŋa zuo, la dagɩ mam yelle. La zı̃na tɛka mam wʋn sẽŋɛ la sɛba n dagɩ Zifdõma la zẽ'am."
44018007	Apolɩ daan yele bɛla, dee yese mɛ, sẽŋɛ ka kẽ'era nẽra ayɩla yʋ'ʋrɛ n de Atitiyusi-zustusi yire. A de la bu-zãŋka dee pʋ'ʋsra Nawẽnnɛ, tɩ a yire lɛm Zifdõma wẽndeego la.
44018008	La Akrispusi n de wẽndeego la nẽŋadãana, la a yir-dõma wuu daan bↄ Zuudãana Azezi sɩra mɛ. La Korẽntɩ nẽrba zozo'e n daan selsrɩ kõ-yẽlga la, mẽ bↄ sɩra mɛ, tɩ ba mise ba ko'om pʋam.
44018009	Tɩ daarɛ ayɩla yʋ'ʋŋↄ, tɩ Apolɩ yẽ wʋ zãasŋↄ la, tɩ Zuudãana yele ẽ yetɩ: "Da zoe dabeem sı̃na, ken tↄgra,
44018010	tɩ mam boe la fʋ mɛ, nẽra nẽra kãn tã'agɛ ẽŋɛ fʋ be'em. Se'ere n soe la, tẽŋa wã pʋam nẽrba zozo'e de la mam nẽrba."
44018011	Apolɩ zı̃'ire bilam na yʋʋnɛ la wõr-sɩyoobɩ zãsna nẽrba Nawẽnnɛ yetↄga.
44018012	La wakat-sɛka tɩ Agaliyõ daan de Akayi so'olʋm gↄmna la, Zifdõma daan isge naagɛ la taaba dõrɛ Apolɩ tarɩ ẽ sẽŋɛ sarɩyadia zẽ'am,
44018013	ka yetɩ: "Ẽna wã n mõrgrɩ nẽrba tɩ ba pʋ'ʋsɛ Nawẽnnɛ se'em na sɩ'ɩsrɩ la tõma lↄↄ."
44018014	Tɩ Apolɩ daan bↄna mı̃ tɩ a tↄgɛ, tɩ Agaliyõ yele Zifdõma la yetɩ: "La sãn de nɩ na sɛla n ka masɛ bɩɩ tõon-be'ero tɩ a ẽŋɛ, mam wʋn mõrgɛ selse yãma Zifdõma.
44018015	La, la sãn dɛna ya wẽ'erɩ la nõke'ene la yetↄga, la yʋ'ʋra, la ya mẽŋa lↄↄ yɛla, ya mẽŋa bɩsɛ bõn-bãma yelle. Tɩ mam kãn di bõn-ẽŋa sarɩya."
44018016	A yele bɛla, dee dige ba sarɩya zẽ'am na mɛ tɩ ba yese.
44018017	Tɩ ba wuu yõkɛ Asostɛnɩ n de Zifdõma wẽndeego nẽŋadãana wẽ ẽ sarɩyadia la zẽ'am. La Agaliyõ toogo ka boe la ban ẽŋɛ se'em na.
44018018	La Apolɩ ken zı̃'ire Korẽntɩ la dabsa zozo'e la karẽnbiisi la lɛ, dee keese ba tɩ ba sẽŋɛ Siiri. Tɩ Aprisili la Akila doose ẽ. La ban daan paagɛ Sãnkre la, Apolɩ dẽŋɛ siige la a zuugo, se'ere n soe la, a bı̃ŋe la nõorɛ la Nawẽnnɛ. Dee tɩ ba yãŋa kẽ õorŋↄ sẽŋɛ
44018019	ka paagɛ Efɛɛzɩ, tɩ Apolɩ basɛ Aprisili la Akila bilam. A sẽŋɛ ka kẽ la Zifdõma wẽndeem tↄgɛ la ba.
44018020	Tɩ ba sose ẽ yetɩ, a weege ba zẽ'am yuuge. Tɩ a zagsɛ,
44018021	dee keese ba yetɩ: "Nawẽnnɛ sãn sakɛ, m wʋn leme ya zẽ'am." La a daan kẽ la õorŋↄ Efɛɛzɩ,
44018022	sẽŋɛ Sezaare ka sige bilam, sẽŋɛ Zerizalɛm ka pʋ'ʋsɛ Azezi nẽr-sɛba n boe bilam na, dee sẽŋɛ Antɩyↄsɩ.
44018023	La a yuuge bilam mɛ fẽe, dee yese ɛ Galatɩ la Frizi pa'asɛ karẽnbiisi la wuu pãŋa.
44018024	La Zifu bʋraa yʋ'ʋrɛ n de Apolↄsɩ tɩ ba dↄgɛ ẽ Alɛgsãndri n wa'am Efɛɛzɩ, a de la tↄg-mita dee mina Nawẽnnɛ gõŋↄ sõŋa.
44018025	Ba daan pa'alɛ ẽ Zuudãana Azezi sore yɛla mɛ, tɩ a daan zãsna nẽrba so-ẽŋa yɛla sõŋa la a sũure wuu. La a daan mi la Azã ko'om misga la mã'a.
44018026	Tɩ a daan tↄgra Zifdõma wẽndeem la bʋraanɛ. La Aprisili la Akila n wõm ẽn tↄgrɩ la, tɩ ba tarɩ ẽ sẽŋɛ ka pa'alɛ ẽ Nawẽnnɛ sore la yɛla sõŋa pa'asɛ.
44018027	Tɩ a bↄↄra tɩ a sẽŋɛ Akayi, tɩ Azezi karẽnbi-sɛba n boe Efɛɛzɩ la gʋlsɛ gõŋↄ bↄ Azezi karẽnbiisi la n boe Akayi la yetɩ, ba to'oge ẽ sõŋa. La ẽn paagɛ bilam na, a sõŋɛ sɛba tɩ Nawẽnnɛ daan bↄ ba a yel-sõnnɛ tɩ ba bↄ ẽ sɩra la mɛ zozo'e.
44018028	La a daan dɩkɛ la Nawẽnnɛ gõŋↄ tↄgɛ yãŋɛ Zifdõma nẽrba wuu nẽŋam, pa'alɛ ba tɩ Azezi de la Krisi tɩ Nawẽnnɛ tõm.
44019001	La Apolↄsɩ n daan nãn boe Korẽntɩ la, Apolɩ doose la tãnsɩ zuo tẽnsɩ la wuu pʋam tole, sẽŋɛ ka paagɛ Efɛɛzɩ yẽ karẽnbiisi basɛba bilam,
44019002	soke ba yetɩ: "Yãma n bↄ Azezi sɩra la, yãma to'oge Nawẽnnɛ Sɩa mɛ bɩɩ?" Tɩ ba lerge yetɩ: "Ayɛɩ, tõma nãn ka wõm tɩ Nawẽnnɛ Sɩa boe."
44019003	Tɩ Apolɩ soke ba yetɩ: "Ko'om misga kãna tɩ yãma to'oge?" Tɩ ba lerge yetɩ: "Tõma to'oge la Azã ko'om misga."
44019004	Tɩ Apolɩ yele ba yetɩ: "Azã daan misri nẽrba ko'om pʋam pa'ala tɩ ba teege la yɛm basɛ tõon-be'ero. A daan yetɩ nẽrba la, tɩ nẽra n weege ẽŋa poorʋm sẽna, ba doose ẽŋa. Nẽr-ẽŋa de la Azezi."
44019005	La ban wõm bɛla la, ba botɩ ba mise ba ko'om pʋam mɛ Zuudãana Azezi yʋ'ʋrɛ ı̃yã.
44019006	Tɩ Apolɩ dɩkɛ a nu'usi paglɛ ba zuto, tɩ Nawẽnnɛ Sɩa wa'am ba zuo, tɩ ba tↄgra yetↄg-zãŋsɩ dee to'oge Nawẽnnɛ yetↄga tↄgɛ bↄ nẽrba.
44019007	Ba daan de wʋ nẽrba pia la ayi.
44019008	Apolɩ daan kẽ Efɛɛzɩ la wõr-sɩtã, daan kẽ'era Zifdõma wẽndeem mõola Nawẽnnɛ yetↄga la bʋraanɛ bↄ'ↄra nẽrba, dee mõrgɛ pa'alɛ ba Nawẽnnɛ so'olʋm yɛla tɩ ba sakɛ.
44019009	Tɩ basɛba daan kɛ'ɛm ba sũure ka sakɛ, dee tↄgra Zuudãana sore la tↄg-be'ero nẽrba nẽŋam. Tɩ Apolɩ basɛ ba dee welge karẽnbiisi la fõrgɛ. Tɩ daarɛ woo tɩ a zãsna ba Atiranusi karẽndeego pʋam.
44019010	A ẽŋɛ bɛla la yʋʋma ayi. La nẽr-sɛba wuu n boe Azi tẽnsʋm na wõm Zuudãana yetↄga mɛ, Zifdõma, la bu-zãŋsɩ wuu.
44019011	La Nawẽnnɛ daan basɛ tɩ Apolɩ tõm na tõon-yãlm-kãra.
44019012	La ba daan sãn ẽn dɩkɛ ãnkɩra bɩɩ futo n kalʋm a ı̃yã tarɩ sẽŋɛ ka kalʋm bã'adõma, ba yẽtɩ ı̃mã'asʋm mɛ, tɩ kʋlkã'arsɩ yɛsra dee basra ba.
44019013	Tɩ Zifdõma basɛba n daan gilgri digra kʋlkã'arsɩ nẽrba zẽ'am, daan makɛ tɩ ba dige kʋlkã'arsɩ la Zuudãana Azezi yʋ'ʋrɛ, yele ba yetɩ: "Mam yetɩ ya la Azezi sɛka tɩ Apolɩ mõolɩ la yʋ'ʋrɛ tɩ ya yese."
44019014	Ba daan de la Aseeva n de Zifdõma kãabgↄ kẽma nẽŋadãana dayↄↄsɩ bayopↄɩ n ɩtɩ bɛla.
44019015	Tɩ kʋlkã'arga lerge ba yetɩ: "Mam mi Azezi mɛ, dee mina Apolɩ n de sɛka, la yãma de la ãndõma?"
44019016	Tɩ kʋlkã'arga la n tarɩ sɛka la isge zɛbɛ ba la pãŋa yãŋɛ ba wuu, tɩ ba ze'ele yire la zoe yese bɛɛla la pↄglʋŋↄ.
44019017	Tɩ Zifdõma, la bu-zãŋsɩ la wuu n boe Efɛɛzɩ la wõm yel-ẽna wã. Tɩ dabeem kẽ ba wuu, tɩ ba pẽgra Zuudãana Azezi yʋ'ʋrɛ.
44019018	Tɩ nẽrba zozo'e bↄ Azezi sɩra wa'am wa pelge ba pʋa tↄgɛ ba tõon-be'ero nẽrba nẽŋam.
44019019	Tɩ ba zozo'e n tarɩ ba gõnnↄ tõnna tɩɩm tõoma la, lagsɛ ba yõ la bugum nẽrba la wuu nifum. Tɩ ba geele gõnnↄ na wuu ligri, tɩ ba de la lig-kõba tʋspinuu.
44019020	La Zuudãana n pa'alɛ a pãŋa bɛla la, tɩ a yetↄga la saara zẽ'a wuu dee yẽta pãŋa.
44019021	Bɛla poorʋm tɩ Apolɩ tẽ'esɛ a sũurum yetɩ, ẽŋa wʋn sẽŋɛ la Masedʋanɩ, la Akayi ka ze'ele bilam sẽŋɛ Zerizalɛm, dee yetɩ: "Mam sãn paagɛ bↄna Zerizalɛm, dẽnɩ tɩ mam paagɛ Rom."
44019022	La a tõm na Atimõtɩ, la A'erastɩ n de a sõŋrɩba tɩ ba sẽŋɛ Masedʋanɩ, dee weege a mẽŋa Azi yuuge fẽe.
44019023	La wakat-ẽŋa dãmŋↄ zozo'e n isge Efɛɛzɩ Zuudãana Azezi sore la doosgo yelle.
44019024	La bʋraa n daan de kuta, tɩ a yʋ'ʋrɛ dɛna Ademetrisi. A daan tarɩ la zũuro kuta bõndõma tɩ ba wõna la ba wẽnnɛ Artemisi deego la. Tɩ zũuro tõntõnɩba la daan yẽ yõorↄ zozo'e tõon-ẽŋa pʋam.
44019025	Tɩ Ademetrisi lagsɛ ba, la sɛba wuu n tõnnɩ tõon-ẽŋa buuri, yele ba yetɩ: "Bʋraasɩ wã, ya mi tɩ tõon-ẽna wã pʋam tɩ tɩ yẽtɩ bõntarsõm.
44019026	Ya mẽŋa wõm dee yẽ Apolɩ n ɩtɩ se'em. A pa'alɩ nẽrba tɩ wẽn-sɛba tɩ nẽrsaalba ẽŋɛ la ba mẽŋa nu'usi la dagɩ wẽna sɩra sɩra. A ẽŋɛ bɛla mõrgɛ teege nẽrba zozo'e pʋtẽ'era mɛ Efɛɛzɩ kalam, la, la dee la fẽe tɩ a paagɛ Azi tẽnsɩ wã wuu pʋam.
44019027	Bõn-ẽna wʋn botɩ tõma tõonɛ na sã'am mɛ. La sɛla n pa'asɛ, wẽn-kãtɛ Artemisi deego la wʋn lebge la zãŋa, la Artemisi mẽŋa tɩ Azi nẽrba, la dũnia nẽrba wuu nã'asrɩ la, pãŋa wʋn sã'am mɛ."
44019028	La ban wõm yetↄg-bãna la, ba sũa yı̃ige mɛ tɩ ba tı̃i tↄgɛ yetɩ: "Efɛɛzɩ dõma wẽnnɛ Artemisi n tarɩ pãŋa."
44019029	Tɩ tẽŋa la wuu dãmɛ. Tɩ nẽrba la yõkɛ Agayusi la Aristarkɩ tarɩ ba zoe sẽŋɛ lagsgↄ zẽ'am, bãma bayi de la Masedʋanɩ nẽrba n dolɩ Apolɩ.
44019030	Tɩ Apolɩ bↄↄra tɩ a kẽ nẽr-kʋʋŋↄ la zẽ'am, tɩ karẽnbiisi la ka sakɛ.
44019031	Tɩ Azi tẽŋa nẽŋadõma basɛba n de a sɩrdõma tõm nẽrba yetɩ, ba wa'am a zẽ'am wa belem ẽ yetɩ, a da sẽŋɛ lagsgↄ zẽ'am na.
44019032	Tɩ nẽr-kʋʋŋↄ la lagɩm vↄↄla zozo'e, tɩ nẽra woo tↄgra ẽŋa n tẽ'esɛ se'em, tɩ ba zozo'e ka mina bõn-sɛka n botɩ ba lagsɛ.
44019033	Tɩ Zifdõma looge Alɛgsãndrɩ tɩ a sẽŋɛ nẽrba la nẽŋam ka tↄgɛ, tɩ nẽrba la basɛba pa'alɛ ẽ yelle la võorɛ. Tɩ Alɛgsãndrɩ yɩbsɛ la nu'usi tɩ a tↄgɛ yelle la pa'alɛ nẽrba la.
44019034	La ban bãŋɛ tɩ a de la Zifu la, tɩ ba wuu lagɩm taaba tı̃i kaasɛ yetɩ: "Efɛɛzɩ dõma wẽnnɛ Artemisi n tarɩ pãŋa." Ba kaasɛ bɛla paagɛ karf-ayi.
44019035	Tɩ tẽŋa la gõn-gʋlsa botɩ ba go'oge, tɩ a yele ba yetɩ: "Efɛɛzɩ nẽrba, dũnia nẽrba wuu mi mɛ tɩ wẽn-kãtɛ Artemisi pʋ'ʋsgↄ deego la boe la Efɛɛzɩ kalam, la tõma n de a pʋ'ʋsgↄ deego la gu'urba, la kugre la n wõn na Artemisi ze'ele saazuum lui la gu'urba.
44019036	Nẽra nẽra kãn yãŋɛ sɩ'ɩsɛ yel-ẽna. Bɛla ı̃yã, go'oge-ya voole, da lↄgɛ-ya ẽŋɛ sɛla n ka masɛ.
44019037	Yan tarɩ nẽr-bãna wa'am kalam wã, ba ka yele tɩ wẽnnɛ na yel-be'ego, la ba ka kẽ a pʋ'ʋsgↄ deem na ẽŋɛ sɛla n de be'em.
44019038	La Ademetrisi la a tõntõnɩba la sãn tara yelle la nẽr-sɛka, sarɩyadia daarɛ boe mɛ, la sarɩyaditba mẽ boe mɛ. A sãn bↄↄra, a tarɩ ba sẽŋɛ bilam ka sãm.
44019039	La ya sãn yẽ la yel-sɛka tɩ ya bↄↄra tɩ ya malgɛ, tẽŋa la nẽrba lagsgↄ daarɛ, tɩ wʋn malgɛ.
44019040	Yãma n ẽŋɛ sɛla zı̃na wã wʋn wa'am na yelle, tɩ ba wʋn dõrɛ tɩ yetɩ, tɩ gire la tẽŋa. La tɩ kãn yãŋɛ pa'alɛ sɛla n botɩ tɩ lagsɛ gire girga la. La tɩ kãn yãŋɛ tↄgɛ la võorɛ sõŋa."
44019041	Ẽŋa n yele bɛla kɩ'ɩlɩm na, dee yele ba tɩ ba wɩrgɛ.
44020001	Lan daan gire mã'agɛ la poorʋm, tɩ Apolɩ botɩ Azezi karẽnbiisi la lagsɛ, tɩ a tↄgɛ bↄ ba bʋraanɛ, keese ba dee wɛ'ɛsa Masedʋanɩ.
44020002	La ẽn daan dolɩ so'olʋm ẽŋa tẽn-sɛba pʋam tↄlla la, a tↄgɛ yetↄga zozo'e mɛ bↄ karẽnbiisi la bʋraanɛ. Dee yãŋa tole ka paagɛ Grɛsɩ.
44020003	La ẽn paagɛ bilam na, a zı̃'ire mı̃ na wõr-sɩtã, mãasʋm tɩ a kẽ õorŋↄ sẽŋɛ Siiri, wõm tɩ Zifdõma dolɩ la a nãma. Tɩ a tẽ'esɛ yetɩ, ẽŋa wʋn lebe doose la Masedʋanɩ.
44020004	Sɛba n daan dolɩ ẽ na de la: Apirusi bia Asopatɛɛrɩ n ze'ele Beere, la Aristarkɩ la Asekõndusi n ze'ele Tesaloniki, la Agayusi n ze'ele Dɛrbɩ, la Atisiki la Atrofim n ze'ele Azi, pa'asɛ la Atimõtɩ.
44020005	Nẽr-bãna wã daan dẽŋɛ tole la nẽŋa ka gu'ura tõma Trʋasɩ. Dee tɩ tõma sẽŋɛ Filipi tẽŋam.
44020006	La borborɩ n ka tarɩ dãbɩllɛ kibsa la poorʋm, tɩ tõma kẽ õorŋↄ Filipi, tɩ dabsa anuu daarɛ tɩ tõma paagɛ sɛba n boe Trʋasɩ gu'ura tõma la zẽ'am, zı̃'ire bilam dabsa ayopↄɩ.
44020007	La vo'osgo daarɛ ayɩla yʋ'ʋŋↄ, tɩ tõma lagsɛ tɩ tɩ di, dee fiise borborɩ. Tɩ Apolɩ daan isge tↄgra Nawẽnnɛ yetↄga la nẽrba la halɩ ka paagɛ sõnsʋa, se'ere n soe la, a boorɩ tɩ beere sãn wiige, a fõrgɛ mɛ.
44020008	La fɩtladõma zozo'e n daan boe saazuum deto batã dãana la tɩ tõma lagsɛ a pʋam na.
44020009	Tɩ budib-polle yʋ'ʋrɛ n de A'etikusi zẽa deego la takolle zuo. La Apolɩ n tↄgɛ yuuge la, tɩ gẽem yõkɛ ẽ, tɩ a gı̃se. La a gı̃se la gẽ-bergo ze'ele saazuum deego la tɩ tõma boe mı̃ na lui tẽŋa. Tɩ ba zẽkɛ ẽ, tɩ a ki mɛ.
44020010	Tɩ Apolɩ sige yigle õbgɛ ẽ zãla a nu'usum, dee yetɩ: "Da fabla-ya, a vↄa mɛ."
44020011	A yele bɛla dee lebe zom ka fiise la borborɩ obe, dee tↄgɛ la ba yuuge halɩ ka paagɛ bewiine, dee yãŋa fõrgɛ.
44020012	La budibla la vↄa mɛ, tɩ ba tarɩ ẽ kule. Tɩ la ẽŋɛ nẽrba la sũure yẽlʋm halɩ zozo'e.
44020013	La tõma kẽ la õorŋↄ dẽŋɛ Apolɩ sẽŋɛ Asↄsɩ, a daan yetɩ a sẽŋɛ la nãma wa yakɛ tõma bilam.
44020014	La ẽn yakɛ tõma Asↄsɩ la, a kẽ la õorŋↄ, tɩ tõma sẽŋɛ Mitilɛnɩ.
44020015	La tõma ze'ele la bilam doose ko'om na pʋam, tɩ beere wiige, tɩ tõma paagɛ Kiyo zanõ-bↄba. Tɩ beere le wiige, tɩ tõma doose Samõsɩ. Tɩ beere le wiige, tɩ tõma paagɛ Milɛtɩ.
44020016	La Apolɩ daan looge yɛm tɩ a ka gõlgɛ sẽŋɛ la Efɛɛzɩ, se'ere n soe la, a daan ka boorɩ tɩ a gʋ'ʋm a mẽŋa Azi so'olʋm na pʋam, a daan kãblɩ mɛ tɩ a paagɛ Zerizalɛm dee tɩ Pãntekↄtɩ daarɛ la paagɛ.
44020017	Tɩ Apolɩ ze'ele Milɛtɩ soolʋm Efɛɛzɩ yetɩ, ba wi Azezi nẽr-kʋʋŋↄ la kẽma tɩ ba wa'am.
44020018	La ban paagɛ a zẽ'am na, a yele ba yetɩ: "Yãma mi mam daan ãn se'em, wakat-sɛka wuu tɩ mam daan boe la yãma la mɛ, lan pı̃'ilum na daar-sɛka tɩ mam wa'am Azi so'olʋm pʋam na.
44020019	Mam sike m mẽŋa mɛ tõm Nawẽnnɛ tõoma la nintãm, baa nãmsgↄ sɛka tɩ mam yẽ Zifdõma n dolɩ mam nãma la pʋam.
44020020	Mam mõolɛ bõn-sɛba n wʋn sõŋɛ ya mɛ pa'alɛ ya nẽrba sʋkam la ya yiɛ pʋam, ka sʋgɛ sɛla sɛla.
44020021	Mam tↄgɛ pa'alɛ Zifdõma, la bu-zãŋsɩ mɛ yetɩ, ba teege yɛm basɛ tõon-be'ero, sakɛ doose Nawẽnnɛ, dee bↄ tɩ Zuudãana Azezi sɩra.
44020022	La lɛɛlɛ wã, mam sakɛ Nawẽnnɛ Sɩa nõorɛ mɛ yetɩ m sẽŋɛ Zerizalɛm, la mam ka mi bõn-sɛka n wʋn ka ẽŋɛ mam mı̃.
44020023	La mam n mi se'em na, Nawẽnnɛ Sɩa pa'alɛ mam mɛ tẽn-sɛba wuu pʋam tɩ mam sẽŋɛ la, tɩ ba wʋn nãmsɛ mam mɛ dee kẽ'esɛ mam yʋ'a deem.
44020024	La mam ka geele m mẽŋa yõvore la tɩ a tarɩ yõorↄ bↄ mam, sɛla n tarɩ yõorↄ bↄ mam de la mam yãŋɛ tõm m tõonɛ na tɩ Zuudãana Azezi bↄ mam na ba'asɛ. Tõon-ẽŋa de la mam mõolɛ Nawẽnnɛ yel-sõnnɛ na kõ-yẽlga.
44020025	La lɛɛlɛ wã, mam mi tɩ ya kãn le yẽ mam, yãma sɛba wuu tɩ mam mõolɛ Nawẽnnɛ so'olʋm yɛla ya zẽ'am na.
44020026	Bɛla ı̃yã mam yetɩ ya mɛ zı̃na, tɩ ya nẽr-sɛka sãn koŋe vↄm Nawẽnnɛ zẽ'am, a taalɛ ka boe mam zuo.
44020027	Se'ere n soe la, mam mõolɛ Nawẽnnɛ n boorɩ se'em na wuu bↄ ya mɛ, ka sʋgɛ sɛla sɛla.
44020028	Tara-ya ya mẽŋa, la nẽr-sɛba wuu tɩ Nawẽnnɛ Sɩa gu'ule ya la sõŋa. Bɩsra-ya Nawẽnnɛ nẽrba la tɩ a fãagɛ la a Bia zɩɩm tɩ ba dɛna a mẽŋa nẽrba la sõŋa.
44020029	Mam mi tɩ mam sãn fõrgɛ deege, nẽr-bɛ'ɛsɩ n wʋn wa'am ya zẽ'am wa sã'am ya, wʋ saasaadõma n yõgrɩ dũnsi se'em na.
44020030	La nẽrba basɛba wʋn wa isge ya pʋam tↄgra põmpↄrŋↄ yetↄga, pã'asɛ karẽnbiisi la tɩ ba doose ba.
44020031	Bɛla ı̃yã, guuse-ya ya mẽŋa, dee tẽra tɩ yʋʋma atã, mam kã'an ya nẽra woo wʋntɛɛŋa la yʋ'ʋŋↄ mɛ, la nintãm ka basɛ.
44020032	La lɛɛlɛ wã, mam dɩkɛ ya ẽŋɛ la Nawẽnnɛ nu'usum, la a yel-sõnnɛ yetↄga la pʋam. Ẽŋa n tã wʋn sõŋɛ ya tɩ ya yẽ pãŋa pa'asɛ, dee wʋn botɩ ya po lagɩm to'oge bõn-sõma tɩ a bı̃ŋe tɩ a bↄ a nẽrba la.
44020033	Mam daan ka tarɩ yɛmleego la nẽra nẽra ligri, la a sãlma, bɩɩ a futo.
44020034	Ya mẽŋa mi tɩ mam dɩkɛ la m nu'usi tõm bɩsɛ m mẽŋa la sɛba n dolɩ mam na.
44020035	Mam ẽŋɛ bɛla wuu pa'alɛ ya tɩ dẽnɩ ya tõm sõŋɛ tarɩmdõma. La ya tẽra Zuudãana Azezi n yele se'em na, a daan yetɩ: 'Sɛka n bↄ'ↄrɩ tarɩ sũ-yẽlga zozo'e gãnna sɛka n to'orɩ.' "
44020036	La Apolɩ n daan tↄgɛ kɩ'ɩlɩm na, ẽŋa la ba wuu ka la dũma tẽŋa, tɩ a pʋ'ʋsɛ Nawẽnnɛ.
44020037	Tɩ ba wuu tı̃i kɛlla, dee kↄkɛ Apolɩ mõbgɛ ẽ.
44020038	Ba sũure n daan sã'am zozo'e, ẽn yetɩ ba kãn le yẽ ẽ na ı̃yã. La ba kↄlgɛ ẽ mɛ sẽŋɛ ka paagɛ õorŋↄ la zẽ'am.
44021001	Tɩ tõma keese ba, dee kẽ õorŋↄ sẽŋɛ tẽntẽa ka paagɛ Kↄsɩ. Tɩ beere wiige, tɩ tõma paagɛ Rↄdɩ ze'ele bilam sẽŋɛ Patara.
44021002	La bilam tɩ tõma yẽ õorŋↄ ayẽma n we Fenisi. Tɩ tõma kẽ sẽŋɛ.
44021003	La tõma daan sẽŋɛ mɛ ka tũule yẽta Sipri, la tõma daan basɛ Sipri tẽŋa la gↄbga bↄba, dee tole ka paagɛ Siiri so'olʋm sige Tiiri. Bilam tɩ ba yetɩ ba sike õorŋↄ la lↄgrↄ.
44021004	Tɩ tõma sige sẽŋɛ ka yẽ Azezi karẽnbiisi bilam, zı̃'ire la ba lɛ dabsa ayopↄɩ. Tɩ ba yele Apolɩ la Nawẽnnɛ Sɩa pãŋa yetɩ, a da sẽŋɛ Zerizalɛm.
44021005	La dabsa ayopↄɩ la daarɛ, tɩ tõma isge tɩ tɩ tole, tɩ bãma la ba pↄgba, la ba kↄma wuu kↄlgɛ tõma yese tẽŋa la kẽnkɛrŋa. Tɩ tõma wuu ka dũma ko-kãtɛ la nõorʋm pʋ'ʋsɛ Nawẽnnɛ,
44021006	dee keese taaba. Tɩ tõma yãŋa kẽ õorŋↄ, dee tɩ ba lebe kulla.
44021007	La tõma ze'ele Tiiri sẽŋɛ la Tolemasɩ ka pʋ'ʋsɛ Azezi karẽnbi-sɛba n boe bilam na, dee ẽŋɛ daarɛ ayɩla ba zẽ'am.
44021008	Tɩ beere wiige, tɩ tõma ze'ele bilam sẽŋɛ Sezaare ka sige Afilipi yire kẽ'era bilam. Afilipi daan de la nẽrba bayopↄɩ la tɩ ba daan looge Zerizalɛm na nẽra ayɩla, a daan mõolɩ la Azezi kõ-yẽlga.
44021009	A daan tarɩ la pↄyↄↄsɩ banaasɩ n ka mi bʋraasɩ, ba daan to'osrɩ la Nawẽnnɛ yetↄga tↄgra bↄ'ↄra nẽrba.
44021010	Tõma daan ẽŋɛ bilam na dabsa faa, tɩ Nawẽnnɛ nõtↄ'ↄsa yʋ'ʋrɛ n de Agabisi ze'ele Zude wa'am,
44021011	wa paam tõma zẽ'am wa fooge Apolɩ sagãnnɛ lʋ a mẽŋa nãma la a nu'usi, dee yetɩ: "Nawẽnnɛ Sɩa yele la wãna yetɩ: 'Zifdõma wʋn lʋ sagãn-ẽna wã dãana la wãna Zerizalɛm, dɩkɛ ẽ ẽŋɛ bu-zãŋsɩ nu'usum.' "
44021012	La tõma n wõm bɛla la, tɩ tõma la nẽr-sɛba n boe bilam na, daan bɛlna Apolɩ yetɩ, a da sẽŋɛ Zerizalɛm.
44021013	Tɩ a lerge tõma yetɩ: "Bẽm tɩ ya kaasrɩ sã'ana m sũure? Mam sakɛ mɛ tɩ ba lʋ ma, la dagɩ bɛla mã'a, baa mam sãn wʋn ki Zerizalɛm Zuudãana Azezi yʋ'ʋrɛ ı̃yã, mam ken sakɛ mɛ."
44021014	La tõma n kãn yãŋɛ botɩ a sakɛ bↄ tõma la ı̃yã, tɩ tõma koŋe yele ẽ yetɩ: "Zuudãana n boorɩ se'em ẽŋɛ."
44021015	Bɛla poorʋm tɩ tõma daan yãŋa mãasʋm wɛ'ɛsa Zerizalɛm.
44021016	Tɩ Sezaare tẽŋa karẽnbiisi basɛba kↄlgɛ tõma sẽŋɛ Aminasõ yire, bilam tɩ tõma wʋn ka gã'arɛ. Aminasõ de la Sipri nẽra, a de la Azezi karẽnbia halɩ kʋrʋm kʋrʋm.
44021017	La tõma n paagɛ Zerizalɛm na, tɩ sↄbiisi la to'oge tõma la sũ-yẽlga.
44021018	Tɩ beere wiige, tɩ tõma doose Apolɩ sẽŋɛ Azakɩ yire. Tɩ Azezi nẽr-kʋʋŋↄ kẽma la wuu wa'am mı̃.
44021019	Tɩ Apolɩ pʋ'ʋsɛ ba, dee tↄgɛ pa'alɛ ba bõn-sɛba wuu tɩ Nawẽnnɛ ẽŋɛ bu-zãŋsɩ la tẽŋasʋka ẽŋa tõonɛ na pʋam.
44021020	La ban wõm bɛla la, ba pẽgɛ Nawẽnnɛ mɛ, dee yele Apolɩ yetɩ: "Tɩ sↄbia, fõn yẽ Zifdõma tʋsa tʋsa n bↄ Azezi sɩra se'em dee mõrgɛ sakra Amoyisi lↄↄ sõŋa sõŋa.
44021021	Ba wõm tɩ ba yetɩ, fõn zãsnɩ Zifdõma sɛba wuu n boe bu-zãŋsɩ tẽnsʋm na, yɛta tɩ ba basɛ Amoyisi lↄↄ, la ba da wãta ba kↄma, la ba da dↄla Zifdõma dↄgmike.
44021022	Ba wʋn wõm tɩ fõn wa'am mɛ, tɩ wʋn ẽŋɛ la wãne?
44021023	Ẽŋɛ tõma n wʋn yetɩ fʋ ẽŋɛ se'em na. Nẽrba banaasɩ n boe tõma zẽ'am kalam bı̃ŋe nõorɛ la Nawẽnnɛ.
44021024	Tarɩ ba sẽŋɛ ka lagɩm na ba malgɛ fʋ mẽŋa Nawẽnnɛ zẽ'am, dee yↄ, ba wʋn yↄ se'em na bↄ ba tɩ ba siige ba zuto. Bɛla wʋn botɩ nẽrba wuu bãŋɛ tɩ fõn mẽŋa dolɩ la Amoyisi lↄↄ la, la ban tↄgɛ fʋ yelle se'em na wuu dagɩ sɩra.
44021025	La sãn dɛna bu-zãŋsɩ la n bↄ Azezi sɩra la yelle, tõma daan looge yɛm gʋlsɛ gõŋↄ yele ba yetɩ: 'Ba da dita di-sɛba tɩ ba kãabɛ bↄ baga, la ba da di zɩɩm, la ba da di sɛla tɩ ba tẽgɛ kʋ. La ba da tõnna yalsɩ tõoma.' "
44021026	Ban yele bɛla la, tɩ beere wiige, tɩ Apolɩ tarɩ nẽrba banaasɩ la sẽŋɛ tɩ ba ka lagɩm malgɛ ba mẽŋa Nawẽnnɛ zẽ'am, dee tɩ a sẽŋɛ ka kẽ Wẽnde-kãtʋm na, tↄgɛ pa'alɛ dabsa se'em n deege tɩ ba wʋn malgɛ ba mẽŋa kɩ'ɩlɩm, dee tɩ ba yãŋa kãabɛ bↄ Nawẽnnɛ nẽra woo ı̃yã.
44021027	La dabsa ayopↄɩ la n dee fẽe la a ba'asɛ la, tɩ Zifdõma ze'ele Azi so'olʋm wa'am wa yẽ Apolɩ Wẽnde-kãtʋm na, botɩ nẽrba la sũnsõa yı̃ige la Apolɩ, tɩ ba yõkɛ ẽ,
44021028	dee tı̃i tↄgra yetɩ: "Ɩsrayɛlɩ dõma, sõŋɛ-ya tↄ! Bʋra-ẽna wã gilgri la tẽnsɩ wuu zãsna nẽrba tɩ ba sɩ'ɩsra Ɩsrayɛlɩ dõma ka dↄla Amoyisi lↄↄ, dee tↄgra Wẽnde-kãtɛ la tↄg-be'ero. A tarɩ la nẽrba n dagɩ Zifdõma wa'am wa kẽ Wẽnde-kãtɛ la pʋam dẽgɛ Nawẽnnɛ zẽ'e-sõŋↄ la."
44021029	Se'ere n soe la, ba daan yẽ la Efɛɛzɩ nẽra Atrofim n dolɩ Apolɩ tẽŋa la pʋam, tɩ ba tẽ'esɛ tɩ a doose ẽ kẽ la Wẽnde-kãtɛ la pʋam.
44021030	Tɩ tẽŋa la daan gire, tɩ nẽrba wuu zoe lagsɛ taaba yõkɛ Apolɩ ve'ege ẽ Wẽnde-kãtʋm na yese. Dee yʋ zanõa la tↄtↄ.
44021031	Tɩ ba daan zɩgra tɩ ba kʋ Apolɩ. Tɩ Rom sʋdaasɩ kɛ'ɛndõma kɛ'ɛma wõm tɩ Zerizalɛm tẽŋa wuu gire mɛ.
44021032	Tɩ a kↄ'ↄn doose sʋdaasɩ, la ba kɛ'ɛndõma tɩ ba zoe sẽŋɛ nẽrba la zẽ'am. La ban yẽ sʋdaasɩ kɛ'ɛndõma kɛ'ɛma, la sʋdaasɩ la, tɩ ba basɛ ka le wẽ'era Apolɩ.
44021033	Tɩ sʋdaasɩ kɛ'ɛndõma kɛ'ɛma la paagɛ yõkɛ Apolɩ, dee bↄ sʋdaasɩ la nõorɛ yetɩ, ba ba ẽ na bãnsɩ bayi. Dee tɩ a soke bãŋɛ ẽn de nẽr-sɛka, la ẽŋa n ẽŋɛ sɛla.
44021034	Tɩ nẽr-kʋʋŋↄ la tãsra yẽma yẽma, halɩ tı̃i vↄↄla tɩ sʋdaasɩ kɛ'ɛndõma kɛ'ɛma la ka tã'agɛ wõm sɛla n ẽŋɛ, tɩ a bↄ sʋdaasɩ la nõorɛ yetɩ, ba tarɩ ẽ sẽŋɛ bãma yi-kãtɛ la pʋam.
44021035	La ban tarɩ ẽ paagɛ bı̃mbı̃na la n zonnɩ kẽ'era deego la pʋam na, ba buke ẽ mɛ, nẽrba la n ba gita la ı̃yã.
44021036	Tɩ ba wuu dↄla tↄgra ke'enke'em yetɩ: "Kʋ-ya ẽ."
44021037	La ban yetɩ ba kẽ'esɛ Apolɩ sʋdaasɩ la yire la, tɩ Apolɩ soke sʋda-kɛ'ɛma la yetɩ: "Mam tarɩ nõorɛ tɩ m yele fʋ sɛla mɛ bɩɩ?" Tɩ kɛ'ɛma la soke ẽ yetɩ: "Fõn wõnnɩ Grɛkɩ yetↄga mɛ?
44021038	Bɛla fõn dagɩ Ezipti nẽr-sɛka n daan sa'asɛ nẽrba la gↄmna, dee daan doose nẽr-kʋʋrba tʋsanaasɩ sẽŋɛ weem na?"
44021039	Tɩ Apolɩ lerge ẽ yetɩ: "Ayɛɩ, mam de la Zifu, mam ze'ele la Tarsɩ n boe Silisi so'olʋm. Mam de la tẽn-ẽŋa n tarɩ yõorↄ la nẽra. Mam sosrɩ fʋ mɛ, bↄ mam sore tɩ m tↄgɛ la nẽrba la."
44021040	Tɩ kɛ'ɛma la bↄ ẽ nõorɛ. Tɩ Apolɩ ze'ele bı̃mbı̃na la zuo zẽkɛ a nu'ugo. Tɩ nẽrba la ãna sı̃m. Tɩ a tↄgɛ Ebre n de ba mẽŋa yetↄga bↄ ba.
44022001	A yele ba yetɩ: "M sↄdõma la m sↄbiisi, selse-ya mam n yetɩ m tↄgɛ se'em to'oge m mẽŋa ya nẽŋam."
44022002	Ban wõm tɩ a tↄgrɩ la Ebre yetↄga bↄ'ↄra ba la, tɩ ba go'oge malɩn sɛlsra ẽ. Tɩ a yetɩ:
44022003	"Mam de la Zifu, ba dↄgɛ mam na Tarsɩ n boe Silisi so'olʋm pʋam na, uge mam Zerizalɛm kalam. Tɩ Agamalɩyɛlɩ zãsʋm mam tɩ yaabdõma lↄↄ la sõŋa sõŋa. Mam daan wɩsgɛ m mẽŋa mɛ la Nawẽnnɛ tõonɛ, wʋ yãma n wɩsgɛ ya mẽŋa se'em zı̃na wã.
44022004	La mam daan nãmsɛ sɛba n dolɩ Azezi sore la mɛ zozo'e, yõgɛ bʋraasɩ la pↄgsɩ botɩ ba kẽ'esɛ ba yʋ'a deem, dee kʋ basɛba.
44022005	Nawẽnnɛ kãabgↄ kẽma nẽŋadãana, la kẽma la wuu n tã wʋn yetɩ, mam n tↄgɛ se'em na de la sɩra. Mam daan to'oge gõnnↄ mɛ ba zẽ'am wɛ'ɛsa tɩ m ka bↄ Zifdõma sɛba n boe Damaasɩ la, dee yõgɛ so-ẽŋa karẽnbiisi la n boe mı̃ na, tarɩ ba sẽŋɛ Zerizalɛm ka nãmsɛ ba.
44022006	La mam daan boe la sore wɛ'ɛsa ka lɛm Damaasɩ, la daan masɛ wʋ wʋntɛɛŋa wẽnnɛ zuu-tẽŋasʋka, tɩ peelem daan ze'ele saazuum darɛ wa nẽegɛ zozo'e gilge mam.
44022007	Tɩ mam lui tẽŋa, wõm kõa n yele mam yetɩ: 'Asolɩ, Asolɩ, bẽm tɩ fʋ nãmsra mam?'
44022008	Tɩ mam lerge yetɩ: 'Zuudãana, fõn de la ãne?' Tɩ a lerge mam yetɩ: 'Mam de la Azezi n de Nazarɛtɩ nẽra la tɩ fʋ nãmsrɩ.'
44022009	Tɩ nẽr-sɛba n daan dolɩ mam na yẽ peelem na, dee ka wõm kõa la n tↄgrɩ la mam na.
44022010	Tɩ mam soke yetɩ: 'Zuudãana, fõn yetɩ m ẽŋɛ la wãne?' Tɩ Zuudãana la yele mam yetɩ: 'Isge sẽŋɛ Damaasɩ, tɩ ba wʋn ka yele fo sɛla wuu tɩ Nawẽnnɛ bↄ nõorɛ yetɩ fʋ ẽŋɛ.'
44022011	La peelem na yãlgɛ mam nini mɛ tɩ mam ka yẽta. Tɩ sɛba n daan dolɩ mam na ve'ege mam tɩ tõma sẽŋɛ Damaasɩ.
44022012	La bʋraa n daan boe mı̃ tɩ a yʋ'ʋrɛ dɛna Ananiyasɩ. A daan sakrɩ la Nawẽnnɛ lↄↄ sõŋa sõŋa, tɩ Zifdõma sɛba n boe Damaasɩ la wuu tↄgra a yelle sõŋa.
44022013	Tɩ a wa'am wa ze'ele lɛm mam zẽ'a yele mam yetɩ: 'M sↄbia Asolɩ, le yẽta.' Tɩ mam nini le yẽta wakat-ẽŋa mẽŋa, tɩ mam yẽ ẽ.
44022014	Tɩ a yele mam yetɩ: 'Nawẽnnɛ tɩ tõma yaabdõma yʋʋn pʋ'ʋsrɩ la n looge fo tɩ fʋ bãŋɛ ẽn boorɩ se'em, la fʋ yẽ sɩra dãana la, dee tɩ a tↄgɛ la a mẽŋa nõorɛ bↄ fↄ,
44022015	tɩ fʋ wʋn dɛna a kaset-dãana yele nẽrba wuu, fõn yẽ dee wõm se'em na.
44022016	La lɛɛlɛ wã, bẽm tɩ fõn gʋ'ʋna? Isge pʋ'ʋsɛ la Azezi yʋ'ʋrɛ, botɩ ba mise fʋ ko'om pʋam tɩ Nawẽnnɛ basɛ fʋ tõon-be'ero taalɛ.'
44022017	La bɛla poorʋm mam daan lebe la Zerizalɛm ka bↄna Wẽnde-kãtɛ la pʋam pʋ'ʋsra, yẽ Zuudãana wʋ zãasŋↄ la,
44022018	tɩ a yele mam yetɩ: 'Ẽŋɛ tↄtↄ yese Zerizalɛm, se'ere n soe la, tẽŋa la nẽrba kãn sakɛ fõn wʋn tↄgɛ mam yelle bↄ ba la.'
44022019	Tɩ mam lerge ẽ yetɩ: 'M Zuudãana, nẽrba wã mi mɛ tɩ mam n daan sẽnnɩ ba wẽndeto pʋam yõgra nẽr-sɛba n bↄ fõn sɩra la, botɩ ba wẽ'era ba, dee kẽ'esra ba yʋ'a deto pʋam.
44022020	La wakat-sɛka tɩ ba daan kʋ A'etɩɛnɩ n tↄgɛ fõn yɛla bↄ nẽrba la, mam daan boe mı̃ mɛ sakɛ tɩ a kũm na masɛ mɛ, dee daan gu'ura sɛba n kʋ ẽ na futo.'
44022021	Tɩ Zuudãana la yele mam yetɩ: 'Sẽŋɛ, mam yetɩ m tõm fʋ la bu-zãŋsɩ zẽ'am zãazãarɛ.' "
44022022	La nẽrba la daan selsrɩ Apolɩ yetↄga la mɛ, la ẽn wa tↄgɛ bu-zãŋsɩ yelle la, tɩ ba tↄgra ke'enke'em yetɩ: "Kʋ-ya ẽ, nẽr-ẽna ka narɩ a bↄna dũnia zuo."
44022023	Tɩ ba kaasra tagursi yɛɛsra ba futo lↄbra, dee vaara tẽntõnnↄ lↄbra saazuum.
44022024	Tɩ sʋdaasɩ kɛ'ɛndõma kɛ'ɛma la bↄ sʋdaasɩ la nõorɛ yetɩ, ba botɩ Apolɩ kẽ bãma yi-kãtɛ la pʋam tɩ ba wẽ ẽ na ka'asa, dee soke ẽ bãŋɛ, bẽm n soe tɩ ba tı̃i kaasra ẽŋa ı̃yã bɛla.
44022025	Tɩ ba lʋ ẽ yetɩ ba wẽ ẽ na ka'asa, tɩ a soke sʋda-kɛ'ɛma la n ze mı̃ na yetɩ: "Sore boe tɩ ba wẽ Rom tẽŋa nu'ugo nẽra dee nãn ka di a sarɩya?"
44022026	La sʋda-kɛ'ɛma la n wõm bɛla la, tɩ a sẽŋɛ sʋdaasɩ kɛ'ɛndõma kɛ'ɛma la zẽ'am ka soke ẽ yetɩ: "Fʋ wʋn ẽŋɛ la wãne? Bʋraa wã de la Rom tẽŋa nu'ugo nẽra."
44022027	Tɩ sʋdaasɩ la kɛ'ɛndõma kɛ'ɛma la sẽŋɛ Apolɩ zẽ'am ka soke ẽ yetɩ: "Yele ma: Fõn sɩrɩ de la Rom tẽŋa nu'ugo nẽra?" Tɩ a lerge yetɩ: "Ẽe!"
44022028	Tɩ sʋdaasɩ kɛ'ɛndõma kɛ'ɛma la yetɩ: "Mam mẽŋa yↄ la ligri zozo'e dee lebge Rom tẽŋa nu'ugo nẽra." Tɩ Apolɩ yetɩ: "Ba kↄ'ↄn dↄgɛ mam tɩ mam dɛna la Rom tẽŋa nu'ugo nẽra."
44022029	Tɩ sɛba n yetɩ ba wẽ ẽ na ka'asa la vuta lɛbra poorʋm. Tɩ dabeem yõkɛ sʋdaasɩ kɛ'ɛndõma kɛ'ɛma la, ẽŋa n bãŋɛ tɩ Apolɩ de la Rom tẽŋa nu'ugo nẽra dee tɩ ẽŋa botɩ ba ba ẽ na bãnsɩ la ı̃yã.
44022030	La sʋdaasɩ kɛ'ɛndõma kɛ'ɛma la daan boorɩ tɩ a bãŋɛ la sɩra sɩra yel-sɛka n botɩ Zifdõma la dõrɛ ẽ. Tɩ beere wiige, tɩ a ba'agɛ Apolɩ basɛ. Dee bↄ nõorɛ yetɩ, Nawẽnnɛ kãabgↄ kẽma nẽŋadõma, la kẽma n po dita sarɩya la wuu lagsɛ. Tɩ ba lagsɛ. Tɩ a tarɩ ẽ sẽŋɛ ka ze'ele ba nẽŋam.
44023001	Tɩ Apolɩ bɩsra sarɩyaditba la zı̃i, dee yele yetɩ: "M sↄbiisi, mam n tõm m tõoma la wuu Nawẽnnɛ nẽŋam wa paam zı̃na, mam bãŋɛ m sũure pʋam mɛ tɩ la ãn sõŋa."
44023002	Tɩ kãabgↄ kẽma nẽŋadãana Ananiyasɩ bↄ nõorɛ yetɩ, sɛba n ze lɛm Apolɩ la wẽ a nõorɛ.
44023003	Tɩ Apolɩ yele ẽ yetɩ: "Nawẽnnɛ wʋn wẽ fↄ. Fʋ ãn wʋ dagoone tɩ ba saasɛ, tɩ a zuum mã'a ãna sõŋa la, fõn zı̃ tɩ fʋ di mam sarɩya wʋ lↄↄ n yele se'em na, la fõn sã'am lↄↄ la mɛ, fõn bↄ nõorɛ yetɩ, ba wẽ mam na."
44023004	Tɩ sɛba n ze lɛm Apolɩ la yele ẽ yetɩ: "Fõn tʋʋrɩ la Nawẽnnɛ kãabgↄ kẽma nẽŋadãana?"
44023005	Tɩ a lerge yetɩ: "M sↄbiisi, mam ka mi tɩ a de la Nawẽnnɛ kãabgↄ kẽma nẽŋadãana. Se'ere n soe la, Nawẽnnɛ gõŋↄ pʋam la gʋlsɛ yetɩ: 'Da tↄgɛ fʋ buuri nẽŋadãana be'em.' "
44023006	Tɩ Apolɩ bãŋɛ tɩ sarɩyaditba la basɛba de la Saduse dõma, dee tɩ basɛba mẽ dɛna Farisi dõma, tɩ a tↄgɛ ke'enke'em yele ba wuu yetɩ: "M sↄbiisi, mam de la Farisi nẽra, mam sↄ de la Farisi mẽŋa mẽŋa. Mam n tarɩ pʋtẽ'erɛ tɩ sɛba n kiiri la wʋn le vo'oge mɛ na, bɛla ı̃yã tɩ ba sãm mam."
44023007	Ẽn yele bɛla la, tɩ Farisi dõma la Saduse dõma wẽ'era nõkɛ'ɛma la taaba, tɩ nẽrba la welse.
44023008	Se'ere n soe la, Saduse dõma la ka sakɛ tɩ kũm wʋn vo'oge, la ba ka sakɛ tɩ malɛkadõma la sɩɩsɩ bↄna, la Farisi dõma sakɛ bɛla wuu mɛ.
44023009	Tɩ lↄↄ karẽnsãandõma basɛba n de Farisi dõma la isge yãbra ke'enke'em yetɩ: "Tõma ka yẽ bʋra-ẽna wã tõon-be'ego. Tã tɩ la dɛna la sɩa, bɩɩ malɛka n tↄgɛ bↄ ẽ."
44023010	Tɩ nõke'ene na wẽ'a daan zo'oge gãŋɛ. Tɩ sʋdaasɩ kɛ'ɛndõma kɛ'ɛma la zↄta dabeem yetɩ, ba na'an wʋn ãasʋm Apolɩ. Bɛla tɩ a bↄ sʋdaasɩ la nõorɛ yetɩ, ba sẽŋɛ ka to'oge ẽ nẽrba la zẽ'am, tarɩ ẽ wa'am wa yʋ sʋdaasɩ la yire.
44023011	Tɩ daar-ẽŋa yʋ'ʋŋↄ, tɩ Zuudãana Azezi wa'am Apolɩ zẽ'am wa yele ẽ yetɩ: "Keŋe fʋ sũure, tɩ fõn tↄgɛ mam yɛla Zerizalɛm kalam se'em na, dẽnɩ tɩ fʋ ken tↄgɛ mam yɛla Rom tẽŋam bɛla."
44023012	Tɩ beere wiige, tɩ Zifdõma basɛba lagsɛ taaba ẽŋɛ nõorɛ ayɩla pↄɩ yetɩ, bãma kãn di dia bɩɩ yũ ko'om, sãn dagna bãma kʋ la Apolɩ.
44023013	Sɛba n daan lagsɛ ẽŋɛ nõorɛ ayɩla bɛla la, daan gãnnɩ nẽrba pinaasɩ mɛ.
44023014	La ba daan sẽŋɛ la kãabgↄ kẽma nẽŋadõma, la kẽma la zẽ'am ka yetɩ: "Tõma lagsɛ mɛ pↄɩ yetɩ, tõma kãn di sɛla, sãn dagna tɩ tõma kʋ la Apolɩ.
44023015	Bɛla ı̃yã, yãma sarɩyaditba la wuu, tõm-ya tɩ ba ka yele sʋda-kɛ'ɛma la tɩ a tarɩ Apolɩ wa'am ya zẽ'am, dee ẽŋɛ-ya wʋ ya boorɩ tɩ ya soke bãŋɛ la a yelle la pa'asɛ, tɩ tõma mãasʋm mɛ tɩ kʋ ẽ tɩ a nãn ka paam."
44023016	Tɩ Apolɩ tã dayʋa bãŋɛ ban bãm yele se'em na, sẽŋɛ sʋdaasɩ la yire ka yele Apolɩ.
44023017	Tɩ Apolɩ wi sʋda-kɛ'ɛndõma la ayɩla yele ẽ yetɩ: "Tarɩ budib-ẽna wã sẽŋɛ ya kɛ'ɛma la zẽ'am, tɩ a tarɩ la sɛla tɩ a yele ẽ."
44023018	Tɩ sʋda-kɛ'ɛma la tarɩ ẽ sẽŋɛ ba kɛ'ɛma la zẽ'am ka yele ẽ yetɩ: "Apolɩ tɩ ba yʋ la n wi mam yetɩ, m tarɩ budib-ẽna wã wa'am fʋ zẽ'am, tɩ a tarɩ la sɛla tɩ a yele fo."
44023019	Tɩ kɛ'ɛma la gʋrɛ a nu'ugo tarɩ ẽ yese kẽnkɛrŋa ka soke ẽ yetɩ: "Fõn tarɩ la bẽm yelle tɩ fʋ yele mam?"
44023020	Tɩ a lerge ẽ yetɩ: "Zifdõma n bãm yetɩ, bãma wʋn sose fõn beesã tɩ fʋ tarɩ Apolɩ wa'am ba sarɩyadia zẽ'am, wʋ bãma boorɩ tɩ ba bɩsɛ la a yelle la pa'asɛ.
44023021	La, da sakɛ ban wʋn yele se'em na, tɩ ba nẽrba n gãŋɛ pinaasɩ n sʋgɛ gu'ura Apolɩ. Ba wuu pↄɩ mɛ yetɩ, bãma kãn di dia bɩɩ yũ ko'om, sãn dagna tɩ bãma kʋ la Apolɩ. Ba mãasʋm gu'ura la fõn wʋn lerge se'em."
44023022	Tɩ kɛ'ɛma la yele budibla la yetɩ: "Da yele nẽra tɩ fõn yele mam sɛla." Dee botɩ a lebe.
44023023	Tɩ sʋdaasɩ kɛ'ɛndõma kɛ'ɛma la wi a sʋda-kɛ'ɛndõma bayi yele ba yetɩ: "Basɛ-ya tɩ sʋdaasɩ kↄbsyi, la wi-bã'arba pisyopↄɩ, la kãn-lↄbrɩba kↄbsyi mãasʋm. Tɩ yʋ'ʋŋↄ ẽna wã karf-awɛɩ ya sẽŋɛ Sezaare.
44023024	Mãasʋm-ya wiiri bↄ Apolɩ tɩ a bã tɩ ya tarɩ ẽ sẽŋɛ gↄmna Afeligsi zẽ'am la ı̃mã'asʋm."
44023025	Dee gʋlsɛ gõŋↄ yetɩ:
44023026	"Mam Akloorɩ-lisiasɩ n gʋlsɛ gõŋↄ wã bↄ'ↄra fõn gↄmna sõŋↄ Afeligsi. Mam pʋ'ʋsrɩ fↄ.
44023027	Zifdõma n daan yõkɛ bʋra-ẽna wã bↄↄra tɩ ba kʋ ẽ. Tɩ mam wõm tɩ a de la Rom tẽŋa nu'ugo nẽra, tɩ mam sẽŋɛ la sʋdaasɩ ka fãagɛ ẽ,
44023028	dee bↄↄra tɩ m bãŋɛ bõn-sɛka n soe tɩ ba dõrɛ ẽ tarɩ ẽ sẽŋɛ ba sarɩyadia zẽ'am.
44023029	La mam daan yẽ tɩ la de la Zifdõma lↄↄ yɛla ı̃yã, dee a ka ẽŋɛ sɛla n narɩ ba kʋ ẽ, bɩɩ ba yʋ ẽ yʋ'a deem.
44023030	Tɩ ba yele mam yetɩ, Zifdõma bãm mɛ tɩ ba kʋ ẽ, bɛla ı̃yã tɩ mam ẽŋɛ tↄtↄ tõm tɩ ba tarɩ ẽ wa'am fõn zẽ'am, dee bↄ nõorɛ yetɩ, sɛba n sãm ẽ na wa'am fõn zẽ'am wa tↄgɛ ẽn ẽŋɛ se'em."
44023031	Tɩ sʋdaasɩ la ẽŋɛ ẽn yele ba se'em na, tarɩ Apolɩ yʋ'ʋŋↄ ẽŋa sẽŋɛ Antipatrisi.
44023032	Tɩ beere wiige, tɩ sʋda-sɛba n sẽnnɩ nãma la lebe ba yire la, dee tɩ sɛba n bã wiiri la tarɩ Apolɩ sẽŋɛ.
44023033	La ban paagɛ Sezaare la, ba dɩkɛ gõŋↄ la mɛ bↄ gↄmna la dee dɩkɛ Apolɩ ẽŋɛ a nu'usum.
44023034	Tɩ a karẽŋɛ gõŋↄ la, dee soke yetɩ, ẽŋa yese la so'olʋm kãna? Tɩ Apolɩ pa'alɛ ẽ tɩ ẽŋa yese la Silisi so'olʋm.
44023035	Tɩ gↄmna la yele ẽ yetɩ: "Sɛba n tarɩ fʋ wa'am sãm na sãn paam, mam wʋn soke bãŋɛ lan ẽŋɛ se'em." A yele bɛla dee bↄ nõorɛ yetɩ, ba kẽ'esɛ ẽ naba A'erↄdɩ yire tɩ ba gu'ura ẽ.
44024001	La dabsa anuu daarɛ, tɩ kãabgↄ kẽma nẽŋadãana Ananiyasɩ doose la kẽma basɛba, la yetↄg-mita yʋ'ʋrɛ n de Atɛrtuli wa'am Sezaare. Tɩ ba dɩkɛ Apolɩ yelle la tɩ ba tↄgɛ bↄ gↄmna la.
44024002	Tɩ ba wi Apolɩ tɩ a wa'am. Tɩ Atɛrtuli yãŋa tↄgra dõta Apolɩ yetɩ: "Gↄmna sõŋↄ Afeligsi. La de la fõn bɩsrɩ tõma sõŋa la ı̃yã tɩ tẽŋa la tara laafɛ, tɩ yɛla zozo'e teege tɩ tẽŋa la malgɛ.
44024003	Fõn ẽŋɛ sɛla wuu zẽ'esɩ wuu bↄ tõma la, tõma to'oge mɛ pʋ'ʋsra fʋ zozo'e.
44024004	La mam ka boorɩ tɩ m gʋ'ʋm fↄ, bɛla mam sosrɩ fʋ mɛ tɩ fↄ ẽŋɛ sugri dee selse m yetↄga wã fẽfẽe.
44024005	Tõma yẽ nẽr-ẽna tɩ a de la tẽn-wã'ara, ẽŋa n sa'asrɩ Zifdõma dũnia wuu zuo tɩ ba gita tẽnsɩ. A de la Nazarɛtɩ dõma põmpↄrŋↄ sore la nẽŋadãana.
44024006	A zɩgrɩ tɩ a sã'am la Wẽnde-kãtɛ la sisgo, tɩ ba yõkɛ ẽ. ((La tõma daan boorɩ tɩ tɩ di a sarɩya la tõma mẽŋa lↄↄ.
44024007	Tɩ sʋda-kɛ'ɛma Alisiasɩ wa'am wa fãagɛ ẽ tõma zẽ'am la pãŋa,
44024008	dee bↄ nõorɛ yetɩ, sɛba n sãm ẽ na wa'am fõn zẽ'am.)) Fʋ sãn soke ẽ fʋ mẽŋa, fʋ wʋn wõm bõn-sɛba wuu n botɩ tõma sãm ẽ."
44024009	Atɛrtuli n tↄgɛ ba'asɛ la, tɩ Zifdõma la lagɩm sakɛ yetɩ, la de la bɛla.
44024010	Zifdõma la n tↄgɛ kɩ'ɩlɩm na, tɩ gↄmna la bↄ Apolɩ nõorɛ tɩ a tↄgɛ. Tɩ Apolɩ yetɩ: "Mam mi tɩ fõn de la sarɩyadita so'olʋm ẽna wã pʋam halɩ yʋʋma n zo'oge. Bɛla mam sũure ãn yẽlʋm tɩ m tↄgɛ to'oge m mẽŋa.
44024011	Fõn tã wʋn bãŋɛ mɛ tɩ la ka gãŋɛ dabsa pia la ayi tɩ mam sẽŋɛ Zerizalɛm tɩ m ka pʋ'ʋsɛ Nawẽnnɛ.
44024012	La Zifdõma la ka yẽ mam tɩ mam wẽ'erɩ nõke'ene la nẽra Wẽnde-kãtʋm na, la ba ken ka yẽ tɩ mam sa'asrɩ nẽrba ba wẽndeto la pʋam bɩɩ tẽŋa la zẽ'e-sɛka.
44024013	La ba kãn yãŋɛ yẽ sɛla pa'alɛ tɩ bãma n yetɩ mam ẽŋɛ se'em na de sɩra.
44024014	La mam yetɩ fʋ tɩ mam sɩrɩ dolɩ la so-sɛka tɩ ba yetɩ põmpↄrŋↄ sore la. La mam pʋ'ʋsrɩ la Nawẽnnɛ tɩ tõma yaabdõma yʋʋn pʋ'ʋsrɩ la, dee sakra sɛla wuu n gʋlsɛ bↄna Amoyisi lↄↄ pʋam, la Nawẽnnɛ nõtↄ'ↄsrɩba gõnnↄ pʋam na.
44024015	Mam tarɩ pʋtẽ'erɛ la Nawẽnnɛ wʋ bãma n tarɩ pʋtẽ'erɛ se'em na, tɩ nẽrba wuu, nẽr-sõma la nẽr-bɛ'ɛsɩ wʋn vo'oge mɛ.
44024016	Bɛla tɩ mam mõrgra daarɛ woo tɩ m bãŋɛ m sũure pʋam tɩ mam ka ẽŋɛ be'em Nawẽnnɛ la nẽrba nifum.
44024017	La de la yʋʋma zozo'e tɩ mam daan ka boe Zerizalɛm, dee yãŋa tarɩ ligri leme tɩ m sõŋɛ m tẽŋa nẽrba, dee bↄ bↄ'a tɩ ba kãabɛ bↄ Nawẽnnɛ.
44024018	Mam daan boe mı̃ ɩta la bɛla, tɩ ba yẽ mam Wẽnde-kãtʋm na, tɩ mam daan põn malgɛ m mẽŋa Nawẽnnɛ zẽ'am kɩ'ɩlɩm mɛ, la nẽrba daan ka boe la mam mı̃ zo'oge, la ba mẽ daan ka gire mı̃.
44024019	La Zifdõma basɛba n ze'ele Azi so'olʋm n daan boe mı̃, ba sãn tara nɩ na yelle la mam, ba mẽŋa n wʋn wa'am nɩ wa yele fʋ mam n ẽŋɛ se'em.
44024020	La nẽr-bãna wã sãn yẽ mam tõon-be'ego, wakat-sɛka tɩ mam daan boe ba sarɩyadia zẽ'am na, ba yele.
44024021	La ba kãn yẽ sɛla, sãn dagna mam daan ze'ele ba tẽŋasʋka tↄgɛ ba ke'enke'em yetɩ: 'La de la mam n tarɩ pʋtẽ'erɛ tɩ sɛba n ki la wʋn vo'oge mɛ na ı̃yã, tɩ mam zɛ ya nẽŋam tɩ ya dita mam sarɩya zı̃na wã.' "
44024022	La Afeligsi n daan põn mina kõ-yẽlga la sore yelle la, tɩ a viige yetↄga la, dee yele ba yetɩ: "Sʋda-kɛ'ɛma Alisiasɩ sãn paam, mam wʋn kʋ'ʋgɛ yetↄga la bↄ ya."
44024023	Dee bↄ sʋda-kɛ'ɛma la n gu'uri Apolɩ la nõorɛ yetɩ, a bɩsra ẽ, la a bↄ ẽ yolsgo, la a sɩrdõma sãn tara sɛla bↄↄra tɩ ba bↄ ẽ, a basɛ tɩ ba bↄ ẽ.
44024024	La dabsa fẽe n tole, tɩ Afeligsi lagɩm na a pↄga Adrisili n de Zifu botɩ ba wi Apolɩ, tɩ a wa'am wa tↄgra nẽra n wʋn bↄ Azezi-krisi sɩra se'em yelle, tɩ ba sɛlsra.
44024025	La Apolɩ n yãŋa wa tↄgra ɩrgↄ n masɛ, la yõk-m-mẽŋa, la sarɩyadia n sẽm yelle, tɩ dabeem yõkɛ Afeligsi, tɩ a yele Apolɩ yetɩ: "Basɛ bɛla, mam sãn wa yẽ nẽŋa, mam wʋn le wi fo."
44024026	A daan tẽ'esrɩ tɩ Apolɩ na'an wʋn bↄ ẽ na ligri, bɛla ı̃yã tɩ a ẽn wi'ira ẽ sõsra la ẽ lɛ.
44024027	Tɩ yʋʋma ayi tole, tɩ Apↄrsusi-fɛstusi yãŋa sↄↄgɛ Afeligsi zẽ'am. La Afeligsi daan boorɩ tɩ a ẽŋɛ la sɛla n ãn Zifdõma sũure yẽlʋm, bɛla ı̃yã tɩ a basɛ tɩ Apolɩ ken bↄna yʋ'a deem.
44025001	Afɛstusi n paagɛ to'oge na'am a so'olʋm na pʋam na, a ẽŋɛ la dabsa atã Sezaare, dee ze'ele bilam sẽŋɛ Zerizalɛm.
44025002	Tɩ kãabgↄ kẽma nẽŋadõma, la Zifdõma nẽŋadõma wa'am a zẽ'am wa dõrɛ Apolɩ. Dee sose ẽ mõrgra
44025003	yetɩ, a sõŋɛ ba botɩ ba tarɩ Apolɩ leme Zerizalɛm, se'ere n soe la, ba daan bãm bↄↄra tɩ ba sʋgɛ kʋ ẽ na sore.
44025004	Tɩ Afɛstusi lerge yetɩ: "Apolɩ boe la yʋ'a deem Sezaare, la mam mẽŋa wʋn lebe la bilam lɛɛlɛ wã.
44025005	La basɛ-ya tɩ ya nẽŋadõma doose mam sẽŋɛ Sezaare, tɩ a sãn tõm na tõon-be'ego, ya tↄgɛ bilam."
44025006	Afɛstusi daan ka ẽŋɛ gãŋɛ dabsa anii bɩɩ dabsa pia ba zẽ'am dee lebe Sezaare. Tɩ beere wiige, tɩ a kẽ zı̃'ire sarɩyadia zẽ'am, dee bↄ nõorɛ yetɩ, ba tarɩ Apolɩ wa'am.
44025007	Tɩ Apolɩ kẽ, tɩ Zifdõma sɛba n ze'ele Zerizalɛm wa'am na isge gilge ẽ, dõta ẽ yetɩ, a tõm na tõon-be'ero zozo'e, la ba ka tã'agɛ pa'alɛ tɩ bãma n yele se'em na de la sɩra.
44025008	Tɩ Apolɩ tↄgɛ tɩ a to'oge a mẽŋa yetɩ: "Mam ka ẽŋɛ sɛla n sɩ'ɩsrɩ Zifdõma lↄↄ, bɩɩ Wẽnde-kãtɛ la, la mam mẽ ka ẽŋɛ Rom na-keko la be'em."
44025009	Tɩ Afɛstusi bↄↄra tɩ a ẽŋɛ sɛla n ãn Zifdõma sũure yẽlʋm, soke Apolɩ yetɩ: "Fõn boorɩ tɩ fʋ sẽŋɛ Zerizalɛm tɩ m ka di fʋ yelle wã sarɩya bilam mɛ bɩɩ?"
44025010	Tɩ Apolɩ lerge yetɩ: "Mam põn bↄna la nẽr-sɛka tɩ Rom na-keko bↄ ẽ nõorɛ la sarɩyadia zẽ'am, bɛla la masɛ tɩ ba di mam sarɩya la Rom. Fõn mẽŋa mi tɩ mam ka ẽŋɛ Zifdõma be'em.
44025011	Mam sãn ẽŋɛ nɩ na be'em bɩɩ sɛla n masɛ tɩ ba kʋ mam, mam kãn zagsɛ. La ban dõrɛ mam se'em na dagɩ sɩra, nẽra ka tã wʋn dɩkɛ mam ẽŋɛ ba nu'usum. Mam boorɩ tɩ Rom na-keko la n di m sarɩya."
44025012	Tɩ Afɛstusi la a poorʋm dõma yẽ taaba, dee tɩ a lerge Apolɩ yetɩ: "Fõn yetɩ, fõn boorɩ tɩ Rom na-keko la n di fʋ sarɩya. Bɛla, fʋ wʋn sẽŋɛ la na-keko la zẽ'am."
44025013	La dabsa fẽe n tole, tɩ naba Agripa la a tã Abɛrnisi sẽŋɛ Sezaare tɩ ba ka pʋ'ʋsɛ Afɛstusi.
44025014	La ba yuuge mı̃ na fẽe, tɩ Afɛstusi tↄgɛ Apolɩ yelle la bↄ naba la yetɩ: "Bʋraa n boe kalam tɩ Afeligsi basɛ tɩ a bↄna yʋ'a deem.
44025015	La mam daan sẽŋɛ la Zerizalɛm, tɩ Zifdõma kẽma, la kãabgↄ kẽma nẽŋadõma tarɩ a yelle wa'am wa tↄgɛ bↄ mam, dee sose mam yetɩ, m di a sarɩya botɩ ba sɩbgɛ ẽ.
44025016	Tɩ mam lerge ba yetɩ, tõma Rom dõma ka dɩkrɩ nẽra ɩta nẽrba nu'usum tɩ ba sɩbgɛ ẽ, dee tɩ a nãn ka ze'ele sɛba n sãm ẽ na nẽŋam tↄgɛ a nõorɛ.
44025017	La ba doose mam mɛ wa'am kalam, la mam ka gʋ'ʋm, beere n wiige, tɩ mam kẽ zı̃'ire sarɩyadia zẽ'am, dee bↄ nõorɛ yetɩ, ba tarɩ bʋraa la wa'am.
44025018	La sɛba n sãm ẽ na ka pa'alɛ tõon-be'ero sɛba tɩ a ẽŋɛ, wʋ mam n tẽ'esɛ se'em na.
44025019	La de la nõke'ene tɩ ba wẽ'erɩ la ẽ, ba pʋ'ʋsgↄ sore yɛla ı̃yã, la bʋraa yʋ'ʋrɛ n de Azezi n ki, tɩ Apolɩ yetɩ a vo'oge mɛ ı̃yã.
44025020	Tɩ mam ka tã'agɛ bãŋɛ mam wʋn ẽŋɛ yel-ẽna wã se'em, tɩ mam soke Apolɩ yetɩ, ẽŋa boorɩ tɩ a sẽŋɛ la Zerizalɛm tɩ m sẽŋɛ ka di a sarɩya la bilam?
44025021	Tɩ Apolɩ zagsɛ dee yetɩ, ba basɛ tɩ Rom na-keko la tↄgɛ a yetↄga la. Tɩ mam bↄ nõorɛ yetɩ, ba gu'ura ẽ tɩ m wa botɩ ba tarɩ ẽ sẽŋɛ na-keko la zẽ'am."
44025022	Tɩ naba Agripa yele Afɛstusi yetɩ: "Mam mẽ boorɩ tɩ m wõm bʋra-ẽna wã yetↄga." Tɩ Afɛstusi lerge yetɩ: "Beere sãn wiige, fʋ wʋn wõm a yetↄga."
44025023	Tɩ beere wiige, tɩ Agripa la Abɛrnisi yɛ fõŋↄ lↄgrↄ wa'am wa kẽ sarɩyadia deem na, la sʋda-kɛ'ɛndõma, la tẽŋa la nẽŋadõma. Tɩ Afɛstusi bↄ nõorɛ yetɩ, ba tarɩ Apolɩ wa'am.
44025024	Dee yetɩ: "Naba Agripa, la sɛba wuu n lagsɛ wã, bɩsɛ-ya bʋra-ẽna wã tɩ Zifdõma wuu wa'am wa tↄgɛ a yelle la mam, Zerizalɛm la kalam, tı̃i tↄgra yetɩ, la ka masɛ tɩ a ken vↄa.
44025025	La mam yẽ tɩ a ka ẽŋɛ sɛla n masɛ tɩ a ki. La a mẽŋa yetɩ, ẽŋa boorɩ tɩ ba tarɩ a yetↄga la sẽŋɛ la na-keko zẽ'am. Tɩ mam tↄgɛ kʋ yetɩ, mam wʋn botɩ a sẽŋɛ.
44025026	La mam ka tarɩ a yelle la zuo wʋn gʋlsɛ bↄ na-keko la. Bɛla tɩ mam botɩ ba tarɩ ẽ wa'am ya zẽ'am, la fõn naba Agripa mẽŋa nẽŋam, tɩ ya sãn sogse ẽ kɩ'ɩlɩm, mam wʋn yẽ yelle gʋlsɛ.
44025027	Se'ere n soe la, mam tẽ'esɛ tɩ la ka ãn sõŋa tɩ mam tarɩ nẽra ka bↄ na-keko la tɩ a di a sarɩya, dee ka pa'alɛ yel-sɛka ı̃yã tɩ ba yõkɛ ẽ."
44026001	Tɩ Agripa yele Apolɩ yetɩ: "Sore boe tɩ fʋ tↄgɛ." Tɩ Apolɩ zẽkɛ a nu'ugo tɩ a tↄgɛ to'oge a mẽŋa, yetɩ:
44026002	"Naba Agripa, mam sũure ãn yẽlʋm, mam n boe fʋ nẽŋam zı̃na wã tɩ m tↄgɛ to'oge m mẽŋa la bõn-sɛba wuu tɩ Zifdõma dõrɛ mam na.
44026003	Lan gãnnɩ wuu, mam tarɩ sũ-yẽlga, fõn mi Zifdõma dↄgmike, la ba nõkɛ'ɛma la yelle sõŋa sõŋa la ı̃yã. Bɛla mam sosrɩ fʋ mɛ tɩ fʋ mã'agɛ fʋ mẽŋa selse m yetↄga wã.
44026004	Zifdõma wuu mi mam vↄm n ãn se'em mɛ halɩ lan pↄsɛ mam bõnbɩ'ɩlʋm, la ba mi mam n vↄa se'em mam mẽŋa tẽŋam, la Zerizalɛm mɛ.
44026005	Ban mi mam la yuuge mɛ, ba sãn bↄↄra, ba tã wʋn ze'ele bↄ mam kaseto mɛ yetɩ, mam de la Farisi nẽra, bãma n sakrɩ tɩ pʋ'ʋsgↄ yɛla sõŋa gãnna.
44026006	La lɛɛlɛ wã tɩ mam ze sarɩyadia zẽ'am kalam wã, la de la mam n tarɩ pʋtẽ'erɛ la Nawẽnnɛ n bı̃ŋe a nõorɛ la tɩ yaabdõma la ı̃yã.
44026007	Tõma buuri pia la ayi la tõnnɩ mɛ bↄ'ↄra Nawẽnnɛ wʋntɛɛŋa la yʋ'ʋŋↄ, dee tara pʋtẽ'erɛ gu'ura tɩ ẽn bı̃ŋe a nõorɛ se'em na wʋn ẽŋɛ mɛ. Naba Agripa, la de la pʋtẽ'e-ẽna wã ı̃yã tɩ Zifdõma dõrɛ mam.
44026008	Bẽm tɩ la dɛna toogo bↄ ya, tɩ ya sakɛ tɩ Nawẽnnɛ vo'orɩ kũm?
44026009	Mam mẽŋa daan tẽ'esɛ mɛ, tɩ dẽnɩ tɩ mam ẽŋɛ mam wʋn ẽŋɛ se'em wuu sã'am Azezi n de Nazarɛtɩ nẽra la yʋ'ʋrɛ.
44026010	Mam tõm na bɛla Zerizalɛm, la mam daan to'oge nõorɛ kãabgↄ kẽma nẽŋadõma zẽ'am mɛ, yõgɛ Nawẽnnɛ nẽrba zozo'e botɩ ba kẽ'esɛ ba yʋ'a deem, di ba sarɩya yetɩ ba kʋ ba, tɩ mam daan sakɛ.
44026011	La wakatɛ zozo'e tɩ mam daan nãmsɛ ba Zifdõma wẽndeto pʋam, mõrgra tɩ ba basɛ ba sore la. Tɩ mam sũure daan yı̃ige la ba halɩ tɩ mam doose tẽnsɩ basɛba nãmsɛ ba.
44026012	La de la bɛla ı̃yã tɩ mam daan to'oge nõorɛ kãabgↄ kẽma nẽŋadõma zẽ'am tɩ m sẽŋɛ Damaasɩ.
44026013	Naa, mam daan boe la sore wʋntɛɛŋa zuu-tẽŋasʋka wɛ'ɛsa, yẽ peelem n ze'ele saazuum yẽkɛ nẽegɛ gãnna wʋntɛɛŋa gilge mam, la sɛba n dolɩ mam na.
44026014	Tɩ tõma wuu lui tẽŋa, tɩ mam wõm kõa n yele mam la Ebre yetↄga yetɩ: 'Asolɩ, Asolɩ, bẽm tɩ fʋ nãmsra mam? Fʋ sãn ka sakɛ mam, la wʋn ãna toogo bↄ fʋ, wʋ dũŋa n ka nannɩ a dãana ka'asrɛ.'
44026015	Tɩ mam soke yetɩ: 'Zuudãana, fõn de la ãne?' Tɩ Zuudãana la yele mam yetɩ: 'Mam de la Azezi, sɛka tɩ fʋ nãmsrɩ la.
44026016	La isge ze'ele, mam dɩkɛ m mẽŋa pa'alɛ fↄ tɩ m botɩ fʋ lebge la mam tõntõnna. Fʋ wʋn dɛna la mam kaset-dãana yele nẽrba fõn yẽ mam se'em, dee ken pa'alɛ ba bõn-sɛba tɩ mam wʋn botɩ fʋ yẽ la.
44026017	La mam wʋn ken tõm fʋ la bu-zãŋsɩ zẽ'am, tɩ fʋ ka pike ba nini yese ba lika pʋam tɩ ba vↄa peelem pʋam, dee yese ba Asũtãana nu'usum lebse ba Nawẽnnɛ nu'usum, tɩ ba bↄ mam sɩra, tɩ Nawẽnnɛ basɛ ba tõon-be'ero taalɛ, tɩ ba lagɩm na Nawẽnnɛ nẽr-sõma yẽ pʋrɛ. La mam wʋn fãagɛ fʋ Zifdõma, la bu-zãŋsɩ nu'usum basɛ.' "
44026019	Tɩ Apolɩ yele bɛla dee yetɩ: "Naba Agripa, mam n daan yẽ Azezi wʋ zãasŋↄ, tɩ a ze'ele saazuum tↄgɛ bↄ mam na, mam ka zagsɛ.
44026020	Bɛla tɩ mam pↄsɛ Damaasɩ, la Zerizalɛm, la Zude so'olʋm wuu, la bu-zãŋsɩ zẽ'am mõolɛ yetɩ, ba teege yɛm basɛ tõon-be'ero, dee lebe sakɛ Nawẽnnɛ, dee ẽŋɛ sɛla n pa'alɛ tɩ ba teege yɛm.
44026021	Bɛla tɩ Zifdõma daan yõkɛ mam Wẽnde-kãtʋm na yetɩ ba kʋ mam.
44026022	La Nawẽnnɛ sõŋɛ mam mɛ wa paam zı̃na, bɛla tɩ mam zɛ kalam tↄgra mam n yẽ sɛla bↄ'ↄra yãma, kɛ'ɛndõma la tarɩmdõma wuu. Mam n yele sɛla wuu la, la de la Nawẽnnɛ nõtↄ'ↄsrɩba, la Amoyisi n yʋʋn yetɩ sɛla wʋn ẽŋɛ la.
44026023	Ba yʋʋn yetɩ, dẽnɩ tɩ Krisi nãmsɛ ki, la ẽŋa n wʋn dɛna pↄspↄsɩ nẽra n wʋn vo'oge, dee wʋn mõolɛ kõ-yẽlga n de peelem bↄ Zifdõma la bu-zãŋsɩ."
44026024	La Apolɩ n tↄgrɩ bɛla tɩ a to'oge a mẽŋa la, tɩ Afɛstusi tãsɛ ẽ yetɩ: "Apolɩ, fõn zallɩ mɛ, fõn zãsʋm mɛ zo'oge tɩ la botɩ fʋ yirsra."
44026025	Tɩ Apolɩ lerge ẽ yetɩ: "Afɛstusi sõŋↄ, mam ka zallɩ. Mam tↄgrɩ la yel-sɩra, la yɛm yetↄga.
44026026	Naba Agripa mi yel-bãna mɛ, mam tã wʋn tↄgɛ mɛ la bʋraanɛ a nẽŋam. Mam mi tɩ a mi bõn-bãna wuu mɛ, se'ere n soe la, ba ka ẽŋɛ lika pʋam."
44026027	A yele bɛla dee yetɩ: "Naba Agripa, fõn sakɛ Nawẽnnɛ nõtↄ'ↄsrɩba n yele se'em na mɛ? Mam mi tɩ fõn sakɛ mɛ."
44026028	Tɩ Agripa yele Apolɩ yetɩ: "Fõn tẽ'esɛ tɩ fʋ botɩ mam lebge la Krisi nẽra wakatɛ fẽe wãna pʋam?"
44026029	Tɩ Apolɩ yetɩ: "La sãn yuuge, bɩɩ la sãn ka yuuge, mam pʋ'ʋsrɩ Nawẽnnɛ mɛ tɩ fõn la sɛba wuu n selsrɩ mam zı̃na wã wʋn lebge ãna wʋ mam ãn se'em na, sãn dagna bãnsɩ la mã'a tɩ mam ka boorɩ tɩ ba ba ya."
44026030	Tɩ naba la, la gↄmna Afɛstusi, la Abɛrnisi, la nẽrba la wuu isge yese,
44026031	ka yele taaba yetɩ: "Bʋra-ẽna ka ẽŋɛ sɛla n masɛ tɩ a ki, bɩɩ ba kẽ'esɛ ẽ yʋ'a deem."
44026032	Tɩ Agripa yele Afɛstusi yetɩ: "Bʋra-ẽna wã sãn ka yele nɩ tɩ ẽŋa boorɩ tɩ a sẽŋɛ la na-keko la zẽ'am, tɩ tã wʋn basɛ nɩ ẽ."
44027001	Tɩ ba daan looge yɛm tɩ ba botɩ tõma kẽ õorŋↄ sẽŋɛ Itali, tɩ ba dɩkɛ Apolɩ la nẽrba basɛba tɩ ba yʋ la, ẽŋɛ sʋda-kɛ'ɛma yʋ'ʋrɛ n de Azuliyusi nu'usum, a daan de la sʋda-sɛba tɩ ba wi'iri tɩ na-keko sʋdaasɩ la kɛ'ɛma ayɩla.
44027002	La õorŋↄ n ze'ele Adramiti tẽŋam daan bↄna bilam yetɩ a sẽŋɛ tẽnsɩ basɛba n boe Azi ko-kãtɛ la nõorʋm. Tɩ tõma kẽ wɛ'ɛsa, tɩ Aristarkɩ n ze'ele Tesaloniki n boe Masedʋanɩ so'olʋm, wa'am wa doose tõma.
44027003	Tɩ beere wiige, tɩ tõma paagɛ Sidõ tẽŋam, tɩ Azuliyusi ẽŋɛ Apolɩ sõŋa bↄ ẽ nõorɛ tɩ a sẽŋɛ ka bɩsɛ a sɩrdõma, dee tɩ ba sõŋɛ ẽ.
44027004	Tɩ tõma le kẽ õorŋↄ bilam wɛ'ɛsa. Tɩ kʋsebgo vugra tʋ'ʋsra tõma, tɩ tõma wẽrgɛ bẽglɛ Sipri sẽŋɛ.
44027005	La tõma doose la ko-kãtɛ la n lɛm Silisi la Pãnfili la, sẽŋɛ ka paagɛ Miira n boe Lisi so'olʋm sige.
44027006	Bilam tɩ sʋda-kɛ'ɛma la yẽ õorŋↄ n ze'ele Alɛgsãndri tɩ a sẽŋɛ Itali. Tɩ a botɩ tõma kẽ.
44027007	La dabsa faa tɩ tõma nãmsɛ la õorŋↄ la sẽnna fẽfẽ halɩ ka lɛm Kinidi tẽŋam. La kʋsebgo la ka botɩ tõma yãŋɛ sẽŋɛ bilam bↄba, tɩ tõma lↄkɛ sẽŋɛ lɛm Salmõnɩ bẽglɛ Krɛtɩ sẽŋɛ.
44027008	La tõma daan bẽglɛ la ko-kãtɛ la nõorʋm, daan nãmsɛ halɩ, dee yãŋa paagɛ zẽ'a yʋ'ʋrɛ n de õorŋↄ ze'elgo zẽ'e-sõŋↄ n lɛm Laze.
44027009	La dabsa zozo'e daan tole mɛ, tɩ Zifdõma nõorɛ lʋa daarɛ tole. La wakat-ẽŋa la daan de la toogo bↄ nẽrba tɩ ba dɩkɛ õorŋↄ doose ko'om na pʋam. Bɛla tɩ Apolɩ yele ba yetɩ:
44027010	"Bʋraasɩ wã, mam mi tɩ tõma sẽnnɛ wã wʋn wa dɛna la toogo. La dagɩ lↄgrↄ, la õorŋↄ la mã'a n wʋn sã'am, la de la tõma mẽŋa yõorɛ põsga."
44027011	Tɩ sʋda-kɛ'ɛma la ka selse Apolɩ n yele se'em na, a selse la sɛka n bɩsrɩ õorŋↄ la sẽnnɛ yelle, la õorŋↄ la dãana yetↄga.
44027012	La õorŋↄ ze'elgo zẽ'a na ka ãn sõŋa tɩ ba wʋn gã'arɛ tɩ kʋsebgo, la ↄↄrↄ wakatɛ la tole. Bɛla tɩ nẽrba la zozo'e yetɩ, tɩ basɛ bilam dee wı̃be sẽŋɛ paagɛ Fenigsi n mẽ boe Krɛtɩ so'olʋm. Zẽ'e-ẽŋa õorŋↄ ze'elgo zẽ'am la tↄglɛ la zanõrɛ gↄbga, la zʋʋgↄ nu'ugo bↄba. Bilam tɩ ba tã wʋn zı̃'ire tɩ kʋsebgo, la ↄↄrↄ wakatɛ la tole.
44027013	Tɩ kʋsebgo ze'ele gↄbga bↄba wa'am wa vugra fẽfẽ. Tɩ ba tẽ'esɛ tɩ ba tã wʋn ẽŋɛ ban boorɩ se'em, bɛla tɩ ba mãasʋm õorŋↄ la basɛ zẽ'e-ẽŋa, dee bẽgla Krɛtɩ ko-kãtɛ la nõorʋm wɛ'ɛsa.
44027014	Tɩ la ka yuuge, tɩ kʋseb-kãtɛ tɩ ba wi'iri tɩ "Erakilõ" ze'ele Krɛtɩ tẽŋa bↄba, wa'am wa vugra ke'enke'em wẽ'era õorŋↄ la.
44027015	Tɩ tõma ka yãŋɛ botɩ õorŋↄ la sẽŋɛ nẽŋa bↄba, tɩ tõma basɛ õorŋↄ la tɩ kʋsebgo la tarɩ ẽ wɛ'ɛsa.
44027016	Tɩ tõma sẽŋɛ ka lɛm tẽn-pɩka yʋ'ʋrɛ n de Koda tɩ ko'om gilge ẽ, bẽgla ẽ tɩ kʋsebgo la ka le vugra ke'enke'em tʋ'ʋsra tõma. Tɩ tõma keŋe tɩ mẽŋa õbgɛ õorŋ-pɩka la zoole õorŋ-kãtɛ la zuo, la, la ka ẽŋɛ nãana.
44027017	Tɩ ba dɩkɛ mı̃'isi lʋ õorŋ-kãtɛ la kãŋkãŋɛ tɩ a tara pãŋa. Ba zotɩ mɛ tɩ, tɩ sãn paagɛ zẽ'e-sɛka yʋ'ʋrɛ n de Sirti n dagɩ kʋlko'om tɩ tẽntõnbı̃'isgo bↄna mı̃ na, a wʋn fɩrɛ. Bɛla tɩ ba sike õorŋↄ la fu-kãtɛ, dee tɩ kʋsebgo la zã'ara ẽ sẽnna fẽfẽ.
44027018	La kʋsebgo la ken vugra la ke'enke'em nãmsra tõma, tɩ beere wiige, tɩ ba yese lↄg-sɛba n boe õorŋↄ la pʋam na, lobe basɛ ko'om na pʋam.
44027019	Tɩ beere le wiige, tɩ ba mẽŋa yese õorŋↄ la mẽŋa lↄgrↄ lobe basɛ ko'om na pʋam.
44027020	Tɩ la ẽŋɛ dabsa se'em, tɩ tõma ka yẽ wẽntulle la wõrbiɛ, tɩ kʋsebgo la ken vugra ke'enke'em nãmsra tõma. Tɩ tõma kↄ'ↄgɛ vↄm pʋtẽ'erɛ.
44027021	Tɩ la daan yuuge tɩ nẽrba la ka di. Tɩ Apolɩ ze'ele ba tẽŋasʋka yetɩ: "Ya daan sãn sakɛ nɩ mam nõorɛ la, daan ka fõrgɛ Krɛtɩ, tɩ kãn yẽ nɩ nãmsgↄ la yel-bãna wã wuu.
44027022	La lɛɛlɛ wã, mam sosrɩ ya tɩ ya keŋe ya sũure. Tɩ nẽra baa ayɩla kãn ki ya pʋam, sãn dagna õorŋↄ la mã'a n wʋn sã'am.
44027023	Zaam yʋ'ʋŋↄ Nawẽnnɛ n soe mam tɩ mam dɛna a tõntõnna la, tõm a malɛka tɩ a wa ze'ele mam zẽ'am
44027024	yetɩ: 'Apolɩ, da zoe dabeem. Dẽnɩ tɩ fʋ ka ze'ele na-keko la nẽŋam. La Nawẽnnɛ ẽŋɛ fʋ yel-sõnnɛ mɛ botɩ sɛba n boe õorŋↄ pʋam na wuu vↄa.'
44027025	Bɛla, bʋraasɩ wã, keŋe-ya ya sũure, tɩ mam bↄ Nawẽnnɛ sɩra mɛ tɩ la wʋn ẽŋɛ wʋ malɛka la n yele mam se'em na.
44027026	La kʋsebgo la wʋn pe'ege tɩ ka basɛ la tẽŋa tɩ ko'om gilge."
44027027	La daan de la dabsa pia la anaasɩ yʋ'ʋŋↄ, tɩ kʋsebgo la vugra pɛ'ɛra tõma ko-kãtɛ la yʋ'ʋrɛ n de Adriyatiki la zuo. Tɩ sõnsʋa tɩ nẽr-sɛba n tõnnɩ õorŋↄ la tõoma la tẽ'esɛ tɩ tɩ lɛm na tẽŋa.
44027028	Tɩ ba dɩkɛ mı̃'a lʋ bõn-tɩbsgↄ basɛ ko'om na pʋam tɩ ba bɩsɛ kʋlga la n kↄ zõna se'em, makɛ tɩ la dɛna wʋ mẽtrɩ pitã la ayopↄɩ. Tɩ la ẽŋɛ fẽe, tɩ ba le makɛ bɩsɛ tɩ la dɛna wʋ mẽtrɩ pisyi la anii.
44027029	Tɩ ba zↄta dabeem tɩ õorŋↄ la wʋn wẽ tãmpı̃isi, tɩ ba dɩkɛ kuto n botɩ õorŋↄ zɛ'ɛta banaasɩ basɛ ko'om pʋam õorŋↄ la poorʋm, dee kã'ara Nawẽnnɛ tɩ beere wiige.
44027030	Tɩ nẽr-sɛba n tõnnɩ õorŋↄ la tõoma la daan bↄↄra tɩ ba zoe dee basɛ õorŋↄ la, bɛla tɩ ba sike õorŋ-pɩka la ko'om pʋam, ẽŋɛ wʋ ba boorɩ tɩ ba dɩkɛ la kuto n botɩ õorŋↄ zɛ'ɛta basɛba basɛ õorŋↄ la nẽŋam.
44027031	Tɩ Apolɩ yele sʋda-kɛ'ɛma, la sʋdaasɩ la yetɩ: "Nẽr-bãna wã sãn ka bↄna õorŋↄ wã pʋam, yãma wuu kãn yãŋɛ põsɛ."
44027032	Tɩ sʋdaasɩ la wã mı̃'i-sɛba n lʋ õorŋ-pɩka la, dee basɛ ẽ tɩ ko'om tarɩ ẽ fõrgɛ.
44027033	Tɩ beere bↄna mı̃ wiira, tɩ Apolɩ belem ba wuu tɩ ba di dia, yele ba yetɩ: "Zı̃na de la dabsa pia la anaasɩ n wãna, tɩ ya tẽ'esrɩ kũm la vↄm, dee ka di sɛla.
44027034	Bɛla mam belnɩ ya mɛ tɩ ya di dia yẽ pãŋa vↄa, tɩ ya zomto baa ayɩla kãn bↄɩ."
44027035	Ẽn yele bɛla la, dee dɩkɛ borborɩ pʋ'ʋsɛ Nawẽnnɛ ba wuu nẽŋam, dee fiise borborɩ la obe.
44027036	Tɩ ba wuu yẽ bʋraanɛ mẽ di dia la.
44027037	La tõma wuu daan de la nẽrba kↄbsyi la pisyopↄɩ la ayoobɩ õorŋↄ la pʋam.
44027038	Tɩ ba di tɩgɛ, dee dɩkɛ bõnkↄↄla n boe õorŋↄ la pʋam na, lobe basɛ ko'om na pʋam, ba boorɩ tɩ õorŋↄ la n fakɛ.
44027039	Tɩ beere wiige, tɩ ba ka bãŋɛ tẽŋa la. La ba yẽ la zẽ'a n tã wʋn dooge, tɩ ba yetɩ, ba sãn tãna, ba botɩ õorŋↄ la tↄglɛ bilam.
44027040	Tɩ ba lorge kuto la n botɩ õorŋↄ zɛ'ɛta la basɛ ko-kãtɛ la pʋam, dee lorge mı̃'isi la n lʋ dↄ-sɛba n wʋn botɩ õorŋↄ la sẽŋɛ ban boorɩ zẽ'e-sɛka la basɛ, dee zẽkɛ fuugo la n boe õorŋↄ la nẽŋam na, tɩ kʋsebgo wẽ'era fuugo la, tɩ õorŋↄ la wɛ'ɛsa doone.
44027041	Tɩ õorŋↄ la sẽŋɛ zẽ'a tɩ ko'om ka zo'oge mı̃ ka zom tẽntõnbı̃'isgo zuo, tɩ a nẽŋam fɩrɛ, tɩ a koŋe sẽnnɛ. Tɩ ko-mı̃'isi wẽ'era a poorʋm la pãŋa, tɩ a sã'am.
44027042	Tɩ sʋdaasɩ la bↄↄra tɩ ba kʋ nẽr-sɛba tɩ ba yõgɛ la, tɩ sɛka da lui ko'om pʋam pãm dooge zoe fõrgɛ.
44027043	Tɩ sʋda-kɛ'ɛma la bↄↄra tɩ a fãagɛ Apolɩ basɛ, ka sakɛ tɩ ba kʋ nẽrba la, dee bↄ nõorɛ yetɩ, sɛba n mi ko'om bũŋa la ẽgɛ lui ko'om pʋam yiɛn pãm dooge doone.
44027044	Dee tɩ sɛba n ka mi bũŋa la dɩkɛ dↄ-palagsɩ, la õorŋↄ la bõn-sɛka n sã'am woo bũn dooge. Bɛla tɩ tõma wuu daan põsɛ dooge doone.
44028001	La tõma n daan põsɛ paagɛ doone na, tɩ tõma bãŋɛ tɩ tẽŋa la yʋ'ʋrɛ de la Maltɩ.
44028002	Tɩ tẽŋa la nẽrba to'oge tõma sõŋa sõŋa. Tɩ saaga daan niira tɩ ↄↄrↄ bↄna, tɩ ba tʋʋrɛ bugum bↄ tõma, tɩ tõma ↄↄsra.
44028003	Tɩ Apolɩ vaagɛ dↄↄrↄ wa'am wa ẽŋɛ bugum pʋam, tɩ tʋʋlgↄ wõŋɛ bõnsɛla, tɩ a yese vile Apolɩ nu'ugo.
44028004	Tɩ tẽŋa la nẽrba yẽ bõnsɛla n vile a nu'ugo la, tɩ ba yele taaba yetɩ: "Bʋra-ẽna wã sɩrɩ de la nẽr-kʋʋra. Baa la ẽn yãŋɛ põsɛ ko'om pʋam na, wẽnnɛ ka sakɛ tɩ a vↄa."
44028005	Tɩ Apolɩ mẽsɛ a nu'ugo, tɩ bõnsɛla la lui bugum pʋam, dee tɩ sɛla ka ẽŋɛ ẽ.
44028006	Tɩ nẽrba la gu'ura tɩ ba wʋn yẽ tɩ a ı̃yã fʋʋsʋm ya, bɩɩ a wʋn kↄ'ↄn lui tẽŋa ki. Tɩ la yuuge, tɩ ba ka yẽ tɩ sɛla ẽŋɛ ẽ, tɩ ba teege pʋtẽ'era yetɩ, a de la wẽnnɛ.
44028007	La zẽ'e-sɛka tɩ tõma daan boe mı̃ na lɛm na tẽŋa la nẽŋadãana va'am. A yʋ'ʋrɛ de la Apubulsi, a daan to'oge tõma mɛ la sũ-yẽlga. Tɩ tõma bↄna a yire dabsa atã.
44028008	Tɩ a sↄ bẽ'era gã yẽ'era-waafↄ, dee tɩ ↄↄrↄ tara ẽ. Tɩ Apolɩ kẽ a deem dɩkɛ nu'usi paglɛ a zuo, pʋ'ʋsɛ Nawẽnnɛ bↄ ẽ, tɩ a yẽ ı̃mã'asʋm.
44028009	Lan ẽŋɛ bɛla la, tɩ tẽŋa la nẽr-sɛba n de bã'adõma wuu sẽnna, tɩ Apolɩ pʋ'ʋsɛ Nawẽnnɛ bↄ ba, tɩ ba yẽ ı̃mã'asʋm.
44028010	Tɩ ba daan gõŋɛ tõma sõŋa sõŋa, la tõma n daan fõrgrɩ la, ba bↄ tõma la bↄ'a n seke tõma sore la sẽnnɛ.
44028011	La wõr-sɩtã n tole, tɩ tõma yẽ õorŋↄ n ze'ele Alɛgsãndri wa'am bↄna Maltɩ tẽŋam, tɩ ↄↄrↄ la kʋseb-kãtɛ la wakatɛ tole. Õorŋↄ la yʋ'ʋrɛ de la "Diyↄskuri". Tɩ tõma kẽ õorŋↄ la wɛ'ɛsa.
44028012	La tõma sẽŋɛ paagɛ la Sɩrakusi zı̃'ire bilam dabsa atã,
44028013	le ze'ele bilam kẽ õorŋↄ sẽŋɛ paagɛ Regio. Tɩ beere wiige, tɩ kʋsebgo ze'ele tõma poorʋm wa vugra zã'ara tõma. Tɩ tõma paagɛ Puzↄllɩ dabsa ayi daarɛ sige.
44028014	Bilam tɩ tõma yẽ Azezi karẽnbiisi basɛba. Tɩ ba sose tõma, tɩ tõma zı̃'ire ba zẽ'am dabsa ayopↄɩ, dee yãŋa wɛ'ɛsa Rom.
44028015	Tɩ karẽnbi-sɛba n boe Rom na wõm tõma yelle. Tɩ basɛba tʋ'ʋsɛ tõma halɩ "Apiyusi da'am", dee tɩ basɛba mẽ tʋ'ʋsɛ tõma zẽ'e-sɛka yʋ'ʋrɛ n de "sãama deto batã" la. La Apolɩ n yẽ ba la, tɩ a pʋ'ʋsɛ Nawẽnnɛ, le yẽ bʋraanɛ.
44028016	Tɩ tõma paagɛ Rom, tɩ ba bↄ Apolɩ nõorɛ tɩ a kẽ'era ẽn boorɩ zẽ'e-sɛka, dee botɩ sʋdaaga gu'ura ẽ.
44028017	Tɩ dabsa atã poorʋm, tɩ Apolɩ wi Zifdõma nẽŋadõma sɛba n boe tẽŋa la pʋam lagsɛ, yele ba yetɩ: "M sↄbiisi, mam daan ka ẽŋɛ tɩ nẽrba la be'em, la mam ka sã'am lↄↄ sɛba tɩ tɩ to'oge tɩ yaabdõma zẽ'am na, la baa bɛla ba daan yõkɛ mam mɛ Zerizalɛm, tarɩ mam ka bↄ Rom sʋdaasɩ tɩ ba yʋ mam.
44028018	Tɩ ba sogse mam, dee bↄↄra tɩ ba basɛ mam, ban daan ka yẽ tɩ mam ẽŋɛ sɛla n masɛ kũm na ı̃yã.
44028019	Tɩ Zifdõma zagsɛ tɩ ba da basɛ mam, bɛla n pẽrgɛ mam tɩ mam sose nõorɛ yetɩ, mam boorɩ tɩ m sẽŋɛ la Rom na-keko la zẽ'am tɩ a di m sarɩya, la dagɩ mam n tarɩ yelle la m nẽrba la.
44028020	Bɛla tɩ mam wi ya tɩ ya wa'am tɩ sõsɛ la taaba. Ban lʋ mam na bãnsɩ wã, la de la sɛka tɩ Ɩsrayɛlɩ dõma tarɩ a pʋtẽ'erɛ gu'ura ẽ na ı̃yã."
44028021	Tɩ ba yele ẽ yetɩ: "Tõma ka to'oge gõnnↄ Zude tẽŋam n gʋlsɛ fʋ yelle. Zifdõma sɛba n sẽnnɩ kalam na, ba nẽra nẽra mẽ ka tↄgɛ fʋ tõon-be'ero yelle.
44028022	La tõma boorɩ tɩ tɩ wõm na fõn tẽ'esrɩ se'em, la sãn dɛna sore la tɩ fʋ dolɩ la, tõma mi tɩ zẽ'a woo ba sɩ'ɩsrɩ ẽ mɛ."
44028023	Tɩ ba bↄ Apolɩ daarɛ. Tɩ daarɛ la paagɛ, tɩ nẽrba zozo'e lagsɛ Apolɩ zẽ'am. Tɩ Apolɩ tↄgɛ Nawẽnnɛ so'olʋm yelle, la Azezi yelle n gʋlsɛ Amoyisi lↄↄ gõnnↄ pʋam, la Nawẽnnɛ nõtↄ'ↄsrɩba gõnnↄ pʋam na, pa'alɛ ba bulika halɩ ka paagɛ zaanõorɛ, mõrgra tɩ a botɩ ba sakɛ.
44028024	Tɩ basɛba sakɛ, dee tɩ basɛba ka sakɛ.
44028025	Tɩ nẽrba la ka wõm taaba bↄↄra tɩ ba fõrgɛ. Tɩ Apolɩ tↄgɛ ba yetↄga ayɩla yetɩ: "Nawẽnnɛ Sɩa n yʋʋn botɩ a nõtↄ'ↄsa A'ezayi tↄgɛ la ya yaabdõma la de la sɩra.
44028026	A yʋʋn yetɩ: 'Sẽŋɛ bu-bãna wã zẽ'am ka yele ba yetɩ: Ya wʋn selse, la ya kãn wõm a võorɛ. Ya wʋn bɩsɛ, la ya kãn yẽ sɛla sɛla.
44028027	Se'ere n soe la, bu-bãna wã pʋtẽ'era ka like, la ba tʋba lɩ mɛ, dee tɩ ba mũm ba nini. Tɩ ba nini da yẽ, tɩ ba tʋba da wõm, tɩ ba pʋtẽ'era da like. Sãn dagɩ nɩ bɛla, ba wʋn teege nɩ yɛm, tɩ mam bↄ ba laafɛ.' "
44028028	Apolɩ daan tↄgɛ bɛla dee yetɩ: "Bãŋɛ-ya tɩ Nawẽnnɛ tõm fãarɛ kõ-yẽlga la bↄ la bu-zãŋsɩ. Bãma wʋn selse." ((
44028029	Apolɩ n tↄgɛ yetↄg-ẽŋa la, tɩ Zifdõma wẽ'era nõke'ene la taaba fõrgra.))
44028030	Apolɩ daan kẽ zẽ'e-sɛka tɩ a boe mı̃ na yʋʋma ayi, daan yↄↄra deego la ligri, dee tↄ'ↄsra sɛba wuu n sẽnnɩ a zẽ'am na,
44028031	mõola Nawẽnnɛ so'olʋm yelle, dee zãsna ba Zuudãana Azezi-krisi yɛla. A daan tↄgrɩ la bʋraanɛ, tɩ nẽra ka gu'ura ẽ tɩ a da tↄgɛ.
45001001	Mam Apolɩ n de Azezi-krisi yamŋa n gʋlsɛ gõŋↄ wã. Nawẽnnɛ n wi mam tɩ m dɛna Azezi-krisi Tõntõnna, welge mam to'ore tɩ m mõolɛ a kõ-yẽlga.
45001002	Nawẽnnɛ daan bı̃ŋe la nõorɛ halɩ kʋrʋm kʋrʋm tɩ a bↄ tↄ a kõ-yẽlga la, botɩ a nõtↄ'ↄsrɩba gʋlsɛ a gõŋↄ pʋam.
45001003	La de la Nawẽnnɛ Dayʋa n de tɩ Zuudãana Azezi-krisi la yelle. Ẽŋa n lebge nẽrsaala la, a de la naba Adavidi yɩɩŋa.
45001004	La Nawẽnnɛ Sɩa la boe a zẽ'am mɛ la pãŋa, pa'alɛ tɩ a de la Nawẽnnɛ Dayʋa, ẽŋa n ki dee vo'oge la.
45001005	Azezi-krisi ı̃yã tɩ Nawẽnnɛ ẽŋɛ tɩ yel-sõnnɛ, botɩ tõma dɛna a Tõntõnɩba tɩ tɩ botɩ so'olʋm wuu nẽrba bↄ ẽ sɩra, sakɛ a nõorɛ a yʋ'ʋrɛ nã'asgↄ ı̃yã.
45001006	Yãma mẽ po bↄna la nẽr-bãma pʋam, yãma tɩ Nawẽnnɛ wi tɩ ya dɛna Azezi-krisi nẽrba la.
45001007	Mam gʋlsɛ gõŋↄ wã bↄ'ↄra la yãma sɛba wuu n boe Rom, tɩ Nawẽnnɛ nõŋɛ ya, wi ya tɩ ya welge to'ore dɛna a nẽrba la. Tɩ Sↄ Nawẽnnɛ, la tɩ Zuudãana Azezi-krisi wʋn ẽŋɛ ya yel-sõnnɛ, dee bↄ ya sũ-mã'asʋm.
45001008	Pↄspↄsɩ, Azezi-krisi ı̃yã mam pʋ'ʋsrɩ mam Zuudãana Nawẽnnɛ a yel-sõnnɛ yãma wuu ı̃yã, se'ere n soe la, ba tↄgrɩ yãma n bↄ Azezi sɩra se'em mɛ dũnia wã wuu.
45001009	Mam tẽrɩ ya yelle m pʋ'ʋsgↄ pʋam mɛ wakatɛ wuu. Nawẽnnɛ tɩ mam tõnnɩ la m sũure wuu bↄ'ↄra ẽ, mõola a Dayʋa kõ-yẽlga la, mi tɩ sɛla tɩ mam yele la de la sɩra.
45001010	Wakat-sɛka woo tɩ mam pʋ'ʋsrɩ, mam sosrɩ Nawẽnnɛ mɛ tɩ la sãn dɛna ẽŋa yɛm n boorɩ se'em, a botɩ m yãŋɛ wa'am ya zẽ'am wa kaagɛ ya yãŋa.
45001011	Se'ere n soe la, mam boorɩ la m sũure wuu tɩ m yẽ ya, tɩ m wʋn to'oge Nawẽnnɛ Sɩa bↄ'a bↄ ya tɩ ya yẽ pãŋa.
45001012	La de la mam na yãma wʋn lagɩm yẽ bʋraanɛ pa'asɛ, tɩ yãma n bↄ Azezi sɩra se'em na wʋn bↄ mam bʋraanɛ, tɩ mam mẽ n bↄ Azezi sɩra se'em na wʋn bↄ yãma bʋraanɛ.
45001013	M sↄbiisi, mam boorɩ mɛ tɩ ya bãŋɛ tɩ nõorɛ faa tɩ mam makɛ tɩ m wa'am ya zẽ'am. La gu'a n gu mam halɩ wa paam lɛɛlɛ wã. Mam boorɩ mɛ tɩ m wa'am tɩ m tõonɛ na tara yõorↄ yãma zẽ'am, wʋ ẽn tarɩ yõorↄ so'olʋm basɛba pʋam se'em na.
45001014	Mam tõonɛ de la m sẽŋɛ nẽr-sɛba yɛm n like, la nẽr-sɛba yɛm n ka like, nẽr-sɛba n zãsʋm tara bãŋrɛ, la nẽr-sɛba n ka mi sɛla zẽ'am ka mõolɛ kõ-yẽlga la.
45001015	Bɛla n soe tɩ mam bↄↄra tɩ m mõolɛ kõ-yẽlga la mẽ bↄ yãma sɛba n boe Rom la.
45001016	Yãnnɛ ka tarɩ mam la kõ-yẽlga la mõolgↄ. A de la Nawẽnnɛ pãŋa n botɩ nẽr-sɛba wuu n bↄ ẽ sɩra la yẽta fãarɛ, pↄspↄsɩ de la Zifdõma, pa'asɛ la sɛba n dagɩ Zifdõma.
45001017	Kõ-yẽlga la n pukri pa'ala tõma Nawẽnnɛ n ɩtɩ se'em botɩ nẽrba masɛ a zẽ'am. La de la bↄ sɩra, tarɩ ka ba'asɛ la bↄ sɩra, wʋ lan gʋlsɛ Nawẽnnɛ gõŋↄ pʋam se'em yetɩ: "Nẽra n bↄ Nawẽnnɛ sɩra masɛ a zẽ'am wʋn vↄa, ẽn bↄ ẽ sɩra la ı̃yã."
45001018	Nawẽnnɛ n boe saazuum pa'alɛ tɩ ẽŋa sũure yı̃ige mɛ la nẽrsaalba n tõnnɩ tõon-be'ero, la sɛla wuu tɩ ba ɩtɩ tɩ la ka dↄla ẽŋa sore, tɩ ba tõon-be'ero la gu'ura nẽrba tɩ ba ka mina sɩra la, tɩ ẽŋa wʋn sɩbgɛ ba.
45001019	Se'ere n soe la, sore tɩ nẽrsaalba wʋn doose bãŋɛ Nawẽnnɛ yelle de la vẽelga bↄ ba, Nawẽnnɛ mẽŋa n puke ẽ pa'alɛ ba.
45001020	Halɩ lan pↄsɛ dũnia nãaŋↄ, Nawẽnnɛ yɛla tɩ nẽrsaalba ka yẽtɩ n de a ke'eŋo n ka tarɩ ba'asgↄ, la ẽn de Nawẽnnɛ na, nẽrba yẽ ba mɛ a tõoma la pʋam. Bɛla tɩ nẽrsaalba ka tãna wʋn yetɩ bãma ka mi Nawẽnnɛ.
45001021	Ba mi Nawẽnnɛ mɛ, la ba ka nã'asrɩ ẽ, la ba ka pʋ'ʋsrɩ ẽ a yel-sõnnɛ wʋ lan narɩ ba ẽŋɛ se'em na. Ba tẽ'esgↄ la lebge la tẽ'es-yooro, tɩ ba pʋtẽ'e-yooro la kẽ'esɛ ba lika pʋam.
45001022	Ba tẽ'esɛ yetɩ bãma de la yɛm dõma, la ba de la gↄↄnↄ.
45001023	Lan de ba nã'asra Nawẽnnɛ n ka kiiri n tarɩ na'am pãŋa la, ba tõn nã'asra la bõna tɩ nẽrba mãalɛ n ãn wʋ nẽrsaalba n kiiri, la bõn-ẽgla, la sɛla n tarɩ nãma anaasɩ, la bõn-vuula.
45001024	Bɛla n soe tɩ Nawẽnnɛ basɛ ba, tɩ ba tõnna dẽgrↄ tõoma, wʋ ba yɛm n boorɩ se'em, tõnna yãnnɛ tõoma la taaba.
45001025	Ba dɩkɛ Nawẽnnɛ yelle n de sɩra la basɛ mɛ, dee dↄla põmpↄrŋↄ. Ba nã'asrɩ la bõn-sɛba tɩ Nawẽnnɛ nãam na, tõnna bↄ'ↄra ba, dee basɛ Nawẽnnɛ mẽŋa n de sɛka n nãam sɛla woo la. Ẽŋa n masɛ pẽka wakatɛ n ka ba'asrɩ. Amina.
45001026	Bɛla tɩ Nawẽnnɛ basɛ ba, tɩ ba ɩta ba mẽŋa yɛmleego n de yãnnɛ. Tɩ ba pↄgsɩ basɛ lan de ba gã se'em na, dee gã la taaba.
45001027	Tɩ bʋraasɩ mẽ basɛ lan de ba gã la pↄgsɩ la. Tɩ ba bʋra-taaba yɛmleego tara ba. Tɩ bʋraasɩ ɩta sɛla n de yãnnɛ gã la taaba. Bɛla tɩ ba yẽta sɩbgrɛ ba mẽŋa, n masɛ la ba tuure la.
45001028	Ban zagsɛ ka bↄↄra tɩ ba bãŋɛ Nawẽnnɛ na, tɩ Nawẽnnɛ basɛ ba ba tẽ'es-yooro la pʋam, tɩ ba ɩta sɛla n ka masɛ tɩ ba ɩta.
45001029	Sɛla n ka masɛ wuu n boe ba sũa pʋam. La de la be'em, la nõŋɛ bõnↄ zozo'e, la pʋtʋʋlgↄ, la ɩta sũure la tadãana bõnↄ, la nẽr-kʋa, la zɛbrɛ, la yɛm be'ero, la sũ-toogo. Ba wã'arɩ la taaba,
45001030	tↄgra be'em zɛrgra taaba, ba de la wẽn-sɩ'ɩsrɩba, ka nanna taaba, zẽk-m-mẽŋa dõma, wẽ'er-m-yõ'ogↄ dõma, nẽrba n mi sↄa n wʋn doose tõm be'em, nẽrba n sɩ'ɩsrɩ ba madõma, la ba sↄdõma nõorɛ.
45001031	Ba yɛm ka like, ba de la nõgõla dõma, ba ka tarɩ nõŋlʋm, ba ka zotɩ ninbãalga.
45001032	Ba mi tɩ Nawẽnnɛ yetɩ nẽr-sɛba n ɩtɩ bɛla la masɛ la kũm, la baa bɛla ba ken ɩta la bõn-bãma, dee yetɩ nẽr-sɛba n ɩtɩ bɛla la ɩtɩ sõŋa mɛ.
45002001	Fõn nẽr-sɛka n zɛrgrɩ nẽrba basɛba la, fʋ kãn yẽ bʋʋrↄ, se'ere n soe la, fõn zɛrgrɩ nẽrba basɛba dee ɩta bãma n ɩtɩ se'em na, fʋ mõŋrɩ la fʋ mẽŋa bʋʋrↄ.
45002002	Tɩ mi tɩ Nawẽnnɛ diti nẽr-sɛba n tõnnɩ tõon-be'ero bãma sarɩya dↄla la sɩra.
45002003	Fõn tẽ'esɛ tɩ fõn zɛrgrɩ fʋ taaba, dee ɩta fʋ mẽŋa bãma n ɩtɩ se'em na, fõn wʋn yãŋɛ põsɛ Nawẽnnɛ n diti tõon-be'ero sarɩya la mɛ bɩɩ?
45002004	Bɩɩ fõn ka nannɩ la Nawẽnnɛ ɩr-sõŋↄ, la a sũ-bʋgsʋm, la a sũ-mã'arɛ n zo'oge la? Fʋ mi tɩ Nawẽnnɛ ɩr-sõŋↄ la boorɩ tɩ fʋ teege la yɛm basɛ tõon-be'ero.
45002005	La fõn sũure kɛ'ɛm mɛ tɩ fʋ ka bↄↄra tɩ fʋ teege yɛm, bɛla tɩ fʋ lagsra sɩbgrɛ bı̃ŋra fʋ mẽŋa zuo gu'ura daar-sɛka tɩ Nawẽnnɛ wʋn pa'alɛ a sũ-isgre di nẽrba sarɩya la sɩra la.
45002006	Nawẽnnɛ wʋn bↄ nẽra woo yↄↄrↄ masɛ wʋ ẽn tõm se'em.
45002007	Nẽr-sɛba n mõrgɛ ɩta sõŋa ɛɛra nã'asgↄ la pẽka, la vↄm n ka ba'asrɩ Nawẽnnɛ zẽ'am na, a wʋn bↄ ba la vↄm n ka ba'asrɩ.
45002008	La nẽr-sɛba n ka sakɛ bↄ, sɩ'ɩsra sɩra, dee ɩta sɛla n ka masɛ la, wʋn yẽ Nawẽnnɛ sũ-isgre, la sɩbgrɛ.
45002009	A wʋn botɩ toogo la sũ-sã'aŋↄ n paagɛ nẽr-sɛba wuu n tõnnɩ tõon-be'ero la. Pↄspↄsɩ de la Zifdõma, pa'asɛ la sɛba n dagɩ Zifdõma.
45002010	La nẽr-sɛba wuu n ɩtɩ sõŋa wʋn yẽ la na'am pãŋa, la nã'asgↄ, la sũ-mã'asʋm. Pↄspↄsɩ de la Zifdõma, pa'asɛ la sɛba n dagɩ Zifdõma.
45002011	Se'ere n soe la, Nawẽnnɛ ka bↄkrɩ nẽrba.
45002012	Nẽr-sɛba n ka bãŋɛ Amoyisi lↄↄ la dee tõnna tõon-be'ero, ba wʋn sã'am ba tõon-be'ero la ı̃yã tɩ la ka doose la lↄↄ la. La Zifdõma n tarɩ Amoyisi lↄↄ la dee tõnna tõon-be'ero la, Nawẽnnɛ wʋn dɩkɛ la lↄↄ la di ba sarɩya.
45002013	La dagɩ sɛba n selsrɩ lↄↄ la n masɛ Nawẽnnɛ zẽ'am, la de la sɛba n sakɛ ɩtɩ wʋ lↄↄ la n yele se'em na n masɛ.
45002014	Sɛba n dagɩ Zifdõma n ka tarɩ Amoyisi lↄↄ la, ba sãn ɩta ba mẽŋa wʋ lↄↄ la n yele se'em na, la pa'alɛ tɩ ba mẽŋa mi sɛla n masɛ mɛ, baa la ban ka tarɩ lↄↄ la.
45002015	Bɛla ba pa'alɩ tɩ sɛla tɩ lↄↄ la yetɩ ba ɩta la boe ba sũurum mɛ, tɩ ba pʋtẽ'erɛ n mi se'em na mẽ pa'ala tɩ bɛla de la sɩra. Bɛla tɩ ba pʋtẽ'era ẽn yɛta ba tɩ ba ka ẽŋɛ sõŋa, bɩɩ ba ẽŋɛ sõŋa.
45002016	Bõn-bãna wʋn puke la daar-sɛka tɩ Nawẽnnɛ wʋn botɩ Azezi-krisi di nẽrba yɛla n sʋgɛ sarɩya, masɛ wʋ kõ-yẽlga la tɩ mam mõolɛ n yetɩ se'em na.
45002017	Fõn yetɩ fõn de la Zifu la, fõn te'ege la Amoyisi lↄↄ la yẽsna tɩ fõn de la Nawẽnnɛ nẽra,
45002018	fõn mi Nawẽnnɛ n boorɩ se'em mɛ. Lↄↄ la zãsʋm fõn mɛ tɩ fõn mina sɛla n ãn sõŋa, la sɛla n ka ãn sõŋa bↄkɛ.
45002019	Fʋ tẽ'esɛ tɩ fõn mi mɛ tãna wʋn pa'alɛ fↄↄsɩ sore. Fʋ tẽ'esɛ tɩ fõn de la peelem bↄ nẽr-sɛba n boe lika pʋam na.
45002020	Fʋ tẽ'esɛ tɩ fõn zãsnɩ na sɛba n ka mi, dee dɛna kↄma karẽnsãama, se'ere n soe la, fõn tẽ'esɛ tɩ lↄↄ la pʋam, fõn tarɩ bãŋrɛ zõnzõnnↄ, la sɩra mɛ.
45002021	Fõn zãsnɩ fʋ taaba la, bẽm tɩ fʋ ka zãsna fʋ mẽŋa? Fõn mõolɩ yɛta nẽrba tɩ ba da zũura, dee tɩ fõn mẽŋa zũura.
45002022	Fõn yetɩ nẽrba tɩ ba da ɩta yalsɩ, dee ɩta yalsɩ fʋ mẽŋa. Fõn nẽ'esrɩ baga tɩ ba mãalɛ nã'asra la tɩ ba de la bõn-põ'osa, dee kẽ'era ba deto pʋam zũura ba yõorↄ dita.
45002023	Fõn yẽsnɩ mɛ la Nawẽnnɛ lↄↄ la, dee sɩ'ɩsra lↄↄ la n yele se'em na, ɩta Nawẽnnɛ yãnnɛ.
45002024	La gʋlsɛ Nawẽnnɛ gõŋↄ pʋam yetɩ: "Yãma Zifdõma ı̃yã tɩ buuri basɛba nẽrba tↄgra be'em pↄ'ↄra Nawẽnnɛ yʋ'ʋrɛ."
45002025	Fʋ sãn sakra lↄↄ la, wãaga la tarɩ yõorↄ mɛ. La fʋ sãn sɩ'ɩsɛ lↄↄ la, la de la zãŋa, la ãn wʋ fʋ ka wã mɛ na.
45002026	La buuri sɛka n ka wãtɩ, nẽra sãn sakɛ ɩta lↄↄ la n yetɩ ba ɩta se'em na, Nawẽnnɛ wʋn geele ẽ wʋ nẽra n wã.
45002027	Nẽr-sɛka n ka wã, dee sakɛ ɩta lↄↄ la n yele se'em na, wʋn zɛrgɛ fʋ mɛ fõn tarɩ lↄↄ gõŋↄ la, wã dee sɩ'ɩsra lↄↄ la.
45002028	La dagɩ sɛka n ɩtɩ Zifdõma ɩrgↄ tɩ nẽrba yẽta n de Zifu. La dagɩ wãaga tɩ nẽrba yẽtɩ la n botɩ fʋ dɛna Nawẽnnɛ nẽra.
45002029	Zifu sɩra sɩra de la sɛka n de Zifu a sũure pʋam. Wãaga sɩra sɩra de la Nawẽnnɛ Sɩa n ɩtɩ sũure pʋam, la dagɩ wãaga wʋ lↄↄ n gʋlsɛ se'em na. Nawẽnnɛ n pẽgrɩ nẽr-ẽŋa, la dagɩ nẽrsaalba.
45003001	La sãn dɛna bɛla, Zifdõma tarɩ zu-yẽlga la bẽm pʋam gãnna sɛba n dagɩ Zifdõma, la wãaga la yõorↄ de la bẽm?
45003002	Yõorↄ la zo'oge mɛ. Pↄspↄsɩ, Nawẽnnɛ dɩkɛ a yetↄga ẽŋɛ la Zifdõma nu'usum.
45003003	La ba nẽrba basɛba sãn dagna sɩra dõma, bɛla wʋn botɩ Nawẽnnɛ kãn dɛna sɩra dãana mɛ bɩɩ?
45003004	Ayɛɩ, la dagɩ bɛla. Baa nẽrba wuu sãn dɛna põmpↄrndõma, Nawẽnnɛ ken dɛna la sɩra dãana wʋ lan gʋlsɛ yetɩ: "Fʋ yetↄga pʋam, nẽrba mi tɩ fõn masɛ mɛ dɛna sɩra dãana. Nẽrba sãn zɛrgɛ fↄ, fõn tarɩ bʋʋrↄ mɛ."
45003005	La tõma n ɩtɩ sɛla n ka masɛ la sãn botɩ nẽrba bãŋɛ tɩ Nawẽnnɛ masɛ sɛla woo pʋam, tɩ wʋn yetɩ bẽm? Tɩ wʋn yetɩ Nawẽnnɛ tõoma ka masɛ, ẽn sɩbgrɩ tɩ la ı̃yã bɩɩ? Ayɛɩ, la dagɩ bɛla. Mam tↄgrɩ wʋ nẽrsaalba n tẽ'esrɩ se'em na.
45003006	Nawẽnnɛ sãn dagna sɩra dãana, a kãn yãŋɛ nɩ dita dũnia nẽrba sarɩya.
45003007	La mam põmpↄrŋↄ sãn botɩ Nawẽnnɛ sɩra pukra pa'asra, tɩ la dɛna nã'asgↄ bↄ'ↄra Nawẽnnɛ, bẽm tɩ ba wʋn di mam sarɩya tɩ mam de la tõon-be'ero dãana?
45003008	La sãn dɛna bɛla, bẽm tɩ tɩ kãn yetɩ: "Tɩ ɩta be'em tɩ la botɩ sɛla n de sõŋa wa'am?" Nẽrba basɛba dõtɩ mam tɩ mam n yele bɛla. Nawẽnnɛ wʋn di nẽr-bãma sarɩya wʋ lan masɛ.
45003009	Bɛla, tõma Zifdõma gãnnɩ nẽr-sɛba n dagɩ Zifdõma la mɛ bɩɩ? Ayɛɩ! La dagɩ bɛla. Mam dẽŋɛ põn yele tɩ Zifdõma, la sɛba n dagɩ Zifdõma, tõma wuu boe la tõon-be'ero yamnɛ pʋam,
45003010	wʋ lan gʋlsɛ Nawẽnnɛ gõŋↄ pʋam yetɩ: "Nẽra ka boe n masɛ, baa ayɩla.
45003011	Nẽra ka boe n tarɩ yɛm ɛɛra tɩ a bãŋɛ Nawẽnnɛ, baa ayɩla.
45003012	Nẽrba wuu bure la poore bↄ Nawẽnnɛ, ba wuu tuuge mɛ. Nẽra ka boe n ɩtɩ sõŋa, baa ayɩla.
45003013	Ba nõa ãn wʋ yↄↄgↄ n vuke. Ba tarɩ ba zɩlɩsɩ la pã'asra la nẽrba. Ba nõorɛ yetↄga ãn wʋ bõnsɛla zẽlõm na.
45003014	Ba nõa pɩrɛ la kã'a-be'ero, la yetↄg-be'ero.
45003015	Ba ka yagsnɩ la nẽrba kʋa.
45003016	Ban doose zẽ'e-sɛka woo tole, la de la sã'aŋↄ, la toogo tɩ ba basrɩ mı̃.
45003017	Ba ka mi sũ-mã'asʋm sore.
45003018	Ba nẽnsɩ ka boe tɩ ba zoe Nawẽnnɛ."
45003019	Tõma mi tɩ sɛla wuu tɩ lↄↄ la yetɩ la, a yetɩ la sɛba n dolɩ ẽ na. Bɛla tɩ nẽrba wuu nõa wʋn mũm, tɩ ba wʋn bãŋɛ tɩ ba koŋe Nawẽnnɛ zẽ'am.
45003020	Se'ere n soe la, nẽra ka boe n tã wʋn sakɛ lↄↄ la n yele se'em na, masɛ Nawẽnnɛ zẽ'am. Lↄↄ la wen botɩ nẽra bãŋra mɛ tɩ a de la tõon-be'ero dãana.
45003021	La lɛɛlɛ wã Nawẽnnɛ puke pa'alɛ ẽŋa n ɩtɩ se'em botɩ nẽrba masɛ a zẽ'am, tɩ lↄↄ la nẽŋa ka bↄna mı̃. Lↄↄ gõnnↄ, la Nawẽnnɛ nõtↄ'ↄsrɩba dẽŋɛ põn tↄgɛ a yelle mɛ.
45003022	La de la nẽra n bↄ Azezi-krisi sɩra ı̃yã, tɩ Nawẽnnɛ botɩ a masɛ a zẽ'am. A ɩtɩ bɛla bↄ'ↄra la nẽr-sɛba wuu n bↄ Azezi-krisi sɩra la, bↄkrɛ ka boe.
45003023	Se'ere n soe la, nẽrsaalba wuu tõm na tõon-be'ero koŋe Nawẽnnɛ nã'asgↄ.
45003024	La Nawẽnnɛ yel-sõnnɛ na ı̃yã, a botɩ ba masɛ a zẽ'am na zãŋa, Azezi-krisi n fãarɩ ba tõon-be'ero pʋam na ı̃yã.
45003025	Nawẽnnɛ n looge Azezi tɩ a ki, tɩ a zɩɩm yese la ı̃yã, a wʋn basɛ nẽr-sɛba n bↄ ẽ sɩra la tõon-be'ero taalɛ. Bɛla Nawẽnnɛ pa'alɛ tɩ ẽŋa masɛ mɛ dɛna sɩra dãana. Kʋrʋm, Nawẽnnɛ mã'agɛ la a sũure ka sɩbgɛ nẽrsaalba ba tõon-be'ero la ı̃yã.
45003026	A ẽŋɛ bɛla tɩ a pa'alɛ lɛɛlɛ wã tɩ ẽŋa de la sɩra dãana, ẽŋa mẽŋa masɛ mɛ, dee botɩ nẽr-sɛba n bↄ Azezi sɩra la masɛ ẽŋa zẽ'am.
45003027	Bɛla, bẽm pʋam tɩ nẽra tã wʋn wẽ yõ'ogↄ? Sɛla ka boe. Bẽm ı̃yã? La dagɩ nẽra n sakrɩ lↄↄ la ı̃yã tɩ a masɛ, la de la ẽn bↄ Azezi-krisi sɩra ı̃yã.
45003028	Tõma yẽ tɩ la de la nẽra n bↄ Krisi sɩra ı̃yã tɩ a masɛ Nawẽnnɛ zẽ'am, la dagɩ ẽn sakrɩ lↄↄ la ı̃yã.
45003029	Bɩɩ Nawẽnnɛ de la Zifdõma mã'a Nawẽnnɛ? A ka po dɛna nẽr-sɛba n dagɩ Zifdõma la Nawẽnnɛ? A po dɛna la sɛba n dagɩ Zifdõma la Nawẽnnɛ.
45003030	Nawẽnnɛ de la ayɩla, a wʋn botɩ Zifdõma masɛ a zẽ'am, ban bↄ sɩra ı̃yã, dee botɩ sɛba n dagɩ Zifdõma la mẽ masɛ a zẽ'am, ban bↄ sɩra ı̃yã.
45003031	Tõma n yetɩ nẽra n bↄ sɩra ı̃yã n botɩ a masɛ la, bɛla boorɩ tɩ la yetɩ bↄ sɩra ı̃yã lↄↄ la ka le tara võorɛ mɛ bɩɩ? Ayɛɩ, la dagɩ bɛla. Tõma pa'alɛ tɩ lↄↄ la tarɩ võorɛ mɛ.
45004001	Tɩ wʋn yele Abraham n de tɩ yaaba la yelle yetɩ bo? A yʋʋn yẽ la bẽm?
45004002	La sãn de nɩ Abraham tõoma ı̃yã n botɩ a dɛna nẽra n masɛ Nawẽnnɛ zẽ'am, a yʋʋn tã wʋn wẽ yõ'ogↄ mɛ. La a ka tã wʋn wẽ yõ'ogↄ Nawẽnnɛ zẽ'am.
45004003	La gʋlsɛ Nawẽnnɛ gõŋↄ pʋam yetɩ: "Abraham bↄ la Nawẽnnɛ sɩra, tɩ Nawẽnnɛ yetɩ a de la nẽra n masɛ ẽŋa zẽ'am."
45004004	Nẽra sãn tõnna tõoma, a to'orɩ la yↄↄrↄ. Yↄↄrↄ la dagɩ bↄ'a tɩ ba bↄ ẽ, la de la a bõnↄ.
45004005	La nẽra sãn ka tõm tõonɛ, dee bↄ Nawẽnnɛ n botɩ tõon-be'ero dõma masra a zẽ'am na sɩra, Nawẽnnɛ wʋn botɩ a lebge la nẽra n masɛ a zẽ'am ẽn bↄ sɩra la ı̃yã.
45004006	Bɛla tɩ naba Adavidi mẽ tↄgɛ yetɩ, nẽra tɩ Nawẽnnɛ yetɩ a masɛ a zẽ'am, tɩ la dagna a tõoma ı̃yã, tarɩ sũ-yẽlga.
45004007	A yele yetɩ: "Nẽr-sɛba tɩ Nawẽnnɛ bↄ ba ba tuure sugri, sɛba tɩ a basɛ ba tõon-be'ero taalɛ tarɩ zu-yẽlga.
45004008	Nẽr-sɛba tɩ Zuudãana Nawẽnnɛ ka geele a tõon-be'ero la tarɩ zu-yẽlga."
45004009	Zu-yẽlga ẽŋa tɩ ba tↄgɛ a yelle la, de la nẽr-sɛba n wã la mã'a bõnↄ? Ayɛɩ, la po dɛna la nẽr-sɛba n ka wã la bõnↄ. Tõma dẽŋɛ yetɩ: "Abraham n bↄ Nawẽnnɛ sɩra la ı̃yã, tɩ Nawẽnnɛ yetɩ a masɛ ẽŋa zẽ'am."
45004010	Wakat-kãna tɩ bõn-ẽŋa ẽŋɛ? La de la Abraham n yʋʋn wã la poorʋm bɩɩ, lan dẽŋɛ a wãaga la? La de la ẽn yʋʋn nãn ka wã la.
45004011	Bɛla poorʋm tɩ Abraham yãŋa yʋʋn wã, tɩ la dɛna dãalgↄ pa'alɛ tɩ Nawẽnnɛ yetɩ a de la nẽra n masɛ ẽŋa zẽ'am, ẽn bↄ sɩra la ı̃yã, wakatɛ sɛka tɩ a nãn ka wã la. Bɛla tɩ Abraham dɛna sɛba wuu n bↄ Nawẽnnɛ sɩra dee ka wã la sↄ-yaaba, tɩ Nawẽnnɛ yetɩ ba de la nẽrba n masɛ ẽŋa zẽ'am.
45004012	La Abraham ken dɛna la nẽr-sɛba n wã la sↄ-yaaba, la dagɩ nẽr-sɛba n wen wã la mã'a, la de la sɛba n bↄ Nawẽnnɛ sɩra wʋ Abraham n yʋʋn bↄ sɩra se'em, dee yʋʋn nãn ka wã la.
45004013	Nawẽnnɛ yʋʋn bı̃ŋe nõorɛ bↄ la Abraham, la a yɩɩsɩ yetɩ ba wʋn wa sↄna dũnia. La dagɩ Abraham n sakrɩ lↄↄ la ı̃yã tɩ a bı̃ŋe nõorɛ la, la de la ẽn bↄ Nawẽnnɛ sɩra, tɩ Nawẽnnɛ yetɩ a masɛ ẽŋa zẽ'am na ı̃yã.
45004014	La sãn de nɩ nẽrba n sakrɩ lↄↄ la ı̃yã tɩ ba tↄ'ↄra bõn-sõma sɛba tɩ Nawẽnnɛ bı̃ŋe nõorɛ la, bɛla bↄ sɩra la ka tarɩ yõorↄ, la Nawẽnnɛ nõor-bı̃ŋre la ka tarɩ võorɛ.
45004015	Lↄↄ la sɩ'ɩsgↄ botɩ Nawẽnnɛ sũure n isgra. La zẽ'e-sɛka tɩ lↄↄ la ka boe, sɩ'ɩsgↄ mẽ ka boe.
45004016	Bɛla, la de la bↄ sɩra ı̃yã, tɩ Nawẽnnɛ nõor-bı̃ŋre la wʋn dɛna yel-sõnnɛ bↄ'a n tarɩ yõorↄ bↄ Abraham yɩɩsɩ la wuu. La, la ka de a yɩɩsɩ sɛba n dolɩ lↄↄ la mã'a ı̃yã, la de la nẽr-sɛba wuu n bↄ Nawẽnnɛ sɩra wʋ Abraham n yʋʋn bↄ sɩra se'em na. Abraham n de tɩ wuu sↄ-yaaba.
45004017	La gʋlsɛ Nawẽnnɛ gõŋↄ pʋam yetɩ: "Mam wʋn botɩ fʋ lebge so'olʋm buuri zozo'e sↄ-yaaba." A de la tõma sↄ-yaaba Nawẽnnɛ tɩ a bↄ ẽ sɩra la zẽ'am. Nawẽnnɛ n botɩ kũm vↄ'ↄra, dee botɩ sɛla n ka boe bↄna.
45004018	Abraham yʋʋn bↄ la Nawẽnnɛ sɩra, tara pʋtẽ'erɛ gu'ura sɛla tɩ a ka tarɩ nɩ pʋtẽ'erɛ tɩ la tã wʋn ẽŋɛ. Bɛla tɩ a lebge so'olʋm buuri zozo'e sↄ-yaaba, wʋ Nawẽnnɛ n yʋʋn yetɩ a yɩɩsɩ wʋn zo'oge se'em na.
45004019	Abraham yʋʋn kʋrgɛ mɛ, tara wʋ yʋʋma kↄbga, dee la kũm, dee tɩ a pↄga Asaara yʋʋn dɛna kõndↄgrɛ, dee kʋrgɛ, la baa bɛla Abraham n bↄ Nawẽnnɛ sɩra la ka bo'oge.
45004020	Nawẽnnɛ n yʋʋn bı̃ŋe nõorɛ tɩ a ẽŋɛ sɛla bↄ ẽ na, a yɛm yʋʋn ka yↄↄrɩ, a bↄ sɩra mɛ. La ẽn yʋʋn bↄ sɩra la basɛ mɛ tɩ a yẽ pãŋa nã'asra Nawẽnnɛ.
45004021	A sũure yʋʋn kɛ'ɛm mɛ tɩ a mina sõŋa sõŋa tɩ Nawẽnnɛ tã wʋn ẽŋɛ ẽn bı̃ŋe a nõorɛ tɩ a ẽŋɛ se'em na mɛ.
45004022	Bɛla tɩ Nawẽnnɛ yetɩ a masɛ mɛ ẽŋa zẽ'am, ẽn bↄ sɩra la ı̃yã.
45004023	La dagɩ ẽŋa mã'a ı̃yã tɩ la gʋlsɛ yetɩ: "Nawẽnnɛ yetɩ a masɛ ẽŋa zẽ'am."
45004024	La po dɛna la tõma mẽ ı̃yã. Tõma n bↄ Nawẽnnɛ n vo'oge tɩ Zuudãana Azezi sɩra la ı̃yã, tɩ Nawẽnnɛ yetɩ tɩ masɛ ẽŋa zẽ'am.
45004025	Nawẽnnɛ daan basɛ tɩ ba kʋ Azezi la tõma tõon-be'ero ı̃yã, dee vo'oge ẽ tɩ a botɩ tõma dɛna nẽrba n masɛ a zẽ'am.
45005001	Bɛla, Nawẽnnɛ botɩ tõma dɛna sɛba n masɛ a zẽ'am na, tõma n bↄ ẽ sɩra la ı̃yã. La tõma tarɩ sũ-mã'asʋm mɛ naagɛ la Nawẽnnɛ tõma Zuudãana Azezi-krisi ı̃yã.
45005002	Azezi-krisi n botɩ tɩ tãna wʋn kẽ Nawẽnnɛ zẽ'am yẽ a yel-sõnnɛ, tõma n bↄ ẽ sɩra la ı̃yã. Yel-sõnnɛ ẽŋa tɩ tõma te'ege zɛ kãŋkãŋɛ, dee ɩta sũ-yẽlga tara pʋtẽ'erɛ gu'ura tɩ tɩ wʋn yẽ na'am pãŋa Nawẽnnɛ zẽ'am.
45005003	La tõma ken ɩta la sũ-yẽlga nãmsgↄ pʋam, tõma mi tɩ nãmsgↄ botɩ tɩ mõrgra sẽnna la nẽŋa.
45005004	Tɩ sãn mõrgra sẽnna nẽŋa, la botɩ tɩ ɩta la sɩra yãŋra. Tɩ sãn ɩta sɩra yãŋra, la botɩ tɩ tara pʋtẽ'erɛ gu'ura la sɛla tɩ tɩ bↄ sɩra la.
45005005	Pʋtẽ'e-ẽŋa tɩ tɩ tarɩ la kãn ẽŋɛ tɩ yãnnɛ, se'ere n soe la, Nawẽnnɛ Sɩa la tɩ a bↄ tõma la ẽŋɛ la a nõŋlʋm tɩ sũa pʋam.
45005006	Se'ere n soe la, tõma n daan ka tã wʋn looge yelle la, Nawẽnnɛ n looge yɛm wakat-sɛka la n paagɛ la, Krisi ki mɛ tõon-be'ero dõma ı̃yã.
45005007	La de la toogo tɩ nẽra ki nẽra n masɛ ı̃yã. La dase'ere, tã tɩ nẽr-sɛka wʋn yẽ bʋraanɛ sakɛ ki nẽr-sõŋↄ ı̃yã.
45005008	La Nawẽnnɛ pa'alɛ ẽŋa n nõŋɛ tõma zozo'e se'em mɛ, tɩ tõma n daan ken dɛna tõon-be'ero dõma la, tɩ Krisi ki tõma ı̃yã.
45005009	Krisi n ki tɩ a zɩɩm yese la ı̃yã n botɩ tõma masɛ Nawẽnnɛ zẽ'am, bɛla, la de la sɩra tɩ Krisi n wʋn fãagɛ tõma, tɩ tɩ põsɛ Nawẽnnɛ sũ-isgre.
45005010	Tõma daan de la Nawẽnnɛ bɛ'ɛba, la a Dayʋa la kũm ı̃yã tɩ tõma naagɛ la ẽ. Bɛla, tõma n naagɛ la Nawẽnnɛ na, la de la sɩra tɩ Krisi n vↄa la ı̃yã, tɩ wʋn yẽ fãarɛ.
45005011	Sɛla n pa'asɛ, tõma ɩtɩ sũ-yẽlga mɛ la Nawẽnnɛ, tõma Zuudãana Azezi-krisi ı̃yã, ẽŋa n botɩ tõma naagɛ la Nawẽnnɛ na.
45005012	La de la nẽra ayɩla n yʋʋn tõm tõon-be'ero ı̃yã n botɩ tõon-be'ero wa'am dũnia. Tɩ tõon-be'ero la tarɩ kũm wa'am. Bɛla tɩ kũm kʋʋra nẽrsaalba wuu, ban tõnnɩ tõon-be'ero la ı̃yã.
45005013	Halɩ lan dẽŋɛ Nawẽnnɛ n bↄ Amoyisi a lↄↄ la, tõon-be'ero yʋʋn boe dũnia zuo mɛ. La lↄↄ la n yʋʋn nãn ka boe la, Nawẽnnɛ yʋʋn ka geelɩ tõon-be'ero.
45005014	Halɩ lan pↄsɛ Adam wakatɛ tarɩ ka paagɛ Amoyisi wakatɛ la, kũm põn bↄna mɛ tãna nẽrba. Baa la nẽr-sɛba tõon-be'ero n ka ãn wʋ Adam n yʋʋn sɩ'ɩsɛ Nawẽnnɛ nõorɛ se'em na wuu ki mɛ. Adam yʋʋn de la Azezi n yetɩ a wa'am na wõnnɛ.
45005015	La ba dagɩ bʋyɩla. Adam tuure la, la Nawẽnnɛ bↄ'a la ka tã wʋn dɩkɛ makɛ taaba. Nẽra ayɩla tuure ı̃yã n botɩ nẽrba zozo'e kiira. La bãŋɛ-ya tɩ Nawẽnnɛ yel-sõnnɛ n ãn sõŋa gãnna, la de la nẽra ayɩla n de Azezi-krisi ı̃yã tɩ Nawẽnnɛ ẽŋɛ nẽrba zozo'e yel-sõnnɛ zo'oge gãŋɛ.
45005016	Nawẽnnɛ bↄ'a la n ɩtɩ sɛla la, de la to'ore la nẽra ayɩla tõon-be'ero n ẽŋɛ sɛla la. Nẽra ayɩla tõon-be'ero la tarɩ la sarɩyadia wa'am, tɩ la sẽna la sɩbgrɛ. La nẽrba n tõm tõon-be'ero zozo'e la poorʋm, Nawẽnnɛ yel-sõnnɛ tɩ a ẽŋɛ bↄ nẽrba la botɩ ba masɛ mɛ a zẽ'am.
45005017	Lan de nẽra ayɩla tuure ı̃yã tɩ kũm tãna nẽrba wuu la, bãŋɛ-ya tɩ nẽra ayɩla n de Azezi-krisi mã'a ı̃yã, nẽr-sɛba wuu tɩ Nawẽnnɛ ẽŋɛ ba yel-sõnnɛ zo'oge, botɩ ba masɛ a zẽ'am na, wʋn vↄa mɛ, dita na'am Azezi-krisi ı̃yã.
45005018	Bɛla, nẽra ayɩla tuure n botɩ Nawẽnnɛ dita nẽrba wuu sarɩya sɩbgra ba la, bɛla mẽ, nẽra ayɩla mã'a tõonɛ n masɛ la ı̃yã n botɩ nẽrba wuu masɛ Nawẽnnɛ zẽ'am tara vↄm.
45005019	Nẽra ayɩla n sɩ'ɩsɛ Nawẽnnɛ nõorɛ ı̃yã n botɩ nẽrba zozo'e dɛna tõon-be'ero dõma la, bɛla mẽ, nẽra ayɩla mã'a n sakɛ Nawẽnnɛ nõorɛ ı̃yã, tɩ Nawẽnnɛ botɩ nẽrba zozo'e dɛna nẽrba n masɛ a zẽ'am.
45005020	La sãn dɛna lↄↄ la, a wa'am mɛ tɩ tuure wʋn zo'oge pãɩ. La zẽ'e-sɛka tɩ tõon-be'ero zo'orɩ pa'asra, Nawẽnnɛ yel-sõnnɛ zo'orɩ mɛ pa'asra gãnna bɛla.
45005021	Bɛla, tõon-be'ero n tarɩ pãŋa botɩ nẽrba kiira la, bɛla mẽ, Nawẽnnɛ yel-sõnnɛ n tarɩ pãŋa botɩ nẽrba masɛ a zẽ'am tara vↄm n ka ba'asrɩ, tɩ Zuudãana Azezi-krisi ı̃yã.
45006001	Bɛla, tɩ wʋn yetɩ bẽm? Tɩ wʋn ken tõnna la tõon-be'ero tɩ Nawẽnnɛ yel-sõnnɛ pa'asɛ zo'oge bɩɩ?
45006002	Ayɛɩ, la dagɩ bɛla. La sãn dɛna tõon-be'ero ɩrgↄ yelle, tõma de la kũm, tõon-be'ero ka le sↄna tõma. Tɩ wʋn ẽŋɛ la wãne le tõnna tõon-be'ero?
45006003	Yãma ka mi tɩ tõma wuu n mise ko'om lagɩm na Azezi-krisi dɛna ayɩla la, tõma lagɩm na ẽ mɛ dɛna ayɩla a kũm na pʋam?
45006004	Bɛla, ko'om misga la pʋam tõma po lagɩm na ẽ mɛ ki, tɩ ba laagɛ tõma la ẽ lɛ. Nawẽnnɛ n de tɩ Sↄ na'am pãŋa n botɩ Krisi vo'oge la, tõma mẽ vↄa la vↄm paalga.
45006005	La de la sɩra tɩ tõma n lagɩm na Krisi dɛna ayɩla a kũm pʋam na, bɛla, tõma mẽ wʋn lagɩm na ẽ dɛna ayɩla, vo'oge wʋ ẽŋa n vo'oge se'em na.
45006006	Tɩ mina-ya tɩ tõma n de se'em kʋrʋm na lagɩm na Krisi mɛ ki dↄ-puurŋa la zuo, tɩ tõma tõon-be'ero yɛmleego pãŋa wʋn sã'am ba'asɛ, tɩ tõma kãn le dɛna tõon-be'ero yamsɩ.
45006007	Se'ere n soe la, nẽra sãn ki, tõon-be'ero ka le tara pãŋa la ẽ.
45006008	La tõma sãn lagɩm na Krisi ki, tõma mi sɩra sɩra tɩ tõma mẽ wʋn lagɩm na ẽ vↄa.
45006009	Tõma mi tɩ Krisi ki mɛ, tɩ Nawẽnnɛ vo'oge ẽ, tɩ a kãn le ki. Kũm ka le tara pãŋa la ẽ.
45006010	Krisi n ki la, a ki la nõorɛ ayɩla sã'am tõon-be'ero pãŋa wakatɛ wuu ı̃yã. La lɛɛlɛ tɩ a vↄa wã, a vↄa bↄ'ↄra la Nawẽnnɛ nã'asgↄ.
45006011	Bɛla mẽ, geele-ya ya mẽŋa wʋ yãma ki mɛ tɩ tõon-be'ero ka le sↄna ya, dee vↄa bↄ'ↄra Nawẽnnɛ nã'asgↄ, yãma n lagɩm na Azezi-krisi dɛna ayɩla la ı̃yã.
45006012	Bɛla, da basɛ-ya tɩ tõon-be'ero le sↄna ya vↄm wã n ba'asrɩ la, botɩ ya sakɛ a yɛmleego n de be'em na.
45006013	Da dɩkɛ-ya ya ı̃yã zẽ'esɩ to'oto'ore tɩ ba dɛna tõon-be'ero tõoma lↄgrↄ tɩ ya tara ba tõnna be'em. Dɩkɛ-ya ya mẽŋa bↄ Nawẽnnɛ wʋ nẽrba n ki dee vo'oge. Dɩkɛ-ya ya ı̃yã zẽ'esɩ to'oto'ore la wuu bↄ Nawẽnnɛ tɩ a tara ba tõnna sɛla n masɛ.
45006014	Tõon-be'ero kãn le sↄna ya, se'ere n soe la, lↄↄ la ka le sↄna ya, la de la Nawẽnnɛ yel-sõnnɛ n soe ya.
45006015	Bɛla, tɩ wʋn yetɩ bo? Tɩ wʋn tõnna la tõon-be'ero, lↄↄ la n ka soe tõma, dee tɩ Nawẽnnɛ yel-sõnnɛ sↄna tõma la ı̃yã bɩɩ? Ayɛɩ, la dagɩ bɛla.
45006016	Ya mi tɩ ya sãn dɩkɛ ya mẽŋa bↄ nẽra dɛna a yamŋa sakɛ a nõorɛ, ya sɩrɩ de la sɛka tɩ ya sakrɩ la yamsɩ. Bɛla, ya sãn sakɛ tõon-be'ero, ya de la tõon-be'ero yamsɩ, tɩ la sẽna la kũm. La ya sãn sakɛ Nawẽnnɛ nõorɛ, ya de la a yamsɩ, tɩ a botɩ ya dɛna nẽrba n masɛ a zẽ'am.
45006017	Tɩ pʋ'ʋsɛ Nawẽnnɛ a yel-sõnnɛ: Kʋrʋm, yãma daan de la tõon-be'ero yamsɩ, la yãma to'oge sɩra zãsŋↄ la mɛ wʋ ban zãsʋm ya se'em na, sakɛ ẽ la ya sũure wuu.
45006018	Nawẽnnɛ yese ya tõon-be'ero yamnɛ pʋam mɛ, botɩ ya dɛna sɛla n masɛ yamsɩ.
45006019	Mam dɩkɛ la nẽrsaalba yelle makɛ bↄ ya, yãma n ka wõnnɩ sɛla võorɛ tↄtↄ la ı̃yã. Yãma n daan dɩkɛ ya ı̃yã zẽ'esɩ wuu bↄ tõon-dẽgrↄ, la tõon-be'ero tɩ ba tara ba tõnna tõon-be'ero la, bɛla mẽ, lɛɛlɛ wã, dɩkɛ-ya ya mẽŋa wuu bↄ, tõnna sɛla n masɛ, welge to'ore dɛna pʋpeelem dõma.
45006020	Yãma n daan de tõon-be'ero yamsɩ la, sɛla n masɛ daan ka soe ya.
45006021	Tõon-sɛba tɩ ya daan tõm na, ya yẽ la bẽm yõorↄ ba pʋam? Lɛɛlɛ wã, la de la yãnnɛ bↄ ya, tõon-bãma ba'asgↄ de la kũm.
45006022	La lɛɛlɛ wã, Nawẽnnɛ yese ya tõon-be'ero pʋam mɛ, tɩ ya lebge Nawẽnnɛ yamsɩ. Ya yõorↄ de la ya welge to'ore malgra ya mẽŋa dɛna pʋpeelem dõma. Bõn-ẽŋa ba'asgↄ de la vↄm n ka ba'asrɩ.
45006023	Asɩra, tõon-be'ero yↄↄrↄ de la kũm. La Nawẽnnɛ yel-sõnnɛ bↄ'a de la vↄm n ka ba'asrɩ, tɩn lagɩm na tɩ Zuudãana Azezi-krisi dɛna ayɩla la ı̃yã.
45007001	M sↄbiisi, mam tↄgrɩ la yãma n mi lↄↄ la. Ya mi tɩ lↄↄ la soe nẽra la wakat-sɛka tɩ a vↄa la.
45007002	Tɩ dɩkɛ makrɛ: Pↄka sãn ele, lↄↄ la lʋ ẽ mɛ lagɩm na a sɩra halɩ ka paagɛ a sɩra la vↄm tɛka. La a sɩra la sãn ki, pↄka la yese elle lↄↄ la n lʋ ẽ na a sɩra la pʋam mɛ.
45007003	Bɛla, a sãn ele bʋraaga ayẽma, dee tɩ a sɩra la ken vↄa, a ẽŋɛ la yalsɩ. La a sɩra la sãn ki, ɛlga lↄↄ la ka le sↄna ẽ. Bɛla, a sãn ele bʋraaga ayẽma, a ka ẽŋɛ yalsɩ.
45007004	M sↄbiisi, yãma zẽ'am la mẽ de la bɛla. La sãn dɛna la Amoyisi lↄↄ la yelle, yãma de la kũm, tɩ lↄↄ la ka le sↄna ya, yãma n lagɩm na Krisi ki la ı̃yã. Bɛla lɛɛlɛ wã, yãma yãŋa de la nẽra ayẽma n soe ya, la de la Krisi n ki tɩ Nawẽnnɛ vo'oge ẽ na n soe ya, tɩ tɩ wʋn tõnna tõon-sõma bↄ'ↄra Nawẽnnɛ.
45007005	Kʋrʋm, tõma n daan vↄa wʋ tõma mẽŋa n boorɩ se'em na, lↄↄ la botɩ tõma yɛmleego bↄↄra la be'em, basɛ tɩ tõma ı̃yã zẽ'esɩ wuu ɩta sɛla n sẽm na kũm.
45007006	La lɛɛlɛ wã, tõma to'oge tɩ mẽŋa lↄↄ la zẽ'am mɛ. Se'ere n soe la, tõma lebge la kũm lↄↄ la zẽ'am, a daan tarɩ tõma wʋ tõma boe la yʋ'a deego pʋam na. Bɛla lɛɛlɛ wã, tõma dolɩ la so-paalɛ tɩ Nawẽnnɛ Sɩa pa'alɛ tↄ, tõnna bↄ'ↄra Nawẽnnɛ, la ka le dɛna lↄↄ kɛka n gʋlsɛ la tɩ tõma dolɩ.
45007007	Bɛla, tɩ wʋn yetɩ bẽm? Tɩ wʋn yetɩ lↄↄ la de la tõon-be'ero bɩɩ? Ayɛɩ, la dagɩ bɛla. La lↄↄ la daan sãn ka boe nɩ, mam kãn bãŋɛ tõon-be'ero n de sɛla. Lↄↄ la daan sãn ka yele yetɩ: "Da ɩta sũure", mam kãn bãŋɛ nɩ sũure n de sɛla.
45007008	Lↄↄ la n bↄ tõon-be'ero sore tɩ a botɩ mam ɩta sɛla n de sũure buuri wuu. Se'ere n soe la, lↄↄ la sãn ka boe nɩ, tõon-be'ero de la bõn-kɩ'ɩŋa.
45007009	Kʋrʋm, mam n daan ka bãŋɛ lↄↄ la, mam daan vↄa mɛ, tɩ yelle kana. La mam n yãŋa bãŋɛ lↄↄ la, tɩ tõon-be'ero tara pãŋa tõnna, dee tɩ mam ki.
45007010	Lↄↄ la n de nɩ a tarɩ nẽrba sẽŋɛ vↄm zẽ'am na, a tarɩ mam sẽŋɛ la kũm zẽ'am.
45007011	Tõon-be'ero la n yẽ folle la, a dɩkɛ la lↄↄ la pã'asɛ mam yãŋɛ, botɩ mam ki.
45007012	Bɛla, lↄↄ la de la bõn-sõŋↄ. Nõorɛ tɩ Nawẽnnɛ bↄ la mẽ de la bõn-sõŋↄ, masɛ ãna sõŋa.
45007013	Bɛla, sɛla n ãn sõŋa la n botɩ mam lebge kũm bɩɩ? Ayɛɩ, la dagɩ bɛla. La de la tõon-be'ero la n soe bɛla, a dɩkɛ la lↄↄ la n ãn sõŋa la botɩ mam ki, tɩ la puke pa'alɛ tɩ a sɩrɩ de la tõon-be'ero. Bɛla tɩ lↄↄ la botɩ tõon-be'ero yãŋa lebge sɛla n de tõon-be'e-kãtɛ halɩ tɩ la yõsgɛ.
45007014	Tɩ mi tɩ lↄↄ la de la Nawẽnnɛ Sɩa yelle. La mam de la nẽrsaala tɩ tõon-be'ero tara mam ɩta ẽŋa n boorɩ se'em.
45007015	Mam ka wõnnɩ mam n ɩtɩ sɛla la võorɛ. Se'ere n soe la, mam ka ɩtɩ mam boorɩ tɩ m ẽŋɛ sɛla la, mam ɩtɩ la sɛla tɩ mam ka boorɩ tɩ m ẽŋɛ la.
45007016	Mam sãn ɩta sɛla tɩ mam ka boorɩ la, la pa'alɛ tɩ mam sakɛ tɩ lↄↄ la ãn sõŋa mɛ.
45007017	Bɛla, la dagɩ mam n ɩtɩ bɛla, la de la tõon-be'ero n boe mam pʋam tõnna.
45007018	La de se'em na, mam mi tɩ sɛla n ãn sõŋa ka boe mam pʋam. Mam boorɩ tɩ m yetɩ, sɛla n ãn sõŋa ka boe mam n de nẽrsaala mẽŋa n vↄa se'em na pʋam. Mam boorɩ tɩ m ẽŋɛ sɛla n ãn sõŋa mɛ, la mam ka tarɩ pãŋa wʋn ẽŋɛ.
45007019	Bɛla, mam ka ɩtɩ sõŋa la tɩ mam boorɩ tɩ m ẽŋɛ la, dee ɩta be'em na tɩ mam ka boorɩ tɩ m ẽŋɛ la.
45007020	Mam sãn ɩta sɛla tɩ mam ka boorɩ la, la dagɩ mam n ɩtɩ bɛla, la de la tõon-be'ero la n boe mam pʋam tõnna.
45007021	Bɛla, mam bãŋɛ bõn-ẽŋa mɛ: Mam n boorɩ tɩ m ẽŋɛ sɛla n ãn sõŋa la, mam tã ɩta la sɛla n de be'em mã'a.
45007022	Mam sũure pʋam, mam ɩtɩ sũ-yẽlga mɛ la Nawẽnnɛ lↄↄ la.
45007023	La mam yẽ la bõnↄ ayẽma n boe mam pʋam zɛbra la mam pʋtẽ'e-sõŋↄ la, botɩ mam dɛna tõon-be'ero la n boe mam pʋam tõnna la yamŋa.
45007024	La de la ninbãalga bↄ mam. Ãne n wʋn fãagɛ mam be'em n boe mam pʋam tara mam wɛ'ɛsa kũm zẽ'am wã pʋam?
45007025	Tɩ pʋ'ʋsɛ Nawẽnnɛ a yel-sõnnɛ, ẽŋa n fãagɛ tↄ, tɩ Zuudãana Azezi-krisi ı̃yã. Bɛla, mam pʋtẽ'erɛ pʋam mam sakrɩ la Nawẽnnɛ lↄↄ la. La mam mẽŋa n boorɩ se'em na n botɩ mam tõnna tõon-be'ero.
45008001	Bɛla, sɩbgrɛ ka le bↄna nẽr-sɛba n lagɩm na Azezi-krisi dɛna ayɩla la zuto.
45008002	Se'ere n soe la, Nawẽnnɛ Sɩa pãŋa n bↄ'ↄrɩ vↄm Azezi-krisi ı̃yã la n fãagɛ tↄ tõon-be'ero, la kũm pãŋa pʋam.
45008003	Lↄↄ la ka tã wʋn fãagɛ nẽrsaalba basɛ, se'ere n soe la, nẽrsaalba ɩtɩ la ba mẽŋa n boorɩ se'em botɩ a ka tarɩ pãŋa. La sɛla tɩ lↄↄ la ka tã'agɛ ẽŋɛ la, Nawẽnnɛ ẽŋɛ mɛ. A tõm na a mẽŋa Dayʋa, tɩ a lebge nẽrsaala ãna wʋ nẽrsaalba n de tõon-be'ero dõma, tɩ a ki yese tõon-be'ero. A kũm na pʋam tɩ Nawẽnnɛ di tõon-be'ero sarɩya sã'am a pãŋa nẽrsaalba pʋam.
45008004	Nawẽnnɛ ẽŋɛ bɛla tɩ tɩ masɛ ɩta wʋ lↄↄ la n yetɩ se'em na, tõma n vↄa wʋ Nawẽnnɛ Sɩa n boorɩ se'em, dee ka vↄa wʋ nẽrsaalba mẽŋa n boorɩ se'em na.
45008005	Nẽr-sɛba n vↄa wʋ nẽrsaalba n boorɩ se'em na, nẽrsaalba mẽŋa yɛmleego n boorɩ se'em na n pakɛ ba. La nẽr-sɛba n vↄa wʋ Nawẽnnɛ Sɩa n boorɩ se'em na, Nawẽnnɛ Sɩa n boorɩ se'em na n pakɛ ba.
45008006	Nẽrsaala mẽŋa yɛmleego n boorɩ se'em, sẽm na kũm. La a sãn dↄla Nawẽnnɛ Sɩa n boorɩ se'em na, la bↄ'ↄrɩ la vↄm, la sũ-mã'asʋm.
45008007	Nẽra sãn dↄla nẽrsaalba mẽŋa n boorɩ se'em na, la de la be'em la Nawẽnnɛ, se'ere n soe la, nẽrsaala mẽŋa n boorɩ se'em na ka sakrɩ Nawẽnnɛ lↄↄ la, la a põn ka tãna wʋn sakɛ ẽ.
45008008	Nẽr-sɛba n dolɩ nẽrsaalba mẽŋa n boorɩ se'em na ka tã wʋn paagɛ Nawẽnnɛ yɛm.
45008009	La yãma ka le vↄa wʋ nẽrsaalba mẽŋa n boorɩ se'em na, yãma vↄa wʋ Nawẽnnɛ Sɩa n boorɩ se'em na, Nawẽnnɛ Sɩa n boe la yãma la ı̃yã. Nẽr-sɛka woo n ka tarɩ Krisi Sɩa la, a ka de Krisi nẽra.
45008010	La Krisi sãn bↄna la ya, Nawẽnnɛ Sɩa la bↄ'ↄrɩ ya la vↄm, Nawẽnnɛ n botɩ ya masɛ a zẽ'am na ı̃yã. La ya ı̃yã wʋn ki mɛ tõon-be'ero ı̃yã.
45008011	La Nawẽnnɛ n vo'oge Azezi la, a Sɩa la sãn bↄna la ya lɛ, ẽŋa n vo'oge Azezi-krisi n ki la, wʋn botɩ a Sɩa n boe la ya lɛ la, mẽ bↄ ya ı̃yã n kiiri la vↄm paalga.
45008012	Bɛla, m sↄbiisi, la de la pẽrgrɛ tɩ tɩ vↄa wʋ Nawẽnnɛ Sɩa n boorɩ se'em na, la dagɩ tɩ vↄa wʋ tɩ mẽŋa yɛmleego n boorɩ se'em na.
45008013	Ya sãn ɩta nẽrsaalba mẽŋa n boorɩ se'em na, ya wʋn ki mɛ. La ya sãn botɩ Nawẽnnɛ Sɩa pãŋa kʋ tõon-sɛba tɩ nẽrsaala mẽŋa boorɩ la, ya wʋn vↄa.
45008014	Nẽr-sɛba wuu n dolɩ sore tɩ Nawẽnnɛ Sɩa pa'alɩ ba la, de la Nawẽnnɛ kↄma.
45008015	Nawẽnnɛ Sɩa la tɩ a bↄ ya la ka botɩ ya dɛna yamsɩ, le zↄta dabeem. A botɩ ya dɛna la Nawẽnnɛ kↄma, tɩ a bↄ sore tɩ ya wi'ira Nawẽnnɛ yetɩ: "Abba", n boorɩ tɩ la yetɩ "tɩ Sↄ".
45008016	Nawẽnnɛ Sɩa la mẽŋa tↄgrɩ la tõma sɩa pa'ala yetɩ tõma de la Nawẽnnɛ kↄma.
45008017	Tõma n de a kↄma la, tɩ wʋn po to'oge bõn-sõma sɛba tɩ a bı̃ŋe tɩ a bↄ a kↄma la, tɩ wʋn lagɩm na Krisi po to'oge bõn-sɛba tɩ a wʋn to'oge la. Tõma n nãmsrɩ la Krisi lɛ la, tɩ mẽ wʋn po lagɩm na ẽ yẽ nã'asgↄ.
45008018	Mam mi mɛ tɩ nãmsgↄ sɛba tɩ tõma tarɩ zı̃na wã de la fẽe, ka tã wʋn dɩkɛ makɛ la nã'asgↄ sɛka tɩ tõma wʋn wa yẽ la.
45008019	Bɛla n soe tɩ sɛla wuu tɩ Nawẽnnɛ nãam na gu'ura bↄↄra tɩ ba yẽ Nawẽnnɛ kↄma nã'asgↄ n wʋn puke la tↄtↄ.
45008020	Nawẽnnɛ n nãam bõn-sɛba la wuu lebge la sɛla n ka le tara võorɛ. La dagɩ ba mẽŋa n boorɩ bɛla, la de la Nawẽnnɛ n botɩ ba lebge bɛla, dee botɩ ba ken tara pʋtẽ'erɛ gu'ura
45008021	tɩ Nawẽnnɛ wʋn fãagɛ ba sã'aŋↄ tɩ ba boe a pʋam na mɛ, tɩ ba to'oge ba mẽŋa, lagɩm na Nawẽnnɛ kↄma po yẽ nã'asgↄ.
45008022	Tɩ mi tɩ halɩ wa paam zı̃na, bõn-nãanɩsɩ la nãmsrɩ mɛ õosra la toogo, wʋ pↄka n virgri la.
45008023	La, la dagɩ bõn-nãanɩsɩ la mã'a, tõma mẽŋa tɩ Nawẽnnɛ dẽŋɛ bↄ tɩ a Sɩa pa'alɛ tɩ tɩ wʋn yẽ nã'asgↄ la, nãmsrɩ mɛ tɩ sũure pʋam gu'ura wakat-sɛka tɩ Nawẽnnɛ wʋn fãagɛ tɩ ba'asɛ tɩ tɩ dɛna a kↄma.
45008024	Se'ere n soe la, tõma yẽ fãarɛ mɛ, la tõma ken tara la pʋtẽ'erɛ gu'ura. La fʋ sãn yẽ sɛla tɩ fʋ tarɩ pʋtẽ'erɛ gu'ura la, fʋ ka le tara pʋtẽ'erɛ gu'ura. Ãne n tarɩ pʋtẽ'erɛ gu'ura sɛla tɩ a yẽ?
45008025	La tõma n tarɩ pʋtẽ'erɛ gu'ura sɛla tɩ tõma nãn ka yẽ la, tõma mã'agɛ la tɩ mẽŋa gu'ura ẽ.
45008026	Bɛla mẽ, Nawẽnnɛ Sɩa la sẽnnɩ sõŋra tõma mɛ tɩ tↄrgↄ pʋam. Se'ere n soe la, tõma ka mi tõma n wʋn pʋ'ʋsɛ Nawẽnnɛ se'em tɩ la masɛ. La Nawẽnnɛ Sɩa mẽŋa sosrɩ Nawẽnnɛ bↄ'ↄra tõma mɛ, tↄgra yetↄga tɩ nẽra ka tã wʋn tↄgɛ.
45008027	La Nawẽnnɛ n mi nẽrba sũure la, mi sɛla tɩ Sɩa la boorɩ mɛ. Se'ere n soe la, Sɩa la sosrɩ bↄ'ↄra Nawẽnnɛ nẽrba, wʋ Nawẽnnɛ n boorɩ se'em na.
45008028	Tɩ mi tɩ sɛla woo pʋam, Nawẽnnɛ ɩtɩ sõŋa bↄ'ↄra la nẽr-sɛba n nõŋɛ ẽ, sɛba tɩ a looge ba, masɛ wʋ ẽn looge yɛm se'em na.
45008029	Nẽr-sɛba tɩ Nawẽnnɛ põn dẽŋɛ looge la, a põn dẽŋɛ looge la yɛm tɩ ẽŋa wʋn botɩ ba ãna wʋ a Dayʋa la, tɩ a Dayʋa la wʋn dɛna kẽema a sↄbiisi zozo'e zẽ'am.
45008030	La nẽr-sɛba ı̃yã tɩ a põn dẽŋɛ looge yɛm na, a wi ba mɛ. La sɛba tɩ a wi ba la, a botɩ ba masɛ mɛ a zẽ'am. Ẽn botɩ sɛba masɛ a zẽ'am na, a bↄ ba la nã'asgↄ.
45008031	Bɛla tɩ wʋn yetɩ bẽm? Nawẽnnɛ sãn bↄna la tõma, ãne n tã wʋn zɛbɛ la tõma?
45008032	Nawẽnnɛ ka basɛ a mẽŋa Dayʋa la tɩ a põsɛ kũm. A basɛ mɛ tɩ ba kʋ ẽ tõma wuu ı̃yã. A wʋn ẽŋɛ la wãne kãn bↄ tõma sɛla wuu la a Dayʋa la?
45008033	Ãne n wʋn tã'agɛ dõrɛ nẽr-sɛba tɩ Nawẽnnɛ looge la? La de la Nawẽnnɛ mẽŋa n botɩ ba masɛ.
45008034	Ãne n wʋn di ba sarɩya sɩbgɛ ba? Nẽra ka boe. Azezi-krisi ki mɛ, dee vo'oge, sẽŋɛ ka zẽa Nawẽnnɛ zʋʋgↄ, sↄsra tõma ı̃yã.
45008035	Ãne n wʋn welge tõma la Krisi nõŋlʋm na? Toogo bɩɩ, sũ-sã'aŋↄ bɩɩ, nãmsgↄ bɩɩ, kↄm bɩɩ, nõŋↄ bɩɩ, yel-pakrɛ bɩɩ, bɩɩ kũm n wʋn yãŋɛ welge tõma? Sɛla ka boe.
45008036	La de wʋ lan gʋlsɛ Nawẽnnɛ gõŋↄ pʋam yetɩ: "Nawẽnnɛ, fõn doosgo ı̃yã tɩ tõma põsra tɩ yõorɛ daarɛ woo. Ba ɩtɩ tõma wʋ piisi tɩ ba tarɩ sẽnna kↄↄrna."
45008037	La yel-bãma wuu pʋam, sɛka n nõŋɛ tõma la n bↄ'ↄrɩ tõma pãŋa tɩ tõma yãŋra.
45008038	Mam mi sɩra sɩra, tɩ sɛla sɛla ka boe n wʋn yãŋɛ welge tõma la Nawẽnnɛ nõŋlʋm. La sãn dɛna kũm, bɩɩ vↄm, bɩɩ malɛkadõma, bɩɩ pãnsɩ dõma, bɩɩ ke'eŋo dõma, bɩɩ sɛla n boe lɛɛlɛ wã, bɩɩ sɛla n sẽm,
45008039	bɩɩ bõn-sɛba n tarɩ pãŋa saazuum, bɩɩ sɛla n tarɩ pãŋa tẽŋa, bõn-nãanɩŋa baa ayɩla ka tã wʋn welge tõma la Nawẽnnɛ nõŋlʋm tɩ a nõŋɛ tõma tɩ Zuudãana Azezi-krisi ı̃yã la.
45009001	Mam yetɩ la sɩra, mam de la Krisi nẽra, mam ka parnɩ. Nawẽnnɛ Sɩa n botɩ mam mina m sũure pʋam tɩ mam n yetɩ m yele se'em na, de la sɩra.
45009002	Mam tarɩ la sũ-sã'aŋↄ zozo'e, la sũ-dõoma daarɛ woo m buuri la ı̃yã.
45009003	La sãn tã nɩ tɩ Nawẽnnɛ kã be'em bↄ mam, tɩ mam welge la Krisi, tɩ la sõŋɛ mam sↄbiisi la n de mam buuri la, mam boorɩ mɛ.
45009004	Ba de la Ɩsrayɛlɩ dõma, la de la Nawẽnnɛ n looge ba, botɩ ba lebge a kↄma, bↄ ba nã'asgↄ, bı̃ŋe nõa la ba lɛ, bↄ ba lↄↄ, la sore tɩ ba nã'asra ẽ, dee yele ba ẽŋa n wʋn ẽŋɛ bõn-sɛba bↄ ba.
45009005	Ba buuri la ze'ele la tɩ sↄ-yaaba Abraham, la a yɩɩsɩ la pʋam. La Krisi n lebge nẽrsaala la, de la bãma buuri nẽra. Ẽŋa n de Nawẽnnɛ n gãnnɩ sɛla woo la n soe pẽka wakatɛ n ka tarɩ ba'asgↄ. Amina.
45009006	Mam n yele se'em na, la ka boorɩ tɩ la yetɩ Nawẽnnɛ ka ẽŋɛ ẽn yetɩ a ẽŋɛ se'em na. La, la dagɩ sɛba wuu n de Ɩsrayɛlɩ buuri la n de Ɩsrayɛlɩ dõma mẽŋa mẽŋa Nawẽnnɛ zẽ'am.
45009007	La dagɩ Abraham yɩɩsɩ la wuu n de a kↄma mẽŋa mẽŋa. Se'ere n soe la, Nawẽnnɛ yele Abraham yetɩ: "La de la A'izakɩ kↄma buuri n wʋn dɛna fʋ yɩɩsɩ tɩ mam bı̃ŋe nõorɛ tɩ m bↄ fʋ la."
45009008	La boorɩ tɩ la yetɩ, la dagɩ kↄm-sɛba tɩ Abraham dↄgɛ la wuu n de Nawẽnnɛ kↄma. La de la kↄm-sɛba n dↄgɛ tɩ la doose wʋ Nawẽnnɛ n bı̃ŋe a nõorɛ se'em na, n de Abraham yɩɩsɩ mẽŋa mẽŋa, bãma n de Nawẽnnɛ kↄma.
45009009	Nawẽnnɛ bı̃ŋe nõorɛ la wãna yetɩ: "Wakat-ẽna sãn wa paagɛ, mam wʋn leme wa'am, la Asaara wʋn tara dayʋa."
45009010	La dagɩ bɛla mã'a, tõma yaaba A'izakɩ pↄga Arabɛka yʋʋn dↄgɛ la dayↄↄsɩ bayi, tɩ ba dɛna lɩɩba.
45009011	Wakat-sɛka tɩ a yʋʋn nãn ka dↄgɛ ba la, ba nãn ka ẽŋɛ sɛla n de sõŋa bɩɩ be'em, tɩ Nawẽnnɛ yʋʋn yele yetɩ: "Kẽema la n wʋn lebge a yɩbga la tõntõnna, tõnna bↄ'ↄra ẽ." La a yele bɛla tɩ ẽn looge yɛm se'em na n sẽŋɛ nẽŋa. Nawẽnnɛ n looge nẽr-sɛka la, la dagɩ a tõoma ı̃yã, la de la Nawẽnnɛ n looge yɛm wi ẽ.
45009013	La gʋlsɛ Nawẽnnɛ gõŋↄ pʋam yetɩ: "Mam nõŋɛ la Azakↄbɩ, dee basɛ A'eso."
45009014	Bɛla, tɩ wʋn yetɩ bo? Tɩ wʋn yetɩ Nawẽnnɛ n ɩtɩ se'em na ka masɛ bɩɩ? Ayɛɩ, la dagɩ bɛla.
45009015	Nawẽnnɛ yʋʋn yele Amoyisi yetɩ: "Mam wʋn zoe la nẽr-sɛba tɩ mam boorɩ la ninbãalga. La mam wʋn tara la nẽr-sɛka tɩ mam boorɩ la zı̃ile."
45009016	Bɛla, la dagɩ nẽrsaala n boorɩ se'em, bɩɩ ẽn mõrgrɩ se'em, la de la Nawẽnnɛ n zotɩ ninbãalga.
45009017	La Nawẽnnɛ gõŋↄ pʋam la gʋlsɛ tɩ Nawẽnnɛ yele naba Afaarõ yetɩ: "Mam n bↄ fʋ na'am tɩ m dɩkɛ fʋ pa'alɛ m pãŋa, tɩ m yʋ'ʋrɛ wʋn yese dũnia wuu."
45009018	Bɛla, Nawẽnnɛ zotɩ la nẽr-sɛba tɩ a boorɩ la ninbãalga, la ẽn boorɩ tɩ sɛka sũure kɛ'ɛm na, a botɩ a sũure kɛ'ɛm mɛ.
45009019	Dase'ere fʋ wʋn soke mam yetɩ: "La sãn dɛna bɛla, bẽm tɩ Nawẽnnɛ zɛrgra nẽrba tɩ ba ka ẽŋɛ sõŋa? Ãne n tã wʋn zagsɛ Nawẽnnɛ n boorɩ se'em na?"
45009020	Nẽrsaala, fõn de la ãne wẽ'era nõke'ene la Nawẽnnɛ? Yↄgrↄ lↄkↄ wʋn soke yagba n yagbɛ ẽ na yetɩ: "Bẽm tɩ fʋ yagbɛ mam wãna?"
45009021	Yagba la tã wʋn ẽŋɛ ẽŋa n boorɩ se'em la yↄgrↄ la mɛ. A tã wʋn dɩkɛ yↄgrↄ bʋyɩla mɛ, dɩkɛ ba pʋsʋka yagbɛ lↄkↄ n tarɩ yõorↄ dɛna tʋʋlʋm bõnↄ, dee dɩkɛ pʋsʋka yagbɛ lↄkↄ n dagɩ tʋʋlʋm bõnↄ.
45009022	La de la bɛla tɩ Nawẽnnɛ ẽŋɛ. Nawẽnnɛ boorɩ tɩ a pa'alɛ la a sũ-isgre, dee botɩ nẽrba wuu bãŋɛ a pãŋa. La a yõkɛ a mẽŋa mɛ, mã'agɛ a sũure la sɛba n masɛ tɩ a sũ-isgre sige ba zuto, dee nara tɩ a sã'am ba la.
45009023	La a ken bↄↄra tɩ a pa'alɛ la a nã'asgↄ n zo'oge se'em nẽr-sɛba tɩ a zotɩ ba ninbãalga la zẽ'am. Bãma de la sɛba tɩ a põn mãasʋm tɩ ba po yẽ a nã'asgↄ.
45009024	La de la tõma sɛba tɩ a looge la, la dagɩ Zifdõma la mã'a, la po dɛna la sɛba n dagɩ Zifdõma la.
45009025	La de wʋ A'oze gõŋↄ la pʋam tɩ la põn gʋlsɛ tɩ Nawẽnnɛ yetɩ: "Nẽr-sɛba n yʋʋn dagɩ mam nẽrba la, mam wʋn wi ba tɩ ba dɛna mam nẽrba. La buuri sɛka tɩ mam yʋʋn ka nõŋɛ ba la, mam wʋn yetɩ mam nõŋɛ ba mɛ.
45009026	La zẽ'e-sɛka tɩ ba yʋʋn yetɩ ba tɩ ba dagɩ mam nẽrba la, zẽ'e-ẽŋa ba wʋn wi'ira ba tɩ mam n de Nawẽnnɛ n vↄa la kↄma."
45009027	La Nawẽnnɛ nõtↄ'ↄsa A'ezayi yʋʋn tↄgɛ Ɩsrayɛlɩ dõma yelle yetɩ: "Baa Ɩsrayɛlɩ dõma sõorɛ sãn zo'oge wʋ tẽntõnbı̃'isgo n boe ko-kãtɛ nõorʋm na, ba nẽrba fẽfẽe mã'a n wʋn yẽ fãarɛ.
45009028	Se'ere n soe la, Zuudãana Nawẽnnɛ n yele se'em na, a wʋn ẽŋɛ a wuu mɛ tↄtↄ tẽŋa zuo."
45009029	La ken dɛna wʋ A'ezayi n yʋʋn põn yele se'em yetɩ: "Zuudãana Nawẽnnɛ n de ke'eŋo wuu dãana la yʋʋn sãn ka deege nɩ yɩɩsɩ fẽe bↄ tõma, tõma wʋn lebge nɩ wʋ Sodom dõma, dee ãna wʋ Gomõorɩ dõma."
45009030	Bɛla, tɩ wʋn yetɩ bo? Bu-zãŋsɩ n daan ka eerɩ tɩ ba dɛna nẽrba n masɛ Nawẽnnɛ zẽ'am na, Nawẽnnɛ botɩ ba dɛna la nẽrba n masɛ a zẽ'am, ban bↄ ẽ sɩra la ı̃yã.
45009031	Dee tɩ Ɩsrayɛlɩ dõma n daan eerɩ tɩ lↄↄ la botɩ ba dɛna nẽrba n masɛ Nawẽnnɛ zẽ'am na, ka yãŋɛ ẽŋɛ lↄↄ la n yele se'em na.
45009032	Bẽm ı̃yã? Ba ka eerɩ tɩ ba masɛ Nawẽnnɛ zẽ'am bↄ sɩra ı̃yã, ba tẽ'esɛ tɩ bãma tõoma mã'a ı̃yã tɩ bãma wʋn masɛ Nawẽnnɛ zẽ'am. Ba wẽ ba nãma la kugre tɩ nẽrba wẽ'erɩ nãma luta,
45009033	wʋ lan gʋlsɛ Nawẽnnɛ gõŋↄ pʋam yetɩ: "Bɩsɛ ya! Mam bı̃ŋri la kugre n wẽ'erɩ nãma Siyõ, a de la kugre n botɩ nẽrba wẽ'era nãma luta. La nẽr-sɛka n bↄ ẽ sɩra, yãnnɛ kãn di ẽ."
45010001	M sↄbiisi, mam n boorɩ se'em na m sũure wuu, dee sↄsra Nawẽnnɛ se'em de la mam buuri la yẽ fãarɛ.
45010002	Mam yetɩ mɛ tɩ ba wɩsgɛ ba mẽŋa mɛ la Nawẽnnɛ sore doosgo, la ba ka mi la so-sɛka tɩ ba wʋn doose.
45010003	Ba ka mi Nawẽnnɛ n ɩtɩ se'em botɩ nẽrba masra a zẽ'am, dee bↄↄra tɩ ba ẽŋɛ sↄa ba mẽŋa masɛ Nawẽnnɛ zẽ'am. Bɛla, ba ka sakɛ Nawẽnnɛ n ɩtɩ se'em botɩ nẽrba masra a zẽ'am na.
45010004	Krisi n de lↄↄ la kʋkɩ'ɩ, tɩ nẽr-sɛka woo n bↄ ẽ sɩra wʋn masɛ Nawẽnnɛ zẽ'am.
45010005	Amoyisi yʋʋn gʋlsɛ tↄgɛ nẽra n wʋn ẽŋɛ se'em tɩ lↄↄ la botɩ a masɛ Nawẽnnɛ zẽ'am yelle, yetɩ: "Nẽr-sɛka n sakɛ lↄↄ la n yetɩ se'em na, wʋn vↄa, ẽn sakɛ lↄↄ la ı̃yã."
45010006	La sãn dɛna nẽra n wʋn bↄ Nawẽnnɛ sɩra tɩ a botɩ a masɛ a zẽ'am na yelle, la gʋlsɛ yetɩ: "Da tẽ'esɛ fʋ sũure pʋam yetɩ, ãne n wʋn zom Nawẽnnɛ yire?" La boorɩ tɩ la yetɩ, ãne n wʋn zom Nawẽnnɛ yire botɩ Krisi sige.
45010007	"Dee da yetɩ, ãne n wʋn sige kɩ'ɩn-tẽŋa?" La boorɩ tɩ la yetɩ, ãne n wʋn sige botɩ Krisi vo'oge.
45010008	Bɛla, la ken gʋlsɛ yetɩ bẽm? La yetɩ: "Nawẽnnɛ yetↄga la lɛm fʋ mɛ, a boe la fʋ nõorʋm, la fʋ sũurum." La de la yetↄg-ẽŋa n bɛla tɩ tõma mõolɩ yɛta nẽrba tɩ ba bↄ sɩra.
45010009	Fʋ sãn tↄgɛ la fʋ nõorɛ nẽrba zẽ'am tɩ Azezi de la Zuudãana, la fʋ sãn bↄ sɩra fʋ sũurum tɩ Nawẽnnɛ vo'oge ẽ mɛ, fʋ wʋn yẽ fãarɛ.
45010010	La de la sũure pʋam tɩ nẽra bↄ'ↄrɩ Azezi sɩra, tɩ Nawẽnnɛ botɩ a masɛ a zẽ'am, nẽra tↄgrɩ la a nõorɛ yetↄga yẽta fãarɛ.
45010011	La gʋlsɛ Nawẽnnɛ gõŋↄ pʋam yetɩ: "Nẽr-sɛka woo n bↄ ẽ sɩra, yãnnɛ kãn di ẽ."
45010012	Bɛla, welgre ka boe Zifdõma, la bu-zãŋsɩ tẽŋasʋka. Ba lagɩm tara la Zuudãana ayɩla n ɩtɩ bõn-sõma bↄ'ↄra nẽr-sɛba wuu n sosrɩ ẽ na.
45010013	Se'ere n soe la, la gʋlsɛ yetɩ: "Nẽr-sɛka woo n sosrɩ Zuudãana sõŋrɛ, a wʋn yẽ fãarɛ."
45010014	La ba wʋn ẽŋɛ la wãne sose ẽ sõŋrɛ, ba sãn ka bↄ ẽ sɩra? La ba wʋn ẽŋɛ la wãne bↄ ẽ sɩra, ba sãn ka wõm a kõ-yẽlga la? La ba wʋn ẽŋɛ la wãne wõm kõ-yẽlga la, tɩ nẽra sãn ka mõolɛ?
45010015	La kõ-yẽlga la wʋn ẽŋɛ la wãne mõolɛ, Nawẽnnɛ sãn ka tõm nẽrba? Wʋ Nawẽnnɛ gõŋↄ n yele se'em na: "La de la sũ-yẽlga, fʋ sãn yẽ nẽr-sɛba n tarɩ kõ-yẽlga sẽna la."
45010016	La, la dagɩ nẽrba wuu n sakɛ kõ-yẽlga la. Bɛla tɩ A'ezayi gʋlsɛ Nawẽnnɛ gõŋↄ pʋam yetɩ: "Zuudãana, ãne n bↄ kõ-yẽlga la tɩ tõma mõolɛ la sɩra?"
45010017	Bɛla, la de la kõ-yẽlga la selsgo n sẽm na bↄ sɩra, la kõ-yẽlga la de la Azezi-krisi yelle tɩ ba tↄgrɩ.
45010018	Bɛla, mam sokrɩ ya yetɩ, yãma tẽ'esɛ tɩ ba ka wõm kõ-yẽlga la mɛ bɩɩ? Ba wõm mɛ. La de wʋ Nawẽnnɛ gõŋↄ n yele se'em na: "Ba kõa la paagɛ tẽŋa wã wuu mɛ, ba yetↄga la saagɛ dũnia tɛka wuu mɛ."
45010019	Mam wʋn ken soke ya yetɩ, yãma tẽ'esɛ tɩ Ɩsrayɛlɩ dõma ka wõm a võorɛ mɛ bɩɩ? Ba wõm mɛ. Amoyisi n yʋʋn de pↄspↄsɩ dãana n yele tɩ Nawẽnnɛ yetɩ: "Mam wʋn botɩ ya tara sũure la so'olʋm nẽrba n dagɩ mam nẽrba, mam wʋn botɩ ya sũure isge la so'olʋm sɛka n ka mi sɛla võorɛ."
45010020	La A'ezayi yẽ bʋraanɛ mɛ yele tɩ Nawẽnnɛ yetɩ: "Nẽr-sɛba n daan ka eerɩ mam na, ba yẽ mam mɛ, mam puke m mẽŋa mɛ pa'alɛ nẽr-sɛba n daan ka sokrɩ mam yelle la."
45010021	Dee yele Ɩsrayɛlɩ dõma yelle yetɩ: "Mam tẽegɛ m nu'usi mɛ daarɛ la wuu teese nẽrba n sɩ'ɩsrɩ, dee ka sakra."
45011001	Bɛla mam sokrɩ mɛ, Nawẽnnɛ zagsɛ a nẽrba la mɛ bɩɩ? Ayɛɩ, la dagɩ bɛla, mam mẽ de la Ɩsrayɛlɩ nẽra, mam de la Abraham yɩɩŋa, Abẽnzamẽ buuri.
45011002	Nawẽnnɛ ka zagsɛ a nẽrba la tɩ a põn dẽŋɛ looge la. Ya mi Nawẽnnɛ gõŋↄ la pʋam zẽ'e-sɛka tɩ A'eli yʋʋn yõnnɩ la Nawẽnnɛ Ɩsrayɛlɩ dõma yelle, yetɩ:
45011003	"Zuudãana, ba kʋ fʋ nõtↄ'ↄsrɩba la mɛ, ba sirge fʋ kãabgↄ zẽ'esɩ la mɛ. Mam m yɩla mã'a n weege, tɩ ba bↄↄra tɩ ba mẽ kʋ mam."
45011004	La Nawẽnnɛ yʋʋn lerge ẽ yetɩ bẽm? A lerge ẽ yetɩ: "Mam botɩ nẽrba tʋsa ayopↄɩ n weege dɛna mam nẽrba, bãma ka ka dũma Baalɩ n de bagrɛ la nẽŋam."
45011005	Bɛla mẽ, lɛɛlɛ wã, nẽrba boe mɛ fẽe, tɩ Nawẽnnɛ looge ba a yel-sõnnɛ ı̃yã.
45011006	La de la a yel-sõnnɛ ı̃yã tɩ a looge ba, la dagɩ ba tõoma ı̃yã. Nawẽnnɛ loore la sãn de nɩ na nẽrba tõoma ı̃yã, a yel-sõnnɛ na ka le dɛna yel-sõnnɛ.
45011007	Bɛla, bẽm ẽŋɛ? Ɩsrayɛlɩ nẽrba ka yẽ bãma n eerɩ sɛla la. La de la sɛba tɩ Nawẽnnɛ looge fẽe ba pʋam na mã'a n yẽ. La nẽrba basɛba la lebge la nẽrba n ka wõnnɩ sɛla võorɛ.
45011008	La ẽŋɛ wʋ Nawẽnnɛ gõŋↄ n yele se'em yetɩ: "Halɩ wa paam zı̃na, Nawẽnnɛ n bʋrsɛ ba yɛm tɩ ba ka wõnna sɛla võorɛ, botɩ ba nini ka yẽta, tɩ ba tʋba ka wõnna."
45011009	Adavidi mẽ yele Nawẽnnɛ yetɩ: "Botɩ ba dia la dɛna bẽrgↄ bↄ ba, yõkɛ ba, tɩ ba wẽ nãma lui yẽ nãmsgↄ n de ba yↄↄrↄ.
45011010	Botɩ ba nini ãna lim, tɩ ba da yẽta, botɩ ba nãmsra wakatɛ wuu wʋ nẽra n tʋ zeero gõ'osra."
45011011	Bɛla mam sokrɩ ya yetɩ: Ɩsrayɛlɩ dõma n wẽ nãma lui la, la ba'asɛ mɛ bɩɩ? Ayɛɩ, la dagɩ bɛla. La ban tuuge la ı̃yã, tɩ bu-zãŋsɩ tã'agɛ yẽ fãarɛ. Nawẽnnɛ ẽŋɛ bɛla tɩ la botɩ Ɩsrayɛlɩ dõma n ɩta sũure.
45011012	Ɩsrayɛlɩ dõma tuure la n tarɩ yõorↄ bↄ dũnia, botɩ bu-zãŋsɩ tara Nawẽnnɛ bõntarsõm na. Ba sãn yẽ fãarɛ ba zõnzõnnↄ, la wʋn tara yõorↄ zo'oge gãnna.
45011013	Mam yãŋa yetɩ m tↄgɛ la yãma sɛba n de bu-zãŋsɩ la: Mam n de Krisi Tõntõnna tõnna bↄ'ↄra yãma n de bu-zãŋsɩ la, mam pẽgrɩ m tõonɛ na mɛ.
45011014	Mam ɩtɩ bɛla tɩ m botɩ m buuri la n ɩta sũure, tɩ la botɩ ba nẽrba basɛba yẽ fãarɛ.
45011015	Nawẽnnɛ n daan basɛ ba kẽnkɛrŋa la, a botɩ dũnia nẽrba wuu n naagɛ la ẽŋa. La Nawẽnnɛ n wʋn wa le to'oge ba la, la wʋn ãna la wãne? La wʋn ãna wʋ nẽra n ki dee vo'oge.
45011016	Fʋ sãn dɩkɛ pↄspↄsɩ borborɩ la bↄ Nawẽnnɛ, borbor-sɛba n weege la wuu mẽ de la a bõnↄ. Tɩa yẽga sãn dɛna Nawẽnnɛ bõnↄ, tɩa la wila mẽ de la a bõnↄ.
45011017	Ɩsrayɛlɩ dõma la ãn wʋ Oliivi tɩa tɩ ba sele, tɩ ba kʋ'ʋsɛ a wila basɛ. La fõn de bu-zãŋka la ãn wʋ Oliivi tɩa n boe weem wille tɩ ba kʋ'ʋgɛ, dɩkɛ toŋe la tɩa tɩ ba sele la wila. Fõn ãn wʋ wille la n to'orɩ sõŋrɛ tɩa tɩ ba sele la yẽga zẽ'am na.
45011018	Bɛla, da pↄ'ↄra wila tɩ ba kʋ'ʋsɛ basɛ la. Da wẽ'era yõ'ogↄ, tɩ la dagɩ fõn tarɩ yẽga la, yẽga la n tarɩ fõn.
45011019	Tã tɩ fʋ wʋn yele yetɩ: "Nawẽnnɛ kʋ'ʋsɛ wila la basɛ, tɩ a dɩkɛ la mam toŋe."
45011020	La de la sɩra, la de la ban ka bↄ Nawẽnnɛ sɩra la ı̃yã tɩ a kʋ'ʋsɛ ba basɛ. La fõn bↄ ẽ sɩra la ı̃yã tɩ fʋ toŋe mı̃. Bɛla, da ɩta tɩta'alʋm, zↄta dabeem.
45011021	Se'ere n soe la, Nawẽnnɛ n ka basɛ tɩa mẽŋa wila la, bãŋɛ tɩ a ken kãn basɛ fõn mẽ, fʋ sãn ka bↄ ẽ sɩra.
45011022	Bɩsɛ Nawẽnnɛ n ɩtɩ sõŋa se'em, dee tↄɩ se'em. A tↄɩ mɛ la sɛba n ka sakrɩ ẽ na, dee ɩta fʋ sõŋa, fʋ sãn ken bↄna a sõŋa la pʋam. Sãn dagna bɛla, a mẽ wʋn kʋ'ʋgɛ fʋ basɛ mɛ.
45011023	La Zifdõma la sãn basɛ ba sɩ'ɩsgↄ la, dee bↄ Nawẽnnɛ sɩra, Nawẽnnɛ wʋn dɩkɛ ba mɛ lebe toŋe la tɩa la. Nawẽnnɛ tarɩ pãŋa mɛ wʋn dɩkɛ ba lebe toŋe.
45011024	Fõn ãn wʋ Oliivi tɩa n boe weem wille, tɩ Nawẽnnɛ kʋ'ʋgɛ toŋe Oliivi tɩa tɩ ba sele n dagɩ fʋ zẽ'am. La bãma n de tɩa tɩ ba sele la mẽŋa wila la, la de la nãana tɩ Nawẽnnɛ dɩkɛ ba lebe toŋe la ba mẽŋa tɩa la lɛ.
45011025	M sↄbiisi, mam boorɩ mɛ tɩ ya bãŋɛ yelle n sʋgɛ la, tɩ ya da bɩsɛ ya mẽŋa tɩ yãma de la yɛm dõma: Ɩsrayɛlɩ nẽrba basɛba n kɛ'ɛm ba sũure ka bↄ sɩra la, la wʋn yuuge mɛ halɩ tarɩ ka paagɛ wakat-sɛka tɩ bu-zãŋsɩ wuu tɩ Nawẽnnɛ looge wʋn yẽ fãarɛ.
45011026	Bɛla tɩ Ɩsrayɛlɩ buuri wuu wʋn yẽ fãarɛ, wʋ Nawẽnnɛ gõŋↄ pʋam la gʋlsɛ tɩ Nawẽnnɛ yetɩ: "Fãagra la wʋn ze'ele la Siyõ wa'am. A wʋn botɩ Azakↄbɩ yɩɩsɩ da le sɩ'ɩsra.
45011027	Mam nõorɛ n bɛla tɩ mam wʋn bı̃ŋe la ba, wakat-sɛka tɩ mam wʋn yese ba tõon-be'ero basɛ la."
45011028	Bãma n zagsɛ kõ-yẽlga la, ba lebge la Nawẽnnɛ bɛ'ɛba, tɩ la dɛna yãma sõŋrɛ. La, la sãn dɛna Nawẽnnɛ n looge ba la, ba de la nẽr-sɛba tɩ Nawẽnnɛ nõŋɛ ba, ba yaabdõma ı̃yã.
45011029	Nawẽnnɛ ka teerɩ pʋtẽ'erɛ la nẽr-sɛba tɩ a looge, ẽŋɛ yel-sõnnɛ bↄ ba la.
45011030	Kʋrʋm, yãma bu-zãŋsɩ la zagsɛ Nawẽnnɛ mɛ, la lɛɛlɛ wã, a zoe yãma ninbãalga mɛ, Ɩsrayɛlɩ dõma n zagsɛ ẽ na ı̃yã.
45011031	Bɛla, bãma n zagsɛ Nawẽnnɛ lɛɛlɛ wã, tɩ a zoe yãma ninbãalga la, la de la tɩ a mẽ wʋn zoe ba ninbãalga.
45011032	Se'ere n soe la, Nawẽnnɛ basɛ nẽrba wuu tɩ ba sɩ'ɩsɛ ẽ, tɩ a lagɩm zoe la ba wuu ninbãalga.
45011033	Nawẽnnɛ yel-sõnnɛ, la a yɛm, la a bãŋrɛ la zo'oge mɛ. Nẽra ka tã wʋn bãŋɛ a pʋtẽ'erɛ. La nẽra ka tã wʋn bãŋɛ a sorↄↄrↄ tɩ a dolɩ la võorɛ.
45011034	La de wʋ Nawẽnnɛ gõŋↄ n gʋlsɛ yetɩ: "Ãne n mi Zuudãana pʋtẽ'erɛ? Bɩɩ ãne n tã wʋn kã'an ẽ?
45011035	Bɩɩ ãne n bↄ ẽ sɛla, dee tɩ a wa lebse ẽ?"
45011036	Sɛla woo ze'ele la Nawẽnnɛ zẽ'am. Ẽŋa ı̃yã tɩ sɛla woo bↄna, dee dɛna a bõnↄ. Ẽŋa n soe nã'asgↄ wakatɛ wuu. Amina.
45012001	M sↄbiisi, Nawẽnnɛ n zoe tõma ninbãalga bɛla la, mam kã'anɩ ya tɩ ya dɩkɛ ya mẽŋa bↄ ẽ tɩ la ãna wʋ kãabgↄ n vↄɩ, tɩ ya welge to'ore dɛna a nẽrba n paarɩ a yɛm. Bɛla n de pʋ'ʋsgↄ sore n masɛ bↄ Nawẽnnɛ.
45012002	Da ãna-ya wʋ dũnia wã dõma n ãn se'em na. Basɛ-ya tɩ ya yɛm like dɛna paalga, tɩ ya teege, tã'agɛ bãŋɛ Nawẽnnɛ n boorɩ se'em: Sɛla n ãn sõŋa, sɛla n paarɩ a yɛm, sɛla n masɛ sõŋa sõŋa.
45012003	Nawẽnnɛ yel-sõnnɛ tɩ a ẽŋɛ bↄ mam na ı̃yã, mam yetɩ ya wuu mɛ, tɩ ya da tẽ'esɛ tẽ'esgↄ n gãnnɩ ya mẽŋa. La tara ya tẽ'esgↄ n masɛ, tɩ la doose wʋ Nawẽnnɛ bↄ'a tɩ a bↄ ya nẽra woo, yãma n bↄ ẽ sɩra la.
45012004	Tõma ı̃yã de la ayɩla, dee tara zẽ'esɩ zozo'e, tɩ zẽ'a woo tõoma dɛna to'oto'ore.
45012005	Bɛla mẽ, baa la tõma n zo'oge la, tõma lebge la ı̃yã ayɩla, tõma n lagɩm na Krisi dɛna ayɩla la. La tõma lagɩm na taaba ãna wʋ ı̃yã ayɩla zẽ'esɩ to'oto'ore la.
45012006	Tɩ to'oge la bↄ'a to'oto'ore, masɛ wʋ Nawẽnnɛ n ẽŋɛ tɩ yel-sõnnɛ bↄ nẽra woo se'em na. Bɛla, sɛka n tarɩ bↄ'a n de a tↄ'ↄsra Nawẽnnɛ yetↄga tↄgra bↄ'ↄra nẽrba, a tↄ'ↄsra tↄgra tɩ la masɛ wʋ bↄ sɩra n de se'em na.
45012007	Nẽr-sɛka bↄ'a n de sõŋrɛ tõonɛ, a sõŋra. Nẽr-sɛka bↄ'a n de a zãsna nẽrba, a zãsna.
45012008	Nẽr-sɛka bↄ'a n de a kã'ana nẽrba, a kã'ana. La sɛka bↄ'a n de a bↄ'ↄra, a bↄ'ↄra la a sũure wuu. La sɛka bↄ'a n de a dɛna nẽŋadãana, a wɩsgɛ a mẽŋa tõnna sõŋa. Tɩ nẽr-sɛka bↄ'a n de a zↄta nẽrba ninbãalga, a ɩta la sũ-yẽlga.
45012009	Basɛ-ya tɩ ya nõŋlʋm dɛna sɩra nõŋlʋm, sise-ya be'em, la ya gʋrɛ sɛla n ãn sõŋa.
45012010	Nõŋɛ-ya taaba sↄbiisi nõŋlʋm. La ya nanna taaba, tẽ'esra taaba yelle.
45012011	Wɩsgɛ-ya ya mẽŋa, da zↄta-ya zẽyãgrɛ. Tõnna-ya Nawẽnnɛ tõoma la ya sũure wuu.
45012012	Ɩta-ya sũ-yẽlga yãma n tarɩ pʋtẽ'erɛ gu'ura sɛla la ı̃yã. Mã'agɛ-ya ya sũure toogo pʋam, mõrgɛ-ya sẽŋɛ nẽŋa la Nawẽnnɛ pʋ'ʋsgↄ wakatɛ wuu.
45012013	Sõŋɛ-ya Nawẽnnɛ nẽr-sɛba n boorɩ sõŋrɛ la, la ya ɩta sãama sãanↄ.
45012014	Pʋ'ʋsra-ya Nawẽnnɛ bↄ'ↄra sɛba n nãmsrɩ ya la. Pʋ'ʋsra-ya tɩ Nawẽnnɛ ẽŋɛ yel-sõnnɛ bↄ ba, la ya da kã'ara kã'a-be'ero bↄ'ↄra ba.
45012015	Ɩta-ya sũ-yẽlga la nẽr-sɛba n tarɩ sũ-yẽlga la. La ya kɛlla la sɛba n kellɩ.
45012016	Tara-ya pʋtẽ'erɛ ayɩla la taaba. Da dɛna-ya pa'al-m-mẽŋa dõma, sakra-ya lagna la tarɩmdõma. Da bɩsra ya mẽŋa tɩ yãma de la yɛm dõma.
45012017	Da lebse nẽra be'em, be'em ı̃yã. Nargɛ-ya pãŋa ɩta sɛla n ãn sõŋa nẽrba wuu zẽ'am.
45012018	La sãn dɛna la yãma, ya sãn tãna, ya botɩ sũ-mã'asʋm bↄna yãma la nẽrba wuu tẽŋasʋka.
45012019	M sↄbi-nõŋrɩsɩ, da lebse-ya lerge be'em ya mẽŋa. Basɛ-ya tɩ Nawẽnnɛ sũure isge. Tɩ la gʋlsɛ Nawẽnnɛ gõŋↄ pʋam tɩ Nawẽnnɛ yetɩ: "Mam n de m lebse be'em, la de la mam n wʋn yↄ."
45012020	La ken gʋlsɛ yetɩ: "Fʋ bɛ kↄm sãn dõnna, bↄ ẽ dia tɩ a di, koyũuro sãn tarɩ ẽ, bↄ ẽ ko'om tɩ a yũ. Fʋ sãn ẽŋɛ bɛla, la ãn wʋ bugsãana tɩ fʋ dɩkɛ dↄglɛ a zuugo la."
45012021	Da basɛ tɩ be'em yãŋɛ fↄ, ẽŋɛ sõŋa yãŋɛ be'em.
45013001	Nẽra woo sakɛ tẽŋa la sↄ'ↄnɩba n soe ke'eŋo la. Se'ere n soe la, nẽra ka tarɩ nõorɛ tɩ la ka ze'ele Nawẽnnɛ zẽ'am. La de la Nawẽnnɛ n bↄ tẽŋa la sↄ'ↄnɩba ke'eŋo.
45013002	Bɛla, nẽr-sɛka sãn sɩ'ɩsɛ tẽŋa la sↄ'ↄnɩba nõorɛ, a sɩ'ɩsɛ la Nawẽnnɛ n boorɩ tɩ la dɛna se'em na. Nẽr-sɛba wuu n sɩ'ɩsrɩ la, eerɩ la sɩbgrɛ bↄ'ↄra ba mẽŋa.
45013003	Nẽr-sɛba n ɩtɩ sõŋa la ka zotɩ dabeem la sɛba n bɩsrɩ tẽŋa la, la de la nẽr-sɛba n ɩtɩ be'em na n zotɩ dabeem. Fõn boorɩ tɩ fʋ da zↄta nẽr-sɛba n soe ke'eŋo la mɛ bɩɩ? Ɩta sõŋa tɩ ba pẽgɛ fↄ.
45013004	Se'ere n soe la, sɛka n soe ke'eŋo la tõnnɩ la Nawẽnnɛ tõoma fʋ sõŋrɛ ı̃yã. La fʋ sãn ẽŋɛ be'em, zoe a dabeem, tɩ la dagɩ zãŋa tɩ a tara ke'eŋo wʋn sɩbgɛ. A tõnnɩ la Nawẽnnɛ tõonɛ sɩbgra nẽr-sɛka n ẽŋɛ be'em pa'ala Nawẽnnɛ sũ-isgre.
45013005	Bɛla ı̃yã tɩ la nara tɩ nẽrba sakra nõorɛ, la dagɩ ban wʋn sɩbgɛ ya la mã'a ı̃yã, la de la yan mi ya sũure pʋam tɩ la ãn sõŋa la ı̃yã.
45013006	La ken dɛna la bõn-ẽŋa ı̃yã tɩ ya yↄↄra lampo. Sɛba n to'osrɩ lampo la, la de la Nawẽnnɛ n bↄ ba tõon-ẽŋa tɩ ba tõnna sõŋa.
45013007	Bↄ-ya nẽra woo sɛla n de ya bↄ ẽ. Yↄ-ya lampo bↄ sɛka n de a to'oge lampo, yↄ-ya sɛla woo n de ya yↄ bↄ sɛka n de a to'oge. Zↄta-ya sɛka n de ya zↄta, la ya nã'asra sɛka n de ya nã'asra.
45013008	Da tara-ya nẽra sãnnɛ. Sãnnɛ sɛka tɩ ya wʋn tara de la ya nõŋɛ taaba. Nẽr-sɛka woo n nõŋɛ a tadãana sakɛ Nawẽnnɛ lↄↄ la wuu mɛ.
45013009	Nawẽnnɛ yetɩ: "Da ɩta yalsɩ, da kʋ nẽra, da zũura, da ɩta sũure la nẽra bõnↄ." Nawẽnnɛ nõa bãna, la basɛba la wuu lagsɛ taaba la yetↄg-ẽna ayɩla pʋam n yetɩ: "Nõŋɛ fʋ tadãana wʋ fʋ mẽŋa la."
45013010	Nõŋlʋm basɛ mɛ tɩ nẽra ka ɩta a tadãana be'em. Bɛla, nẽra n nõŋɛ a taaba sakɛ la lↄↄ la wuu.
45013011	Ẽŋɛ-ya bɛla, yãma n mi wakat-sɛka tɩ tɩ boe wã la ı̃yã, wakatɛ paagɛ mɛ dɛna ya nẽegɛ dee basɛ gẽem. Fãarɛ la lɛm tõma mɛ lɛɛlɛ wã gãnna wakat-sɛka tɩ tõma daan pↄsɛ bↄ Azezi-krisi sɩra la.
45013012	Tẽŋa sʋtʋm mɛ tɩ beere deege wiire. Bɛla, basɛ-ya lika tõoma, dee dɩkɛ Nawẽnnɛ zɛbrɛ lↄgrↄ tõnna peelem tõoma.
45013013	Basɛ-ya tɩ tɩ tõnna la pʋpeelem wʋ nẽrba n sẽnnɩ wʋntɛɛŋa. Tɩ basɛ-ya pʋyã'an-yooro, la dãam buka, la tũulgo, la yalsɩ, la zɛbrɛ, dee da ɩta sũure la taaba.
45013014	Ɩta-ya tɩ Zuudãana Azezi-krisi n ẽŋɛ se'em na, da basɛ-ya tɩ nẽrsaala n boorɩ se'em yelle pakɛ ya, tɩ ya bↄↄra tɩ ya ɩta yãma mẽŋa yɛmleego n boorɩ se'em.
45014001	To'oge-ya nẽr-sɛka n ka tarɩ pãŋa Nawẽnnɛ doosgo pʋam na sõŋa, la ya da wẽ'era nõke'ene la ẽ lɛ a tẽ'esgↄ pʋam.
45014002	Nẽr-sɛka tẽ'esɛ mɛ tɩ ẽŋa tã wʋn di sɛla woo mɛ, tɩ sɛka pãŋa n pↄ'ↄrɩ la dita bõnkↄↄla la zẽerↄ mã'a.
45014003	Bɛla, sɛka n diti sɛla woo la, da pↄ'ↄra nẽr-sɛka n ka diti sɛla woo la. La sɛka n ka dita sɛla woo la, da zɛrgɛ sɛka n diti sɛla woo la, se'ere n soe la, Nawẽnnɛ to'oge ẽ mɛ.
45014004	Fõn de la ãne zɛrgra nẽra ayẽma tõntõnna? A sãn zɛ saazuo, bɩɩ a sãn lui mɛ, bɛla pakɛ la a zuudãana. La a wʋn zɛ la saazuo, se'ere n soe la, Zuudãana la tarɩ pãŋa mɛ wʋn botɩ a zɛ kãŋkãŋɛ.
45014005	Nẽr-sɛka tẽ'esrɩ mɛ tɩ dabsa basɛba ãn sõŋa gãnna dabsa basɛba mɛ. Tɩ ayẽma yetɩ ba wuu de la ayɩla. Dẽnɩ tɩ nẽra woo bãŋɛ tɩ ẽŋa n tẽ'esrɩ se'em na masɛ mɛ.
45014006	Nẽr-sɛka n tẽ'esrɩ dabsa n ãn sõŋa yelle la, ɩtɩ bɛla nã'asra la Zuudãana. La nẽr-sɛka n diti sɛla woo la, mẽ bↄ'ↄrɩ la Zuudãana nã'asgↄ, ẽn pʋ'ʋsrɩ Nawẽnnɛ a yel-sõnnɛ dia la ı̃yã la. La sɛka n ka diti dia basɛba la, ɩtɩ bɛla mẽ bↄ'ↄra la Zuudãana nã'asgↄ, ẽŋa mẽ pʋ'ʋsrɩ la Nawẽnnɛ a yel-sõnnɛ.
45014007	La de se'em na, tõma nẽr-sɛka ka vↄa a mẽŋa ı̃yã, la nẽr-sɛka ka kiiri a mẽŋa ı̃yã.
45014008	Tõma sãn vↄa, tɩ vↄa la Zuudãana ı̃yã. La tɩ sãn ki, tɩ ki la Zuudãana ı̃yã. Bɛla, tɩ sãn vↄa mɛ, bɩɩ tɩ sãn ki mɛ, tɩ de la Zuudãana la nẽrba.
45014009	Se'ere n soe la, Krisi ki mɛ dee vo'oge, tɩ a dɛna sɛba n ki, la sɛba n vↄa Zuudãana.
45014010	La fõn, bẽm tɩ fõn zɛrgra fʋ sↄbia? La fõn mẽ, bẽm tɩ fõn pↄ'ↄra fʋ sↄbia? Tɩ wuu wʋn ze'ele la Nawẽnnɛ na'am bı̃mbı̃nne nẽŋam tɩ a di tɩ sarɩya.
45014011	La gʋlsɛ Nawẽnnɛ gõŋↄ pʋam yetɩ: "Mam n de Zuudãana la vↄa mɛ, nẽrsaalba wuu wʋn ka dũma mam nẽŋam, tɩ nẽra woo wʋn nã'asɛ Nawẽnnɛ."
45014012	Bɛla, tõma nẽra woo wʋn tↄgɛ a mẽŋa yelle bↄ Nawẽnnɛ.
45014013	Bɛla, basɛ-ya tɩ tɩ da le zɛrgra taaba. La de la tɩ looge yɛm, da ẽŋɛ sɛla n wʋn botɩ tɩ sↄbia tuuge, bɩɩ n wʋn botɩ a basɛ Nawẽnnɛ sore.
45014014	Mam n lagɩm na Zuudãana Azezi dɛna ayɩla la, mam mi sɩra sɩra tɩ sɛla ka boe dɛna dẽgrↄ a mẽŋa. La nẽra sãn tẽ'esɛ tɩ sɛla de la dẽgrↄ dee di, la de la dẽgrↄ bↄ ẽ.
45014015	Bõn-sɛka tɩ fõn diti la sãn botɩ fʋ sↄbia sũure sã'am, fʋ ka le ɩta wʋ nõŋlʋm n de se'em na. Da sakɛ tɩ dia tɩ fʋ diti la botɩ fʋ sↄbia tɩ Krisi ki a ı̃yã la sã'am.
45014016	Da basɛ tɩ sɛla n ãn sõŋa bↄ fõn na, lebge sɛla n wʋn dɛna yʋ'ʋrɛ sã'aŋↄ.
45014017	Bẽm ı̃yã, Nawẽnnɛ so'olʋm na dagɩ dia, la bõn-yũula yelle, la de la sɛla n masɛ, la sũ-mã'asʋm, la sũ-yẽlga tɩ Nawẽnnɛ Sɩa bↄ'ↄrɩ.
45014018	Nẽr-sɛka woo n dolɩ Krisi wãna, ẽŋa dãana n paarɩ Nawẽnnɛ yɛm, la nẽrba mẽ yetɩ mɛ tɩ ẽn ɩtɩ se'em na ãn sõŋa.
45014019	Bɛla, tɩ ɩta-ya bõn-sɛba wuu n sẽm na sũ-mã'asʋm, dee sõŋra nẽrba basɛba tɩ tɩ wuu lagɩm sẽnna nẽŋa Nawẽnnɛ doosgo pʋam.
45014020	Da sã'am-ya Nawẽnnɛ tõonɛ dia ı̃yã. Dia wuu ãn sõŋa mɛ tɩ ba di. La nẽra sãn di sɛla n wʋn botɩ a tadãana tuuge, la ka ãn sõŋa.
45014021	La ãn sõŋa tɩ fʋ da ẽŋɛ bõn-sɛba wuu n wʋn botɩ fʋ sↄbia tuuge Nawẽnnɛ sore la zuo, la sãn dɛna nẽnnↄ ↄbga, bɩɩ dãam yũa, bɩɩ sɛla woo n wʋn botɩ a tuuge.
45014022	Fõn mi sɛla la bõn-ẽŋa yelle la, tara ẽ fõn mẽŋa la Nawẽnnɛ mã'a zẽ'am. Nẽr-sɛka n ɩtɩ sɛla tɩ a bɩsɛ tɩ la ãn sõŋa, dee ka zɛrgra a mẽŋa, ẽŋa dãana n tarɩ zu-yẽlga.
45014023	La nẽr-sɛka n zɛrgrɩ a mẽŋa la sɛla tɩ a diti yelle, a koŋe bʋʋrↄ mɛ. Se'ere n soe la, a ka ɩtɩ ẽŋa n bↄ sɩra mina se'em na. La bõn-sɛka woo n ka dolɩ la bↄ sɩra de la tõon-be'ero.
45015001	Dẽnɩ tɩ tõma sɛba n tarɩ pãŋa Nawẽnnɛ doosgo pʋam na, sõŋɛ nẽr-sɛba n ka tarɩ pãŋa la, ba tↄrgↄ pʋam. La tɩ da ɛɛra sɛla n ãn tõma yẽlʋm.
45015002	Dẽnɩ tɩ tõma nẽra woo ɛɛra sɛla n wʋn ẽŋɛ a tadãana yẽlʋm, tɩ la sõŋɛ ẽ tɩ a sẽŋɛ nẽŋa Nawẽnnɛ doosgo pʋam.
45015003	Azezi-krisi ka ɛ sɛla n ãn a mẽŋa sũure yẽlʋm, wʋ lan gʋlsɛ Nawẽnnɛ gõŋↄ pʋam yetɩ: "Tʋʋrɛ sɛba tɩ ba tʋʋrɩ Nawẽnnɛ na, sige la mam zuo."
45015004	Sɛla wuu tɩ ba yʋʋn gʋlsɛ Nawẽnnɛ gõŋↄ pʋam na, gʋlsɛ la tõma zãsŋↄ ı̃yã, tɩ la wʋn botɩ tɩ mã'agɛ sũure sẽnna nẽŋa, dee bↄ'ↄra tɩ bʋraanɛ, tɩ tɩ wʋn tara pʋtẽ'erɛ gu'ura sɛla tɩ Nawẽnnɛ yetɩ a bↄ tɩ la.
45015005	Nawẽnnɛ n bↄ'ↄrɩ sũ-mã'arɛ, la bʋraanɛ la wʋn botɩ ya tara pʋtẽ'erɛ ayɩla la taaba wʋ Azezi-krisi n boorɩ se'em na.
45015006	Tɩ ya wuu wʋn tara nõorɛ ayɩla, la yɛm ayɩla nã'asra Nawẽnnɛ n de tɩ Zuudãana Azezi-krisi Sↄ la.
45015007	Bɛla, tↄ'ↄsra-ya taaba wʋ Krisi n to'oge yãma se'em na, tɩ la wʋn bↄ Nawẽnnɛ nã'asgↄ.
45015008	Mam yetɩ ya mɛ tɩ Krisi lebge la Zifdõma tõntõnna, tɩ a ẽŋɛ Nawẽnnɛ n yʋʋn bı̃ŋe a nõorɛ la tɩ yaabdõma se'em na, pa'alɛ tɩ Nawẽnnɛ de la sɩra dãana.
45015009	A ken wa'am mɛ tɩ bu-zãŋsɩ la wʋn nã'asra Nawẽnnɛ, ẽn zotɩ ba ninbãalga la ı̃yã, wʋ lan gʋlsɛ Nawẽnnɛ gõŋↄ pʋam yetɩ: "Bɛla tɩ mam wʋn nã'asra fõn so'olʋm buuri wuu tẽŋasʋka, la mam wʋn ken yõom nã'asɛ fõn yʋ'ʋrɛ."
45015010	La ken gʋlsɛ yetɩ: "So'olʋm wuu nẽrba, lagɩm-ya la Nawẽnnɛ nẽrba ɩta sũ-yẽlga."
45015011	La le gʋlsɛ yetɩ: "So'olʋm wuu nẽrba, nã'asɛ-ya Zuudãana, buuri wuu nẽrba, pẽgɛ-ya ẽ."
45015012	A'ezayi mẽ gʋlsɛ yetɩ: "Azese yɩɩŋa n wʋn wa'am, a wʋn sↄna la so'olʋm buuri wuu. La so'olʋm buuri wuu wʋn tara pʋtẽ'erɛ la ẽ lɛ."
45015013	Nawẽnnɛ n botɩ tõma tara pʋtẽ'erɛ la ẽ na wʋn bↄ ya sũ-yẽlga, la sũ-mã'asʋm zozo'e, yãma n bↄ Krisi sɩra la ı̃yã, tɩ a Sɩa pãŋa wʋn botɩ yan tara pʋtẽ'erɛ a zẽ'am na zo'oge gãŋɛ.
45015014	M sↄbiisi, mam mi mɛ sɩra sɩra tɩ yãma ɩtɩ sõŋa mɛ zozo'e, la ya tarɩ bãŋrɛ wuu zo'oge mɛ tãna wʋn kã'an taaba.
45015015	La baa bɛla, mam gʋlsɛ yãma mɛ zẽ'esɩ basɛba la sũ-ke'eŋo tɩ m tẽegɛ ya yãma n põn zãsʋm mina sɛla la. La de la Nawẽnnɛ n ẽŋɛ mam yel-sõnnɛ,
45015016	botɩ mam dɛna Azezi-krisi tõntõnna tɩ m tõnna a tõoma bↄ'ↄra bu-zãŋsɩ la ı̃yã. Nawẽnnɛ tõoma tɩ mam tõnnɩ na de la m mõolɛ a kõ-yẽlga bↄ bu-zãŋsɩ, tɩ Nawẽnnɛ Sɩa botɩ ba welge to'ore dɛna bↄ'a n paarɩ Nawẽnnɛ yɛm.
45015017	Mam n lagɩm na Azezi-krisi dɛna ayɩla la, mam ɩtɩ sũ-yẽlga mɛ mam n tõnnɩ bↄ'ↄra Nawẽnnɛ na ı̃yã.
45015018	Mam kãn saagɛ tↄgɛ sɛla yelle, sãn dagna Krisi n botɩ mam ẽŋɛ sɛla botɩ bu-zãŋsɩ sakɛ Nawẽnnɛ na mã'a. La de la mam yetↄga, la mam tõoma pʋam
45015019	tɩ Nawẽnnɛ Sɩa pãŋa botɩ mam ẽŋɛ bõn-yãlma, la yel-kɩrsɩ n tarɩ pãŋa. Bɛla tɩ mam ze'ele Zerizalɛm mõolɛ Azezi-krisi kõ-yẽlga la wuu zẽ'esɩ wuu halɩ ka paagɛ Iliri so'olʋm.
45015020	La mam n boorɩ se'em de la m mõolɛ Krisi kõ-yẽlga la zẽ'e-sɛba tɩ ba nãn ka wõm a yelle la, mam ka boorɩ tɩ m mõolɛ zẽ'e-sɛka tɩ nẽra ayẽma dẽŋɛ mõolɛ la, tɩ m da mẽ nẽra ayẽma ẽbrɛ zuo.
45015021	La de wʋ lan gʋlsɛ Nawẽnnɛ gõŋↄ pʋam yetɩ: "Nẽr-sɛba tɩ ba ka mõolɛ ba a yelle la, wʋn bãŋɛ. La nẽr-sɛba n nãn ka wõm a yelle la, wʋn wõm a võorɛ."
45015022	Bɛla n gu mam nõorɛ faa, tɩ mam ka yãŋɛ wa'am ya zẽ'am.
45015023	La lɛɛlɛ wã, mam tõm m tõoma zẽ'e-bãma ba'asɛ mɛ. La de la yʋʋma zozo'e tɩ mam boorɩ la m sũure wuu tɩ m wa'am wa bɩsɛ ya.
45015024	La mam tarɩ pʋtẽ'erɛ tɩ mam sãn wa wɛ'ɛsa Ɛspayẽ, mam wʋn doose yẽ ya, dee bↄna ya zẽ'am wakatɛ fẽe tɩ m pʋtẽ'erɛ kↄ'ↄgɛ, dee tɩ ya yãŋa sõŋɛ mam tɩ m tole.
45015025	La lɛɛlɛ wã, mam we'esɩ la Zerizalɛm tɩ m sõŋɛ Nawẽnnɛ nẽrba n boe mı̃ na.
45015026	Se'ere n soe la, Nawẽnnɛ nẽrba n boe Masedʋanɩ, la Akayi so'olʋm na looge la yɛm lagsɛ ligri tɩ ba sõŋɛ Nawẽnnɛ nẽrba n boe Zerizalɛm na tarɩmdõma.
45015027	La de la ba mẽŋa n looge yɛm, la, la de la ba ẽŋɛ bɛla. Zifdõma la n botɩ sɛba n dagɩ Zifdõma po lagɩm to'oge bõn-sõma tɩ Nawẽnnɛ Sɩa bↄ ba la. Bɛla, dẽnɩ tɩ ba mẽ sõŋɛ Zifdõma, la ban tarɩ sɛla.
45015028	Mam sãn tarɩ ligri la tɩ ba lagsɛ la sẽŋɛ ka bↄ ba kɩ'ɩlɩm, mam wʋn wa'am wa kaagɛ ya, dee tole Ɛspayẽ.
45015029	Mam mi tɩ mam sãn wa wa'am ya zẽ'am, tɩ wʋn yẽ Azezi-krisi yel-sõnnɛ zo'oge.
45015030	M sↄbiisi, tɩ Zuudãana Azezi-krisi ı̃yã, la Nawẽnnɛ Sɩa n bↄ'ↄrɩ nõŋlʋm na ı̃yã, mam sosrɩ ya mɛ, tɩ ya lagɩm na mam mõrgɛ pʋ'ʋsɛ Nawẽnnɛ mam ı̃yã.
45015031	Pʋ'ʋsɛ-ya Nawẽnnɛ tɩ m yãŋɛ põsɛ la sɛba n boe Zude so'olʋm ka bↄ Azezi sɩra la zẽ'am, la tɩ mam n tarɩ sõŋrɛ la wɛ'ɛsa Zerizalɛm na, Nawẽnnɛ nẽrba la wʋn to'oge ba la sũ-yẽlga.
45015032	Bɛla, Nawẽnnɛ sãn bↄↄra, mam wʋn wa'am ya zẽ'am la sũ-yẽlga, la mam wʋn yẽ vo'osgo yãma zẽ'am.
45015033	Nawẽnnɛ n de sũ-mã'asʋm dãana wʋn bↄna la ya wuu lɛ. Amina.
45016001	Mam yetɩ ya tɩ ya to'oge tɩ sↄbi-pↄka Afeebe ya zẽ'am. A de la Sãnkre Wẽndeego yel-bɩsra.
45016002	To'oge-ya ẽ sõŋa Zuudãana doosgo la pʋam, wʋ lan masɛ tɩ Nawẽnnɛ nẽrba ɩta se'em na. La sɛla sãn wa bↄna tɩ a bↄↄra ya sõŋrɛ, ya sõŋɛ ẽ. Ẽŋa mẽŋa sõŋɛ nẽrba zo'oge mɛ, la mam mẽŋa mẽ.
45016003	Pʋ'ʋsɛ-ya Apriska, la Akila n de mam tõntõn-taaba Azezi-krisi doosgo pʋam na.
45016004	Ba daan põsɛ ba yõorɛ mɛ mam ı̃yã fãagɛ mam. La dagɩ mam m yɩla mã'a n pʋ'ʋsrɩ ba ba yel-sõnnɛ, bu-zãŋsɩ Wẽndeto la wuu nẽrba mẽ pʋ'ʋsrɩ ba.
45016005	Mam pʋ'ʋsrɩ Azezi nẽrba la wuu n lagsrɩ ba yire la. Pʋ'ʋsɛ-ya m sɩr-nõŋrɛ A'epayinɛtɩ bↄ mam. Ẽŋa n de pↄspↄsɩ nẽra n bↄ Azezi-krisi sɩra Azi so'olʋm.
45016006	Pʋ'ʋsɛ-ya Amaari n daan tõm nãmsɛ zo'oge bↄ ya la.
45016007	Mam pʋ'ʋsrɩ A'ãndronikusi, la Azuniasɩ n de mam buuri n daan po lagɩm na mam bↄna yʋ'a deem na. Ba de la nẽrba tɩ ba nannɩ Krisi Tõntõnɩba la pʋam, la ba põn dẽŋɛ mam mɛ lebge Krisi nẽrba.
45016008	Pʋ'ʋsɛ-ya Ampiliyatusi n de mam sɩrɛ tɩ mam nõŋɛ Zuudãana doosgo pʋam na.
45016009	Pʋ'ʋsɛ-ya A'urbẽ n de tɩ tõntõn-tadãana Krisi doosgo pʋam na, la m sɩr-nõŋrɛ A'ɛstakisi.
45016010	Pʋ'ʋsɛ-ya Apelɛsɩ n mõrgɛ Krisi doosgo pʋam na. Pʋ'ʋsɛ-ya Aristobuli yir-dõma.
45016011	Pʋ'ʋsɛ-ya A'erodiyõ n de m buuri nẽra la. Pʋ'ʋsɛ-ya nẽr-sɛba n boe Anarsisi yire dↄla Zuudãana la.
45016012	Pʋ'ʋsɛ-ya Atirfɛnɩ, la Atirfozɩ tɩ ba de la pↄgsɩ n mõrgrɩ tõnna Zuudãana doosgo pʋam. Pʋ'ʋsɛ-ya m sõma Apɛrsidi n mõrgɛ tõm zozo'e bↄ Zuudãana la.
45016013	Pʋ'ʋsɛ-ya Arufusi tɩ nẽrba zozo'e bɩsrɩ Zuudãana doosgo pʋam na, la a ma n lebge wʋ mam ma la.
45016014	Pʋ'ʋsɛ-ya Asẽnkriti, la Afelgõ, la A'ɛrmẽsɩ, la Apatrobasɩ, la A'ɛrmasɩ, la sↄbiisi sɛba wuu n boe la ba lɛ la.
45016015	Pʋ'ʋsɛ-ya Afilolↄgɩ, la Azuli, la Aneere la a tã, la A'olẽmpasɩ, la Nawẽnnɛ nẽr-sɛba n boe la ba lɛ la.
45016016	Pʋ'ʋsɛ-ya taaba la nõŋlʋm. Krisi Wẽndeto nẽrba la wuu pʋ'ʋsrɩ ya.
45016017	M sↄbiisi, mam kã'anɩ ya tɩ ya guusra ya mẽŋa la nẽr-sɛba n tarɩ welgre sẽnna ya zẽ'am, dee sɩ'ɩsra zãsŋↄ sɛka tɩ ya to'oge, botɩ nẽrba basra Nawẽnnɛ sore la. Zãagɛ ya mẽŋa la ba lɛ.
45016018	Se'ere n soe la, nẽr-bãma buuri ka tõnnɩ bↄ'ↄra tɩ Zuudãana Azezi-krisi, ba tõnnɩ na ba mẽŋa sõŋrɛ ı̃yã. Ba tↄgrɩ la nõ-yẽlʋm yetↄga, la yetↄg-yẽlsɩ pã'asra nẽr-sɛba yɛm n ka zo'oge la.
45016019	Nẽrba wuu bãŋɛ yãma n sakrɩ Zuudãana se'em mɛ. Bɛla, mam ɩtɩ sũ-yẽlga mɛ yãma ı̃yã. La mam boorɩ mɛ tɩ ya tara yɛm mina sɛla n ãn sõŋa, la ya dɛna pʋpeelem dõma, da ɩta sɛla n de be'em.
45016020	Nawẽnnɛ n de sũ-mã'asʋm dãana la kãn yuuge dee sã'am Asũtãana pãŋa botɩ a bↄna ya nãma tẽŋa. Tɩ Zuudãana Azezi-krisi yel-sõnnɛ wʋn bↄna la ya lɛ.
45016021	Mam tõntõn-tadãana Atimõtɩ pʋ'ʋsrɩ ya. Alusiyusi, la Azasõ, la Asozipatɛɛrɩ n de mam buuri la mẽ pʋ'ʋsrɩ ya.
45016022	Mam Atɛrtiyusi n gʋlsɛ gõŋↄ wã la, mam mẽ pʋ'ʋsrɩ ya la Zuudãana yʋ'ʋrɛ.
45016023	Agayusi tɩ mam sẽnnɩ sigra a yire la pʋ'ʋsrɩ ya, la de la ẽŋa yire tɩ Azezi nẽrba la wuu lagsrɩ. A'erastɩ n de tẽn-ẽŋa lig-gu'ura, la tɩ sↄbia Akartusi pʋ'ʋsrɩ ya. ((
45016024	Tɩ Zuudãana Azezi-krisi yel-sõnnɛ bↄna la ya wuu. Amina.))
45016025	Pẽgɛ-ya Nawẽnnɛ, ẽŋa n tã wʋn botɩ ya ze'ele kãŋkãŋɛ, wʋ kõ-yẽlga la tɩ mam mõolɛ pa'alɛ ya Azezi-krisi yelle, botɩ ya bãŋɛ Nawẽnnɛ yelle n sʋgɛ la. Yel-ẽŋa sʋgɛ mɛ halɩ yʋʋma yʋʋma.
45016026	La lɛɛlɛ wã, Nawẽnnɛ nõtↄ'ↄsrɩba gõnnↄ na yãŋa botɩ a puke mɛ, wʋ Nawẽnnɛ n ka tarɩ ba'asgↄ n bↄ nõorɛ se'em na. A botɩ so'olʋm buuri wuu nẽrba bãŋɛ ẽ mɛ, tɩ ba wʋn bↄ ẽ sɩra, sakɛ ẽ.
45016027	Nawẽnnɛ ayɩla n de yɛm dãana la sↄna nã'asgↄ wakatɛ n ka ba'asrɩ, Azezi-krisi yʋ'ʋrɛ ı̃yã. Amina.
46001001	Mam Apolɩ tɩ Nawẽnnɛ wi, botɩ mam dɛna Azezi-krisi Tõntõnna wʋ ẽŋa n boorɩ se'em, la tɩ sↄbia Asostɛnɩ n gʋlsɛ gõŋↄ wã
46001002	bↄ'ↄra yãma sɛba n de Nawẽnnɛ nẽrba n boe Korẽntɩ la. Nawẽnnɛ wi yãma tɩ ya welge la to'ore dɛna a nẽrba Azezi-krisi ı̃yã. Gõŋↄ la ken dɛna la sɛba wuu n boe zẽ'a woo pʋ'ʋsra Azezi-krisi n de bãma la tõma Zuudãana la ı̃yã.
46001003	Tɩ Sↄ Nawẽnnɛ, la tɩ Zuudãana Azezi-krisi wʋn ẽŋɛ ya yel-sõnnɛ, dee bↄ ya sũ-mã'asʋm.
46001004	Mam pʋ'ʋsrɩ Nawẽnnɛ wakatɛ wuu ya ı̃yã, ẽn bↄ ya a yel-sõnnɛ Azezi-krisi ı̃yã la.
46001005	Yãma n lagɩm na Krisi dɛna ayɩla la ı̃yã, tɩ Nawẽnnɛ bↄ ya bↄ'a wuu n de mi'ilum buuri wuu, la yetↄga mi'ilum wuu.
46001006	Krisi kõ-yẽlga la tɩ ba tↄgɛ bↄ ya la, yãma gʋrɛ ẽ mɛ kãŋkãŋɛ.
46001007	Bɛla, yãma ka koŋe bↄ'a baa ayɩla, yãma n gu'uri tɩ tɩ Zuudãana Azezi-krisi wa'am wa puke a mẽŋa la.
46001008	Ẽŋa n wʋn basɛ tɩ ya ze'ele kãŋkãŋɛ ka paagɛ dũnia ba'asgↄ. Tɩ ba kãn tã'agɛ dõrɛ ya tɩ ya ẽŋɛ be'em tɩ Zuudãana Azezi-krisi lemŋo daarɛ.
46001009	Nawẽnnɛ n wi ya tɩ ya lagɩm na a Dayʋa Azezi-krisi n de tɩ Zuudãana la dɛna ayɩla la, de la sɩra dãana.
46001010	M sↄbiisi, mam sosrɩ ya la tɩ Zuudãana Azezi-krisi yʋ'ʋrɛ tɩ ya wuu sakra taaba nõorɛ, tɩ welgre da bↄna ya tẽŋasʋka. Ẽŋɛ-ya nõorɛ ayɩla, tara pʋtẽ'erɛ ayɩla la taaba.
46001011	M sↄbiisi, se'ere n soe tɩ mam yele bɛla la, Akolowe yir-dõma basɛba n wa'am wa tↄgɛ pa'alɛ mam tɩ ka-wõm-taaba n boe ya tẽŋasʋka.
46001012	Mam wõm tɩ yãma nẽrba basɛba yetɩ, bãma dolɩ la Apolɩ, tɩ basɛba yetɩ, bãma dolɩ la Apolↄsɩ, tɩ basɛba yetɩ, bãma dolɩ la Apɩyɛɛrɩ, tɩ basɛba mẽ yetɩ, bãma dolɩ la Krisi.
46001013	Yãma tẽ'esɛ tɩ Krisi welse mɛ bɩɩ? Bɩɩ yãma tẽ'esɛ tɩ Apolɩ n daan ki dↄ-puurŋa zuo yãma ı̃yã, bɩɩ ba mise yãma ko'om pʋam la Apolɩ yʋ'ʋrɛ?
46001014	Mam pʋ'ʋsrɩ Nawẽnnɛ, mam n ka mise ya nẽra baa ayɩla ko'om pʋam sãn dagna Akrispusi la Agayusi la.
46001015	Bɛla, nẽra kãn tã'agɛ yele yetɩ, ba daan mise ẽŋa ko'om pʋam la mam yʋ'ʋrɛ.
46001016	Ẽhẽe! Mam daan ken mise la Astefanasɩ la a yir-dõma ko'om pʋam. La mam ka le mina mam sãn ken mise nẽr-sɛka.
46001017	Krisi ka tõm mam tɩ m mise nẽrba ko'om pʋam, a tõm mam tɩ m mõolɛ la Nawẽnnɛ kõ-yẽlga bↄ nẽrba, la, la dagɩ la nẽrsaalba yɛm, tɩ la da basɛ tɩ Krisi n ki kũm dↄ-puurŋa zuo la pãŋa la lebge zãŋa.
46001018	Krisi n ki kũm dↄ-puurŋa zuo yetↄga la de la yalnɛ bↄ nẽr-sɛba n ka yẽ fãarɛ la. La tõma sɛba n yẽ fãarɛ la mi tɩ la de la Nawẽnnɛ pãŋa.
46001019	La gʋlsɛ Nawẽnnɛ gõŋↄ pʋam tɩ Nawẽnnɛ yetɩ: "Mam wʋn sã'am yɛm dõma yɛm, dee yese bãŋrɩba bãŋrɛ."
46001020	Yɛm dõma yɛm võorɛ de la bẽm? Gõn-mitba mi'ilum võorɛ de la bẽm? Dũnia wã nõke'en-dõma n wẽ'erɩ nõkɛ'ɛma tɩ bãma mi yɛla zozo'e la võorɛ de la bẽm? Nawẽnnɛ pa'alɛ tɩ dũnia wã yɛm de la yalnɛ.
46001021	Nawẽnnɛ n ẽŋɛ sɛla la a yɛm na, nẽrsaalba ka tã'agɛ bãŋɛ ẽ la ba mẽŋa yɛm. Bɛla tɩ Nawẽnnɛ botɩ kõ-yẽlga la mõolgↄ tɩ nẽrsaalba yetɩ la de la yalnɛ la, fãagɛ nẽr-sɛba n bↄ ẽ sɩra la.
46001022	Zifdõma boorɩ tɩ ba yẽ la bõn-yãlma n pa'alɛ tɩ la de la sɩra, la Grɛkɩdõma eerɩ la yɛm.
46001023	Tõma nõo mõolɩ la Krisi n ki kũm dↄ-puurŋa zuo la kõ-yẽlga, kõ-yẽlga ẽŋa tɩ Zifdõma dɩkɛ tɩ a dɛna pↄ'ↄrɛ yetↄga, tɩ sɛba n dagɩ Zifdõma la dɩkɛ tɩ la dɛna yalnɛ.
46001024	La Nawẽnnɛ n looge sɛba la, sɛba n de Zifdõma, la sɛba n dagɩ Zifdõma la, mi tɩ Krisi de la pãŋa dãana la yɛm dãana n ze'ele Nawẽnnɛ zẽ'am.
46001025	Bõn-sɛka tɩ Nawẽnnɛ ẽŋɛ, tɩ nẽrsaalba dɩkɛ tɩ a dɛna yalnɛ na, tarɩ yɛm mɛ gãnna nẽrsaalba yɛm. La sɛla tɩ Nawẽnnɛ ẽŋɛ tɩ nẽrsaalba tẽ'esɛ tɩ la ka tarɩ pãŋa la, tarɩ pãŋa mɛ gãnna nẽrsaalba pãŋa.
46001026	M sↄbiisi, lɛɛlɛ wã, tẽ'esɛ-ya bɩsɛ yãma tɩ Nawẽnnɛ wi la n ãn se'em. Nẽr-sɛba n tarɩ dũnia yɛm, la nẽr-sɛba n tarɩ pãŋa, la nẽrzuto ka zo'oge ya pʋam.
46001027	La Nawẽnnɛ looge sɛla tɩ dũnia dõma tẽ'esɛ tɩ la de la yalnɛ, tɩ a ẽŋɛ la yɛm dõma yãnnɛ, la a ken looge la sɛla tɩ dũnia dõma tẽ'esɛ tɩ a ka tarɩ pãŋa la, tɩ a botɩ pãnsɩ dõma n yẽ yãnnɛ.
46001028	La a looge la sɛla tɩ dũnia dõma ka bɩsrɩ, la sɛla tɩ ba nẽ'esrɩ, la sɛla tɩ ba tẽ'esɛ tɩ a de la zãŋa la, tɩ a sã'am sɛla tɩ dũnia dõma tẽ'esɛ tɩ a de la ninmõ'orɛ bõnↄ.
46001029	A ẽŋɛ bɛla tɩ nẽra n da yãŋɛ zẽkɛ a mẽŋa Nawẽnnɛ nẽŋam.
46001030	La Nawẽnnɛ n basɛ tɩ ya lagɩm na Azezi-krisi dɛna ayɩla la, ẽŋa ı̃yã tɩ tɩ tara Nawẽnnɛ yɛm, dee masɛ Nawẽnnɛ nẽŋam, welge to'ore lebge a nẽrba n yese tõon-be'ero pʋam.
46001031	Bɛla tɩ la gʋlsɛ Nawẽnnɛ gõŋↄ pʋam yetɩ: "Sɛka n boorɩ tɩ a wẽ yõ'ogↄ, a wẽ yõ'ogↄ la sɛla tɩ Zuudãana ẽŋɛ la."
46002001	M sↄbiisi, mam n daan wa'am ya zẽ'am wa mõolɛ Nawẽnnɛ kõ-yẽlga n sʋgɛ bↄ ya la, la dagɩ la yetↄg-mi'ilum, bɩɩ nẽrsaalba yɛm tɩ mam mõolɛ bↄ ya.
46002002	Se'ere n soe la, mam daan looge yɛm tɩ mam kãn mõolɛ sɛla sɛla yelle, sãn dagna Azezi-krisi yelle, ẽŋa n ki dↄ-puurŋa zuo la yelle.
46002003	Mam n daan boe ya zẽ'am na, mam daan ka tarɩ pãŋa, tɩ dabeem daan tara mam, tɩ mam gõgra.
46002004	Mam n daan mõolɛ dee zãsʋm kõ-yẽlga la, la daan dagɩ la nẽrsaalba yɛm yetↄga tɩ mam daan tↄgɛ bↄ ya tɩ ya sakɛ, mam daan tↄgɛ mɛ, tɩ Nawẽnnɛ Sɩa pa'alɛ a pãŋa,
46002005	tɩ yãma n bↄ Azezi-krisi sɩra la, la dagɩ nẽrsaalba yɛm ı̃yã, la de la Nawẽnnɛ pãŋa ı̃yã.
46002006	La baa bɛla, tõma tↄgrɩ la yɛm yetↄga bↄ'ↄra sɛba n bɩ Nawẽnnɛ sore la doosgo pʋam. La dagɩ dũnia wã yɛm, la mẽ ka de sɛba n soe dũnia wã yɛm. Bãma wʋn lebge la zãŋa.
46002007	Tõma mõolɩ la Nawẽnnɛ yɛm n daan sʋgɛ tɩ nẽrba ka mina. Nawẽnnɛ daan põn looge yel-bãma mɛ lan dẽŋɛ dũnia pı̃'iluŋo tɩ a botɩ tɩ yẽ nã'asgↄ a zẽ'am.
46002008	Sɛba n soe dũnia wã baa ayɩla ka mi yɛm ẽna wã. Ba daan sãn mi nɩ ẽ, ba kãn ka nɩ Zuudãana n tarɩ na'am pãŋa wuu la dↄ-puurŋa zuo kʋ.
46002009	La de wʋ lan gʋlsɛ Nawẽnnɛ gõŋↄ pʋam se'em yetɩ: "Bõn-sɛba tɩ Nawẽnnɛ mãasʋm tɩ a bↄ nẽr-sɛba n nõŋɛ ẽ na, gãnnɩ bõn-sɛba wuu tɩ nẽra nãn ka yẽ, bɩɩ wõm, bɩɩ tẽ'esɛ a pʋtẽ'erʋm."
46002010	Nawẽnnɛ botɩ a Sɩa la puke bõn-bãma pa'alɛ la tõma. Nawẽnnɛ Sɩa la mi sɛla woo mɛ, baa la Nawẽnnɛ yel-sɛba n sʋgɛ.
46002011	Ãne n mi nẽrsaala pʋtẽ'erɛ? La de la nẽrsaala mẽŋa sɩa mã'a. Bɛla, nẽra mẽ ka mi Nawẽnnɛ pʋtẽ'erɛ, sãn dagna Nawẽnnɛ Sɩa la mã'a.
46002012	La sãn dɛna tõma, tõma ka to'oge dũnia wã sɩa, tõma to'oge la Nawẽnnɛ Sɩa n ze'ele a zẽ'am, tɩ tɩ yãŋɛ bãŋɛ bõn-sɛba wuu tɩ a bↄ tↄ.
46002013	La tõma n tↄgrɩ yel-bãna wã, la dagɩ nẽrsaalba yɛm yetↄga, tõma tↄgrɩ la yetↄg-sɛba tɩ Nawẽnnɛ Sɩa pa'alɛ tõma, tõma tↄgrɩ la yel-sɛba n ze'ele Nawẽnnɛ Sɩa zẽ'am bↄ'ↄra nẽr-sɛba n tarɩ Nawẽnnɛ Sɩa.
46002014	La nẽr-sɛka n ka tarɩ Nawẽnnɛ Sɩa la kãn tã'agɛ to'oge sɛla n ze'ele Nawẽnnɛ Sɩa zẽ'am, la de la yalnɛ bↄ ẽ, a kãn tã'agɛ bãŋɛ a võorɛ. Nẽr-sɛka tɩ Nawẽnnɛ Sɩa boe la ẽ lɛ mã'a n mi Nawẽnnɛ Sɩa la yelle.
46002015	Nẽr-sɛka tɩ Nawẽnnɛ Sɩa boe la ẽ lɛ n tã wʋn bãŋɛ sɛla woo n ãn se'em bↄkɛ. La nẽra ka tã wʋn bãŋɛ ẽŋa dãana yelle bↄkɛ.
46002016	La de wʋ lan gʋlsɛ Nawẽnnɛ gõŋↄ pʋam se'em yetɩ: "Ãne n mi Zuudãana pʋtẽ'erɛ? Ãne n wʋn yãŋɛ kã'an ẽ?" La sãn dɛna tõma, tõma tarɩ la Krisi pʋtẽ'erɛ.
46003001	M sↄbiisi, mam daan ka tã'agɛ tↄgɛ ya wʋ nẽrba n tarɩ Nawẽnnɛ Sɩa. Mam daan tↄgɛ ya wʋ nẽrba n vↄa wʋ ba mẽŋa n boorɩ se'em, wʋ ya de la bilɛɛsɩ Krisi doosgo la pʋam.
46003002	Yãma n daan ka tã wʋn to'oge zãsŋↄ ke'eŋo n ãn wʋ di-ke'ene la ı̃yã, mam daan tↄgɛ ya wʋ bilɛɛsɩ n mõgrɩ bı̃'isum dee ka paagɛ di-ke'ene dia. La baa lɛɛlɛ wã, ya ken ka paagɛ ya to'oge zãsŋↄ ke'eŋo,
46003003	yãma n ken vↄa wʋ ya mẽŋa n boorɩ se'em na ı̃yã. Ya sãn ɩta sũure zɛbra la taaba, bɛla ka pa'alɛ tɩ ya vↄa wʋ ya mẽŋa n boorɩ se'em, dee ɩta wʋ dũnia nẽrba n ɩtɩ se'em na sɩra?
46003004	Ya nẽra ayɩla sãn yetɩ: "Mam dolɩ la Apolɩ", tɩ ayɩla yetɩ: "Mam dolɩ la Apolↄsɩ", ya ka ɩtɩ wʋ dũnia nẽrba la?
46003005	Apolↄsɩ de la ãne? Apolɩ de la ãne? Tõma wen dɛna la Nawẽnnɛ tõntõnɩba n daan botɩ ya bↄ Azezi-krisi sɩra. Tõma nẽra woo tõnnɩ la tõon-sɛka tɩ Zuudãana la bↄ tↄ tɩ tɩ tõm.
46003006	Tõma ãn wʋ kaarba la, mam sele mɛ, tɩ Apolↄsɩ basɛ ko'om. La Nawẽnnɛ n botɩ ba bɩta.
46003007	Sɛka n sellɩ, la sɛka n basrɩ ko'om na de la zãŋa. Nawẽnnɛ mã'a n botɩ ba bɩta.
46003008	Sɛka n sellɩ, la sɛka n basrɩ ko'om na de la ayɩla. Nawẽnnɛ wʋn yↄ nẽra woo wʋ ẽn tõm se'em na.
46003009	Tõma lagɩm taaba tõnna la Nawẽnnɛ tõoma. La yãma ãn wʋ Nawẽnnɛ va'am, la ya ãn wʋ Nawẽnnɛ deego.
46003010	Nawẽnnɛ n ẽŋɛ mam yel-sõnnɛ na ı̃yã, mam tõm wʋ tõnmẽta n mi mẽa sõŋa n ẽebɛ ẽbrɛ, tɩ nẽra ayẽma mẽ dↄglɛ a zuo. La nẽra woo guuse a mẽŋa la ẽn mẽtɩ se'em na.
46003011	Nawẽnnɛ dɩkɛ la Azezi-krisi tɩ a dɛna ẽbrɛ la. Ẽbrɛ ayẽma ka le bↄna tɩ nẽra wʋn ẽebɛ.
46003012	Nẽr-sɛba n mẽtɩ dↄgla ẽbrɛ la zuo la, basɛba dɩkrɩ la sãlma, bɩɩ zũuro, bɩɩ kug-sõma ligri n zo'oge mẽta dↄgla ẽbrɛ la zuo. Tɩ basɛba dɩkra dↄↄrↄ, bɩɩ mõorↄ, bɩɩ kẽnkã mẽta dↄgla.
46003013	La Azezi-krisi lemŋo daarɛ, nẽra woo n tõm se'em wʋn puke mɛ peelem pʋam. La de la bugum n wʋn makɛ tõoma la, pa'alɛ nẽra woo tõoma n ãn se'em.
46003014	Bugum na sãn ka di nẽra tõoma, a dãana wʋn to'oge yↄↄrↄ.
46003015	La bugum na sãn di nẽra tõoma, a dãana wʋn koŋe yↄↄrↄ. La nẽra la mẽŋa wʋn yẽ fãarɛ, la a wʋn ãna wʋ a doose la bugum pʋam põsɛ.
46003016	Ya ka mi tɩ ya de la Nawẽnnɛ deego tɩ a Sɩa bↄna ya pʋam?
46003017	Nẽra sãn sã'am Nawẽnnɛ deego la, Nawẽnnɛ wʋn sã'am a dãana. Nawẽnnɛ deego de la a mẽŋa mã'a bõnↄ, la yãma n de a deego la.
46003018	Nẽra da pã'asɛ a mẽŋa. Nẽra sãn bↄna ya pʋam tẽ'esɛ tɩ ẽŋa tarɩ dũnia wã yɛm, la masɛ mɛ tɩ a lebge gↄↄŋↄ dũnia wã pʋam, bɛla n wʋn basɛ tɩ a lebge yɛm dãana.
46003019	Sɛla tɩ dũnia dõma tẽ'esɛ tɩ la de la yɛm na, de la yalnɛ Nawẽnnɛ zẽ'am. La de wʋ lan gʋlsɛ Nawẽnnɛ gõŋↄ pʋam se'em yetɩ: "Nawẽnnɛ bẽtɩ yɛm dõma mɛ yõgra ba ba yɛmkẽgsɩga la pʋam."
46003020	La ken gʋlsɛ yetɩ: "Zuudãana mi yɛm dõma tẽ'esgↄ mɛ, a mi tɩ ba de la zãŋa."
46003021	Bɛla, nẽr-sɛka da wẽ yõ'ogↄ nẽrsaala ı̃yã. Sɛla woo de la yãma bõnↄ.
46003022	Mam Apolɩ, bɩɩ Apolↄsɩ, bɩɩ Apɩyɛɛrɩ, bɩɩ dũnia wã, bɩɩ yõvore, bɩɩ kũm, bɩɩ sɛla n boe lɛɛlɛ wã, bɩɩ sɛla n wʋn wa wa'am, yãma n soe ba wuu.
46003023	La yãma, Krisi n soe ya, tɩ Nawẽnnɛ sↄna Krisi.
46004001	Bɛla, dẽnɩ tɩ ya bãŋɛ tɩ tõma de la Krisi tõntõnɩba, tɩ Nawẽnnɛ dɩkɛ a yɛla n daan sʋgɛ ẽŋɛ tõma nu'usum tɩ tɩ tↄgɛ bↄ nẽrba.
46004002	Ba sãn dɩkɛ tõonɛ ẽŋɛ nẽra nu'usum tɩ a bɩsra, ba boorɩ tɩ a dɛna la sɩra dãana.
46004003	La sãn dɛna mam, yãma bɩɩ dũnia wã sarɩyaditba sãn tↄgra mam yelle se'em, la ka ɩtɩ mam se'ere. Mam mẽ ka diti m mẽŋa sarɩya.
46004004	Mam mi m sũure pʋam tɩ mam ka ẽŋɛ sɛla n ka ãn sõŋa, la, la dagɩ bɛla n pa'alɛ tɩ mam masɛ ya. La de la Zuudãana n diti mam sarɩya.
46004005	Bɛla, da dẽŋɛ-ya di nẽra sarɩya dee tɩ Zuudãana la nãn ka leme. A sãn wa leme, a wʋn dɩkɛ sɛla n sʋgɛ lika pʋam yese peelem pʋam, dee botɩ bõn-sɛba wuu tɩ nẽrsaalba tẽ'esrɩ ba sũure pʋam puke. Wakat-ẽŋa, Nawẽnnɛ wʋn pẽgɛ nẽra woo wʋ lan masɛ tɩ a pẽgɛ ẽ se'em.
46004006	M sↄbiisi, mam n dɩkɛ m mẽŋa la Apolↄsɩ makɛ bɛla wuu la, la de la yãma ı̃yã, tɩ tõma n ẽŋɛ se'em na wʋn dɛna zãsŋↄ bↄ ya. Tɩ ya "da ẽŋɛ yõsɛ lan gʋlsɛ Nawẽnnɛ gõŋↄ pʋam se'em na." Bɛla, ya nẽra nẽra da zẽkɛ a mẽŋa wẽ'era yõ'ogↄ la nẽra ayɩla dee pↄ'ↄra ayẽma.
46004007	Bẽm soe tɩ fõn tẽ'esɛ tɩ fõn gãnnɩ fʋ taaba? Bẽm tɩ fõn tarɩ tɩ la dagna Nawẽnnɛ n bↄ fↄ? La fʋ sãn to'oge, wãne tɩ fʋ pa'ala fʋ mẽŋa wʋ fʋ ka to'oge mɛ na?
46004008	Ya tẽ'esɛ tɩ yãma põn tara Nawẽnnɛ bõntarsõm na wuu tɩ la seke mɛ. La yãma lebge la na'adõma dee tɩ tõma ka pa'asɛ. Mam boorɩ nɩ tɩ ya sɩrɩ dɛna la na'adõma, tɩ tõma mẽ po di na'am na.
46004009	Mam tẽ'esɛ tɩ Nawẽnnɛ looge tõma sɛba n de a Tõntõnɩba la, tɩ tɩ bↄna la nẽrba la wuu poorʋm, ãna wʋ nẽrba tɩ ba di ba sarɩya yetɩ ba kʋ ba, tɩ dũnia dõma wuu bɩsra dee la'ara, nẽrsaalba, la malɛkadõma wuu.
46004010	Tõma ãn wʋ zↄllↄ Krisi ı̃yã, la yãma tẽ'esɛ tɩ yãma de la yɛm dõma Krisi doosgo pʋam. Ya tẽ'esɛ tɩ tõma ka tarɩ pãŋa, la yãma tarɩ pãŋa. Nẽrba pↄ'ↄrɩ tõma mɛ, la ba nã'asrɩ yãma mɛ.
46004011	Kↄm la koyũuro tarɩ tõma mɛ, tɩ tõma ka tara fu-sõma, tɩ ba nãmsra tõma, tɩ tõma ɛɛra yɛ'ɛna halɩ wa paam wakat-ẽna.
46004012	La tõma tõnnɩ la tɩ yõ'ogↄ pãŋa nãmsra yẽta tɩ nõorɛ dia. Ba sãn tʋ tõma, tõma pʋ'ʋsrɩ la Nawẽnnɛ bↄ'ↄra ba. Ba sãn nãmsra tõma, tõma wı̃bri mɛ.
46004013	Ba sãn tↄgɛ tõma yetↄg-be'ero, tõma lebsrɩ la yetↄg-sõma. Dũnia dõma bɩsrɩ tõma, tɩ tõma ãna wʋ sↄgrↄ la, ka tara võorɛ ba zẽ'am, halɩ wa paam zı̃na.
46004014	Mam ka gʋlsɛ wãna bↄ ya tɩ m botɩ yãnnɛ yõkɛ ya, mam yetɩ m kã'an ya mɛ wʋ m kↄma tɩ m nõŋɛ la.
46004015	Baa ya sãn tara nẽrba tʋspia tɩ ba bɩsra ya Krisi doosgo la pʋam, ya tarɩ la sↄ ayɩla mã'a. Mam n de ya sↄ Azezi-krisi doosgo la pʋam, mam n wa'am wa mõolɛ kõ-yẽlga la bↄ ya, tɩ ya yẽ vↄm na ı̃yã.
46004016	Bɛla, mam belnɩ ya mɛ tɩ ya ɩta mam n ɩtɩ se'em na.
46004017	Bɛla tɩ mam tõm Atimõtɩ ya zẽ'am. A de la mam bi-nõŋrɛ n de sɩra dãana Zuudãana doosgo la pʋam. Ẽŋa n wʋn tẽegɛ ya mam n vↄa se'em Krisi doosgo la pʋam, la de la bõn-bãma tɩ mam zãsnɩ Azezi nẽrba n lagsrɩ zẽ'a woo la.
46004018	Ya nẽrba basɛba tẽ'esrɩ tɩ mam kãn leme wa'am ya zẽ'am, zẽkra ba mẽnsɩ.
46004019	La Zuudãana la sãn bↄↄra, la kãn yuuge dee tɩ mam wa'am ya zẽ'am, la mam wʋn bãŋɛ sɛla tɩ zẽk-m-mẽŋa dõma la wʋn tã'agɛ ẽŋɛ, tɩ la sãn dagna ba yetↄga la mã'a.
46004020	Se'ere n soe la, Nawẽnnɛ so'olʋm dagɩ nõorɛ yetↄga, la de la pãŋa.
46004021	Yãma boorɩ la bẽm? Yãma boorɩ tɩ m wa'am na kafõbga bɩɩ? Bɩɩ m wa'am na nõŋlʋm la sũ-bʋgsʋm?
46005001	Ba tↄgrɩ tɩ ya ɩtɩ la yalsɩ, halɩ yalsɩ sɛka buuri tɩ baa sɛba n ka dolɩ Nawẽnnɛ ka sakɛ ɩta. Mam wõm tɩ ba yetɩ nẽra ayɩla n boe ya pʋam gã la a sↄ pↄga.
46005002	Dee tɩ yãma zẽkra ya mẽŋa. La de nɩ na yãma sũure sã'am, tɩ ya yese bʋra-sɛka n ẽŋɛ yel-be'e-ẽŋa la ya tẽŋasʋka.
46005003	Baa mam n ka boe yãma zẽ'am, mam pʋtẽ'erɛ boe la ya lɛ mɛ. La mam põn di bʋra-sɛka n ẽŋɛ yel-be'e-ẽŋa la sarɩya mɛ wʋ mam boe la yãma lɛ,
46005004	yele la Zuudãana Azezi yʋ'ʋrɛ yetɩ: Yãma n lagsɛ la taaba, tɩ mam pʋtẽ'erɛ bↄna la yãma, tɩ Zuudãana Azezi pãŋa bↄna la ya lɛ la,
46005005	ya yese nẽr-ẽŋa ya tẽŋasʋka basɛ Asũtãana nu'usum tɩ a sã'am a ı̃yã, dee tɩ a sɩa wʋn yẽ fãarɛ tɩ Zuudãana Azezi lemŋo daarɛ.
46005006	Yãma n zẽkrɩ ya mẽnsɩ la, la ka ãn sõŋa. Yãma ka mi tɩ dãbɩllɛ fẽe n botɩ borborɩ zom wuu ukra?
46005007	Yese-ya tõon-be'e-ẽŋa n ãn wʋ dãbɩllɛ la ya tẽŋasʋka, bɛla tɩ ya wʋn ãna sõŋa wʋ zom paalga tɩ ba ka ẽŋɛ dãbɩllɛ ba pʋam. Ya põn ãna sõŋa wʋ borborɩ n ka tarɩ dãbɩllɛ la. Se'ere n soe la, Krisi daan sakɛ mɛ tɩ ba kʋ ẽ tõma ı̃yã wʋ Zↄↄg-basɛ kibsa pebila la.
46005008	Bɛla, basɛ-ya tɩ tɩ yese pʋtẽ'e-be'ero, la tõon-be'ero wuu tɩ vↄm pʋam, dee dɛna pʋpeelem dõma, la sɩra dõma wʋ ba diti Zↄↄg-basɛ kibsa la borborɩ n ka tarɩ dãbɩllɛ la.
46005009	Mam n daan gʋlsɛ gõn-sɛka la, mam daan yele ya tɩ ya da lagɩm na sɛba n ɩtɩ yalsɩ.
46005010	Mam ka tↄgrɩ nẽr-sɛba wuu n boe dũnia pʋam ɩta yalsɩ, bɩɩ nõŋɛ bõnↄ, bɩɩ dɛna nayigba, bɩɩ bag-kãabrɩba n ka dolɩ Nawẽnnɛ na yelle. Ya sãn yetɩ ya welge ya mẽŋa la bãma, dẽnɩ tɩ ya yese dũnia wã pʋam.
46005011	Mam daan gʋlsɛ bↄ ya yetɩ, ya da dↄla la nẽr-sɛka n yetɩ a mẽŋa tɩ ẽŋa dolɩ la Nawẽnnɛ dee ɩta yalsɩ, bɩɩ nõŋɛ bõnↄ, bɩɩ kãabra baga, bɩɩ tʋʋra nẽrba, bɩɩ yũura dãam bugra, bɩɩ zũura. Da põn lagɩm-ya la nẽr-ẽŋa dãana di.
46005012	La dagɩ mam n wʋn di sɛba n ka dolɩ Nawẽnnɛ na sarɩya, Nawẽnnɛ n wʋn di ba sarɩya. La de la yãma sɛba n boe la taaba la n wʋn di taaba sarɩya, wʋ lan gʋlsɛ Nawẽnnɛ gõŋↄ pʋam yetɩ: "Dige-ya tõon-be'ero dãana la ya pʋam."
46006001	Ya nẽra ayɩla sãn tara yelle la a tadãana, bẽm tɩ a tarɩ ẽ wɛ'ɛsa sɛba n ka dolɩ Nawẽnnɛ zẽ'am tɩ ba ka mãalɛ yelle la, dee ka tarɩ ẽ wɛ'ɛsa Nawẽnnɛ nẽrba zẽ'am?
46006002	Yãma ka mi tɩ Nawẽnnɛ nẽrba n wʋn wa di dũnia dõma sarɩya? La yãma sãn wʋn wa di dũnia dõma sarɩya, ya ka tã wʋn di yel-pɩg-bãna wã sarɩya?
46006003	Yãma ka mi tɩ tõma n wʋn wa di malɛkadõma sarɩya? Lan de bɛla la, bẽm tɩ yãma ka tãna wʋn di dũnia wã yɛla sarɩya?
46006004	La yãma sãn tara yel-bãna buuri la taaba, yãma tarɩ sẽnna la sɛba n ka mi Nawẽnnɛ sore yɛla la zẽ'am.
46006005	Mam yetɩ ya tɩ la de la yãnnɛ bↄ ya. Bɛla, nẽra baa ayɩla ka boe yãma pʋam n tarɩ yɛm, wʋn tã'agɛ mãalɛ yel-sɛba tɩ yãma tarɩ la taaba la?
46006006	La ka masɛ tɩ yãma n de sↄbiisi sãn tara yelle la taaba, ya tara taaba sẽnna sarɩyaditba n ka dolɩ Nawẽnnɛ zẽ'am.
46006007	Yãma n tarɩ taaba sẽnna sarɩyadia zẽ'am na, la põn pa'alɛ tɩ ya tuuge mɛ zozo'e. Nẽra sãn ẽŋɛ ya be'em, bɩɩ zũ ya, bẽm tɩ yãma ka ɩta sugri, dee tara taaba sẽnna sarɩyadia zẽ'am?
46006008	Yãma malɩn ɩta taaba la be'em, zũura taaba, yãma n de sↄbiisi Nawẽnnɛ doosgo pʋam na.
46006009	Yãma ka mi tɩ tõon-be'ero dõma kãn yẽ zẽ'a Nawẽnnɛ so'olʋm pʋam? Da pã'asɛ ya mẽŋa. Nẽr-sɛba n ɩtɩ yalsɩ, bɩɩ sɛba n kãabrɩ baga, bɩɩ sɛba n gã la taaba pↄgba la taaba sɩrba, bɩɩ bʋra-sɛba n gã la taaba,
46006010	bɩɩ nayigba, bɩɩ sɛba n nõŋɛ bõnↄ, bɩɩ sɛba n yũuri dãam bugra, bɩɩ sɛba n tʋʋrɩ nẽrba, bɩɩ fãarba, bãma kãn kẽ Nawẽnnɛ so'olʋm pʋam.
46006011	Yãma nẽrba basɛba daan ãn na bɛla. La Nawẽnnɛ Sɩa peege yãma tõon-be'ero mɛ botɩ ya lebge Nawẽnnɛ nẽrba, masɛ a zẽ'am Zuudãana Azezi-krisi yʋ'ʋrɛ ı̃yã.
46006012	Yãma nẽrba basɛba yetɩ: "Mam tarɩ sore wʋn ẽŋɛ sɛla woo mɛ." La mam yetɩ ya tɩ dagɩ sɛla woo n tarɩ yõorↄ. Mam mẽ tarɩ sore wʋn ẽŋɛ sɛla woo mɛ. La mam kãn sakɛ lebge sɛla baa ayɩla yamŋa.
46006013	Yãma yetɩ, dia boe la pʋʋrɛ ı̃yã, tɩ pʋʋrɛ mẽ bↄna dia ı̃yã. La de la sɩra, la Nawẽnnɛ wʋn sã'am bãma bayi la wuu mɛ. La nẽrsaala ı̃yã ka boe yalsɩ ı̃yã, a boe la Zuudãana ı̃yã. Tɩ Zuudãana mẽ sↄna ı̃yã la.
46006014	Nawẽnnɛ n vo'oge tɩ Zuudãana Azezi la, ẽŋa n wʋn ken vo'oge tõma la a pãŋa.
46006015	Yãma ka mi tɩ ya ı̃yã la de la Azezi-krisi ı̃yã la zẽ'a ayɩla? Bɛla, la ãn sõŋa tɩ nẽra dɩkɛ Krisi ı̃yã zẽ'a ayɩla la sẽŋɛ ka lagɩm na pↄg-yalsɩ dõma mɛ bɩɩ? Ayɛɩ, la põn ka masɛ.
46006016	Ya ka mi tɩ sɛka n lagɩm a mẽŋa la pↄg-sɛka n ɩtɩ yalsɩ, ẽŋa la pↄka la lebge la ı̃yã ayɩla? La gʋlsɛ Nawẽnnɛ gõŋↄ pʋam yetɩ, bʋraaga la pↄka sãn lagɩm taaba, bãma bayi lebge la ayɩla.
46006017	La sɛka n lagɩm a mẽŋa la Zuudãana la, Nawẽnnɛ Sɩa botɩ a lebge la ayɩla la Zuudãana.
46006018	Zoe-ya yalsɩ. Tõon-be'e-sɛba wuu tɩ nẽrsaala ɩtɩ la ka boe a ı̃yã pʋam. La tõon-be'e-sɛka n de yalsɩ la boe la nẽrsaala ı̃yã pʋam.
46006019	Ya ka mi tɩ ya ı̃yã la de la Nawẽnnɛ Sɩa deego? Nawẽnnɛ Sɩa la tɩ a bↄ ya la boe ya pʋam mɛ, ya ka soe ya mẽŋa.
46006020	Nawẽnnɛ da ya la da'aga n de toogo, bɛla, dɩkɛ-ya ya ı̃yã, nã'asra Nawẽnnɛ.
46007001	Mam yetɩ m lerge la yãma n daan gʋlsɛ soke mam se'em na: "La ãn sõŋa tɩ bʋraaga da di pↄga."
46007002	La, lan wʋn ẽŋɛ se'em tɩ ya da ẽŋɛ yalsɩ, bʋraaga woo di a pↄga, tɩ pↄka woo mẽ ele a sɩra.
46007003	La bʋraaga bↄ a pↄga lan masɛ tɩ a bↄ ẽ sɛla la, tɩ pↄka mẽ bↄ a sɩra lan masɛ tɩ a bↄ ẽ sɛla la.
46007004	Se'ere n soe la, pↄka ka soe a mẽŋa ı̃yã. La de la a sɩra n soe ẽ. La bʋraaga mẽ ka soe a mẽŋa ı̃yã. La de la a pↄga n soe ẽ.
46007005	Pↄka la a sɩra da zagsɛ tɩ bãma kãn gã la taaba, sãn dagna tɩ ya ẽŋɛ la nõorɛ ayɩla looge wakatɛ fẽe tɩ ya pʋ'ʋsɛ Nawẽnnɛ, bɛla poorʋm ya le lagɩm na taaba tɩ Asũtãana da botɩ ya ẽŋɛ be'em, ya sãn ka tã'agɛ yõkɛ ya mẽŋa.
46007006	Mam n yele ya se'em wã, la dagɩ pẽrgrɛ, la de la sore tɩ mam pa'alɛ ya.
46007007	La sãn dɛna mam tẽ'esgↄ, nẽra woo sãn dɛna dakõorɛ wʋ mam n ãn se'em wã, la ãn sõŋa. La nẽrsaala woo tarɩ la a bↄ'a tɩ Nawẽnnɛ bↄ ẽ. Ayɩla tarɩ la bↄ'a ayẽma, tɩ ayẽma mẽ tara bↄ'a ayẽma.
46007008	Mam yetɩ sɛba n ka tara pↄgba bɩɩ n ka tara sɩrba, la pↄkõpa yetɩ, ba sãn ken bↄna bãma bayɩla mã'a wʋ mam n ãn se'em na, la ãn sõŋa.
46007009	La ba sãn ka tãna wʋn yõkɛ ba mẽŋa, ba di pↄgba, bɩɩ ba ele sɩrba. La ãn sõŋa tɩ ya di pↄgba, bɩɩ ya ele sɩrba, sõna yãma n zı̃ tɩ a yɛmleego tara ya nãmsra.
46007010	La sãn dɛna sɛba n tarɩ pↄgba bɩɩ n tarɩ sɩrba la, mam yetɩ ya la wãna: La, la dagɩ mam mẽŋa nõorɛ, la de la Zuudãana Azezi nõorɛ: Pↄka da basɛ a sɩra.
46007011	La a sãn basɛ a sɩra, a zẽa, a da le bↄta bʋraasɩ, bɩɩ ẽŋa la a sɩra la mãalɛ ba yelle la le naagɛ taaba. Bʋraaga mẽ da lebse a pↄga.
46007012	La sãn dɛna nẽrba basɛba la, mam yetɩ la wãna: La de la mam mẽŋa n yele, la dagɩ Zuudãana nõorɛ: Bʋraaga n dolɩ Azezi sore sãn tara pↄga n ka dolɩ Azezi sore, dee sakɛ tɩ a bↄna la ẽ, a da lebse ẽ.
46007013	La pↄka n dolɩ Azezi sore sãn tara sɩra n ka dolɩ Azezi sore, dee sakɛ tɩ a bↄna la ẽ, a da basɛ ẽ.
46007014	Sɩra n ka dolɩ Azezi sore ãn sõŋa mɛ, a pↄga n de Nawẽnnɛ nẽra la ı̃yã. La pↄka n ka dolɩ Azezi sore ãn sõŋa mɛ, a sɩra n de Nawẽnnɛ nẽra la ı̃yã. Bɛla ba kↄma wʋn ãna sõŋa mɛ, sãn dagna bɛla, ba kↄma wʋn ãna wʋ nẽr-sɛba n ka dolɩ Nawẽnnɛ kↄma.
46007015	La sɛka n ka dolɩ Azezi sore la, sãn bↄↄra tɩ a basɛ sɛka n dolɩ Azezi sore la, a basɛ ẽ tɩ a fõrgɛ. La sãn dɛna bɛla, la ka de pẽrgrɛ tɩ pↄka bɩɩ bʋraaga n dolɩ Azezi sore bↄna la sɛka n ka dolɩ Azezi sore. Nawẽnnɛ wi to tɩ tɩ vↄa la sũ-mã'asʋm la taaba.
46007016	Pↄka, fõn ẽŋɛ la wãne bãŋɛ fõn sãn wʋn tã'agɛ botɩ fʋ sɩra la yẽ fãarɛ? Bɩɩ bʋraaga, fõn ẽŋɛ la wãne bãŋɛ fõn sãn wʋn tã'agɛ botɩ fʋ pↄga la yẽ fãarɛ?
46007017	Sɛla n ãn sõŋa de la nẽra woo vↄa wʋ ẽn daan ãn se'em tɩ Nawẽnnɛ wi ẽ na, wʋ Zuudãana n bↄ ẽ tɩ a vↄa se'em na. La de la bɛla tɩ mam pa'alɩ Nawẽnnɛ nẽrba n boe zẽ'esɩ wuu tɩ ba ɩta.
46007018	Nẽr-sɛka sãn wã, dee tɩ Nawẽnnɛ wi ẽ, a da ɛɛra tɩ a sʋgɛ wãaga la. Nẽr-sɛka n mẽ ka wã, dee tɩ Nawẽnnɛ wi ẽ, a da wã.
46007019	Sɛka n wã, bɩɩ sɛka n ka wã, ba wuu ka tarɩ yõorↄ. Sɛla n tarɩ yõorↄ de la Nawẽnnɛ nõorɛ sakrɛ.
46007020	Nẽra woo ken ãna wʋ ẽn daan ãn se'em tɩ Nawẽnnɛ wi ẽ na.
46007021	Fʋ daan sãn dɛna la yamŋa tɩ Nawẽnnɛ wi fo, da basɛ tɩ fʋ yɛm yↄↄra. La sore sãn wa bↄna tɩ fʋ wʋn to'oge fʋ mẽŋa, fʋ doose bilam to'oge fʋ mẽŋa.
46007022	La nẽr-sɛka n de yamŋa tɩ Zuudãana la wi ẽ, a de la nẽra tɩ Zuudãana botɩ a to'oge a mẽŋa. Bɛla mẽ, nẽr-sɛka n dagɩ yamŋa tɩ Zuudãana Krisi wi ẽ, a de la Krisi yamŋa.
46007023	Nawẽnnɛ da ya la toogo, bɛla da lebge-ya nẽrba yamsɩ.
46007024	Bɛla ı̃yã, m sↄbiisi, nẽra woo vↄa Nawẽnnɛ nẽŋam wʋ ẽn daan ãn se'em tɩ Nawẽnnɛ wi ẽ na.
46007025	Mam yetɩ m tↄgɛ la sɛba n ka tarɩ sɩrba bɩɩ pↄgba la yelle, mam ka to'oge nõorɛ Zuudãana Azezi zẽ'am. La de la mam mẽŋa pʋtẽ'erɛ, la ya wʋn bↄ mam sɩra Zuudãana la n zoe mam ninbãalga la ı̃yã.
46007026	Yel-sɛba n boe lɛɛlɛ wã ı̃yã, mam tẽ'esɛ tɩ la ãn sõŋa tɩ nẽra woo ken ãna wʋ ẽn ãn se'em na.
46007027	Fʋ sãn tara pↄga, da ɛɛra tɩ fʋ lebse ẽ. La fʋ sãn ka tara pↄga, da ɛɛra tɩ fʋ di pↄga.
46007028	La fʋ sãn di pↄga, la dagɩ be'em. La pug-sɛka n mẽ ele sɩra, la dagɩ be'em. Nẽr-sɛba n tarɩ pↄgba, bɩɩ sɩrba la wʋn yẽ la sũ-sã'aŋↄ dũnia wã pʋam, bɛla tɩ mam ka bↄↄra tɩ yel-bãma paagɛ ya.
46007029	M sↄbiisi, mam n yetɩ ya se'em n wãna: Wakat-sɛka tɩ Nawẽnnɛ bↄ tↄ la ka le zo'oge. Lan pↄsɛ lɛɛlɛ wã, la ãn sõŋa tɩ sɛba n tarɩ pↄgba la, ãna wʋ ba ka tarɩ pↄgba,
46007030	tɩ sɛba n kellɩ, ãna wʋ ba ka kellɩ, tɩ sɛba n ɩtɩ sũ-yẽlga, ãna wʋ ba ka ɩtɩ sũ-yẽlga, tɩ sɛba n da'arɩ, ãna wʋ ba ka tarɩ sɛla tɩ ba da'arɩ la.
46007031	Tɩ sɛba n yẽtɩ dũnia bõntarsõm, ãna wʋ ba ka yẽtɩ bõntarsõm. Se'ere n soe la, dũnia wã n ãn se'em wã tollɩ mɛ.
46007032	Mam ka boorɩ tɩ ya yɛm yↄↄra la sɛla sɛla. Sɛka n ka tarɩ pↄga dɩkrɩ a pʋtẽ'erɛ wuu tõnna la Zuudãana la tõoma, a eerɩ la ẽŋa n wʋn ẽŋɛ se'em tɩ la ãna Zuudãana la sũure yẽlʋm.
46007033	La sɛka n di pↄga, dũnia yɛla n pakɛ ẽ, a eerɩ la ẽŋa n wʋn ẽŋɛ se'em tɩ la ãna a pↄga sũure yẽlʋm.
46007034	Bɛla, a pʋtẽ'erɛ n boorɩ se'em na pʋɩ mɛ. La pↄka bɩɩ pugla n mẽ ka tarɩ sɩra dɩkrɩ a pʋtẽ'erɛ wuu tõnna la Zuudãana la tõoma, a eerɩ la ẽŋa n wʋn ẽŋɛ se'em, tɩ a ı̃yã, la a sɩa wʋn wa dɛna Nawẽnnɛ bõnↄ. La sɛka n tarɩ sɩra, dũnia yɛla n pakɛ ẽ, a eerɩ la ẽŋa n wʋn ẽŋɛ se'em, tɩ la ãna a sɩra sũure yẽlʋm.
46007035	La de la yãma sõŋrɛ ı̃yã tɩ mam yele bɛla. Mam ka boorɩ tɩ m mõrgɛ ya dɩkɛ yelle dↄglɛ ya zuto. Mam boorɩ tɩ ya tõm na sɛla n ãn sõŋa, la ya dɩkɛ ya mẽŋa wuu bↄ Zuudãana la, tõnna a tõoma.
46007036	La sãn dɛna sɛba n lɛgrɩ pugunto tɩ ba di la, sɛka sãn tẽ'esɛ tɩ ẽŋa sãn basɛ a zɛba la ka di ẽ, ẽŋa ẽŋɛ ẽ na be'em, dee tɩ a yɛmleego tara ẽ, a di ẽ wʋ ẽn tẽ'esɛ se'em na, tɩ la dagɩ be'em.
46007037	La nẽr-sɛka sãn tẽ'esɛ a pʋtẽ'erʋm sõŋa sõŋa tɩ ẽŋa kãn di ẽ, tɩ pẽrgrɛ ka bↄna mı̃, a sãn wʋn tã'agɛ yõkɛ a mẽŋa, a ẽŋɛ wʋ ẽn tẽ'esɛ se'em na, tɩ la ãn sõŋa.
46007038	Bɛla, nẽr-sɛka n di pↄga, a ẽŋɛ sõŋa. La nẽr-sɛka n mẽ ka di pↄga, a ẽŋɛ sõŋa gãnna.
46007039	Pↄg-sɛka n ele, dẽnɩ tɩ a bↄna la a sɩra lɛ, ẽn ken vↄa wakatɛ la. La a sɩra la sãn ki, sore boe mɛ tɩ a le ele nẽr-sɛka tɩ a boorɩ, la dẽnɩ tɩ a dɛna nẽra n dolɩ Zuudãana Azezi sore.
46007040	La mam tẽ'esɛ tɩ a sãn ka le ele sɩra, a sũure wʋn ãna yẽlʋm gãnna ẽn ele. Mam tẽ'esɛ tɩ mam tarɩ la Nawẽnnɛ Sɩa pa'ala ya.
46008001	La sãn dɛna bõn-sɛba tɩ ba dɩkɛ kãabɛ bↄ baga la nẽnnↄ yelle, tɩ mi tɩ tɩ wuu tarɩ bãŋrɛ mɛ, wʋ yãma n yele se'em na. La bãŋrɛ botɩ nẽra zẽkra la a mẽŋa. La nõŋlʋm sõŋrɩ nẽrba mɛ.
46008002	Nẽr-sɛka sãn tẽ'esɛ tɩ ẽŋa mi sɛla, a ken ka mina wʋ lan masɛ tɩ a mina se'em.
46008003	La nẽra sãn nõŋɛ Nawẽnnɛ, Nawẽnnɛ mi ẽ mɛ.
46008004	Bɛla, la sãn dɛna baga nẽnnↄ na yelle, tɩ mi tɩ baga de la sɛla n de zãŋa dũnia wã zuo, dee ken mina tɩ Nawẽnnɛ ayɩla mã'a n boe.
46008005	Bõndõma n boe saazuum bɩɩ tẽŋa zuo, tɩ nẽrsaalba wi'iri tɩ wẽna. Asɩra, bõndõma zozo'e n boe tɩ nẽrsaalba wi'iri tɩ wẽna, bɩɩ zuudãandõma.
46008006	La tõma mi tɩ Nawẽnnɛ ayɩla n boe dɛna tɩ Sↄ n nãam sɛla woo, la ẽŋa ı̃yã tɩ tɩ vↄa. La tõma ken mina tɩ Zuudãana ayɩla mã'a n boe, a de la Azezi-krisi, la doose la ẽŋa tɩ sɛla woo bↄna, la ken doose la ẽŋa tɩ tɩ tara vↄm.
46008007	La, la dagɩ nẽra woo n mi wãna. Nẽrba basɛba malʋm baga mɛ, tɩ halɩ la zı̃na ba sãn obe baga nẽnnↄ, ba ken tẽ'esra a yelle mɛ tɩ la sɩrɩ de la baga dia. La ban ka mi Nawẽnnɛ sore yɛla sõŋa la, ba tẽ'esrɩ ba sũure pʋam tɩ ba ẽŋɛ la be'em.
46008008	La dagɩ dia n wʋn botɩ tɩ lɛm Nawẽnnɛ. Tɩ sãn ka di, sɛla ka pↄ'ↄrɩ tↄ, la tɩ sãn di, a ka pa'asrɩ tɩ sɛla.
46008009	La guuse ya mẽŋa, tɩ yan tarɩ nõorɛ dita sɛla woo la, da basɛ tɩ nẽr-sɛba n ka tarɩ pãŋa Nawẽnnɛ sore doosgo pʋam na tõm tõon-be'ero.
46008010	Nẽr-sɛka n ka mi Nawẽnnɛ sore yɛla sõŋa la, sãn yẽ fõn tarɩ bãŋrɛ la n zı̃ baga kãabgↄ zẽ'am ↄbra nẽnnↄ, la wʋn pã'asɛ ẽ tɩ a mẽ obe la baga nẽnnↄ.
46008011	Bɛla, fõn bãŋrɛ la wʋn basɛ tɩ nẽr-ẽŋa n ka tarɩ pãŋa Nawẽnnɛ sore doosgo pʋam na sã'am mɛ, a de la fʋ sↄbia tɩ Krisi ki a ı̃yã.
46008012	Fʋ sãn tõm tõon-be'e-ẽna sã'am fʋ sↄbia n ka mi Nawẽnnɛ sore yɛla sõŋa pʋtẽ'erɛ, fʋ ẽŋɛ la Krisi be'em.
46008013	Bɛla, la sãn dɛna dia n wʋn basɛ tɩ mam sↄbia tõm tõon-be'ero, mam kãn le malɩn di ẽ, tɩ m da basɛ tɩ m sↄbia tõm tõon-be'ero.
46009001	Mam ka soe m mẽŋa tãna wʋn ẽŋɛ mam n boorɩ se'em mɛ bɩɩ? Mam dagɩ la Krisi Tõntõnna bɩɩ? Mam daan ka yẽ tɩ Zuudãana Azezi mɛ bɩɩ? La dagɩ tõon-sɛba tɩ mam tõnnɩ bↄ'ↄra Zuudãana la n basɛ tɩ yãma bↄ ẽ sɩra?
46009002	Baa nẽrba basɛba sãn ka sakɛ tɩ mam de Krisi Tõntõnna, yãma masɛ mɛ tɩ ya sakɛ. Yãma n dolɩ Krisi sore la, n de sɛla n pa'alɛ tɩ mam de Krisi Tõntõnna.
46009003	Sɛba n zɛrgrɩ mam na, mam tↄgrɩ la wãna lɛrgra ba.
46009004	Tõma ka tarɩ sore tɩ ba bↄ tɩ dia la ko'om tɩ tõoma la ı̃yã?
46009005	Tõma ka tarɩ sore wʋn di pↄgba n dolɩ Nawẽnnɛ sore tɩ ba dↄla tɩ ɛɛra wʋ tɩ Tõntõn-taaba, la Zuudãana yɩbsɩ, la Apɩyɛɛrɩ n ɩtɩ se'em na bɩɩ?
46009006	Yãma tẽ'esɛ tɩ mam na Abarnabasɩ mã'a n de tɩ tõnna tɩ mẽŋa dita bɩɩ?
46009007	Ãne n de sʋdaaga dee bɩsra a mẽŋa dia yelle? Ãne n sele tɩɩsɩ dee ka dita ba biɛ? La ãne n gu'uri dũnsi dee ka dita ba ɩɩlʋm?
46009008	Mam ka yele bɛla la nẽrsaala pʋtẽ'erɛ mã'a. Nawẽnnɛ lↄↄ la mẽ yele la bɛla.
46009009	La gʋlsɛ lↄↄ tɩ Nawẽnnɛ yʋʋn bↄ Amoyisi gõnnↄ la pʋam yetɩ: "Da ẽŋɛ-ya naafↄ n kↄↄrɩ nõorɛ yʋka." La de la niigi yelle mã'a tɩ Nawẽnnɛ yʋʋn tↄgɛ bɩɩ?
46009010	Ayɛɩ, la de la tõma yelle tɩ la gʋlsɛ bɛla. Bɛla nẽr-sɛka n kↄↄrɩ tarɩ pʋtẽ'erɛ tɩ a wʋn yẽ mɛ, tɩ sɛka n wẽ'erɩ bõnkↄↄla mẽ tarɩ pʋtẽ'erɛ tɩ a wʋn yẽ, dẽnɩ tɩ ba wuu yẽ ba pʋrɛ.
46009011	Tõma n mõolɛ Nawẽnnɛ yetↄga la bↄ ya la, la ãn wʋ bõnbuuri tɩ tõma bʋrɛ. Bɛla, la masɛ mɛ tɩ ya looge ya bõntarsõm na sõŋɛ tõma wʋ bõnkↄↄla pʋrɛ tɩ ya bↄ tõma.
46009012	Nẽrba basɛba sãn tara nõorɛ tɩ ba to'oge yãma bõntarsõm, tõma n tarɩ nõorɛ tɩ tɩ to'oge yãma bõntarsõm gãnna. La tõma ka to'oge ya sɛla wʋ tõma n tarɩ nõorɛ se'em na, tõma sakɛ nãmsgↄ mɛ sɛla woo pʋam, tõma ka boorɩ tɩ tɩ gu Krisi kõ-yẽlga la mõolgↄ.
46009013	Yãma ka mi tɩ sɛba n tõnnɩ Wẽnde-kãtɛ la pʋam, diti la bilam? La tɩ sɛba n kãabrɩ bↄ'ↄra Nawẽnnɛ na, to'orɩ ba pʋrɛ la kãabgↄ zẽ'a na?
46009014	Bɛla, Zuudãana la bↄ nõorɛ mɛ tɩ sɛba n mõolɩ kõ-yẽlga la, mẽ tↄ'ↄra ba dia bilam.
46009015	La mam ka to'oge ya sɛla baa ayɩla wʋ mam n tarɩ nõorɛ se'em na. La mam ka gʋlsɛ bɛla mẽ yetɩ ya bↄ mam sɛla. Baa mam sãn wʋn ki sõɩ, tɩ nẽra da wa basɛ tɩ mam ka tara yẽsõm.
46009016	Mam n mõolɩ Nawẽnnɛ kõ-yẽlga la, mam ka tã wʋn wẽ m yõ'ogↄ a ı̃yã. La de la pẽrgrɛ tɩ mam mõolɛ. Mam sãn ka mõolɛ kõ-yẽlga la, mam wʋn yẽ la toogo.
46009017	La sãn de nɩ la mam mẽŋa n looge yɛm mõola kõ-yẽlga la, mam wʋn to'oge nɩ la yↄↄrↄ. La, lan de pẽrgrɛ tɩ mam mõolɛ la, la de la tõonɛ tɩ Nawẽnnɛ dɩkɛ dↄglɛ mam zuo.
46009018	Bɛla, bẽm n de mam yↄↄrↄ? La de la mam n mõolɩ kõ-yẽlga la bↄ'ↄra nẽrba zãŋa, dee ka tↄ'ↄra ba sɛla wʋ mam tarɩ nõorɛ se'em na.
46009019	Mam soe m mẽŋa mɛ, mam dagɩ nẽra yamŋa. La baa bɛla, mam dɩkɛ m mẽŋa lebge la nẽrba wuu yamŋa, tɩ m tã'agɛ botɩ ba nẽrba zozo'e dↄla Krisi.
46009020	Mam sãn bↄna Zifdõma zẽ'am, mam vↄa wʋ Zifdõma la, tɩ m tã'agɛ botɩ ba doose Azezi. Amoyisi lↄↄ la ka le tara nõorɛ la mam, la mam sãn bↄna la nẽr-bãma n dolɩ lↄↄ la, mam sakrɩ lↄↄ wʋ bãma la, tɩ m botɩ sɛba n dolɩ lↄↄ la doose Azezi.
46009021	La mam sãn bↄna nẽr-sɛba n ka dolɩ lↄↄ la zẽ'am, mam vↄa wʋ nẽr-sɛba n ka dolɩ lↄↄ la, tɩ m botɩ ba doose Azezi. La bɛla ka pa'alɛ tɩ mam ka dolɩ Nawẽnnɛ lↄↄ la. Mam dolɩ la Krisi lↄↄ.
46009022	Mam sãn bↄna la nẽr-sɛba n ka tarɩ pãŋa Nawẽnnɛ sore doosgo pʋam, mam vↄa wʋ bãma, tɩ m sõŋɛ ba tɩ ba da basɛ Nawẽnnɛ sore. Mam ɩtɩ sɛla woo la bɛla bↄ'ↄra nẽrba buuri wuu, ɩta mam wʋn ẽŋɛ se'em tɩ m tã'agɛ fãagɛ ba nẽrba basɛba.
46009023	Nawẽnnɛ kõ-yẽlga la ı̃yã tɩ mam ɩta bɛla wuu tɩ m wa po to'oge a pʋrɛ.
46009024	Yãma mi tɩ zʋa pʋam, zↄtba la wuu lagɩm zↄta mɛ, la ba nẽra ayɩla mã'a n wʋn zoe yãŋɛ to'oge bↄ'a. Bɛla, mõrgɛ-ya wʋ zↄtba n zotɩ se'em na, tɩ ya yãŋɛ to'oge bↄ'a Nawẽnnɛ zẽ'am.
46009025	Zↄtba wuu yõkrɩ ba mẽŋa mɛ sɛla woo pʋam tɩ ba to'oge bↄ'a n kãn yuuge dee sã'am. La tõma yõkrɩ tɩ mẽŋa tɩ tɩ wa to'oge la bↄ'a n kãn malɩn sã'am.
46009026	Bɛla n soe tɩ mam ka zↄta yoo yoo, la mam ka zɛbrɩ yoo yoo wʋ nẽra n wẽ'erɩ kʋsebgo.
46009027	Mam mõrgrɩ m ı̃yã mɛ tara m mẽŋa sõŋa sõŋa. Se'ere n soe la, mam ka boorɩ tɩ mam n mõolɩ kõ-yẽlga la bↄ'ↄra nẽrba la, mam mẽŋa wa koŋe yↄↄrↄ Nawẽnnɛ zẽ'am.
46010001	M sↄbiisi, mam boorɩ tɩ ya tẽ'esɛ la tɩ yaabdõma n yʋʋn dolɩ Amoyisi la yelle. Ba wuu yʋʋn boe la sawatɛ la tẽŋa, la ba wuu yʋʋn doose la ko-kãtɛ la pʋam tole.
46010002	La ãn wʋ Nawẽnnɛ yʋʋn mise ba mɛ sawatɛ la pʋam, la ko-kãtɛ la pʋam tɩ ba dɛna ayɩla la Amoyisi.
46010003	Ba wuu yʋʋn di la dia ayɩla, dee yũ ko'om ayɩla n ze'ele Nawẽnnɛ zẽ'am.
46010004	Ba yʋʋn yũ la ko'om n yesrɩ tãmpı̃a tɩ Nawẽnnɛ bↄ ba pʋam. Tãmpı̃-ẽŋa yʋʋn de la Krisi n dolɩ ba.
46010005	La baa bɛla, ba nẽrba zozo'e yʋʋn ka ɩtɩ sɛla n masɛ Nawẽnnɛ yɛm, tɩ a basɛ tɩ ba ki weego la pʋam.
46010006	Bõn-bãna wuu ẽŋɛ tɩ la pa'alɛ la tõma, tɩ tɩ da bↄↄra tɩ ẽŋɛ be'em wʋ bãma la.
46010007	Da dↄla-ya baga wʋ bãma basɛba n yʋʋn ẽŋɛ se'em na. La gʋlsɛ Nawẽnnɛ gõŋↄ pʋam yetɩ: "Nẽrba la zı̃'ire mɛ di dee yũ, dee isge dɛ'ɛna."
46010008	Tɩ da ɩta yalsɩ wʋ bãma basɛba n yʋʋn ẽŋɛ se'em, tɩ ba nẽrba tʋspisyi la atã ki daarɛ ayɩla la.
46010009	Tɩ da makɛ-ya tɩ Zuudãana la bɩsɛ wʋ bãma basɛba n yʋʋn ẽŋɛ se'em, tɩ bõnsɛ'ɛdõma kʋ ba la.
46010010	Tɩ da yõnna-ya la Nawẽnnɛ wʋ bãma basɛba n yʋʋn yõm se'em, tɩ kũm malɛka kʋ ba la.
46010011	Bõn-bãma wuu yʋʋn ẽŋɛ tɩ yaabdõma tɩ la dɛna la mãmsgↄ bↄ nẽrba basɛba. La ba gʋlsɛ bɛla, tɩ la dɛna la zãsŋↄ bↄ tõma sɛba n boe wakat-ẽna tɩ dũnia lɛm ba'asgↄ wã.
46010012	Bɛla, nẽr-sɛka n tẽ'esɛ tɩ ẽŋa ɩtɩ sõŋa dee zɛ sõŋa, a guuse da lui.
46010013	Yel-sɛba n paarɩ ya la, la de la yel-bãma n mẽ paarɩ nẽrba basɛba. La Nawẽnnɛ de la sɩra dãana, a kãn basɛ tɩ yel-sɛka n gãnnɩ ya pãŋa paagɛ ya. La yelle pʋam, a wʋn bↄ ya pãŋa tɩ ya wı̃be, dee ẽŋɛ sore tɩ ya yese.
46010014	Bɛla m sↄbiisi, yese-ya ya mẽŋa baga kãabgↄ pʋam.
46010015	Mam tↄgrɩ bↄ'ↄra ya wʋ ya de la nẽr-sɛba n tarɩ yɛm. Ya mẽŋa tẽ'esɛ mam n yetɩ ya sɛla la võorɛ.
46010016	Bõn-yũula la tɩ tõma ẽn dɩkɛ pʋ'ʋsɛ Nawẽnnɛ dee yũ la, pa'alɛ tɩ tõma lagɩm na Krisi dɛna ayɩla, a zɩɩm n yese bↄ tõma la ı̃yã. La borborɩ la tɩ tõma ẽn fiise pʋɩ taaba obe la, pa'alɛ tɩ tõma lagɩm na Krisi dɛna ı̃yã ayɩla.
46010017	Borborɩ la n de ayɩla la, tõma mẽ de la ı̃yã ayɩla, baa tõma n zo'oge la. Se'ere n soe la, tɩ wuu lagɩm ↄbra la borbor-ẽŋa ayɩla.
46010018	Tẽ'esɛ-ya Ɩsrayɛlɩ dõma yelle. Sɛba n diti di-sɛba tɩ ba dɩkɛ kãabɛ Nawẽnnɛ kãabgↄ bı̃mbı̃nne zuo la, ba lagɩm na Nawẽnnɛ.
46010019	Bẽm tɩ mam yɛta wãna? Yãma tẽ'esɛ tɩ mam yetɩ bagrɛ, bɩɩ di-sɛba tɩ ba kãabɛ bↄ bagrɛ la, de la sɛla bɩɩ? Ayɛɩ.
46010020	Mam yetɩ ya mɛ tɩ ya bãŋɛ tɩ sɛla tɩ bag-kãabrɩba kãabrɩ la, ba kãabrɩ bↄ'ↄra la kʋlkã'arsɩ, dagɩ Nawẽnnɛ. Mam ka boorɩ tɩ ya lagɩm na kʋlkã'arsɩ.
46010021	Ya ka tã wʋn yũ Zuudãana Azezi bõn-yũula, dee le yũ kʋlkã'arsɩ bõn-yũula, ya ken ka tãna wʋn di Zuudãana kũm tẽerɛ dia, dee le di kʋlkã'arsɩ dia.
46010022	Tɩ sãn ɩta bɛla, tɩ wʋn botɩ Zuudãana sũure n isge. Yãma tẽ'esɛ tɩ tõma tarɩ pãŋa gãnna ẽ mɛ bɩɩ?
46010023	Yãma nẽrba basɛba yetɩ: "Sore boe mɛ tɩ tɩ ẽŋɛ sɛla woo." Asɩra, la, la dagɩ sɛla woo n tarɩ yõorↄ. Ba yetɩ: "Sore boe mɛ tɩ tɩ ẽŋɛ sɛla woo." La, la dagɩ sɛla woo n sõŋrɩ.
46010024	Nẽra nẽra da ɛɛra a mẽŋa sõŋrɛ mã'a, ɛɛra-ya taaba sõŋrɛ.
46010025	Ya tarɩ sore tɩ ya da nẽn-sɛba wuu tɩ ba koosrɩ da'asɩ pʋam obe mɛ. Da basɛ-ya tɩ la nãmsra ya pʋtẽ'era tɩ ya soke nẽnnↄ na n ze'ele zẽ'a.
46010026	La gʋlsɛ Nawẽnnɛ gõŋↄ pʋam yetɩ: "Dũnia, la bõn-sɛba wuu n boe a pʋam de la Zuudãana Nawẽnnɛ bõnↄ."
46010027	Nẽra n ka bↄ Azezi sɩra sãn wi ya tɩ ya wa'am a yire wa di, tɩ ya sakɛ sẽŋɛ, di-ya di-sɛba wuu tɩ a tarɩ wa bↄ ya la, da basɛ-ya tɩ la nãmsra ya pʋtẽ'era, tɩ ya soke nẽnnↄ na n ze'ele zẽ'a.
46010028	La nẽra sãn yele ya yetɩ: "Di-bãna wã de la bagrɛ dia", da di-ya, sɛka n yele ya bɛla la ı̃yã, tɩ la da nãmsɛ a pʋtẽ'erɛ.
46010029	La dagɩ yãma mẽŋa pʋtẽ'era yelle tɩ mam yele, la de la nẽr-sɛka n yele ya la pʋtẽ'erɛ. La yãma mẽ tã soke mam yetɩ: "Bẽm soe tɩ nẽra ayẽma pʋtẽ'erɛ wʋn gu mam, tɩ mam kãn di sɛla tɩ mam tarɩ nõorɛ tɩ m di?
46010030	Mam sãn pʋ'ʋsɛ Nawẽnnɛ dia ı̃yã dee di, bẽm tɩ nẽra wʋn zɛrgɛ mam la bõn-sɛka tɩ mam pʋ'ʋsɛ Nawẽnnɛ a ı̃yã?"
46010031	Lan de se'em na, ya sãn dita mɛ, bɩɩ ya yũuri mɛ, bɩɩ sɛla woo tɩ ya ɩtɩ, ɩta-ya ba wuu nã'asra Nawẽnnɛ.
46010032	Da ẽŋɛ-ya sɛla Zifdõma, bɩɩ sɛba n dagɩ Zifdõma, bɩɩ Nawẽnnɛ nẽrba zẽ'am tɩ la gu ba Nawẽnnɛ sore doosgo.
46010033	Ɩta-ya wʋ mam n ɩtɩ se'em na. Mam mõrgrɩ mɛ tɩ m ẽŋɛ sɛla n ãn nẽra woo sũure yẽlʋm sɛla woo pʋam, mam ka eerɩ m mẽŋa sõŋrɛ, mam eerɩ la nẽrba zozo'e sõŋrɛ, tɩ ba tã'agɛ yẽ fãarɛ.
46011001	Ɩta-ya mam n ɩtɩ se'em na, wʋ mam mẽ n ɩtɩ wʋ Krisi n ɩtɩ se'em na.
46011002	Mam pẽgrɩ ya, yãma n tẽrɩ mam yelle sɛla woo pʋam, dee dↄla bõn-sɛba wuu tɩ mam pa'alɛ ya la.
46011003	La mam boorɩ tɩ ya bãŋɛ tɩ Krisi de la nẽra woo zuudãana, tɩ sɩra mẽ dɛna a pↄga zuudãana, tɩ Nawẽnnɛ dɛna Krisi zuudãana.
46011004	Bɛla, bʋra-sɛka n pʋ'ʋsrɩ Nawẽnnɛ, bɩɩ n to'oge Nawẽnnɛ yetↄga tↄgra bↄ'ↄra nẽrba, dee vuge a zuugo, a pↄ'ↄrɩ la a zuudãana.
46011005	La pↄg-sɛka n pʋ'ʋsrɩ Nawẽnnɛ, bɩɩ n to'oge Nawẽnnɛ yetↄga tↄgra bↄ'ↄra nẽrba, dee ka vuge a zuugo, a pↄ'ↄrɩ la a zuudãana. La ãn wʋ ẽn põn a zuugo la.
46011006	Pↄka sãn ka bↄↄra tɩ a vuge a zuugo, a yi sɛ a zomto. La tɩ mi tɩ la de la yãnnɛ bↄ pↄka tɩ a põn a zuugo, bɩɩ a sɛ a zomto. Bɛla, dẽnɩ tɩ a vuge a zuugo.
46011007	Bʋraaga ka de a vuge a zuugo, se'ere n soe la, Nawẽnnɛ nãam ẽ tɩ a wõna la a mẽŋa, dɛna nã'asgↄ bↄ ẽ. La pↄka de la nã'asgↄ bↄ bʋraaga.
46011008	Nawẽnnɛ ka dɩkɛ pↄka kõbrɛ nãam bʋraaga, a daan dɩkɛ la bʋraaga kõbrɛ nãam pↄka.
46011009	La Nawẽnnɛ ka nãam bʋraaga pↄka ı̃yã, la a nãam pↄka la bʋraaga ı̃yã.
46011010	Bɛla ı̃yã, la malɛkadõma ı̃yã, la masɛ tɩ pↄka vugra a zuugo tɩ la pa'alɛ tɩ a tarɩ nõorɛ.
46011011	La Zuudãana doosgo la pʋam, pↄka boe la bʋraaga nu'usum, tɩ bʋraaga mẽ bↄna pↄka nu'usum.
46011012	Nawẽnnɛ daan dɩkɛ la bʋraaga nãam pↄka. Tɩ pↄgsɩ mẽ dↄgra bʋraasɩ. Bɛla wuu ze'ele la Nawẽnnɛ zẽ'am.
46011013	Tẽ'esɛ-ya ya mẽŋa bɩsɛ. La masɛ tɩ pↄka pʋ'ʋsra Nawẽnnɛ nẽr-kʋʋŋↄ pʋam dee ka vuge a zuugo?
46011014	Nẽrba wuu mi mɛ tɩ bʋraaga sãn basɛ a zomto tɩ ba wↄgɛ, la de la yãnnɛ.
46011015	La pↄka sãn basɛ a zomto tɩ ba wↄgɛ, la de la pẽka bↄ ẽ. A zomto la n wↄgɛ la, de la sɛla bↄ ẽ tɩ a dɩkɛ vuge a zuugo.
46011016	La nẽr-sɛka sãn bↄↄra tɩ a wẽ nõke'ene bõn-ẽna wã yelle, dẽnɩ tɩ a bãŋɛ tɩ tõma, la Nawẽnnɛ nẽrba n boe zẽ'esɩ wuu la, ka tarɩ ɩrgↄ ayẽma.
46011017	Mam n yetɩ m yele ya se'em wã, mam ka yetɩ m pẽgɛ ya, bẽm ı̃yã, ya ẽn lagsɛ taaba la, ya ka ɩtɩ sõŋa, ya ɩtɩ la be'em.
46011018	Pↄspↄsɩ, mam wõm tɩ ya sãn ẽn lagsɛ taaba tɩ ya pʋ'ʋsɛ Nawẽnnɛ, welgre n boe ya tẽŋasʋka. La mam sakɛ tɩ yel-sɛba tɩ ba yele la, basɛba de la sɩra.
46011019	Dẽnɩ tɩ welgre bↄna ya tẽŋasʋka, tɩ ba bãŋɛ sɛba n sɩrɩ dolɩ Nawẽnnɛ bↄkɛ.
46011020	Yãma ẽn lagsɛ taaba la, ya tẽ'esɛ tɩ ya diti la Zuudãana dia, la dagɩ bɛla.
46011021	Se'ere n soe la, ya sãn lagsɛ, nẽra woo dẽŋɛ ka dita la a mẽŋa dia. Tɩ sɛba kↄm dõnna, dee tɩ basɛba yũ buge.
46011022	La sãn dɛna bɛla, yãma ka tarɩ yiɛ wʋn di dee yũ bilam? Bɩɩ yãma ka nannɩ la Nawẽnnɛ nẽrba la, dee ɩta nasdõma yãnnɛ? Mam wʋn yele ya tɩ bo? M pẽgɛ ya bɛla ı̃yã bɩɩ? Ayɛɩ, mam kãn pẽgɛ ya.
46011023	Zãsŋↄ sɛka tɩ mam daan zãsʋm ya la, mam to'oge ẽ na Zuudãana la zẽ'am. La de la wãna: Yʋ'ʋŋ-sɛka tɩ ba wʋn yõkɛ tɩ Zuudãana Azezi la, a dɩkɛ la borborɩ,
46011024	pʋ'ʋsɛ Nawẽnnɛ a yel-sõnnɛ dee fiise bↄ ba yetɩ: "Ẽna de la mam ı̃yã, tɩ mam bↄ'ↄrɩ ya. Ɩta-ya wãna tẽra mam yelle."
46011025	Ban daan di dia kɩ'ɩlɩm na, a dɩkɛ la bõn-yũula yetɩ: "Bõn-yũul-bãna pa'alɩ tɩ Nawẽnnɛ bı̃ŋe la nõor-paalga la nẽrsaalba mam zɩɩm n wʋn yese la ı̃yã. Wakat-sɛka tɩ ya ẽn yetɩ ya yũ ba, ɩta-ya wãna tẽra mam yelle."
46011026	Wakat-sɛka woo tɩ ya obrɩ borborɩ wã, dee yũura bõn-yũula wã, ya pa'alɩ la Zuudãana la kũm yelle, halɩ tɩ a wʋn wa leme wa'am.
46011027	Bɛla, nẽr-sɛka woo n obrɩ borborɩ wã, dee yũura bõn-yũula wã, dee ka masɛ tɩ a obe dee yũ, a tõnnɩ la tõon-be'ero pↄ'ↄra Zuudãana ı̃yã, la a zɩɩm na.
46011028	Bɛla, nẽra woo tẽ'esɛ bɩsɛ a sãn masɛ, deege obe borborɩ la, dee yũ bõn-yũula la.
46011029	Nẽr-sɛka n ka nannɩ Zuudãana la ı̃yã, dee obe borborɩ la, dee yũ bõn-yũula la, a eerɩ la sɩbgrɛ bↄ'ↄra a mẽŋa.
46011030	Bɛla n soe tɩ ya pʋam, nẽrba zozo'e dɛna bã'adõma, tɩ sɛba ka tara pãŋa, tɩ basɛba ki.
46011031	Tɩ sãn tẽ'esɛ tɩ mẽŋa bɩsɛ tɩ sãn masɛ, Nawẽnnɛ kãn sɩbgɛ tↄ.
46011032	La Zuudãana la sãn sɩbgra tↄ, a pa'alɩ tɩ mɛ tɩ tɩ ɩta sõŋa, tɩ a da wa lagɩm tɩ la dũnia nẽrba di tɩ sarɩya sɩbgɛ tↄ.
46011033	Bɛla, m sↄbiisi, ya sãn lagsɛ taaba tɩ ya di Zuudãana kũm tẽerɛ dia la, ya gu'ura taaba.
46011034	Nẽra kↄm sãn dõnna, a di a yire dee wa'am, tɩ ya da kãn lagsɛ taaba ɛ sɩbgrɛ bↄ ya mẽŋa. La yel-sɛba n weege la, mam sãn wa wa'am, mam wʋn mãalɛ.
46012001	Lɛɛlɛ wã, mam yetɩ m tↄgɛ ya la Nawẽnnɛ Sɩa bↄ'a yelle. M sↄbiisi, mam boorɩ tɩ ya bãŋɛ la bõn-ẽŋa yelle sõŋa.
46012002	Ya mi tɩ yan daan nãn ka bↄ Azezi sɩra la, ya daan taagɛ la baga n de mugro la poore dↄla, ka tãna wʋn basɛ.
46012003	Bɛla tɩ mam bↄↄra tɩ ya bãŋɛ tɩ Nawẽnnɛ Sɩa la sãn bↄna la nẽra, a ka tã wʋn tↄgɛ Azezi yelle be'em. La nẽra mẽ ka tã wʋn yetɩ, Azezi de la Zuudãana, tɩ la sãn dagna Nawẽnnɛ Sɩa n botɩ a yele.
46012004	Nawẽnnɛ Sɩa bↄ'a la de la to'oto'ore, la, la de la Sɩa ayɩla mẽŋa n bↄ'ↄrɩ.
46012005	Tõoma la de la to'oto'ore, la, la de la Zuudãana ayɩla tɩ tɩ tõnnɩ bↄ'ↄra.
46012006	Tõoma la n tõnnɩ se'em na de la to'oto'ore, la, la de la Nawẽnnɛ ayɩla n tõnnɩ ba wuu nẽrba wuu pʋam.
46012007	Nawẽnnɛ Sɩa la bↄ'ↄrɩ nẽra woo la bↄ'a nẽrba la wuu sõŋrɛ ı̃yã.
46012008	Sɩa la bↄ'ↄrɩ nẽra ayɩla la bↄ'a tɩ a tↄgra yɛm yetↄga, la Sɩa ẽŋa ayɩla n bↄ'ↄrɩ nẽra ayẽma bↄ'a tɩ a tↄgra bãŋrɛ yetↄga.
46012009	La Sɩa ẽŋa mẽŋa n bↄ'ↄrɩ nẽra ayɩla bↄ'a tɩ a bↄ'ↄra Nawẽnnɛ sɩra zozo'e, dee bↄ'ↄra ayẽma pãŋa tɩ a botɩ bã'adõma yẽta ı̃mã'asʋm.
46012010	Sɩa la n bↄ'ↄrɩ nẽra ayɩla pãŋa tɩ a tãna tõnna tõon-yãlma, dee bↄ'ↄra ayẽma bↄ'a tɩ a tↄ'ↄsra Nawẽnnɛ yetↄga tↄgra bↄ'ↄra nẽrba, ẽŋa n bↄ'ↄrɩ nẽra ayɩla yɛm tɩ a tãna wʋn bãŋɛ sɛla n ze'ele Nawẽnnɛ Sɩa zẽ'a, la sɛla n ka ze'ele Nawẽnnɛ Sɩa zẽ'a bↄkɛ. Sɩa ẽŋa n bↄ'ↄrɩ nẽra ayɩla bↄ'a tɩ a tãna tↄgra yetↄg-zãŋsɩ, dee bↄ'ↄra ayẽma bↄ'a tɩ a tãna pa'ala yetↄg-zãŋsɩ la võorɛ.
46012011	La de la Sɩa ẽŋa ayɩla n ɩtɩ bɛla wuu. Sɩa la bↄ'ↄrɩ nẽra woo la bↄ'a to'oto'ore wʋ ẽŋa n boorɩ se'em.
46012012	Azezi-krisi nẽrba ãn wʋ ı̃yã ayɩla n tarɩ zẽ'esɩ to'oto'ore. La baa la zẽ'esɩ la n de to'oto'ore la, ba wuu de la ı̃yã ayɩla.
46012013	Tõma Zifdõma, la sɛba n dagɩ Zifdõma, la sɛba n de yamsɩ, la sɛba n dagɩ yamsɩ, tõma wuu n daan mise ko'om pʋam na, Nawẽnnɛ Sɩa botɩ tɩ lebge la ı̃yã ayɩla. Nawẽnnɛ tõm na Sɩa ayɩla bↄ tɩ wuu.
46012014	Nẽra ı̃yã ka tarɩ zẽ'a ayɩla mã'a. A tarɩ la zẽ'esɩ to'oto'ore.
46012015	Nã'arɛ sãn yetɩ, ẽŋa n dagɩ nu'ugo la, ẽŋa ka po dɛna ı̃yã la zẽ'a ayɩla, bɛla kãn tã'agɛ basɛ tɩ a kãn dɛna ı̃yã la zẽ'a ayɩla.
46012016	La tʋbrɛ mẽ sãn yetɩ, ẽŋa n ka de nifo la, ẽŋa ka po dɛna ı̃yã la zẽ'a ayɩla, bɛla kãn tã'agɛ basɛ tɩ a kãn dɛna ı̃yã la zẽ'a ayɩla.
46012017	Tɩ ı̃yã la wuu sãn de nɩ nifo, a yetɩ a ẽŋɛ la wãne wõm yetↄga? La a wuu sãn de nɩ tʋbrɛ, a yetɩ a ẽŋɛ la wãne wõm yũuŋo?
46012018	Bɛla tɩ Nawẽnnɛ ẽŋɛ ı̃yã zẽ'a woo wʋ ẽn boorɩ se'em, lagɩm ba taaba.
46012019	Ba wuu sãn de nɩ la zẽ'a ayɩla mã'a, ı̃yã kãn boe nɩ.
46012020	Bɛla tɩ zẽ'esɩ to'oto'ore bↄna, la ba de la ı̃yã ayɩla.
46012021	Bɛla nifo ka tã wʋn yele nu'ugo yetɩ, ẽŋa ka boorɩ a sõŋrɛ. La zuugo mẽ ka tã wʋn yele nãma yetɩ, ẽŋa ka boorɩ ba sõŋrɛ.
46012022	Lan pa'asɛ, ı̃yã la zẽ'e-sɛba n ãn wʋ ba ka tarɩ pãŋa la, tarɩ yõorↄ mɛ.
46012023	Zẽ'e-sɛba tɩ tõma bɩsɛ tɩ ba ka tarɩ yõorↄ zo'oge la, tɩ bɩsrɩ la bãma yelle sõŋa sõŋa. La zẽ'e-sɛba tɩ tɩ tẽ'esɛ tɩ ba ka masɛ tɩ nẽrba yẽ ba la, bãma tɩ tɩ malgrɩ sõŋa gãnna.
46012024	La ka de tɩ dɩkɛ sɛla pı̃ zẽ'e-sõma la. Nawẽnnɛ mẽŋa n ẽŋɛ tɩ ı̃yã la, basɛ tɩ tɩ bɩsra zẽ'e-sɛba tɩ tɩ tẽ'esɛ tɩ ba ka tarɩ yõorↄ zo'oge la yelle sõŋa sõŋa,
46012025	tɩ welgre da bↄna ı̃yã la pʋam. La tɩ ı̃yã la zẽ'esɩ to'oto'ore la wʋn sõŋra taaba.
46012026	Bɛla, zẽ'a ayɩla sãn nãmsra, zẽ'esɩ la wuu mẽ nãmsrɩ mɛ. Zẽ'a ayɩla sãn yẽ nã'asgↄ, zẽ'esɩ la wuu tarɩ la sũ-yẽlga.
46012027	Ya wuu de la Krisi ı̃yã la. La nẽra woo de la ı̃yã la zẽ'a ayɩla.
46012028	Bɛla tɩ Nawẽnnɛ ẽŋɛ nẽra woo a zẽ'am a nẽr-kʋʋŋↄ la pʋam. Pↄspↄsɩ de la sɛba tɩ Azezi mẽŋa daan looge tõm ba la. Bʋyi dãana de la Nawẽnnɛ nõtↄ'ↄsrɩba. Bʋtã de la karẽnsãandõma, la sɛba n tõnnɩ tõon-yãlma, la sɛba tɩ a bↄ ba pãŋa tɩ ba botɩ bã'adõma yẽta ı̃mã'asʋm, la sɛba tɩ a looge tɩ ba sõŋra nẽrba, la sɛba n wʋn bↄna nẽrba nẽŋa, la sɛba n tↄgrɩ yetↄg-zãŋsɩ.
46012029	La dagɩ tɩ wuu n de sɛba tɩ Azezi mẽŋa daan looge tõm na, dagɩ tɩ wuu n de nõtↄ'ↄsrɩba, dagɩ tɩ wuu n de karẽnsãandõma. La dagɩ tɩ wuu n tarɩ pãŋa tõnna tõon-yãlma,
46012030	la dagɩ tɩ wuu n botɩ bã'adõma yẽta ı̃mã'asʋm, dagɩ tɩ wuu n tↄgrɩ yetↄg-zãŋsɩ, dagɩ tɩ wuu n tã wʋn pa'alɛ yetↄg-zãŋsɩ la võorɛ.
46012031	Ɛɛra-ya bↄ'a sɛba n gãnnɩ wuu. La mam wʋn pa'alɛ ya so-sɛka n gãnnɩ ba wuu.
46013001	Mam sãn tↄgra nẽrsaalba buuri wuu yetↄga, la malɛkadõma yetↄga, dee ka tara nõŋlʋm, mam ãn wʋ dẽnlↄŋↄ bɩɩ pɩrga n wẽ'erɩ zãŋa.
46013002	La mam sãn tara bↄ'a tↄ'ↄsra Nawẽnnɛ yetↄga tↄgra bↄ'ↄra nẽrba, dee tãna wʋn bãŋɛ yɛla n sʋgɛ wuu võorɛ, dee tara mi'ilum wuu, la mam sãn bↄ Nawẽnnɛ sɩra tãna wʋn botɩ tãŋa vurge, dee ka tara nõŋlʋm, mam de la zãŋa.
46013003	La mam sãn dɩkɛ mam n tarɩ sɛla wuu pʋɩ nasdõma, la baa mam sãn sakɛ tɩ ba yõ mam ı̃yã bugum, dee ka tara nõŋlʋm, bɛla ka tarɩ yõorↄ bↄ mam.
46013004	Nẽr-sɛka n tarɩ nõŋlʋm mã'arɩ la a mẽŋa, dee sõŋra nẽrba, a ka ɩtɩ sũure, a ka wẽ'erɩ yõ'ogↄ, la a ka zẽkrɩ a mẽŋa.
46013005	Sɛka n tarɩ nõŋlʋm ka ɩtɩ sɛla n ka masɛ, a ka eerɩ a mẽŋa sõŋrɛ mã'a, a sũure ka isgri, nẽra sãn ẽŋɛ ẽ be'em, a ka tẽrɩ ẽ a sũure pʋam.
46013006	Sɛka n tarɩ nõŋlʋm ka ɩtɩ sũ-yẽlga la tõon-be'ero, a ɩtɩ sũ-yẽlga la sɩra.
46013007	Sɛka n tarɩ nõŋlʋm ɩtɩ sugri mɛ sɛla woo pʋam. A bↄ sɩra mɛ sɛla woo pʋam, a tarɩ pʋtẽ'erɛ mɛ gu'ura sɛla woo tɩ a bↄ sɩra la, a tã wı̃bra mɛ sɛla woo pʋam.
46013008	Nõŋlʋm ka malɩn ba'asra. Nawẽnnɛ yetↄga tɩ tɩ to'osrɩ tↄgra bↄ'ↄra nẽrba, la yetↄg-zãŋsɩ, la mi'ilum wʋn tole.
46013009	Tõma n mi se'em, la tõma n to'osrɩ Nawẽnnɛ yetↄga tↄgra bↄ'ↄra nẽrba la, de la fẽe.
46013010	La wakatɛ sãn wa paagɛ tɩ Nawẽnnɛ malgɛ sɛla woo tɩ la masɛ sõŋa sõŋa, sɛla fẽe tɩ tõma mi la wʋn tole.
46013011	Mam n daan de bia la, mam daan tↄgrɩ wʋ bia la, mam daan tẽ'esra wʋ bia la, la mam daan wõnnɩ yɛla võorɛ wʋ bia la. La mam yãŋa n bɩ la, mam basɛ biyã'atɛ mɛ.
46013012	Tõma n mi sɛla lɛɛlɛ wã, ãn wʋ tõma bɩsrɩ la bɩsga n ka yẽtɩ sõŋa pʋam. La wakat-ẽŋa tɩ wʋn yẽ sɛla woo sõŋa. Mam n mi sɛla la, nãn de la fẽe. La mam wʋn wa bãŋɛ ẽ sõŋa sõŋa wʋ Nawẽnnɛ n mi mam sõŋa se'em na.
46013013	Bɛla, bõn-bãna batã n boe wakatɛ wuu: La de la bↄ sɩra, la tɩ tara pʋtẽ'erɛ gu'ura sɛla tɩ tɩ bↄ sɩra la, la nõŋlʋm. La bõn-bãna batã pʋam, nõŋlʋm n gãnnɩ ba wuu.
46014001	Ɛ-ya nõŋlʋm, la ya ken ɛɛra Nawẽnnɛ Sɩa bↄ'a la, lan gãnnɩ, bↄ'a sɛka tɩ ya wʋn to'oge Nawẽnnɛ yetↄga tↄgɛ bↄ nẽrba.
46014002	Sɛka n tↄgrɩ yetↄg-zãŋsɩ ka tↄgrɩ bↄ'ↄra nẽrba, a tↄgrɩ bↄ'ↄra la Nawẽnnɛ. Se'ere n soe la, nẽra ka wõnnɩ a yetↄga la võorɛ, Nawẽnnɛ Sɩa botɩ a tↄgra la yɛla n sʋgɛ.
46014003	La sɛka n to'osrɩ Nawẽnnɛ yetↄga tↄgra bↄ'ↄra nẽrba, ẽŋa tↄgrɩ sõŋra la nẽrba, botɩ ba sẽnna nẽŋa Nawẽnnɛ sore doosgo la pʋam, dee kã'ana ba, bↄ'ↄra ba bʋraanɛ.
46014004	Sɛka n tↄgrɩ yetↄg-zãŋsɩ sõŋrɩ la a mẽŋa. La sɛka n to'osrɩ Nawẽnnɛ yetↄga tↄgra bↄ'ↄra nẽrba sõŋrɩ la Nawẽnnɛ nẽrba.
46014005	Mam boorɩ nɩ tɩ ya wuu tↄgra la yetↄg-zãŋsɩ, la mam boorɩ tɩ ya tↄ'ↄsra la Nawẽnnɛ yetↄga tↄgra bↄ'ↄra nẽrba gãnna. Nẽra sãn tↄgɛ yetↄg-zãŋsɩ tɩ nẽra ka bↄna wʋn to'oge yetↄga la tↄgɛ a võorɛ pa'alɛ nẽrba la tɩ la sõŋɛ ba, sɛka n to'osrɩ Nawẽnnɛ yetↄga tↄgra bↄ'ↄra nẽrba la n gãnnɩ.
46014006	M sↄbiisi, mam sãn wa'am ya zẽ'am wa tↄgra yetↄg-zãŋsɩ, mam wʋn ẽŋɛ la wãne sõŋɛ ya? A ka tarɩ võorɛ bↄ ya. Sɛla n wʋn sõŋɛ ya, de la mam sãn pa'alɛ ya sɛla tɩ Nawẽnnɛ Sɩa puke pa'alɛ mam, bɩɩ m botɩ ya bãŋɛ sɛla, bɩɩ m to'oge Nawẽnnɛ yetↄga tↄgɛ bↄ ya, bɩɩ m zãsʋm ya.
46014007	La ãn wʋ de'eŋo lↄgrↄ la: Wɩa sãn pɛɛbra bʋra bʋra, bɩɩ kõlŋↄ sãn wẽ'era bʋra bʋra, fʋ wʋn ẽŋɛ la wãne bãŋɛ wɩa la peebgo võorɛ, bɩɩ kõlŋↄ la wẽ'a võorɛ?
46014008	Benkonne sãn peebe bʋra bʋra, ka peebe zɛbrɛ peebgo, ãne n wʋn mãasʋm yese zɛbrɛ?
46014009	Bɛla mẽ, ya sãn tↄgra yetↄg-zãŋka tɩ nẽra ka wõnnɩ a võorɛ, nẽra wʋn ẽŋɛ la wãne bãŋɛ yãma n boorɩ tɩ ya yele se'em? Ya yetↄga la de la zãŋa.
46014010	Yetↄga buuri zozo'e n boe dũnia zuo, la ayɩla ka boe ka tara võorɛ.
46014011	La mam sãn ka wõnna yetↄga, mam na sɛka n tↄgrɩ la de la sãama la taaba.
46014012	Bɛla, yãma n mõrgɛ ɛɛra Nawẽnnɛ Sɩa bↄ'a la, ɛɛra-ya bↄ'a sɛba n wʋn sõŋɛ Nawẽnnɛ nẽrba tɩ ba sẽŋɛ nẽŋa Nawẽnnɛ doosgo pʋam.
46014013	Bɛla ı̃yã, sɛka n tↄgrɩ yetↄg-zãŋka, a sose Nawẽnnɛ tɩ a botɩ a yãŋɛ tↄgɛ a võorɛ.
46014014	Mam sãn pʋ'ʋsra Nawẽnnɛ la yetↄg-zãŋka, mam sɩa n pʋ'ʋsrɩ, la mam ka wõnnɩ a võorɛ la m mẽŋa yɛm.
46014015	Bɛla, mam wʋn ẽŋɛ la wãne? Mam wʋn pʋ'ʋsra la m sɩa, dee ken pʋ'ʋsra la m yɛm, la m yõona la m sɩa, dee ken yõona la m yɛm.
46014016	Fʋ sãn pʋ'ʋsra Nawẽnnɛ a yel-sõnnɛ la yetↄg-zãŋka, nẽra wʋn ẽŋɛ la wãne ze'ele nẽrba la n lagsɛ la pʋam yetɩ: "Amina", dee ka wõm fõn yele se'em na võorɛ?
46014017	Baa fõn pʋ'ʋsrɩ Nawẽnnɛ se'em na sãn ãna sõŋa, la ka tarɩ sõŋrɛ bↄ nẽr-ẽŋa.
46014018	Mam pʋ'ʋsrɩ Nawẽnnɛ a yel-sõnnɛ, mam n tↄgrɩ yetↄg-zãŋsɩ gãnna yãma wuu la.
46014019	La Nawẽnnɛ nẽrba lagsgↄ zẽ'am, mam boorɩ tɩ m tↄgɛ la yetↄga banuu la m yɛm tɩ nẽrba wõm ba võorɛ tɩ la zãsʋm ba, sõna mam wʋn tↄgɛ yetↄg-zãŋsɩ tʋspia.
46014020	M sↄbiisi, da ãna-ya wʋ kↄma n tẽ'esrɩ se'em na. La, la sãn dɛna be'em ɩrgↄ yelle, ãna-ya wʋ kↄm-pɩgsɩ n ka ɩtɩ be'em na. La ya tẽ'esgↄ pʋam, ãna-ya wʋ bõnkɛgsɩ la.
46014021	La gʋlsɛ Nawẽnnɛ gõŋↄ pʋam tɩ Zuudãana Nawẽnnɛ yetɩ: "Mam wʋn basɛ tɩ sãama n tↄgrɩ yetↄg-zãŋsɩ mõolɛ m kõ-yẽlga bↄ m nẽrba. Baa la wãna wuu, ba kãn selse mam."
46014022	Bɛla ı̃yã, yetↄg-zãŋsɩ de la sɛla n pa'alɩ sɛba n ka bↄ sɩra Nawẽnnɛ pãŋa, la dagɩ sɛba n bↄ sɩra la ı̃yã. La nẽra n to'oge Nawẽnnɛ yetↄga tↄgɛ bↄ nẽrba la, n de sɛla n pa'alɩ sɛba n bↄ sɩra Nawẽnnɛ pãŋa, la dagɩ sɛba n ka bↄ sɩra la ı̃yã.
46014023	Sɛba n bↄ sɩra la sãn lagsɛ taaba zẽ'a ayɩla, tɩ nẽra woo tↄgra la yetↄg-zãŋsɩ, tɩ sɛba n ka mi, dee ka bↄ Nawẽnnɛ sɩra kẽ, ba kãn yetɩ ya zallɩ mɛ?
46014024	La sɛba n bↄ sɩra la sãn lagsɛ taaba, tɩ nẽra woo tↄ'ↄsra Nawẽnnɛ yetↄga tↄgra bↄ'ↄra nẽrba, tɩ nẽra n ka mi, dee ka bↄ Nawẽnnɛ sɩra kẽ, ẽn wõm sɛla woo la, wʋn basɛ tɩ a bãŋɛ a tõon-be'ero, dee pa'alɛ ẽ a tuure.
46014025	Yel-sɛba n sʋgɛ a sũure pʋam wʋn puke mɛ peelem pʋam, tɩ a wʋn ka dũma dɩkɛ a nẽŋa võglɛ tẽŋa nã'asɛ Nawẽnnɛ, dee yetɩ: "Nawẽnnɛ sɩrɩ boe la ya lɛ."
46014026	Bɛla, m sↄbiisi, tɩ wʋn ẽŋɛ la wãne? Ya sãn lagsɛ taaba tɩ ya pʋ'ʋsɛ Nawẽnnɛ, ya nẽra ayɩla tã wʋn pʋrɛ yõonɛ, tɩ ayẽma zãsʋm, tɩ ayẽma pa'alɛ bõn-sɛka tɩ Nawẽnnɛ puke pa'alɛ ẽ, tɩ ayẽma tↄgɛ yetↄg-zãŋka, tɩ ayẽma tↄgɛ yetↄg-zãŋka la võorɛ pa'alɛ nẽrba. Ɩta-ya bɛla wuu tɩ la sõŋɛ Nawẽnnɛ nẽrba tɩ ba sẽŋɛ nẽŋa Nawẽnnɛ doosgo pʋam.
46014027	La sãn dɛna yetↄg-zãŋsɩ tɩ ya yetɩ ya tↄgɛ, nẽrba bayi bɩɩ nẽrba batã mã'a tↄgɛ ayɩla ayɩla, tɩ nẽra ayɩla tↄgɛ ba võorɛ pa'alɛ.
46014028	La nẽra sãn ka bↄna wʋn tã'agɛ tↄgɛ yetↄg-zãŋsɩ la võorɛ pa'alɛ, sɛba n yetɩ ba tↄgɛ yetↄg-zãŋsɩ la sı̃na da tↄgɛ. Ba tↄgɛ ba sũure pʋam bↄ ba mẽŋa, la Nawẽnnɛ.
46014029	Sɛba n de Nawẽnnɛ nõtↄ'ↄsrɩba la, bayi bɩɩ batã tↄgɛ. Tɩ sɛba n weege la bɩsɛ ba yetↄga la sãn masɛ bɩɩ ka masɛ.
46014030	La nẽra ayɩla sãn tↄgra, tɩ Nawẽnnɛ Sɩa puke sɛla pa'alɛ nẽrba lagsgↄ la zẽ'am, nẽr-sɛka n dẽŋɛ tↄgra la go'oge.
46014031	Ya wuu tã wʋn to'oge Nawẽnnɛ yetↄga tↄgɛ bↄ nẽrba mɛ, la ya tↄgra ayɩla ayɩla, tɩ la wʋn zãsʋm nẽrba wuu, dee bↄ ba bʋraanɛ.
46014032	Nẽr-sɛba n tarɩ Nawẽnnɛ Sɩa tↄ'ↄsra yetↄga bↄ'ↄra nẽrba la tã wʋn yõkɛ ba mẽŋa mɛ.
46014033	Se'ere n soe la, Nawẽnnɛ boorɩ tɩ sɛla woo dↄla la sore la sũ-mã'asʋm, a ka boorɩ tɩ tɩ tõnna yooro yooro.
46014034	Pↄgsɩ sı̃na Nawẽnnɛ nẽrba lagsgↄ zẽ'am, wʋ ba ɩtɩ se'em zẽ'esɩ wuu la. Sore ka boe tɩ ba darɛ tↄgra Nawẽnnɛ nẽrba lagsgↄ zẽ'am. La ba sakra nõorɛ wʋ Zifdõma lↄↄ n yele se'em na.
46014035	Sɛla sãn bↄna tɩ ba bↄↄra tɩ ba bãŋɛ, ba soke ba sɩrba ba yiɛ. La ka narɩ tɩ pↄgsɩ tↄgra Nawẽnnɛ nẽrba lagsgↄ zẽ'am.
46014036	Yãma tẽ'esɛ tɩ la de la yãma zẽ'am tɩ Nawẽnnɛ kõ-yẽlga la pↄsɛ bɩɩ? Bɩɩ yãma mã'a n to'oge yetↄga la?
46014037	Sɛka n tẽ'esɛ tɩ ẽŋa de la Nawẽnnɛ nõtↄ'ↄsa, bɩɩ ẽŋa de la sɛka tɩ Nawẽnnɛ Sɩa boe la ẽ lɛ, a sakɛ tɩ sɛla tɩ mam gʋlsɛ bↄ'ↄra ya wã de la Zuudãana la nõorɛ tɩ a bↄ.
46014038	La nẽra sãn ka selse yel-ẽna, yãma mẽ da selse ẽ.
46014039	Bɛla, m sↄbiisi, mõrgɛ-ya tↄ'ↄsra Nawẽnnɛ yetↄga tↄgra bↄ'ↄra nẽrba, dee da gu-ya nẽrba tɩ ba da tↄgɛ yetↄg-zãŋsɩ.
46014040	La ɩta-ya sɛla woo tɩ la ãna sõŋa, dee dↄla sore.
46015001	M sↄbiisi, lɛɛlɛ wã mam boorɩ tɩ m tẽegɛ ya la kõ-yẽlga la tɩ mam daan mõolɛ bↄ ya tɩ ya bↄ sɩra zɛ kãŋkãŋɛ la yelle.
46015002	Ya sãn gʋrɛ ẽ kãŋkãŋɛ wʋ mam n mõolɛ ya se'em na, ya wʋn yẽ fãarɛ. La sãn dagna bɛla, yan bↄ sɩra la de la zãŋa.
46015003	Zãsŋↄ sɛka n gãnnɩ tɩ mam daan to'oge n bɛla tɩ mam dẽŋɛ zãsʋm ya: Krisi ki la tõma tõon-be'ero ı̃yã, wʋ lan gʋlsɛ Nawẽnnɛ gõŋↄ pʋam se'em na.
46015004	Tɩ ba daan laagɛ ẽ, tɩ Nawẽnnɛ botɩ a vo'oge dabsa atã daarɛ, wʋ lan gʋlsɛ Nawẽnnɛ gõŋↄ pʋam se'em na.
46015005	La a daan dẽŋɛ dɩkɛ a mẽŋa pa'alɛ la Apɩyɛɛrɩ, dee yãŋa dɩkɛ a mẽŋa pa'alɛ karẽnbiisi pia la ayi la.
46015006	Bɛla poorʋm tɩ a dɩkɛ a mẽŋa pa'alɛ a karẽnbiisi n gãnnɩ kↄbsnuu wakatɛ ayɩla. Ba nẽrba basɛba zozo'e ken vↄa mɛ, la basɛba ki mɛ.
46015007	Bɛla poorʋm tɩ a dɩkɛ a mẽŋa pa'alɛ Azakɩ, dee yãŋa dɩkɛ a mẽŋa pa'alɛ Tõntõnɩba la wuu.
46015008	Bɛla wuu poorʋm, a dɩkɛ a mẽŋa pa'alɛ la mam n ãn wʋ bia tɩ ba dↄgɛ tɩ a wakatɛ ka paagɛ la.
46015009	Mam de la pɩka Tõntõnɩba la wuu zẽ'am, dee ka nara tɩ ba wi'ira mam tɩ Tõntõnna, mam n daan nãmsɛ Nawẽnnɛ nẽrba la ı̃yã.
46015010	La Nawẽnnɛ yel-sõnnɛ ı̃yã tɩ mam dɛna mam n de se'em lɛɛlɛ wã. Yel-sõnnɛ na tɩ Nawẽnnɛ bↄ mam na dagɩ zãŋa. Mam tõm gãnna Tõntõnɩba basɛba la wuu mɛ. La, la dagɩ mam mẽŋa n tõnnɩ bɛla, Nawẽnnɛ yel-sõnnɛ na ı̃yã tɩ mam yãŋɛ tõnna bɛla.
46015011	Bɛla, la sãn dɛna la mam n mõolɛ kõ-yẽlga la, bɩɩ bãma, tɩ wuu mõolɛ la kõ-yẽlga sɛka tɩ mam tẽegɛ ya a yelle la, sɛka tɩ ya daan sakɛ la.
46015012	Tõma n mõolɩ tɩ Krisi ki mɛ dee vo'oge la, wãne tɩ ya nẽrba basɛba yetɩ, sɛba n ki la kãn vo'oge?
46015013	La sãn dɛna sɩra tɩ nẽr-sɛba n ki la kãn vo'oge, bɛla Krisi yi ka vo'oge.
46015014	La Krisi sãn ka vo'oge, kõ-yẽlga la tɩ tõma mõolɩ la de la zãŋa, tɩ yãma bↄ sɩra la mẽ dɛna zãŋa.
46015015	La sãn dɛna bɛla, tõma yi parnɩ mɛ bↄ'ↄra Nawẽnnɛ, tõma n yetɩ, Nawẽnnɛ botɩ Krisi vo'oge mɛ, dee tɩ kũm kãn vo'oge la ı̃yã.
46015016	Sɛba n ki la sãn kãn vo'oge, bɛla, Krisi yi ka vo'oge.
46015017	La Krisi sãn ka vo'oge, yan bↄ sɩra la de la zãŋa, la ya tõon-be'ero taalɛ ken bↄna la ya zuto.
46015018	La sɛba n bↄ Krisi sɩra dee ki la mẽ yi bↄɩ mɛ.
46015019	Tõma n tarɩ pʋtẽ'erɛ la Krisi la sãn dɛna la tõma n vↄa dũnia wã zuo mã'a ı̃yã, tõma n yi de ninbãal-dõma gãnna nẽrsaalba wuu.
46015020	La, la dagɩ bɛla, Krisi ki dee vo'oge mɛ, ẽŋa n de pↄspↄsɩ dãana n vo'oge, pa'alɛ tɩ nẽrba basɛba n ki la mẽ wʋn vo'oge.
46015021	La de la nẽra ayɩla ı̃yã tɩ nẽrba kiira, bɛla, la mẽ de la nẽra ayɩla ı̃yã tɩ kũm wʋn vo'oge.
46015022	Nẽrsaalba wuu de la Adam yɩɩsɩ, bɛla tɩ ba kiira. Bɛla tɩ nẽr-sɛba wuu n mẽ de Krisi nẽrba wʋn vo'oge.
46015023	La nẽra woo tarɩ la a wakatɛ, pↄspↄsɩ de la Krisi n vo'oge, la a lemŋo daarɛ, sɛba n de a nẽrba la wʋn vo'oge mɛ.
46015024	Bɛla poorʋm, Krisi wʋn sã'am sɛba wuu n soe ke'eŋo, la na'am, la pãŋa wuu, dee yãŋa dɩkɛ so'olʋm na lebse bↄ a Sↄ Nawẽnnɛ, dee tɩ sɛla woo ba'asɛ.
46015025	Bɛla, dẽnɩ tɩ Krisi di na'am halɩ ka paagɛ wakat-sɛka tɩ Nawẽnnɛ wʋn botɩ a bɛ'ɛba wuu bↄna a nãma tẽŋa.
46015026	Kũm n de bɛ-sɛka tɩ a wʋn wa sã'am poorʋm.
46015027	La gʋlsɛ Nawẽnnɛ gõŋↄ pʋam yetɩ: "Nawẽnnɛ dɩkɛ sɛla woo ẽŋɛ la a nãma tẽŋa." Lan yetɩ Krisi n soe sɛla woo la, la ka tã tɩ a sↄna Nawẽnnɛ mẽŋa n botɩ a sↄna sɛla woo la.
46015028	La Nawẽnnɛ sãn dɩkɛ sɛla woo ẽŋɛ Krisi nu'usum, ẽŋa n de Nawẽnnɛ Dayʋa la mẽ wʋn dɩkɛ a mẽŋa ẽŋɛ Nawẽnnɛ nu'usum. Tɩ Nawẽnnɛ dɛna nẽŋadãana sↄna sɛla woo.
46015029	Sɛba n ki la sãn kãn malɩn vo'oge, nẽr-sɛba n botɩ ba misra ba ko'om pʋam sɛba n ki ı̃yã la, wʋn ẽŋɛ la wãne? Kũm sãn kãn malɩn vo'oge, bẽm tɩ ba ɩta bɛla?
46015030	La bẽm tɩ tõma põsra tɩ yõorɛ wakatɛ wuu?
46015031	M sↄbiisi, mam põsrɩ m yõorɛ mɛ daarɛ woo, mam n yetɩ ya se'em na de la sɩra. La de la sɩra wʋ mam n ɩtɩ sũ-yẽlga ya yelle yãma n dolɩ Zuudãana Azezi-krisi ı̃yã se'em na.
46015032	La sãn dɛna la dũnia zuo vↄm mã'a ı̃yã, mam n daan yẽ yɛla Efɛɛzɩ tẽŋa wʋ mam zɛbrɩ la we-dũnsi la, a yõorↄ de la bẽm? La sãn dɛna tɩ kũm kãn vo'oge, tɩ wʋn yele nɩ wʋ nẽrba basɛba n yetɩ se'em na: "Basɛ-ya tɩ tɩ dita dee yũura, tɩ beere tɩ wʋn ki mɛ."
46015033	Da pã'asɛ-ya ya mẽŋa. Fʋ sãn dↄla nẽr-be'ego, fʋ wʋn lebge la nẽr-be'ego.
46015034	Basɛ-ya tẽ'esɛ yooro, dee da le tõnna tõon-be'ero. Mam yetɩ ya tɩ la de la yãnnɛ bↄ ya: Ya nẽrba basɛba ka mi Nawẽnnɛ.
46015035	La nẽr-sɛka wʋn soke yetɩ: "Sɛba n ki la wʋn vo'oge la wãne wãne? Ba wʋn wa tara la ı̃yã bẽm buuri?"
46015036	Sokre ẽna de la gↄↄn-sokre! Fõn ka mi tɩ fʋ sãn bʋrɛ sɛla biire, a yɛm n wʋn bule yese vↄa, dee tɩ a pↄkↄ põ'ogɛ?
46015037	La sãn dɛna la ke-biire bɩɩ sɛla ayẽma biire tɩ fʋ dɩkɛ bʋrɛ, a de la biire mã'a. La a sãn yese, a ka le ãna wʋ sɛka tɩ fʋ bʋrɛ la.
46015038	Nawẽnnɛ botɩ bõnbuuri la yɛsra ãna wʋ ẽŋa n boorɩ tɩ ba ãna se'em na. Bõnbuuri woo n yesrɩ ãna se'em de la to'oto'ore.
46015039	Bõn-vↄↄsɩ mẽ ka tarɩ ı̃yã ayɩla. Nẽrsaalba ı̃yã de la to'ore, dũnsi ı̃yã de la to'ore, niinto ı̃yã de la to'ore, tɩ zũma ı̃yã mẽ dɛna to'ore.
46015040	Bõn-sɛba n boe saazuum tarɩ la ba ı̃yã, tɩ sɛba n boe tẽŋa zuo mẽ tara ba ı̃yã, la ba sõŋa dagɩ ayɩla.
46015041	Wẽntulle peelem boe la a to'ore, tɩ wõrga peelem bↄna a to'ore, tɩ wõrbiɛ peelem mẽ bↄna ba to'ore. La wõrbiɛ la peelem mẽ le bↄna la to'oto'ore.
46015042	Kũm vo'ore la mẽ wʋn wa ãna la bɛla. Nẽra sãn ki tɩ ba laagɛ ẽ, a ı̃yã põ'orɩ mɛ. La Nawẽnnɛ sãn wa vo'oge ẽ, a kãn le põ'ogɛ.
46015043	Ba sãn laagɛ kũm, a lↄrɛ mɛ dee dɛna gille. La a sãn vo'oge, a ãn na sõŋa, dee tara pãŋa.
46015044	Ban laagɛ ẽ na, a tarɩ la dũnia zuo ı̃yã. La Nawẽnnɛ sãn wa vo'oge ẽ, a tarɩ la ı̃yã tɩ Nawẽnnɛ Sɩa bↄ ẽ. Dũnia zuo ı̃yã boe mɛ, la ı̃yã tɩ Nawẽnnɛ Sɩa bↄ'ↄrɩ mẽ boe mɛ.
46015045	La gʋlsɛ Nawẽnnɛ gõŋↄ pʋam yetɩ: "Adam n de pↄspↄsɩ nẽra la, Nawẽnnɛ n bↄ ẽ vↄm." La Krisi tɩ ba wi'iri tɩ poorʋm Adam na, tarɩ la Sɩa n bↄ'ↄrɩ vↄm.
46015046	La dagɩ ı̃yã tɩ Nawẽnnɛ Sɩa bↄ'ↄrɩ la tɩ tɩ to'orɩ yiɛn. Tɩ to'orɩ la dũnia wã ı̃yã yiɛn, dee yãŋa wʋn to'oge ı̃yã tɩ Nawẽnnɛ Sɩa bↄ'ↄrɩ.
46015047	Nawẽnnɛ yʋʋn dɩkɛ la tẽŋa tẽntõnnↄ nãam pↄspↄsɩ nẽra la. La poorʋm nẽra la ze'ele la Nawẽnnɛ yire wa'am.
46015048	Dũnia nẽrba wuu ãn wʋ nẽr-sɛka tɩ Nawẽnnɛ yʋʋn dɩkɛ tẽŋa tẽntõnnↄ nãam na. Tɩ Nawẽnnɛ yire nẽrba mẽ ãna wʋ nẽr-sɛka n ze'ele Nawẽnnɛ yire wa'am na.
46015049	Bɛla, tõma n ãn wʋ nẽr-sɛka tɩ Nawẽnnɛ dɩkɛ tẽntõnnↄ nãam na, tɩ mẽ wʋn wa ãna wʋ nẽr-sɛka n ze'ele Nawẽnnɛ yire wa'am na.
46015050	M sↄbiisi, bɛla tɩ mam gʋlsɛ yele ya tɩ, nẽrsaala ı̃yã wã kãn tã'agɛ kẽ Nawẽnnɛ so'olʋm pʋam. Ĩyã wã n põ'orɩ la kãn tã'agɛ yẽ vↄm n ka ba'asrɩ.
46015051	Selse-ya tɩ m yele ya yelle n sʋgɛ. Tõma nẽrsaalba wuu kãn ki dee tɩ dũnia ba'asɛ, la tɩ wuu ı̃isi wʋn teege mɛ.
46015052	Dũnia ba'asgↄ daarɛ, benkonne n wʋn peebe, tɩ tɩ wuu teege tↄtↄ nini kãbsɩgↄ pʋam. Benkonne na sãn peebe, sɛba n ki la wʋn vo'oge la ı̃yã n kãn malɩn ki, la Nawẽnnɛ wʋn teege tõma ı̃yã mɛ.
46015053	Dẽnɩ tɩ nẽrsaala ı̃yã wã n põ'orɩ la, lebge ı̃yã n ka põ'orɩ, tɩ ı̃yã n kiiri la, lebge ı̃yã n ka kiiri.
46015054	La ı̃yã n põ'orɩ la sãn lebge ı̃yã n ka põ'orɩ, tɩ ı̃yã n kiiri la lebge ı̃yã n ka kiiri, wakat-ẽŋa tɩ Nawẽnnɛ gõŋↄ n gʋlsɛ se'em na wʋn ẽŋɛ. La gʋlsɛ yetɩ: "Nawẽnnɛ yãŋɛ kũm, tɩ kũm ka le bↄna.
46015055	Kũm, fʋ pãŋa boe la bɛ? Fʋ toogo boe la bɛ?"
46015056	La de la tõon-be'ero n botɩ kũm tara pãŋa kʋʋra nẽrba. Tɩ lↄↄ botɩ tõon-be'ero yẽta pãŋa.
46015057	Tɩ pʋ'ʋsɛ Nawẽnnɛ a yel-sõnnɛ, ẽŋa n botɩ tõma yãŋɛ tõon-be'ero, la kũm, Zuudãana Azezi-krisi ı̃yã la.
46015058	Bɛla, m sↄbi-nõŋrɩsɩ, mõrgɛ-ya ze'ele kãŋkãŋɛ. Tõnna-ya Zuudãana tõoma la wakatɛ wuu da basɛ, yãma n mi tɩ nãmsgↄ sɛka tɩ ya nãmsrɩ Zuudãana la ı̃yã dagɩ zãŋa la.
46016001	Lɛɛlɛ wã, mam boorɩ tɩ m tↄgɛ la ligri la tɩ ya lagsrɩ tɩ ya sõŋɛ Nawẽnnɛ nẽrba la yelle. Doose-ya pa'alg-sɛka tɩ mam pa'alɛ Nawẽnnɛ nẽrba la n boe Galatɩ so'olʋm na.
46016002	Lasrɩ daarɛ woo, nẽra woo looge lig-sɛba tɩ a yetɩ a bↄ la bı̃ŋe, da zɛ-ya gu'ura tɩ mam sãn wa paam, tɩ ya yãŋa lagsɛ.
46016003	Tɩ mam sãn wa paam, mam wʋn gʋlsɛ la gõŋↄ tõm nẽr-sɛba tɩ ya mẽŋa wʋn looge la, tɩ ba tarɩ bↄ'a la sẽŋɛ Zerizalɛm.
46016004	La, la sãn le nara tɩ mam mẽŋa sẽŋɛ, bãma wʋn doose la mam tɩ tɩ sẽŋɛ.
46016005	Mam wʋn wa'am ya zẽ'am, la mam wʋn doose la Masedʋanɩ so'olʋm wa'am.
46016006	La mam sãn wa'am, mam wʋn yuuge ya zẽ'am fẽe, bɩɩ tã tɩ mam wʋn bↄna la ya tɩ ↄↄrↄ wakatɛ wa tole, tɩ ya sõŋɛ ma tɩ m sẽŋɛ zẽ'e-sɛka tɩ mam wʋn sẽŋɛ la.
46016007	Mam ka boorɩ tɩ m wen doose bɩsɛ ya dee tole, mam tarɩ pʋtẽ'erɛ tɩ mam wʋn bↄna ya zẽ'am yuuge, Zuudãana la sãn bↄ mam sore.
46016008	La mam wʋn weege bↄna la Efɛɛzɩ tẽŋa wã halɩ ka paagɛ Pãntekↄtɩ kibsa daarɛ.
46016009	Se'ere n soe la, Nawẽnnɛ yo'oge la sore bↄ mam tɩ m tõm a tõoma zozo'e, baa bɛ'ɛba n zo'oge la.
46016010	Atimõtɩ sãn wa'am ya zẽ'am, ya to'oge ẽ sõŋa, dee ẽŋɛ-ya yan wʋn ẽŋɛ se'em tɩ a bʋraanɛ da bo'oge. Se'ere n soe la, a tõnnɩ Zuudãana tõoma la wʋ mam n tõnnɩ se'em na.
46016011	Nẽra nẽra da pↄ'ↄgɛ ẽ, sõŋɛ-ya ẽ tɩ a leme wa'am mam zẽ'am la sũ-mã'asʋm. Mam, la sↄbiisi la gu'uri ẽ mɛ.
46016012	La sãn dɛna tɩ sↄbia Apolↄsɩ, mam yele ẽ mɛ nõorɛ faa tɩ a doose la sↄbiisi basɛba la wa'am wa bɩsɛ ya. La a ka boorɩ tɩ a wa'am lɛɛlɛ wã. A sãn wa yẽ nẽŋa, a wʋn wa'am.
46016013	Guuse-ya ya mẽŋa zɛ kãŋkãŋɛ Nawẽnnɛ sore doosgo la pʋam. Keŋe ya mẽŋa, tara-ya bʋraanɛ.
46016014	Ɩta-ya sɛla woo la nõŋlʋm.
46016015	M sↄbiisi, ya mi Astefanasɩ la a yir-dõma yelle, bãma n dẽŋɛ bↄ Nawẽnnɛ sɩra Akayi so'olʋm pʋam. Ba tõm mɛ bↄ Nawẽnnɛ nẽrba. Mam belnɩ ya mɛ
46016016	tɩ ya nanna nẽr-bãma, la nẽr-sɛba wuu n tõnnɩ Nawẽnnɛ tõoma wʋ bãma la.
46016017	Mam tarɩ sũ-yẽlga mɛ Astefanasɩ la Afↄrtunatusi la Akayikusi n wa'am na. Se'ere n soe la, ba sõŋɛ mam wʋ yãma boe nɩ la mam zẽ'am na.
46016018	Ba keŋe mam, la yãma sũure mɛ. Pẽgra-ya nẽr-bãma buuri.
46016019	Nawẽnnɛ nẽrba n boe Azi so'olʋm pʋ'ʋsrɩ ya. Akila, la Aprisili, la Nawẽnnɛ nẽr-sɛba n lagsrɩ ba yire la pʋ'ʋsrɩ ya sõŋa Zuudãana Azezi doosgo pʋam.
46016020	Sↄbiisi la wuu pʋ'ʋsrɩ ya. Pʋ'ʋsɛ-ya taaba la nõŋlʋm.
46016021	Mam Apolɩ n gʋlsɛ pʋ'ʋsgↄ wã la m mẽŋa nu'ugo, mam pʋ'ʋsrɩ ya.
46016022	Nẽr-sɛka n ka nõŋɛ Zuudãana la, kã'a-be'ego wʋn bↄna a dãana zuo. Maranata.
46016023	Tɩ Zuudãana Azezi yel-sõnnɛ wʋn bↄna la ya.
46016024	Mam nõŋɛ ya wuu mɛ Azezi-krisi doosgo pʋam.
47001001	Mam Apolɩ n de Azezi-krisi Tõntõnna wʋ Nawẽnnɛ n boorɩ se'em, la tɩ sↄbia Atimõtɩ n gʋlsɛ gõŋↄ wã bↄ'ↄra yãma Nawẽnnɛ nẽrba wuu n boe Korẽntɩ, la Akayi so'olʋm wuu pʋam na.
47001002	Tɩ Sↄ Nawẽnnɛ, la tɩ Zuudãana Azezi-krisi wʋn ẽŋɛ ya yel-sõnnɛ, dee bↄ ya sũ-mã'asʋm.
47001003	Tɩ pẽgɛ-ya Nawẽnnɛ n de tɩ Zuudãana Azezi-krisi Sↄ la. Ẽŋa n de Sↄ n zotɩ ninbãalga, la ẽŋa n de Nawẽnnɛ n sõŋrɩ nẽrba bↄ'ↄra ba bʋraanɛ sɛla woo pʋam.
47001004	Ẽŋa n bↄ'ↄrɩ tõma bʋraanɛ tɩ tooro wuu pʋam, tɩ tõma n yẽtɩ bʋraanɛ na, tõma mẽ wʋn yãŋɛ sõŋra nẽr-sɛba wuu n boe tooro buuri wuu pʋam bↄ ba bʋraanɛ.
47001005	Tõma n yẽtɩ nãmsgↄ zo'oge wʋ Krisi la, bɛla, tõma mẽ wʋn yẽ bʋraanɛ zo'oge Krisi ı̃yã.
47001006	Tõma sãn bↄna toogo pʋam, la de la tɩ yãma wʋn yẽ bʋraanɛ, la fãarɛ. La tõma sãn yẽta bʋraanɛ, la de la tɩ yãma wʋn yẽ bʋraanɛ tɩ la sõŋɛ ya tɩ yãma mẽ wʋn yãŋɛ wı̃bra nãmsgↄ pʋam wʋ tõma n mẽ wı̃bri nãmsgↄ pʋam na.
47001007	Tõma tarɩ pʋtẽ'erɛ la yãma mɛ, mina sõŋa sõŋa tɩ yãma n po nãmsra la tõma la, yãma mẽ wʋn po yẽ bʋraanɛ la tõma.
47001008	Tɩ sↄbiisi, tõma boorɩ tɩ ya bãŋɛ la tooro sɛba n paagɛ tõma Azi so'olʋm pʋam na. Tooro la daan nãmsɛ tõma mɛ zo'oge gãŋɛ tõma pãŋa, tɩ tõma daan põn ka le tara pʋtẽ'erɛ tɩ tõma wʋn vↄa.
47001009	Tõma daan kↄ'ↄgɛ tɩ pʋtẽ'erɛ yetɩ tõma vↄm tɛka n bɛla. La bɛla paagɛ tõma tɩ tɩ da te'ege la tɩ mẽŋa, la tɩ te'ege Nawẽnnɛ n vo'orɩ kũm na.
47001010	La de la ẽŋa n fãagɛ tõma kũm ẽŋa pʋam, la a wʋn ken fãagɛ tõma mɛ. Asɩra, tõma tarɩ pʋtẽ'erɛ la ẽ lɛ mɛ tɩ a wʋn le fãagɛ tõma mɛ.
47001011	Yãma n sõŋrɩ tõma pʋ'ʋsra Nawẽnnɛ bↄ'ↄra tõma la, Nawẽnnɛ wʋn lerge nẽrba pãɩ pʋ'ʋsgↄ sõŋɛ tõma, tɩ nẽrba zozo'e wʋn pʋ'ʋsɛ Nawẽnnɛ a yel-sõnnɛ tõma ı̃yã.
47001012	Sɛla n bↄ'ↄrɩ tõma sũ-yẽlga de la tõma mi tɩ sũa pʋam tɩ tõma yel-ɩrɛ n ãn se'em dũnia wã pʋam, la, lan gãnnɩ wuu yãma zẽ'am, de la pʋpeelem, la sɩra n ze'ele Nawẽnnɛ zẽ'am. La dagɩ la nẽrsaala yɛm tɩ tõma ɩtɩ bɛla, la de la Nawẽnnɛ yel-sõnnɛ ı̃yã.
47001013	Tõma n gʋlsrɩ yãma sɛla wã, la dagɩ sɛla ayẽma, la de la yãma n karẽŋrɩ sɛla wõnna a võorɛ la. La mam tarɩ pʋtẽ'erɛ tɩ ya wʋn wõm a wuu võorɛ mɛ,
47001014	wʋ yãma n dẽŋɛ bãŋɛ a võorɛ fẽe, tɩ Zuudãana lemŋo daarɛ tõma n de yãma zu-zẽkrɛ, tɩ yãma mẽ dɛna tõma zu-zẽkrɛ la.
47001015	Mam n tarɩ pʋtẽ'e-ẽŋa la, mam daan boorɩ mɛ tɩ m dẽŋɛ wa'am yãma zẽ'am, tɩ ya wʋn to'oge yel-sõnnɛ nõorɛ bʋyi.
47001016	Mam daan boorɩ la m dẽŋɛ wa'am yãma zẽ'am, yãŋa ze'ele yãma zẽ'am tole Masedʋanɩ so'olʋm, le ze'ele bilam leme wa'am yãma zẽ'am, tɩ ya sõŋɛ mam tɩ m sẽŋɛ Zude so'olʋm.
47001017	Mam n looge yɛm tɩ m ẽŋɛ se'em na, yãma tẽ'esɛ tɩ mam de la nõgõla dãana bɩɩ? Bɩɩ yãma tẽ'esɛ tɩ mam n looge yɛm se'em na de la nẽrsaala yɛm loore tɩ mam tãna wʋn yetɩ "ẽe", le yetɩ "ayɛɩ"?
47001018	Nawẽnnɛ n de mam sɩra dãana, tɩ mam n tↄgɛ se'em bↄ yãma la dagɩ "ẽe", la "ayɛɩ".
47001019	Se'ere n soe la, Azezi-krisi n de Nawẽnnɛ Dayʋa tɩ mam, la Atimõtɩ, la Asilvẽ daan mõolɛ a kõa yãma zẽ'am na, dagɩ "ẽe", la "ayɛɩ", ẽŋa zẽ'am la de la "ẽe" wakatɛ wuu.
47001020	Nawẽnnɛ n bı̃ŋe nõorɛ tɩ a ẽŋɛ sɛla wuu la, Azezi-krisi n yetɩ "ẽe", ẽŋa wʋn ẽŋɛ. Bɛla, la de la Azezi-krisi ı̃yã tɩ tõma yɛta tɩ: "Amina!" tɩ la dɛna Nawẽnnɛ nã'asgↄ.
47001021	La de la Nawẽnnɛ mẽŋa n botɩ tõma la yãma lagɩm zɛ kãŋkãŋɛ Krisi doosgo pʋam, la ẽŋa n looge to, welge tɩ to'ore.
47001022	Ẽŋa n dãalɛ tõma pa'alɩ tɩ ẽŋa n soe to, bↄ tõma a Sɩa n de sɛla n pa'alɩ tɩ tɩ wʋn yẽ sɛla wuu tɩ a bı̃ŋe tɩ a bↄ tɩ la.
47001023	Nawẽnnɛ n de mam kaset-dãana, mam sãn parna, a botɩ m ki. La de la, la wʋn sõŋɛ ya tɩ ya sũure da sã'am ı̃yã n basɛ tɩ mam ka le wa'am Korẽntɩ.
47001024	La dagɩ tɩ tõma boorɩ tɩ mõrgɛ ya mɛ ya bↄ sɩra la pʋam. Tõma boorɩ tɩ tɩ lagɩm na ya lɛ mɛ tõm tɩ ya yẽ sũ-yẽlga. Se'ere n soe la, yãma ze mɛ kãŋkãŋɛ ya bↄ sɩra la pʋam.
47002001	Bɛla, mam looge la yɛm yetɩ mam kãn le wa'am ya zẽ'am, tɩ m da botɩ ya sũure le sã'am.
47002002	Mam sãn botɩ yãma sũure sã'am, ãne n wʋn bↄ mam sũ-yẽlga, sãn dagna yãma sɛba tɩ mam wʋn botɩ nɩ ya sũure sã'am na?
47002003	Bɛla tɩ mam daan gʋlsɛ bↄ ya, mam ka boorɩ tɩ m sãn wa wa'am ya zẽ'am, m tara sũ-sã'aŋↄ la yãma n de sɛba n wʋn bↄ mam sũ-yẽlga la. Mam mi sɩra sɩra tɩ mam sãn tara sũ-yẽlga, yãma mẽ tarɩ sũ-yẽlga mɛ.
47002004	La daan de la toogo, la sũ-sã'aŋↄ, la nintãm pʋam, tɩ mam daan gʋlsɛ gõŋↄ la bↄ ya. La dagɩ tɩ mam daan boorɩ tɩ m botɩ ya sũure n sã'am, la de la tɩ ya bãŋɛ mam n nõŋɛ ya zo'oge paagɛ se'em.
47002005	Nẽra sãn botɩ sũ-sã'aŋↄ wa'am, la dagɩ mam mã'a sũure tɩ a sã'am, la de la yãma wuu sũure tɩ a sã'am. La tɩ m da tↄgɛ tole, m yetɩ a sã'am na ya nẽrba zozo'e sũure.
47002006	Sɩbgrɛ sɛka tɩ yãma nẽrba zozo'e bↄ nẽr-ẽŋa dãana la, la seke mɛ.
47002007	Lɛɛlɛ wã, sɛla n ãn sõŋa de la ya bↄ ẽ sugri, keŋe a sũure, tɩ la da kẽ'esɛ ẽ sũ-sã'aŋↄ zozo'e pʋam tɩ a sã'am.
47002008	Bɛla, mam kã'anɩ ya mɛ tɩ ya ẽŋɛ sɛla n wʋn botɩ a bãŋɛ tɩ yãma nõŋɛ ẽ mɛ.
47002009	Mam n daan gʋlsɛ gõŋↄ la bↄ yãma la, mam daan boorɩ tɩ m bɩsɛ la ya sãn sakra mam sɛla woo pʋam.
47002010	Ya sãn bↄ nẽra sugri, mam mẽ bↄ'ↄrɩ a dãana sugri mɛ. La sãn dɛna mam, mam bↄ sugri mɛ, la bõn-sɛka sãn bↄna dɛna mam bↄ sugri, mam ɩtɩ bɛla la yãma ı̃yã Krisi nifum,
47002011	tɩ la da botɩ Asũtãana yãŋɛ tↄ. Se'ere n soe la, tõma mi ẽn boorɩ tɩ a ẽŋɛ se'em mɛ.
47002012	Mam n daan paagɛ Trʋasɩ tɩ m mõolɛ Krisi kõ-yẽlga la, mam daan yẽ tɩ Zuudãana la yo'oge sore bↄ mam mɛ,
47002013	la mam pʋtẽ'erɛ daan ka gã zẽ'a ayɩla, mam n ka yẽ m sↄbia Atiti bilam na ı̃yã. Bɛla tɩ mam daan keese ba, dee tole Masedʋanɩ.
47002014	Mam pʋ'ʋsrɩ Nawẽnnɛ n botɩ tõma dↄla Krisi poore daarɛ woo a tã'arɛ la pʋam, dee botɩ tõma ı̃yã nẽrba bãŋra Krisi zẽ'a woo, wʋ yũuŋ-yẽlga n taagɛ zẽ'a wuu la.
47002015	Asɩra, tõma ãn wʋ yũuŋ-yẽlga bↄ Nawẽnnɛ, tõma n mõolɩ Krisi kõa bↄ'ↄra nẽr-sɛba n yẽtɩ fãarɛ, la nẽr-sɛba n sã'anɩ la.
47002016	La sãn dɛna la nẽrba basɛba, la de la kũm yũuŋo n sẽm na kũm, la nẽrba basɛba zẽ'am, la de la vↄm yũuŋo n bↄ'ↄrɩ vↄm. Ãne n wʋn tã'agɛ tõm tõon-ẽŋa?
47002017	Tõma ka ãn wʋ nẽrba basɛba zozo'e n dɩkɛ Nawẽnnɛ kõ-yẽlga la lɛɛbra ɛɛra yõorↄ la. Ayɛɩ, la de la Nawẽnnɛ n tõm tõma, tɩ tõma pelge tɩ pʋʋrɛ tↄgra a nẽŋam Krisi doosgo pʋam.
47003001	Yãma tẽ'esɛ tɩ tõma boorɩ tɩ tɩ pẽgɛ la tɩ mẽŋa bɩɩ? Bɩɩ tõma boorɩ tɩ tɩ bↄ ya la gõnnↄ n pa'alɩ tõma n ãn sõŋa se'em, bɩɩ tõma boorɩ la ya gʋlsɛ gõnnↄ n pa'alɩ tõma n ãn se'em bↄ tↄ, wʋ nẽrba basɛba n ɩtɩ se'em na?
47003002	Yãma mẽŋa n de tõma gõŋↄ n gʋlsɛ tõma sũure pʋam, tɩ nẽrba wuu mina dee karẽŋra ẽ.
47003003	La de la vẽelga tɩ yãma de la Krisi gõŋↄ tɩ a doose tõma tõoma pʋam gʋlsɛ. La dagɩ gʋlsgↄ ko'om n gʋlsɛ, la de la Nawẽnnɛ n vↄa la Sɩa n gʋlsɛ. La ka gʋlsɛ kug-palagsɩ zuto, la gʋlsɛ la nẽrsaalba sũa pʋam.
47003004	Tõma n tↄgrɩ bɛla la, tõma mi sõŋa sõŋa tɩ bõn-ẽŋa de la sɩra Nawẽnnɛ zẽ'am, Azezi-krisi ı̃yã.
47003005	La ka boorɩ tɩ la yetɩ tõma tã wʋn tõm tõon-ẽŋa la tõma mẽŋa pãŋa, tõma pãŋa ze'ele la Nawẽnnɛ zẽ'am.
47003006	La de la ẽŋa n botɩ tõma tã'agɛ dɛna a nõor-bı̃ŋre paalga la tõntõnɩba. La dagɩ lↄↄ n gʋlsɛ, la de la Nawẽnnɛ Sɩa. Lan de se'em na, lↄↄ n gʋlsɛ la sẽm na kũm, la Nawẽnnɛ Sɩa la bↄ'ↄrɩ la vↄm.
47003007	Lↄↄ la yʋʋn gʋlsɛ la kug-palagsɩ zuto, tɩ Nawẽnnɛ na'am pãŋa peelem nẽegɛ wakatɛ ẽŋa, tɩ Amoyisi nẽŋa nẽegɛ yẽgra, tɩ Ɩsrayɛlɩ dõma ka tãna wʋn bɩsɛ ẽ. La na'am pãŋa la yʋʋn tollɩ mɛ. Lↄↄ la n sẽm na kũm na n yʋʋn puke la na'am pãŋa bɛla la,
47003008	Nawẽnnɛ Sɩa n tõnnɩ tõon-sɛka la, wʋn tara na'am pãŋa gãnna bɛla mɛ zozo'e.
47003009	Tõon-sɛka n sẽm na sɩbgrɛ la n yʋʋn tarɩ na'am pãŋa la, bɛla, tõon-sɛka n botɩ nẽrba masra Nawẽnnɛ zẽ'am na tarɩ na'am pãŋa gãnna bɛla mɛ zozo'e.
47003010	Tõma tã wʋn põn yetɩ na'am pãn-sɛka n yʋʋn boe la lebge la zãŋa, se'ere n soe la, sɛka n boe lɛɛlɛ wã gãnnɩ ẽ mɛ zozo'e.
47003011	Bɛla, sɛla n yʋʋn tollɩ la n tarɩ na'am pãŋa la, sɛla n boe wakatɛ wuu la n tarɩ na'am pãŋa zo'oge gãnna bɛla.
47003012	Tõma n tarɩ pʋtẽ'e-ẽŋa gu'ura la ı̃yã, tõma tarɩ bʋraanɛ zo'oge mɛ.
47003013	Tõma ka ɩtɩ wʋ Amoyisi n yʋʋn dɩkɛ tãnnɛ pı̃ a nẽŋa tɩ Ɩsrayɛlɩ dõma da yẽ na'am pãŋa n nẽegɛ a nẽŋa n tollɩ la.
47003014	La Ɩsrayɛlɩ dõma la yɛm yʋʋn ka like. Halɩ wakat-ẽŋa wa paam lɛɛlɛ wã, ba sãn karẽŋra nõor-bı̃ŋre kɛka gõŋↄ la, tãnnɛ na ken pı̃ ba nẽnsɩ mɛ, tɩ ba ka bↄkra a võorɛ. Tãn-ẽŋa ka pilgri, sãn dagna Krisi peelem pʋam mã'a.
47003015	Asɩra, wakat-ẽŋa tarɩ wa paam zı̃na, ba sãn karẽŋra Amoyisi gõnnↄ la, tãnnɛ na ken pı̃ ba yɛm mɛ.
47003016	La nẽra sãn teege yɛm lebe Zuudãana la zẽ'am, tãnnɛ na pilgri mɛ.
47003017	Ban yetɩ Zuudãana la, la de la Sɩa la. La Zuudãana Sɩa la n boe zẽ'a la, to'og-m-mẽŋa boe la bilam.
47003018	Tõma wuu n dolɩ Zuudãana Azezi la, tãnnɛ na pilge mɛ, tɩ tõma nẽnsɩ yẽgra la Zuudãana na'am pãŋa. Tɩ Zuudãana Sɩa tɛɛra tõma, tɩ tõma ãna wʋ ẽŋa n ãn se'em na, tɩ na'am pãŋa la pa'asra zↄ'ↄra.
47004001	Nawẽnnɛ n zoe tõma ninbãalga bↄ tõma tõon-ẽŋa la ı̃yã n soe tɩ tõma bʋraanɛ ka bↄ'ↄra.
47004002	Tõma zagsɛ mɛ ka tõnna tõon-sɛba wuu n sʋgɛ n de yãnnɛ tõoma la, tõma ka ɩtɩ yɛm pã'asra nẽrba. La tõma ka teerɩ Nawẽnnɛ yetↄga. Tõma tↄgrɩ pa'ala la sɩra vẽelga vẽelga, tɩ nẽrba sũure n mi se'em na wʋn bãŋɛ tɩ tõma ɩtɩ sɛla n ãn sõŋa Nawẽnnɛ nifum.
47004003	La kõ-yẽlga la tɩ tõma mõolɩ la sãn ken sʋgɛ mɛ, a sʋgɛ la nẽr-sɛba n wʋn sã'am na.
47004004	La de la sɛba n ka bↄ Nawẽnnɛ sɩra la. Asũtãana n de dũnia wã naba la n pı̃ ba yɛm tɩ ba da bãŋɛ Krisi n de Nawẽnnɛ wõnnɛ na kõ-yẽlga na'am pãŋa.
47004005	La dagɩ tõma mẽŋa yelle tɩ tõma mõolɩ, la de la Azezi-krisi n de Zuudãana la kõa tɩ tõma mõolɩ. La sãn dɛna tõma, tõma de la yãma tõntõnɩba Azezi ı̃yã.
47004006	Nawẽnnɛ n yʋʋn yetɩ: "Peelem nẽegɛ lika pʋam" na, la de la ẽŋa n botɩ peelem nẽegɛ tõma sũa pʋam, botɩ tõma bãŋɛ Nawẽnnɛ na'am pãŋa n nẽegɛ Krisi nẽŋa zuo.
47004007	La tõma n tarɩ bõntarsõm ẽŋa la, tõma ãn wʋ yↄgrↄ lↄgrↄ tɩ ba dɩkɛ tʋʋlʋm bõnↄ ẽŋɛ mı̃. Tɩ la pa'alɛ tɩ pãn-kãtɛ ẽŋa ka ze'ele tõma zẽ'am, a ze'ele la Nawẽnnɛ zẽ'am.
47004008	Tõma yẽtɩ nãmsgↄ buuri to'oto'ore mɛ sɛla woo pʋam, la a ka yãŋɛ tõma. Tõma fablɩ mɛ ka mina tõma n wʋn ẽŋɛ se'em, la tõma bʋraanɛ ka bo'oge.
47004009	Nẽrba nãmsrɩ tõma mɛ, la Nawẽnnɛ ka basɛ tõma, ba wẽ'erɩ tõma lʋbra mɛ, la tõma ka ki.
47004010	Tõma tarɩ nãmsgↄ mɛ tɩ ı̃yã pʋam wʋ Azezi kũm nãmsgↄ la daarɛ woo ka gↄ'ↄra, tɩ nẽrba wʋn yẽ Azezi vↄm tõma pʋam.
47004011	Tõma n vↄa wã, tõma põsrɩ tɩ yõorɛ mɛ wakatɛ wuu Azezi ı̃yã, tɩ nẽrba wʋn yẽ a vↄm tõma ı̃yã n kiiri la pʋam.
47004012	Bɛla, kũm zɩgrɩ la a kʋ tõma, tɩ yãma yẽta vↄm.
47004013	La gʋlsɛ Nawẽnnɛ gõŋↄ pʋam yetɩ: "Mam bↄ sɩra mɛ n soe tɩ mam tↄgɛ." Tõma mẽ bↄ Nawẽnnɛ sɩra mɛ, bɛla n soe tɩ tõma tↄgra.
47004014	Tõma mi mɛ tɩ Nawẽnnɛ n vo'oge tɩ Zuudãana Azezi la, a mẽ wʋn po vo'oge tõma mɛ la Azezi, la a wʋn lagɩm tarɩ tõma la yãma sẽŋɛ a zẽ'am.
47004015	Bõn-bãma wuu n ɩtɩ la de la yãma ı̃yã. Bɛla tɩ Nawẽnnɛ yel-sõnnɛ wʋn paara nẽrba zozo'e, tɩ nẽrba wʋn pʋ'ʋsra Nawẽnnɛ a yel-sõnnɛ zↄ'ↄra pa'asra, tɩ la dɛna a nã'asgↄ.
47004016	Bɛla tɩ tõma bʋraanɛ ka bↄ'ↄra. La baa tõma ı̃yã n sã'anɩ na, tõma sɩa lebgrɩ la paalga daarɛ woo.
47004017	Nãmsgↄ sɛka tɩ tõma yẽtɩ wakatɛ fẽfẽe wã de la pɩka ka tãna wʋn dɩkɛ makɛ la nã'asgↄ zozo'e n ka tarɩ ba'asgↄ tɩ a wʋn botɩ tõma yẽ la.
47004018	Tõma pʋtẽ'erɛ n boe la sɛla la, dagɩ sɛla tɩ nini yẽtɩ. A de la sɛla tɩ nini ka yẽtɩ. Bõn-sɛka tɩ nini yẽtɩ tollɩ mɛ. La sɛla tɩ nini ka yẽtɩ la boe la wakatɛ n ka ba'asrɩ.
47005001	Tõma ı̃yã tɩ tɩ tarɩ dũnia wã zuo ãn wʋ fuu-deego. Tõma mi tɩ fuu-deego ẽna sãn wa sã'am, Nawẽnnɛ wʋn ẽŋɛ kẽ'a zẽ'a saazuum bↄ tↄ. A de la kẽ'a zẽ'a n boe wakatɛ wuu, a dagɩ nẽrba n ẽŋɛ ẽ.
47005002	La tõma nãmsrɩ mɛ bↄↄra zozo'e tɩ tɩ kẽ saazuum kẽ'a zẽ'a na.
47005003	Se'ere n soe la, tɩ sãn kẽ kẽ'a zẽ'e-ẽŋa, la ãn wʋ tɩ yɛ la fuugo la, tɩ kãn dɛna bɛɛla.
47005004	Tõma n ken bↄna dũnia zuo ı̃yã wã pʋam na, tõma nãmsrɩ mɛ tara toogo. La dagɩ tɩ tõma boorɩ tɩ tɩ basɛ la dũnia wã zuo ı̃yã la, tõma boorɩ tɩ Nawẽnnɛ n dɩkɛ saazuum ı̃yã la yɛ tↄ, tɩ sɛla n de vↄm wʋn pı̃ sɛla n kiiri la.
47005005	La de la Nawẽnnɛ mẽŋa n ẽŋɛ tõma tɩ tõma ãna bɛla, dee bↄ tõma a Sɩa n de sɛla n pa'alɩ tɩ tõma wʋn yẽ sɛla wuu tɩ a bı̃ŋe tɩ a bↄ tɩ la.
47005006	Bɛla tɩ tõma tara bʋraanɛ zozo'e daarɛ woo, dee mina tɩ tõma n ken bↄna dũnia ı̃yã wã pʋam na, tõma zãagɛ la Zuudãana kẽ'a zẽ'a na mɛ.
47005007	La tõma dolɩ la sɛla tɩ tõma bↄ sɩra dee nãn ka yẽ.
47005008	Tõma tarɩ bʋraanɛ mɛ zo'oge, dee boorɩ nɩ tɩ tɩ basɛ dũnia ı̃yã wã, dee sẽŋɛ ka bↄna Zuudãana la zẽ'am.
47005009	Bɛla tɩ tõma mõrgra bↄↄra tɩ tɩ ẽŋɛ tɩ la paagɛ a yɛm, tõma sãn bↄna dũnia ı̃yã wã pʋam, bɩɩ tɩ sãn sẽŋɛ a zẽ'am.
47005010	Se'ere n soe la, tõma wuu wʋn ze'ele la Krisi nẽŋam tɩ a di tõma sarɩya, dee bↄ nẽra woo yↄↄrↄ tɩ la masɛ wʋ ẽn tõm se'em dũnia wã, a sãn tõm sõŋa, bɩɩ a sãn tõm be'em.
47005011	Bɛla tõma n mi tɩ zↄta Zuudãana n de se'em na, tɩ tõma mõrgra tɩ tɩ tↄgɛ yãŋɛ nẽrba tɩ ba sakɛ ẽ. Wẽnnaam mi tõma sõŋa mɛ. La mam tarɩ pʋtẽ'erɛ tɩ yãma sũure pʋam ya mẽ mi mam mɛ.
47005012	Tõma ken ka bↄↄra tɩ tɩ pa'alɛ ya tõma n ãn sõŋa se'em, tõma boorɩ tɩ tɩ bↄ ya la folle tɩ ya tara yẽsõm tõma ı̃yã. Bɛla tɩ ya wʋn tã'agɛ tↄgɛ lerge nẽr-sɛba n wẽ'erɩ yõ'ogↄ la sɛla n yẽtɩ la nini, dee ka bɩsra ba sũure pʋam na.
47005013	Tõma sãn dɛna zↄllↄ, la de la Nawẽnnɛ ı̃yã. La tõma sãn ka zalla, la de la yãma sõŋrɛ ı̃yã.
47005014	La de la Krisi nõŋlʋm n soe tõma la ı̃yã. Tõma bãŋɛ mɛ tɩ nẽra ayɩla n ki nẽrba wuu ı̃yã, tɩ la pa'alɛ tɩ nẽrba wuu po lagɩm na ẽ ki mɛ.
47005015	A ki nẽrba wuu ı̃yã tɩ nẽr-sɛba n vↄa la, da le vↄa ba mẽŋa n boorɩ se'em, ba vↄa wʋ sɛka n ki ba ı̃yã dee vo'oge la n boorɩ se'em.
47005016	Bɛla ı̃yã tɩ lɛɛlɛ wã, tõma ka le bɩsra nẽra wʋ nẽrsaala n tẽ'esrɩ se'em na. La baa tõma daan sãn bɩsra Krisi wʋ nẽrsaalba n tẽ'esrɩ se'em na, lɛɛlɛ wã tõma ka le bɩsra ẽ bɛla.
47005017	Nẽra sãn lagɩm na Krisi dɛna ayɩla, a lebge la nẽr-paalga, yel-kɛgsɩ la tole mɛ, tɩ sɛla woo lebge paalsɩ.
47005018	La de la Nawẽnnɛ n ẽŋɛ bɛla wuu, ẽŋa n botɩ Krisi naagɛ tõma la ẽŋa, dee bↄ tõma tõon-ẽna tɩ tɩ botɩ nẽrba naagɛ la ẽŋa.
47005019	Tõma n yetɩ se'em na, la de la Nawẽnnɛ n botɩ Krisi botɩ dũnia dõma la ẽŋa naagɛ taaba, dee ka geele ba tõon-be'ero. Dee bↄ tõma yetↄga tɩ tɩ tↄgɛ naarɛ yelle bↄ nẽrba.
47005020	Bɛla, Krisi n tõm tõma tɩ tõma sↄↄgɛ a zẽ'am tↄgra la yãma wʋ Nawẽnnɛ mẽŋa n tↄgrɩ kã'ana ya tõma yetↄga la pʋam. Krisi ı̃yã tõma sosrɩ ya mɛ tɩ ya naagɛ la Nawẽnnɛ.
47005021	Krisi ka tõm tõon-be'ero. La Nawẽnnɛ basɛ mɛ tɩ a lebge wʋ tõon-be'ero dãana tõma ı̃yã, tɩ tõma wʋn lebge nẽrba n masɛ Nawẽnnɛ zẽ'am ẽŋa ı̃yã.
47006001	Tõma n lagɩm na Nawẽnnɛ tõnna la ı̃yã, tõma sosrɩ ya mɛ tɩ ya da basɛ tɩ yel-sõnnɛ na tɩ ya to'oge Nawẽnnɛ zẽ'am na dɛna zãŋa.
47006002	Se'ere n soe la, Nawẽnnɛ yele a gõŋↄ pʋam yetɩ: "Mam lerge ya pʋ'ʋsgↄ la wakat-sɛka tɩ mam boorɩ tɩ m ẽŋɛ ya yel-sõnnɛ na. Fãarɛ la daarɛ, mam sõŋɛ ya mɛ." La selse-ya, lɛɛlɛ wã de la wakatɛ tɩ Nawẽnnɛ ɩtɩ yel-sõnnɛ, lɛɛlɛ wã de la fãarɛ daarɛ la.
47006003	Tõma ka boorɩ tɩ tɩ ẽŋɛ sɛla n wʋn botɩ nẽra tuuge, tɩ nẽra da zɛrgɛ tↄ tɩ tõoma la pʋam.
47006004	La sɛla woo pʋam tõma pa'alɩ mɛ tɩ tõma de la nẽrba n tõnnɩ Nawẽnnɛ tõoma. Tõma mã'arɩ tɩ sũure mɛ, wı̃bra nãmsgↄ pʋam, la toogo, la sũ-sã'aŋↄ pʋam.
47006005	Ba wẽ tõma mɛ, dee yʋ tõma yʋ'a deto pʋam. Ba botɩ nẽrba zozo'e gire mɛ zɛbɛ la tõma, tõma tõnnɩ tõon-ke'eno mɛ targɛ ka gı̃sra, ka dita.
47006006	La tõma tõnnɩ na pʋpeelem, la bãŋrɛ, la sũ-mã'arɛ, la ɩr-sõŋↄ, la Nawẽnnɛ Sɩa, la nõŋlʋm sɩra sɩra.
47006007	Tõma tↄgrɩ la sɩra yetↄga la Nawẽnnɛ pãŋa. Tõma n ɩtɩ sɛla n masɛ la n de tõma zɛbrɛ lↄgrↄ tɩ tõma tarɩ zɛbra dee gu'ura tɩ mẽŋa.
47006008	Nẽrba basɛba nã'asrɩ tõma mɛ, tɩ basɛba pↄ'ↄra tõma, basɛba sã'anɩ tõma yʋ'ʋrɛ mɛ, tɩ basɛba pẽgra tõma. Ba bɩsrɩ tõma wʋ tõma de la põmpↄrndõma, baa la tõma n tↄgrɩ sɩra la.
47006009	Ba bɩsrɩ tõma wʋ tõma de la sãama, baa la ban mi tõma sõŋa la, ba bɩsrɩ tõma wʋ nẽrba n kiiri, dee tɩ tõma vↄa. Ba sɩbgrɩ tõma mɛ, dee tɩ tõma ka kiira.
47006010	Ba bɩsrɩ tõma wʋ tõma tarɩ la sũ-sã'aŋↄ, la tõma tarɩ la sũ-yẽlga daarɛ woo. Ba bɩsrɩ tõma wʋ nasdõma, dee tɩ tõma botɩ nẽrba zozo'e tara bõntarsõm. Ba bɩsrɩ tõma wʋ nẽrba n ka tarɩ sɛla, dee tɩ tõma tara sɛla woo.
47006011	Korẽntɩ dõma, tõma tↄgɛ ya la vẽelga, tõma pelge la tɩ pʋʋrɛ tↄgɛ la ya.
47006012	La dagɩ tõma n ka nõŋɛ yãma, la de la yãma n ka pa'alɛ ya nõŋlʋm.
47006013	Mam tↄgrɩ la ya wʋ m kↄma la, ya mẽ nõŋɛ tõma, pelge-ya ya pʋʋrɛ la tõma.
47006014	Da dɩkɛ ya mẽŋa lagɩm na nẽr-sɛba n ka bↄ Nawẽnnɛ sɩra la. Se'ere n soe la, sõŋa la be'em kãn yãŋɛ lagɩm taaba. Bẽm lagŋↄ n boe peelem, la lika tẽŋasʋka?
47006015	Bẽm naa-nõorɛ n boe Krisi, la Asũtãana tẽŋasʋka? Bɩɩ sɛka n bↄ Krisi sɩra, la sɛka n ka bↄ ẽ sɩra tarɩ la bẽm pʋrɛ la taaba?
47006016	Bẽm lagŋↄ n boe Wẽnnaam deego, la baga tɩ ba mãalɛ tẽŋasʋka? La sãn dɛna tõma, tõma de la Nawẽnnɛ n vↄa la deego wʋ Nawẽnnɛ n yele yetɩ: "Mam wʋn bↄna la ba, kẽ'era la ba. Mam wʋn dɛna ba Nawẽnnɛ, tɩ ba dɛna mam nẽrba."
47006017	Bɛla n soe tɩ Zuudãana Nawẽnnɛ yetɩ: "Yese-ya ba pʋam, welge-ya ya mẽŋa dee basɛ ba. La ya da kalʋm sɛla n de dẽgrↄ, tɩ mam wʋn to'oge ya.
47006018	Mam wʋn dɛna ya Sↄ, tɩ ya dɛna mam dayↄↄsɩ, la m pↄyↄↄsɩ." Zuudãana Nawẽnnɛ n de ke'eŋo wuu dãana la n yele.
47007001	Bɛla m sɩr-nõŋrɩsɩ, nõor-bı̃ŋre bãma wuu n de tõma bõnↄ na, basɛ-ya tɩ tɩ malgɛ tɩ mẽŋa la dẽgrↄ wuu n dẽgrɩ ı̃yã, la sɩa, dee ãna sõŋa, vↄa pʋpeelem pʋam masɛ sɛla woo pʋam, zↄta Nawẽnnɛ.
47007002	Basɛ-ya tɩ tõma nõŋlʋm bↄna ya sũure pʋam. Tõma ka ẽŋɛ nẽra baa ayɩla be'em, tõma ka sã'am nẽra yelle, la tõma ka zãm nẽra to'oge a sɛla.
47007003	Mam n tↄgrɩ bɛla la, dagɩ tɩ mam boorɩ tɩ m mõŋɛ ya la bʋʋrↄ. Mam daan põn dẽŋɛ yele ya tõma n nõŋɛ ya zo'oge se'em mɛ, tõma sãn ki, bɩɩ tõma sãn vↄa mɛ.
47007004	Mam bↄ ya sɩra mɛ, la mam yẽsnɩ mɛ yãma ı̃yã. Baa tõma toogo la wuu pʋam, mam tarɩ bʋraanɛ, la sũ-yẽlga zo'oge mɛ.
47007005	Asɩra, tõma n daan paagɛ Masedʋanɩ na, tõma daan ka yẽ vo'osgo baa fẽfẽe. Tõma yẽ toogo buuri wuu mɛ, nẽrba n zɛbɛ la tõma, dee tɩ dabeem tara tõma.
47007006	La Nawẽnnɛ n bↄ'ↄrɩ sũ-sã'aŋↄ dõma bʋraanɛ na, daan botɩ Atiti n wa'am tɩ tõma yẽ bʋraanɛ.
47007007	La dagɩ a wa'aŋↄ la mã'a ı̃yã, la de la ẽn wa'am wa yele tõma yãma n bↄ ẽŋa bʋraanɛ se'em na ı̃yã. A yele tõma la yãma n boorɩ tɩ ya le yẽ mam zo'oge se'em, dee yele mam yãma sũ-sã'aŋↄ, la yãma n wɩsgɛ ya mẽŋa mam ı̃yã se'em. Bɛla n soe tɩ mam sũ-yẽlga le zo'oge pa'asɛ.
47007008	Mam gõŋↄ la tɩ mam daan gʋlsɛ la sãn sã'am ya sũure, mam ka ɩtɩ m sãn bãŋɛ nɩ. Mam sãn wʋn yetɩ m sãn bãŋɛ nɩ, la de la mam n daan bãŋɛ tɩ gõŋↄ la sã'am yãma sũure la. La bɛla de la wakatɛ fẽfẽe pʋam.
47007009	La mam ɩtɩ sũ-yẽlga mɛ lɛɛlɛ wã, la dagɩ mam n botɩ ya sũure sã'am na ı̃yã, la de la ya sũ-sã'aŋↄ la n botɩ ya teege yɛm basɛ tõon-be'ero la ı̃yã. Yãma sũ-sã'aŋↄ ẽŋa de la Nawẽnnɛ n boorɩ se'em. Bɛla tõma ka ẽŋɛ ya sɛla n de be'em.
47007010	Asɩra, sũ-sã'aŋↄ sɛka n de Nawẽnnɛ n boorɩ se'em na botɩ nẽra tɛɛra la yɛm basra tõon-be'ero, yẽta fãarɛ. Nẽra nẽra ka ɩtɩ a sãn bãŋɛ nɩ bɛla pʋam. La dũnia sũ-sã'aŋↄ sẽm na kũm.
47007011	Sũ-sã'aŋↄ sɛka n de Nawẽnnɛ n boorɩ se'em na n botɩ ya ɩta se'em n wãna: A botɩ ya mõ'ora la nini, a botɩ ya pa'ala tɩ ya ka tarɩ taalɛ yel-ẽŋa pʋam, a botɩ ya sũure n ka ãna yẽlʋm, a botɩ ya zↄta la dabeem, a botɩ ya bↄↄra mɛ la ya sũure wuu tɩ ya yẽ mam, a botɩ ya tara la yɛmleego tɩ ya ẽŋɛ sɛla n ãn sõŋa, dee wɩsgɛ ya mẽŋa tɩ ya sɩbgɛ sɛka n tõm be'em na. Yãma pa'alɛ mɛ sɛla woo pʋam tɩ yãma ka tarɩ taalɛ yel-ẽŋa pʋam.
47007012	Bɛla, mam n daan gʋlsɛ ya la, la dagɩ sɛka n tõm tõon-be'ero la ı̃yã, la dagɩ nẽr-sɛka tɩ a ẽŋɛ ẽ be'em na mẽ ı̃yã. La de la, la botɩ ya bãŋɛ sõŋa Nawẽnnɛ nẽŋam yãma n nõŋɛ tõma zo'oge se'em.
47007013	La de la bɛla n soe tɩ tõma yẽ bʋraanɛ, la dagɩ bʋraanɛ na mã'a tɩ tõma yẽ, tõma ken yẽ sũ-yẽlga zo'oge mɛ, tõma n yẽ tɩ Atiti tarɩ sũ-yẽlga, yãma n keŋe a sũure se'em na.
47007014	La sãn dɛna mam n pẽgɛ yãma Atiti zẽ'am na, yãma ka ẽŋɛ mam yãnnɛ. Tõma n ẽn tↄgra sɩra bↄ'ↄra ya daarɛ woo la, bɛla tõma n pẽgɛ yãma Atiti zẽ'am na mẽ de la sɩra.
47007015	Atiti sãn tẽegɛ yãma sakrɛ, la yãma n to'oge ẽ na dabeem na, a nõŋɛ yãma zo'oge pa'asɛ mɛ.
47007016	Mam ɩtɩ sũ-yẽlga mɛ, mam n tã wʋn bↄ yãma sɩra sɛla woo pʋam na ı̃yã.
47008001	M sↄbiisi, tõma boorɩ tɩ ya bãŋɛ la Nawẽnnɛ n ẽŋɛ Masedʋanɩ Wẽndeto la nẽrba yel-sõnnɛ se'em.
47008002	Ba yẽ toogo mɛ nãmsɛ zozo'e, la ba tarɩ sũ-yẽlga zo'oge mɛ, tɩ baa la ba nõŋↄ la n zo'oge la, ba bↄ sõŋrɛ zo'oge mɛ la ba sũure wuu.
47008003	Mam yetɩ ya tɩ ba bↄ masɛ wʋ ban tã se'em, la ba bↄ halɩ gãŋɛ la ba pãŋa.
47008004	Ba mẽŋa n sose tõma tɩ tɩ bↄ ba sore tɩ ba po sõŋɛ Nawẽnnɛ nẽrba n boe Zerizalɛm na.
47008005	Ba ẽŋɛ gãŋɛ tõma n daan tarɩ pʋtẽ'erɛ se'em na mɛ. Ba dẽŋɛ dɩkɛ la ba mẽŋa bↄ Zuudãana la, dee dɩkɛ ba mẽŋa bↄ tõma doose wʋ Nawẽnnɛ n boorɩ se'em.
47008006	Bɛla tɩ tõma sose Atiti n pↄsɛ sõŋrɛ tõon-ẽŋa yãma zẽ'am na, yetɩ a tõm ẽ ba'asɛ.
47008007	Yãma mõrgɛ sɛla woo pʋam mɛ: Yãma bↄ Krisi sɩra zo'oge mɛ, tãna tↄgra Nawẽnnɛ yelle sõŋa, tara Nawẽnnɛ mi'ilum zo'oge, wɩsgɛ ya mẽŋa sɛla woo pʋam, la yãma tarɩ tõma nõŋlʋm zo'oge mɛ. Bɛla, mõrgɛ-ya la sõŋrɛ tõon-ẽŋa mẽ tõonɛ.
47008008	Mam n yetɩ bɛla la, la dagɩ pãŋa tɩ mam ɩtɩ ya. Mam dɩkɛ la nẽrba basɛba n ẽŋɛ se'em makɛ bↄ ya, tɩ ya pa'alɛ yãma nõŋlʋm n de nõŋlʋm sɩra sɩra se'em.
47008009	Yãma mi tõma Zuudãana Azezi-krisi yel-sõnnɛ na mɛ: Baa la ẽŋa n daan de bõntarsõm dãana la, a daan ẽŋɛ a mẽŋa la nasa yãma ı̃yã. Tɩ ẽn ẽŋɛ a mẽŋa nasa la, wʋn botɩ yãma lebge bõntatba Nawẽnnɛ zẽ'am.
47008010	La de la mam pʋtẽ'erɛ tɩ mam yetɩ m bↄ ya yel-ẽna wã pʋam: La ãn sõŋa bↄ ya tɩ ya sẽŋɛ nẽŋa la tõon-ẽna wã. Yãma n de pↄspↄsɩ dõma n looge yɛm yʋʋnɛ n tole tɩ ya tõm tõon-ẽna. La dagɩ bɛla mã'a, yãma n ken dɛna pↄspↄsɩ dõma n pↄsɛ lig-lobre la.
47008011	Bɛla, lɛɛlɛ wã, tõm-ya ẽ la yɛmleego ba'asɛ, wʋ yãma n yetɩ yãma boorɩ tɩ ya ẽŋɛ se'em na. La ya bↄ masɛ wʋ yãma n tarɩ se'em.
47008012	Se'ere n soe la, nẽra sãn bↄ la yɛmleego masɛ wʋ ẽn tarɩ se'em, Nawẽnnɛ to'orɩ a bↄ'a la mɛ, a ka bɩsrɩ sɛla tɩ fʋ ka tarɩ la.
47008013	Mam ka boorɩ tɩ yãma n sõŋrɩ nẽrba basɛba la kẽ'esɛ ya nõŋↄ pʋam. La de la tɩ ya zõna taaba.
47008014	La de la yãma sɛba n tarɩ zo'oge lɛɛlɛ wã la, sõŋɛ sɛba n de nasdõma la. Tɩ bãma mẽ sãn wa tara zo'oge, tɩ ya mẽ sãn bↄↄra sõŋrɛ, tɩ ba sõŋɛ ya, bɛla tɩ ya wuu wʋn zõna taaba,
47008015	tɩ la doose wʋ Nawẽnnɛ gõŋↄ pʋam tɩ la yetɩ: "Nẽr-sɛka n vaagɛ zo'oge la, ka tarɩ sɛla tɩ la zo'oge gãŋɛ. La sɛla ka pↄ'ↄgɛ sɛka n vaagɛ fẽe la."
47008016	Tɩ pʋ'ʋsrɩ Nawẽnnɛ a yel-sõnnɛ, ẽŋa n ẽŋɛ yɛmloore ẽŋa Atiti sũure pʋam tɩ a bↄↄra tɩ a sõŋɛ ya wʋ tõma n boorɩ tɩ sõŋɛ yãma se'em na.
47008017	Atiti sakɛ tõma sosgo mɛ, ken pa'asɛ, a looge la yɛm a mẽŋa bↄↄra tɩ a wa'am yãma zẽ'am wa sõŋɛ ya.
47008018	Tõma tõm na tɩ sↄbia ayɩla tɩ Wẽndeto nẽrba la wuu pẽgrɩ ẽ, ẽn tõnnɩ kõ-yẽlga la tõoma ı̃yã, tɩ ẽŋa la Atiti wa'am.
47008019	Sɛla n pa'asɛ, Wẽndeto nẽrba la n looge ẽ tɩ a lagɩm la tõma ɛɛra tõnna sõŋrɛ tõon-ẽna wã. Tõma tõnnɩ tõon-ẽna nã'asra la Zuudãana Nawẽnnɛ mẽŋa, dee pa'ala tɩ tõma boorɩ tɩ tɩ sõŋɛ nẽrba.
47008020	Tõma guusri la tɩ mẽŋa tɩ nẽr-sɛka da wa tã'agɛ zɛrgɛ tõma, tõma n bɩsrɩ ligri la n zo'oge yelle se'em na.
47008021	Tõma boorɩ tɩ tɩ ẽŋɛ la sɛla n ãn sõŋa Nawẽnnɛ zẽ'am, la nẽrsaalba mẽ zẽ'am.
47008022	Tõma tõm na tɩ sↄbia ayẽma la bãma. Tõma makɛ ẽ mɛ nõorɛ faa bɩsɛ, la a wɩsgɛ a mẽŋa mɛ tõnna. Lɛɛlɛ wã a wɩsgɛ a mẽŋa gãnna kʋrʋm mɛ. Se'ere n soe la, a bↄ yãma sɩra zo'oge mɛ.
47008023	La sãn dɛna tɩ sↄbia Atiti yelle, a de la mam tõntõn-tadãana n lagɩm na mam tõnna yãma ı̃yã. La sãn dɛna tɩ sↄbi-sɛba n dolɩ ẽ na, ba de la nẽrba tɩ Wẽndeto nẽrba la tõm, tɩ la dɛna Krisi nã'asgↄ.
47008024	Bɛla, ẽŋɛ-ya sɛla n pa'alɩ ba, la Wẽndeto nẽrba la tɩ ya nõŋɛ ba, tɩ ba wʋn bãŋɛ tɩ tõma n pẽgɛ yãma ba zẽ'am na, la de la sɩra.
47009001	La ka le dɛna tɩ mam gʋlsɛ yele ya sõŋrɛ tɩ ya yetɩ ya bↄ Nawẽnnɛ nẽrba n boe Zerizalɛm na yelle.
47009002	Mam mi tɩ ya boorɩ tɩ ya sõŋɛ mɛ, bɛla tɩ mam pẽgɛ ya Masedʋanɩ dõma zẽ'am, yele ba yetɩ: "Nawẽnnɛ nẽrba n boe Akayi la põn mãasʋm na yʋʋnɛ n tole tɩ ba sõŋɛ." La yãma n wɩsgɛ ya mẽŋa la keŋe nẽrba zozo'e mɛ, tɩ ba mẽ bↄↄra tɩ ba ẽŋɛ.
47009003	La mam tõm na tɩ sↄbiisi la tɩ ba wa'am ya zẽ'am, tɩ tõma n pẽgrɩ yãma se'em bõn-ẽŋa pʋam na, da kãn dɛna zãŋa. Mam boorɩ la ya mãasʋm ba'asɛ wʋ mam n yele se'em na.
47009004	La sãn dagna bɛla, Masedʋanɩ dõma la sãn doose mam wa'am wa yẽ tɩ ya ka mãasʋm, tõma n daan bↄ yãma sɩra zo'oge se'em na, la wʋn dɛna la yãnnɛ zozo'e bↄ tõma, la, la mẽ wʋn dɛna la yãnnɛ bↄ yãma.
47009005	Bɛla tɩ mam bɩsɛ tɩ la ãn sõŋa tɩ mam sose tɩ sↄbiisi la tɩ ba dẽŋɛ nẽŋa wa'am yãma zẽ'am wa bɩsɛ yɛmleego bↄ'a la tɩ ya yetɩ ya bↄ la yelle. Tɩ mam sãn wa paam, tɩ ya põn mãasʋm bↄ'a la ba'asɛ mɛ, tɩ la wʋn pa'alɛ tɩ ya bↄ la ya yɛmleego, la dagɩ mõrgrɛ.
47009006	Bãŋɛ-ya tɩ nẽr-sɛka n bʋrɛ fẽe, wʋn lagsɛ la fẽe. La nẽr-sɛka n bʋrɛ zo'oge, wʋn lagsɛ zo'oge.
47009007	Bɛla, nẽra woo bↄ wʋ ẽn looge yɛm se'em na, tɩ la da dɛna nẽnzũŋre, bɩɩ mõrgrɛ. La de la nẽr-sɛka n bↄ'ↄrɩ la sũ-yẽlga tɩ Nawẽnnɛ nõŋɛ.
47009008	La Nawẽnnɛ tarɩ ke'eŋo mɛ tãna wʋn bↄ ya bõn-sõma buuri wuu, tɩ ya wʋn tara yãma n boorɩ sɛla la wuu daarɛ woo tɩ la seke, dee tara sɛla wʋn tõm tõon-sõma wuu.
47009009	La de wʋ lan gʋlsɛ Nawẽnnɛ gõŋↄ pʋam nẽra n masɛ la yelle yetɩ: "A pʋtɩ a bõntarsõm mɛ bↄ'ↄra nasdõma, a tõoma n masɛ boe la wakatɛ n ka ba'asrɩ."
47009010	Nawẽnnɛ n bↄ'ↄrɩ ka-kↄↄra bõnbuuri, dee bↄ'ↄra ẽ dia tɩ a dita la, wʋn bↄ ya sɛla tɩ ya tãna wʋn tõm tõon-sõma zozo'e wʋ bõnbuuri n wↄm zo'oge se'em, tɩ ya tõoma n masɛ wʋn zↄ'ↄra pa'asra.
47009011	A wʋn bↄ ya bõntarsõm tɩ la seke sɛla woo pʋam, tɩ ya wʋn bↄ'ↄra la ya sũure wuu, tɩ nẽrba zozo'e wʋn pʋ'ʋsra Nawẽnnɛ a yel-sõnnɛ, yãma bↄ'a la tɩ tõma dɩkɛ bↄ ba la ı̃yã.
47009012	Se'ere n soe la, sõŋrɛ tõonɛ na tɩ ya tõnnɩ na, la dagɩ Nawẽnnɛ nẽrba la sõŋrɛ mã'a ı̃yã, la ken botɩ nẽrba zozo'e n pʋ'ʋsra Nawẽnnɛ a yel-sõnnɛ.
47009013	Ba sãn to'oge sõŋrɛ ẽŋa, ba wʋn pẽgɛ Nawẽnnɛ mɛ yãma n pa'alɛ tɩ yãma sakrɩ Krisi kõ-yẽlga la, la yãma n tarɩ yɛmleego, tara ya bõntarsõm pʋta la bãma, la Nawẽnnɛ nẽrba wuu la ı̃yã.
47009014	Ba wʋn nõŋɛ ya mɛ pʋ'ʋsra Nawẽnnɛ ya ı̃yã, ẽŋa n ẽŋɛ ya yel-sõnnɛ zozo'e la ı̃yã.
47009015	Tɩ pʋ'ʋsɛ-ya Nawẽnnɛ a yel-sõnnɛ, a bↄ'a n ka tarɩ makrɛ la ı̃yã.
47010001	Mam Apolɩ tɩ ya yetɩ, mam sãn bↄna yãma zẽ'am, mam de la nẽr-bʋgsgↄ, la mam sãn ka bↄna yãma zẽ'am, mam tarɩ la bʋraanɛ tↄgra la, mam belnɩ ya mɛ la Krisi sũ-bʋgsʋm, la a sõŋa.
47010002	Mam sosrɩ ya mɛ tɩ ya da ɩta, tɩ mam sãn wa'am wa bↄna ya zẽ'am, la dɛna pẽrgrɛ tɩ mam tara bʋraanɛ tↄgra, se'ere n soe la, mam mi tɩ mam wʋn tↄgɛ la bʋraanɛ la nẽr-sɛba n yetɩ tõma ɩtɩ la tõma nẽrsaalba mẽŋa n boorɩ se'em na.
47010003	Tõma de la nẽrsaalba, la tõma ka zɛbrɩ wʋ nẽrsaalba n ɩtɩ se'em na.
47010004	Zɛbrɛ lↄg-sɛba tɩ tõma tarɩ zɛbra la dagɩ nẽrsaala zɛbrɛ lↄgrↄ, ba de la pãŋa n ze'ele Nawẽnnɛ zẽ'am, n tã sã'ana sɛla wuu n tarɩ ke'eŋo. Tõma tarɩ ba sã'ana la tẽ'esgↄ sɛba wuu n de põmpↄrŋↄ,
47010005	la bõn-sɛba wuu n zẽkrɩ ba mẽŋa botɩ nẽrba ka bãŋra Nawẽnnɛ pãŋa. Dee yãŋra tẽ'esgↄ buuri wuu botɩ ba sakra Krisi.
47010006	Yãma sãn wa ẽŋɛ sɛla n pa'alɛ tɩ ya sakrɩ Nawẽnnɛ nõorɛ sõŋa, tõma mãasʋm mɛ tɩ tɩ sɩbgɛ sɛba n sɩ'ɩsrɩ la wuu.
47010007	Yãma bɩsrɩ la sɛla tɩ yãma nini yẽtɩ la. Nẽra sãn tẽ'esɛ tɩ ẽŋa de la Krisi nẽra, a dãana mẽ tẽ'esɛ wãna wã: Ẽŋa n de Krisi nẽra la, tõma mẽ de la Krisi nẽrba.
47010008	La mam sãn wẽ m yõ'ogↄ zo'oge fẽe la ke'eŋo sɛka tɩ Zuudãana bↄ tõma la, yãnnɛ ka tarɩ mam, la de la Zuudãana n bↄ tõma ke'eŋo tɩ tɩ sõŋɛ ya tɩ ya sẽŋɛ nẽŋa Nawẽnnɛ doosgo pʋam, la dagɩ tɩ sã'am ya.
47010009	Mam ka boorɩ tɩ la ãna wʋ mam yetɩ m kẽ'esɛ ya la dabeem la m gõnnↄ na.
47010010	Se'ere n soe la, nẽrba n yetɩ se'em n wãna: "Apolɩ gõnnↄ na yetↄga kɛ'ɛm mɛ, dee dɛna toogo. La a mẽŋa sãn bↄna tõma zẽ'am, a ka tarɩ pãŋa, tɩ a yetↄga la dɛna ninbãalga."
47010011	Nẽr-sɛka dãana n tↄgrɩ bɛla la, a bãŋɛ sõŋa tɩ tõma n ka boe yãma zẽ'am dee tↄgra se'em gõnnↄ na pʋam na, tõma sãn wa'am wa bↄna ya zẽ'am, tõma ken ãna la bɛla.
47010012	Tõma kãn saagɛ zõsõm tɩ mẽŋa, bɩɩ dɩkɛ tɩ mẽŋa makɛ la sɛba n pa'alɛ ba mẽŋa tẽ'esɛ tɩ bãma ãn sõŋa la. Ba dɩkrɩ la ba mẽŋa mãmsra, makra ba mẽŋa la taaba. Ban ɩtɩ se'em na, ba ka tarɩ yɛm.
47010013	La sãn dɛna tõma, tõma kãn wẽ yõ'ogↄ tɩ la yõsgɛ, tõma wʋn wẽ yõ'ogↄ masɛ la tõon-sɛka tɩ Nawẽnnɛ bↄ tõma la beene. Ẽŋa n bↄ tõma sore tɩ tõma paagɛ yãma zẽ'am.
47010014	Tõma ka yõsgɛ tɩ beene wʋ tõma ka wa'am na yãma zẽ'am na, tõma n de pↄspↄsɩ nẽrba n wa'am yãma zẽ'am wa mõolɛ Krisi kõ-yẽlga la.
47010015	Tõma ka wẽ'erɩ yõ'ogↄ la tõon-sɛba tɩ nẽrba basɛba tõm, bɛla tõma ka yõsgɛ. La tõma tarɩ pʋtẽ'erɛ tɩ yãma n bↄ Nawẽnnɛ sɩra la wʋn pa'asra mɛ, tɩ tõma tõonɛ na zↄ'ↄra pa'asra yãma zẽ'am, tɩ la ken masɛ Nawẽnnɛ n bↄ tõma se'em na beene.
47010016	Tɩ tõma yãŋa wʋn mõolɛ kõ-yẽlga la so'olʋm sɛba n boe ya nẽŋa la pʋam, tɩ la kãn dɛna tɩ tõma wẽ'era yõ'ogↄ la tõon-sɛba tɩ nẽrba basɛba dẽŋɛ tõm ba tõoma zẽ'am.
47010017	La gʋlsɛ Nawẽnnɛ gõŋↄ pʋam yetɩ: "Nẽr-sɛka n boorɩ tɩ a wẽ yõ'ogↄ, a wẽ yõ'ogↄ la sɛla tɩ Zuudãana ẽŋɛ la."
47010018	Se'ere n soe la, la dagɩ nẽr-sɛka n pa'alɩ a mẽŋa tɩ ẽŋa ãn sõŋa la n masɛ, la de la nẽr-sɛka tɩ Zuudãana Nawẽnnɛ yetɩ a ãn sõŋa la.
47011001	Mam sosrɩ ya mɛ tɩ ya sakɛ m yalnɛ wã fẽe, asɩra, sakɛ-ya m yetↄga wã.
47011002	Mam ɩtɩ la sũure yãma ı̃yã, la sũure ẽŋa ze'ele la Nawẽnnɛ zẽ'am. Se'ere n soe la, mam yetɩ m dɩkɛ ya bↄ la Krisi mã'a, mam boorɩ tɩ ya tara la ya mẽŋa sõŋa tɩ m dɩkɛ ya bↄ ẽ wʋ pugla n nãn ka mi bʋraaga tɩ ba dɩkɛ bↄ sɩra.
47011003	La mam zotɩ la dabeem tɩ nẽr-sɛka wʋn pã'asɛ ya, tɩ ya wẽrgɛ ka le dↄla Krisi la sũure ayɩla, la pʋpeelem, wʋ Awa tɩ bõnsɛla la yʋʋn dɩkɛ yɛmkẽgsɩga pã'asɛ ẽ tɩ a tuuge la.
47011004	Se'ere n soe la, nẽra woo sãn wa'am ya zẽ'am wa mõola Azezi ayẽma yelle, tɩ la ka dɛna Azezi sɛka tɩ tõma mõolɛ bↄ ya la, yãma to'orɩ mɛ tↄtↄ, la yãma to'orɩ la sɩa ayẽma n dagɩ sɛka tɩ ya põn to'oge la, la yãma to'orɩ la kõ-yẽlga ayẽma n dagɩ sɛka tɩ yãma põn to'oge la, sakra ba sõŋa sõŋa.
47011005	Mam ka tẽ'esɛ tɩ nẽr-bãma n pa'alɩ tɩ bãma de la Tõntõnɩba n gãnnɩ na, mam de poorʋm dãana ba zẽ'am.
47011006	Baa la mam sãn ka mina yetↄga wʋ yetↄg-mita, la dagɩ tɩ mam ka tarɩ bãŋrɛ. La tõma pa'alɛ ya bõn-ẽŋa mɛ vẽelga vẽelga sɛla woo pʋam, wakatɛ wuu.
47011007	Mam n daan mõolɛ Nawẽnnɛ kõ-yẽlga la bↄ yãma la, mam ka botɩ ya bↄ sɛla. Mam daan sike m mẽŋa mɛ, dee zẽkɛ yãma. Yãma tẽ'esɛ tɩ mam n daan ẽŋɛ se'em na de la be'em bɩɩ?
47011008	Mam n daan tõnnɩ bↄ'ↄra yãma la, mam sakɛ mɛ tɩ Wẽndeto basɛba nẽrba yↄ mam. La ãn wʋ mam fã la bãma, dɩkɛ sõŋɛ yãma.
47011009	La mam n daan boe ya zẽ'am bↄↄra sõŋrɛ sɛba wuu la, mam ka te'ege ya nẽra nẽra tɩ a sõŋɛ mam. La daan de la tɩ sↄbi-sɛba n ze'ele Masedʋanɩ wa'am na n daan bↄ mam sɛla wuu n pↄ'ↄgɛ mam na. Mam daan guusri m mẽŋa mɛ tɩ m da dɛna zeero bↄ ya, la mam wʋn ken ãna la bɛla.
47011010	Krisi sɩra n boe mam sũure pʋam na, mam yetɩ ya mɛ tɩ nẽra ka tã wʋn botɩ mam ka wẽ yõ'ogↄ la bõn-ẽŋa yelle Akayi so'olʋm pʋam.
47011011	Bẽm ı̃yã tɩ mam yele wãna? La de la mam ka nõŋɛ ya mɛ bɩɩ? Ayɛɩ, Nawẽnnɛ mẽŋa mi tɩ mam nõŋɛ ya mɛ.
47011012	Mam n ɩtɩ se'em na, mam wʋn ken ɩta la bɛla, tɩ nẽr-sɛba n boorɩ tɩ ba wẽ'era yõ'ogↄ yetɩ bãma n tõnnɩ se'em, la tõma n tõnnɩ se'em na de la bʋyɩla la, da yẽ folle.
47011013	Nẽr-bãma de la põmpↄrŋↄ Tõntõnɩba, ba pã'asrɩ la nẽrba, ɩta ba mẽŋa ãna wʋ ba de la Krisi Tõntõnɩba.
47011014	La ẽna wã dagɩ bõn-di'iŋa. Se'ere n soe la, Asũtãana mẽŋa teerɩ mɛ ãna wʋ peelem malɛka.
47011015	Bɛla, la dagɩ di'ire tɩ a tõntõnɩba ɩta ba mẽŋa ãna wʋ sɛla n masɛ tõntõnɩba. La ba ba'asgↄ wʋn ãna wʋ ba tõoma la n de se'em na.
47011016	Mam le yɛta mɛ tɩ nẽra da bɩsɛ mam wʋ mam de la yalma la. La ya sãn bɩsra mam wʋ yalma, ya yi sakɛ tɩ m wẽ m yõ'ogↄ fẽe, wʋ mam de la yalma la.
47011017	Mam n tↄgrɩ wẽ'era m yõ'ogↄ wã, la dagɩ Zuudãana n yetɩ mam yele se'em na. Mam keŋe la m sũure tↄgra wʋ yalma la, wẽ'era yõ'ogↄ.
47011018	Nẽrba zozo'e n wẽ'erɩ yõ'ogↄ la dũnia yɛla la, mam mẽ wʋn wẽ m yõ'ogↄ mɛ.
47011019	Yãma de la yɛm dõma, dee sakɛ tↄ'ↄra yalmdõma la yɛmleego!
47011020	Yãma sakrɩ mɛ tɩ ba kẽ'esra ya yamnɛ pʋam, sakɛ tɩ ba dita ya, fãara ya, ka nanna ya, sakɛ tɩ ba wẽ'era ya pɛgsɩ.
47011021	Tõma n daan ẽŋɛ tɩ mẽŋa tarɩmdõma ka ẽŋɛ ya wʋ bãma n ẽŋɛ ya se'em na, la de la yãnnɛ bↄ mam bɩɩ? Nẽra sãn tãna wʋn wẽ yõ'ogↄ sɛla yelle, mam mẽ tã wʋn wẽ yõ'ogↄ mɛ a yelle. Wãna de la yalnɛ tɩ mam tↄgrɩ.
47011022	Ba de la Ebre dõma, mam mẽ de la Ebre nẽra. Ba de la Ɩsrayɛlɩ dõma, mam mẽ de la Ɩsrayɛlɩ nẽra. Ba de la Abraham yɩɩsɩ, mam mẽ de la Abraham yɩɩŋa.
47011023	Ba yetɩ bãma de la Krisi tõntõnɩba, mam wʋn tↄgɛ wʋ mam yɛm n bↄɩ la, mam n de Krisi tõntõnna gãnna ba. Mam tõm nãmsɛ gãnna bãma mɛ. Ba kẽ'esɛ mam yʋ'a deem gãnna bãma mɛ, ba wẽ mam zo'oge gãnna bãma mɛ, nõorɛ zozo'e mam deege la m ki.
47011024	Nõorɛ bʋnuu tɩ Zifdõma wẽ mam la ka'asa, ka'asrɛ ayɩla kaɩ pinaasɩ.
47011025	Rom dõma wẽ mam mɛ nõorɛ atã. Daarɛ ayɩla nẽrba lobe mam mɛ la kuga deege la ba kʋ. Nõorɛ bʋtã tɩ mam boe õorŋↄ pʋam, tɩ a sã'am ko-kãtɛ pʋam mise. Mam ẽŋɛ daarɛ ayɩla mɛ ko'om pʋam, wʋntɛɛŋa la yʋ'ʋŋↄ.
47011026	Mam sↄa la sẽnnɛ pʋam, mam yẽ yel-pakrɩsɩ mɛ zozo'e la kʋlsɩ ko'om n pɩrɛ, la fãarba. Mam yẽ yɛla mɛ la Zifdõma n de mam buuri la, la bu-zãŋsɩ. Mam yẽ yel-pakrɩsɩ mɛ tẽnsɩ pʋam, la weto pʋam, la ko-kãtɛ pʋam. Mam daan yẽ yɛla mɛ la sɛba n parɩm tɩ bãma de la tɩ sↄbiisi la.
47011027	Mam daan tõm tõon-ke'eno nãmsɛ mɛ. La nõorɛ faa mam ka gı̃se. Kↄm, la koyũuro yõkɛ mam mɛ. Mam gã'arɛ kↄm mɛ wakatɛ basɛba. Wakatɛ basɛba ↄↄrↄ yõkɛ mam mɛ, tɩ mam ka tara fuugo wʋn pile.
47011028	Tɩ mam ka tↄgra yel-sɛba n weege la. La sɛla n de pakrɛ bↄ mam daarɛ woo, de la Azezi nẽrba n boe zẽ'esɩ wuu la yelle.
47011029	Nẽra sãn bↄna tↄrgↄ pʋam, la ãn wʋ mam mẽ boe la tↄrgↄ pʋam na. La nẽra sãn basɛ Nawẽnnɛ doosgo, mam sũure n sã'anɩ zozo'e.
47011030	La sãn dɛna yõ'ogↄ wẽ'a, mam wʋn wẽ yõ'ogↄ la m tↄrgↄ la.
47011031	Nawẽnnɛ n de tɩ Zuudãana Azezi Sↄ n soe pẽka wakatɛ n ka ba'asrɩ la, mi mɛ tɩ mam ka parnɩ.
47011032	Mam n daan boe Damaasɩ la, gↄmna tɩ naba Aretasɩ botɩ a sↄna Damaasɩ bɩsra la, daan botɩ ba gu'ura la tẽŋa la nõa tɩ ba yõkɛ mam.
47011033	Tɩ ba daan botɩ mam sige pɩ'ɩgↄ pʋam, tɩ ba dɩkɛ mam doose sawure sike lalga poorʋm, la de la bɛla tɩ mam yãŋɛ põsɛ.
47012001	Dẽnɩ tɩ mam wẽ yõ'ogↄ, la yõ'ogↄ wẽ'a la ka tarɩ yõorↄ. La mam wʋn ba'asõm tↄgɛ la bõn-sɛba tɩ Zuudãana la puke pa'alɛ mam, tɩ mam yẽ wʋ zãasŋↄ la.
47012002	Mam mi la Krisi nẽra ayɩla yʋʋma pia la anaasɩ n wãna n tole, tɩ Nawẽnnɛ zẽkɛ ẽ zom saazuum a yire. Mam ka mi a dãana sãn sɩrɩ zẽkɛ mɛ zom sɩra sɩra, bɩɩ la sãn ãna wʋ zãasŋↄ la, Nawẽnnɛ mã'a n mi.
47012003	Mam mi tɩ bʋra-ẽŋa zẽkɛ mɛ zom Nawẽnnɛ yire, la mam n yele se'em na, mam ka mi a sãn sɩrɩ zẽkɛ zom, bɩɩ la sãn ãna wʋ zãasŋↄ la,
47012004	la mam n mi sɛla de la a wõm na yetↄga mı̃ tɩ nẽra ka tã wʋn tↄgɛ, la sɛla tɩ ba ka bↄ nẽrsaala nõorɛ tɩ a yele.
47012005	Mam wʋn wẽ yõ'ogↄ la bʋra-ẽŋa n yẽ sɛla la yelle, la mam kãn wẽ yõ'ogↄ m yɛla basɛba yelle, tɩ la sãn dagna mam tↄrgↄ la yelle mã'a.
47012006	Mam sãn bↄↄra tɩ m wẽ yõ'ogↄ, mam kãn dɛna yalma, se'ere n soe la, mam wʋn tↄgɛ la sɩra. La mam kãn ẽŋɛ bɛla, mam ka boorɩ tɩ ba tẽ'esɛ mam yelle gãŋɛ ban yẽ mam n ɩtɩ se'em, bɩɩ ban wõnnɩ mam n yele se'em na.
47012007	La, lan wʋn ẽŋɛ se'em tɩ mam da tã'agɛ zẽkɛ m mẽŋa la bõn-yãlma tɩ Nawẽnnɛ puke pa'alɛ mam na, a basɛ tɩ Asũtãana ẽŋɛ sɛla n ãn wʋ gõ'a mam ı̃yã pʋam nãmsra mam tɩ mam ka tãna wʋn zẽkɛ m mẽŋa.
47012008	Mam sose Zuudãana la nõorɛ bʋtã yetɩ a botɩ bõn-ẽŋa fõrgɛ dee basɛ mam.
47012009	La a lerge mam yetɩ: "Mam yel-sõnnɛ seke fʋ mɛ. Se'ere n soe la, la de la tↄrgↄ pʋam tɩ mam pãŋa tõnnɩ zozo'e." Bɛla, mam wʋn wẽ yõ'ogↄ m tↄrgↄ la pʋam, tɩ Krisi pãŋa la wʋn bↄna la mam lɛ.
47012010	Bɛla n soe tɩ mam ɩta sũ-yẽlga m tↄrgↄ la pʋam, la tʋʋrɛ pʋam, la tooro pʋam, la nãmsgↄ pʋam, la sũ-sã'aŋↄ pʋam, mam n sakɛ Krisi la ı̃yã. Se'ere n soe la, mam tↄrgↄ la pʋam tɩ mam tarɩ pãŋa.
47012011	Yãma n mõrgɛ mam tɩ mam tↄgra wʋ yalma la. La de la yãma n de nɩ ya tↄgɛ po'oge mam, pa'alɛ mam n ãn se'em. Baa mam sãn ka dɛna sɛla, nẽr-sɛba n pa'alɩ tɩ bãma n de Tõntõnɩba n gãnnɩ la, mam ka de poorʋm dãana ba zẽ'am.
47012012	Yel-sɛba wuu tɩ mam daan wı̃bri tõnna ya zẽ'am na pa'alɩ mɛ tɩ mam de la Krisi Tõntõnna. Bõn-yãlma, la yel-kɩrsɩ n pa'alɩ Nawẽnnɛ pãŋa daan ẽŋɛ mɛ.
47012013	Bẽm yel-sõnnɛ tɩ mam ẽŋɛ bↄ Azezi nẽrba zẽ'esɩ basɛba, tɩ la pↄ'ↄgɛ yãma? Sãn dagna mam n ka to'oge sõŋrɛ ya zẽ'am na mã'a. Bↄ-ya mam sugri yel-ẽŋa pʋam.
47012014	Nõorɛ atã dãana n wãna tɩ mam mãasʋm tɩ m wa'am ya zẽ'am wa bɩsɛ ya. La, la dagɩ yãma n wʋn bɩsɛ mam yelle. Se'ere n soe la, mam ka eerɩ ya sɛla, la de la yãma mẽŋa tɩ mam eerɩ. Yãma ãn wʋ mam kↄma la. Asɩra, la dagɩ kↄma n wʋn lagsɛ sɛla bı̃ŋe ba sↄdõma, la de la sↄdõma n wʋn lagsɛ sɛla bı̃ŋe ba kↄma.
47012015	La sãn dɛna mam, mam wʋn dɩkɛ sɛla wuu tɩ mam tarɩ, la m mẽŋa wuu bↄ la yɛmleego yãma sõŋrɛ ı̃yã. Mam n nõŋɛ yãma zo'oge la ı̃yã n basɛ tɩ yãma ka nõŋɛ mam bɩɩ?
47012016	Ya mi mɛ tɩ mam ka to'oge sõŋrɛ ya zẽ'am, la ya nẽrba basɛba yetɩ mam ẽŋɛ la yɛmkẽgsɩga pã'asɛ ya.
47012017	Mam n daan tõm nẽr-sɛba tɩ ba wa'am yãma zẽ'am na, ba nẽr-kãna tɩ mam botɩ a to'oge sɛla ya zẽ'am bↄ mam?
47012018	Mam daan sose la Atiti tɩ a wa'am ya zẽ'am, dee tõm tɩ sↄbia la, tɩ a doose ẽ. Bɛla, Atiti pã'asɛ yãma to'oge sɛla mɛ bɩɩ? Mam la Atiti tarɩ la pʋtẽ'erɛ ayɩla, la tõma doose la sore ayɩla.
47012019	Yãma tẽ'esɛ tɩ tõma n tↄgrɩ bɛla wuu la, tõma eerɩ la bʋʋrↄ yãma zẽ'am bɩɩ? Ayɛɩ. Tõma tↄgrɩ la Nawẽnnɛ nẽŋam, Krisi doosgo pʋam. Tɩ sↄbi-nõŋrɩsɩ, tõma tↄgrɩ bɛla wuu tɩ la sõŋɛ la yãma, tɩ ya sẽŋɛ nẽŋa Nawẽnnɛ doosgo pʋam.
47012020	Mam zotɩ mɛ tɩ m wʋn wa paam ya zẽ'am yẽ tɩ ya ka ãn wʋ mam n boorɩ se'em na, tɩ yãma mẽ yẽ tɩ mam ka ãn wʋ yãma n boorɩ se'em na. Mam zotɩ mɛ tɩ zɛbrɛ, la ɩta sũure la taaba, la sũ-isgre, la gẽelgↄ, la pↄ'ↄg-taaba, la ya'anzũm, la zẽk-m-mẽŋa, la ɩr-yooro wʋn bↄna ya tẽŋasʋka.
47012021	Mam zotɩ mɛ tɩ mam sãn wa wa'am yãma zẽ'am, mam dãana Nawẽnnɛ wʋn botɩ yãnnɛ yõkɛ mam yãma ı̃yã, tɩ m sũure sã'am la ya nẽr-sɛba n daan tõm tõon-be'ero, dee ka teege yɛm basɛ tõon-dẽgrↄ, la yalsɩ, la tõon-yooro sɛba tɩ ba ẽŋɛ la.
47013001	Nõorɛ bʋtã dãana n wãna tɩ mam sẽm ya zẽ'am. La mam wʋn ẽŋɛ wʋ Nawẽnnɛ gõŋↄ n yele se'em na yetɩ: "Yɛla wuu malgrɛ, dẽnɩ tɩ nẽrba bayi bɩɩ batã dɛna kaset-dõma."
47013002	Mam n daan wa'am ya zẽ'am nõorɛ bʋyi dãana la, mam daan kã'an sɛba n tõm tõon-be'ero, la nẽrba basɛba la wuu mɛ. La lɛɛlɛ wã tɩ mam ka boe ya zẽ'am na, mam le yɛta ya mɛ tɩ mam sãn wa'am, mam kãn zoe nẽra ninbãalga.
47013003	Yãma boorɩ tɩ ya yẽ la sɛla n pa'alɛ tɩ Krisi n botɩ mam tↄgra, ya wʋn yẽ. Krisi sãn ɩta sɛla ya zẽ'am, tↄrgↄ ka tarɩ ẽ, a tarɩ pãŋa zo'oge mɛ ya zẽ'am.
47013004	Asɩra, a ẽŋɛ a mẽŋa la tarma, tɩ ba ka ẽ dↄ-puurŋa zuo. La a vↄa mɛ la Nawẽnnɛ pãŋa. Tõma n de ayɩla la Krisi la, tõma mẽ de la tarɩmdõma, la tõma vↄa la Krisi lɛ, wʋn tõnna yãma zẽ'am la Nawẽnnɛ pãŋa.
47013005	Vẽesɛ-ya ya mẽŋa bɩsɛ ya sãn bↄna Krisi sore la zuo. Ya mẽŋa geele bɩsɛ, yãma ka mi tɩ Krisi boe la yãma mɛ? Sãn dagɩ nɩ bɛla, ya koŋe mɛ.
47013006	La mam tarɩ pʋtẽ'erɛ tɩ yãma mi mɛ tɩ tõma mõrgɛ mɛ ka koŋe.
47013007	Tõma pʋ'ʋsrɩ Nawẽnnɛ mɛ ya ı̃yã tɩ ya da ẽŋɛ sɛla n de be'em. La dagɩ tɩ tõma boorɩ tɩ tɩ pa'alɛ tɩ tõma yãŋɛ mɛ, la de la tɩ yãma wʋn ẽŋɛ sɛla n ãn sõŋa, baa la tõma sãn ãna wʋ tõma koŋe mɛ.
47013008	Se'ere n soe la, tõma ka tã wʋn ẽŋɛ sɛla n sɩ'ɩsrɩ sɩra, tõma dolɩ la sɩra.
47013009	Tõma sãn bↄna tↄrgↄ pʋam dee tɩ yãma tara pãŋa, tõma tarɩ sũ-yẽlga mɛ. La tõma n sosrɩ Nawẽnnɛ sɛla tɩ pʋ'ʋsgↄ pʋam, de la ya vↄm wuu wʋn masɛ ãna sõŋa.
47013010	Bɛla n soe tɩ mam gʋlsra ya bõn-bãma, mam n ka boe ya zẽ'am na, tɩ m sãn wa wa'am ya zẽ'am, m da dɩkɛ Zuudãana n bↄ mam nõor-sɛka la sɩbgɛ ya. A bↄ mam nõorɛ la tɩ m sõŋɛ ya mɛ tɩ ya sẽŋɛ nẽŋa Nawẽnnɛ doosgo pʋam, la dagɩ tɩ m sã'am ya.
47013011	Sɛla n deege, m sↄbiisi, tara-ya sũ-yẽlga, mõrgɛ-ya tõm masɛ sɛla woo pʋam, bↄ'ↄra-ya taaba bʋraanɛ, tara-ya nõorɛ ayɩla la taaba, vↄa-ya la sũ-mã'asʋm la taaba, tɩ Nawẽnnɛ n de nõŋlʋm, la sũ-mã'asʋm dãana la wʋn bↄna la ya lɛ.
47013012	Pʋ'ʋsɛ-ya taaba la nõŋlʋm. Nawẽnnɛ nẽrba wuu pʋ'ʋsrɩ ya.
47013013	Tɩ Zuudãana Azezi-krisi yel-sõnnɛ, la Nawẽnnɛ nõŋlʋm, la Nawẽnnɛ Sɩa lagɩmtaarɛ wʋn bↄna la ya wuu.
48001001	Mam Apolɩ n de Krisi Tõntõnna n gʋlsɛ gõŋↄ wã. La dagɩ nẽrsaalba n tõm mam, la mẽ dagɩ nẽrsaalba n looge mam tɩ mam dɛna Krisi Tõntõnna. La de la Azezi-krisi, la tɩ Sↄ Nawẽnnɛ n vo'oge Azezi la n looge mam.
48001002	Tɩ sↄbi-sɛba wuu n boe kalam na, n lagɩm na mam gʋlsɛ bↄ'ↄra yãma Azezi-krisi nẽrba n lagsrɩ Galatɩ tẽnsɩ pʋam na.
48001003	Tɩ Sↄ Nawẽnnɛ, la tɩ Zuudãana Azezi-krisi wʋn ẽŋɛ ya yel-sõnnɛ, dee bↄ ya sũ-mã'asʋm.
48001004	Azezi-krisi n dɩkɛ a mẽŋa bↄ tɩ ba kʋ ẽ tõma tõon-be'ero ı̃yã, tɩ a fãagɛ tↄ dũnia wã be'em pʋam basɛ, wʋ tɩ Sↄ Nawẽnnɛ n boorɩ se'em na.
48001005	Ẽŋa n soe nã'asgↄ wakatɛ n ka ba'asrɩ. Amina.
48001006	Mam ze la yɛrɩ la yãma n darɛ basɛ Nawẽnnɛ n wi ya Krisi yel-sõnnɛ ı̃yã, dee to'oge kõa ayẽma wʋ kõ-yẽlga la.
48001007	Kõ-yẽlga ayẽma ka boe. La de la nẽrba n bʋrsrɩ ya pʋtẽ'era bↄↄra tɩ ba teege Krisi kõ-yẽlga la.
48001008	Nẽra sãn mõolɛ kõ-yẽlga ayẽma bↄ ya, tɩ la dagna sɛka tɩ tõma mõolɛ bↄ ya la, baa la sãn dɛna tõma mẽŋa, bɩɩ malɛka n ze'ele Nawẽnnɛ yire, Nawẽnnɛ kã'a-be'ego bↄna a dãana zuo.
48001009	Tõma põn yele ya mɛ, la mam le yɛta ya mɛ, tɩ nẽra sãn mõolɛ kõ-yẽlga ayẽma n de to'ore la sɛka tɩ ya to'oge la, Nawẽnnɛ kã'a-be'ego bↄna a dãana zuo.
48001010	Bɛla, yãma tẽ'esɛ tɩ mam boorɩ tɩ nẽrba n pẽgɛ mam bɩɩ, bɩɩ Nawẽnnɛ n pẽgɛ ma? Yãma tẽ'esɛ tɩ mam boorɩ tɩ m ẽŋɛ tɩ la paagɛ la nẽrsaalba yɛm bɩɩ? Ayɛɩ, mam sãn boorɩ nɩ tɩ m ẽŋɛ tɩ la paagɛ nẽrsaalba yɛm, mam ka de nɩ Krisi tõntõnna.
48001011	M sↄbiisi, mam boorɩ tɩ ya bãŋɛ mɛ tɩ kõ-yẽlga la tɩ mam mõolɩ la ka ze'ele nẽrsaalba zẽ'am.
48001012	La mam mẽ ka to'oge ẽ nẽra zẽ'am, la mẽ dagɩ nẽra n zãsʋm mam. La de la Azezi-krisi mẽŋa n puke ẽ pa'alɛ mam.
48001013	Ya wõm mam daan ãn se'em Zifdõma sore la pʋam, daan nãmsra Azezi nẽrba la zozo'e, mõora tɩ m sã'am ba sore la.
48001014	Tõma Zifdõma sore la pʋam, mam daan sẽŋɛ nẽŋa mɛ wɩsgɛ m mẽŋa la tɩ yaabdõma dↄgmike la yelle, ɩta lan yele se'em na gãnna m zuutaaba zozo'e.
48001015	La Nawẽnnɛ daan welge mam na to'ore lan dẽŋɛ mam dↄka, ẽŋɛ mam yel-sõnnɛ, looge mam tɩ m dɛna a tõntõnna.
48001016	Ẽŋa n daan wa bɩsɛ tɩ la ãn sõŋa, tɩ a puke a Dayʋa la pa'alɛ mam tɩ m mõolɛ a Dayʋa la kõ-yẽlga bↄ bu-zãŋsɩ la, mam daan ka sẽŋɛ nẽr-sɛka zẽ'am tɩ a zãsʋm mam.
48001017	La mam mẽ daan ka sẽŋɛ Zerizalɛm sɛba n dẽŋɛ mam dɛna Azezi Tõntõnɩba la zẽ'am. Mam daan sẽŋɛ la Araabɩ so'olʋm, bɛla poorʋm tɩ mam lebe Damaasɩ.
48001018	Bɛla poorʋm yʋʋma atã n tole, tɩ mam yãŋa sẽŋɛ Zerizalɛm tɩ m ka bãŋɛ Apɩyɛɛrɩ, daan ẽŋɛ dabsa pia la anuu a zẽ'am.
48001019	La mam ka yẽ Azezi Tõntõnna ayẽma pa'asɛ, sãn dagna Azakɩ n de Zuudãana yɩbga la mã'a.
48001020	Mam n gʋlsɛ ya sɛla wã, mam yetɩ ya Nawẽnnɛ nẽŋam tɩ la dagɩ põmpↄrŋↄ.
48001021	Bɛla poorʋm mam ze'ele Zerizalɛm sẽŋɛ la Siiri, la Silisi so'olʋm.
48001022	La Azezi-krisi nẽr-sɛba n boe Zude tẽnsɩ la daan nãn ka yẽ mam.
48001023	Ba daan wen wõm mɛ tɩ ba tↄgrɩ mam yelle yetɩ: "Sɛka n daan nãmsrɩ tõma mõora tɩ a sã'am kõ-yẽlga tɩ tɩ bↄ sɩra la, yãŋa mõolɩ la kõ-yẽlga la."
48001024	Tɩ ba nã'asra Nawẽnnɛ mam ı̃yã.
48002001	Bɛla poorʋm yʋʋma pia la anaasɩ n tole, tɩ mam la Abarnabasɩ lebe Zerizalɛm, la mam tarɩ la Atiti lagɩm mı̃.
48002002	Nawẽnnɛ n daan puke pa'alɛ mam, tɩ mam sẽŋɛ. Mam daan pa'alɛ ba la kõ-yẽlga tɩ mam mõolɛ bↄ bu-zãŋsɩ la. La de la Azezi nẽrba nẽŋadõma la mã'a tɩ mam tↄgɛ bↄ ba. Mam daan ka boorɩ tɩ tõon-sɛka tɩ mam daan tõm, dee ken tõnna wã, wa dɛna zãŋa.
48002003	La Atiti n de Grɛkɩ n dolɩ la mam na, ba põn ka pẽrgɛ yetɩ ba wã ẽ.
48002004	Nẽrba basɛba n daan pã'asɛ tɩ bãma de la Azezi karẽnbiisi, li'ise kẽ tõma tẽŋasʋka bↄↄra tɩ ba bãŋɛ tõma n lagɩm na Azezi-krisi dɛna ayɩla la, tõma n to'oge tɩ mẽŋa se'em, bãma daan boorɩ tɩ ba basɛ tɩ tõma le dɛna la Zifdõma lↄↄ yamsɩ.
48002005	Tõma daan ka sakɛ ban boorɩ se'em na baa fẽfẽe, tɩ kõ-yẽlga n de sɩra la wʋn ken bↄna yãma ı̃yã.
48002006	Nẽr-sɛba tɩ ba bɩsrɩ wʋ nẽŋadõma la, ba sãn dɛna nẽŋadõma bɩɩ ba dagɩ nẽŋadõma, la ka pakɛ mam, Nawẽnnɛ ka tũ'usri nẽrba. Nẽŋadõma bãma ka mõrgɛ mam tɩ m ẽŋɛ sɛla sɛla pa'asɛ mam zãsŋↄ la pʋam.
48002007	Ba tõn yẽ tɩ Nawẽnnɛ dɩkɛ kõ-yẽlga la ẽŋɛ la mam nu'usum tɩ m mõolɛ bↄ bu-zãŋsɩ, wʋ ẽn dɩkɛ ẽŋɛ Apɩyɛɛrɩ nu'usum tɩ a mõolɛ bↄ Zifdõma la.
48002008	Nawẽnnɛ n bↄ Apɩyɛɛrɩ pãŋa, tõm ẽ Zifdõma zẽ'am na, ẽŋa n ken bↄ mam pãŋa tɩ mam tõnna bu-zãŋsɩ zẽ'am.
48002009	La Azakɩ, la Apɩyɛɛrɩ, la Azã tɩ ba bɩsrɩ wʋ ba wuu kɛ'ɛndõma la, n bãŋɛ tɩ Nawẽnnɛ n ẽŋɛ mam yel-sõnnɛ dɩkɛ tõonɛ na ẽŋɛ mam nu'usum na, ba yõgɛ mam, la Abarnabasɩ nu'usi mɛ, pa'alɛ tɩ tɩ de la ayɩla lagɩm tõnna Nawẽnnɛ tõoma, tɩ tõma tõnna bu-zãŋsɩ zẽ'am, tɩ bãma mẽ tõnna Zifdõma zẽ'am.
48002010	Sɛla tɩ ba daan sose tõma de la tɩ sõŋra ba Wẽndeego la nasdõma mã'a. La de la bɛla tɩ mam daan ɩtɩ zozo'e.
48002011	Apɩyɛɛrɩ n daan wa'am Antɩyↄsɩ la, mam daan tↄgɛ ẽ mɛ vẽelga vẽelga ka sakɛ ẽ, se'ere n soe la, a daan ẽŋɛ la sɛla n ka masɛ.
48002012	Ẽn daan boe Antɩyↄsɩ la, a daan lagnɩ na bu-zãŋsɩ la dita mɛ. La nẽrba n daan ze'ele Azakɩ zẽ'am wa'am, tɩ a welge ka le dita la bu-zãŋsɩ la, se'ere n soe la, a daan zotɩ la sɛba n yetɩ dẽnɩ tɩ nẽr-sɛba wuu n dolɩ Nawẽnnɛ sore wãta la.
48002013	Tɩ tɩ sↄbiisi basɛba n de Zifdõma daan po ɩta wʋ Apɩyɛɛrɩ n ɩtɩ se'em na, halɩ tɩ Abarnabasɩ mẽ po kẽ ba pʋlibsum ɩrgↄ la pʋam.
48002014	La mam n daan yẽ tɩ ban ɩtɩ se'em na ka masɛ wʋ kõ-yẽlga la sɩra n de se'em na ı̃yã, mam daan yele Apɩyɛɛrɩ ba wuu nẽŋam yetɩ: "Fõn de Zifu dee daan vↄa wʋ bu-zãŋsɩ n vↄa se'em na, fõn wʋn ẽŋɛ la wãne mõrgra bu-zãŋsɩ la tɩ ba vↄa wʋ Zifdõma?"
48002015	La sãn dɛna tõma, tõma dↄgɛ dɛna la Zifdõma, tõma dagɩ bu-zãŋsɩ n ka dolɩ Nawẽnnɛ lↄↄ la.
48002016	La tõma mi mɛ tɩ la dagɩ nẽra n dolɩ lↄↄ la n yetɩ se'em na ı̃yã, n wʋn basɛ tɩ a masɛ Nawẽnnɛ zẽ'am, la de la nẽra n bↄ Azezi-krisi sɩra mã'a tɩ Nawẽnnɛ wʋn basɛ tɩ a masɛ a zẽ'am. Tõma mẽ bↄ la Azezi-krisi sɩra, tɩ Nawẽnnɛ basɛ tɩ tɩ masɛ a zẽ'am, tõma n bↄ Azezi-krisi sɩra la ı̃yã, dee dagɩ tõma n dolɩ lↄↄ la n yele se'em na ı̃yã. Nẽra nẽra ka tã wʋn masɛ Nawẽnnɛ zẽ'am, ẽn dolɩ lↄↄ la n yele se'em na ı̃yã.
48002017	Tõma n te'ege Nawẽnnɛ, tɩ a basɛ tɩ tɩ masɛ a zẽ'am tõma n bↄ Krisi sɩra ı̃yã la, bõn-ẽŋa sãn basɛ tɩ tõma mẽ dɛna tõon-be'ero dõma wʋ bu-zãŋsɩ la, yãma tẽ'esɛ tɩ Krisi botɩ tɩ tõnna la tõon-be'ero bɩɩ? Ayɛɩ.
48002018	Nẽra sãn basɛ Zifdõma lↄↄ tɩ a daan dolɩ la, dee le yetɩ ba dↄla ẽ, la de la a mẽŋa n sã'anɩ lↄↄ la.
48002019	La sãn dɛna lↄↄ la, a botɩ mam lebge la kũm a ı̃yã, mam ka le dↄla ẽ. Mam lagɩm na Krisi ki dↄ-puurŋa zuo, tɩ m vↄa Nawẽnnɛ ı̃yã,
48002020	tɩ mam n vↄa wã, la ka le dɛna mam mẽŋa n vↄɩ, la de la Krisi n botɩ mam vↄa. La vↄm sɛka tɩ mam vↄa lɛɛlɛ wã, de la mam n bↄ ẽŋa n de Nawẽnnɛ Dayʋa n nõŋɛ mam ki mam yelle sɩra la, n basɛ tɩ mam vↄa.
48002021	Mam ka sakɛ tɩ Nawẽnnɛ yel-sõnnɛ na de la zãŋa. La sãn dɛna la nẽra n dolɩ lↄↄ ı̃yã n basɛ tɩ a masɛ Nawẽnnɛ nẽŋam, Krisi kũm na de nɩ na zãŋa.
48003001	Yãma Galatɩ dõma, ãne n botɩ yãma zuto lebge tɩ ya ka tara yɛm? Mam daan pa'alɛ ya Krisi n ki dↄ-puurŋa zuo la yelle mɛ sõŋa sõŋa, tɩ la dɛna vẽelga bↄ ya.
48003002	Mam boorɩ tɩ m soke ya la sokre ayɩla mã'a tɩ ya lerge mam: Yãma n to'oge Nawẽnnɛ Sɩa la, la de la yãma n sakrɩ ɩta lↄↄ la n yele se'em na ı̃yã bɩɩ? Ayɛɩ, la de la yãma n wõm kõ-yẽlga la, bↄ Azezi-krisi sɩra la ı̃yã.
48003003	Yãma yɛm na pↄ'ↄgɛ paagɛ la wãna? Yãma n pↄsɛ lebge Nawẽnnɛ nẽrba la a Sɩa pãŋa la, yãma yãŋa boorɩ tɩ ya ba'asɛ la ya mẽŋa pãŋa?
48003004	Yãma n yẽ se'em wuu la lebge la zãŋa bɩɩ? Dẽnɩ tɩ la da kãn lebge zãŋa.
48003005	Nawẽnnɛ n bↄ ya a Sɩa, dee ɩta bõn-yãlma ya tẽŋasʋka la, la dagɩ yãma n ɩtɩ lↄↄ n yele se'em na ı̃yã, la de la yãma n wõm kõ-yẽlga la, bↄ Azezi-krisi sɩra la ı̃yã.
48003006	Abraham zẽ'am la mẽ yʋʋn de la bɛla: La gʋlsɛ Nawẽnnɛ gõŋↄ pʋam yetɩ: "Abraham bↄ la Nawẽnnɛ sɩra, tɩ Nawẽnnɛ bɩsɛ ẽ yetɩ a masɛ ẽŋa zẽ'am."
48003007	Bãŋɛ-ya tɩ nẽr-sɛba n bↄ Nawẽnnɛ sɩra la n sɩrɩ de Abraham yɩɩsɩ.
48003008	Nawẽnnɛ gõŋↄ la põn yele mɛ tɩ Nawẽnnɛ wʋn basɛ tɩ bu-zãŋsɩ masɛ a zẽ'am, ban bↄ ẽ sɩra la ı̃yã. Nawẽnnɛ yʋʋn põn tↄgɛ kõ-yẽlga ẽŋa bↄ Abraham mɛ yetɩ: "Fõn ı̃yã tɩ dũnia buuri wuu wʋn yẽ yel-sõnnɛ."
48003009	La de la bɛla, Abraham n yʋʋn bↄ Nawẽnnɛ sɩra yẽ yel-sõnnɛ na, nẽr-sɛba n mẽ bↄ Nawẽnnɛ sɩra wʋn lagɩm na Abraham yẽ yel-sõnnɛ.
48003010	Nẽr-sɛba n te'ege lↄↄ la, kã'a-be'ero boe ba zuto, se'ere n soe la, la gʋlsɛ yetɩ: "Kã'a-be'ego boe nẽr-sɛka woo n ka ɩtɩ wʋ lan gʋlsɛ se'em wuu Nawẽnnɛ lↄↄ gõŋↄ pʋam na zuugo."
48003011	La de la vẽelga tɩ nẽra baa ayɩla ka tã wʋn yẽ bʋʋrↄ Nawẽnnɛ zẽ'am ẽn dolɩ lↄↄ la ı̃yã, se'ere n soe la, la gʋlsɛ yetɩ: "Nẽra n bↄ Nawẽnnɛ sɩra masɛ a zẽ'am wʋn vↄa, ẽn bↄ ẽ sɩra la ı̃yã."
48003012	Nẽra n dolɩ lↄↄ la, la dagɩ tɩ a bↄ la Nawẽnnɛ sɩra, bẽm ı̃yã, la gʋlsɛ yetɩ: "Nẽr-sɛka n ɩtɩ lↄↄ la n yele se'em na, a wʋn vↄa bɛla ı̃yã."
48003013	La tõma n ka ẽŋɛ lↄↄ la n yele se'em na wuu ı̃yã, Nawẽnnɛ kã'a-be'ego n boe tõma zuto. La Krisi n ki dↄ-puurŋa zuo la, a dↄkɛ kã'a-be'ego la tõma zuto mɛ, tɩ ẽŋa mẽŋa sↄↄgɛ tõma zẽ'am, tɩ kã'a-be'ego la bↄna a zuugo, se'ere n soe la, la gʋlsɛ yetɩ: "Kã'a-be'ego boe nẽr-sɛka tɩ ba yulse ẽ dↄↄgↄ zuo la zuugo."
48003014	Krisi ẽŋɛ bɛla tɩ yel-sõnnɛ na tɩ Nawẽnnɛ bı̃ŋe nõorɛ tɩ a bↄ Abraham na, mẽ wʋn dɛna bu-zãŋsɩ bõnↄ, bãma n lagɩm na Azezi-krisi dɛna ayɩla la ı̃yã, dee tɩ tõma mẽ to'oge Nawẽnnɛ Sɩa la tɩ a bı̃ŋe nõorɛ tɩ a bↄ tↄ, tõma n bↄ ẽ sɩra la ı̃yã.
48003015	M sↄbiisi, mam yetɩ m dɩkɛ la nẽrsaala yelle makɛ pa'alɛ ya. Nẽra sãn looge yɛm dee gʋlsɛ bı̃ŋe, tɩ la doose la tẽŋa la lↄↄ, nẽra nẽra ka tã wʋn sã'am ẽ, bɩɩ pa'asɛ sɛla mı̃.
48003016	Nawẽnnɛ yʋʋn bı̃ŋe nõorɛ bↄ la Abraham, la a yɩɩŋa. La ka gʋlsɛ yetɩ, a bı̃ŋe a nõorɛ bↄ la a yɩɩsɩ, wʋ la de la nẽrba zozo'e. La yetɩ, a yɩɩŋa, la de la nẽra ayɩla mã'a. Nẽr-ẽŋa de la Krisi.
48003017	Mam n yele se'em na võorɛ n wãna: La de tɩ Nawẽnnɛ n bı̃ŋe a nõorɛ la, yʋʋma kↄbsnaasɩ la pitã n tole dee tɩ a yãŋa bↄ a lↄↄ la. Bɛla lↄↄ la kãn yãŋɛ sã'am nõor-bı̃ŋre la tɩ a lebge zãŋa.
48003018	Se'ere n soe la, la sãn de nɩ na lↄↄ la dↄlga ı̃yã tɩ nẽra wʋn to'oge sɛla sↄna, la ka le dɛna nõor-bı̃ŋre ı̃yã. La, la de la Nawẽnnɛ n bı̃ŋe a nõorɛ la ı̃yã, tɩ a ẽŋɛ Abraham yel-sõnnɛ.
48003019	La sãn dɛna bɛla, bẽm ı̃yã tɩ Nawẽnnɛ yʋʋn bↄ lↄↄ la? A yʋʋn bↄ ẽ tɩ a botɩ nẽrba n bãŋɛ ba tõon-be'ero, halɩ ka paagɛ wakat-sɛka tɩ Abraham yɩɩŋa la wʋn wa wa'am, sɛka ı̃yã tɩ a yʋʋn bı̃ŋe nõorɛ la. Malɛkadõma n yʋʋn to'oge lↄↄ la Nawẽnnɛ zẽ'am bↄ la, la doose la nẽra ayɩla n boe Nawẽnnɛ, la nẽrba tẽŋasʋka wẽ'era nu'ugo.
48003020	Nẽra ka wẽ'erɩ nu'ugo la nẽra ayɩla mã'a. La Nawẽnnɛ de la a ayɩla mã'a, dee yʋʋn bı̃ŋe nõorɛ, tɩ nu'u-wẽ'era ka bↄna.
48003021	Bɛla, lↄↄ la sɩ'ɩsrɩ Nawẽnnɛ nõor-bı̃ŋre la mɛ bɩɩ? Ayɛɩ, la dagɩ bɛla baa fẽfẽe. Se'ere n soe la, lↄↄ sãn boe nɩ n tã wʋn botɩ nẽrba tara vↄm n ka ba'asrɩ, bɛla a ken tã nɩ wʋn basɛ tɩ nẽrba masɛ Nawẽnnɛ zẽ'am mɛ, ban sakrɩ lↄↄ la ı̃yã.
48003022	La Nawẽnnɛ gõŋↄ la yetɩ, dũnia dõma wuu boe la tõon-be'ero nu'usum. La de la bɛla tɩ sɛba n bↄ Azezi-krisi sɩra la wʋn to'oge sɛla tɩ Nawẽnnɛ bı̃ŋe nõorɛ tɩ a bↄ ba, ban bↄ Azezi-krisi sɩra la ı̃yã.
48003023	Wakat-sɛka tɩ Azezi-krisi daan nãn ka wa'am tɩ nẽrba bↄ ẽ sɩra la, lↄↄ la lʋ tõma mɛ wʋ tõma boe la yʋ'a deem na, gu'ura halɩ tɩ Nawẽnnɛ wʋn wa puke Azezi-krisi tɩ tɩ wʋn bↄ sɩra la peelem.
48003024	Bɛla lↄↄ la n yʋʋn de tõma gu'ura pa'ala tõma sore halɩ wa paam wakat-sɛka tɩ Krisi wa'am na, tɩ tõma wʋn dɛna nẽrba n masɛ Nawẽnnɛ nẽŋam, tõma n bↄ ẽ sɩra la ı̃yã.
48003025	La lɛɛlɛ wã tɩ Azezi-krisi wa'am tɩ tɩ bↄ ẽ sɩra la, lↄↄ la ka le dɛna tõma gu'ura.
48003026	Yãma n bↄ Azezi-krisi sɩra la, ya wuu de la Nawẽnnɛ kↄma.
48003027	Yãma wuu tɩ ba mise ya ko'om pʋam na, ya lagɩm na Krisi dɛna ayɩla, ãna wʋ ẽŋa n ãn se'em na.
48003028	Yãma n lagɩm na Krisi la, bↄkrɛ ka le bↄna tɩ fʋ de la Zifu, bɩɩ bu-zãŋka, yamŋa bɩɩ nẽra n soe a mẽŋa, pↄka bɩɩ bʋraaga, ya wuu de la ayɩla.
48003029	Yãma n lagɩm na Krisi la, ya de la Abraham yɩɩsɩ, wʋn to'oge sɛla tɩ Nawẽnnɛ bı̃ŋe nõorɛ tɩ a bↄ la.
48004001	Mam n yetɩ m yele se'em n wãna: Bia n yetɩ a wa sↄↄgɛ sↄna a sↄ bõnↄ dee ken dɛna bõn-pɩka, a ãn wʋ a de la yamŋa la, baa la ẽŋa n wʋn wa sↄna sɛla woo la.
48004002	Ẽn nãn de bia la, a boe la nẽrba nu'usum tɩ ba gu'ura ẽ, dee bɩsra a sɛla woo yelle bↄ'ↄra ẽ halɩ ka paagɛ wakat-sɛka tɩ a sↄ looge la, tɩ a yãŋa sↄna sɛla woo.
48004003	Tõma n mẽ daan ka bãŋɛ Nawẽnnɛ sɩra, ãna wʋ kↄma la, tõma daan de la dũnia wã yɛla yamsɩ.
48004004	La wakat-sɛka tɩ Nawẽnnɛ looge la n paagɛ la, a tõm na a mẽŋa Dayʋa, tɩ pↄka dↄgɛ ẽ, tɩ a dↄla Zifdõma lↄↄ la,
48004005	tɩ a fãagɛ sɛba n dolɩ lↄↄ la, tɩ tɩ wʋn lebge Nawẽnnɛ kↄma.
48004006	La yãma n de Nawẽnnɛ kↄma la, a tõm na a Dayʋa Sɩa tɩ a bↄna tɩ sũure pʋam, tɩ Sɩa la wi'ira Nawẽnnɛ yetɩ: "Abba, m Sↄ."
48004007	Bɛla tɩ ka le dɛna yamsɩ, tɩ de la Nawẽnnɛ kↄma. Tõma n de a kↄma la ı̃yã, a wʋn bↄ tↄ sɛla wuu tɩ a bı̃ŋe tɩ a bↄ a kↄma la.
48004008	Kʋrʋm, yan daan ka mi Nawẽnnɛ na, ya daan dolɩ la dũnia wã bõn-yooro n dagɩ Nawẽnnɛ poore, dɛna ba yamsɩ.
48004009	La nãnannɛ wã tɩ ya mi Nawẽnnɛ na, la, lan gãnnɩ, Nawẽnnɛ n mi ya la, la ẽŋɛ la wãne tɩ yãma le dↄla bõn-yooro n ka tarɩ pãŋa dee ka tara võorɛ poore, le bↄↄra tɩ ya dɛna ba yamsɩ?
48004010	Yãma looge la dabsa, la wõrsɩ, la wakatɛ basɛba yʋʋnɛ pʋam, la yʋʋma dↄla tɩ la dɛna sisgo.
48004011	Yãma n ɩtɩ se'em na botɩ dabeem n tara mam, tɩ mam n tõm se'em yãma ı̃yã la, tã wʋn dɛna zãŋa.
48004012	M sↄbiisi, mam belnɩ ya mɛ tɩ ya ãna wʋ mam na, tɩ mam lebge ãna wʋ yãma la. Yãma daan ka ẽŋɛ mam tuuge.
48004013	Ya mi tɩ la daan de la mam bã'aga la ı̃yã tɩ mam yẽ folle mõolɛ kõ-yẽlga la bↄ ya pↄspↄsɩ.
48004014	Mam bã'aga la daan de la nãmsgↄ bↄ ya, la yãma daan ka nẽ'esɛ mam, la ya mẽ daan ka zagsɛ mam, ya daan to'oge mam wʋ mam de la Nawẽnnɛ malɛka, bɩɩ Azezi-krisi la.
48004015	Yãma sũure daan ãn yẽlʋm mɛ, tɩ mam tãna wʋn yetɩ, yãma daan sãn tã nɩ, ya wʋn dɩkɛ ya nini bↄ mam. Bẽm ẽŋɛ tɩ yãma ka le tara sũ-yẽlga?
48004016	Mam n tↄgɛ ya sɩra la ı̃yã, tɩ mam yãŋa lebge ya bɛ bɩɩ?
48004017	Nẽr-sɛba tɩ mam yetɩ la, ban mõrgrɩ se'em yãma ı̃yã la, la dagɩ ya sõŋrɛ ı̃yã. Ba boorɩ tɩ ba welge ya la mam, tɩ ya lagɩm na bãma.
48004018	Nẽra sãn mõrgra tɩ la sãn dɛna sõŋa ı̃yã, la ãn sõŋa. La ãn sõŋa tɩ ya ɩta bɛla wakatɛ wuu, la, la da dɛna mam n boe ya zẽ'am wakatɛ sɛka la mã'a.
48004019	M kↄm-nõŋrɩsɩ, mam le tara la toogo ya ı̃yã wʋ pↄka n virgri la, halɩ tɩ ya wʋn wa ãna wʋ Krisi n ãn se'em na.
48004020	Mam boorɩ nɩ na m bↄna ya zẽ'am lɛɛlɛ wã bãŋɛ mam wʋn tↄgɛ se'em pa'alɛ ya. La mam n boe zẽ'e-sɛka wã, mam ka mi mam wʋn yele ya se'em.
48004021	Yele-ya ma, yãma sɛba n boorɩ tɩ lↄↄ la sↄna ya la, yãma ka wõnnɩ lↄↄ la n yetɩ se'em na?
48004022	La gʋlsɛ Nawẽnnɛ gõŋↄ pʋam yetɩ, Abraham tarɩ la dayↄↄsɩ bayi. Ayɩla de la yam-pↄka bia, tɩ ayẽma dɛna a pↄga bia.
48004023	Yam-pↄka bia la dↄgɛ wʋ nẽrsaala n boorɩ se'em na. La a pↄga bia la dↄgɛ wʋ Nawẽnnɛ n bı̃ŋe a nõorɛ se'em na.
48004024	Bõn-ẽna de la makrɛ bↄ tõma. Pↄgsɩ bayi la makrɩ la yɛla bayi. La de la Nawẽnnɛ n bↄ nẽrba a lↄↄ, dee bı̃ŋe a nõorɛ la. Pↄspↄsɩ pↄka la yʋ'ʋrɛ n de Agaarɩ la mãmsrɩ la lↄↄ tɩ Nawẽnnɛ bↄ Sinayi tãŋa zuo la. Nẽr-sɛba n dolɩ lↄↄ la de la yamsɩ, wʋ Agaarɩ la a kↄma n de yamsɩ se'em na.
48004025	Agaarɩ ãn wʋ Sinayi tãŋa n boe Araabɩ tẽŋa la, dee ken ãna wʋ Zerizalɛm sɛka n boe lɛɛlɛ wã la, se'ere n soe la, Zerizalɛm la a nẽrba la boe la lↄↄ yamnɛ pʋam.
48004026	La Zerizalɛm sɛka n boe saazuum na ka boe yamnɛ pʋam, tõma de la tẽn-ẽŋa nẽrba, wʋ Asaara kↄma n dagɩ yamsɩ la.
48004027	La gʋlsɛ Nawẽnnɛ gõŋↄ pʋam yetɩ: "Ẽŋɛ sũ-yẽlga, kõndↄgrɛ, fõn ka dↄgɛ la. Ẽŋɛ sũ-yẽlga wa'ara kı̃nkı̃ma sɩrna, fõn ka virge la. Se'ere n soe la, pↄg-sɛka tɩ a sɩra basɛ la kↄma n wʋn zo'oge gãnna pↄg-sɛka n tarɩ sɩra la."
48004028	La sãn dɛna yãma, m sↄbiisi, yãma de la Nawẽnnɛ kↄma, ẽn bı̃ŋe a nõorɛ la ı̃yã, wʋ A'izakɩ tɩ ba dↄgɛ Nawẽnnɛ n bı̃ŋe a nõorɛ ı̃yã la.
48004029	La, la mẽ ãn wʋ bi-sɛka tɩ ba daan dↄgɛ ẽ wʋ nẽrsaala n boorɩ se'em na n nãmsɛ bi-sɛka tɩ ba dↄgɛ wʋ Nawẽnnɛ Sɩa n boorɩ se'em na, la ken dɛna la bɛla mẽ lɛɛlɛ wã.
48004030	Nawẽnnɛ gõŋↄ la yetɩ bẽm? A yetɩ: "Dige yam-pↄka, la a bia la, se'ere n soe la, yam-pↄka la bia kãn lagɩm na pↄg-sɛka n dagɩ yamŋa la bia po to'oge ba sↄ bõnↄ."
48004031	Bɛla, m sↄbiisi, tõma dagɩ yam-pↄka kↄma, tõma de la pↄg-sɛka n dagɩ yamŋa la kↄma.
48005001	Krisi fãagɛ tɩ basɛ tɩ tɩ sↄna la tɩ mẽŋa. Bɛla, zɛ-ya kãŋkãŋɛ, da sakɛ-ya le kẽ'esɛ ya mẽŋa yamnɛ pʋam.
48005002	Selse-ya, mam Apolɩ yetɩ ya mɛ tɩ ya sãn basɛ tɩ ba wã ya, Krisi ka le tara yõorↄ bↄ ya.
48005003	La mam le yɛta ya mɛ tɩ nẽr-sɛka woo n basɛ tɩ ba wã ẽ, dẽnɩ tɩ a ẽŋɛ lↄↄ la n yele se'em na wuu.
48005004	Yãma sɛba n te'ege lↄↄ la ɛɛra tɩ ya masɛ Nawẽnnɛ nẽŋam na, ya welge ya mẽŋa mɛ la Krisi, ya koŋe Nawẽnnɛ yel-sõnnɛ mɛ.
48005005	La sãn dɛna tõma, la de la tõma n bↄ Krisi sɩra la, tɩ Nawẽnnɛ Sɩa basɛ tɩ tõma tara pʋtẽ'erɛ gu'ura tɩ a wa basɛ tɩ tɩ masɛ a zẽ'am.
48005006	Azezi-krisi doosgo la pʋam, fʋ sãn wã, bɩɩ fʋ sãn ka wã, la ka tarɩ võorɛ, sɛla n tarɩ yõorↄ de la fʋ bↄ Azezi sɩra tõnna la nõŋlʋm.
48005007	Yãma daan dolɩ Nawẽnnɛ sore mɛ sõŋa sõŋa, ãne n gu ya tɩ ya basɛ da le sakɛ sɩra la?
48005008	Tẽ'esgↄ bãma n botɩ ya basɛ sɩra la ka ze'ele Nawẽnnɛ n wi ya la zẽ'am.
48005009	Ba makɛ yetɩ: "Dãbɩllɛ fẽe n botɩ borborɩ wuu ukra."
48005010	La sãn dɛna mam, Zuudãana la ı̃yã mam bↄ ya sɩra mɛ tɩ yãma tẽ'esgↄ kãn bↄna ayẽma la mam n pa'alɛ ya se'em na. Nẽr-sɛka n tarɩ ya pʋtẽ'era yuulna la, baa ẽn de nẽr-sɛka, Nawẽnnɛ wʋn sɩbgɛ ẽ.
48005011	M sↄbiisi, la sãn dɛna sɩra tɩ mam mẽŋa ken mõola mɛ yɛta tɩ ba wãta, bẽm tɩ Zifdõma nãmsra mam? La sãn de nɩ na bɛla, mam n mõolɩ Krisi n ki dↄ-puurŋa zuo tɩ ba nãmsra mam na kãn le bↄna.
48005012	Mam boorɩ nɩ mɛ tɩ nẽr-sɛba n tarɩ ya pʋtẽ'era yuulna tɩ ya wãta la, sãn põn bↄↄra, ba fↄ ba mẽŋa pa'asɛ.
48005013	La sãn dɛna yãma, m sↄbiisi, Nawẽnnɛ wi ya tɩ ya sↄna la ya mẽŋa. La da basɛ-ya tɩ yan soe ya mẽŋa la basɛ tɩ ya ɩta ya mẽŋa yɛm n boorɩ se'em. Vↄa-ya la taaba la nõŋlʋm tõnna sõŋra taaba.
48005014	Se'ere n soe la, lↄↄ la wuu boe la yetↄg-ẽna ayɩla pʋam n yetɩ: "Nõŋɛ fʋ tadãana wʋ fʋ mẽŋa."
48005015	La ya sãn zɛbra la taaba, yı̃'ira dee dõnna taaba wʋ dũnsi la, guuse-ya, tɩ ya wʋn sã'am taaba mɛ ba'asɛ.
48005016	Selse-ya, mam yetɩ ya mɛ tɩ ya dↄla Nawẽnnɛ Sɩa n boorɩ se'em, tɩ ya kãn ɩta nẽrsaalba yɛmleego n boorɩ se'em.
48005017	Se'ere n soe la, nẽrsaalba mẽŋa yɛmleego n boorɩ se'em na de la to'ore la Nawẽnnɛ Sɩa n boorɩ sɛla la. Tɩ Nawẽnnɛ Sɩa n boorɩ sɛla la, mẽ dɛna to'ore la sɛla tɩ nẽrsaala mẽŋa boorɩ la. Bõn-bãma bayi sɩ'ɩsrɩ la taaba. La bɛla basɛ mɛ tɩ ya ka tãna wʋn ẽŋɛ yãma n boorɩ se'em na.
48005018	La Nawẽnnɛ Sɩa la sãn sↄna ya, ya ka le bↄna lↄↄ la nu'usum.
48005019	Nẽrsaala mẽŋa yɛmleego n boorɩ se'em na de la vẽelga vẽelga. La de la yalsɩ, la tõon-dẽgrↄ, la tõon-yooro,
48005020	la baga kãabgↄ, la tɩɩm tõoma, la taaba sisga, la zɛbrɛ, la ɩta sũure la tadãana bõnↄ, la sũ-isgre, la gãŋɛ taaba, la ka-wõm-taaba, la welge taaba.
48005021	La nõŋɛ bõnↄ, la dãam buka, la pʋyã'an-yooro, la bõnↄ basɛba n wõn na bõn-bãma. Mam dẽŋɛ kã'ana ya mɛ, wʋ mam n daan põn yele ya se'em na, tɩ nẽr-sɛka woo n ɩtɩ bõn-bãma kãn yẽ zẽ'am Nawẽnnɛ so'olʋm pʋam.
48005022	La Nawẽnnɛ Sɩa tõoma de la nõŋlʋm, la sũ-yẽlga, la sũ-mã'asʋm, la sũ-mã'arɛ, la sõŋa, la ɩr-sõŋↄ, la ẽŋɛ sɩra,
48005023	la sũ-bʋgsʋm, la yõk-m-mẽŋa. Lↄↄ ka boe n sɩ'ɩsrɩ bõn-bãma.
48005024	Nẽr-sɛba n de Azezi-krisi nẽrba la ka ba mẽŋa n boorɩ se'em n de be'em, la ba yɛmleego la mɛ dↄ-puurŋa zuo, tɩ ba ka le sↄna ba.
48005025	Nawẽnnɛ Sɩa n bↄ'ↄrɩ tɩ vↄm na, basɛ-ya tɩ tɩ dↄla ẽŋa n boorɩ se'em na.
48005026	Tɩ da dɛna-ya uk-m-mẽŋa dõma, tɩ da ɛɛra-ya taaba nõorɛ, bɩɩ ɩta sũure la taaba.
48006001	M sↄbiisi, ya sãn yẽ nẽra tɩ a tõnnɩ tõon-be'ero, yãma sɛba tɩ Nawẽnnɛ Sɩa boe la ya lɛ la, pa'alɛ-ya ẽ la sũ-bʋgsʋm tarɩ ẽ leme so-sõŋↄ la zuo. La guuse fʋ mẽŋa, tɩ fʋ mẽ da po tõm a tõon-be'ero la.
48006002	Sõŋra-ya taaba malgra taaba yɛla, tɩ bɛla tɩ ya wʋn ẽŋɛ Krisi nõorɛ n yele se'em na.
48006003	Nẽra sãn tẽ'esɛ tɩ ẽŋa de la sɛla dee ka dɛna sɛla sɛla, a pã'asrɩ la a mẽŋa.
48006004	Nẽra woo geele bɩsɛ a mẽŋa tõoma n ãn se'em, a sãn yẽ a tõoma la pʋam sɛla n de a ẽŋɛ sũ-yẽlga, tɩ a ẽŋɛ a mẽŋa ı̃yã. La a da magra a mẽŋa la nẽrba basɛba.
48006005	Nẽra woo n wʋn tara a mẽŋa zuugo yelle.
48006006	Nẽr-sɛka tɩ nẽra zãsnɩ ẽ Krisi yetↄga la, a basɛ tɩ sɛka n zãsnɩ ẽ na yẽta pʋrɛ ẽn tarɩ sɛla woo la pʋam.
48006007	Da pã'asɛ-ya ya mẽŋa, ba ka pↄ'ↄrɩ Nawẽnnɛ. Nẽra n bʋrɛ bõn-sɛba la, bõn-bãma tɩ a wʋn lagsɛ.
48006008	Nẽr-sɛka n ɩtɩ sɛla tɩ a mẽŋa yɛmleego boorɩ, a wʋn yẽ a yɛmleego yõorↄ n de kũm. La sɛka n ɩtɩ sɛla tɩ Nawẽnnɛ Sɩa boorɩ la, a wʋn yẽ Nawẽnnɛ Sɩa n bↄ'ↄrɩ sɛla n de vↄm n ka ba'asrɩ.
48006009	Bɛla, tɩ da targɛ-ya la tõon-sõma tõoma. Tɩ sãn ɩta dee ka basɛ, wakatɛ la sãn wa paagɛ, tɩ wʋn yẽ a yõorↄ.
48006010	Bɛla, tɩn yẽ folle sɛka woo, tɩ tõm ẽŋɛ nẽrba wuu sõŋa, lan gãnnɩ wuu, tɩ ɩta sɛba n lagɩm na tõma bↄ Krisi sɩra la sõŋa.
48006011	Bɩsɛ-ya gʋlsgↄ biɛ kãr-bãna wã de la mam Apolɩ n gʋlsɛ la m mẽŋa nu'ugo.
48006012	Sɛba n mõrgrɩ ya bↄↄra tɩ ya wã la, de la nẽrba n boorɩ yʋ'ʋrɛ nẽrsaalba zẽ'am. Ban ka boorɩ tɩ ba yẽ nãmsgↄ Krisi kũm dↄ-puurŋa la ı̃yã mã'a yelle tɩ ba ɩta bɛla.
48006013	Bãma sɛba n wãtɩ la mẽŋa ka ɩtɩ lↄↄ la n yele se'em na, ba boorɩ la ya wã tɩ ba tã'agɛ wẽ yõ'ogↄ, bãma n botɩ ya wã la.
48006014	La sãn dɛna mam, mam ka wẽ'erɩ m yõ'ogↄ la sɛla yelle, sãn dagna tɩ Zuudãana Azezi-krisi n ki dↄ-puurŋa zuo la mã'a yelle. Krisi kũm na ı̃yã dũnia yɛla wuu ãn wʋ ba ki mɛ ka le sↄna mam, tɩ mam mẽ ãna wʋ mam ki mɛ, ka le bↄna dũnia yɛla pʋam.
48006015	La dagɩ nẽra n wã, bɩɩ nẽra n ka wã n tarɩ yõorↄ, sɛla n tarɩ yõorↄ de la tɩ tarɩ la vↄm paalga.
48006016	Sɛba wuu n dolɩ nõor-ẽna wã, Nawẽnnɛ wʋn bↄ ba sũ-mã'asʋm, dee zoe ba ninbãalga, bãma la Nawẽnnɛ nẽrba la wuu.
48006017	Nẽra nẽra da le basɛ tɩ toogo paagɛ mam, se'ere n soe la, yisa sɛba tɩ mam tarɩ m ı̃yã la pa'alɩ mɛ tɩ mam de la Azezi nẽra.
48006018	M sↄbiisi, tɩ Zuudãana Azezi-krisi yel-sõnnɛ wʋn bↄna la ya. Amina.
49001001	Mam Apolɩ n de Azezi-krisi Tõntõnna wʋ Nawẽnnɛ n boorɩ se'em na, n gʋlsɛ gõn-ẽna wã bↄ'ↄra yãma Nawẽnnɛ nẽrba n boe Efɛɛzɩ dɛna sɩra dõma Azezi-krisi doosgo pʋam na.
49001002	Tɩ Sↄ Nawẽnnɛ, la tɩ Zuudãana Azezi-krisi wʋn ẽŋɛ ya yel-sõnnɛ, dee bↄ ya sũ-mã'asʋm.
49001003	Tɩ pẽgɛ Nawẽnnɛ n de tɩ Zuudãana Azezi-krisi Sↄ la, ẽŋa n bↄ tↄ a Sɩa yel-sõnnɛ wuu n ze'ele saazuum, tõma n lagɩm na Krisi dɛna ayɩla la ı̃yã.
49001004	Nawẽnnɛ looge tõma la ẽŋa ı̃yã, lan dẽŋɛ dũnia nãaŋↄ, tɩ tɩ welge to'ore dɛna a nẽrba, ka tara yelle a nẽŋam.
49001005	A nõŋlʋm na ı̃yã tɩ a dẽŋɛ looge tõma tɩ tɩ lebge a kↄma Azezi-krisi ı̃yã, wʋ a mẽŋa yɛm n boorɩ se'em na.
49001006	A ẽŋɛ bɛla tɩ tɩ pẽgɛ ẽ mɛ, a yel-sõnnɛ n zo'oge gãŋɛ tɩ a ẽŋɛ bↄ tↄ zãŋa, tõma n de ayɩla la a Dayↄ-nõŋrɛ la ı̃yã.
49001007	La de la Krisi n ki tɩ a zɩɩm yese la ı̃yã tɩ Nawẽnnɛ basɛ tõma tõon-be'ero taalɛ, tɩ tõma yẽ fãarɛ, tɩ la masɛ wʋ Nawẽnnɛ yel-sõnnɛ n zo'oge pãɩ se'em na.
49001008	Yel-sõnnɛ ẽŋa n zo'oge la bↄ tõma la yɛm wuu, la bãŋrɛ wuu.
49001009	Nawẽnnɛ basɛ tɩ tõma bãŋɛ ẽn boorɩ tɩ a ẽŋɛ se'em n daan sʋgɛ tɩ a looge yɛm tɩ a ẽŋɛ Krisi ı̃yã la mɛ.
49001010	Wakatɛ la sãn wa paagɛ, Nawẽnnɛ wʋn ẽŋɛ ẽŋa n looge yɛm tɩ a ẽŋɛ se'em na mɛ, a wʋn lagsɛ sɛla wuu n boe saazuum, la dũnia zuo, tɩ ba sakɛ Zuudãana ayɩla n de Krisi.
49001011	Nawẽnnɛ n basɛ tɩ sɛla woo ɩta wʋ ẽn boorɩ se'em na, n dẽŋɛ looge tõma tɩ tɩ dɛna a nẽrba Krisi ı̃yã.
49001012	Tɩ tõma n dẽŋɛ tara pʋtẽ'erɛ la Krisi la, wʋn basɛ tɩ nẽrba pẽgɛ ẽ a na'am pãŋa la ı̃yã.
49001013	Yãma n mẽ wõm sɩra kõ-yẽlga la, n basɛ tɩ ya bↄ Krisi sɩra yẽ fãarɛ, ẽŋa ı̃yã tɩ Nawẽnnɛ bↄ ya a Sɩa wʋ ẽn bı̃ŋe nõorɛ se'em na, Sɩa ẽŋa de la dãalgↄ pa'alɛ tɩ ya de la a nẽrba.
49001014	A Sɩa la n de sɛla n pa'alɛ tɩ tɩ wʋn yẽ sɛla woo tɩ a bı̃ŋe nõorɛ tɩ a bↄ tↄ la, halɩ ka paagɛ wakat-sɛka tɩ a wʋn fãagɛ tõma wuu n de a nẽrba la ba'asɛ la, bõn-ẽŋa n wʋn basɛ tɩ tɩ pẽgɛ ẽ, a na'am pãŋa la ı̃yã.
49001015	Bɛla n soe tɩ mam n wõm yãma n bↄ tɩ Zuudãana Azezi sɩra, la yãma n tarɩ nõŋlʋm la Nawẽnnɛ nẽrba wuu se'em na,
49001016	tɩ mam tẽra ya yelle m pʋ'ʋsgↄ pʋam, pʋ'ʋsra Nawẽnnɛ a yel-sõnnɛ ya ı̃yã ka gↄ'ↄra.
49001017	Mam sosrɩ la tɩ Zuudãana Azezi-krisi Sↄ n de Nawẽnnɛ n tarɩ na'am pãŋa la, tɩ a bↄ ya a yɛm Sɩa tɩ a vẽlgɛ ya yɛm, tɩ ya bãŋɛ ẽn ãn se'em.
49001018	Mam ken sↄsra Nawẽnnɛ tɩ a botɩ ya pʋtẽ'era like tɩ ya bãŋɛ ẽn wi ya tɩ ya tara pʋtẽ'erɛ gu'ura sɛla, dee bãŋɛ bõn-sõma sɛba tɩ a bı̃ŋe nõorɛ tɩ a bↄ a nẽrba la n ba ãna sõŋa, dee zo'oge se'em.
49001019	Mam ken sↄsra ẽ tɩ a botɩ ya bãŋɛ a pãŋa la n ãn kãtɛ gãŋɛ se'em tɩ a tarɩ tõnna la tõma n bↄ ẽ sɩra la lɛ, wʋ a na'am pãn-kãtɛ n tõnnɩ tõon-kãra se'em na.
49001020	Pãn-kãtɛ ẽŋa n bɛla tɩ a dɩkɛ vo'oge Krisi botɩ a zı̃'ire a zʋʋgↄ bↄba saazuum Nawẽnnɛ yire.
49001021	A botɩ Krisi n gãnna na'adõma wuu, la pãnsɩ dõma wuu, la kɛ'ɛndõma wuu, la ke'eŋo buuri wuu, ẽŋa yʋ'ʋrɛ n gãnnɩ yʋ'ʋra wuu, la dagɩ dũnia ẽna pʋam mã'a, la ken dɛna la dũnia sɛka n wʋn wa'am na pʋam.
49001022	Nawẽnnɛ basɛ mɛ tɩ Krisi sↄna sɛla woo, dee botɩ a dɛna a nẽrba wuu Zuudãana sɛla woo pʋam.
49001023	Krisi nẽrba la ãn wʋ a mẽŋa ı̃yã la, ẽŋa n vↄa ba pʋam, la ẽŋa n boe zẽ'a woo, botɩ sɛla woo bↄna.
49002001	Ya daan ãn wʋ ya ki mɛ Nawẽnnɛ zẽ'am, ya tõon-be'ero, la ya tuure la ı̃yã.
49002002	Yãma n daan ɩtɩ se'em na ãn wʋ dũnia nẽrba n ka mi Nawẽnnɛ n ɩtɩ se'em na, dↄla Asũtãana n de pãnsɩ dõma n boe saazuum naba la, ẽŋa n tõnnɩ na sɛba n sɩ'ɩsrɩ Nawẽnnɛ nõorɛ la.
49002003	Tõma wuu daan lagɩm ãna wʋ bãma n ãn se'em na, tõma daan vↄa wʋ nẽrsaala yɛmleego n boorɩ se'em, ɩta tɩ ı̃yã, la tɩ yɛm n boorɩ se'em n de be'em na. La tõma n daan ãn se'em na basɛ tɩ tɩ daan masɛ la Nawẽnnɛ sɩbgrɛ wʋ nẽrba basɛba la.
49002004	La Nawẽnnɛ nõŋɛ tõma zo'oge mɛ, tɩ a zoe tõma ninbãalga zozo'e.
49002005	Tɩ baa tõma n daan ãn wʋ tɩ ki mɛ tɩ tõon-be'ero ı̃yã la, a basɛ tɩ tɩ lagɩm na Krisi yẽ vↄm. La de la Nawẽnnɛ yel-sõnnɛ ı̃yã tɩ a fãagɛ ya.
49002006	La de la tõma n lagɩm na Azezi-krisi dɛna ayɩla la ı̃yã, tɩ Nawẽnnɛ lagɩm tõma la Krisi vo'oge, basɛ tɩ tɩ lagɩm na ẽŋa zı̃'ire Nawẽnnɛ yire.
49002007	A ẽŋɛ tõma sõŋa Krisi ı̃yã, tɩ a pa'alɛ la nẽrba wakatɛ n sẽm a yel-sõnnɛ n zo'oge gãŋɛ se'em.
49002008	La de la Nawẽnnɛ yel-sõnnɛ la ı̃yã tɩ ya yẽ fãarɛ, yan bↄ Krisi sɩra la ı̃yã, la dagɩ ya mẽŋa pãŋa, la de la Nawẽnnɛ bↄ'a.
49002009	La dagɩ ya tõoma ı̃yã, tɩ ya nẽr-sɛka da pẽgɛ a mẽŋa.
49002010	La de la Nawẽnnɛ n nãam tↄ, botɩ tɩ lagɩm na Azezi-krisi dɛna ayɩla, tõnna tõon-sõma tɩ a põn dẽŋɛ mãasʋm tɩ tɩ wa tõm na.
49002011	Tẽegɛ-ya yan daan ãn se'em na, ba ka dↄgɛ ya tɩ ya dɛna Zifdõma buuri, Zifdõma n wãtɩ la wi'iri ya tɩ a ka wãtɩ dõma. Ba yetɩ bãma de la Nawẽnnɛ nẽrba, bãma n wãtɩ la ı̃yã, la bõn-ẽŋa de la sɛla tɩ nẽrba ɩtɩ ba ı̃yã pʋam mã'a.
49002012	Tẽegɛ-ya tɩ wakat-sɛka tɩ ya ka boe la Krisi la, ya daan de la sãama la Ɩsrayɛlɩ dõma, ka tara nõorɛ la bõn-sɛba tɩ Nawẽnnɛ yʋʋn bı̃ŋe nõorɛ la Ɩsrayɛlɩ dõma la. Ya daan vↄa la dũnia wã zuo ka mina Nawẽnnɛ, dee ka tara pʋtẽ'erɛ gu'ura sɛla.
49002013	Ya daan zãagɛ la Nawẽnnɛ mɛ, la lɛɛlɛ wã, yãma n lagɩm na Azezi-krisi dɛna ayɩla la, a zɩɩm na n yese la basɛ tɩ ya yãŋa lɛm ẽ mɛ.
49002014	La de la Krisi n botɩ tɩ tara sũ-mã'asʋm, ẽŋa n basɛ tɩ Zifdõma, la sɛba n dagɩ Zifdõma lebge buuri ayɩla. Ẽŋa n ki yese be'em n ãn wʋ lalga
49002015	bↄna tɩ tẽŋasʋka welge to tɩ tɩ sisra taaba la, dee basɛ tɩ Amoyisi lↄↄ, la yel-sɛba tɩ a yetɩ ba ɩta la ka le tõnna, botɩ Zifdõma, la sɛba n dagɩ Zifdõma naagɛ taaba lagɩm na ẽŋa lebge buur-paalga ayɩla tara sũ-mã'asʋm la taaba.
49002016	Krisi n ki kũm dↄ-puurŋa zuo la, a lagɩm ba tɩ ba lebge la buuri ayɩla naagɛ ba la Nawẽnnɛ botɩ ba ka le sisra taaba.
49002017	Krisi wa'am wa mõolɛ la sũ-mã'asʋm kõ-yẽlga bↄ yãma sɛba n daan zãagɛ, la tõma sɛba n lɛm na.
49002018	Krisi ı̃yã tɩ tõma wuu tara sore wʋn lɛm tɩ Sↄ Nawẽnnɛ zẽ'am, Nawẽnnɛ Sɩa ayɩla n boe la tɩ wuu lɛ la ı̃yã.
49002019	Bɛla, ya ka le dɛna sãama, bɩɩ nẽrba n ze'ele zẽ'a ayẽma, ya de la buuri ayɩla la Nawẽnnɛ nẽrba, ya de la a yire nẽrba.
49002020	Yãma po bↄna la Nawẽnnɛ nẽr-kʋʋŋↄ la n ãn wʋ deego la mẽeŋa pʋam. Azezi Tõntõnɩba, la Nawẽnnɛ nõtↄ'ↄsrɩba n de deego la ẽbrɛ. Tɩ Azezi-krisi mẽŋa dɛna kugre n botɩ deego la tara pãŋa.
49002021	Ẽŋa n basɛ tɩ deego la wuu zɛ kãŋkãŋɛ lɛbgra Wẽnde-kãtɛ ãna sõŋa bↄ Zuudãana.
49002022	Yãma n lagɩm na ẽ dɛna ayɩla la, ya mẽ po bↄna la Nawẽnnɛ deego la tɩ a boe mı̃ mẽta la mẽeŋa pʋam, tɩ Nawẽnnɛ mẽŋa Sɩa kẽ'era mı̃.
49003001	Bɛla tɩ mam Apolɩ pʋ'ʋsra Nawẽnnɛ. Mam boe la yʋ'a deem Azezi-krisi yelle, mam n mõolɛ a kõ-yẽlga bↄ yãma bu-zãŋsɩ la ı̃yã.
49003002	Mam tẽ'esɛ tɩ ya wõm tɩ Nawẽnnɛ dɩkɛ a yel-sõnnɛ kõ-yẽlga la ẽŋɛ la mam nu'usum tɩ m tↄgɛ bↄ yãma.
49003003	Nawẽnnɛ puke a yelle n sʋgɛ la pa'alɛ mam mɛ, wʋ mam gʋlsɛ se'em fẽe bↄ ya la.
49003004	Ya sãn karẽŋɛ mam n gʋlsɛ se'em na, ya wʋn yẽ mam n bãŋɛ Krisi yelle n daan sʋgɛ la võorɛ n ãn se'em.
49003005	Nawẽnnɛ yʋʋn ka puke ẽ pa'alɛ kʋrʋm dõma, la lɛɛlɛ wã a botɩ a Sɩa la puke ẽ pa'alɛ la sɛba tɩ a tõm, la a nõtↄ'ↄsrɩba.
49003006	Yel-ẽŋa n sʋgɛ la de la kõ-yẽlga mõolgↄ n botɩ bu-zãŋsɩ wuu lagɩm na Zifdõma tara pʋrɛ, lagɩm taaba dɛna ayɩla, dee lagɩm tↄ'ↄra sɛla tɩ Nawẽnnɛ bı̃ŋe nõorɛ Azezi-krisi ı̃yã.
49003007	La de la Nawẽnnɛ yel-sõnnɛ bↄ'a tɩ a botɩ mam dɛna a tõntõnna mõola a kõ-yẽlga la, la a pãŋa.
49003008	Mam n de nẽra n pↄ'ↄgɛ Nawẽnnɛ nẽrba la wuu pʋam, la bɛla wuu Nawẽnnɛ ẽŋɛ la mam yel-sõn-ẽŋa tɩ m mõolɛ Krisi kõ-yẽlga la bↄ bu-zãŋsɩ tɩ ba bãŋɛ bõn-sõma n zo'oge gãŋɛ tɩ nẽrba ka tãna wʋn bãŋɛ ba'asɛ la,
49003009	dee botɩ nẽrba bãŋɛ Nawẽnnɛ n yetɩ a ẽŋɛ se'em n daan sʋgɛ la. Ẽŋa n nãam sɛla woo la, sʋgɛ bõn-ẽŋa mɛ halɩ yʋʋma yʋʋma wa paam zı̃na.
49003010	La lɛɛlɛ wã, Azezi nẽrba la wʋn basɛ tɩ kɛ'ɛndõma, la pãnsɩ dõma n boe saazuum bãŋɛ Nawẽnnɛ yɛm n de to'oto'ore se'em wuu.
49003011	La doose la Zuudãana Azezi-krisi tɩ Nawẽnnɛ ẽŋɛ bɛla masɛ wʋ ẽn looge a yɛm se'em halɩ lan dẽŋɛ dũnia pı̃'iluŋo la.
49003012	Tõma n bↄ Krisi sɩra lagɩm na ẽ dɛna ayɩla la, sore boe mɛ tɩ tõma tãna wʋn paagɛ Nawẽnnɛ zẽ'am tɩ dabeem ka tara tõma.
49003013	Bɛla tɩ mam sↄsra ya tɩ ya da basɛ tɩ ya bʋraanɛ bo'oge mam nãmsrɩ ya yelle la ı̃yã, mam nãmsgↄ la de la yãma zu-zẽkrɛ.
49003014	La de la bɛla ı̃yã tɩ mam ka dũma tẽŋa tɩ Sↄ Nawẽnnɛ nẽŋam,
49003015	ẽŋa n botɩ sɛla wuu n boe saazuum la tẽŋa zuo vↄa wʋn dɛna sↄdõma la ba yir-dõma wʋ Nawẽnnɛ n de Sↄ se'em na.
49003016	Mam sosrɩ ẽ tɩ a Sɩa bↄ ya pãŋa ya sũure pʋam zozo'e wʋ a na'am pãn-kãtɛ la n zo'oge se'em na,
49003017	tɩ Krisi wʋn bↄna ya sũure pʋam, yan bↄ sɩra la ı̃yã, tɩ ya wʋn ze'ele kãŋkãŋɛ tara nõŋlʋm zozo'e.
49003018	Tɩ yãma wʋn naagɛ la Nawẽnnɛ nẽrba wuu tã'agɛ bãŋɛ Krisi nõŋlʋm n zo'oge se'em, ẽn yalgɛ, la ẽn wↄgɛ, la ẽn ãn ko'ogo se'em,
49003019	la ya bãŋɛ a nõŋlʋm na n gãŋɛ tɩ nẽrba ka tãna wʋn bãŋɛ ba'asɛ la. Tɩ bõn-sɛba wuu n ze'etɩ Nawẽnnɛ zẽ'am wʋn pɩrɛ ya.
49003020	Nawẽnnɛ n tã ɩta sɛla woo zo'oge gãnna tõma n sosrɩ se'em, bɩɩ tõma n tẽ'esrɩ se'em, ẽŋa pãŋa n tõnnɩ la tõma lɛ la,
49003021	ẽŋa n masɛ tɩ a yẽta nã'asgↄ Krisi nẽrba la zẽ'am Azezi-krisi ı̃yã zamãana woo zamãana wakatɛ n ka ba'asrɩ. Amina.
49004001	Mam n boe yʋ'a deem Zuudãana doosgo yelle la, mam sosrɩ ya tɩ ya dↄla sorↄↄgↄ la sõŋa, wʋ lan masɛ Nawẽnnɛ n wi ya tɩ ya ãna se'em na.
49004002	La masɛ mɛ tɩ ya sikra ya mẽŋa sɛla woo pʋam, tara sũ-bʋgsʋm, la sũ-mã'arɛ, la ya tara nõŋlʋm da isgra sũure la taaba.
49004003	Mõrgɛ-ya tara nõ-yẽnnɛ n ze'etɩ Nawẽnnɛ Sɩa zẽ'am, naagɛ-ya taaba tɩ sũ-mã'asʋm bↄna ya tẽŋasʋka.
49004004	Azezi nẽrba de la ı̃yã ayɩla, tɩ Nawẽnnɛ Sɩa ayɩla mã'a bↄna, la Nawẽnnɛ n wi ya tɩ ya tara pʋtẽ'erɛ gu'ura bõn-sɛba la de la bõn-yẽnnɛ.
49004005	La Zuudãana ayɩla n boe, la tõma n bↄ sɩra se'em na de la ayɩla, la ko'om misga de la ayɩla,
49004006	la Nawẽnnɛ ayɩla n de tɩ wuu Sↄ n soe sɛla woo, tɩ a pãŋa tara sɛla woo tõnna, dee bↄna sɛla woo pʋam.
49004007	La tõma nẽra woo to'oge yel-sõnnɛ bↄ'a masɛ wʋ Krisi n bↄ tɩ se'em.
49004008	Bɛla tɩ la gʋlsɛ Nawẽnnɛ gõŋↄ pʋam yetɩ: "Ẽn daan zom saazuum na, a daan yãŋɛ a bɛ'ɛba mɛ yõgɛ ba, dee bↄ nẽrba bↄ'a."
49004009	Lan gʋlsɛ yetɩ: "A zom saazuum na", a võorɛ de la bẽm? La võorɛ de tɩ a daan dẽŋɛ sige mɛ halɩ ka paagɛ tẽŋa wã pʋam pʋam.
49004010	Sɛka n daan sige la, la de la ẽŋa n ken zom saazuum-zuum tɩ a sↄna sɛla woo.
49004011	La de la ẽŋa n bↄ tɩ bↄ'a, botɩ sɛba dɛna a Tõntõnɩba, tɩ basɛba dɛna a nõtↄ'ↄsrɩba, tɩ basɛba mõola a kõ-yẽlga la bↄ'ↄra nẽrba, tɩ basɛba sↄna Nawẽnnɛ nẽrba bɩsra, bɩɩ dɛna karẽnsãandõma.
49004012	A ẽŋɛ bɛla tɩ ba mãasʋm na Nawẽnnɛ nẽrba tɩ ba tõnna Nawẽnnɛ tõoma, tɩ Krisi nẽrba n de a ı̃yã la bɩta dee pa'asra,
49004013	halɩ tɩ tɩ wʋn wa lagɩm taaba bↄ sɩra dɛna ayɩla, bãŋɛ Nawẽnnɛ Dayʋa la, lebge nẽrba n bɩ ba'asɛ paagɛ wʋ Krisi n masɛ sɛla woo pʋam se'em na.
49004014	Bɛla tɩ kãn le ãna wʋ kↄma tɩ nẽrba zãsnɩ zãsŋↄ buuri to'oto'ore pã'asra ba, ɩta yɛm tɩ ba botɩ ba tuuge, wʋ kʋsebgo, la ko-mı̃'isi n wẽ'erɩ õorŋↄ tɩ a yɛgna se'em na.
49004015	La de la tɩn tↄgrɩ sɩra, la nõŋlʋm na ı̃yã, tɩ tɩ bɩta sɛla woo pʋam wʋ ka paagɛ Krisi n de Zuudãana la.
49004016	La de la ẽŋa n de zuugo la n botɩ a nẽrba n ãn wʋ ı̃yã la lagɩm taaba tõnna, wʋ kõb-suglsi n botɩ ı̃yã zẽ'esɩ to'oto'ore toŋe taaba, tɩ zẽ'a woo tõnna wʋ lan masɛ se'em, tɩ ı̃yã la wuu bɩta sõŋa sõŋa la nõŋlʋm.
49004017	Bɛla tɩ mam yɛta ya la ninmõ'orɛ la Zuudãana nõorɛ, tɩ ya da le ɩta wʋ sɛba n ka dolɩ Nawẽnnɛ n ɩtɩ se'em na, bãma n ɩtɩ se'em na, ãn wʋ ban tẽ'esrɩ se'em n ka tarɩ võorɛ la.
49004018	Ba yɛm na boe la lika pʋam, la ba ka vↄa wʋ Nawẽnnɛ n boorɩ se'em, ban kɛ'ɛm ba sũure ka bↄↄra tɩ ba bãŋɛ la ı̃yã.
49004019	Ba zuugo ka zɛɛrɩ la tõon-be'ero ɩrgↄ, ba tõnnɩ la yalsɩ, la be'em buuri wuu, ba boorɩ la tõon-dẽgrↄ mã'a.
49004020	La sãn dɛna yãma, ba ka zãsʋm ya Krisi yelle bɛla.
49004021	Yãma n wõm Azezi-krisi yelle, dee tɩ ba zãsʋm yãma n de a nẽrba sɩra n ze'ele a zẽ'am na,
49004022	dẽnɩ tɩ ya basɛ yãma n daan vↄa se'em kʋrʋm na. Basɛ-ya vↄm kɛka, la a yɛmleego la n boorɩ sɛla n de be'em n wʋn pã'asɛ ya botɩ ya sã'am na.
49004023	Basɛ-ya tɩ Nawẽnnɛ Sɩa teege ya pʋtẽ'era tɩ ya lebge paalsɩ.
49004024	Vↄa-ya vↄm paalga wʋ Nawẽnnɛ n nãam ya tɩ ya ãna wʋ a mẽŋa n ãn se'em na. Vↄm ẽŋa de la sɛla n masɛ, la pʋpeelem n ze'ele sɩra pʋam.
49004025	Bɛla ı̃yã, basɛ-ya põmpↄrŋↄ, tɩ ya nẽra woo tↄgra sɩra bↄ'ↄra a tadãana, tɩ tɩ wuu lagɩm dɛna la ı̃yã ayɩla la taaba.
49004026	Ya sũure sãn isge, da tõm-ya tõon-be'ero, la ya da basɛ tɩ wẽnnɛ lui dee tɩ ya sũure la ka sige.
49004027	Da bↄ-ya Asũtãana folle.
49004028	Nẽr-sɛka n daan zũuri, a da le zũura, a mõrgɛ a mẽŋa tõnna sɛla n masɛ, tɩ a wʋn tara sɛla sõŋɛ sɛba n boorɩ sõŋrɛ.
49004029	Da basɛ-ya tɩ yetↄg-be'ero yese ya nõorʋm, tↄgra-ya yetↄg-sõma n bↄ'ↄrɩ nẽrba bʋraanɛ, tɩ la sõŋra nẽr-sɛba n selsrɩ la, dee ɩta ba sõŋa.
49004030	Da ẽŋɛ-ya sɛla sã'am Nawẽnnɛ Sɩa sũure, tɩ la de la ẽŋa tɩ Nawẽnnɛ dɩkɛ bↄ ya tɩ la dɛna dãalgↄ pa'alɛ tɩ daarɛ n sẽm tɩ ẽŋa wʋn fãagɛ ya fasɩ fasɩ.
49004031	Basɛ-ya sũ-toogo, la sũ-yı̃ire, la sũ-isgre, la nõke'ene, la taaba tʋʋrɛ, la pʋtʋʋlgↄ wuu.
49004032	Ɩta-ya taaba sõŋa, la ya tara taaba zı̃ile, basra-ya taaba tõon-be'ero taalɛ, wʋ Nawẽnnɛ n basɛ ya tõon-be'ero taalɛ Krisi ı̃yã la.
49005001	Yãma n de Nawẽnnɛ kↄma tɩ a nõŋɛ la, ãna-ya wʋ ẽŋa n ãn se'em na.
49005002	Ɩta-ya sɛla woo la nõŋlʋm wʋ Krisi n nõŋɛ tɩ se'em dɩkɛ a vↄm bↄ tõma ı̃yã, tɩ la ãna wʋ kãabgↄ n tarɩ yũuŋ-sõŋↄ paara Nawẽnnɛ yɛm na.
49005003	Yãma n de Nawẽnnɛ nẽrba la, la ka masɛ tɩ yalsɩ, la tõon-dẽgrↄ buuri wuu, la bõnↄ zozo'e yɛmleego yelle pʋrɛ ya tẽŋasʋka.
49005004	La ken ka masɛ tɩ ya tↄgra yetↄg-yooro, la yetↄg-be'ero, la yetↄg-gãlsɩ, la de la ya pʋ'ʋsra Nawẽnnɛ a yel-sõnnɛ.
49005005	Bãŋɛ-ya sõŋa, tɩ nẽra n ɩtɩ yalsɩ, bɩɩ tõon-dẽgrↄ dãana, bɩɩ nẽr-sɛka n nõŋɛ bõnↄ zozo'e kãn yẽ sɛla sɛla Krisi, la Nawẽnnɛ so'olʋm na pʋam. La sɛka n nõŋɛ bõnↄ zozo'e ãn wʋ nẽra n kãabrɩ baga dee basɛ Nawẽnnɛ pʋ'ʋsgↄ la.
49005006	Da basɛ-ya tɩ nẽra pã'asɛ ya la yetↄg-yooro, tɩ la de la bõn-bãma n isgri Nawẽnnɛ sũure tɩ a sɩbgra sɛba n zagsɛ a nõorɛ la.
49005007	Da lagɩm-ya la nẽr-bãma.
49005008	Kʋrʋm, ya daan boe la lika pʋam, la lɛɛlɛ wã, yan lagɩm na Krisi dɛna ayɩla la ı̃yã, ya boe la peelem pʋam. Bɛla, ɩta-ya wʋ nẽrba n boe peelem pʋam n ɩtɩ se'em na.
49005009	Peelem tõoma de la sɛla woo n ãn sõŋa, la sɛla n masɛ, la sɩra.
49005010	Bãŋɛ-ya sɛla n paarɩ Zuudãana yɛm bↄkɛ.
49005011	Da po tõnna-ya tõon-sɛba tɩ nẽrba tõnnɩ lika pʋam n ka tarɩ yõorↄ la, tõn pa'alɛ-ya tɩ ba ka ãn sõŋa.
49005012	Nẽr-bãma n sʋgɛ ɩta sɛla la de la yãnnɛ halɩ, tɩ nẽra kãn saagɛ tↄgɛ a yelle.
49005013	Ya sãn pa'alɛ tɩ ba ka ãn sõŋa, nẽrba wʋn yẽ tɩ sɛla woo de la vẽelga.
49005014	Se'ere n soe la, bõn-sɛka woo n de vẽelga boe la peelem pʋam. Bɛla tɩ la gʋlsɛ yetɩ: "Fõn sɛka n gı̃sri la, nẽegɛ, isge kũm na tẽŋasʋka tɩ Krisi peelem nẽegɛ fↄ, bↄ fʋ vↄm."
49005015	Guuse ya mẽŋa sõŋa la yan vↄa se'em na. Da ɩta-ya wʋ nẽr-sɛba n ka tarɩ yɛm, ɩta-ya wʋ yɛm dõma la.
49005016	Dɩkɛ-ya folle tɩ ya tarɩ la wuu tõm tõon-sõma, tɩ wakatɛ la de la tõon-be'ero wakatɛ.
49005017	Bɛla ı̃yã, da dɛna-ya geto, bãŋɛ-ya Zuudãana la n boorɩ se'em.
49005018	Da yũura-ya dãam bugra, tɩ a sã'anɩ la nẽra. Basɛ-ya tɩ Nawẽnnɛ Sɩa sↄna ya, tõnna la ya lɛ sɛla woo pʋam.
49005019	Naagɛ-ya taaba yõona Nawẽnnɛ yõoma, yõona-ya yõom-sõma buuri wuu tɩ Nawẽnnɛ Sɩa bↄ ya, nã'asra Zuudãana la ya sũure wuu.
49005020	Pʋ'ʋsra-ya tɩ Sↄ Nawẽnnɛ a yel-sõnnɛ sɛla woo pʋam wakatɛ wuu, la tɩ Zuudãana Azezi-krisi yʋ'ʋrɛ.
49005021	Sakra-ya taaba, yãma n nã'asrɩ Krisi la ı̃yã.
49005022	Pↄgsɩ, sakra-ya ya sɩrba wʋ yãma n sakrɩ Zuudãana se'em na.
49005023	Se'ere n soe la, sɩra n de pↄka la zuudãana, wʋ Krisi n de a nẽrba la Zuudãana la. Krisi nẽrba la de la a ı̃yã, tɩ Krisi dɛna ba Fãagra.
49005024	Krisi nẽrba n sakrɩ ẽ se'em na, pↄgsɩ mẽ sakra ba sɩrba bɛla sɛla woo pʋam.
49005025	Sɩrba, nõŋɛ-ya ya pↄgba wʋ Krisi n nõŋɛ a nẽrba dɩkɛ a mẽŋa vↄm bↄ ba ı̃yã la.
49005026	A ẽŋɛ bɛla tɩ a malgɛ ba la a yetↄga, tɩ ba ãna sõŋa wʋ ban sↄↄrɩ ı̃yã la ko'om se'em na, botɩ ba welge to'ore dɛna Nawẽnnɛ nẽrba.
49005027	Tɩ ba da tara dẽgrↄ, la be'em, la sɛla n ka ãn sõŋa, ba tara pʋpeelem ka tara dõrga, tɩ a wʋn tarɩ ba sẽŋɛ a zẽ'am la nã'asgↄ.
49005028	Bɛla mẽ, dẽnɩ tɩ sɩrba nõŋɛ ba pↄgba wʋ ba mẽŋa ı̃yã la. Sɛka n nõŋɛ a pↄga, nõŋɛ la a mẽŋa.
49005029	Nẽra ka boe n sisri a mẽŋa ı̃yã, a diisri ẽ mɛ, bɩsra a yelle sõŋa wʋ Krisi n ɩtɩ se'em bↄ'ↄra a nẽrba la,
49005030	tõma n de a ı̃yã zẽ'esɩ to'oto'ore la ı̃yã.
49005031	La gʋlsɛ Nawẽnnɛ gõŋↄ pʋam yetɩ: "Bʋraaga wʋn basɛ a sↄ, la a ma, dee lagɩm na a pↄga, tɩ bãma bayi lebge ı̃yã ayɩla."
49005032	Ẽna de la yel-kãtɛ n sʋgɛ yetↄg-bãna pʋam, mam n tↄgrɩ la de la Krisi, la a nẽrba la yelle.
49005033	La, la sãn dɛna yãma, nẽra woo nõŋɛ a pↄga wʋ a mẽŋa. Tɩ pↄka woo mẽ nanna a sɩra.
49006001	Kↄma, sakra-ya ya dↄgrɩba nõorɛ Zuudãana la ı̃yã, tɩ bɛla n masɛ.
49006002	"Nanna fↄ sↄ la fʋ ma." Nawẽnnɛ n bↄ a nõorɛ tɩ ba ɩta bõn-sɛba la wuu pʋam, ẽna n de pↄspↄsɩ bõnↄ n lagɩm na nõorɛ bı̃ŋre,
49006003	a yetɩ: "Fʋ sãn ɩta bɛla, fʋ wʋn yẽ yel-sõnnɛ, la yõ-woko dũnia zuo."
49006004	La yãma n de sↄdõma la, da ɩta ya kↄma sɛla n wʋn botɩ ba sũure yı̃ige, uge-ya ba, kã'an ba, dee zãsʋm ba wʋ Zuudãana n boorɩ se'em.
49006005	Yamsɩ, sakra-ya sɛba n soe ya dũnia zuo wã la ya sũure wuu, nanna-ya ba dee zↄta ba, wʋ yan sakrɩ Krisi la.
49006006	Da ɩta-ya bɛla ba nifum mã'a tɩ ba pẽgɛ ya. Yãma n de Krisi yamsɩ la, ɩta-ya Nawẽnnɛ n boorɩ se'em la ya sũure wuu.
49006007	Tõnna-ya ba tõoma la bↄ'ↄra ba la yɛmleego, wʋ ya tõnnɩ bↄ'ↄra la Zuudãana la, la dagɩ nẽrsaalba ı̃yã.
49006008	La ya mina tɩ nẽra woo wʋn yẽ a tõonɛ yõorↄ Zuudãana Krisi zẽ'am masɛ wʋ tõon-sõŋↄ sɛka tɩ a tõm na, a sãn dɛna la nẽra yamŋa bɩɩ a sãn dagna nẽra yamŋa.
49006009	La sãn dɛna yãma n de zuudãandõma la, yãma mẽ de la ya ɩta sõŋa bↄ'ↄra ya yamsɩ la, da gi'ira-ya ba, mina-ya tɩ yãma, la bãma wuu lagɩm tarɩ la Zuudãana ayɩla n boe saazuum n ka bↄkrɩ nẽrba.
49006010	Sɛla n deege, keŋe ya mẽŋa yẽ Zuudãana pãŋa ze'ele kãŋkãŋɛ a doosgo la pʋam, a pãn-kãtɛ la ı̃yã.
49006011	Yɛ-ya Nawẽnnɛ zɛbrɛ lↄgrↄ wuu, tɩ ya wʋn tã'agɛ ze'ele kãŋkãŋɛ, tɩ Asũtãana da yãŋɛ pã'asɛ ya.
49006012	Tõma zɛbrɛ ka boe la nẽrsaalba, tõma zɛbrɩ la Asũtãana kɛ'ɛndõma, la a pãnsɩ dõma, la dũnia lika tõon-be'ero na'adõma, la kʋlkã'arsɩ wuu n boe saazuum.
49006013	Bɛla ı̃yã, dɩkɛ-ya Nawẽnnɛ zɛbrɛ lↄgrↄ la wuu yɛ, tɩ ya wʋn tã'agɛ ze'ele zɛbɛ be'em wakatɛ. La zɛbrɛ la sãn wa ba'asɛ, ya wʋn ken zɛ kãŋkãŋɛ.
49006014	Bɛla, mãasʋm-ya zɛ, tara-ya sɩra tɩ a ãna wʋ sagãnnɛ tɩ ya lʋ ya sɩa la, la ya ɩta sɛla n masɛ tɩ la ãna wʋ kuto fuugo tɩ ya yɛ pı̃ ya yõ'ogↄ,
49006015	tara-ya yɛmleego mõola sũ-mã'asʋm kõ-yẽlga la wʋ tagra tɩ ya piti sẽnna la.
49006016	La ya bↄ Nawẽnnɛ sɩra sɛla woo pʋam tɩ la gu'ura ya la Asũtãana pɛɛma n ãn wʋ bugum na, tɩ ya tã'agɛ kı̃ŋe ba.
49006017	Basɛ-ya tɩ fãarɛ tɩ ya tarɩ la ãna wʋ kuto zuu-wannɛ gu'ura ya, dee dɩkɛ Nawẽnnɛ yetↄga n ãn wʋ sʋkↄbgↄ tɩ Nawẽnnɛ Sɩa bↄ ya la zɛbɛ.
49006018	Pʋ'ʋsra-ya Nawẽnnɛ sɛla woo pʋam, pʋ'ʋsra-ya dee sↄsra ẽ wakatɛ wuu la a Sɩa pãŋa. Nargɛ-ya pãŋa pʋ'ʋsra Nawẽnnɛ nẽrba wuu ı̃yã da basɛ.
49006019	La ya mẽ pʋ'ʋsra mam ı̃yã tɩ m sãn yetɩ m tↄgɛ, a wʋn ẽŋɛ yetↄga m nõorʋm tɩ m tã'agɛ mõolɛ a kõ-yẽlga n sʋgɛ la, la bʋraanɛ tɩ nẽrba bãŋɛ a võorɛ.
49006020	La de la kõ-yẽlga ẽŋa tɩ Nawẽnnɛ tõm mam tɩ m mõolɛ, bɛla ı̃yã tɩ mam bↄna yʋ'a deem. Pʋ'ʋsra-ya Nawẽnnɛ tɩ m wʋn tã'agɛ mõolɛ la bʋraanɛ wʋ lan masɛ se'em.
49006021	Mam boorɩ tɩ ya bãŋɛ la mam n ãn se'em, la mam n ɩtɩ se'em. Tɩ sↄbi-nõŋrɛ Atisiki n de Zuudãana tõntõnna n de sɩra dãana la, wʋn pa'alɛ ya mam yelle wuu.
49006022	Mam tõm ẽ ya zẽ'am na bɛla ı̃yã, tɩ ya bãŋɛ tõma yɛla n ãn se'em, dee tɩ a wʋn keŋe ya sũure.
49006023	Nawẽnnɛ n de tɩ Sↄ, la tɩ Zuudãana Azezi-krisi wʋn bↄ tɩ sↄbiisi la wuu sũ-mã'asʋm, la nõŋlʋm, dee botɩ ya bↄ ẽ sɩra.
49006024	Nawẽnnɛ wʋn ẽŋɛ nẽr-sɛba wuu n nõŋɛ tɩ Zuudãana Azezi-krisi la nõŋlʋm n ka ba'asrɩ la yel-sõnnɛ.
50001001	Mam Apolɩ la Atimõtɩ n de Azezi-krisi tõntõnɩba n gʋlsɛ gõŋↄ wã bↄ'ↄra yãma sɛba wuu n bↄ Azezi-krisi sɩra dɛna Nawẽnnɛ nẽrba, la ya nẽŋadõma, la ya yel-bɩsrɩba n boe Filipi.
50001002	Tɩ Sↄ Nawẽnnɛ la tɩ Zuudãana Azezi-krisi wʋn ẽŋɛ ya yel-sõnnɛ, dee bↄ ya sũ-mã'asʋm.
50001003	Mam pʋ'ʋsrɩ Nawẽnnɛ mɛ a yel-sõnnɛ ya ı̃yã wakatɛ sɛka woo tɩ mam tẽegɛ ya yelle.
50001004	Wakatɛ wuu tɩ mam pʋ'ʋsrɩ Nawẽnnɛ ya wuu ı̃yã la, mam pʋ'ʋsrɩ la sũ-yẽlga,
50001005	yãma n sõŋɛ mam la kõ-yẽlga la tõonɛ halɩ pↄspↄsɩ daarɛ wa paam zı̃na la ı̃yã.
50001006	Mam mi sɩra sɩra tɩ Nawẽnnɛ n pↄsɛ tõon-sõŋↄ ẽŋa ya sũure pʋam na, wʋn ken tõm ẽ bɛla halɩ ka ba'asɛ Azezi-krisi lemŋo daarɛ.
50001007	La masɛ mɛ tɩ mam tẽ'esɛ bɛla ya wuu ı̃yã, se'ere n soe la, mam yɛm boe la ya lɛ mɛ. Bẽm ı̃yã, la sãn dɛna mam n boe yʋ'a deem wã, bɩɩ mam n tↄgrɩ pa'ala nẽrba tɩ kõ-yẽlga la de la sɩra la, ya wuu lagɩm na mam mɛ yẽ Nawẽnnɛ yel-sõnnɛ.
50001008	Nawẽnnɛ n de mam kaset-dãana tɩ mam yɛm boe la ya wuu mɛ, mam nõŋɛ ya la Azezi-krisi nõŋlʋm.
50001009	La mam n sosrɩ Nawẽnnɛ bõn-sɛka de la ya nõŋlʋm wʋn pa'asra daarɛ woo, la bãŋrɛ, la yɛm vẽlgrɛ,
50001010	tɩ ya wʋn bãŋɛ sɛla n ãn sõŋa, tɩ Krisi lemŋo daarɛ ya wʋn dɛna pʋpeelem dõma ka tara dõrga,
50001011	tɩ ya tõoma wʋn dɛna tõon-sõma n masɛ n ze'ele Azezi-krisi zẽ'am, tɩ la wʋn botɩ Nawẽnnɛ yẽ pẽka la nã'asgↄ.
50001012	M sↄbiisi, mam boorɩ mɛ tɩ ya bãŋɛ tɩ sɛla n ẽŋɛ mam na basɛ mɛ tɩ kõ-yẽlga la mõolgↄ sẽŋɛ nẽŋa.
50001013	La basɛ tɩ nayire sʋdaasɩ, la nẽrba basɛba la wuu bãŋɛ tɩ mam n boe yʋ'a deem na de la Krisi tõoma ı̃yã.
50001014	La tɩ sↄbiisi zozo'e yẽ bʋraanɛ mɛ Zuudãana doosgo la pʋam, mam n boe yʋ'a deem na ı̃yã, tɩ ba sũure kɛŋra pa'asra, tɩ ba mõola Nawẽnnɛ kõ-yẽlga la ka zↄta dabeem.
50001015	La de la sɩra tɩ nẽrba basɛba mõolɩ Krisi kõ-yẽlga la sũure ı̃yã, la gẽelgↄ, la basɛba mõolɩ la pʋtẽ'e-sõŋↄ.
50001016	Pʋtẽ'e-sõŋↄ dõma la mõolɩ ẽ na nõŋlʋm, ba mi tɩ Nawẽnnɛ n looge mam tɩ m tↄgɛ pa'alɛ tɩ kõ-yẽlga la de la sɩra.
50001017	La basɛba la mõolɩ Krisi kõ-yẽlga la gẽelgↄ, la dagɩ la pʋpeelem. Ba tẽ'esrɩ tɩ bõn-ẽŋa wʋn pa'asɛ mam na nãmsgↄ, mam n boe yʋ'a deem na.
50001018	La bɛla dagɩ yelle, la sãn dɛna la pʋtẽ'e-sõŋↄ bɩɩ pʋtẽ'e-be'ego, lan de se'em wuu, Krisi kõ-yẽlga la mõolɛ mɛ, bɛla mam ɩtɩ sũ-yẽlga mɛ. La mam wʋn ken ɩta sũ-yẽlga mɛ,
50001019	se'ere n soe la, mam mi tɩ yãma pʋ'ʋsgↄ ı̃yã, la Azezi-krisi Sɩa sõŋrɛ ı̃yã, bõn-ẽŋa wʋn ba'asõm bↄ mam na fãarɛ.
50001020	Mam n boorɩ sɛla, dee tara pʋtẽ'erɛ gu'ura sɛla la, de la mam kãn ẽŋɛ sɛla baa ayɩla tɩ yãnnɛ yõkɛ mam. La de la mam tara bʋraanɛ lɛɛlɛ wã la wakatɛ wuu, basɛ tɩ Krisi yẽ nã'asgↄ mam ı̃yã, la sãn dɛna mam vↄa mɛ, bɩɩ mam sãn ki mɛ.
50001021	La sãn dɛna la mam, mam sãn vↄa, la de la Krisi ı̃yã, la kũm de la yõorↄ bↄ mam.
50001022	La mam sãn ken vↄa, mam wʋn tõm na tõon-sõma sõŋɛ nẽrba. Bɛla, mam ka mi mam n wʋn looge sɛka.
50001023	Mam boe la yɛla bayi tẽŋasʋka, mam boorɩ tɩ m basɛ vↄm ẽna mɛ dee sẽŋɛ ka bↄna Krisi zẽ'am, bɛla n ãn sõŋa gãnna.
50001024	La yãma ı̃yã, mam sãn ken vↄa n ãn sõŋa gãnna.
50001025	Mam mi tɩ bõn-ẽŋa de la sɩra. Bɛla, mam mi tɩ mam wʋn ken vↄa mɛ bↄna la ya wuu, sõŋɛ ya tɩ ya sẽŋɛ nẽŋa Azezi-krisi doosgo pʋam, tara sũ-yẽlga.
50001026	La mam sãn leme wa bↄna la ya lɛ, ya zuugo wʋn zẽkɛ pa'asɛ mam ı̃yã Azezi-krisi doosgo la pʋam.
50001027	La bõn-sɛka n gãnnɩ wuu, de la ya basɛ tɩ ya yel-ɩrɛ ãna wʋ Krisi kõ-yẽlga la n pa'alɩ se'em na. Tɩ mam sãn wa'am ya zẽ'am bɩɩ m sãn ka wa'am, m wʋn wõm tɩ ya ze la kãŋkãŋɛ, tara yɛm ayɩla, lagɩm taaba la pʋtẽ'erɛ ayɩla mõrgra tõnna tɩ nẽrba bↄ'ↄra kõ-yẽlga la sɩra.
50001028	Da basɛ-ya tɩ dabeem tara ya la bɛ'ɛba baa fẽfẽe, tɩ bɛla n wʋn pa'alɛ ba tɩ ba wʋn sã'am mɛ, la yãma wʋn yẽ la fãarɛ, bɛla ze'ele la Nawẽnnɛ zẽ'am.
50001029	Se'ere n soe la, Nawẽnnɛ n ẽŋɛ ya yel-sõnnɛ na, la dagɩ ya bↄ Krisi sɩra mã'a, la de la ya ken nãmsɛ a ı̃yã.
50001030	Ya nãmsɛ wʋ yãma n yẽ mam n nãmsɛ se'em, dee wõnna tɩ mam ken nãmsra lɛɛlɛ wã.
50002001	Yãma n lagɩm na Krisi dɛna ayɩla la basɛ tɩ ya tara bʋraanɛ mɛ, tɩ a nõŋlʋm na bɛlsra ya. La yãma lagɩm na taaba la Nawẽnnɛ Sɩa, dee tara nõŋlʋm, la taaba zı̃ile.
50002002	Lan de bɛla la, lagɩm-ya taaba la nõorɛ ayɩla tara nõŋlʋm, la yɛm ayɩla, la pʋtẽ'erɛ ayɩla, bɛla tɩ mam sũ-yẽlga wʋn zo'oge gãŋɛ.
50002003	Da ɩta-ya sɛla sɛla gẽela taaba la pa'al-m-mẽŋa, sikra ya mẽŋa tẽ'esra tɩ nẽrba basɛba la gãnnɩ ya.
50002004	Nẽra nẽra da tẽ'esra a mẽŋa mã'a sõŋrɛ yelle. Ɛɛra-ya ya taaba sõŋrɛ.
50002005	Tara-ya pʋtẽ'e-sɛka tɩ Azezi-krisi daan tarɩ la.
50002006	Azezi-krisi la Nawẽnnɛ n de ayɩla la, a ka tẽ'esɛ tɩ ẽŋa n zõn na Nawẽnnɛ na, de la sɛla tɩ ẽŋa wʋn gʋrɛ kãŋkãŋɛ.
50002007	A sike a mẽŋa mɛ, basɛ ẽŋa n ãn se'em na, dee lebge nẽrsaala, ẽŋɛ a mẽŋa tõntõnna, wa bↄna la nẽrsaalba lɛ.
50002008	Ẽŋa n daan de nẽrsaala la, a sike a mẽŋa mɛ, sakɛ Nawẽnnɛ halɩ ki dↄ-puurŋa zuo.
50002009	Bɛla ı̃yã tɩ Nawẽnnɛ zẽkɛ ẽ halɩ, bↄ ẽ yʋ'ʋrɛ n gãnnɩ yʋ'ʋra wuu.
50002010	Tɩ Azezi ı̃yã, bõn-sɛba wuu n boe saazuum, la tẽŋa zuo, la tẽŋa pʋam, wʋn ka dũma tẽŋa a nẽŋam pẽgɛ ẽ, a yʋ'ʋrɛ la ı̃yã.
50002011	Tɩ nẽra woo wʋn yetɩ, Azezi-krisi n de Zuudãana, tɩ la wʋn dɛna nã'asgↄ bↄ tɩ Sↄ Nawẽnnɛ.
50002012	Bɛla, m sɩr-nõŋrɩsɩ, mam n daan boe la ya lɛ la, ya daan sakrɩ mɛ wakatɛ wuu, la mam n ka boe ya zẽ'am wã, ken ɩta-ya gãnna bɛla. Tõnna-ya fãarɛ la tõoma sõŋa sõŋa la Nawẽnnɛ zʋa.
50002013	Se'ere n soe la, Nawẽnnɛ n boe la ya lɛ tõnna, botɩ ya bↄↄra ẽŋa n boorɩ se'em, dee tãna ɩta ẽŋa n boorɩ se'em.
50002014	Ɩta-ya sɛla woo tɩ yõŋa, la nõkɛ'ɛma wẽ'a da bↄna.
50002015	Tɩ ya wʋn dɛna nẽrba n ka tarɩ yelle, ãna sõŋa ka tara dẽgrↄ. Tɩ ya wʋn dɛna Nawẽnnɛ kↄma n ka tarɩ dõrga n boe nẽr-bɛ'ɛsɩ la nẽr-yaalsɩ tẽŋasʋka, yẽgra wʋ peelem dũnia wã zuo,
50002016	wʋn pa'alɛ nẽrba yetↄga n bↄ'ↄrɩ vↄm. Ya sãn ẽŋɛ bɛla, ya wʋn botɩ mam zuugo zẽkɛ Krisi lemŋo daarɛ, pa'alɛ tɩ mam tõoma, la mam n mõrgrɩ la wuu dagɩ zãŋa.
50002017	Ba sãn kʋ mam, la wʋn ãna wʋ kãabgↄ pa'asɛ yãma n bↄ Nawẽnnɛ sɩra tɩ la ãna wʋ kãabgↄ bↄ ẽ na pʋam. Baa la sãn dɛna bɛla, mam sũure ãn yẽlʋm mɛ, la mam wʋn ẽŋɛ sũ-yẽlga la yãma wuu.
50002018	Bɛla, ya mẽ tara sũ-yẽlga lagɩm na mam sɩrʋm.
50002019	Mam tarɩ pʋtẽ'erɛ tɩ Zuudãana Azezi sãn sõŋɛ, la kãn yuuge dee tɩ mam tõm Atimõtɩ ya zẽ'am, tɩ m wʋn tã'agɛ bãŋɛ yãma n ãn se'em tɩ m sũure mã'agɛ.
50002020	Nẽra ka boe mam zẽ'am n tarɩ pʋtẽ'erɛ ayɩla la mam n fablɩ ya yelle, sãn dagna ẽŋa mã'a.
50002021	Nẽra woo zɩgrɩ la a mẽŋa yelle, la dagɩ Azezi-krisi yelle.
50002022	Ya mi Atimõtɩ n pa'alɛ ẽŋa n masɛ se'em, lagɩm na mam wʋ bia n lagɩm na a sↄ la, tõm kõ-yẽlga la tõoma se'em.
50002023	Bɛla, mam tarɩ pʋtẽ'erɛ tɩ mam wʋn tõm na ẽŋa ya zẽ'am tↄtↄ, mam sãn wa bãŋɛ m yɛla la n wʋn ẽŋɛ se'em.
50002024	La mam tarɩ pʋtẽ'erɛ sɩra sɩra la Zuudãana tɩ la sãn ẽŋɛ fẽe, mam mẽŋa wʋn wa'am ya zẽ'am.
50002025	Mam tẽ'esɛ tɩ la ãn sõŋa tɩ mam tõm tɩ sↄbia A'epafroditi n de mam tõntõn-tadãana n lagɩm na mam nãmsɛ la, tɩ a leme wa'am ya zẽ'am, ẽŋa tɩ ya daan tõm, tɩ a tarɩ sõŋrɛ wa'am wa bↄ mam m nãmsgↄ la pʋam.
50002026	A boorɩ mɛ halɩ la a sũure wuu tɩ a yẽ ya wuu, a sũure sã'am mɛ halɩ, yãma n wõm a bã'asɩ la ı̃yã.
50002027	Asɩra, a daan bẽ'erɩ mɛ deege la a ki. Tɩ Nawẽnnɛ zoe a ninbãalga, la, la dagɩ ẽŋa mã'a ninbãalga, la po dɛna la mam mẽ ı̃yã, tɩ mam da le yẽ sũ-sã'aŋↄ pa'asɛ.
50002028	Bɛla tɩ mam tõm ẽ ya zẽ'am tↄtↄ, tɩ ya sãn yẽ ẽ, ya sũure wʋn le ẽŋɛ yẽlʋm, tɩ mam mẽ sũ-sã'aŋↄ wʋn bo'oge.
50002029	To'oge-ya ẽ la sũ-yẽlga wʋ lan masɛ, ẽn de tɩ sↄbia Zuudãana sore pʋam na. Nanna-ya nẽr-bãna taaba.
50002030	Se'ere n soe la, a daan deege la a ki Krisi tõoma ı̃yã, a põsɛ a yõorɛ mɛ sõŋɛ mam la sõŋrɛ sɛka tɩ yãma ka tã'agɛ sõŋɛ mam na.
50003001	Sɛla n deege, m sↄbiisi, ɩta-ya sũ-yẽlga Zuudãana doosgo la pʋam. La ka nãmsrɩ mam tɩ m le gʋlsɛ bõn-bãna bↄ ya, se'ere n soe la, ba wʋn sõŋɛ ya mɛ tɩ sɛla da ẽŋɛ ya.
50003002	Guuse-ya ya mẽŋa la nẽr-sɛba n ãn wʋ baasɩ la, nẽr-bãma n tõnnɩ tõon-be'ero, dee mõrgra nẽrba botɩ ba wãta ı̃yã mã'a la.
50003003	Tõma n pʋ'ʋsrɩ Nawẽnnɛ la a Sɩa pãŋa, dee ɩta sũ-yẽlga Azezi-krisi doosgo pʋam, ka te'ege nẽrsaalba n ɩtɩ sɛla la, tõma n de nẽrba n wã wãaga mẽŋa mẽŋa.
50003004	Nẽrsaalba sisgo sãn tarɩ nɩ yõorↄ, mam mẽ tarɩ nõorɛ mɛ tɩ m dɩkɛ m mẽŋa te'ege ba. Nẽra sãn tẽ'esɛ tɩ ẽŋa tarɩ nõorɛ tɩ a te'ege nẽrsaalba sisgo, mam n tara nõorɛ gãnna.
50003005	Ba dↄgɛ mam mɛ, dabsa anii daarɛ tɩ ba wã mam. Mam de la Ɩsrayɛlɩ nẽra, Abẽnzamẽ buuri, mam de la Ebre nẽra mẽŋa mẽŋa. La sãn dɛna Nawẽnnɛ lↄↄ la doosgo, mam de la Farisi nẽra.
50003006	Mam daan mõ'ogɛ nifo mɛ lↄↄ la yelle halɩ daan nãmsɛ Azezi nẽrba. La sãn dɛna lↄↄ la sakrɛ, mam daan ka tarɩ dõrga.
50003007	La bõn-sɛba wuu tɩ mam daan dɩkɛ tɩ la dɛna yõorↄ bↄ mam na, mam dɩkɛ ba wuu tɩ ba dɛna la zãŋa Krisi ı̃yã.
50003008	Mam n bãŋɛ Azezi-krisi n de m Zuudãana n ãn sõŋa gãnna wuu la, mam bɩsɛ bõn-bãma wuu wʋ sɛla n ka tarɩ yõorↄ. Krisi ı̃yã mam basɛ bõn-bãma mɛ, bɩsɛ ba wʋ sↄgrↄ tɩ m tã'agɛ yẽ Krisi,
50003009	lagɩm na ẽ dɛna ayɩla. Mam ka le yetɩ la de la lↄↄ la sakrɛ ı̃yã tɩ mam masɛ Nawẽnnɛ zẽ'am, la de la mam n bↄ Krisi sɩra la ı̃yã. Nawẽnnɛ n botɩ mam masɛ, mam n bↄ sɩra la ı̃yã.
50003010	Mam n boorɩ se'em wuu de la m bãŋɛ Krisi, la pãn-sɛka n basɛ tɩ a vo'oge la, la m lagɩm na ẽ nãmsɛ, ãna wʋ ẽn ãn se'em a kũm na pʋam,
50003011	tɩ m tara pʋtẽ'erɛ tɩ mam mẽ wʋn vo'oge.
50003012	Mam ka yetɩ mam darɛ paagɛ bõn-sɛka tɩ mam boorɩ la mɛ, bɩɩ mam darɛ masɛ mɛ sɛla woo pʋam, mam ken mõrgra mɛ tɩ m paagɛ gʋrɛ ẽ, se'ere n soe la, Krisi dẽŋɛ gʋrɛ mam mɛ.
50003013	M sↄbiisi, mam ka tẽ'esɛ tɩ mam darɛ yãŋɛ gʋrɛ ẽ. Mam ɩtɩ la sɛla ayɩla, mam yı̃nni bõn-sɛba n boe mam poorʋm na mɛ, dee mõrgra tɩ m yẽ sɛla n boe nẽŋa na.
50003014	Mam zotɩ wɛ'ɛsa la nẽŋa tɩ m paagɛ a tɛka to'oge bↄ'a la tɩ Nawẽnnɛ wi mam tɩ m to'oge a yire Azezi-krisi ı̃yã la.
50003015	Tõma sɛba wuu n bɩ Nawẽnnɛ sore doosgo pʋam na, tɩ tara-ya pʋtẽ'e-ẽna. La sɛla ayɩla yelle, ya sãn tara pʋtẽ'erɛ ayẽma, Nawẽnnɛ wʋn vẽlgɛ ya tɩ ya bãŋɛ ẽn de bõn-sɛka.
50003016	La, lan de se'em wuu, tõma n sẽŋɛ paagɛ zẽ'e-sɛka wã, tɩ ken sẽnna wɛ'ɛsa zẽ'e-sɛka tɩ tɩ we'esɩ la.
50003017	M sↄbiisi, lagɩm ɩta-ya mam n ɩtɩ se'em na, bɩsra-ya sɛba yel-ɩrɛ n ãn wʋ tõma n ɩtɩ se'em na, tɩ la dɛna mãmsgↄ bↄ ya.
50003018	Mam daan dẽŋɛ yele ya mɛ nõorɛ faa, la mam le yɛta ya mɛ la nintãm, tɩ nẽrba zozo'e n boe tɩ ba yel-ɩrɛ pa'ala tɩ ba de la Azezi-krisi kũm dↄ-puurŋa la bɛ'ɛba.
50003019	Nẽr-bãma n boorɩ se'em na n de ba wẽnnɛ, ba ba'asgↄ de la sã'aŋↄ. Ba dɩkrɩ la sɛla n de ba yãnnɛ wẽ'era ba yõ'orↄ, ba tẽ'esrɩ la sɛla n de dũnia bõnↄ mã'a yelle.
50003020	La sãn dɛna tõma, tõma de la Nawẽnnɛ yire nẽrba, tõma gu'uri la Zuudãana Azezi-krisi n de tɩ Fãagra tɩ a ze'ele bilam wa'am.
50003021	A sãn wa'am, a wʋn teege tõma ı̃yã wã n põ'orɩ la mɛ, tɩ a ãna wʋ a mẽŋa ı̃yã n tarɩ nã'asgↄ la. A wʋn dɩkɛ la a pãn-kãtɛ sɛka tɩ a tarɩ botɩ sɛla woo sakra a nõorɛ la, ẽŋɛ bɛla.
50004001	Bɛla, m sↄbiisi, mam nõŋɛ ya mɛ bↄↄra tɩ m le yẽ ya, yãma n botɩ mam tara sũ-yẽlga, dee wʋn botɩ mam yẽ nã'asgↄ la. M sↄbi-nõŋrɩsɩ, zɛ-ya kãŋkãŋɛ bɛla Zuudãana doosgo pʋam.
50004002	Mam belnɩ A'evodi, la Asẽntiisi tɩ ba tara nõorɛ ayɩla Zuudãana doosgo la pʋam.
50004003	La fõn mẽ, m tõntõn-tadãan-sõŋↄ, mam sosrɩ fʋ mɛ tɩ fʋ sõŋɛ pↄg-bãma. Ba daan lagɩm na mam mɛ, la Akelma, la mam tõntõn-taaba basɛba la, mõrgɛ tõm Krisi kõ-yẽlga la tõoma, tɩ ba wuu yʋ'ʋra gʋlsɛ vↄm gõŋↄ pʋam.
50004004	Ɩta-ya sũ-yẽlga daarɛ woo Zuudãana doosgo la pʋam. Mam le yɛta ya mɛ ɩta-ya sũ-yẽlga.
50004005	Basɛ-ya tɩ nẽrba wuu bãŋɛ ya sũ-bʋgsʋm yelle. Zuudãana la lemŋo lɛm mɛ.
50004006	Da fabla-ya sɛla sɛla yelle, la sɛla woo pʋam pʋ'ʋsra-ya sↄsra Nawẽnnɛ, la ya pʋ'ʋsra ẽ a yel-sõnnɛ, pa'alɛ-ya ẽ yãma n boorɩ sɛla.
50004007	Tɩ Nawẽnnɛ wʋn bↄ ya sũ-mã'asʋm n gãnnɩ nẽrsaalba bãŋrɛ wuu, tɩ a gu'ura ya sũure, la ya tẽ'esgↄ Azezi-krisi doosgo pʋam.
50004008	M sↄbiisi, sɛla n deege, basɛ-ya tɩ ya pʋtẽ'era tẽ'esra sɛla woo n de sɩra, la sɛla woo n narɩ nã'asgↄ, la sɛla woo n masɛ, la sɛla woo n tarɩ pʋpeelem, la sɛla woo n ɩtɩ sũure yẽlʋm, la sɛla woo tɩ nẽrba yetɩ la ãn sõŋa, tẽ'esra-ya bõn-sɛba wuu n ãn sõŋa masɛ pẽka yelle.
50004009	Ɩta-ya bõn-sɛba tɩ mam zãsʋm ya, tɩ ya to'oge, sɛla tɩ ya wõm dee yẽ mam zẽ'am na, tɩ Nawẽnnɛ n bↄ'ↄrɩ sũ-mã'asʋm na wʋn bↄna la ya lɛ.
50004010	Mam ẽŋɛ sũ-yẽlga zozo'e mɛ Zuudãana doosgo pʋam, mam n yẽ tɩ yãma yãŋa le tẽegɛ mam yelle sõŋɛ mam na. Asɩra, mam mi tɩ yãma daan tẽ'esrɩ mam yelle mɛ, la ya daan ka yẽ la sore sõŋɛ mam.
50004011	La dagɩ tɩ mam boorɩ la sɛla ı̃yã tɩ mam yele bɛla. Mam zãsʋm mɛ ɩta sũ-yẽlga sɛla woo pʋam la bõn-sɛka tɩ mam tarɩ la.
50004012	Mam tã nõŋↄ pʋam vↄa mɛ, la mam ken tãna bõntarsõm pʋam vↄa mɛ. Sɛla woo pʋam, la zẽ'a woo mam zãsʋm mɛ, tɩ la sãn dɛna mam di tɩgɛ mɛ, bɩɩ kↄm, bɩɩ mam tarɩ mɛ tɩ la seke, bɩɩ mam ka tarɩ, mam mi mam wʋn ẽŋɛ se'em mɛ.
50004013	Mam tã ɩta sɛla woo mɛ, Krisi n bↄ'ↄrɩ mam pãŋa la ı̃yã.
50004014	La baa bɛla, ya ẽŋɛ sõŋa, yãma n sõŋɛ mam m toogo la pʋam na.
50004015	Yãma Filipi dõma, yãma mẽŋa mi tɩ mam n daan pↄsɛ mõolɛ kõ-yẽlga la bↄ ya, dee daan ze'ele Masedʋanɩ fõrgɛ la, mam ka to'oge sɛla Nawẽnnɛ nẽrba zẽ'am baa zẽ'a ayɩla, sãn dagna yãma mã'a zẽ'am.
50004016	Se'ere n soe la, mam n daan boe Tesaloniki tẽŋa la, yãma daan tõm sõŋrɛ bↄ mam mɛ nõorɛ faa.
50004017	La dagɩ tɩ mam eerɩ la bↄ'a, mam n boorɩ sɛla de la ya yẽ yↄↄrↄ zo'oge.
50004018	Mam to'oge sɛla woo tɩ yãma bↄ mam na mɛ, la seke gãŋɛ mɛ. Mam n to'oge ya bↄ'a la tɩ A'epafroditi tarɩ wa'am na, mam tarɩ mɛ tɩ sɛla ka le pↄ'ↄgɛ mam. Bↄ'a bãma ãn wʋ sɛla yũuŋo n ãn yẽlʋm tɩ ya kãabɛ bↄ Nawẽnnɛ, tɩ a to'oge la sũ-yẽlga.
50004019	Mam dãana Nawẽnnɛ n tarɩ bõn-sõma wuu tɩ la zo'oge gãŋɛ la, wʋn bↄ ya sɛla woo n wʋn sõŋɛ ya Azezi-krisi ı̃yã.
50004020	Nawẽnnɛ n de tɩ Sↄ wʋn yẽ nã'asgↄ daarɛ woo wakatɛ n ka ba'asrɩ. Amina.
50004021	Pʋ'ʋsɛ-ya Nawẽnnɛ nẽrba la wuu n dolɩ Azezi-krisi la. Tɩ sↄbi-sɛba n boe la mam na pʋ'ʋsrɩ ya.
50004022	Nawẽnnɛ nẽrba la wuu pʋ'ʋsrɩ ya, lan gãnnɩ wuu nẽr-sɛba n boe na-keko yire la pʋ'ʋsrɩ ya.
50004023	Tɩ Zuudãana Azezi-krisi yel-sõnnɛ wʋn bↄna la ya.
51001001	Mam Apolɩ n de Azezi-krisi Tõntõnna wʋ Nawẽnnɛ n boorɩ se'em, la tɩ sↄbia Atimõtɩ
51001002	n gʋlsɛ gõŋↄ wã bↄ'ↄra yãma Nawẽnnɛ nẽrba n boe Kolↄsɩ, dɛna tɩ sↄbiisi n de sɩra dõma Krisi sore doosgo pʋam na. Tɩ Sↄ Nawẽnnɛ wʋn ẽŋɛ ya yel-sõnnɛ, dee bↄ ya sũ-mã'asʋm.
51001003	Tõma pʋ'ʋsrɩ Nawẽnnɛ n de tɩ Zuudãana Azezi-krisi Sↄ a yel-sõnnɛ mɛ, tõma pʋ'ʋsrɩ ẽ mɛ yãma ı̃yã wakatɛ wuu.
51001004	Tõma wõm ban tↄgrɩ yãma n bↄ Azezi-krisi sɩra, dee nõŋɛ Nawẽnnɛ nẽrba wuu se'em,
51001005	yãma n tarɩ pʋtẽ'erɛ gu'ura sɛla tɩ Nawẽnnɛ bı̃ŋe a yire gu'ura tɩ a bↄ ya la ı̃yã. La de la yãma n dẽŋɛ wõm sɩra yetↄga n de Nawẽnnɛ kõ-yẽlga la, n botɩ yãma tara pʋtẽ'erɛ ẽŋa.
51001006	Kõ-yẽlga ẽŋa paagɛ yãma zẽ'am mɛ, wʋ ẽn paagɛ dũnia zẽ'esɩ wuu se'em na, la a ɩtɩ nẽrba sõŋa mɛ, tɩ ba sakra zozo'e, tɩ ba kãllɛ pa'asra. A mẽ ɩtɩ la bɛla yãma zẽ'am lan sẽŋɛ la daar-sɛka tɩ yãma wõm, dee bãŋɛ Nawẽnnɛ yel-sõnnɛ sɩra sɩra la.
51001007	Yãma zãsʋm bõn-ẽŋa la A'epafrasɩ n de tõma tõntõn-tadãana tɩ tõma nõŋɛ la zẽ'am. A de la Azezi-krisi tõntõnna n de sɩra dãana tõnna bↄ'ↄra yãma.
51001008	Ẽŋa n yele tõma Nawẽnnɛ Sɩa n basɛ tɩ yãma tara nõŋlʋm se'em.
51001009	Bɛla tɩ lan sẽŋɛ la daar-sɛka tɩ tõma wõm yãma yelle la, tɩ tõma pʋ'ʋsra Nawẽnnɛ yãma ı̃yã wa paam lɛɛlɛ wã. Tõma sosrɩ ẽ tɩ a botɩ ya bãŋɛ ẽŋa n boorɩ se'em sõŋa sõŋa, la ya tara yɛm, la bãŋrɛ wuu tɩ Nawẽnnɛ Sɩa bↄ'ↄrɩ.
51001010	Tɩ ya yel-ɩrɛ wʋn masɛ wʋ Zuudãana la n boorɩ se'em, tɩ la paagɛ a yɛm sɛla woo pʋam. Tɩ ya wʋn tõm tõon-sõma buuri wuu, dee bãŋɛ Nawẽnnɛ pa'asɛ.
51001011	Nawẽnnɛ wʋn bↄ ya pãŋa sɛla woo pʋam a na'am pãn-kãtɛ la ı̃yã, tɩ ya wʋn wı̃be sɛla woo pʋam la sũ-mã'asʋm.
51001012	Pʋ'ʋsra-ya tɩ Sↄ Nawẽnnɛ a yel-sõnnɛ la sũ-yẽlga, ẽŋa n basɛ tɩ ya tãna wʋn po to'oge bõn-sõma tɩ a bı̃ŋe tɩ a bↄ a nẽrba a so'olʋm n de peelem pʋam na.
51001013	Nawẽnnɛ fãagɛ tɩ mɛ lika pãŋa pʋam, tarɩ tɩ sẽŋɛ a Bi-nõŋrɛ so'olʋm pʋam.
51001014	Ẽŋa ı̃yã tõma yẽ fãarɛ mɛ, tɩ Nawẽnnɛ basɛ tɩ tõon-be'ero taalɛ.
51001015	Azezi-krisi de la Nawẽnnɛ tɩ ba ka yẽtɩ la wõnnɛ. Ẽŋa n de bõn-sɛba n nãam na wuu yiɛn dãana.
51001016	La doose la ẽŋa tɩ Nawẽnnɛ nãam sɛla woo, bõn-sɛba n boe dũnia zuo la saazuum, bõn-sɛba tɩ ba yẽtɩ, la bõn-sɛba tɩ ba ka yẽtɩ, bõn-sɛba n tarɩ na'am, la zuudãandõma, la pãnsɩ dõma, la kɛ'ɛndõma wuu. La doose la ẽŋa tɩ Nawẽnnɛ nãam sɛla woo, tɩ la dɛna a bõnↄ.
51001017	Ẽŋa n dẽŋɛ sɛla woo bↄna, la de la ẽŋa ı̃yã tɩ sɛla woo ken bↄna a zẽ'am.
51001018	Ẽŋa n de a nẽrba n de a ı̃yã la zuudãana. Ẽŋa n de sɛla woo pↄspↄsɩ dãana, ẽŋa n de pↄspↄsɩ dãana n vo'oge dee basɛ kũm tɩ a dɛna sɛla woo nẽŋadãana.
51001019	La paagɛ la Nawẽnnɛ yɛm tɩ a basɛ tɩ ẽŋa n ãn se'em na wuu, Azezi mẽ ãna bɛla.
51001020	Dee botɩ la doose la Azezi tɩ sɛla woo, la ẽŋa naagɛ taaba, la de la Azezi n ki kũm dↄ-puurŋa zuo tɩ a zɩɩm yese la ı̃yã, n botɩ sũ-mã'asʋm bↄna sɛla n boe tẽŋa, la saazuum wuu, la Nawẽnnɛ tẽŋasʋka.
51001021	La yãma mẽ daan zãagɛ mɛ la Nawẽnnɛ, ya daan de la bɛ'ɛba ya pʋtẽ'e-be'ero, la ya tõon-be'ero la ı̃yã.
51001022	La lɛɛlɛ wã, Nawẽnnɛ naagɛ ya mɛ la ẽŋa, a Dayʋa n lebge nẽrsaala ki la ı̃yã, tɩ a tarɩ ya sẽŋɛ ka ze'ele Nawẽnnɛ nẽŋam la pʋpeelem, tɩ ya ka tara yelle, tɩ dõrga kana.
51001023	Bɛla, dẽnɩ tɩ ya ken bↄ sɩra zɛ kãŋkãŋɛ, da basɛ tɩ sɛla zãagɛ ya la kõ-yẽlga la tɩ ya wõm tara pʋtẽ'erɛ gu'ura sɛla la. La de la kõ-yẽlga ẽŋa tɩ ba mõolɛ bↄ nẽrsaalba wuu n boe dũnia zuo la. Mam Apolɩ de Nawẽnnɛ tõntõnna tɩ m mõolɛ la kõ-yẽl-ẽŋa.
51001024	Lɛɛlɛ wã, mam sũure ãn yẽlʋm mɛ, mam n nãmsrɩ bↄ'ↄra yãma la ı̃yã. Mam n nãmsrɩ wã de la Krisi nãmsgↄ n deege dɛna mam nãmsɛ bↄ a nẽrba n de a ı̃yã la.
51001025	Nawẽnnɛ n looge mam tɩ m dɛna Azezi nẽrba tõntõnna mõolɛ a yetↄga la wuu bↄ yãma.
51001026	Yetↄg-ẽŋa sʋgɛ mɛ yʋʋma yʋʋma, zamãana wuu wa paam zı̃na, la lɛɛlɛ wã a yãŋa puke mɛ bↄ Nawẽnnɛ nẽrba.
51001027	Nawẽnnɛ n boorɩ tɩ a basɛ tɩ a nẽrba la bãŋɛ yel-ẽŋa n daan sʋgɛ la na'am pãŋa n ãn sõŋa zo'oge se'em bu-zãŋsɩ tẽŋasʋka. Yel-ẽŋa n sʋgɛ la de la Krisi boe la ya lɛ, botɩ ya wʋn yẽ na'am pãŋa tɩ ya tarɩ pʋtẽ'erɛ gu'ura la a zẽ'am.
51001028	La de la ẽŋa yelle tɩ tõma mõolɩ, kã'ana nẽra woo, dee zãsna nẽra woo la yɛm tɩ tɩ botɩ nẽra woo masɛ sɛla woo pʋam Krisi doosgo pʋam ka ze'ele Nawẽnnɛ nẽŋam.
51001029	La de la bɛla ı̃yã tɩ mam tõnna dee mõrgra. La de la Krisi pãn-kãtɛ tɩ a bↄ mam zozo'e la n botɩ mam tõnna bɛla.
51002001	Mam boorɩ tɩ ya bãŋɛ la mam n mõrgɛ tõnna se'em yãma ı̃yã, la nẽr-sɛba n boe Laodise, la nẽr-sɛba wuu n nãn ka yẽ mam na nifo la ı̃yã.
51002002	Mam mõrgrɩ tɩ ya sũure n keŋe tɩ ya lagɩm taaba tara nõŋlʋm, dee tara yɛm zozo'e, tɩ ya bãŋɛ sɩra sõŋa sõŋa Nawẽnnɛ yelle n sʋgɛ n de Krisi la.
51002003	La de la ẽŋa n tarɩ yɛm la bãŋrɛ wuu n sʋgɛ n tarɩ yõorↄ zozo'e.
51002004	Mam yele ya wãna tɩ nẽra n da wa tↄgɛ nõ-yẽlʋm yetↄga pã'asɛ ya.
51002005	Baa mam n zãagɛ la yãma la, mam yɛm boe la ya mɛ, mam sũure ãn yẽlʋm mɛ, mam yẽ tɩ ya yel-ɩrɛ dolɩ sore sõŋa sõŋa, la yan bↄ Krisi sɩra zɛ kãŋkãŋɛ la.
51002006	Bɛla, yãma n sakɛ tɩ Azezi-krisi de la ya Zuudãana la, bↄna-ya la ẽ lɛ,
51002007	zɛ kãŋkãŋɛ wʋ tɩa yẽga n kẽ tẽŋa zɛ kãŋkãŋɛ se'em na, ken bↄ-ya sɩra la ya sũure wuu wʋ ban zãsʋm ya se'em na, la ya pʋ'ʋsra Nawẽnnɛ a yel-sõnnɛ zozo'e.
51002008	Guuse-ya tɩ nẽra da dɩkɛ bãŋrɛ zãsŋↄ la yɛm yooro n de nẽrsaalba sisgo, la dũnia wã yɛla pã'asɛ ya, ba ka ze'ele Krisi zẽ'am.
51002009	Se'ere n soe la, Nawẽnnɛ n ãn se'em wuu la, Krisi mẽ ãn na bɛla mẽŋa.
51002010	La yãma n lagɩm na ẽ na, ya tarɩ sɛla woo mɛ tɩ la seke. Ẽŋa n de kɛ'ɛndõma, la pãnsɩ dõma wuu Zuudãana.
51002011	Yãma n lagɩm na ẽ na, ya wã mɛ, la dagɩ wã-sɛka tɩ nẽrsaalba wãtɩ tɩ la pa'alɛ tɩ ba de Nawẽnnɛ nẽrba la. La de la Krisi n teege ya sũure tɩ ya lebge Nawẽnnɛ nẽrba, yese ya pʋtẽ'e-be'ero wuu.
51002012	Ban daan mise ya ko'om pʋam na, la ãn wʋ ba lagɩm ya mɛ la Krisi laagɛ. La yãma mẽ lagɩm na ẽ mɛ vo'oge, yãma n bↄ Nawẽnnɛ pãŋa n botɩ Krisi vo'oge sɩra la ı̃yã.
51002013	Yãma daan ãn wʋ ya ki mɛ Nawẽnnɛ zẽ'am ya tõon-be'ero ı̃yã, la ban ka dↄgɛ ya tɩ ya wãta dɛna Nawẽnnɛ nẽrba la ı̃yã. La Nawẽnnɛ botɩ ya lagɩm na Krisi mɛ vↄa, basɛ ya tõon-be'ero wuu taalɛ.
51002014	Tõma daan sɩ'ɩsɛ la Nawẽnnɛ lↄↄ, tõm tõon-be'ero n pa'alɛ tɩ tõma masɛ la sɩbgrɛ. La ban ka Krisi kũm dↄ-puurŋa zuo la, Nawẽnnɛ basɛ yel-ẽŋa taalɛ mɛ, tɩ a ka le bↄna tõma zuo.
51002015	A botɩ pãnsɩ dõma wuu, la kɛ'ɛndõma wuu pãŋa sã'am mɛ, ẽŋɛ ba yãnnɛ nẽrba wuu nẽŋam pa'alɛ tɩ Krisi tã'agɛ ba mɛ kũm dↄ-puurŋa zuo.
51002016	Bɛla, da basɛ-ya tɩ nẽra le bↄ ya sisgo la sɛla tɩ ya diti, bɩɩ sɛla tɩ ya yũuri, bɩɩ yʋʋnɛ yʋʋnɛ kibsa, bɩɩ wõr-paalsɩ de'eŋo, bɩɩ vo'osgo dabsa yelle.
51002017	Bõn-bãma de la sɛla n sẽm na mãmsgↄ mã'a, la sɛla la mẽŋa de la Krisi.
51002018	Da basɛ-ya tɩ nẽra n ɩtɩ a mẽŋa wʋ a de la sik-m-mẽŋa dãana dee pʋ'ʋsra malɛkadõma, pã'asɛ ya yetɩ yãma n ɩtɩ sɛla de la zãŋa. Nẽr-ẽŋa dãana yetɩ Nawẽnnɛ n puke sɛla pa'alɛ ẽŋa, la a pa'alɩ la a mẽŋa zãŋa, se'ere n soe la, la de la nẽrsaalba pʋtẽ'erɛ tɩ a tarɩ.
51002019	A ka lagɩm na Krisi n de Zuudãana la. Krisi n de zuugo sõŋra ı̃yã la wuu sɛla woo pʋam, tɩ kõb-suglsi, la zı̃ila botɩ ı̃yã la zẽ'esɩ to'oto'ore toŋe taaba bɩta wʋ Nawẽnnɛ n boorɩ se'em.
51002020	Yãma lagɩm na Krisi ki mɛ, tɩ a botɩ dũnia yɛla ka le tara pãŋa la ya lɛ. Bẽm tɩ ya ɩta wʋ dũnia wã n ken sↄna ya, basɛ tɩ ba le mõrgra ya tɩ ya sakra sisgo bãna wã n yetɩ:
51002021	"Da dɩkɛ, da leme, da kalʋm"?
51002022	Sisgo bãma de la bõn-sɛba n sã'anɩ la ı̃yã. Ba de la nẽrsaalba sisgo la ba zãsŋↄ.
51002023	Sisgo la zãsŋↄ bãna ãn wʋ yɛm tõoma la, ba pa'alɩ la pʋ'ʋsgↄ sore n ɩtɩ la yɛmleego, la sik-m-mẽŋa n dagɩ sɩra, la ı̃yã nãmsgↄ yelle. La ba ka tã wʋn sõŋɛ nẽra tɩ a yõkɛ a mẽŋa la nẽrsaala yɛm n boorɩ se'em n de be'em na.
51003001	Yãma lagɩm na Krisi vo'oge mɛ, bɛla ɛɛra-ya bõn-sɛba n boe Nawẽnnɛ yire, zẽ'e-sɛka tɩ Krisi zı̃ Nawẽnnɛ zʋʋgↄ la.
51003002	Basɛ-ya tɩ Nawẽnnɛ yire yelle pakɛ ya, da basɛ-ya tɩ dũnia yɛla pakɛ ya.
51003003	Se'ere n soe la, ya ki mɛ, la ya vↄm boe la Krisi lɛ Nawẽnnɛ zẽ'am.
51003004	La Krisi n de tɩ vↄm na sãn wa puke, ya wʋn po naagɛ la ẽ puke la a na'am pãŋa.
51003005	Bɛla, basɛ-ya dũnia wã pʋtẽ'e-be'ero n de yalsɩ tõoma, la tõon-dẽgrↄ, la yalsɩ ɩrgↄ yɛmleego, la be'em yɛmleego, la nõŋɛ bõnↄ zozo'e. Nẽra n nõŋɛ bõnↄ zozo'e ãn wʋ nẽr-sɛba n kãabrɩ baga dee basɛ Nawẽnnɛ pʋ'ʋsgↄ la.
51003006	La de la tõon-bãma n isgri Nawẽnnɛ sũure, tɩ a sɩbgra nẽr-sɛba n zagsrɩ a nõorɛ la.
51003007	Yãma n daan vↄa tõon-be'ero pʋam na, ya mẽ daan ɩtɩ la bɛla.
51003008	La lɛɛlɛ wã, basɛ-ya bõn-bãma wuu. Basɛ-ya sũ-isgre, la sũ-yı̃ire, la pʋtʋʋlgↄ, la taaba tʋʋrɛ, la yetↄg-yaalsɩ mẽ ka le masɛ tɩ ba yese ya nõorʋm.
51003009	Da parna-ya bↄ'ↄra taaba. Yãma basɛ yãma n daan ãn se'em na mɛ la a yel-ɩrɛ,
51003010	dee teege tara ãsʋm paalga. La de la Nawẽnnɛ n botɩ ya teege tara ãsʋm ẽŋa, dee malgra ẽ tɩ a ãna wʋ a mẽŋa la, tɩ ya wʋn tã'agɛ bãŋra ẽŋa sõŋa sõŋa pa'asra.
51003011	Nẽr-sɛba n tarɩ ãsʋm paalga wã, la sãn dɛna Zifdõma, bɩɩ bu-zãŋsɩ, bɩɩ sɛba n wã, la sɛba n ka wã, bɩɩ sɛba nini n ka pike, la weem nẽrba, bɩɩ yamsɩ, la sɛba n dagɩ yamsɩ, welgre ka le bↄna ba tẽŋasʋka. La de la Krisi mã'a n gãnnɩ sɛla woo, dee sↄna a nẽrba wuu.
51003012	Yãma de la nẽr-sɛba tɩ Nawẽnnɛ looge, a nõŋɛ ya mɛ, welge ya to'ore tɩ ya dɛna a nẽrba. Bɛla, zↄta-ya taaba ninbãalga, ɩta taaba sõŋa, sikra ya mẽŋa, dee tara sũ-bʋgsʋm, la sũ-mã'arɛ.
51003013	Da isgra ya sũure la taaba, nẽra sãn ẽŋɛ ya tuuge, basɛ-ya ẽ taalɛ wʋ Zuudãana n basɛ ya tõon-be'ero taalɛ se'em na.
51003014	Lan gãnnɩ wuu, tara-ya nõŋlʋm, tɩ ẽŋa n wʋn botɩ ya lagɩm taaba tara nõ-yẽnnɛ sõŋa sõŋa.
51003015	Basɛ-ya tɩ Krisi sũ-mã'asʋm la sↄna ya sũure, Nawẽnnɛ wi ya tɩ ya tara la sũ-mã'asʋm ẽŋa, lagɩm taaba dɛna ayɩla. Mina-ya yel-sõnnɛ pʋ'ʋsgↄ.
51003016	Basɛ-ya tɩ Krisi yetↄga la bↄna la ya lɛ sõŋa sõŋa. Tɩ ya tara yɛm zozo'e zãsna taaba, dee kã'ana taaba. Yõona-ya Nawẽnnɛ yõoma, yõona-ya yõom-sõma buuri wuu tɩ Nawẽnnɛ Sɩa bↄ ya la ya sũure wuu, pʋ'ʋsra Nawẽnnɛ a yel-sõnnɛ.
51003017	Bõn-sɛba wuu tɩ ya ɩtɩ, la sãn dɛna la tõoma bɩɩ yetↄga, ɩta-ya la Zuudãana Azezi-krisi yʋ'ʋrɛ, dee pʋ'ʋsra tɩ Sↄ Nawẽnnɛ a yel-sõnnɛ Azezi-krisi yʋ'ʋrɛ ı̃yã.
51003018	Pↄgsɩ, sakra-ya ya sɩrba wʋ lan masɛ tɩ la ãna se'em Zuudãana doosgo pʋam.
51003019	Sɩrba, nõŋɛ-ya ya pↄgba, da tↄ-ya la ba.
51003020	Kↄma, sakra ya dↄgrɩba nõorɛ sɛla woo pʋam, tɩ la de la bɛla n ãn Zuudãana sũure yẽlʋm.
51003021	Sↄdõma, da ɩta-ya sɛla n wʋn basɛ tɩ ya kↄma sũure yı̃ige, tɩ ba bʋraanɛ da bo'oge.
51003022	Yamsɩ, sakra-ya sɛba n soe ya dũnia wã zuo sɛla woo pʋam, da ɩta-ya bɛla ba nifum mã'a tɩ ba pẽgɛ ya. Tõnna-ya la ya sũure wuu yãma n nannɩ Zuudãana la ı̃yã.
51003023	Sɛla woo tɩ ya ɩtɩ, ɩta-ya la ya sũure wuu, wʋ ya ɩtɩ bↄ'ↄra la Zuudãana la, la dagɩ nẽrsaalba ı̃yã,
51003024	yãma n mi tɩ ya wʋn to'oge la yↄↄrↄ tɩ Zuudãana la bı̃ŋe tɩ a bↄ a nẽrba la ı̃yã. La de la Krisi n de Zuudãana la tɩ ya tõnnɩ bↄ'ↄra.
51003025	Nẽr-sɛka n ɩtɩ sɛla n ka masɛ, a wʋn to'oge yel-ɩrɛ n ka masɛ yↄↄrↄ, se'ere n soe la, Nawẽnnɛ ka bↄkrɩ nẽrba.
51004001	La sãn dɛna yãma n de zuudãandõma la, ɩta-ya sɛla n ãn sõŋa, la sɛla n masɛ bↄ'ↄra ya yamsɩ la. Mina-ya tɩ yãma mẽ tarɩ la Zuudãana n boe saazuum.
51004002	Pʋ'ʋsra-ya Nawẽnnɛ da basɛ, mõrgɛ-ya la pʋ'ʋsgↄ, pʋ'ʋsra-ya ẽ a yel-sõnnɛ.
51004003	Pʋ'ʋsra-ya tõma mẽ ı̃yã, tɩ Nawẽnnɛ bↄ tↄ sore tɩ tɩ mõolɛ a kõ-yẽlga la pa'alɛ nẽrba Krisi yelle n daan sʋgɛ la. La de la yel-ẽŋa ı̃yã tɩ mam bↄna yʋ'a deem.
51004004	Pʋ'ʋsra-ya Nawẽnnɛ tɩ m tã'agɛ tↄgɛ yel-ẽŋa vẽelga vẽelga wʋ lan masɛ tɩ m tↄgɛ se'em na.
51004005	Basɛ-ya tɩ ya yel-ɩrɛ ãna sõŋa nẽr-sɛba n ka dolɩ Azezi la tẽŋasʋka, dɩkɛ-ya fol-sɛka tɩ ya tarɩ la wuu tõm sõŋa.
51004006	Basɛ-ya tɩ ya yetↄga ãna sõŋa wakatɛ wuu tara yẽlʋm wʋ yaarʋm na, dee bãŋɛ yan wʋn lerge nẽra woo se'em tɩ la masɛ.
51004007	La sãn dɛna mam yelle, tɩ sↄbi-nõŋrɛ Atisiki n de Zuudãana tõntõnna n de sɩra dãana, n lagɩm na mam tõnna Zuudãana tõoma la, wʋn yele ya mam yelle wuu.
51004008	Mam tõm ẽ ya zẽ'am na bɛla ı̃yã, tɩ ya bãŋɛ tõma yɛla n ãn se'em, dee tɩ a wʋn keŋe ya sũure.
51004009	Mam tõm na ẽŋa, la A'onezim n ze'ele yãma zẽ'am, a de la tɩ sↄbi-nõŋrɛ n de sɩra dãana. Ba wʋn yele ya bõn-sɛba wuu n ɩtɩ kalam.
51004010	Aristarkɩ n lagɩm na mam bↄna yʋ'a deem na pʋ'ʋsrɩ ya. Amarkɩ n de Abarnabasɩ sõogↄ la mẽ pʋ'ʋsrɩ ya. Mam põn dẽŋɛ pa'alɛ yãma, yan wʋn ẽŋɛ se'em a ı̃yã mɛ, a sãn wa'am ya zẽ'am, ya to'oge ẽ sõŋa.
51004011	Azezi sɛka tɩ ba wi'iri tɩ Azustusi la mẽ pʋ'ʋsrɩ ya. Nẽr-bãna mã'a n de Zifdõma n lagɩm na mam tõnna Nawẽnnɛ so'olʋm tõoma. Bãma n de nẽrba n bↄ mam bʋraanɛ.
51004012	A'epafrasɩ n de ya nẽra la pʋ'ʋsra ya. Ẽŋa n de Azezi-krisi tõntõnna la mõrgrɩ mɛ pʋ'ʋsra Nawẽnnɛ ya yelle ka basra tɩ ya ze'ele kãŋkãŋɛ, dɛna nẽrba n bɩ sɛla woo pʋam sakɛ Nawẽnnɛ n boorɩ se'em wuu.
51004013	Mam bↄ'ↄrɩ ya a kaseto tɩ a mõrgrɩ mɛ zozo'e yãma yelle, la Laodise dõma, la Hiyerapolisi dõma yelle.
51004014	Tɩ sↄbi-nõŋrɛ Aluki n de logtore, la Ademasɩ pʋ'ʋsrɩ ya.
51004015	Pʋ'ʋsɛ-ya tɩ sↄbiisi la n boe Laodise la, la Animfa, la Azezi nẽrba n lagsrɩ a yire la.
51004016	Ya sãn karẽŋɛ gõŋↄ wã ba'asɛ, ya basɛ tɩ ba ken karẽŋɛ ẽ bↄ Azezi nẽrba n boe Laodise la. La yãma mẽ karẽŋɛ Laodise dõma n wʋn bↄ ya gõn-sɛka la.
51004017	Yele-ya Arsipi tɩ a bɩsɛ tõon-sɛka tɩ Zuudãana bↄ ẽ na yelle sõŋa, a tõm ẽ sõŋa sõŋa ba'asɛ.
51004018	Mam Apolɩ n gʋlsɛ pʋ'ʋsgↄ wã la m mẽŋa nu'ugo, mam pʋ'ʋsrɩ ya. Tẽra-ya mam n boe yʋ'a deem na yelle. Nawẽnnɛ yel-sõnnɛ wʋn bↄna la ya.
52001001	Mam Apolɩ, la Asilvẽ, la Atimõtɩ n gʋlsɛ gõŋↄ wã bↄ'ↄra yãma sɛba n de tɩ Sↄ Nawẽnnɛ, la tɩ Zuudãana Azezi-krisi nẽrba n boe Tesaloniki. Nawẽnnɛ wʋn ẽŋɛ ya yel-sõnnɛ, dee bↄ ya sũ-mã'asʋm.
52001002	Tõma pʋ'ʋsrɩ Nawẽnnɛ mɛ wakatɛ wuu a yel-sõnnɛ ya wuu ı̃yã, dee tẽra ya yelle tɩ pʋ'ʋsgↄ pʋam ka gↄ'ↄra.
52001003	Tõma tẽrɩ ya yelle tɩ Sↄ Nawẽnnɛ nẽŋam, yãma n bↄ sɩra tõnna se'em, la yãma n tarɩ nõŋlʋm tõnna zozo'e se'em, dee ken tẽra yãma n tarɩ pʋtẽ'erɛ gu'ura sɛla tɩ ya bↄ sɩra, zɛ kãŋkãŋɛ tɩ Zuudãana Azezi-krisi doosgo pʋam ka bigsra la yelle.
52001004	Tɩ sↄbiisi, tõma mi tɩ Nawẽnnɛ nõŋɛ ya mɛ looge ya tɩ ya dɛna a nẽrba.
52001005	Tõma n daan tarɩ kõ-yẽlga la wa'am wa mõolɛ bↄ ya la, la ka de yetↄga mã'a, la de la Nawẽnnɛ Sɩa pãŋa. La tõma daan mi tɩ tõma n tↄgɛ se'em na de la sɩra. Yãma mi tõma n daan boe ya zẽ'am na, tõma n vↄa se'em yãma sõŋrɛ ı̃yã.
52001006	La yãma ɩtɩ la tõma, la tɩ Zuudãana n ɩtɩ se'em na, la baa yãma n to'oge kõ-yẽlga la yẽ nãmsgↄ zozo'e la, ya tarɩ ẽ mɛ la sũ-yẽlga n ze'ele Nawẽnnɛ Sɩa zẽ'am.
52001007	Bɛla, yãma de la sɛba tɩ Masedʋanɩ, la Akayi so'olʋm nẽr-sɛba n bↄ Azezi sɩra la wʋn bɩsra, ɩta yãma n ẽŋɛ se'em na.
52001008	Zuudãana Azezi kõ-yẽlga la ze'ele la yãma zẽ'am saagɛ Masedʋanɩ, la Akayi, la, la dagɩ bilam mã'a, zẽ'esɩ wuu nẽrba wõm yãma n bↄ Nawẽnnɛ sɩra se'em mɛ, tɩ la põn ka le dɛna tɩ tↄgɛ.
52001009	Nẽrba la wuu tↄgrɩ pa'ala yãma n daan to'oge tõma sõŋa se'em, basɛ baga, dee dↄla Nawẽnnɛ tõnna bↄ'ↄra ẽŋa n de vↄm, la sɩra dãana,
52001010	dee gu'ura a Dayʋa Azezi n wʋn ze'ele Nawẽnnɛ yire wa'am. La de la ẽŋa n daan ki, tɩ Nawẽnnɛ botɩ a vo'oge, ẽŋa n yetɩ a fãagɛ tↄ Nawẽnnɛ sũ-isgre n sẽm na pʋam.
52002001	M sↄbiisi, yãma mẽŋa mi tɩ tõma n daan wa'am ya zẽ'am na, la dagɩ zãŋa.
52002002	La ya ken mina tɩ ba daan nãmsɛ tõma mɛ dee tʋ tõma Filipi tẽŋa, dee tɩ tõma yãŋa wa'am yãma zẽ'am Tesaloniki. La Nawẽnnɛ daan bↄ tõma bʋraanɛ mɛ, tɩ tõma mõolɛ a kõ-yẽlga la bↄ ya, baa nãmsgↄ la n daan zo'oge la.
52002003	Tõma n pa'alɩ pa'alg-sɛba la dagɩ tuure, bɩɩ pʋtẽ'e-be'ero pa'algↄ. La tõma ka ɩtɩ yɛmkẽgsɩga pã'asra nẽrba.
52002004	La de la Nawẽnnɛ n bɩsɛ tɩ tõma masɛ tɩ a dɩkɛ a kõ-yẽlga la ẽŋɛ tõma nu'usum. Bɛla, tõma ka mõolɩ tɩ la ẽŋɛ nẽrsaalba sũure yẽlʋm, tõma mõolɩ tɩ la ẽŋɛ la Nawẽnnɛ n vẽesrɩ mina tɩ pʋtẽ'erɛ n ãn se'em na sũure yẽlʋm.
52002005	Yãma mi sõŋa tɩ tõma ka dɩkɛ nõ-yẽlʋm pã'asɛ nẽrba, la tõma ka dɩkɛ kõnkomã'asʋm tↄgɛ tɩ tɩ to'oge sɛla, Nawẽnnɛ n de tõma kaset-dãana.
52002006	Tõma ka ɛ pẽka nẽrsaalba zẽ'am, tõma ka ɛ yãma zẽ'am, bɩɩ nẽrba basɛba zẽ'am.
52002007	La tõma daan tarɩ nõorɛ mɛ, tõma n de Krisi Tõntõnɩba la ı̃yã, la tõma daan ka ẽŋɛ bɛla. Tõma daan tarɩ la sũ-bʋgsʋm ya zẽ'am, wʋ pↄka n bɩsrɩ a kↄma yelle sõŋa se'em na.
52002008	Tõma n nõŋɛ ya la ı̃yã, tɩ tõma daan mõolɛ kõ-yẽlga la n ze'ele Nawẽnnɛ zẽ'am na bↄ ya. La, la dagɩ bɛla mã'a, tõma daan sakɛ mɛ tɩ dɩkɛ tɩ vↄm bↄ ya, tõma nõŋɛ ya mɛ halɩ zozo'e.
52002009	M sↄbiisi, yãma tẽrɩ tõma n daan tõm nãmsɛ se'em, tõma n daan mõolɩ Nawẽnnɛ kõ-yẽlga la bↄ ya la. Tõma daan tõm na wʋntɛɛŋa la yʋ'ʋŋↄ, tõma daan ka boorɩ tɩ tõma dia yelle dɛna nãmsgↄ bↄ ya nẽra baa ayɩla.
52002010	Yãma mi tõma n daan boe yãma sɛba n bↄ sɩra zẽ'am na, tõma yel-ɩrɛ n ãn se'em, la Nawẽnnɛ mẽ mi mɛ. Tõma yel-ɩrɛ daan ãn na sõŋa sõŋa, masɛ tɩ dõrga kana.
52002011	Yãma mi tɩ tõma daan ãn wʋ sↄ n ãn se'em la a kↄma la, yãma nẽra woo ı̃yã.
52002012	Tõma keŋe ya sũure mɛ, bↄ ya bʋraanɛ, pa'alɛ ya yetɩ ya dↄla so-sɛka n masɛ Nawẽnnɛ yɛm, ẽŋa n wi ya tɩ ya kẽ a so'olʋm pʋam po dita na'am.
52002013	Tõma n daan mõolɛ Nawẽnnɛ kõ-yẽlga la bↄ ya la, ya daan to'oge ẽ, sakɛ tɩ la de la kõ-yẽlga n ze'ele Nawẽnnɛ zẽ'am, a ka ze'ele nẽrsaalba zẽ'am. Asɩra, la de la Nawẽnnɛ yetↄga n boe yãma sɛba n bↄ sɩra la sũure pʋam tõnna. Bɛla tɩ tõma pʋ'ʋsra Nawẽnnɛ wakatɛ wuu bõn-ẽŋa ı̃yã.
52002014	M sↄbiisi, Nawẽnnɛ nẽr-kʋʋŋↄ n dolɩ Azezi-krisi n boe Zude tẽnsɩ pʋam n yẽ nãmsgↄ sɛba la, yãma mẽ yẽ la nãmsgↄ bãma. Yãma buuri la n nãmsrɩ yãma se'em na, Zifdõma mẽ nãmsɛ ba nẽr-sɛba n dolɩ Azezi-krisi la bɛla.
52002015	Bãma n daan kʋ Zuudãana Azezi, la Nawẽnnɛ nõtↄ'ↄsrɩba, dee mẽ nãmsɛ tõma. Ba ɩtɩ la sɛla n ka ãn Nawẽnnɛ sũure yẽlʋm, ba de la nẽrba wuu bɛ'ɛba.
52002016	Ba gu'uri tõma mɛ tɩ tɩ da mõolɛ kõ-yẽlga la bↄ bu-zãŋsɩ tɩ ba yẽ fãarɛ. Bɛla tɩ ba tõnna tõon-be'ero pa'asra wakatɛ wuu. La ba'asgↄ, Nawẽnnɛ sũ-isgre boe ba zuo.
52002017	M sↄbiisi, lan daan pẽrgɛ tɩ tõma ze'ele ya zẽ'am fõrgɛ wakatɛ fẽe la, tɩ ka le yẽta taaba la nini, la tõma pʋtẽ'era ken bↄna la ya lɛ mɛ, tɩ yãma sɩa tara tõma, tɩ tõma mõrgra bↄↄra tɩ tɩ le yẽ ya.
52002018	Bɛla tɩ tõma daan bↄↄra tɩ tɩ leme ya zẽ'am. La mam mẽŋa Apolɩ mõrgɛ mɛ nõorɛ faa tɩ m leme ya zẽ'am, tɩ Asũtãana gu tõma.
52002019	La de la yãma tɩ tõma tarɩ pʋtẽ'erɛ gu'ura, yãma n wʋn bↄ tõma sũ-yẽlga, la de la yãma n wʋn botɩ tõma yẽ nã'asgↄ tõma Zuudãana Azezi nẽŋam a lemŋo daarɛ.
52002020	La de la bɛla, yãma ı̃yã tɩ tõma wʋn yẽ nã'asgↄ la sũ-yẽlga.
52003001	Bɛla tɩ tõma ka le tãna wʋn zı̃'ire, tɩ tõma tẽ'esɛ tɩ la ãn sõŋa tɩ tõma mã'a bↄna Atɛnɩ tẽŋa,
52003002	dee tõm tɩ sↄbia Atimõtɩ n de Nawẽnnɛ tõntõnna n lagɩm na tõma mõola Krisi kõ-yẽlga la, tɩ a wa'am wa bↄ ya bʋraanɛ, tɩ ya ze'ele kãŋkãŋɛ Azezi doosgo la pʋam.
52003003	Tɩ nãmsgↄ sɛka n nãmsrɩ ya la da basɛ tɩ ya nẽra baa ayɩla bʋraanɛ bo'oge Nawẽnnɛ sore la doosgo pʋam. Yãma mẽŋa mi tɩ la de la pẽrgrɛ tɩ tɩ nãmsɛ.
52003004	Tõma n daan boe la yãma la, tõma daan dẽŋɛ yele ya yetɩ, tɩ wuu wʋn yẽ nãmsgↄ mɛ. La ya mi tɩ la de la bõn-ẽŋa n bɛla n wa'am.
52003005	Bɛla tɩ mam ka tãna wʋn zı̃'ire, tɩ mam tõm Atimõtɩ tɩ a wa'am wa bãŋɛ yãma n ãn se'em Azezi sore doosgo la pʋam, mam zotɩ mɛ tɩ Asũtãana wʋn pã'asɛ ya tɩ tɩ tõoma la lebge zãŋa.
52003006	La lɛɛlɛ wã tɩ Atimõtɩ ze'ele ya zẽ'am leme wa'am, a tarɩ la kõ-yẽlga wa bↄ tõma, a pa'alɛ tõma la yãma n bↄ sɩra se'em, la yãma n tarɩ nõŋlʋm se'em, dee yetɩ ya ken tẽ'esra tõma yelle mɛ sõŋa sõŋa bↄↄra tɩ ya yẽ tõma, wʋ tõma n boorɩ tɩ tɩ yẽ yãma se'em na.
52003007	Bɛla m sↄbiisi, yãma n bↄ sɩra se'em na keŋe tõma sũure mɛ tõma toogo, la tõma nãmsgↄ la pʋam.
52003008	Lɛɛlɛ wã, tõma le vↄa la sũ-yẽlga, yãma n ze kãŋkãŋɛ Zuudãana doosgo la pʋam na.
52003009	Tõma ka mi pʋ'ʋsgↄ sɛka tɩ tõma wʋn pʋ'ʋsɛ Nawẽnnɛ ya ı̃yã, sũ-yẽlga sɛka tɩ yãma bↄ tõma a nẽŋam na ı̃yã.
52003010	Tõma sosrɩ Nawẽnnɛ mɛ la tɩ sũure wuu, yʋ'ʋŋↄ la wʋntɛɛŋa, tɩ tɩ tã'agɛ le yẽ ya, sõŋɛ ya la sɛla n pↄ'ↄgɛ ya Azezi doosgo la pʋam pa'asɛ.
52003011	Tõma Sↄ Nawẽnnɛ mẽŋa, la tɩ Zuudãana Azezi-krisi wʋn bↄ tↄ sore tɩ tɩ wa'am ya zẽ'am.
52003012	Tɩ Zuudãana wʋn basɛ tɩ ya nõŋlʋm taaba ı̃yã, la ya nõŋlʋm nẽrba wuu ı̃yã pa'asra zozo'e wʋ tõma n nõŋɛ ya se'em na.
52003013	A wʋn bↄ ya bʋraanɛ tɩ ya ze'ele kãŋkãŋɛ a sore la zuo la pʋpeelem, ka tara dõrga tɩ Sↄ Nawẽnnɛ nẽŋam, wakat-sɛka tɩ tɩ Zuudãana Azezi wʋn leme wa'am la a nẽrba wuu la.
52004001	Sɛla n pa'asɛ, m sↄbiisi, yãma zãsʋm tõma zẽ'am mɛ yãma n wʋn ɩta se'em paagɛ Nawẽnnɛ yɛm. Yãma põn ɩta la bɛla. La tõma kã'anɩ ya mɛ, dee bɛlna ya la tɩ Zuudãana Azezi yʋ'ʋrɛ tɩ ya malɩn ẽŋɛ gãŋɛ bɛla.
52004002	Yãma mi bõn-sɛba tɩ tõma daan to'oge tɩ Zuudãana Azezi zẽ'am pa'alɛ ya tɩ ya ɩta la.
52004003	Nawẽnnɛ n boorɩ tɩ ya ãna se'em n wãna: Welge-ya to'ore dɛna pʋpeelem dõma, dee yõkɛ ya mẽŋa da tõnna yalsɩ tõoma.
52004004	La ya nẽra woo bãŋɛ ẽŋa n wʋn tara a ı̃yã se'em la pʋpeelem tɩ la ãna sõŋa.
52004005	Da basɛ-ya tɩ yalsɩ tõoma yɛmleego tara ya, wʋ sɛba n ka dolɩ Nawẽnnɛ n ɩtɩ se'em na.
52004006	Yel-ẽna pʋam, nẽra da kãn tõm a tadãana sɛla n ka ãn sõŋa, bɩɩ fã sɛla n de a bõnↄ. Tɩ daan põn dẽŋɛ yele ya, dee kã'an ya mɛ, tɩ Zuudãana wʋn sɩbgɛ sɛba n tõnnɩ tõon-be'ero bãma mɛ.
52004007	Nawẽnnɛ ka looge to tɩ tɩ tõnna tõon-dẽgrↄ, a looge to tɩ tɩ welge la to'ore tara pʋpeelem.
52004008	Bɛla, nẽr-sɛka n zagsɛ pa'algↄ ẽna, a ka zagsɛ nẽrsaala, a zagsɛ la Nawẽnnɛ n bↄ tↄ a Sɩa la.
52004009	La sãn dɛna yãma n wʋn nõŋɛ sↄbiisi se'em yelle, la ka le dɛna tɩ gʋlsɛ bↄ ya. Nawẽnnɛ põn zãsʋm yãma ya wʋn nõŋɛ taaba se'em mɛ.
52004010	La yãma sɩrɩ nõŋɛ ya sↄbiisi wuu n boe Masedʋanɩ so'olʋm wuu la bɛla. La tõma kã'anɩ ya mɛ tɩ ya malɩn ẽŋɛ gãŋɛ bɛla pa'asɛ.
52004011	Mõrgɛ ya mẽŋa vↄa la sũ-mã'asʋm, la ya bɩsra ya mẽŋa tõoma yelle, tõnna-ya la ya mẽŋa nu'usi dita, wʋ tõma n daan yele ya se'em na.
52004012	Ɩta-ya bɛla, tɩ ya yel-ɩrɛ la basɛ tɩ ya yẽ nã'asgↄ nẽr-sɛba n ka dolɩ Nawẽnnɛ na zẽ'am. La ya da zɛ gu'ura tɩ nẽra bↄ ya sɛla.
52004013	M sↄbiisi, tõma boorɩ tɩ ya bãŋɛ la sɩra nẽr-sɛba n ki la yelle, tɩ ya sũure da sã'am wʋ nẽr-sɛba n ka tarɩ pʋtẽ'erɛ gu'ura sɛla la.
52004014	Tõma n bↄ sɩra tɩ Azezi ki mɛ, dee vo'oge la, bɛla tõma ken bↄ sɩra mɛ tɩ sɛba n dolɩ Azezi dee ki la, Nawẽnnɛ wʋn botɩ ba bↄna la Azezi.
52004015	Zuudãana zãsŋↄ n wãna tɩ tõma yetɩ tɩ pa'alɩ ya: Wakat-sɛka tɩ Zuudãana la lemnɩ la, tõma sɛba n ken vↄa Zuudãana lemŋo daarɛ la kãn dẽŋɛ sɛba n ki la Zuudãana zẽ'am.
52004016	Se'ere n soe la, nõorɛ n wʋn bↄ, tɩ malɛkadõma naba tↄgɛ ke'enke'em, tɩ Nawẽnnɛ benkonne peebe, tɩ Zuudãana mẽŋa ze'ele Nawẽnnɛ yire sige, tɩ sɛba n dolɩ Azezi dee ki la dẽŋɛ vo'oge.
52004017	Tɩ Nawẽnnɛ lagɩm bãma, la tõma sɛba n ken vↄa la zẽkɛ sawara pʋam tɩ tɩ tʋ'ʋsɛ Zuudãana la saazuum, tɩ tɩ bↄna la Zuudãana la lɛ wakatɛ wuu.
52004018	Bɛla, kɛŋra-ya taaba sũure la yetↄg-bãna.
52005001	M sↄbiisi, la ka le dɛna tɩ gʋlsɛ ya pa'alɛ wakatɛ, la dabs-sɛba tɩ bõn-bãma wʋn ẽŋɛ.
52005002	Yãma mẽŋa põn mina sõŋa mɛ tɩ Zuudãana lemŋo la daarɛ wʋn ãna wʋ nayiga n ẽn wa'am yʋ'ʋŋↄ la.
52005003	Nẽrba sãn wa yɛta tɩ: "Laafɛ la sũ-mã'asʋm boe", wakat-ẽŋa tɩ toogo wʋn wa'am di'ige ba wʋ pↄka virgre toogo la, la ba kãn yãŋɛ põsɛ.
52005004	La yãma, m sↄbiisi, yãma dagɩ nẽrba n boe lika pʋam tɩ Zuudãana la daarɛ wʋn wa di'ige ya wʋ nayiga la.
52005005	Yãma wuu de la peelem nẽrba, yãma tõoma tõnnɩ la wʋntɛɛŋa. Tõma tõoma ka tõnnɩ yʋ'ʋŋↄ, tõma dagɩ lika nẽrba.
52005006	Bɛla, tɩ da gı̃sra-ya wʋ nẽrba basɛba la, tɩ nẽegɛ-ya mãasʋm tara tɩ mẽŋa sõŋa.
52005007	Sɛba n gı̃sri, gı̃sri la yʋ'ʋŋↄ, tɩ sɛba n yũuri dãam bugra, bugra yʋ'ʋŋↄ.
52005008	La tõma n de wʋntɛɛŋa nẽrba la, tɩ tara tɩ mẽŋa sõŋa. La tɩ bↄ Azezi sɩra, dee tara nõŋlʋm wʋ kuto fuugo tɩ sʋdaaga dɩkɛ pı̃ a yõ'ogↄ tɩ la gu'ura ẽ zɛbrɛ pʋam na. Dee basɛ tɩ fãarɛ la tɩ ya tarɩ pʋtẽ'erɛ gu'ura la, ãna wʋ kuto zuu-wannɛ gu'ura ya.
52005009	Nawẽnnɛ ka looge to tɩ a sũ-isgre sã'am tↄ, a looge to tɩ tɩ yẽ la fãarɛ tɩ Zuudãana Azezi-krisi ı̃yã.
52005010	Ẽŋa n ki tɩ ı̃yã, tɩ a lemŋo daarɛ, tɩ sãn vↄa mɛ bɩɩ tɩ sãn ki mɛ, tɩ wʋn bↄna la ẽ lɛ.
52005011	Bɛla, bↄ'ↄra-ya taaba bʋraanɛ, sõŋra taaba ze'ele kãŋkãŋɛ Azezi doosgo la pʋam, wʋ yãma n põn ɩta se'em na.
52005012	M sↄbiisi, tõma sosrɩ ya mɛ tɩ ya nanna sɛba n tõnnɩ ya tẽŋasʋka la, sɛba tɩ Zuudãana looge tɩ ba bↄna ya nẽŋa pa'ala ya Azezi sore la pʋam, dee kã'ana ya la.
52005013	Ẽŋɛ-ya sɛla n pa'alɩ tɩ yãma nannɩ ba mɛ, nõŋɛ ba zozo'e ba tõoma la ı̃yã. Tara-ya sũ-mã'asʋm la taaba.
52005014	M sↄbiisi, tõma sosrɩ ya mɛ tɩ ya kã'ana sɛba n ka boorɩ tɩ ba tõm na, dee bↄ'ↄra sɛba n ka tarɩ bʋraanɛ la bʋraanɛ, dee sõŋra sɛba n ka tarɩ pãŋa la, la ya mã'ara ya sũure la nẽra woo.
52005015	Guuse-ya tɩ nẽra da lebse a tadãana be'em, be'em ı̃yã, mõrgɛ-ya ɩta taaba sõŋa, la nẽrba wuu sõŋa wakatɛ wuu.
52005016	Tara-ya sũ-yẽlga daarɛ woo.
52005017	Pʋ'ʋsra-ya Nawẽnnɛ wakatɛ wuu da basɛ.
52005018	Sɛla woo pʋam pʋ'ʋsra-ya Nawẽnnɛ a yel-sõnnɛ. Nawẽnnɛ boorɩ tɩ ya ɩta la bɛla Azezi-krisi doosgo pʋam.
52005019	Da gu'ura-ya Nawẽnnɛ Sɩa tõoma.
52005020	Da pↄ'ↄra-ya yetↄg-sɛba tɩ nẽra to'oge Nawẽnnɛ zẽ'am tↄgra bↄ'ↄra ya.
52005021	Magra-ya sɛla woo bɩsra la ãn se'em, to'oge sɛla n ãn sõŋa.
52005022	Dee lↄkra-ya yel-sɛba wuu n de be'em.
52005023	Nawẽnnɛ n de sũ-mã'asʋm dãana la mẽŋa wʋn basɛ tɩ ya dɛna ẽŋa mã'a nẽrba tara pʋpeelem. A wʋn gu ya ı̃yã, la ya sɩa, la ya yɛm wuu tɩ ya kãn tara dõrga tɩ Zuudãana Azezi-krisi lemŋo daarɛ.
52005024	Nawẽnnɛ n looge ya la de la sɩra dãana, a wʋn ẽŋɛ bɛla.
52005025	M sↄbiisi, pʋ'ʋsra-ya Nawẽnnɛ bↄ'ↄra tↄ.
52005026	Pʋ'ʋsɛ-ya tɩ sↄbiisi la wuu la nõŋlʋm.
52005027	Mam sosrɩ ya la Zuudãana yʋ'ʋrɛ tɩ ya karẽŋɛ gõŋↄ ẽna wã tɩ sↄbiisi la wuu wõm.
52005028	Tɩ Zuudãana Azezi-krisi yel-sõnnɛ wʋn bↄna la ya.
53001001	Mam Apolɩ, la Asilvẽ, la Atimõtɩ n gʋlsɛ gõŋↄ wã bↄ'ↄra yãma sɛba n de tɩ Sↄ Nawẽnnɛ, la Zuudãana Azezi-krisi nẽrba n boe Tesaloniki.
53001002	Tɩ Sↄ Nawẽnnɛ, la tɩ Zuudãana Azezi-krisi wʋn ẽŋɛ ya yel-sõnnɛ, dee bↄ ya sũ-mã'asʋm.
53001003	M sↄbiisi, tõma masɛ mɛ tɩ tɩ pʋ'ʋsra Nawẽnnɛ daarɛ woo a yel-sõnnɛ yãma ı̃yã. La ãn sõŋa mɛ tɩ tõma ɩta bɛla, se'ere n soe la, yãma n bↄ Azezi sɩra la sẽnnɩ nẽŋa mɛ zozo'e, tɩ yãma nẽra woo nõŋlʋm taaba ı̃yã pa'asra.
53001004	Bɛla tɩ tõma tↄgra yãma yelle Nawẽnnɛ nẽrba lagsgↄ zẽ'a woo la sũ-yẽlga. Se'ere n soe la, yãma mõrgɛ mɛ zɛ kãŋkãŋɛ Azezi doosgo la pʋam ka basra, baa nẽrba n nãmsrɩ ya, la toogo n paarɩ ya la.
53001005	Bɛla pa'alɛ tɩ Nawẽnnɛ diti sarɩya la sɩra. Se'ere n soe la, yãma n nãmsrɩ Nawẽnnɛ so'olʋm yelle se'em wã, Nawẽnnɛ wʋn yetɩ ya masɛ tɩ ya kẽ a so'olʋm na pʋam.
53001006	Nawẽnnɛ wʋn ẽŋɛ sɛla n masɛ, a wʋn botɩ sɛba n nãmsrɩ yãma la yẽ nãmsgↄ,
53001007	dee basɛ tɩ yãma sɛba n nãmsrɩ la, lagɩm na tõma vo'ose wakat-sɛka tɩ Zuudãana Azezi wʋn ze'ele Nawẽnnɛ yire wa'am, la a malɛkadõma n tarɩ pãn-kãtɛ,
53001008	la bug-zɩlɩsɩ wa sɩbgɛ sɛba n zagsɛ Nawẽnnɛ dee ka sakɛ tɩ Zuudãana Azezi kõ-yẽlga la.
53001009	Ba wʋn yẽ la sɩbgrɛ n de sã'aŋↄ n ka ba'asrɩ. La ba wʋn zãagɛ mɛ la Zuudãana kãn yẽ a na'am pãn-kãtɛ la,
53001010	wakat-sɛka tɩ a wʋn wa'am na. Daar-ẽŋa, a wʋn wa'am mɛ wa to'oge pẽka la nã'asgↄ a mẽŋa nẽrba n bↄ ẽ sɩra la zẽ'am, la yãma po bↄna ba pʋam mɛ, yãma n sakɛ a kõ-yẽlga la tɩ tõma tↄgɛ bↄ ya la ı̃yã.
53001011	Bɛla ı̃yã tɩ tõma pʋ'ʋsra Nawẽnnɛ wakatɛ wuu ya ı̃yã, tɩ a basɛ tɩ ya ãna sõŋa masɛ wʋ ẽŋa n wi ya tɩ ya ãna se'em na. La a wʋn bↄ ya pãŋa tɩ ya ɩta bõn-sõma sɛba wuu tɩ ya boorɩ tɩ ya ẽŋɛ, dee basɛ tɩ yãma n bↄ sɩra tõnna tõon-sɛba la tõm ba'asɛ.
53001012	Bɛla tɩ tɩ Zuudãana Azezi yʋ'ʋrɛ wʋn yẽ nã'asgↄ ya zẽ'am, tɩ yãma mẽ yẽ nã'asgↄ a zẽ'am. Bɛla wuu de la Nawẽnnɛ, la tɩ Zuudãana Azezi-krisi yel-sõnnɛ.
53002001	La sãn dɛna tɩ Zuudãana Azezi-krisi lemŋo, la tõma n wʋn wa lagsɛ taaba a zẽ'am na yelle, m sↄbiisi, tõma sosrɩ ya mɛ
53002002	tɩ ya da basɛ tɩ ya yɛm yↄↄra tɩ dabeem tara ya, ya sãn wõm tɩ nẽrba yetɩ Zuudãana la lemŋo daarɛ paagɛ mɛ. Baa nẽra sãn yele ya yetɩ la de la Nawẽnnɛ Sɩa n pa'alɛ ẽŋa, bɩɩ a sãn yetɩ tõma n tↄgɛ, bɩɩ a sãn yetɩ tõma n gʋlsɛ gõŋↄ, da kãn sakɛ-ya.
53002003	Da basɛ-ya tɩ nẽra pã'asɛ ya, baa lan de se'em wuu. Lan dẽŋɛ daar-ẽŋa n wʋn wa'am, dẽnɩ tɩ nẽrba zozo'e isge tulge zɛbra la Nawẽnnɛ, tɩ nẽr-sɛka n de tõon-be'ero dãana la wʋn wa'am wa puke a mẽŋa, ẽŋa n de nẽr-sɛka n wʋn sã'am.
53002004	A wʋn sise bõn-sɛba wuu tɩ nẽrba nã'asrɩ, dee yetɩ ba de la wẽnnɛ, a wʋn zẽkɛ a mẽŋa mɛ gãnna bõn-bãma wuu. Halɩ, a wʋn põn sẽŋɛ ka kẽ la Nawẽnnɛ deego la pʋam zı̃'ire yetɩ ẽŋa de la Nawẽnnɛ.
53002005	Mam n daan ken bↄna yãma zẽ'am na, mam daan yele ya bɛla wuu mɛ. Yãma ka tẽrɩ?
53002006	La yãma mi tɩ sɛla n boe gu'ura tɩ tõon-be'ero dãana la nãn ka puke, halɩ tɩ wakatɛ la wʋn wa paagɛ.
53002007	Tõon-be'ero pãŋa n sʋgɛ põn tõnna mɛ. La sɛka n nãn gu'uri ẽ na, wʋn wa fõrgɛ mɛ dee basɛ folle.
53002008	Bɛla tɩ tõon-be'ero dãana la yãŋa wʋn puke. La tõma Zuudãana Azezi n wʋn leme wa'am tɩ a nõorɛ sapebsʋm kʋ ẽ. La a lemŋo la na'am pãŋa wʋn sã'am a pãŋa fasɩ.
53002009	La sãn dɛna tõon-be'ero dãana la n wʋn wa'am na, a wʋn tara la Asũtãana pãŋa ɩta bõn-yãlma la yel-kɩrsɩ, la yɛla buuri zozo'e n de pã'asgↄ.
53002010	A wʋn tõm na be'em buuri to'oto'ore pã'asɛ nẽr-sɛba n wʋn yẽ sã'aŋↄ la, ban zagsɛ ka nõŋɛ sɩra to'oge ẽ wʋn yẽ fãarɛ la ı̃yã.
53002011	Ban ka sakɛ sɩra la, tɩ Nawẽnnɛ basɛ tɩ ba pʋtẽ'era botɩ ba tuuge sakɛ põmpↄrŋↄ.
53002012	Bɛla tɩ nẽr-sɛba wuu n ka sakɛ sɩra, dee bↄↄra tõon-be'ero la wʋn yẽ sarɩyadia n de sã'aŋↄ.
53002013	La ãn sõŋa tɩ tõma pʋ'ʋsra Nawẽnnɛ a yel-sõnnɛ wakatɛ wuu yãma n de tɩ sↄbiisi tɩ tɩ Zuudãana nõŋɛ la ı̃yã. Se'ere n soe la, Nawẽnnɛ looge ya la halɩ pↄspↄsɩ, tɩ a Sɩa botɩ ya dɛna a nẽrba tara pʋpeelem, dee sakɛ sɩra yẽ fãarɛ.
53002014	La de la bɛla ı̃yã tɩ Nawẽnnɛ doose la tõma kõ-yẽlga la wi ya tɩ ya po yẽ tɩ Zuudãana Azezi-krisi na'am pãŋa la.
53002015	Bɛla, m sↄbiisi, mõrgɛ-ya zɛ kãŋkãŋɛ, tara yel-sɛba tɩ tõma zãsʋm ya, bɩɩ gʋlsɛ gõŋↄ bↄ ya la.
53002016	Tõma pʋ'ʋsrɩ tɩ Zuudãana Azezi-krisi, la tɩ Sↄ Nawẽnnɛ n nõŋɛ tↄ dee ẽŋɛ tɩ yel-sõnnɛ bↄ tↄ bʋraanɛ n ka ba'asrɩ, dee botɩ tɩ tara pʋtẽ'erɛ gu'ura bõn-sõma sɛba tɩ tɩ sakɛ la.
53002017	A wʋn keŋe ya sũure, dee bↄ ya pãŋa tɩ ya ẽŋɛ sɛla wuu n ãn sõŋa, la ya tↄgɛ sɛla n ãn sõŋa.
53003001	Sɛla n deege, m sↄbiisi, sose-ya Nawẽnnɛ bↄ tↄ, tɩ tɩ Zuudãana kõ-yẽlga la ken saagɛ pa'asɛ dee tɩ nẽrba pẽgra ẽ, wʋ la ãn se'em yãma zẽ'am na.
53003002	Ken sose-ya ẽ tɩ a fãagɛ tↄ la nẽr-wẽensɩ, la nẽr-bɛ'ɛsɩ, se'ere n soe la, la dagɩ nẽrba wuu n sakɛ Nawẽnnɛ kõ-yẽlga la.
53003003	La Zuudãana la de la sɩra dãana, a wʋn botɩ ya ze'ele kãŋkãŋɛ, dee gu'ura ya tɩ be'em dãana la da yãŋɛ ya.
53003004	Zuudãana la ı̃yã tõma bↄ yãma sɩra mɛ, tõma mi tɩ ya ɩtɩ la tõma n yele ya se'em na, la ya wʋn ken ɩta la bɛla.
53003005	Zuudãana la wʋn basɛ tɩ ya tara Nawẽnnɛ nõŋlʋm, dee mõrgɛ zɛ kãŋkãŋɛ wʋ Krisi la.
53003006	M sↄbiisi, tõma yetɩ ya la Zuudãana Azezi-krisi yʋ'ʋrɛ tɩ ya zãagɛ ya mẽŋa la sↄbiisi sɛba wuu n de zẽyãgsɩ vↄa yooryooro ka dↄla pa'algↄ sɛba tɩ tõma pa'alɛ ya la.
53003007	Yãma mẽŋa mi sõŋa tɩ la masɛ mɛ tɩ ya ɩta tõma n daan ɩtɩ se'em na. Tõma n daan boe ya zẽ'am na, tõma daan ka tarɩ zẽyãgrɛ,
53003008	la tõma ka diti nẽra dia zãŋa, tõma daan tõnnɩ na wʋntɛɛŋa la yʋ'ʋŋↄ nãmsra zozo'e ka bↄↄra tɩ tõma dia yelle dɛna nãmsgↄ bↄ ya nẽra baa ayɩla.
53003009	Tõma n daan ɩtɩ bɛla la, la dagɩ tɩ tõma ka tarɩ la sore tɩ tɩ sose sõŋrɛ ya zẽ'am, tõma daan tõnnɩ tɩ pa'alɛ ya, tɩ ya mẽ ɩta la bɛla.
53003010	Tõma n daan boe ya zẽ'am na, tõma daan yele ya yetɩ: "Sɛka n ka boorɩ tɩ a tõm, a da di."
53003011	La tõma wõm tɩ nẽrba basɛba n boe ya zẽ'am dɛna zẽyãgsɩ vↄa yooryooro, dee kẽ'era nẽrba yɛla pʋam.
53003012	Tõma yetɩ nẽr-bãma mɛ, dee kã'ana ba la Zuudãana Azezi-krisi yʋ'ʋrɛ tɩ ba yõkɛ ba mẽŋa mõrgɛ tõm bɩsɛ ba mẽŋa yelle.
53003013	La sãn dɛna yãma, m sↄbiisi, da kãn targɛ-ya la tõon-sõma ɩrgↄ.
53003014	Nẽra sãn ka sakɛ bõn-sɛba tɩ tõma yele ya gõŋↄ wã pʋam na, ya bãŋɛ a dãana lↄkra ẽ, tɩ yãnnɛ yõkɛ ẽ.
53003015	La ya da dɩkɛ ẽ tɩ a lebge ya bɛ, kã'an ya ẽ wʋ ya sↄbia.
53003016	Zuudãana mẽŋa n de sũ-mã'asʋm dãana la wʋn bↄ ya sũ-mã'asʋm wakatɛ woo la sɛla woo pʋam. Zuudãana wʋn bↄna la ya wuu.
53003017	Mam Apolɩ n gʋlsɛ pʋ'ʋsgↄ wã la m mẽŋa nu'ugo, mam pʋ'ʋsrɩ ya. Mam gʋlsrɩ la wãna m gõnnↄ wuu pʋam, pa'ala tɩ la de la mam n gʋlsɛ.
53003018	Tɩ Zuudãana Azezi-krisi yel-sõnnɛ wʋn bↄna la ya wuu.
54001001	Mam Apolɩ n de Azezi-krisi Tõntõnna n gʋlsɛ gõŋↄ wã. La de la Nawẽnnɛ n de tɩ Fãagra, la Azezi-krisi tɩ tɩ tarɩ pʋtẽ'erɛ gu'ura la, n bↄ mam nõorɛ tɩ mam dɛna a Tõntõnna.
54001002	Mam gʋlsɛ gõŋↄ wã bↄ'ↄra la Atimõtɩ n lebge mam mẽŋa bia Azezi-krisi doosgo la pʋam. Tɩ Sↄ Nawẽnnɛ, la tɩ Zuudãana Azezi-krisi wʋn ẽŋɛ fʋ yel-sõnnɛ, dee zoe fʋ ninbãalga, dee bↄ fↄ sũ-mã'asʋm.
54001003	Mam n daan we'esɩ Masedʋanɩ dee yele fʋ se'em na, ken weege Efɛɛzɩ tẽŋa yele nẽr-sɛba n zãsnɩ põmpↄrŋↄ zãsŋↄ la tɩ ba da zãsʋm.
54001004	Yele ba tɩ ba basɛ kʋrʋm kʋrʋm dõma sↄlma, la yaabdõma deto kãalgↄ n ka tarɩ ba'asgↄ. Bõn-bãma tarɩ la nõke'ene sẽna, dee ka sõŋra tɩ Nawẽnnɛ tõoma sẽnna nẽŋa. Nẽrba n bↄ Nawẽnnɛ sɩra n botɩ a tõoma la sẽnna nẽŋa.
54001005	Mam yetɩ fʋ yele ba bɛla, tɩ ba tara la pʋtẽ'erɛ n ãn sõŋa, dee bãŋɛ ba sũure pʋam tɩ ba ka tarɩ dõrga, dee bↄ Nawẽnnɛ sɩra la ba sũure wuu tɩ ba nõŋlʋm zo'oge.
54001006	La nẽrba basɛba basɛ bõn-bãma mɛ, dee tↄgra yetↄg-yaalsɩ,
54001007	bↄↄra tɩ ba dɛna Nawẽnnɛ lↄↄ karẽnsãandõma, dee ka wõnna ba mẽŋa n yetɩ se'em, bɩɩ yel-sɛba tɩ ba zãsnɩ na võorɛ.
54001008	Tɩ mi tɩ Amoyisi lↄↄ ãn sõŋa, ba sãn dɩkɛ ẽ tõm wʋ lan masɛ se'em.
54001009	Tõma mi tɩ lↄↄ la ka ẽŋɛ sɛba n masɛ la ı̃yã, a ẽŋɛ la nẽr-sɛba n ka sakrɩ lↄↄ, la sɛba n ka sakrɩ nõorɛ la ı̃yã, la sɛba toogo n ka boe la Nawẽnnɛ, la tõon-be'ero dõma, la nẽr-sɛba n pↄ'ↄrɩ Nawẽnnɛ dee ka nanna bõn-sɛba wuu n de Nawẽnnɛ bõnↄ, la sɛba n kʋʋrɩ ba sↄdõma, la ba madõma, la sɛba n de nẽr-kʋʋrba ı̃yã,
54001010	la sɛba n ɩtɩ yalsɩ, la bʋra-sɛba n gã la taaba, la pↄg-sɛba n gã la taaba, la sɛba n yõgrɩ nẽrba kↄↄsra, la põmpↄrndõma, la sɛba n pↄtɩ dee ka ɩta ban yele se'em na, la nẽr-sɛba n ɩtɩ sɛla woo n sɩ'ɩsrɩ sɩra kõ-yẽlga la ı̃yã.
54001011	Kõ-yẽlga ẽŋa ze'ele la sũ-yẽlga dãana Nawẽnnɛ n tarɩ na'am pãŋa la zẽ'am, ẽŋa n dɩkɛ ẽ ẽŋɛ mam nu'usum tɩ m mõolɛ.
54001012	Mam pʋ'ʋsrɩ tɩ Zuudãana Azezi-krisi n bↄ mam pãŋa, la ẽn bãŋɛ tɩ mam de sɩra dãana looge mam tɩ m tõm a tõonɛ wã.
54001013	Baa mam n daan pↄ'ↄrɩ a yʋ'ʋrɛ, nãmsra a nẽrba, dee tʋʋra ẽ na, a zoe mam ninbãalga mɛ. Se'ere n soe la, mam daan ka bãŋɛ mam ɩtɩ sɛla, mam n daan ka bↄ Azezi sɩra la ı̃yã tɩ mam ɩta bɛla.
54001014	Tɩ Zuudãana Azezi-krisi la ẽŋɛ mam a yel-sõnnɛ mɛ zozo'e, botɩ mam bↄ ẽ sɩra, dee tara a nõŋlʋm.
54001015	Yetↄg-sɛka tɩ mam yetɩ m tↄgɛ wã de la sɩra, la a masɛ mɛ tɩ nẽra woo to'oge ẽ sõŋa: "Azezi-krisi wa'am dũnia zuo wa fãagɛ la tõon-be'ero dõma." La mam n de tõon-be'ero dãana gãnna ba wuu.
54001016	La ẽn zoe mam ninbãalga la, la de la Azezi-krisi n pa'alɛ a sũ-mã'arɛ zozo'e la mam n de tõon-be'ero dãana gãnna la, tɩ la wʋn dɛna makrɛ pa'alɛ nẽr-sɛba n wʋn wa bↄ ẽ sɩra la, tɩ a wʋn ẽŋɛ a sũ-mã'asʋm la ba, dee bↄ ba vↄm n ka ba'asrɩ.
54001017	Nawẽnnɛ n de naba wakatɛ wuu, n ka kiiri, tɩ nini ka yẽta ẽ, ẽŋa ayɩla mã'a sↄna pẽka la nã'asgↄ wakatɛ n ka ba'asrɩ. Amina.
54001018	M bia Atimõtɩ, mam zãsŋↄ n wãna tɩ mam dɩkɛ ɩta fʋ nu'usum, wʋ ban daan to'oge Nawẽnnɛ yetↄga tↄgɛ fʋ yelle se'em na: Basɛ tɩ yetↄg-bãma bↄ fʋ pãŋa, tɩ fʋ zɛbɛ zɛbrɛ sõŋa,
54001019	ken bↄ Nawẽnnɛ sɩra, dee ɩta sɛla tɩ fʋ mi fʋ sũure pʋam tɩ la ãn sõŋa. Nẽrba basɛba zagsɛ bɛla mɛ, tɩ bõn-ẽŋa basɛ tɩ ba ka le dↄla Azezi sore.
54001020	Nẽr-bãma pʋam, Ahimẽnɩ, la Alɛgsãndrɩ n daan boe mı̃, tɩ mam daan basɛ ba la Asũtãana tɩ ba yõgɛ yɛm, da le pↄ'ↄra Nawẽnnɛ.
54002001	Mam yetɩ ya mɛ lan gãnnɩ wuu, tɩ ya sↄsra dee kã'ara Nawẽnnɛ, dee pʋ'ʋsra ẽ a yel-sõnnɛ nẽrba wuu ı̃yã.
54002002	Sↄsra-ya Nawẽnnɛ bↄ'ↄra na'adõma, la sɛba wuu n tarɩ ke'eŋo, tɩ tɩ tã'agɛ vↄa la laafɛ, tɩ dãaŋↄ da bↄna, tɩ tɩ tã'agɛ dↄla Nawẽnnɛ sore sõŋa, tɩ tɩ yel-ɩrɛ ãna sõŋa.
54002003	Bõn-ẽna n ãn sõŋa bↄ Nawẽnnɛ n de tɩ Fãagra dee ãna a sũure yẽlʋm.
54002004	Ẽŋa n boorɩ tɩ nẽrba wuu yẽ fãarɛ, dee bãŋɛ sɛla n de sɩra.
54002005	Nawẽnnɛ ayɩla mã'a n boe, la nẽra ayɩla mã'a n mẽ boe nẽrba la Nawẽnnɛ tẽŋasʋka naara ba taaba, ẽŋa de la Azezi-krisi n lebge nẽrsaala la.
54002006	La de la ẽŋa n dɩkɛ a vↄm yↄ to'oge nẽrba wuu basɛ, bɛla de la kaseto n pa'alɛ tɩ Nawẽnnɛ n boorɩ tɩ a fãagɛ nẽrba wuu, a pa'alɛ bɛla la wakat-sɛka tɩ a looge la.
54002007	Bɛla tɩ Nawẽnnɛ daan looge mam tɩ m dɛna Azezi Tõntõnna dɩkɛ yel-ẽna wã mõolɛ, dee zãsʋm bu-zãŋsɩ Nawẽnnɛ sɩra tɩ ba bↄ ẽ sɩra. Mam tↄgrɩ la sɩra, mam ka parnɩ.
54002008	Bɛla mam boorɩ tɩ zẽ'a woo bʋraasɩ pʋ'ʋsra Nawẽnnɛ, ba zẽkɛ ba nu'usi la pʋpeelem pʋ'ʋsra Nawẽnnɛ, ba da tara sũ-isgre bɩɩ nõke'ene.
54002009	Pↄgsɩ mẽ yɛɛra futo wʋ lan masɛ, tɩ la da dɛna pa'al-m-mẽŋa bɩɩ yãnnɛ. Ba da ɛɛra tɩ ba nẽnnõm dɛna zuto lʋa, bɩɩ sãlma lↄgrↄ, bɩɩ kug-sõma lↄgrↄ, la futo ligri n zo'oge yɛa.
54002010	Ba basɛ tɩ ba yel-ɩrɛ ãna sõŋa wʋ pↄgsɩ n nannɩ Nawẽnnɛ n masɛ tɩ ba ɩta se'em.
54002011	La masɛ tɩ zãsŋↄ wakatɛ pↄgsɩ ãna sı̃m, dee sakra nõorɛ.
54002012	Mam ka bↄ pↄgsɩ nõorɛ tɩ ba zãsna, bɩɩ ba sↄna bʋraasɩ, ba ãna sı̃m.
54002013	La de la Adam tɩ Nawẽnnɛ daan dẽŋɛ nãam, dee yãŋa nãam Awa.
54002014	La, la dagɩ Adam tɩ Asũtãana daan pã'asɛ, a daan pã'asɛ la Awa yãŋɛ, tɩ a sɩ'ɩsɛ Nawẽnnɛ nõorɛ.
54002015	La baa pↄgsɩ n nãmsrɩ dee dↄgra la, ba tã wʋn yẽ fãarɛ, ba sãn mõrgɛ ze'ele kãŋkãŋɛ Nawẽnnɛ doosgo pʋam, tara nõŋlʋm la pʋpeelem, dee guusra ba mẽŋa.
54003001	Yetↄg-ẽna tɩ mam yetɩ m tↄgɛ wã de la sɩra, nẽra sãn bↄↄra tɩ a dɛna Nawẽnnɛ nẽrba nẽŋadãana, la de la tõon-sõŋↄ tɩ a boorɩ tɩ a tõm.
54003002	La dẽnɩ tɩ nẽŋadãana dɛna nẽra n ka tarɩ dõrga, la a dɛna pↄg-yẽŋa dãana, la a dɛna nẽra n tarɩ a mẽŋa sõŋa, dee tara pʋtẽ'e-sõŋↄ, a dɛna nẽra tɩ ba nannɩ, la a dɛna nẽra n ɩtɩ nẽrba sãanↄ, dee tãna wʋn zãsʋm nẽrba.
54003003	A da dɛna nẽra n dɩkɛ a mẽŋa bↄ dãam, a da dɛna zɛbzɛbra, a dɛna sũ-bʋgsʋm dãana, da nõŋɛ girgiri, la a da nõŋɛ bõnↄ.
54003004	A dɛna nẽra n bɩsrɩ a yir-dõma yelle sõŋa, tɩ a kↄma sakra a yetↄga, nã'asra ẽ sɛla woo pʋam.
54003005	Nẽra sãn ka tãna bɩsra a mẽŋa yir-dõma yelle, a wʋn ẽŋɛ la wãne bɩsɛ Nawẽnnɛ nẽrba yelle?
54003006	A da dɛna nẽr-paalga Azezi sore la pʋam, tɩ a da zẽkɛ a mẽŋa tɩ ba wa di a sarɩya wʋ Asũtãana la.
54003007	La dẽnɩ tɩ nẽr-sɛba n ka dolɩ Nawẽnnɛ mẽ tↄgra a yelle yetɩ a de la nẽr-sõŋↄ. Tɩ ba da wa pↄ'ↄgɛ ẽ, tɩ yãnnɛ yõkɛ ẽ tɩ a lui Asũtãana bẽrgↄ pʋam.
54003008	Yel-bɩsrɩba mẽ masɛ mɛ tɩ ba dɛna nẽrba tɩ ba nannɩ, ba da dɛna nẽrba n tarɩ nõgõla, ba da yũura dãam bugra, ba da dɛna nẽrba n ɩtɩ sɛla n ka masɛ yẽta bõntarsõm.
54003009	Ba dɛna nẽrba n tarɩ Nawẽnnɛ sɩra n daan sʋgɛ, tɩ a puke pa'alɛ tɩ la, ɩta sɛla woo tɩ ba mi ba sũure pʋam tɩ la masɛ mɛ.
54003010	Dẽnɩ tɩ ba dẽŋɛ makɛ ba bɩsɛ, ba sãn ka tara dõrga, tɩ ba yãŋa tõm yel-bɩsrɩba tõoma la.
54003011	La ba pↄgba mẽ masɛ tɩ ba dɛna la nẽrba tɩ ba nannɩ, ba da dɛna nẽrba n tↄgrɩ nẽrba be'em, ba tara ba mẽŋa sõŋa, dee dɛna sɩra dõma sɛla woo pʋam.
54003012	Dẽnɩ tɩ yel-bɩsra dɛna pↄg-yẽŋa dãana, dee tãna bɩsra a kↄma, la a yir-dõma yelle sõŋa.
54003013	Yel-bɩsrɩba sɛba n tõnnɩ ba tõoma sõŋa yẽtɩ nã'asgↄ mɛ, la ba wʋn yẽ bʋraanɛ zozo'e Azezi-krisi doosgo pʋam.
54003014	Mam tarɩ pʋtẽ'erɛ tɩ la kãn yuuge dee tɩ mam wa'am fʋ zẽ'am, la mam gʋlsɛ wãna bↄ'ↄra fↄ,
54003015	tɩ mam sãn yuuge, fʋ tã'agɛ bãŋɛ nẽra n wʋn ãna se'em Nawẽnnɛ nẽrba tẽŋasʋka, nẽr-sɛba n de vↄm dãana Nawẽnnɛ mẽŋa nẽrba n tarɩ Nawẽnnɛ sɩra wʋ zẽerɛ n sõŋrɩ deego se'em na.
54003016	Tɩ wuu mi tɩ Nawẽnnɛ sɩra n daan sʋgɛ tɩ a dɩkɛ pa'alɛ tↄ a doosgo pʋam na, de la bõn-kãtɛ. Bõn-kãtɛ ẽŋa de la: Krisi n daan lebge nẽrsaala. Tɩ Nawẽnnɛ Sɩa pa'alɛ tɩ a de la sɩra dãana. Tɩ malɛkadõma bɩsɛ ẽ. Tɩ ba mõolɛ a yelle buuri wuu tẽŋasʋka. Tɩ nẽrba bↄ ẽ sɩra. Tɩ Nawẽnnɛ zẽkɛ ẽ la na'am pãŋa sẽŋɛ a yire.
54004001	Nawẽnnɛ Sɩa tↄgɛ mɛ vẽelga vẽelga yetɩ, dũnia ba'asgↄ wakatɛ, nẽrba basɛba wʋn basɛ Nawẽnnɛ sore doosgo, dee dↄla sɛla n de pã'asgↄ, la kʋlkã'arsɩ põmpↄrŋↄ zãsŋↄ.
54004002	Ba de la põmpↄrndõma, la pʋlibsum dõma, tɩ ba zãsna põmpↄrŋↄ dee tɩ ba zuto ka zɛɛra.
54004003	Nẽr-bãma zãsnɩ nẽrba yetɩ, pↄgsɩ da ɛlla sɩrba, tɩ bʋraasɩ mẽ da dita pↄgba, la ba sisra dia basɛba da dita. La de la põmpↄrŋↄ, Nawẽnnɛ nãam bõn-bãma tɩ nẽr-sɛba n sakɛ ẽŋa mina sɩra la pʋ'ʋsra ẽ a yel-sõnnɛ dee dita ba.
54004004	Se'ere n soe la, sɛla woo tɩ Nawẽnnɛ nãam ãn sõŋa mɛ. Sɛla sɛla ka boe n de fʋ zagsɛ, fʋ sãn pʋ'ʋsɛ Nawẽnnɛ a yel-sõnnɛ.
54004005	Nawẽnnɛ yetↄga, la pʋ'ʋsgↄ n basrɩ tɩ sɛla woo ãna sõŋa Nawẽnnɛ zẽ'am.
54004006	Pa'alɛ sↄbiisi la bɛla, tɩ fʋ wʋn dɛna Azezi-krisi tõntõn-sõŋↄ, n to'oge Nawẽnnɛ yetↄga tɩ fʋ bↄ sɩra la, tɩ a pa'asra fʋ pãŋa, dee dↄla zãsŋↄ n de sɩra la sõŋa.
54004007	Zãagɛ fʋ mẽŋa la sↄlma n ka tarɩ võorɛ, dee keŋe fʋ mẽŋa dↄla Nawẽnnɛ sõŋa.
54004008	Nẽra n ɩtɩ se'em wɩsgra a ı̃yã la tarɩ yõorↄ la fẽe, la a sãn dↄla Nawẽnnɛ sõŋa, la tarɩ yõorↄ mɛ sɛla woo pʋam, ẽŋa n sõŋrɩ tõma vↄm sɛka tɩ tɩ tarɩ lɛɛlɛ wã pʋam, dee wʋn bↄ tↄ vↄm n ka ba'asrɩ.
54004009	Yetↄg-ẽna de la sɩra, la a masɛ mɛ tɩ nẽra woo to'oge ẽ.
54004010	Bɛla, tõma n tõnnɩ nãmsra mõrgra la, la de la tõma n tarɩ pʋtẽ'erɛ gu'ura vↄm dãana Nawẽnnɛ n de nẽrsaalba wuu Fãagra la ı̃yã, la a de la sɛba n bↄ ẽ sɩra la Fãagra gãnna.
54004011	Pa'alɛ ba, dee zãsʋm ba bõn-bãna.
54004012	Da basɛ tɩ nẽra zɛɛn fↄ, fõn de bõnbɩ'a la ı̃yã, basɛ tɩ fʋ yetↄga, la fʋ yel-ɩrɛ, la fʋ nõŋlʋm, la fõn bↄ Nawẽnnɛ sɩra se'em, la fʋ pʋpeelem ãna sõŋa, tɩ la pa'alɛ Nawẽnnɛ nẽrba, bãma n wʋn vↄa se'em.
54004013	Mõrgɛ karẽŋra Nawẽnnɛ gõŋↄ pa'ala nẽrba, bↄ'ↄra ba bʋraanɛ, dee zãsna ba halɩ tɩ m wa wa'am.
54004014	Da basɛ bↄ'a la tɩ Nawẽnnɛ bↄ fↄ, tɩ ba daan to'oge Nawẽnnɛ yetↄga tↄgɛ a yelle, tɩ kẽma la daan dɩkɛ nu'usi paglɛ fʋ zuo pʋ'ʋsɛ bↄ fʋ la.
54004015	Tõm tõon-bãna sõŋa, dɩkɛ fʋ mẽŋa bↄ tõoma la, tɩ nẽrba wuu wʋn yẽ fõn sẽnnɩ nẽŋa se'em.
54004016	Guuse fʋ mẽŋa la fʋ vↄm, la fʋ zãsŋↄ la. Mõrgɛ ze'ele kãŋkãŋɛ ɩta bɛla wuu. Fʋ sãn ɩta bɛla, tɩ fʋ wʋn fãagɛ fʋ mẽŋa, la sɛba n selsrɩ fʋ la.
54005001	Bʋra-yã'aŋa sãn ẽŋɛ sɛla, da tãsɛ ẽ, kã'an ẽ wʋ fʋ sↄ la. Kã'an kↄmbɩ'ɩsɩ wʋ fʋ sↄbiisi la,
54005002	la fʋ kã'an pↄg-yã'asɩ wʋ fʋ madõma la, dee kã'an pug-sarsɩ wʋ fʋ tãpa la, la pʋpeelem.
54005003	Nanna pↄkõpa sɛba n boe ba yɩla mã'a la, dee sõŋra ba.
54005004	Pↄkõorɛ sãn tara kↄma bɩɩ yɩɩsɩ, bãma n masɛ tɩ ba bɩsra ba mẽŋa yir-dõma yelle, ba bɩsra ba dↄgrɩba la yelle wʋ ba dↄgrɩba la n daan bɩsrɩ ba yelle se'em na, bɛla n ãn Nawẽnnɛ sũure yẽlʋm.
54005005	Pↄkõ-sɛka n boe ayɩla mã'a ka tara nẽra nẽra la, a te'ege la Nawẽnnɛ pʋ'ʋsra sↄsra wʋntɛɛŋa la yʋ'ʋŋↄ.
54005006	La pↄkõorɛ sɛka n eerɩ tõnna a yɛm n boorɩ se'em, ẽŋa põn ki mɛ baa la ẽn ken vↄa la.
54005007	Kã'an ba bɛla, tɩ nẽra da zɛrgɛ ba.
54005008	Nẽra sãn ka bɩsra a yir-dõma yelle, lan gãnnɩ a dee-dõma yelle, ẽŋa dãana zagsɛ sɛla tɩ tɩ bↄ sɩra la mɛ, la a de la tõon-be'ero dãana gãnna sɛka n ka dolɩ Nawẽnnɛ na.
54005009	Pↄkõ-sɛka tɩ ba tã wʋn gʋlsɛ a yʋ'ʋrɛ pa'asɛ pↄkõpa gõŋↄ pʋam de la pↄkõ-sɛka n paagɛ yʋʋma pisyoobɩ, dee ele sɩra ayɩla mã'a.
54005010	La dẽnɩ tɩ nẽrba mina tɩ a de la tõon-sõma dãana, la a uge kↄma sõŋa, la a de la nẽra n ẽŋɛ nẽrba sãanↄ, la a peege Nawẽnnɛ nẽrba nãma, la a sõŋɛ nẽr-sɛba n nãmsɛ, dee dɛna nẽra n tõm tõon-sõma buuri wuu.
54005011	La sãn dɛna pↄkõ-sɛba n ka kʋrgɛ la, da gʋlsɛ ba yʋ'ʋra pↄkõpa la pʋam, se'ere n soe la, ba yɛm sãn wa bↄna bʋraasɩ pʋam, ba wʋn basɛ Krisi tõoma mɛ, dee bↄↄra tɩ ba ele.
54005012	La bɛla wʋn dɛna la tuure bↄ ba, ban sã'am ba nõorɛ la tɩ ba dẽŋɛ bı̃ŋe la ı̃yã.
54005013	Sɛla n pa'asɛ, ba sãn gʋlsɛ ba, ba wʋn lebge la zẽyãgsɩ ɛɛra kaara yiɛ, la, la dagɩ bɛla mã'a, ba wʋn lebge la yetↄg-tↄgsrɩba kẽ'era nẽrba yɛla pʋam, dee tↄgra yetↄg-sɛba n ka narɩ ba tↄgɛ.
54005014	Bɛla, mam boorɩ tɩ pↄkõ-sɛba n ka kʋrgɛ la le ele dↄgɛ kↄma, bɩsra ba yir-dõma yelle, da basɛ tɩ bɛ'ɛba yẽ folle tↄgɛ tɩ be'em.
54005015	Se'ere n soe la, pↄkõpa basɛba põn wẽrgɛ mɛ basɛ Nawẽnnɛ sore dee dↄla Asũtãana.
54005016	Nẽra n bↄ Azezi sɩra sãn tara pↄkõpa a yire, a bɩsra ba yelle, a da dɩkɛ ba yelle basɛ Nawẽnnɛ nẽrba zuo, tɩ Nawẽnnɛ nẽrba la tã'agɛ sõŋɛ pↄkõ-sɛba n ka tarɩ nẽra nẽra la.
54005017	Wẽndeego nẽrba kẽma sãn bɩsrɩ nẽrba la yelle sõŋa, lan gãnnɩ wuu, sɛba n mõrgrɩ mõola dee zãsna Nawẽnnɛ yetↄga la, ba wʋn yẽ la nã'asgↄ bʋyi.
54005018	La gʋlsɛ Nawẽnnɛ gõŋↄ pʋam yetɩ: "Da ẽŋɛ lↄlga n tõnnɩ si pʋam nõorɛ yʋka", dee ken yetɩ: "La masɛ tɩ tõntõnna to'oge a yↄↄrↄ."
54005019	Nẽra sãn dõrɛ kẽma yetɩ a tõm na tõon-be'ero, da selse ẽ, sãn dagna nẽrba bayi bɩɩ batã n de kaset-dõma.
54005020	La kẽma sãn tõm tõon-be'ero, fʋ kã'an ẽ Wẽndeego la pʋam nẽrba wuu nẽŋam, tɩ nẽrba basɛba la zoe dabeem.
54005021	Mam yetɩ fʋ la Nawẽnnɛ, la Azezi-krisi, la malɛkadõma nẽŋam yetɩ, fʋ doose pa'algↄ bãna wã la sɩra, da bↄkra nẽrba.
54005022	Da kãblɛ dɩkɛ fʋ nu'usi paglɛ nẽra zuo tɩ a tõm Nawẽnnɛ tõoma, da naagɛ la nẽra a tõon-be'ero pʋam, dɛna pʋpeelem dãana.
54005023	Da le yũura ko'om mã'a, yũura vẽ fẽe fʋ pʋʋr-dõoma, la fʋ ı̃yã n ka tarɩ pãŋa la ı̃yã.
54005024	Nẽrba basɛba tõon-be'ero puke mɛ lan dẽŋɛ ba wʋn di ba sarɩya. La nẽrba basɛba tõon-be'ero nãn ka puke, dee wʋn wa puke mɛ.
54005025	Bɛla mẽ, tõon-sõma basɛba puke mɛ, la sɛba n sʋgɛ la ka tã wʋn sʋgɛ ka puke.
54006001	Nẽr-sɛba n de yamsɩ la, dẽnɩ tɩ ba nanna ba zuudãandõma sõŋa, tɩ nẽra da pↄ'ↄgɛ Nawẽnnɛ yʋ'ʋrɛ, la tɩ zãsŋↄ la.
54006002	La yam-sɛba zuudãandõma n bↄ Azezi sɩra la, la ka masɛ tɩ ba ka nanna ba yetɩ bãma de la sↄbiisi. La de la ba tõn malɩn tõnna bↄ'ↄra ba gãnna bɛla, se'ere n soe la, sɛba tɩ ya tõnnɩ bↄ'ↄra la, de la nẽrba n bↄ Azezi sɩra dee tɩ Nawẽnnɛ nõŋɛ ba. La de la bõn-bãna tɩ fʋ wʋn zãsʋm ba, dee kã'an ba tɩ ba ɩta.
54006003	Nẽra sãn zãsʋm zãsŋↄ ayẽma ka dↄla tõma Zuudãana Azezi-krisi sɩra yetↄga, bɩɩ ka dↄla zãsŋↄ sɛka n pa'alɩ tɩ wʋn ãna se'em Nawẽnnɛ sore doosgo pʋam na,
54006004	a tarɩ la pa'al-m-mẽŋa zo'oge dee ka mina sɛla sɛla, la a nõŋɛ la yetↄg-yaalsɩ la nõke'ene wẽ'a. Bõn-bãma n sẽm na ɩta sũure la tadãana bõnↄ, la a ka wõm taaba, la yʋ'ʋr-sã'aŋↄ, la tẽ'esɛ be'em bↄ'ↄra nẽrba,
54006005	tɩ ba wẽ'era nõke'ene n ka ba'asrɩ la taaba, ban tarɩ yɛm be'ero dee ka tara yel-sɩra, dee tẽ'esra tɩ Nawẽnnɛ sore doosgo la de la sɛla n wʋn basɛ tɩ ba yẽ bõntarsõm na ı̃yã.
54006006	La de la sɩra tɩ nẽra n dolɩ Nawẽnnɛ sore sãn tara sũ-yẽlʋm la sɛla tɩ a tarɩ la, a yẽtɩ yõorↄ zozo'e mɛ.
54006007	Tɩ ka tarɩ sɛla sɛla wa'am dũnia zuo, la tɩ mẽ kãn tã'agɛ tarɩ sɛla sɛla dũnia wã zuo fõrgɛ.
54006008	Bɛla, tɩ sãn tara dia la futo, la seke mɛ.
54006009	La sɛba n boorɩ tɩ ba yẽ bõntarsõm na kẽ'erɩ la yɛla pʋam, luta Asũtãana bẽrgↄ pʋam. Ba boorɩ la bõnↄ zozo'e n de yalnɛ la be'em, bõn-bãma n kẽ'esrɩ nẽrsaalba wõŋrɛ la sã'aŋↄ pʋam.
54006010	Se'ere n soe la, ligri nõŋlʋm de la tõon-be'ero wuu yẽgrɛ. Nẽrba basɛba nõŋɛ la ligri bʋrgɛ dee basɛ Nawẽnnɛ sore, nãmsɛ ba mẽŋa la toogo buuri zozo'e.
54006011	La fõn de Nawẽnnɛ nẽra la, zãagɛ fʋ mẽŋa la bõn-bãma, dee ɛ sɛla n masɛ, la Nawẽnnɛ sakrɛ, ken bↄ ẽ sɩra, ɛ nõŋlʋm, la sũ-mã'arɛ, la sũ-bʋgsʋm.
54006012	Mõrgɛ mẽ mẽerɛ sõŋa Nawẽnnɛ sore doosgo la pʋam yẽ vↄm n ka ba'asrɩ, tɩ la de la bɛla ı̃yã tɩ Nawẽnnɛ looge fo, tɩ fʋ daan tↄgɛ yetↄg-sõŋↄ yetɩ fõn bↄ Azezi sɩra nẽrba zozo'e nẽŋam na.
54006013	Mam yetɩ fo Nawẽnnɛ n bↄ'ↄrɩ sɛla woo vↄm nẽŋam, la Azezi-krisi n daan tↄgɛ sɩra kaseto Apõnsɩ-pilatɩ nẽŋam na,
54006014	yetɩ fʋ sakɛ pa'algↄ tɩ fʋ to'oge la, gʋrɛ ba sõŋa la pʋpeelem, tɩ dõrga kana, halɩ ka paagɛ tɩ Zuudãana Azezi-krisi lemŋo.
54006015	Nawẽnnɛ wʋn botɩ a leme wa'am na wakat-sɛka tɩ a looge la. Sũ-yẽlga dãana Nawẽnnɛ ayɩla mã'a n de na-kãtɛ, a de la na'adõma Naba, la zuudãandõma Zuudãana.
54006016	Ẽŋa mã'a n vↄa wakatɛ wuu, a boe la peelem n nẽegɛ gãŋɛ pʋam tɩ nẽra ka tãna wʋn paagɛ mı̃, nẽra baa ayɩla ken ka yẽ ẽ, la nẽra nãn ka yẽtɩ ẽ. Ẽŋa n soe nã'asgↄ, la pãŋa n ka ba'asrɩ. Amina.
54006017	Kã'an nẽr-sɛba n tarɩ dũnia wã bõntarsõm na yetɩ, ba da zẽkra ba mẽŋa, la ba da dɩkɛ ba te'ere te'ege bõntarsõm tɩ ba ka mı̃ ban wʋn ãna se'em, ba te'ege Nawẽnnɛ, tɩ ẽŋa n bↄ'ↄrɩ tↄ sɛla woo tɩ la sɛkra sõŋa sõŋa tɩ tɩ ɩta sũ-yẽlga.
54006018	Kã'an ba yetɩ, ba ɩta sõŋa, ba dɛna nẽrba n tõnnɩ tõon-sõma zozo'e, la ba dɛna nẽrba n bↄ'ↄrɩ, dee pʋta sɛla tɩ ba tarɩ bↄ'ↄra nẽrba la sũ-yẽlga.
54006019	Bɛla tɩ ba wʋn lagsɛ bõntarsõm n ãn sõŋa kãn sã'am wakatɛ n sẽm na ı̃yã, tɩ ba wʋn yẽ vↄm mẽŋa mẽŋa.
54006020	Fõn Atimõtɩ, bɩsra sɛla tɩ Nawẽnnɛ dɩkɛ gu'ule fo la, mõrgɛ zãagɛ fʋ mẽŋa la yetↄg-yooro n ka dolɩ Nawẽnnɛ sore, zãagɛ fʋ mẽŋa la nõke'ene wẽ'a tɩ nẽrba tẽ'esrɩ tɩ la de la bãŋrɛ dee tɩ la dagna bɛla la.
54006021	La nẽrba basɛba tarɩ la bõn-bãma tẽ'esɛ tɩ bãma tarɩ la bãŋrɛ, bʋrgɛ dee basɛ Nawẽnnɛ sore. Nawẽnnɛ wʋn ẽŋɛ ya a yel-sõnnɛ.
55001001	Mam Apolɩ n de Azezi-krisi Tõntõnna wʋ Nawẽnnɛ n boorɩ se'em, tɩ m mõolɛ vↄm sɛka tɩ Nawẽnnɛ bı̃ŋe nõorɛ tɩ a bↄ tↄ Azezi-krisi ı̃yã la yelle.
55001002	Mam gʋlsrɩ bↄ'ↄra la Atimõtɩ n lebge mam bi-nõŋrɛ la. Tɩ Sↄ Nawẽnnɛ, la tɩ Zuudãana Azezi-krisi wʋn ẽŋɛ fↄ yel-sõnnɛ, dee zoe fʋ ninbãalga, dee bↄ fↄ sũ-mã'asʋm.
55001003	Mam pʋ'ʋsrɩ Nawẽnnɛ a yel-sõnnɛ, mam tõnnɩ bↄ'ↄra ẽ mina m sũure pʋam tɩ la ãn sõŋa, wʋ mam yaabdõma n yʋʋn tõnnɩ bↄ'ↄra ẽ se'em na. Mam tẽrɩ fʋ yelle m pʋ'ʋsgↄ pʋam yʋ'ʋŋↄ la wʋntɛɛŋa ka basra.
55001004	Mam tẽrɩ fõn daan kellɩ la mɛ, tɩ mam bↄↄra tɩ m le yẽ fↄ, tɩ m wʋn tara sũ-yẽlga zozo'e.
55001005	Mam tẽrɩ fõn bↄ Azezi sɩra la fʋ sũure wuu, wʋ fʋ ma-keko Aloyiizi, la fʋ ma A'enisi n daan dẽŋɛ bↄ Azezi sɩra se'em na. Mam mi tɩ fʋ ken bↄ sɩra la bɛla.
55001006	La de la bɛla tɩ mam tẽera fↄ tɩ fʋ dɩkɛ bↄ'a la tɩ mam daan dɩkɛ m nu'usi paglɛ fʋ zuo tɩ Nawẽnnɛ bↄ fↄ la, malɩn tõm gãŋɛ bɛla.
55001007	Se'ere n soe la, Nawẽnnɛ n bↄ tↄ a Sɩa la ka botɩ tɩ tara dabeem, a botɩ tɩ tara la pãŋa, la nõŋlʋm, la yõk-m-mẽŋa.
55001008	Bɛla, da zoe yãnnɛ ka tↄgɛ tɩ Zuudãana Azezi yelle. La fʋ ken da zoe yãnnɛ mam n boe yʋ'a deem Azezi-krisi kõ-yẽlga ı̃yã la, lagɩm na mam sakɛ nãmsgↄ kõ-yẽlga la ı̃yã, tɩ Nawẽnnɛ wʋn bↄ fʋ pãŋa.
55001009	Ẽŋa n fãagɛ tↄ, wi to tɩ tɩ dɛna a nẽrba, la dagɩ tɩn tõm tõon-sõma ı̃yã, la de la a mẽŋa n boorɩ se'em, la a yel-sõnnɛ tɩ a ẽŋɛ bↄ tↄ Azezi-krisi ı̃yã, halɩ lan dẽŋɛ dũnia pı̃'iluŋo.
55001010	Yel-sõnnɛ ẽŋa yãŋa puke la Azezi-krisi wa'aŋↄ la ı̃yã. Ẽŋa n fãagɛ tↄ, sã'am kũm pãŋa dee botɩ tɩ yẽ vↄm n ka ba'asrɩ a kõ-yẽlga la ı̃yã.
55001011	Nawẽnnɛ n looge mam tɩ m dɛna Krisi Tõntõnna mõola a kõ-yẽlga, dee zãsna nẽrba.
55001012	La de la kõ-yẽlga la ı̃yã tɩ mam yẽta nãmsgↄ, la mam ka zotɩ yãnnɛ, se'ere n soe la, mam mi sɛka tɩ mam bↄ sɩra la mɛ, la mam mi m sũure pʋam tɩ a tarɩ pãŋa mɛ wʋn gu'ura sɛla tɩ a dɩkɛ ẽŋɛ mam nu'usum na sõŋa, halɩ ka paagɛ Nawẽnnɛ sarɩyadia daarɛ.
55001013	Basɛ tɩ zãsŋↄ sɛka tɩ mam pa'alɛ fʋ la bↄna fʋ sũure pʋam tɩ fʋ bɩsra dↄla, ken bↄ Azezi-krisi sɩra tara nõŋlʋm a doosgo pʋam.
55001014	Tara zãsŋↄ sõma sɛba tɩ Nawẽnnɛ dɩkɛ ẽŋɛ fʋ nu'usum na la Nawẽnnɛ Sɩa n boe la tɩ lɛ la pãŋa.
55001015	Fõn põn mina tɩ Nawẽnnɛ nẽr-sɛba n boe Azi so'olʋm la wuu basɛ mam mɛ, Afizɛlɩ la Ahɛrmozɛnɩ boe la nẽr-bãma pʋam.
55001016	Tɩ Zuudãana wʋn zoe A'onezifↄↄrɩ la a yir-dõma ninbãalga, se'ere n soe la, a ẽn bↄ'ↄra mam bʋraanɛ mɛ, dee ka zoe yãnnɛ la ban ba mam la bãnsɩ la.
55001017	La ẽn wa'am Rom na, a mõ'ogɛ la nifo ɛ mam, halɩ wa yẽ mam.
55001018	Sarɩyadia daarɛ, tɩ Zuudãana wʋn zoe a ninbãalga. La fõn ken mina sõŋa sõŋrɛ sɛka wuu tɩ a sõŋɛ mam Efɛɛzɩ.
55002001	M bia, keŋe fʋ mẽŋa yel-sõnnɛ sɛka tɩ Azezi-krisi ẽŋɛ bↄ tↄ la pʋam.
55002002	Mam n zãsʋm fʋ bõn-sɛba nẽrba zozo'e nẽŋam na, dɩkɛ ba zãsʋm nẽrba n de sɩra dõma n mẽ tã wʋn dɩkɛ ba zãsʋm nẽrba basɛba.
55002003	Fõn de Azezi-krisi tõntõn-sõŋↄ la, fʋ mẽ sakɛ nãmsgↄ wʋ sʋda-sõŋↄ n sakrɩ nãmsgↄ se'em na.
55002004	Sʋdaaga sãn bↄↄra tɩ a tõm tɩ a kɛ'ɛma sũure ẽŋɛ yẽlʋm, a ka kẽ'esrɩ a mẽŋa yel-sɛba n dagɩ sʋdaasɩ yɛla pʋam.
55002005	La de'eŋo mẽ pʋam, nẽra ka tã wʋn zoe di to'oge bↄ'a tɩ a sãn ka doose zʋa la sↄa wuu.
55002006	La de la kaara sɛka n tõm nãmsɛ n wʋn dẽŋɛ to'oge a bõnkↄↄla la yõorↄ.
55002007	Wõm mam n yele se'em na võorɛ, tɩ Zuudãana wʋn basɛ tɩ fʋ bãŋɛ sɛla woo võorɛ.
55002008	Tẽra Azezi-krisi n de naba Adavidi yɩɩŋa la yelle, a ki dee vo'oge, wʋ kõ-yẽlga la tɩ mam mõolɩ la n yetɩ se'em na.
55002009	La de la kõ-yẽlga ẽŋa ı̃yã tɩ mam nãmsra, halɩ tɩ ba ba mam na bãnsɩ, wʋ mam de la tõon-be'ero dãana la. La ba ka ba Nawẽnnɛ yetↄga la.
55002010	Bɛla ı̃yã tɩ mam mõrgɛ wı̃bra sɛla woo pʋam Nawẽnnɛ nẽrba la tɩ a looge la ı̃yã, tɩ ba mẽ yẽ fãarɛ Azezi-krisi ı̃yã, dee po yẽ nã'asgↄ n ka ba'asrɩ.
55002011	Yetↄg-ẽna wã de la sɩra: Tɩ sãn ki la ẽ, tɩ wʋn lagɩm na ẽ vↄa.
55002012	La tɩ sãn mõrgɛ ze'ele kãŋkãŋɛ, tɩ wʋn lagɩm na ẽ di na'am. Tɩ sãn zagsɛ yetɩ tõma ka mi ẽ, a mẽ wʋn zagsɛ yetɩ ẽŋa ka mi to.
55002013	Tɩ sãn ka bↄna tɩ sɩra pʋam, ẽŋa ken dɛna la sɩra dãana, se'ere n soe la, a ka malɩn viira a yetↄga.
55002014	Tẽegɛ nẽrba la bõn-bãma, dee kã'an ba Nawẽnnɛ nẽŋam tɩ ba da wẽ'era nõkɛ'ɛma yetↄg-biɛ yɛla, tɩ ba ka tarɩ yõorↄ baa fẽfẽe, dee sã'ana sɛba n selsrɩ la.
55002015	Nargɛ pãŋa dɛna nẽra n paagɛ Nawẽnnɛ yɛm, la fʋ dɛna tõntõnna n ka zotɩ yãnnɛ la a tõoma, dee mõola sɩra kõ-yẽlga la lan masɛ se'em.
55002016	Zãagɛ fʋ mẽŋa la yetↄg-yooro n ka sõŋrɩ Nawẽnnɛ doosgo pʋam, nẽr-sɛba n tↄgrɩ yetↄg-bãma la zãarɩ mɛ la Nawẽnnɛ wɛ'ɛsa be'em pʋam.
55002017	Ba yetↄga la ãn wʋ nõr-kɛka n diti ı̃yã yãara se'em na. Ahimẽnɩ la Afilɛtɩ boe la nẽr-bãma pʋam.
55002018	Bãma bʋrgɛ mɛ basɛ sɩra sore la, yetɩ kũm vo'ore la põn tole mɛ, ba ẽŋɛ bɛla basɛ tɩ nẽr-sɛba n bↄ sɩra la basɛba n lɛbra poorʋm.
55002019	La baa bɛla, Nawẽnnɛ n looge sɛba la ken zɛ la kãŋkãŋɛ wʋ ẽbrɛ n tarɩ pãŋa la. Yetↄg-bãna n de dãalgↄ n pa'alɛ bɛla: "Zuudãana la mi sɛba n de a nẽrba mɛ", la "sɛba wuu n yetɩ bãma de la Nawẽnnɛ nẽrba la, dẽnɩ tɩ ba basɛ tõon-be'ero".
55002020	Yi-kãtɛ pʋam, dagɩ sãlma bɩɩ zũuro laasɩ mã'a n boe mı̃, dↄↄrↄ la yↄgrↄ laasɩ mẽ boe mı̃ mɛ, tɩ ba dɩkɛ sãlma la zũuro laasɩ la tɩ ba dɛna tʋʋlʋm lↄgrↄ, dee dɩkɛ basɛba la tɩ ba dɛna daarɛ woo tõoma lↄgrↄ.
55002021	Bɛla mẽ, nẽra sãn zãagɛ a mẽŋa la tõon-be'ero sɛba tɩ mam pa'alɛ wã, a wʋn ãna wʋ tʋʋlʋm lↄkↄ n welge to'ore tara yõorↄ bↄ Zuudãana, dee tãna wʋn tõm tõon-sõma buuri wuu.
55002022	Zãagɛ fʋ mẽŋa la yel-yooro sɛba tɩ kↄmbɩ'ɩsɩ boorɩ tɩ ba ɩta n de be'em na, dee ɛ sɛla n masɛ, ken bↄ Nawẽnnɛ sɩra, ɛ nõŋlʋm, la sũ-mã'asʋm, dee lagɩm na nẽr-sɛba n pʋ'ʋsrɩ tɩ Zuudãana la pʋpeelem na.
55002023	Zãagɛ fʋ mẽŋa la nõke'en-yaalsɩ n ka tarɩ võorɛ la. Fõn mi tɩ ba tarɩ la zɛbrɛ sẽnna.
55002024	La Zuudãana tõntõnna ka masɛ tɩ a zɛbra. La masɛ mɛ tɩ a dɛna nẽra n nõŋɛ nẽrba, tãna wʋn zãsʋm nẽrba la sũ-mã'asʋm.
55002025	La masɛ tɩ a pa'ala nẽr-sɛba n ka sakrɩ la, la sũ-bʋgsʋm, tɩ Nawẽnnɛ tã wʋn basɛ tɩ ba teege yɛm mɛ bãŋɛ sɩra,
55002026	le yẽ yɛm sõŋↄ yese Asũtãana bẽrgↄ la pʋam, tɩ a daan tarɩ ba tɩ ba ɩta ẽŋa n boorɩ se'em na.
55003001	Bãŋɛ tɩ dũnia ba'asgↄ wakatɛ, la wʋn dɛna la toogo.
55003002	Nẽrba wʋn dɛna la nõŋ-m-mẽŋa dõma, la lig-nõŋrɩba, ba wʋn dɛna la nẽrba n wẽ'erɩ ba yõ'orↄ, la pa'al-m-mẽŋa dõma, la nẽrba n tↄgrɩ sɛla n ka ãn sõŋa, la nẽrba n ka sakrɩ ba sↄdõma la ba madõma nõorɛ, la nẽrba n ka mi yel-sõnnɛ tɩ ba ẽŋɛ ba, la nẽrba toogo n ka boe la bõn-sɛba n de Nawẽnnɛ bõnↄ,
55003003	la nẽrba n ka nõŋɛ taaba, la nẽrba n ka tarɩ nẽra zı̃ile, la gõngõ'osrɩba, la nẽrba n ka tarɩ ba mẽŋa sõŋa, la nẽr-tↄↄsɩ, la nẽrba n sisri sɛla n ãn sõŋa,
55003004	la zãm dõma, la nẽrba n ka yõkrɩ ba mẽŋa ɩta sɛla n ka masɛ tↄtↄ, la uk-m-mẽŋa dõma, la nẽrba n nõŋɛ sɛla n ɩtɩ bãma mẽŋa sũure yẽlʋm gãnna Nawẽnnɛ.
55003005	Ba ɩtɩ tɩ la ãna wʋ ba sakrɩ la Nawẽnnɛ, la ba ka sakrɩ a pãŋa la. Zãagɛ fʋ mẽŋa la nẽr-bãma buuri.
55003006	Ba nẽrba basɛba kẽ'erɩ la yiɛ pʋam pã'asra pↄg-sɛba yɛm n ka boe zẽ'a ayɩla la. Pↄg-bãma tõm na tõon-be'ero tɩ la dɛna zeero bↄ ba, ban boorɩ se'em na n tarɩ ba yɛ'ɛna,
55003007	tɩ ba zãsna wakatɛ wuu dee ka tãna wʋn bãŋɛ sɛla n de sɩra la.
55003008	Nẽr-bãma ka sakrɩ sɩra, wʋ Azanɛsɩ la Azãmbrɛsɩ n yʋʋn ka sakɛ bↄ Amoyisi se'em na. Ba de la nẽrba yɛm n bʋrʋm, tɩ ba Nawẽnnɛ doosgo la lebge zãŋa.
55003009	La ba kãn sẽŋɛ nẽŋa, se'ere n soe la, nẽrba wuu wʋn yẽ ba yalnɛ na mɛ, wʋ ban yʋʋn yẽ Azanɛsɩ la Azãmbrɛsɩ yelle se'em na.
55003010	La fõn mi bõn-sɛba tɩ mam zãsʋm nẽrba mɛ, fʋ mi mam yel-ɩrɛ, la mam yɛm loore n ãn se'em mɛ, la fʋ mi mam n bↄ Nawẽnnɛ sɩra se'em, la mam sũ-mã'arɛ, la mam nõŋlʋm, la mam n ze'ele kãŋkãŋɛ se'em,
55003011	fʋ mi nẽrba n nãmsɛ mam se'em, la toog-sɛba wuu n paagɛ mam Antɩyↄsɩ, la Ikonim, la Listri tẽnsɩ pʋam Azezi ı̃yã. Bẽm nãmsgↄ tɩ mam ka yẽ? La Zuudãana la fãagɛ mam bɛla wuu pʋam mɛ.
55003012	La de la bɛla, nẽr-sɛba wuu n boorɩ tɩ ba vↄa wʋ Nawẽnnɛ n boorɩ se'em Azezi-krisi doosgo pʋam, ba wʋn nãmsɛ ba mɛ.
55003013	La tõon-be'ero dõma, la sɛba n pã'asrɩ nẽrba wʋn ken kẽ'era la tõon-be'ero pʋam pa'asra wɛ'ɛsa, ba pã'asrɩ la nẽrba, dee pã'asra ba mẽŋa.
55003014	La sãn dɛna fõn, tara bõn-sɛba tɩ fʋ zãsʋm dee sakɛ tɩ la de la sɩra la kãŋkãŋɛ, fʋ mi nẽr-sɛba zẽ'am tɩ fõn zãsʋm bõn-bãma.
55003015	Fõn põn mina Nawẽnnɛ gõŋↄ la mɛ halɩ fʋ bõnbɩ'ɩlʋm, ẽŋa n tã wʋn bↄ fↄ yɛm, tɩ fʋ yẽ fãarɛ fõn bↄ Azezi-krisi sɩra la ı̃yã.
55003016	Nawẽnnɛ gõŋↄ la wuu de la Nawẽnnɛ n botɩ ba gʋlsɛ, a yõorↄ de la a zãsʋm nẽrba sɩra, la a botɩ nẽrba bãŋɛ ba koŋre, la a kã'an nẽrba, la a pa'alɛ nẽrba tɩ ba ɩta sɛla n masɛ ãna sõŋa,
55003017	bɛla tɩ Nawẽnnɛ nẽra wʋn masɛ, mãasʋm tã'agɛ tõm tõon-sõma buuri wuu.
55004001	Mam bↄ'ↄrɩ fʋ nõorɛ Nawẽnnɛ, la Azezi-krisi n wʋn wa'am wa di nẽr-vↄↄsɩ, la nẽr-sɛba n ki sarɩya la nẽŋam, la ẽn wʋn wa di a na'am na ı̃yã,
55004002	tɩ fʋ mõolɛ Nawẽnnɛ yetↄga la. Nẽrba sãn sɛlsra, bɩɩ ba sãn ka sɛlsra, mõolɛ le malɩn mõolɛ wakatɛ wuu. Tↄgɛ pa'alɛ ba tɩ ba bãŋɛ ba koŋre, gi ba, dee bↄ ba bʋraanɛ tɩ ba ɩta sõŋa, ɩta bɛla wuu la sũ-mã'asʋm dee tara zãsŋↄ pʋtẽ'erɛ.
55004003	Se'ere n soe la, wakatɛ n sẽm tɩ nẽrba kãn le bↄↄra tɩ ba selse sɩra zãsŋↄ la, ba wʋn dↄla la ba mẽŋa yɛm n boorɩ se'em, bɛla ba wʋn ɛɛra la karẽnsãandõma zozo'e n wʋn zãsʋm ba sɛla tɩ ba nõŋɛ tɩ ba selse mã'a.
55004004	Ba wʋn lɩ ba tʋba mɛ kãn sɛlsra sɩra la, dee wẽrgɛ sɛlsra sɛla n de sↄlma.
55004005	La fõn, tara fʋ mẽŋa sõŋa sɛla woo pʋam, sakɛ nãmsgↄ, mõolɛ Nawẽnnɛ kõ-yẽlga la, la fʋ tõm tõonɛ na tɩ Nawẽnnɛ dɩkɛ ẽŋɛ fʋ nu'usum na sõŋa.
55004006	La sãn dɛna mam, mam vↄm ãn wʋ ko'om tɩ ba ka'agɛ bↄ Nawẽnnɛ, mam daarɛ paagɛ mɛ, tɩ mam wʋn fõrgɛ.
55004007	Mam mẽ mẽerɛ sõŋa mɛ yãŋɛ, mam zoe paagɛ zʋa la tɛka mɛ, la mam bↄ Nawẽnnɛ sɩra mɛ ka basɛ.
55004008	Lɛɛlɛ wã, tã'arɛ yↄↄrↄ gã mɛ gu'ura mam, tɩ Zuudãana n diti sarɩya wʋ lan masɛ la, wʋn dɩkɛ bↄ mam daarɛ ẽŋa daarɛ. La, la dagɩ mam mã'a, la de la nẽr-sɛba wuu n nõŋɛ ẽ bↄↄra tɩ a leme wa'am na.
55004009	Mõrgɛ wa'am mam zẽ'am tↄtↄ.
55004010	Se'ere n soe la, Ademasɩ basɛ mam mɛ dee sẽŋɛ Tesaloniki, ẽn nõŋɛ dũnia wã bõn-yooro la ı̃yã. La Akresãnsɩ sẽŋɛ la Galatɩ, tɩ Atiti mẽ sẽŋɛ Dalmatɩ,
55004011	Aluki mã'a n weege mam zẽ'am. Fʋ sãn sẽna, fʋ tarɩ Amarkɩ wa'am, tɩ a tarɩ sõŋrɛ mɛ bↄ mam tõonɛ na ı̃yã.
55004012	Mam tõm Atisiki la Efɛɛzɩ.
55004013	Fʋ sãn sẽna, fʋ dɩkɛ m ↄↄrↄ fuugo la tɩ mam daan basɛ Trʋasɩ Akarpusi zẽ'am na tarɩ wa'am, la fʋ dɩkɛ gõnnↄ na pa'asɛ, lan gãnnɩ wuu gõn-sɛba tɩ ba gʋlsɛ la dũnsi gãna kilim na.
55004014	Alɛgsãndrɩ n de kuta la ẽŋɛ mam na be'em halɩ zozo'e, Nawẽnnɛ wʋn yↄ ẽ ẽn ẽŋɛ se'em na.
55004015	Fʋ mẽ guuse fʋ mẽŋa la ẽ, tɩ a sɩ'ɩsɛ tõma yetↄga la mɛ zozo'e.
55004016	Mam n daan ze'ele sarɩyadia zẽ'am pↄspↄsɩ la, nẽra nẽra ka ze'ele mam poorʋm sõŋɛ mam, ba wuu basɛ mam mɛ. Nawẽnnɛ da geele ban ẽŋɛ se'em na.
55004017	La Zuudãana la daan ze'ele mam poorʋm mɛ sõŋɛ mam, bↄ mam pãŋa halɩ tɩ mam mõolɛ kõ-yẽlga la sõŋa sõŋa, tɩ bu-zãŋsɩ zozo'e wõm. La mam daan yẽ fãarɛ mɛ gɩgnɛ nõorʋm.
55004018	Zuudãana la n wʋn ken fãagɛ mam yese mam be'em wuu pʋam, kẽ'esɛ mam a so'olʋm na pʋam. Ẽŋa n soe nã'asgↄ wakatɛ n ka ba'asrɩ. Amina.
55004019	Pʋ'ʋsɛ Aprisili, la Akila, la A'onezifↄↄrɩ yir-dõma.
55004020	A'erastɩ weege la Korẽntɩ. La Atrofim bẽ'erɩ mɛ, tɩ mam basɛ ẽ Milɛtɩ.
55004021	Mõrgɛ wa'am dee tɩ ↄↄrↄ wakatɛ paagɛ. A'ebulusi la Apudẽnsɩ, la Alinusi, la Aklodia, la tɩ sↄbiisi la wuu pʋ'ʋsrɩ fↄ.
55004022	Tɩ Zuudãana wʋn bↄna la fↄ. Nawẽnnɛ wʋn ẽŋɛ ya a yel-sõnnɛ.
56001001	Mam Apolɩ n gʋlsɛ gõŋↄ wã, mam de la Nawẽnnɛ yamŋa, la Azezi-krisi Tõntõnna tɩ a tõm tɩ m mõolɛ a kõ-yẽlga tɩ sɛba tɩ Nawẽnnɛ looge la bↄ sɩra, dee bãŋɛ Nawẽnnɛ sɩra n pa'alɩ ban wʋn dↄla Nawẽnnɛ sore se'em.
56001002	Tɩ tarɩ pʋtẽ'erɛ tɩ tɩ wʋn yẽ la vↄm n ka ba'asrɩ, tɩ Nawẽnnɛ n dagɩ põmpↄrma la daan bı̃ŋe nõorɛ halɩ tɩ dũnia nãn ka nãam.
56001003	La wakatɛ n paagɛ la, a puke bõn-ẽŋa mɛ pa'alɛ a yetↄga pʋam, a dɩkɛ a yetↄga la ẽŋɛ la mam nu'usum tɩ m mõolɛ bↄ nẽrba, wʋ Nawẽnnɛ n de tɩ Fãagra n bↄ nõorɛ se'em na.
56001004	Mam n gʋlsɛ gõŋↄ wã bↄ'ↄra Atiti n lebge mam mẽŋa bia, tõma n lagɩm dↄla Azezi-krisi la ı̃yã. Tɩ Sↄ Nawẽnnɛ, la tɩ Fãagra Azezi-krisi wʋn ẽŋɛ fↄ a yel-sõnnɛ, dee bↄ fↄ a sũ-mã'asʋm.
56001005	Mam n daan botɩ fʋ weege Krɛtɩ la, la de la fʋ malgɛ bõn-sɛba n deege dɛna ba malgɛ ba'asɛ la, la fʋ looge kẽma tẽŋa woo Nawẽnnɛ nẽrba pʋam wʋ mam n yele fʋ se'em na.
56001006	Kẽema masɛ tɩ a dɛna la nẽra n ka tarɩ dõrga, la a dɛna pↄg-yẽŋa dãana, tɩ a kↄma bↄ Azezi-krisi sɩra, ka ɩta yooryooro, dee nanna nẽrba.
56001007	Dẽnɩ tɩ nẽŋadãana n bɩsrɩ Nawẽnnɛ nẽrba yelle dɛna nẽra n ka tarɩ dõrga, la a da dɛna pa'al-m-mẽŋa dãana, bɩɩ sũ-isgre dãana, a da dɛna dã-yũura, bɩɩ zɛbzɛbra, bɩɩ nẽra n ɩtɩ sɛla n ka masɛ yẽta bõntarsõm.
56001008	La masɛ mɛ tɩ a ɩta sãama sãanↄ, la a dɛna nẽra n nõŋɛ sɛla n ãn sõŋa ɩrgↄ, la a tara pʋtẽ'e-sõŋↄ, la a dɛna nẽra n masɛ sɛla woo pʋam, la a dɛna pʋpeelem dãana, la a tãna a mẽŋa yõkra.
56001009	La masɛ tɩ a tara sɩra zãsŋↄ la kãŋkãŋɛ, wʋ ban zãsʋm ẽ se'em na, tɩ a wʋn tã'agɛ bↄ nẽrba bʋraanɛ tɩ ba dↄla sɩra zãsŋↄ la, dee tã'agɛ pa'alɛ sɩ'ɩsrɩba tɩ ba bãŋɛ ba koŋre.
56001010	Se'ere n soe la, nẽrba zozo'e n boe dɛna sɩ'ɩsrɩba, la yetↄg-yooro dõma, dee pã'asra nẽrba. Lan gãnnɩ wuu, nẽr-bãma boe la Zifdõma n wãtɩ la pʋam.
56001011	La masɛ tɩ fʋ gu ba tɩ ba da tↄgra bɛla, tɩ ba zãsnɩ nẽrba la sɛla n ka masɛ, wã'ara nẽrba basɛba yiɛ, ba zãsnɩ sɛla n ka masɛ ɛɛra la bõntarsõm.
56001012	Krɛtɩ dõma mẽŋa bãŋra ayɩla yʋʋn yetɩ: "Krɛtɩ dõma de la põmpↄrndõma wakatɛ wuu, la pʋtʋʋl-dõma ãna wʋ we-dũnsi la, ba de la zẽyãgsɩ dee tara pʋyã'anɛ."
56001013	Yel-ẽŋa de la sɩra, bɛla ı̃yã, kã'an ba sõŋa sõŋa tɩ ba dↄla Nawẽnnɛ sɩra la sõŋa.
56001014	Yele ba tɩ ba basɛ Zifdõma sↄlma, la bõn-sɛba tɩ nẽrba zagsɛ sɩra dee bↄ nõorɛ tɩ ba ɩta la.
56001015	Sɛla woo ãn sõŋa mɛ bↄ nẽr-sɛka n de pʋpeelem dãana, la sɛka n de tõon-dẽgrↄ dãana ka sakra Nawẽnnɛ, sɛla sɛla ka boe n ãn sõŋa bↄ ẽ. Ẽŋa pʋtẽ'erɛ, la a yɛm wuu ki mɛ.
56001016	Ba yetɩ bãma mi Nawẽnnɛ mɛ, la ba tõoma la pa'alɩ tɩ ba sɩ'ɩsrɩ Nawẽnnɛ mɛ. Ba de la nẽr-bɛ'ɛsɩ gãŋɛ, la ba ka sakrɩ Nawẽnnɛ nõorɛ, dee ka tãna wʋn tõm tõon-sõŋↄ.
56002001	La fõn, zãsʋm nẽrba la bõn-sɛba n masɛ la sɩra zãsŋↄ la.
56002002	Zãsʋm bʋra-yã'asɩ tɩ ba tara ba mẽŋa sõŋa, ba dɛna nẽrba tɩ ba nannɩ, ba tara pʋtẽ'e-sõŋↄ, la ba dɛna nẽrba n dolɩ Nawẽnnɛ sɩra la sõŋa, ba tara nõŋlʋm, dee dɛna nẽrba n mã'agɛ ba sũure sẽnna nẽŋa.
56002003	Yele pↄg-yã'asɩ tɩ ba yel-ɩrɛ pʋam ba dɛna pʋpeelem dõma, la ba da dɛna gõngõ'osrɩba, ba da dɛna nẽrba n dɩkɛ ba mẽŋa bↄ dãam. Ba pa'ala sɛla n ãn sõŋa,
56002004	ba pa'ala pↄg-bɩ'ɩsɩ tɩ ba nõŋɛ ba sɩrba, la ba kↄma,
56002005	tɩ ba tara pʋtẽ'e-sõŋↄ, tɩ ba da ɩta dẽgrↄ, tɩ ba dɛna pↄg-mẽnsɩ, la pↄg-sõma, tɩ ba sakra ba sɩrba, tɩ nẽrba da pↄ'ↄgɛ Nawẽnnɛ kõ-yẽlga la.
56002006	Kã'an kↄmbɩ'ɩsɩ la mẽ tɩ ba tara ba mẽŋa sõŋa sɛla woo pʋam.
56002007	Fõn mẽŋa botɩ fʋ yel-ɩrɛ wuu ãna sõŋa, pa'alɛ ba ban wʋn ãna se'em, la fʋ zãsʋm nẽrba Nawẽnnɛ yetↄga la sɩra, la ninmõ'orɛ.
56002008	La fʋ tↄgra sɩra tɩ ba da tã'agɛ zɛrgɛ fↄ, tɩ yãnnɛ wʋn yõkɛ sɛba n sɩ'ɩsrɩ la, ban kãn yẽ sɛla n de be'em tɩ zẽ'am tↄgɛ la ı̃yã.
56002009	Yele yamsɩ tɩ ba sakra ba zuudãandõma sɛla woo pʋam, ɩta ba sũure yẽlʋm, ba da zagsɛ ba nõorɛ,
56002010	la ba da zũura ba lↄgrↄ. Ba tõnna tõon-sõma pa'alɛ tɩ bãma de la sɩra dõma, bɛla tɩ Nawẽnnɛ n de tɩ Fãagra zãsŋↄ la wʋn yẽta pẽka sɛla woo pʋam.
56002011	Bẽm ı̃yã, Nawẽnnɛ botɩ tɩ bãŋɛ a yel-sõnnɛ la n de fãarɛ bↄ nẽrsaalba wuu la mɛ.
56002012	A zãsnɩ tõma tɩ tɩ basɛ la sɛla n ka dolɩ Nawẽnnɛ sore, la dũnia nẽrba n boorɩ sɛla la, dee vↄa dũnia wã zuo la pʋtẽ'e-sõŋↄ, la sɩra, dee dↄla Nawẽnnɛ sore sõŋa.
56002013	Bɛla tɩ tɩ wʋn tara pʋtẽ'erɛ gu'ura sũ-yẽlga daarɛ la, daar-ẽŋa Azezi-krisi n wʋn leme wa'am la a na'am pãŋa. Ẽŋa n de tõma Nawẽnnɛ, la tɩ Fãagra.
56002014	Ẽŋa n dɩkɛ a vↄm bↄ tõma ı̃yã, tɩ a fãagɛ tↄ tõon-be'ero wuu pʋam, dee basɛ tɩ tɩ malgɛ ãna sõŋa dɛna a mẽŋa nẽrba, mõrgɛ tõnna tõon-sõma.
56002015	La de la bɛla tɩ fʋ wʋn zãsʋm ba, bↄ ba bʋraanɛ, dee kã'an ba. Ẽŋɛ bɛla la nõorɛ sɛka tɩ fʋ tarɩ la. Da basɛ tɩ nẽra pↄ'ↄgɛ fↄ.
56003001	Tẽegɛ ba wuu yetɩ la masɛ mɛ tɩ ba nanna tẽŋa la nẽŋadõma, la kɛ'ɛndõma dee sakra ba nõorɛ, dee tõnna tõon-sõma buuri wuu.
56003002	Ba da tↄgra nẽrba be'em, ba da dɛna zɛbzɛbrɩba, la ba dɛna nẽrba n tarɩ sũ-mã'asʋm, dee ɩta sũ-bʋgsʋm la nẽrba wuu.
56003003	Tõma mẽ daan de la nẽrba n ka mi sɛla, la sɩ'ɩsrɩba, la nẽrba n bʋrgɛ ka dↄla sɩra sore, tɩ tõma yɛmleego, la bõn-yooro tɩ tõma boorɩ la sↄna tõma. Tõma daan vↄa la pʋtʋʋlgↄ pʋam, ɩta sũure la tɩ taaba bõnↄ, dee dɛna nẽrba tɩ ba ka nõŋɛ, dee sisra taaba.
56003004	La Nawẽnnɛ n de tɩ Fãagra la n wa pa'alɛ nẽrsaalba a yel-sõnnɛ, la a nõŋlʋm na,
56003005	a fãagɛ tɩ mɛ, la, la dagɩ tɩn tõm tõon-sõma ı̃yã, la de la a mẽŋa ninbãal-zʋa ı̃yã tɩ a fãagɛ tↄ. A botɩ a Sɩa la n peege tõma sũure dẽgrↄ botɩ tɩ lebge nẽr-paalsɩ tara vↄm paalga.
56003006	La de la Azezi-krisi n de tɩ Fãagra la ı̃yã, tɩ Nawẽnnɛ bↄ tↄ a Sɩa la sõŋa sõŋa,
56003007	tɩ a yel-sõnnɛ na botɩ tõma masɛ a nẽŋam, lebge a kↄma wʋn yẽ vↄm n ka ba'asrɩ tɩ tõma tarɩ pʋtẽ'erɛ gu'ura la.
56003008	Yetↄg-ẽna de la sɩra. Bɛla tɩ mam bↄↄra tɩ fʋ mõrgɛ pa'alɛ ba yel-bãma, tɩ nẽr-sɛba n bↄ Nawẽnnɛ sɩra la mõrgɛ tõnna tõon-sõma. Yel-bãma n ãn sõŋa dee tara yõorↄ bↄ'ↄra nẽrba.
56003009	La sãn dɛna nõke'en-yooro, la yaabdõma deto kãalgↄ, la nõkɛ'ɛma wẽ'a Zifdõma lↄↄ la yɛla, zãagɛ fʋ mẽŋa la bõn-bãma, se'ere n soe la, ba ka tarɩ yõorↄ, ba de la zãŋa.
56003010	Nẽra sãn tara welgre sẽnna, fʋ kã'an ẽ nõorɛ ayi, tɩ a sãn ken zagsɛ, fʋ basɛ ẽ, la ya da le tara yetↄga la ẽ.
56003011	Tɩ fʋ mi tɩ nẽr-ẽŋa buuri bʋrgɛ mɛ basɛ sɩra sore, dee tõnna tõon-be'ero n pa'alɩ tɩ a kãn yẽ bʋʋrↄ.
56003012	Mam wʋn tõm na Artemasɩ bɩɩ Atisiki fʋ zẽ'am, a sãn wa'am, fʋ nargɛ pãŋa wa'am mam zẽ'am Nikopoli, tɩ mam looge yɛm tɩ m bↄna la bilam tɩ ↄↄrↄ wakatɛ tole.
56003013	Mõrgɛ bɩsɛ Azenaasɩ n de yetↄg-mita, la Apolↄsɩ sore sẽnnɛ na yelle, tɩ sɛla da pↄ'ↄgɛ ba.
56003014	Tõma nẽrba la masɛ mɛ tɩ ba zãsʋm tõnna tõon-sõma tɩ la sõŋɛ sɛba n boorɩ sõŋrɛ la, dee da vↄa vↄm n ka tarɩ yõorↄ.
56003015	Nẽr-sɛba n boe la mam na wuu pʋ'ʋsrɩ fↄ. Pʋ'ʋsɛ nẽr-sɛba n bↄ Azezi sɩra nõŋɛ tõma la. Nawẽnnɛ yel-sõnnɛ wʋn bↄna la ya wuu.
57001001	Mam Apolɩ n boe yʋ'a deem Azezi-krisi yelle, la tɩ sↄbia Atimõtɩ n gʋlsɛ gõŋↄ wã bↄ'ↄra tɩ sɩr-sõŋↄ Afilmõ n de tɩ tõntõn-tadãana,
57001002	la tɩ tã Apɩa, la Arsipi n lagɩm na tõma yẽ nãmsgↄ Azezi tõoma pʋam na, la Nawẽnnɛ nẽrba la n lagsrɩ fʋ yire pʋam na.
57001003	Tɩ Sↄ Nawẽnnɛ, la tɩ Zuudãana Azezi-krisi wʋn ẽŋɛ ya yel-sõnnɛ, dee bↄ ya sũ-mã'asʋm.
57001004	Mam pʋ'ʋsrɩ Nawẽnnɛ daarɛ woo a yel-sõnnɛ mɛ, dee tẽra fʋ yelle m pʋ'ʋsgↄ pʋam ka basra.
57001005	Se'ere n soe la, mam wõm ban tↄgrɩ fõn bↄ tɩ Zuudãana Azezi sɩra se'em, la fõn tarɩ nõŋlʋm Nawẽnnɛ nẽrba la wuu ı̃yã se'em.
57001006	Mam sosrɩ Nawẽnnɛ tɩ fõn lagɩm na tõma bↄ Azezi-krisi sɩra la wʋn sẽnna nẽŋa, a wʋn basɛ tɩ fʋ bãŋɛ bõn-sõma sɛba wuu tɩ tɩ tarɩ Krisi doosgo pʋam.
57001007	M sↄbia, fʋ nõŋlʋm na bↄ mam sũ-yẽlga zozo'e mɛ, dee bↄ mam bʋraanɛ, fõn botɩ Nawẽnnɛ nẽrba la wuu sũure mã'agɛ la ı̃yã.
57001008	Bɛla tɩ baa mam n tarɩ nɩ nõorɛ wʋn yele fo tɩ fʋ ẽŋɛ se'em Krisi ı̃yã la, mam ka ẽŋɛ bɛla,
57001009	mam sosrɩ fʋ la nõŋlʋm. La de la mam Apolɩ n de bʋra-yã'aŋa, mam boe la yʋ'a deem lɛɛlɛ wã Azezi-krisi yelle.
57001010	Mam sosrɩ fʋ la A'onezim tɩ mam boe yʋ'a deem tɩ a sakɛ Azezi lebge mam bia la ı̃yã.
57001011	Kʋrʋm, a daan ka tarɩ yõorↄ bↄ fↄ, la lɛɛlɛ wã a yãŋa tarɩ yõorↄ mɛ bↄ fõn na mam.
57001012	Mam lebe tõnna ẽ na fõn zẽ'am, mam nõŋɛ ẽ na m sũure wuu.
57001013	Mam boorɩ nɩ tɩ a bↄna la mam zẽ'am to'oge fõn zẽ'a sõŋra mam, mam n ken bↄna yʋ'a deem Nawẽnnɛ kõ-yẽlga la ı̃yã la.
57001014	La mam ka boorɩ tɩ m ẽŋɛ sɛla tɩ fõn sãn ka sakɛ, tɩ la da kãn dɛna mam mõrgɛ fʋ mɛ tɩ fʋ ẽŋɛ mam yel-sõnnɛ, la dɛna fʋ mẽŋa n boorɩ se'em.
57001015	Tã tɩ A'onezim n daan basɛ fõn dee fõrgɛ wakatɛ fẽe la, la de la tɩ fʋ le to'oge ẽ tɩ a bↄna la fʋ wakatɛ wuu.
57001016	La a ka le dɛna fʋ to'oge ẽ tɩ a dɛna fʋ yamŋa mã'a, a gãnnɩ yamŋa mɛ, a yãŋa de la sↄbi-nõŋrɛ. Mam nõŋɛ ẽ mɛ halɩ zozo'e, la fõn wʋn nõŋɛ ẽ gãnna, se'ere n soe la, a de la fʋ yamŋa dee ken dɛna fʋ sↄbia Zuudãana doosgo pʋam.
57001017	Bɛla, fʋ sãn dɛna mam sɩrɛ, fʋ to'oge ẽ wʋ fõn wʋn to'oge mam mẽŋa se'em na.
57001018	La a sãn ẽŋɛ fʋ tuuge, bɩɩ a sãn tara fʋ sãnnɛ, basɛ tɩ la dɛna mam sãnnɛ.
57001019	Mam Apolɩ n gʋlsɛ wãna la mam mẽŋa nu'ugo yetɩ: Mam wʋn yↄ fↄ. Mam kãn tẽegɛ fↄ tɩ fʋ mẽŋa tarɩ mam sãnnɛ, la de la mam n sõŋɛ fↄ tɩ fʋ yẽ vↄm.
57001020	Ẽe, m sↄbia, ẽŋɛ yel-ẽna bↄ mam, Zuudãana la ı̃yã. Botɩ m sũure mã'agɛ Krisi ı̃yã.
57001021	Mam n mi tɩ fʋ wʋn ẽŋɛ mam n boorɩ se'em na ı̃yã tɩ mam gʋlsɛ bↄ fↄ, la mam mi tɩ fʋ wʋn põn ẽŋɛ gãŋɛ mam n yele fʋ se'em na mɛ.
57001022	La mam sosrɩ tɩ fʋ ken mãasʋm gã'argↄ zẽ'a bↄ ma, tɩ mam tarɩ pʋtẽ'erɛ tɩ yãma n pʋ'ʋsrɩ Nawẽnnɛ na ı̃yã, ba wʋn basɛ mam tɩ m leme wa'am ya zẽ'am.
57001023	A'epafrasɩ n lagɩm na mam bↄna yʋ'a deem Azezi-krisi yelle la pʋ'ʋsrɩ fↄ.
57001024	La mam tõntõn-taaba, Aluki la Amarkɩ, la Aristarkɩ, la Ademasɩ mẽ pʋ'ʋsrɩ fↄ.
57001025	Tɩ Zuudãana Azezi-krisi yel-sõnnɛ wʋn bↄna la ya.
58001001	Kʋrʋm, Nawẽnnɛ yʋʋn botɩ a nõtↄ'ↄsrɩba n tↄgɛ nõorɛ zozo'e bↄ tɩ yaabdõma, la yetↄga buuri to'oto'ore.
58001002	La lɛɛlɛ wã n de ba'asgↄ wakatɛ la, Nawẽnnɛ botɩ a Dayʋa la n tↄgɛ bↄ tↄ. La doose la ẽŋa tɩ a nãam dũnia la saazuum wuu, la a botɩ ẽŋa n sↄna sɛla woo.
58001003	Ẽŋa n tarɩ Nawẽnnɛ na'am pãŋa wa pa'alɛ tↄ, a ãn wʋ Nawẽnnɛ mẽŋa n ãn se'em na. La a yetↄga la tarɩ pãŋa mɛ botɩ sɛla woo bↄna a zẽ'a. Ẽŋa n yese nẽrsaalba tõon-be'ero tɩ ba lebge sõŋa la poorʋm, a sẽŋɛ ka zẽa la Naba Wẽnnɛ zʋʋgↄ saazuum-zuum.
58001004	Tɩ Nawẽnnɛ zẽkɛ ẽ tɩ a gãnna malɛkadõma halɩ zozo'e dee bↄ ẽ yʋ'ʋrɛ n gãnnɩ malɛkadõma yʋ'ʋra.
58001005	Nawẽnnɛ ka yele malɛka baa ayɩla yetɩ: "Fõn de mam Dayʋa, zı̃na mam lebge la fʋ Sↄ." La a ken ka yele malɛka yetɩ: "Mam n wʋn dɛna fʋ Sↄ, tɩ fʋ dɛna mam Dayʋa."
58001006	La ẽn daan tõm a bi-kẽŋa la dũnia pʋam na, a yele yetɩ: "Dẽnɩ tɩ malɛkadõma wuu nã'asra ẽ."
58001007	La sãn dɛna malɛkadõma la yelle, a tↄgɛ yetɩ, ba de la ẽŋa tõntõnɩba, ẽŋa basɛ tɩ ba ãna wʋ kʋsebgo la, dee basɛ tɩ ba ãna wʋ bug-zɩlɩsɩ la.
58001008	La a yele a Dayʋa la yelle yetɩ: "Fõn de la Nawẽnnɛ, fʋ na'am na wʋn bↄna la wakatɛ n ka ba'asrɩ. Fʋ wʋn sↄna fʋ so'olʋm na la sɩra.
58001009	Fõn nõŋɛ la sɛla n masɛ, dee sisra be'em. Bɛla n soe tɩ fʋ Nawẽnnɛ welge fʋ to'ore, bↄ fↄ pẽka, la sũ-yẽlga gãnna basɛba wuu."
58001010	Dee ken yetɩ: "Zuudãana, fõn nãam tẽŋa halɩ pı̃'iluŋo wakatɛ, la saazuum wuu de la fõn nu'usi tõoma.
58001011	Ba wuu wʋn sã'am mɛ, la fõn wʋn weege bↄna. Ba wʋn kʋrgɛ wʋ fuugo n kʋrgrɩ se'em na.
58001012	Fʋ wʋn lobe ba basɛ wʋ fuugo tɩ ba kilim lobe basɛ la. Bõnↄ wuu wʋn teege wʋ ban teerɩ fu-kɛka la. La fõn, fõn de la fõn de se'em na ka tɛɛra, fõn yʋʋma ka tarɩ tɛka."
58001013	Nawẽnnɛ ka yele malɛka baa ayɩla yetɩ: "Zı̃'ire m zʋʋgↄ, halɩ tɩ m wa basɛ tɩ fʋ bɛ'ɛba bↄna fʋ nãma tẽŋa."
58001014	Malɛkadõma de la bẽm? Ba de la sɩɩsɩ n tõnnɩ bↄ'ↄra Nawẽnnɛ, tɩ Nawẽnnɛ tõnna ba, tɩ ba sõŋra nẽr-sɛba n de ba yẽ fãarɛ la.
58002001	Bɛla n soe tɩ la masɛ tɩ tõma gʋrɛ yetↄga la tɩ tɩ wõm na sõŋa sõŋa, tɩ tɩ da bʋrgɛ.
58002002	Malɛkadõma n yʋʋn tↄgɛ yetↄg-sɛba kʋrʋm na ẽŋɛ ba tõonɛ mɛ, nẽr-sɛba n sɩ'ɩsɛ ka sakɛ ba la, yẽ sɩbgrɛ sɛka n masɛ tɩ ba yẽ la mɛ.
58002003	La sãn dɛna bɛla, tõma sãn pↄ'ↄgɛ Nawẽnnɛ fãarɛ kãtɛ ẽna, tõma wʋn ẽŋɛ la wãne põsɛ sɩbgrɛ? Zuudãana mẽŋa n daan põn dẽŋɛ mõolɛ fãarɛ ẽŋa yelle, tɩ nẽr-sɛba n wõm na pa'alɛ tõma tɩ la de la sɩra.
58002004	Tɩ Nawẽnnɛ mẽŋa mẽ tõm tõon-yãlma, la yel-kɩrsɩ, la bõn-yãlma buuri wuu to'oto'ore, dee bↄ nẽrba a Sɩa pãŋa wʋ ẽn boorɩ se'em, pa'alɛ tɩ la de la sɩra.
58002005	La dagɩ malɛkadõma tɩ Nawẽnnɛ yetɩ ba sↄna dũnia sɛka n sẽm tɩ tõma tↄgra a yelle la.
58002006	La nẽra n tↄgɛ Nawẽnnɛ gõŋↄ la pʋam zẽ'a ayẽma yetɩ: "Nẽrsaala de la bẽm tɩ fõn tẽra a yelle? Nẽrsaala bia de la bẽm tɩ fõn bɩsra a yelle?
58002007	Fõn basɛ mɛ tɩ a ka paagɛ malɛkadõma wakatɛ fẽe mã'a, dee yãŋa nã'asɛ ẽ, bↄ ẽ na'am pãŋa la pẽka.
58002008	Fõn basɛ mɛ tɩ a sↄna sɛla woo." Lan yetɩ Nawẽnnɛ basɛ tɩ sɛla woo sakra nẽrsaala la, a ka basɛ tɩ sɛla weege ka sakra ẽ. La, lan de se'em na, tõma nãn ka yẽtɩ tɩ sɛla woo sakrɩ ẽ.
58002009	La tõma yẽ tɩ la de la Azezi tɩ Nawẽnnɛ sike tɩ a ka paagɛ malɛkadõma wakatɛ fẽfẽe, dee yãŋa nã'asɛ ẽ, bↄ ẽ na'am pãŋa la pẽka ẽn nãmsɛ ki la ı̃yã. La de la Nawẽnnɛ yel-sõnnɛ ı̃yã, tɩ a ki nẽrsaalba wuu ı̃yã.
58002010	Nawẽnnɛ n de sɛka n basɛ tɩ sɛla woo bↄna, dɛna a bõnↄ na, la masɛ la ẽŋa yɛm n boorɩ se'em tɩ a botɩ Azezi nãmsɛ, ẽŋɛ sɛla woo ba'asɛ, fãagɛ nẽrba, tarɩ a kↄma zozo'e sẽŋɛ a na'am pãŋa zẽ'am.
58002011	Azezi n malgrɩ nẽrba tɩ ba dɛna pʋpeelem dõma, la sɛba tɩ a malgɛ tɩ ba dɛna pʋpeelem dõma la lagɩm tara la Sↄ ayɩla. Bɛla n soe tɩ a ka zↄta yãnnɛ tɩ a wi ba tɩ a sↄbiisi.
58002012	Bɛla tɩ a yele Nawẽnnɛ yetɩ: "Mam wʋn tↄgɛ fʋ yelle m sↄbiisi zẽ'am, mam wʋn nã'asɛ fↄ ba lagsgↄ zẽ'am."
58002013	Dee le yetɩ: "Mam wʋn dɩkɛ m sɩra wuu bↄ la Nawẽnnɛ." Dee ken yetɩ: "Mam n wãna, mam na kↄm-sɛba tɩ Nawẽnnɛ bↄ mam na."
58002014	Kↄma la tɩ a tↄgrɩ la n de nẽrsaalba tara ı̃yã la zɩɩm na, bɛla tɩ Azezi mẽ lebge nẽrsaala wʋ bãma la ki, tɩ a kũm na sã'am Asũtãana n de sɛka n basɛ tɩ nẽrba kiira la pãŋa.
58002015	La de la bɛla tɩ a ẽŋɛ fãagɛ sɛba tɩ kũm dabeem tarɩ ba botɩ ba ãna wʋ yamsɩ ba vↄm na wuu pʋam na basɛ.
58002016	La dagɩ malɛkadõma tɩ a wa'am tɩ a sõŋɛ, la de la Abraham yɩɩsɩ la tɩ a wa'am tɩ a sõŋɛ.
58002017	Bɛla n soe tɩ la daan masɛ tɩ a lebge nẽrsaala ãna wʋ a sↄbiisi la sɛla woo pʋam, tã'agɛ dɛna ba kãabgↄ kẽma nẽŋadãana n de ninbãal-zↄta, dee dɛna sɩra dãana Nawẽnnɛ tõoma pʋam. A ẽŋɛ la bɛla yese nẽrba tõon-be'ero, naagɛ ba la Nawẽnnɛ.
58002018	Azezi mẽŋa n daan yẽ nãmsgↄ wakatɛ sɛba tɩ Asũtãana makɛ ẽ bɩsɛ la, a tã wʋn sõŋɛ nẽr-sɛba n yẽtɩ nãmsgↄ la mɛ, bↄ ba pãŋa.
58003001	Bɛla m sↄbiisi, yãma tɩ Nawẽnnɛ wi tɩ ya welge to'ore dɛna a nẽrba la, bɩsra-ya Azezi, ẽŋa n de sɛka tɩ Nawẽnnɛ tõm, la ẽŋa n de tõma kãabgↄ kẽma nẽŋadãana Nawẽnnɛ sore doosgo la pʋam.
58003002	A de la sɩra dãana sɛka n looge ẽ na zẽ'am, wʋ Amoyisi n yʋʋn de sɩra dãana se'em Nawẽnnɛ nẽrba la pʋam na.
58003003	La masɛ mɛ tɩ Azezi yẽ nã'asgↄ gãnna Amoyisi halɩ zozo'e, wʋ de-mẽta n yẽtɩ pẽka gãnna deego la mẽŋa se'em na.
58003004	Asɩra, deego woo de la nẽra n mẽ ẽ, la sɛla woo mẽta de la Nawẽnnɛ.
58003005	La sãn dɛna Amoyisi, a yʋʋn de la tõntõnna n de sɩra dãana Nawẽnnɛ nẽrba n ãn wʋ deego la pʋam, dẽŋɛ tↄgɛ sɛla n wʋn wa tↄgɛ la yelle.
58003006	La Krisi de la Nawẽnnɛ Dayʋa n de sɩra dãana sↄna deego la. A deego la de la tõma, tõma sãn ze'ele kãŋkãŋɛ la bʋraanɛ, dee tara pʋtẽ'erɛ gu'ura sɛla tɩ tɩ bↄ sɩra la, la sũ-yẽlga, ka paagɛ ba'asgↄ.
58003007	Bɛla, sakɛ-ya Nawẽnnɛ Sɩa n yele se'em yetɩ: "Zı̃na, ya sãn wõm Nawẽnnɛ kõa,
58003008	ya da kɛ'ɛm ya sũure, wʋ ya yaabdõma n yʋʋn kɛ'ɛm ba sũure sɩ'ɩsɛ Nawẽnnɛ nõorɛ se'em, makɛ ẽ bɩsɛ weem na."
58003009	Nawẽnnɛ yetɩ: "Bilam, ya yaabdõma yʋʋn makɛ mam mɛ bɩsɛ, baa ban yʋʋn yẽ mam tõoma yʋʋma pinaasɩ la.
58003010	Bɛla tɩ mam sũure yʋʋn yı̃ige la zamãan-ẽŋa nẽrba. Tɩ mam yetɩ: 'Ba pʋtẽ'era la botɩ ba tuura mɛ wakatɛ wuu, tɩ ba ka dↄla mam sore.'
58003011	Mam sũ-yı̃ire la pʋam, mam pↄɩ mɛ yetɩ: 'Ba kãn malɩn kẽ zẽ'e-sɛka tɩ mam yetɩ m bↄ ba tɩ ba yẽ vo'osgo la.' "
58003012	M sↄbiisi, guuse-ya ya mẽŋa tɩ ya nẽr-sɛka da tara pʋtẽ'e-be'ero n wʋn basɛ tɩ a ka bↄ Nawẽnnɛ sɩra, tɩ bõn-ẽŋa basɛ tɩ a welge la Nawẽnnɛ n de vↄm dãana la.
58003013	La bↄ'ↄra-ya taaba bʋraanɛ daarɛ woo, wʋ Nawẽnnɛ n tↄgrɩ la tõma zı̃na se'em na, tɩ ya nẽr-sɛka da kɛ'ɛm a sũure tɩ tõon-be'ero basɛ tɩ a tuuge.
58003014	Tõma sãn ze'ele kãŋkãŋɛ wʋ tõma n bↄ sɩra se'em pↄspↄsɩ la ka paagɛ ba'asgↄ, tɩ wʋn lagɩm na Krisi to'oge pʋrɛ.
58003015	Bɛla tɩ la yele Nawẽnnɛ gõŋↄ pʋam yetɩ: "Zı̃na, ya sãn wõm Nawẽnnɛ kõa, ya da kɛ'ɛm ya sũure, wʋ ya yaabdõma n yʋʋn kɛ'ɛm ba sũure sɩ'ɩsɛ Nawẽnnɛ nõorɛ se'em na."
58003016	Sɛba n yʋʋn wõm Nawẽnnɛ kõa dee sɩ'ɩsɛ a nõorɛ la de la bãna? Ba de la nẽr-sɛba wuu tɩ Amoyisi yʋʋn tarɩ Ezipti tẽŋa yese la.
58003017	Sɛba tɩ Nawẽnnɛ sũure yʋʋn yı̃ige la ba yʋʋma pinaasɩ la de la bãna? Ba de la sɛba n yʋʋn tõm tõon-be'ero ki weego pʋam na.
58003018	Sɛba tɩ a yʋʋn pↄɩ yetɩ ba kãn kẽ zẽ'e-sɛka tɩ a yetɩ a bↄ ba tɩ ba yẽ vo'osgo la de la bãna? Ba de la sɛba n sɩ'ɩsɛ la.
58003019	La tõma yẽ tɩ ba yʋʋn ka yãŋɛ kẽ, ban ka bↄ Nawẽnnɛ sɩra la ı̃yã.
58004001	Nawẽnnɛ n bı̃ŋe a nõorɛ tɩ tɩ kẽ a vo'osgo zẽ'am na ken bↄna mɛ, bɛla tɩ guuse, tɩ ba'asgↄ ya nẽr-sɛka da wa yẽ tɩ a koŋe ka kẽ.
58004002	Se'ere n soe la, tõma mẽ wõm Nawẽnnɛ kõ-yẽlga la wʋ nẽr-bãma n wõm se'em na. La bãma zẽ'am, yetↄga la tɩ ba yʋʋn wõm na ka tarɩ yõorↄ bↄ ba, bẽm ı̃yã, sɛba n wõm na ka bↄ sɩra.
58004003	La tõma sɛba n bↄ ẽ sɩra la, tõma wʋn kẽ vo'osgo la zẽ'am tɩ a yʋʋn yetɩ: "Mam sũ-yı̃ire la pʋam, mam pↄɩ mɛ yetɩ, ba kãn malɩn kẽ zẽ'e-sɛka tɩ mam yetɩ m bↄ ba tɩ ba yẽ vo'osgo la." Nawẽnnɛ n yele bɛla la, tɩ a dẽŋɛ põn tõm a tõoma wuu ba'asɛ mɛ halɩ lan pↄsɛ dũnia nãaŋↄ wakatɛ.
58004004	La gʋlsɛ Nawẽnnɛ gõŋↄ pʋam zẽ'a ayɩla tↄgɛ dabsa ayopↄɩ daarɛ la yelle yetɩ: "Nawẽnnɛ nãam sɛla woo ba'asɛ, dee vo'ose la dabsa ayopↄɩ daarɛ."
58004005	La zẽ'e-ẽna wã la ken tↄgɛ yetɩ: "Ba kãn malɩn kẽ zẽ'e-sɛka tɩ mam yetɩ m bↄ ba tɩ ba yẽ vo'osgo la."
58004006	Nẽr-sɛba n yʋʋn wõm Nawẽnnɛ kõ-yẽlga la pↄspↄsɩ la ka kẽ, ban ka sakɛ la ı̃yã. La dẽnɩ tɩ nẽrba kẽ.
58004007	Bɛla tɩ Nawẽnnɛ le looge daarɛ ayẽma tɩ ba wi'iri tɩ zı̃na. Tɩ yaabdõma n sɩ'ɩsɛ Nawẽnnɛ na, yʋʋma zozo'e n tole tɩ a botɩ Adavidi tↄgɛ wʋ lan põn gʋlsɛ se'em na yetɩ: "Zı̃na, ya sãn wõm Nawẽnnɛ kõa, ya da kɛ'ɛm ya sũure."
58004008	Azoze yʋʋn sãn tarɩ nɩ ba paagɛ la vo'osgo asɩra sɩra zẽ'am, Nawẽnnɛ kãn le tↄgra vo'osgo daarɛ ayẽma yelle.
58004009	Bɛla, vo'osgo n ken bↄna Nawẽnnɛ nẽrba la ı̃yã, wʋ Nawẽnnɛ n vo'ose dabsa ayopↄɩ daarɛ la.
58004010	Se'ere n soe la, nẽr-sɛka n kẽ Nawẽnnɛ vo'osgo la zẽ'am, mẽ basrɩ a tõoma mɛ dee vↄ'ↄsra, wʋ Nawẽnnɛ n ba'asɛ a tõoma dee vo'ose se'em na.
58004011	Bɛla, tɩ wɩsgɛ tɩ mẽŋa yẽ vo'osgo ẽna, tɩ guuse tɩ nẽra baa ayɩla da doose sɩ'ɩsgↄ la sore koŋe ka kẽ.
58004012	Nawẽnnɛ yetↄga la vↄa mɛ, tara pãŋa, dee tara nõorɛ gãnna sʋkↄbgↄ n saasɛ tara nõa bayi. A kẽ'erɩ la nẽra pʋam mina a sɩa, la a sũure yɛla wuu bↄkra, dee mina a pʋtẽ'erɛ, la a yɛm wuu n ãn se'em, wʋ sʋ'a n welgrɩ kõb-suglsi paara kõb-sõom na.
58004013	Sɛla baa ayɩla ka boe n sʋgɛ tɩ Nawẽnnɛ ka yẽta. Bõn-sɛba tɩ a nãam na wuu de la vẽelsɩ a zẽ'am. La de la ẽŋa n de sɛka tɩ tɩ wʋn ze'ele a nẽŋam tↄgɛ tɩ yɛla wuu bↄ ẽ.
58004014	Tõma tarɩ la kãabgↄ kẽma nẽŋadãana n de Nawẽnnɛ Dayʋa Azezi n zom saazuum Nawẽnnɛ yire. Bɛla, tɩ ze'ele-ya kãŋkãŋɛ Nawẽnnɛ sore la doosgo pʋam.
58004015	Tɩ tarɩ la kãabgↄ kẽma nẽŋadãana n tarɩ tɩ zı̃ile tɩ tↄrgↄ pʋam, se'ere n soe la, a yẽ nãmsgↄ mɛ sɛla woo pʋam wʋ tõma la, la a ka tõm tõon-be'ero.
58004016	Bɛla, basɛ-ya tɩ tɩ lɛm Nawẽnnɛ n de yel-sõnnɛ dãana la na'am bı̃mbı̃nne na zẽ'am la bʋraanɛ, tɩ a zoe tɩ ninbãalga ẽŋɛ tɩ yel-sõnnɛ, dee sõŋɛ tↄ wakat-sɛka tɩ tɩ boorɩ.
58005001	Nawẽnnɛ kãabgↄ kẽma nẽŋadãana woo, ba loorɩ ẽ na nẽrsaalba pʋam tɩ a tõnna bↄ'ↄra Nawẽnnɛ, nẽrba ı̃yã. Ẽŋa n bↄ'ↄrɩ Nawẽnnɛ bↄ'a, dee kãabra bↄ'ↄra ẽ ba tõon-be'ero ı̃yã.
58005002	A tã wʋn wõm sɛba n ka mi, la sɛba n tuuri la võorɛ mɛ zoe ba ninbãalga, ẽŋa mẽŋa n boe tↄrgↄ pʋam na ı̃yã.
58005003	La de la bɛla ı̃yã, tɩ la dɛna a kãabɛ bↄ Nawẽnnɛ a mẽŋa tõon-be'ero, la nẽrba la tõon-be'ero ı̃yã.
58005004	Nẽra ka tã wʋn nã'asɛ a mẽŋa dɩkɛ tõon-ẽna bↄ a mẽŋa dɛna kãabgↄ kẽma nẽŋadãana, la de la Nawẽnnɛ n loorɩ, wʋ ẽn yʋʋn looge Aarõ se'em na.
58005005	Bɛla mẽ, la dagɩ Krisi mẽŋa n ɛ nã'asgↄ lebge kãabgↄ kẽma nẽŋadãana, la de la Nawẽnnɛ n looge ẽ yele yetɩ: "Fõn de mam Dayʋa, zı̃na mam lebge la fʋ Sↄ."
58005006	Dee le yele zẽ'a ayẽma yetɩ: "Fʋ de la kãabgↄ kẽema wakatɛ wuu ı̃yã, wʋ Amelkisedɛkɩ n ãn se'em na."
58005007	Azezi-krisi n daan boe dũnia wã wakat-sɛka la, a pʋ'ʋsɛ mɛ sose Nawẽnnɛ n de sɛka n tã wʋn fãagɛ ẽ kũm pʋam basɛ la, belem ẽ na nintãm. Tɩ Nawẽnnɛ lerge a sosgo, a sik-m-mẽŋa la pʋam.
58005008	Baa la ẽn de Nawẽnnɛ Dayʋa la, nãmsgↄ la pʋam a bãŋɛ sakrɛ n de sɛla mɛ.
58005009	La ẽn daan tõm Nawẽnnɛ n boorɩ se'em wuu ba'asɛ la, a lebge la sɛka tɩ nẽr-sɛba wuu n sakrɩ a nõorɛ la yẽtɩ fãarɛ n ka tarɩ ba'asgↄ a zẽ'am.
58005010	Bɛla tɩ Nawẽnnɛ yele yetɩ, a de la kãabgↄ kẽma nẽŋadãana wʋ Amelkisedɛkɩ n ãn se'em na.
58005011	Yɛla zozo'e tɩ tõma tarɩ wʋn tↄgɛ yel-ẽŋa yelle, la, la tↄ mɛ tɩ mam pa'alɛ ya a võorɛ tɩ ya wõm, se'ere n soe la, yãma lebge la mã'asga ka wõnna sɛla võorɛ tↄtↄ.
58005012	Lan yuuge paagɛ se'em wã, la seke nɩ mɛ tɩ yãma lebge karẽnsãandõma pa'ala nẽrba basɛba. La baa bɛla, yãma ken bↄↄra tɩ ba zãsna ya la Nawẽnnɛ pↄspↄsɩ yɛla n de nãana, wʋ kↄma n boorɩ bı̃'isum dee ka bↄↄra di-ke'ene na.
58005013	Nẽr-sɛka n ken ãna wʋ bia n mõgrɩ bı̃'isum na, a nãn ka tã wʋn bãŋɛ sɛla n masɛ, la sɛla n ka masɛ yelle bↄkɛ.
58005014	La sɛba n de bõnkɛgsɩ la diti la di-ke'ene, bãma n de sɛba n zãsʋm mina sɛla n ãn sõŋa, la be'em bↄkra.
58006001	Bɛla, tɩ sẽŋɛ-ya nẽŋa zãsʋm bõnkɛgsɩ zãsŋↄ, dee basɛ Krisi pↄspↄsɩ yɛla la zãsŋↄ tɩ tɩ dẽŋɛ mina la. Tɩ kãn le zãsna pı̃'iluŋo yɛla la n de tɩ teege yɛm basɛ tõon-be'ero n sẽm na kũm, la tɩ bↄ Nawẽnnɛ sɩra,
58006002	la ko'om misga zãsŋↄ, la ban paglɩ nu'usi nẽrba zuto pʋ'ʋsra yelle, la kũm vo'ore, la dũnia ba'asgↄ sarɩyadia yelle.
58006003	Tɩ wʋn ẽŋɛ se'em n bɛla, tɩ sẽŋɛ nẽŋa, Nawẽnnɛ sãn sakɛ.
58006004	Nẽr-sɛba n bãŋɛ Nawẽnnɛ sɩra bↄna peelem pʋam, yẽ Nawẽnnɛ yel-sõnnɛ, to'oge Nawẽnnɛ Sɩa pãŋa,
58006005	bãŋɛ Nawẽnnɛ yetↄga n ãn sõŋa se'em, dee mina dũnia sɛka n sẽm na pãŋa n ãn se'em,
58006006	bãma sãn lebe poorʋm dee basɛ Nawẽnnɛ sore, la ka tã tɩ ba le tarɩ ba leme tɩ ba teege yɛm basɛ tõon-be'ero. Se'ere n soe la, nẽr-bãma ãn wʋ ba le ka'ara Nawẽnnɛ Dayʋa la kũm dↄ-puurŋa zuo, dee yaala ẽ nẽrba tẽŋasʋka.
58006007	Tɩ dɩkɛ makrɛ: Saaga sãn niira zozo'e tɩ va'am yũura ko'om sõŋa, a bõnkↄↄla wʋn mãalɛ mɛ bↄ sɛba n kↄↄrɩ ẽ na, bɛla a yẽtɩ Nawẽnnɛ yel-sõnnɛ mɛ.
58006008	La va'am na sãn yɛsra gõ'osɩ, la mõ-yooro mã'a, a ka tarɩ yõorↄ, ba wʋn kã la be'em bↄ ẽ, la ba'asgↄ ba wʋn yõ ẽ na bugum.
58006009	M sɩr-nõŋrɩsɩ, baa tõma n tↄgrɩ wãna la, tõma mi tɩ sũure pʋam sɩra sɩra tɩ yãma boe la so-sõŋↄ n wʋn botɩ ya yẽ fãarɛ la zuo.
58006010	Nawẽnnɛ de la sɩra dãana, a kãn yı̃m ya tõoma, la yãma n pa'alɛ tɩ yãma nõŋɛ ẽ mɛ, tõm bↄ a nẽrba, dee ken tõnna bↄ'ↄra ba lɛɛlɛ wã.
58006011	Bɛla tõma n boorɩ se'em de la ya nẽra woo keŋe a mẽŋa bɛla, sẽnna nẽŋa ka paagɛ ba'asgↄ, yẽ bõn-sɛba tɩ a tarɩ pʋtẽ'erɛ gu'ura la.
58006012	Tõma ka boorɩ tɩ ya tara zẽyãgrɛ, ɩta-ya wʋ nẽr-sɛba n bↄ Nawẽnnɛ sɩra, mõrgɛ sẽŋɛ nẽŋa yẽ sɛla tɩ Nawẽnnɛ bı̃ŋe nõorɛ tɩ a bↄ a nẽrba la.
58006013	Nawẽnnɛ n yʋʋn bı̃ŋe nõorɛ la Abraham na, a pↄɩ mɛ, la nẽra n ka boe gãnna a mẽŋa la ı̃yã, a pↄɩ la a mẽŋa
58006014	yetɩ: "Asɩra, mam wʋn ẽŋɛ fʋ yel-sõnnɛ zozo'e, dee botɩ fʋ yɩɩsɩ yɩrgɛ zozo'e."
58006015	Tɩ Abraham mõrgɛ sẽŋɛ nẽŋa, yẽ sɛla tɩ Nawẽnnɛ bı̃ŋe nõorɛ tɩ a ẽŋɛ la.
58006016	Nẽrsaala sãn yetɩ a pↄɩ, a pↄtɩ la sɛla n gãnnɩ a mẽŋa, tɩ pↄtɛ la dɛna sɛla n pa'alɩ tɩ ẽn yele se'em na de la sɩra, tɩ nõke'ene ba'asɛ.
58006017	Bɛla, Nawẽnnɛ yʋʋn boorɩ tɩ a pa'alɛ la sɛba tɩ a bı̃ŋe nõorɛ la ba la, tɩ ẽŋa n bı̃ŋe a nõorɛ se'em na ka viiri, bɛla tɩ a bı̃ŋe a nõorɛ dee pↄɩ pa'asɛ.
58006018	Nawẽnnɛ n ka parnɩ na, n ẽŋɛ bõn-bãma bayi n ka viiri. Bɛla n bↄ'ↄrɩ tõma bʋraanɛ zozo'e, tõma sɛba n basɛ sɛla woo, dee tara pʋtẽ'erɛ gu'ura sɛla tɩ a yetɩ a ẽŋɛ bↄ tↄ la.
58006019	Tõma n tarɩ pʋtẽ'erɛ gu'ura sɛla la botɩ tõma zɛ la kãŋkãŋɛ Nawẽnnɛ nẽŋam, wʋ ka'aga n ka tẽŋa kẽ paagɛ pʋam pʋam yõkɛ kãŋkãŋɛ la. Bɛla tɩ tõma wʋn kẽ gãŋɛ fu-sɛka n beŋe Nawẽnnɛ zẽ'e-sõŋↄ la, paagɛ Nawẽnnɛ zẽ'am.
58006020	La de la zẽ'e-ẽŋa tɩ Azezi dẽŋɛ tõma kẽ, bↄna mı̃ tõma ı̃yã, dɛna kãabgↄ kẽma nẽŋadãana wakatɛ wuu ı̃yã, wʋ Amelkisedɛkɩ n ãn se'em na.
58007001	Amelkisedɛkɩ ẽŋa yʋʋn de la Salɛm naba, la Nawẽnnɛ n gãnnɩ wuu kãabgↄ kẽema. Abraham n yʋʋn sẽŋɛ ka zɛbɛ yãŋɛ na'adõma dee lebe kulla la, Amelkisedɛkɩ n tʋ'ʋsɛ ẽ kã kã'a-sõma bↄ ẽ.
58007002	Tɩ Abraham looge lↄg-sɛba wuu tɩ a to'oge la pia pʋam ayɩla bↄ ẽ. Amelkisedɛkɩ yʋ'ʋrɛ la võorɛ de la: "Naba n ɩtɩ sɛla n masɛ", sɛla n pa'asɛ, a de la Salɛm naba, n boorɩ tɩ la yetɩ: "Sũ-mã'asʋm naba".
58007003	Ba ka mi a sↄ, la a ma, la a yaabdõma. Sɛla ka boe n pa'alɩ a vↄm pı̃'iluŋo, la a vↄm ba'asgↄ, a ãn wʋ Nawẽnnɛ Dayʋa la, a de la kãabgↄ kẽema wakatɛ n ka ba'asrɩ.
58007004	Bɩsɛ-ya Amelkisedɛkɩ n tarɩ ke'eŋo se'em. Ẽŋa tɩ tɩ yaaba Abraham yʋʋn looge lↄg-sɛba tɩ a zɛbɛ to'oge la pia pʋam ayɩla bↄ ẽ.
58007005	Alevi yɩɩsɩ sɛba n de kãabgↄ kẽma la, Amoyisi lↄↄ la bↄ ba nõorɛ tɩ ba tↄ'ↄsra pia pʋam ayɩla la Abraham yɩɩsɩ n de ba mẽŋa nẽrba la zẽ'am.
58007006	La Amelkisedɛkɩ n dagɩ ba buuri la to'oge pia pʋam wuu ayɩla mɛ Abraham zẽ'am, dee kã kã'a-sõma bↄ Abraham n de sɛka tɩ Nawẽnnɛ bı̃ŋe nõorɛ bↄ ẽ na.
58007007	La de la sɩra, sẽ'eŋↄ ka boe, sɛka n kã kã'a-sõma bↄ nẽra n gãnnɩ sɛka tɩ a kã bↄ ẽ na.
58007008	La sãn dɛna Alevi yɩɩsɩ la n to'osrɩ pia pʋam ayɩla la, ba de la nẽrsaalba n kiiri, la Amelkisedɛkɩ de la sɛka tɩ Nawẽnnɛ gõŋↄ la yetɩ, a vↄa mɛ.
58007009	Tɩ tã wʋn yetɩ, Abraham n yʋʋn looge sɛla tɩ a to'oge la pia pʋam ayɩla bↄ Amelkisedɛkɩ la, Alevi n de sɛka tɩ a buuri to'osrɩ pia pʋrɛ la mẽ bↄ ẽ mɛ.
58007010	Se'ere n soe la, Amelkisedɛkɩ n yʋʋn tʋ'ʋsɛ Abraham wakat-sɛka la, tɩ Alevi nãn boe la Abraham zɩɩm pʋam.
58007011	Lↄↄ la tɩ Nawẽnnɛ yʋʋn bↄ a nẽrba la ẽebɛ la Leviti dõma kãabgↄ tõoma la zuo. Leviti dõma kãabgↄ tõoma la yʋʋn ka tã wʋn basɛ tɩ sɛla woo masɛ ãna wʋ Nawẽnnɛ n boorɩ se'em na. A sãn tã nɩ, la ka le de nɩ tɩ kãabgↄ kẽema buuri ayẽma wa'am wʋ Amelkisedɛkɩ la dagna Aarõ buuri.
58007012	Bɛla, kãabgↄ kẽma tõoma la sãn teege, dẽnɩ tɩ lↄↄ la mẽ teege.
58007013	Tɩ Zuudãana Azezi yelle tɩ ba tↄgrɩ la, de la buuri ayẽma nẽra, la buur-ẽŋa nẽra nẽra nãn ka tõm kãabgↄ kẽema tõoma.
58007014	La de la vẽelga tɩ tɩ Zuudãana la de la Azuda buuri nẽra, la Amoyisi n yʋʋn tↄgɛ kãabgↄ kẽma tõoma yelle la, a ka po tↄgɛ buur-ẽŋa yelle.
58007015	Kãabgↄ kẽema ayẽma n ãn wʋ Amelkisedɛkɩ n wa'am na n basɛ tɩ yetↄga la tɩ tõma tↄgrɩ la dɛna vẽelga.
58007016	A ka lebge kãabgↄ kẽema wʋ nẽrsaala dↄgʋm lↄↄ n dolɩ se'em na, la de la vↄm n ka sã'anɩ pãŋa n botɩ a lebge kãabgↄ kẽema.
58007017	Nawẽnnɛ gõŋↄ la yele yetɩ: "Fʋ de la kãabgↄ kẽema wakatɛ n ka ba'asrɩ ı̃yã, wʋ Amelkisedɛkɩ n ãn se'em na."
58007018	Bɛla tɩ kʋrʋm nõorɛ la n yele se'em na ka le tõnna, ẽn ka tarɩ pãŋa, dee ka tara yõorↄ la ı̃yã.
58007019	Se'ere n soe la, Amoyisi lↄↄ la ka tã'agɛ basɛ tɩ sɛla sɛla masɛ wʋ Nawẽnnɛ n boorɩ se'em na. La lɛɛlɛ wã, Nawẽnnɛ ẽŋɛ la so-paalɛ, tɩ tõma n tarɩ pʋtẽ'erɛ gu'ura sɛla n ãn sõŋↄ gãnna la basɛ tɩ tõma lɛnna Nawẽnnɛ.
58007020	La sɛla n pa'asɛ, Nawẽnnɛ yʋʋn pↄɩ mɛ. Leviti dõma n yʋʋn lebge kãabgↄ kẽma la, Nawẽnnɛ ka pↄɩ.
58007021	La Azezi n lebge kãabgↄ kẽema la, Nawẽnnɛ pↄɩ mɛ yetɩ: "Mam n de Zuudãana la pↄɩ mɛ, mam kãn viige m nõorɛ. Fʋ de la kãabgↄ kẽema wakatɛ n ka ba'asrɩ ı̃yã."
58007022	La de la bɛla tɩ Azezi basɛ tɩ tɩ mina sõŋa sõŋa, tɩ Nawẽnnɛ n bı̃ŋe a nõorɛ se'em la tõma la, n ãn sõŋa gãnna kʋrʋm nõorɛ la.
58007023	Sɛla n le pa'asɛ, kʋrʋm kãabgↄ kẽma la yʋʋn zo'oge mɛ sↄↄsna taaba, se'ere n soe la, kũm n yʋʋn gu'uri ba tɩ ba ka tãna tõnna wakatɛ wuu.
58007024	La Azezi vↄa la wakatɛ wuu, nẽra ka sↄↄrɩ a kãabgↄ kẽema tõoma la tõnna.
58007025	La de la bɛla tɩ a tãna wʋn fãagɛ sɛba wuu n doose la ẽŋa lɛnna Nawẽnnɛ zẽ'am na, wakatɛ wuu ı̃yã. Se'ere n soe la, a vↄa mɛ wakatɛ wuu yõkra Nawẽnnɛ sɩa bↄ'ↄra ba.
58007026	La de la kãabgↄ kẽma nẽŋadãana n ãn wãna n masɛ tɩ tɩ tara: A de la pʋpeelem dãana, ka tara yelle, ka tara dõrga, a welge a mẽŋa mɛ la tõon-be'ero dõma, tɩ Nawẽnnɛ zẽkɛ ẽ sẽŋɛ saazuum-zuum.
58007027	Ẽŋa ka ãn wʋ kãabgↄ kẽma nẽŋadõma basɛba la, tɩ daarɛ woo la dɛna ba dẽŋɛ kãabɛ ba mẽŋa tõon-be'ero ı̃yã, dee yãŋa kãabɛ nẽrba tõon-be'ero ı̃yã la. Ẽŋa dɩkɛ la a mẽŋa kãabɛ nõorɛ ayɩla mã'a bↄ nẽrba tõon-be'ero ı̃yã.
58007028	Amoyisi lↄↄ la yʋʋn loorɩ la nẽrsaalba pãŋa n pↄ'ↄgɛ tɩ ba dɛna kãabgↄ kẽma nẽŋadõma. La Nawẽnnɛ n bı̃ŋe a nõorɛ dee pↄɩ bɛla poorʋm na, a looge la a Dayʋa n masɛ sɛla woo pʋam wakatɛ n ka ba'asrɩ ı̃yã.
58008001	Tõma yetↄga la tɩ tõma tↄgrɩ la zuo n wãna: Tõma tarɩ la kãabgↄ kẽma nẽŋadãana, ẽŋa n zı̃ saazuum Nawẽnnɛ n de ke'eŋo dãana la na'am bı̃mbı̃nne zʋʋgↄ.
58008002	Ẽŋa n boe zẽ'e-sõŋↄ mẽŋa mẽŋa la pʋam tõnna bↄ'ↄra Nawẽnnɛ, zẽ'e-ẽŋa de la Zuudãana Nawẽnnɛ mẽŋa yire, la dagɩ zẽ'e-sɛka tɩ nẽrsaalba tı̃ pʋ'ʋsra Nawẽnnɛ na.
58008003	Ba loorɩ kãabgↄ kẽma nẽŋadãana woo tɩ a bↄ'ↄra la Nawẽnnɛ bↄ'a, la a kãabra bↄ'ↄra ẽ. Bɛla tɩ la mẽ masɛ tɩ ẽŋa tara sɛla bↄ Nawẽnnɛ.
58008004	Azezi sãn boe nɩ na tẽŋa wã zuo, a ka de nɩ kãabgↄ kẽema. Se'ere n soe la, kãabgↄ kẽma põn bↄna mɛ bↄ'ↄra bↄ'a wʋ Amoyisi lↄↄ la n de se'em na.
58008005	Bãma n tõnnɩ tõon-sɛka la de la sɛla n ɩtɩ Nawẽnnɛ yire la wõnnɛ, la a mãmsgↄ. La ãn wʋ Amoyisi n yʋʋn yetɩ a tı̃ zẽ'e-sɛka tɩ ba pʋ'ʋsra Nawẽnnɛ na, Nawẽnnɛ yʋʋn yele ẽ yetɩ: "Bɩsɛ sõŋa sõŋa tɩ fʋ wʋn tı̃ ẽ tɩ a ãna wʋ mam n pa'alɛ fʋ tãŋa zuo se'em na."
58008006	La lɛɛlɛ wã, Azezi tarɩ la tõon-keko gãnna bãma. Nõorɛ tɩ Nawẽnnɛ bı̃ŋe la tõma Azezi ı̃yã la n ãn sõŋa gãnna, se'ere n soe la, sɛla tɩ a yetɩ a ẽŋɛ bↄ tↄ nõor-bı̃ŋre ẽna pʋam na n ãn sõŋa gãnna.
58008007	Pↄspↄsɩ nõor-bı̃ŋre la yʋʋn sãn ka gelge nɩ, la ka de nɩ tɩ Nawẽnnɛ bı̃ŋe nõorɛ bʋyi dãana.
58008008	La Nawẽnnɛ zɛrgɛ ba mɛ, bɛla tɩ a yele yetɩ: "Dabsa n sẽm tɩ mam wʋn bı̃ŋe nõor-paalga la Ɩsrayɛlɩ dõma, la Zuda dõma lɛ.
58008009	La kãn ãna wʋ nõor-bı̃ŋre sɛka tɩ mam yʋʋn bı̃ŋe la ba yaabdõma wakat-sɛka tɩ mam gʋrɛ ba nu'usi tarɩ ba Ezipti yese la. Ba yʋʋn ka doose mam nõorɛ la tɩ mam bı̃ŋe yetɩ ba ẽŋɛ se'em na, bɛla n soe tɩ mam basɛ ba. Mam n de Zuudãana la n yele.
58008010	Mam n yetɩ m bı̃ŋe m nõorɛ se'em la Ɩsrayɛlɩ dõma dabsa bãma poorʋm n wãna: Mam wʋn dɩkɛ m lↄↄ la ẽŋɛ la ba pʋtẽ'era pʋam, mam wʋn gʋlsɛ ba la ba sũure pʋam. Mam wʋn dɛna ba Nawẽnnɛ, tɩ ba dɛna mam nẽrba.
58008011	Nẽra nẽra kãn le zãsʋm a tadãana bɩɩ a sↄbia yele ẽ tɩ a bãŋɛ Zuudãana la, se'ere n soe la, ba nẽrba wuu wʋn bãŋɛ mam mɛ, halɩ lan pↄsɛ la kↄm-pɩgsɩ ka paagɛ bõnkɛgsɩ.
58008012	Lan de se'em na, mam wʋn basɛ ba koŋre la taalɛ mɛ, mam kãn le tẽra ba tõon-be'ero la yɛla."
58008013	Nawẽnnɛ n tↄgrɩ nõor-bı̃ŋre paalga yelle la, a botɩ pↄspↄsɩ dãana la dɛna la kɛka. La sɛla n lebge kɛka kʋrgɛ deege la a bↄɩ.
58009001	Pↄspↄsɩ nõor-bı̃ŋre la yʋʋn tarɩ la zẽ'e-sõŋↄ tẽŋa zuo, la sↄa tɩ ba dↄla pʋ'ʋsra Nawẽnnɛ.
58009002	Ba yʋʋn tı̃ la fuu-deego beŋe zẽ'esɩ bayi, wi'ira pↄspↄsɩ zẽ'a la tɩ Nawẽnnɛ zẽ'e-sõŋↄ. Bilam, fɩtladõma dↄglgↄ zẽ'a, la taablɩ tɩ ba dↄglɩ borborɩ bↄ'ↄra Nawẽnnɛ n boe mı̃.
58009003	La fuugo la n beŋe deego bʋyi dãana la, ba wi'iri bilam tɩ Nawẽnnɛ zẽ'e-sõŋↄ mẽŋa mẽŋa.
58009004	Kãabgↄ bı̃mbı̃nne n de sãlma tɩ ba yõ'orɩ tɩdarɛ a zuo n boe mı̃, pa'asɛ la nõor-bı̃ŋre daka tɩ ba dɩkɛ sãlma yũlge a wuu. Sãlma lↄkↄ tɩ mannɩ boe a pʋam, la Aarõ dasaarɛ n puse võorↄ la, la kug-palagsɩ sɛba tɩ Nawẽnnɛ n bↄ nõorɛ se'em na gʋlsɛ ba zuto la n boe daka la pʋam.
58009005	Daka la zuo, ba ẽŋɛ la malɛkadõma tɩ ba wi'iri tɩ seribẽ n pa'alɩ Nawẽnnɛ na'am pãŋa ẽŋɛ mı̃, tɩ ba kempagsɩ yɛrgɛ tɩ ba mã'asʋm pı̃ zẽ'e-sɛka tɩ ba ɩtɩ zɩɩm mı̃ tɩ Nawẽnnɛ basra nẽrba tõon-be'ero taalɛ la. La lɛɛlɛ wã, mam kãn wɛgsɛ bõn-bãma yelle pa'alɛ ya.
58009006	Sɛla woo mãasʋm na bɛla bↄna a zẽ'a, tɩ kãabgↄ kẽma la kẽ'era pↄspↄsɩ deego la pʋam daarɛ woo tõnna ba tõoma.
58009007	La deego bʋyi dãana la pʋam, kãabgↄ kẽma nẽŋadãana la mã'a n kẽ'erɩ mı̃ nõorɛ ayɩla yʋʋnɛ pʋam. A sãn kẽ'era mı̃, dẽnɩ tɩ a tara dũnsi zɩɩm ka bↄ Nawẽnnɛ, a mẽŋa tuure, la nẽrba tuure ı̃yã.
58009008	Bɛla, Nawẽnnɛ Sɩa pa'alɩ tɩ pↄspↄsɩ deego la n daan ken bↄna la, sore ka pakɛ tɩ nẽra tãna wʋn kẽ Nawẽnnɛ zẽ'e-sõŋↄ mẽŋa mẽŋa la pʋam.
58009009	Bɛla de la mãmsgↄ pa'ala tõma bõn-sɛba n boe lɛɛlɛ wã võorɛ. Bↄ'a, la dũnsi tɩ ba kãabrɩ bↄ'ↄra Nawẽnnɛ na, ka tã wʋn basɛ tɩ sɛba n ɩtɩ bɛla pʋ'ʋsra Nawẽnnɛ na sũure masɛ a zẽ'am.
58009010	Ba de la dia, la bõn-yũula, la ko'om peere buuri to'oto'ore yelle mã'a. Ɩrgↄ bãma de la ı̃yã yɛla n de dũnia wã bõnↄ n yʋʋn boe tɩ nẽrba dↄla, halɩ wa paagɛ wakat-sɛka tɩ Nawẽnnɛ malɩn malgɛ sɛla woo sõŋa.
58009011	La Krisi n wa'am na, a de la kãabgↄ kẽma nẽŋadãana, ẽŋa n bↄ tõma bõn-sõma tɩ tɩ tarɩ wã, ẽŋa n kẽ zẽ'e-sõŋↄ n masɛ sɛla woo pʋam n gãnnɩ na, la dagɩ fuugo deego tɩ nẽrsaalba tı̃, a dagɩ dũnia wã bõnↄ.
58009012	A daan kẽ Nawẽnnɛ zẽ'e-sõŋↄ la pʋam na nõorɛ ayɩla mã'a wakatɛ wuu ı̃yã. La dagɩ bʋʋsɩ zɩɩm, la lↄl-pↄla zɩɩm tɩ a dɩkɛ kãabɛ bↄ Nawẽnnɛ, a dɩkɛ la a mẽŋa zɩɩm kãabɛ bↄ Nawẽnnɛ fãagɛ tõma wakatɛ n ka ba'asrɩ ı̃yã.
58009013	Ba yʋʋn tarɩ la bʋʋsɩ, la lↄlsɩ zɩɩm, la na-sa'arɛ tɩ ba yõ tãmpɛglʋm mı̃isra nẽr-sɛba n sã'am lↄↄ la, tɩ ba le malgɛ ba tɩ ba ãna sõŋa masɛ la lↄↄ la.
58009014	Krisi zɩɩm na tarɩ pãŋa mɛ gãnna bɛla zozo'e. Ẽŋa ka tarɩ tuure, la doose la Nawẽnnɛ Sɩa n boe wakatɛ wuu tɩ a dɩkɛ a mẽŋa bↄ Nawẽnnɛ, peege tɩ tõon-be'ero n sẽm na kũm na, tɩ tɩ sũure ãna sõŋa, tɩ tɩ tõnna bↄ'ↄra vↄm dãana Nawẽnnɛ.
58009015	La de la bɛla ı̃yã tɩ Nawẽnnɛ bı̃ŋe nõor-paalga ẽŋa ı̃yã. Ẽn ki la ı̃yã, a yↄ fãagɛ nẽr-sɛba n tuuge pↄspↄsɩ nõorɛ bı̃ŋre la pʋam mɛ, tɩ Nawẽnnɛ n wi ba la, ba wʋn to'oge bõn-sõma tɩ a bı̃ŋe nõorɛ tɩ a bↄ a nẽrba la wakatɛ n ka ba'asrɩ ı̃yã.
58009016	Nẽra sãn pa'alɛ ba wʋn pʋɩ ẽŋa bõntarsõm se'em ẽŋa kũm poorʋm, dẽnɩ tɩ a ki dee tɩ ba yãŋa pʋɩ ba.
58009017	Nẽra la sãn ken vↄa, a nõorɛ la tɩ a bↄ la de la yoogo. La de la a kũm poorʋm tɩ a tarɩ yõorↄ.
58009018	La mẽ de la bɛla baa la Nawẽnnɛ pↄspↄsɩ nõor-bı̃ŋre la, la de la dũnsi zɩɩm n yese tɩ a pↄsɛ tõnna.
58009019	Amoyisi n yʋʋn tↄgɛ Nawẽnnɛ lↄↄ wuu pa'alɛ nẽrba wuu wʋ Nawẽnnɛ n yele se'em kɩ'ɩlɩm na, a yãŋa dɩkɛ la lↄl-pↄla, la bʋʋsɩ zɩɩm, la ko'om, dɩkɛ pesgo kõbrↄ n ãn mõlga, vile izↄpɩ võorↄ lʋsɛ ba pʋam, mı̃ise nõor-bı̃ŋre gõŋↄ la, la nẽrba la wuu,
58009020	dee yele yetɩ: "Zɩɩ-bãna wã n pa'alɩ tɩ Nawẽnnɛ bı̃ŋe nõorɛ la ya lɛ tɩ ya sakɛ ẽ."
58009021	Amoyisi yʋʋn ken dɩkɛ zɩɩm na mı̃ise fuu-deego la, la pʋ'ʋsgↄ lↄgrↄ la wuu mɛ.
58009022	La sãn dɛna lↄↄ la sore, la ãn wʋ la de la sɛla woo tɩ zɩɩm malgrɩ tɩ ba le ãna sõŋa Nawẽnnɛ zẽ'am. Tɩ zɩɩm sãn ka yese, Nawẽnnɛ ka basrɩ nẽrba tõon-be'ero taalɛ.
58009023	Lan yʋʋn masɛ tɩ ba dɩkɛ dũnsi zɩɩm malgɛ bõn-sɛba n mãmsrɩ sɛla n boe Nawẽnnɛ yire la, tɩ ba le ãna sõŋa bɛla la, la sãn dɛna bõnↄ la mẽŋa n boe Nawẽnnɛ yire la, dẽnɩ tɩ la dɛna kãabgↄ n ãn sõŋa gãnna bɛla.
58009024	Krisi n kẽ zẽ'e-sɛka la, dagɩ deego tɩ nẽrsaala ẽŋɛ bↄ Nawẽnnɛ n mãmsrɩ Nawẽnnɛ zẽ'e-sõŋↄ mẽŋa mẽŋa la, a kẽ la Nawẽnnɛ yire mẽŋa, bↄna Nawẽnnɛ nẽŋam tõma sõŋrɛ ı̃yã.
58009025	Krisi ka kẽ nõorɛ faa wʋ kãabgↄ kẽma nẽŋadãana la n kẽ'erɩ zẽ'e-sõŋↄ la yʋʋnɛ woo la zɩɩm n dagɩ a mẽŋa zɩɩm na, a kẽ la nõorɛ ayɩla mã'a dɩkɛ a mẽŋa kãabɛ bↄ Nawẽnnɛ.
58009026	La sãn dagɩ nɩ bɛla, a daan wʋn nãmsɛ nɩ mɛ nõorɛ faa, halɩ lan pↄsɛ dũnia pı̃'iluŋo wa paam zı̃na. La sɛla n de sɩra, a wa'am na nõorɛ ayɩla mã'a dũnia ba'asgↄ wakatɛ wã, tɩ a yese tõon-be'ero, ẽn dɩkɛ a mẽŋa kãabɛ la ı̃yã.
58009027	Nẽra woo kiiri la bʋyɩla, dee tɩ Nawẽnnɛ dita a sarɩya.
58009028	Bɛla mẽ, Krisi dɩkɛ a mẽŋa bↄ la nõorɛ ayɩla yese nẽrba zozo'e tõon-be'ero basɛ. A wʋn le leme wa'am mɛ nõorɛ bʋyi pʋam, la, la kãn dɛna tõon-be'ero yɛsga ı̃yã, la de la nẽr-sɛba n gu'uri ẽ tɩ ba yẽ fãarɛ la ı̃yã.
58010001	Amoyisi lↄↄ la yɛla yʋʋn mãmsrɩ la bõn-sõma n sẽm na mã'a, ba ka de sɛla n de sɩra la mẽŋa mẽŋa. A botɩ nẽrba kãabra la kãabgↄ bãma mẽŋa yʋʋnɛ woo bↄ'ↄra Nawẽnnɛ ka ba'asra. La a ka tã wʋn botɩ nẽr-sɛba n kãabrɩ bɛla la lɛm Nawẽnnɛ masɛ sɛla woo pʋam.
58010002	Sɛba n ɩtɩ bɛla pʋ'ʋsra Nawẽnnɛ na, sãn malgɛ nɩ mɛ ãna sõŋa wakatɛ wuu ı̃yã, ba kãn le tẽ'esra tɩ tõon-be'ero boe bãma zuto, la ba wʋn basɛ mɛ kãn le kãabra.
58010003	La dagɩ bɛla, kãabgↄ bãma tɩ ba kãabrɩ la, tẽerɩ ba la ba tõon-be'ero yelle yʋʋnɛ woo.
58010004	Se'ere n soe la, lↄlsɩ, la bʋʋsɩ zɩɩm ka tã wʋn yese tõon-be'ero basɛ.
58010005	Bɛla n soe tɩ Krisi n daan sẽm dũnia zuo la, a daan yele Nawẽnnɛ yetɩ: "Fõn ka boorɩ kãabgↄ, la bↄ'a, la fõn ẽŋɛ la ı̃yã bↄ mam.
58010006	Kãabgↄ sɛka tɩ ba yõ'orɩ bı̃mbı̃nne zuo, la kãabgↄ sɛka tɩ ba kãabrɩ tõon-be'ero taalɛ basga ı̃yã la, ka ɩtɩ fõn sũure yẽlʋm.
58010007	Bɛla tɩ mam yetɩ: 'Zuudãana Nawẽnnɛ, mam n wãna n yetɩ m ẽŋɛ fõn boorɩ tɩ m ẽŋɛ se'em na, wʋ lan gʋlsɛ mam yelle fʋ gõŋↄ pʋam se'em na.' "
58010008	A dẽŋɛ yetɩ: "Fõn ka boorɩ kãabgↄ, la bↄ'a, la kãabgↄ sɛka tɩ ba yõ'orɩ bı̃mbı̃nne zuo, la kãabgↄ sɛka tɩ ba kãabrɩ tõon-be'ero taalɛ basga ı̃yã, la ka ɩtɩ fõn sũure yẽlʋm." La kãabgↄ bãma, ba kãabrɩ ba wʋ lↄↄ la n yele se'em na.
58010009	Dee le yetɩ: "Mam n wãna n yetɩ m ẽŋɛ fõn boorɩ tɩ m ẽŋɛ se'em na." A saam pↄspↄsɩ kãabgↄ la mɛ dee vigle bʋyi dãana.
58010010	Azezi-krisi ẽŋɛ la Nawẽnnɛ n boorɩ se'em, a dɩkɛ la a mẽŋa kãabɛ bↄ ẽ nõorɛ ayɩla wakatɛ wuu ı̃yã, tɩ tõma welge to'ore dɛna Nawẽnnɛ nẽrba.
58010011	Kãabgↄ kẽema woo ze la a tõoma zẽ'am daarɛ woo tõnna, la a kãabrɩ la kãabgↄ bãma mẽŋa nõorɛ faa, dee tɩ la ka tãna tõon-be'ero yɛsra.
58010012	La Krisi dɩkɛ a mẽŋa kãabɛ la nõorɛ ayɩla bↄ yese nẽrba tõon-be'ero wakatɛ wuu ı̃yã, dee sẽŋɛ ka zẽa Nawẽnnɛ zʋʋgↄ,
58010013	gu'ura tɩ Nawẽnnɛ wa ẽŋɛ a bɛ'ɛba tɩ ba bↄna a nãma tẽŋa.
58010014	Bɛla, kãabgↄ bʋyɩla la mã'a tɩ a welge nẽrba to'ore tɩ ba dɛna Nawẽnnɛ nẽrba masɛ sɛla woo pʋam wakatɛ n ka ba'asrɩ.
58010015	Nawẽnnɛ Sɩa mẽ pa'alɛ tõma tɩ bõn-ẽŋa de la sɩra, se'ere n soe la, a yele yetɩ:
58010016	"Mam n yetɩ m bı̃ŋe m nõorɛ se'em la ba dabsa bãma poorʋm n wãna: Mam wʋn dɩkɛ m lↄↄ la ẽŋɛ la ba sũure pʋam, mam wʋn gʋlsɛ ba ba pʋtẽ'era pʋam. Mam n de Zuudãana n yele."
58010017	Dee ken yetɩ: "Mam kãn le tẽra ba tõon-be'ero, la ba tuure la yelle."
58010018	Bɛla, Nawẽnnɛ n basɛ tõon-be'ero taalɛ la, la ka le nara tɩ ba kãabra tõon-be'ero taalɛ basga ı̃yã.
58010019	M sↄbiisi, tõma mi tɩ Azezi zɩɩm na ı̃yã, tõma tarɩ nõorɛ mɛ tɩ tɩ kẽ Nawẽnnɛ zẽ'e-sõŋↄ mẽŋa mẽŋa la pʋam.
58010020	Azezi n dɩkɛ a mẽŋa ı̃yã kãabɛ bↄ la, a ãagɛ fuugo la n beŋe tõma la Nawẽnnɛ na mɛ, yo'oge so-paalɛ n bↄ'ↄrɩ vↄm bↄ tõma.
58010021	Tõma tarɩ la kãabgↄ kẽma nẽŋadãana n bɩsrɩ Nawẽnnɛ nẽrba yelle.
58010022	Bɛla ı̃yã, basɛ-ya tɩ tɩ lɛm Nawẽnnɛ zẽ'am la pʋpeelem, la sũure n bↄ sɩra zõnzõnnↄ, la sũure n peege tɩ tɩ mina tɩ tõon-be'ero ka le bↄna, la ı̃yã n peege la ko-sõma.
58010023	Tɩ pa'alɛ-ya tɩn tarɩ pʋtẽ'erɛ gu'ura sɛla la da basɛ, se'ere n soe la, Nawẽnnɛ de la sɩra dãana, a wʋn ẽŋɛ ẽŋa n bı̃ŋe a nõorɛ se'em na.
58010024	Tɩ bɩsra taaba yelle wʋn kɛŋra taaba, tɩ tɩ tara nõŋlʋm, dee tõnna tõon-sõma.
58010025	Tɩ da basɛ taaba lagsgↄ wʋ nẽrba basɛba n ɩtɩ se'em na, tɩ bↄ'ↄra-ya taaba bʋraanɛ, yãma n yẽ tɩ Azezi lemŋo daarɛ la lɛm mɛ na.
58010026	Nẽr-sɛka n bãŋɛ Nawẽnnɛ sɩra la, a sãn mina dee ken tõnna tõon-be'ero la yɛmleego, kãabgↄ ka le bↄna tõon-be'ero yɛsga ı̃yã.
58010027	Sɛla n yãŋa deege de la nẽr-ẽŋa gu'ura Nawẽnnɛ sarɩya, la bugum n wʋn di sɛba n sɩ'ɩsɛ Nawẽnnɛ na, la dabeem.
58010028	La sãn dɛna la Amoyisi lↄↄ la, nẽra sãn sã'am lↄↄ la, tɩ nẽrba bayi, bɩɩ batã bↄna mı̃ dɛna kaset-dõma, ninbãalga ka boe, dẽnɩ tɩ a dãana ki.
58010029	La sãn dɛna bɛla, nẽr-sɛka n kɛsɛ Nawẽnnɛ Dayʋa la, kãn yẽ sɩbgrɛ n de be'em halɩ gãnna bɛla bɩɩ? Nẽr-ẽŋa bɩsɛ Azezi zɩɩm na tɩ Nawẽnnɛ bı̃ŋe a nõorɛ a ı̃yã la zãŋa. La, la de la zɩɩm ẽŋa tɩ Nawẽnnɛ dɩkɛ botɩ nẽra la welge to'ore dɛna Nawẽnnɛ nẽra. Ẽŋa dãana ken pↄ'ↄgɛ Nawẽnnɛ Sɩa n de yel-sõnnɛ dãana la mɛ.
58010030	Tõma mi Nawẽnnɛ n yetɩ: "Mam n de m lebse be'em, la de la mam n wʋn yↄ." La ken yetɩ: "Zuudãana la n wʋn di a nẽrba sarɩya."
58010031	La de la yelle mẽŋa mẽŋa bↄ sɛka n lui Nawẽnnɛ n de vↄm dãana la nu'usum.
58010032	Tẽegɛ-ya yãma n daan pↄsɛ yẽ Nawẽnnɛ peelem n pa'alɛ ya sɩra la, lan daan ãn se'em bↄ ya, ya daan yẽ nãmsgↄ zo'oge mɛ, la ya wı̃be mɛ ze'ele kãŋkãŋɛ.
58010033	Ba daan tʋʋrɩ dee nãmsra ya nẽrba basɛba mɛ nẽrba zẽ'am, la yãma naagɛ la sɛba tɩ ba nãmsrɩ la mɛ sõŋɛ ba.
58010034	La yãma zoe sɛba n boe yʋ'a deem na ninbãalga mɛ. La ban fã yãma lↄgrↄ la, yãma sakɛ mɛ koŋe ba la sũ-yẽlga, yãma n mi tɩ yãma tarɩ la bõntarsõm sõma n gãnnɩ bɛla n kãn sã'am na ı̃yã.
58010035	Bɛla, da basɛ-ya sũ-ke'eŋo sɛka tɩ ya tarɩ la, tɩ ya wʋn yẽ yↄↄrↄ zozo'e.
58010036	Yãma de la ya nargɛ pãŋa sẽŋɛ nẽŋa ẽŋɛ Nawẽnnɛ n boorɩ se'em, tɩ ya wʋn to'oge sɛla tɩ a bı̃ŋe nõorɛ tɩ a bↄ ya la.
58010037	La gʋlsɛ tɩ Nawẽnnɛ yetɩ: "La deege la fẽe, fẽfẽe mã'a, tɩ sɛka n sẽm na wʋn wa'am, a kãn yuuge.
58010038	Nẽr-sɛka n bↄ mam sɩra masɛ mam zẽ'am wʋn vↄa, ẽn bↄ mam sɩra la ı̃yã. La sɛka n lebe poorʋm, mam sũure kãn ãna yẽlʋm la a dãana."
58010039	La sãn dɛna tõma, tõma dagɩ sɛba n lebrɩ poorʋm wʋn sã'am na, tõma de la sɛba n bↄ sɩra wʋn yẽ fãarɛ.
58011001	Bↄ sɩra de la fõn mi sɩra sɩra tɩ fõn tarɩ pʋtẽ'erɛ gu'ura sɛla la, fʋ wʋn yẽ, a botɩ fʋ mina la sɛla n ka yẽtɩ la nini.
58011002	La de la kʋrʋm kʋrʋm dõma n yʋʋn bↄ Nawẽnnɛ sɩra la ı̃yã, tɩ a tↄgɛ ba yelle sõŋa.
58011003	La de la tõma n bↄ Nawẽnnɛ sɩra la ı̃yã, tɩ tõma bãŋɛ tɩ Nawẽnnɛ dɩkɛ la a yetↄga nãam tẽŋa la saazuum, bɛla tɩ tõma mina tɩ sɛla n yẽtɩ wã ze'ele la sɛla n ka yẽtɩ pʋam.
58011004	Abɛlɩ n bↄ Nawẽnnɛ sɩra la ı̃yã, tɩ a yʋʋn kãabɛ kãabgↄ n tarɩ yõorↄ gãnna Akãɩ kãabgↄ bↄ Nawẽnnɛ. La de la bↄ sɩra la ı̃yã tɩ Nawẽnnɛ to'oge a bↄ'a la, dee yetɩ a masɛ ẽŋa zẽ'am. Abɛlɩ n bↄ sɩra la ı̃yã, baa ẽn ki la, a yelle ken tↄgra mɛ.
58011005	La de la A'enõkɩ n bↄ sɩra la ı̃yã, tɩ Nawẽnnɛ yʋʋn zẽkɛ ẽ sẽŋɛ a yire, tɩ a ka ki, tɩ ba yʋʋn ka le yẽ ẽ, Nawẽnnɛ n zẽkɛ ẽ na ı̃yã. Lan dẽŋɛ a zẽkrɛ la, la gʋlsɛ a yelle yetɩ, a paagɛ Nawẽnnɛ yɛm mɛ.
58011006	Nẽra sãn ka bↄ Nawẽnnɛ sɩra, a ka tã wʋn paagɛ a yɛm. Nẽra sãn lɛnna Nawẽnnɛ zẽ'am, dẽnɩ tɩ a bↄ sɩra tɩ a boe mɛ, la a yↄↄrɩ sɛba n eerɩ ẽ mɛ.
58011007	Anoe n bↄ Nawẽnnɛ sɩra la ı̃yã, tɩ a zoe Nawẽnnɛ sakɛ a nõorɛ. Nawẽnnɛ yʋʋn pa'alɛ ẽ na bõn-sɛba n wʋn ẽŋɛ tɩ nẽrba nãn ka yẽtɩ, tɩ a sakɛ mãalɛ õorŋↄ kãtɛ, tɩ ẽŋa la a yir-dõma kẽ mı̃ yẽ fãarɛ. Bɛla a pa'alɛ tɩ dũnia dõma n ka sakɛ la koŋe bʋʋrↄ mɛ, dee tɩ ẽŋa masɛ Nawẽnnɛ zẽ'am, ẽn bↄ ẽ sɩra la ı̃yã.
58011008	Abraham n bↄ Nawẽnnɛ sɩra la ı̃yã, tɩ a yʋʋn sakɛ a wi'a, yese wɛ'ɛsa tẽn-sɛka tɩ Nawẽnnɛ bı̃ŋe nõorɛ tɩ a bↄ ẽ na bↄbrɛ, dee ka mina ẽn we'esɩ zẽ'e-sɛka la.
58011009	Abraham n bↄ sɩra la ı̃yã, a yʋʋn sẽŋɛ ka kẽ'era tẽn-sɛka tɩ Nawẽnnɛ bı̃ŋe nõorɛ tɩ a bↄ ẽ na pʋam wʋ sãana la, yʋʋn tı̃ fuu-deego bↄna mı̃. A'izakɩ, la Azakↄbɩ mẽ yʋʋn kẽ'erɩ la fuu-deto pʋam. Nawẽnnɛ yʋʋn bı̃ŋe nõorɛ bↄ la bãma wuu.
58011010	Se'ere n soe la, Abraham yʋʋn tarɩ la pʋtẽ'erɛ gu'ura tẽn-sɛka ẽbrɛ n ẽebɛ sõŋa, tɩ Nawẽnnɛ mẽŋa dɛna sɛka n makɛ dee mẽ.
58011011	La de la Asaara n bↄ Nawẽnnɛ sɩra la ı̃yã, tɩ baa ẽn yʋʋn de kõndↄgrɛ dee kʋrgɛ zo'oge la, Nawẽnnɛ basɛ mɛ tɩ a dↄgɛ bia, se'ere n soe la, a bↄ la sɩra tɩ sɛka n bı̃ŋe a nõorɛ la, wʋn ẽŋɛ ẽn yele se'em na mɛ.
58011012	Bɛla n soe, tɩ bʋraaga ayɩla n yʋʋn kʋrgɛ ka zãagɛ la kũm, dↄgɛ yɩɩsɩ tɩ ba zo'oge ãna wʋ wõrbiɛ n boe saazuum, bɩɩ tẽntõnbı̃'isgo n boe ko-kãtɛ nõorʋm tɩ nẽrba ka tã wʋn kãalɛ ba.
58011013	Nẽr-bãma wuu ki la ba bↄ sɩra la pʋam. Ba yʋʋn ka to'oge bõn-sɛba tɩ Nawẽnnɛ bı̃ŋe nõorɛ tɩ a bↄ ba la, la ba yʋʋn tũule yẽ ba la halɩ zãazãarɛ, tɩ ba sũure ãna yẽlʋm. La ba bãŋɛ mɛ yele tɩ bãma de la sãama ka tara zẽ'a dũnia zuo.
58011014	Sɛba n tↄgrɩ wãna la pa'alɩ tɩ ba eerɩ la tẽn-sɛka tɩ ba wʋn wi'ira ba mẽŋa tẽŋa.
58011015	Ba yʋʋn sãn tẽ'esra tẽn-sɛka tɩ ba yese dee basɛ la yelle tɩ a sɩa tara ba, ba tarɩ nɩ sore wʋn lebe bilam mɛ.
58011016	Lan de se'em na, ba yʋʋn eerɩ la tẽn-sɛka n ãn sõŋa gãnna. Tẽn-ẽŋa de la Nawẽnnɛ yire. Bɛla n soe tɩ Nawẽnnɛ ka zoe yãnnɛ tɩ ba wi'ira ẽ tɩ ba Nawẽnnɛ, la de la ẽŋa n mãasʋm tẽŋa bↄ ba.
58011017	La de la Abraham n bↄ Nawẽnnɛ sɩra la ı̃yã, tɩ a yʋʋn dɩkɛ A'izakɩ tɩ a kãabɛ bↄ Nawẽnnɛ, wakat-sɛka tɩ Nawẽnnɛ makɛ ẽ bɩsɛ yetɩ a dɩkɛ a dayʋa la bↄ ẽ na. A'izakɩ n de a dayↄ-yẽŋa la tɩ a yʋʋn dɩkɛ tɩ a kãabɛ bↄ, dee tɩ la dɛna la ẽŋa yelle tɩ Nawẽnnɛ yʋʋn bı̃ŋe nõorɛ la ẽ lɛ.
58011018	Nawẽnnɛ yʋʋn yetɩ: "La wʋn doose la A'izakɩ tɩ fʋ yẽ yɩɩsɩ tɩ mam bı̃ŋe nõorɛ la."
58011019	Abraham yʋʋn tarɩ la pʋtẽ'erɛ tɩ Nawẽnnɛ tã wʋn vo'oge A'izakɩ mɛ. Bɛla n soe tɩ Nawẽnnɛ lebse bↄ ẽ a dayʋa. La ãn wʋ a vo'oge ẽ mɛ na, yel-ẽna pʋam mãmsgↄ n boe mı̃.
58011020	La de la A'izakɩ n bↄ Nawẽnnɛ sɩra la ı̃yã, tɩ a kã kã'a-sõma n de sɛla n sẽm bↄ Azakↄbɩ, la A'eso.
58011021	Azakↄbɩ n bↄ Nawẽnnɛ sɩra la ı̃yã, tɩ ẽn yʋʋn wa yↄna kũm na, tɩ a kã kã'a-sõma bↄ Azozɛfʋ dayↄↄsɩ bayi, tike a dasaarɛ ka dũma nã'asɛ Nawẽnnɛ.
58011022	Azozɛfʋ n bↄ Nawẽnnɛ sɩra la ı̃yã, tɩ ẽn yʋʋn wa dee kũm na, tɩ a yele Ɩsrayɛlɩ dõma yetɩ, ba wʋn wa yese Ezipti tẽŋa mɛ, dee pa'alɛ ba wʋn wa ẽŋɛ ẽŋa kõba se'em.
58011023	Amoyisi dↄgrɩba n bↄ Nawẽnnɛ sɩra la ı̃yã, tɩ ba yʋʋn dↄgɛ ẽ, dɩkɛ ẽ sʋgɛ wõr-sɩtã. Ba yẽ mɛ tɩ a de la bia n ãn sõŋa, tɩ ba ka zoe dabeem la naba la n bↄ nõorɛ se'em na.
58011024	Amoyisi n yʋʋn bↄ Nawẽnnɛ sɩra la ı̃yã, tɩ ẽn wa lebge bõnkɛka la, tɩ a zagsɛ tɩ ba da wi'ira ẽŋa tɩ naba Afaarõ pↄyʋa la dayʋa.
58011025	A yʋʋn boorɩ mɛ tɩ a lagɩm na Nawẽnnɛ nẽrba la po nãmsra, gãnna ẽŋa n ɩtɩ sũ-yẽlga la sɛla n de be'em wakatɛ fẽfẽe.
58011026	A bɩsɛ mɛ tɩ ba sãn pↄ'ↄgɛ ẽŋa wʋ ba wʋn pↄ'ↄgɛ Krisi la, n tarɩ yõorↄ zo'oge gãnna Ezipti tẽŋa bõntarsõm wuu. Se'ere n soe la, a yʋʋn tarɩ la pʋtẽ'erɛ gu'ura yↄↄrↄ n boe nẽŋa.
58011027	Ẽn bↄ Nawẽnnɛ sɩra la ı̃yã, tɩ a ze'ele Ezipti fõrgɛ dee ka zoe naba la sũ-isgre, a yʋʋn mõrgɛ mɛ ze'ele kãŋkãŋɛ, se'ere n soe la, a yẽ la Nawẽnnɛ tɩ ba ka yẽtɩ la nini.
58011028	La ẽn bↄ sɩra la ı̃yã, tɩ a botɩ Ɩsrayɛlɩ dõma kʋ Zↄↄg-basɛ pebila ẽŋɛ zɩɩm mı̃ise deto nõa, tɩ malɛka sɛka n wʋn kʋ kↄm-kẽendõma la, da kʋ Ɩsrayɛlɩ dõma kↄm-kẽendõma.
58011029	Ɩsrayɛlɩ dõma n bↄ Nawẽnnɛ sɩra la ı̃yã, tɩ mõg-mõlga la ko'om yʋʋn welge dee basɛ tẽn-kɛ'ɛŋa tɩ ba doose tole, tɩ Ezipti dõma mẽ paagɛ doose tɩ ba tole, tɩ ko'om di ba.
58011030	Ɩsrayɛlɩ dõma n bↄ Nawẽnnɛ sɩra la ı̃yã, tɩ ba yʋʋn sẽŋɛ kaagɛ Zeriko tẽŋa dabsa ayopↄɩ, tɩ a lalsɩ lui.
58011031	Arahabɩ n de pↄg-sɛka n yʋʋn ɩtɩ yalsɩ la n bↄ Nawẽnnɛ sɩra la ı̃yã, tɩ a yʋʋn to'oge nẽr-sɛba n sẽŋɛ tɩ ba lalsɛ bɩsɛ Zeriko tẽŋa n ãn se'em na a yire sõŋa, bɛla tɩ a ka po naagɛ la sɩ'ɩsrɩba la ki.
58011032	Yɛla zozo'e boe mɛ tɩ mam wʋn tↄgɛ nɩ, la nẽŋa ka boe tɩ mam wʋn tↄgɛ Azedeyõ, la Abarakɩ, la Asãmsõ, la Azefte, la Adavidi, la Asãmwɛlɩ, la Nawẽnnɛ nõtↄ'ↄsrɩba la yelle.
58011033	La de la ban bↄ Nawẽnnɛ sɩra la ı̃yã, tɩ ba yãŋɛ na'adõma to'ose ba so'olʋm, ba tõm sɛla n masɛ mɛ, ba yẽ tɩ Nawẽnnɛ n bı̃ŋe nõorɛ se'em na ẽŋɛ mɛ, ba mũm gɩgma nõa mɛ.
58011034	La ba kı̃ŋe bugum n diti la pãŋa mɛ, ba põsɛ sʋkↄbgↄ kũm mɛ, ba yẽ pãŋa mɛ ba tↄrgↄ pʋam, dɛna gãndↄↄrↄ zɛbrɛ zẽ'a, zɛbɛ yãŋɛ satẽma zɛbzɛbrɩba dige ba.
58011035	Pↄgsɩ yẽ ba nẽrba n ki mɛ dee vo'oge. Sɛba yẽ nãmsgↄ mɛ zozo'e dee zagsɛ yolsgo, se'ere n soe la, ba boorɩ tɩ ba wa vo'oge mɛ yẽ vↄm n ãn sõŋa gãnna.
58011036	Ba la'arɩ sɛba mɛ, wẽ ba la kafõbsɩ, ba ba sɛba mɛ la bãnsɩ kẽ'esɛ yʋ'a deem.
58011037	Ba lobe sɛba la kuga kʋ, wã sɛba la sↄya kʋ, sɛ basɛba la sʋkↄbrↄ kʋ. Tɩ sɛba ɛɛra yɛ'ɛna, yɛ piisi gãna bɩɩ bʋʋsɩ gãna, sakɛ ka tara sɛla sɛla, tɩ ba fↄ'ↄna ba, nãmsra ba.
58011038	Ba yʋʋn eerɩ la weem, la tãnsɩ zuto, gã tãnsɩ yogro, la tẽŋa yogro pʋam. Dũnia ka narɩ tɩ a tara nẽr-bãma.
58011039	Nẽr-bãma wuu, Nawẽnnɛ tↄgɛ ba yelle sõŋa mɛ ban bↄ ẽ sɩra la ı̃yã, la baa bɛla ba ka to'oge Nawẽnnɛ n bı̃ŋe nõorɛ tɩ a bↄ ba sɛla la.
58011040	Nawẽnnɛ yʋʋn põn dẽŋɛ looge yɛm tɩ a ẽŋɛ la sɛla n ãn sõŋa gãnna bↄ tõma, bɛla tɩ a ka botɩ ba masɛ sɛla woo pʋam, tɩ tõma ka naagɛ la ba.
58012001	Bɛla, tõma n tarɩ nẽrba zozo'e n gilge tõma pa'ala tɩ sore la, tɩ mẽ basɛ bõn-sɛba n gu'uri tɩ sẽnnɛ, la tõon-be'ero tɩ tɩ ɩtɩ nãana nãana la, dee mõrgɛ zↄta zʋa n boe tɩ nẽŋa na.
58012002	Tɩ bɩsra-ya Azezi, ẽŋa n botɩ tɩ bↄ sɩra, dee wʋn tarɩ tɩ paagɛ a ba'asgↄ zẽ'am. A wı̃be mɛ ki dↄ-puurŋa zuo ka zoe yãnnɛ, se'ere n soe la, a yẽ sũ-yẽlga sɛka n gu'uri ẽ na mɛ, la a yãŋa zı̃ la Nawẽnnɛ na'am bı̃mbı̃nne zʋʋgↄ.
58012003	Tẽ'esɛ-ya bɩsɛ, tõon-be'ero dõma n sɩ'ɩsɛ ẽ, nãmsɛ ẽ se'em, tɩ a wı̃be, tɩ ya da basɛ tɩ ya ı̃yã ki tɩ ya bʋraanɛ bo'oge.
58012004	Yãma n zɛbrɩ la tõon-be'ero la, ya ken ka zɛbɛ ki.
58012005	Da yı̃m-ya kã'aŋↄ sɛka tɩ Nawẽnnɛ kã'an ya wʋ nẽra n kã'anɩ a kↄma se'em yetɩ: "M bia, Zuudãana sãn sɩbgɛ fↄ, da dɩkɛ tɩ la dɛna zãŋa, a sãn pa'alɛ fↄ fʋ tuure, da basɛ tɩ fʋ bʋraanɛ bo'oge.
58012006	Se'ere n soe la, Zuudãana demsrɩ la sɛba tɩ a nõŋɛ, dee sɩbgra sɛka woo tɩ a dɩkɛ tɩ a dɛna a bia."
58012007	Wı̃bra-ya, tɩ la de la ya demsgo, Nawẽnnɛ ɩtɩ ya la a kↄma ɩrgↄ. Bia ka boe tɩ a sↄ ka sɩbgra ẽ.
58012008	Nawẽnnɛ sãn ka demse ya wʋ ẽn ɩtɩ a kↄma wuu se'em na, bɛla ya yi de la tãmpı̃iba, ya dagɩ a kↄma.
58012009	La sãn dɛna tɩ sↄdõma n dↄgɛ tɩ la, ba daan sɩbgrɩ tɩ mɛ, dee tɩ tɩ nanna ba. Bɛla, tɩ sakɛ tɩ Sↄ Nawẽnnɛ n boe saazuum nõorɛ gãnna, tɩ tɩ wʋn yẽ vↄm a zẽ'am.
58012010	Tɩ sↄdõma la daan sɩbgrɩ tɩ la wakatɛ fẽfẽe ı̃yã wʋ bãma mẽŋa n tẽ'esɛ se'em na. La Nawẽnnɛ sɩbgrɩ tɩ la tõma mẽŋa sõŋrɛ ı̃yã, tɩ a botɩ tɩ welge to'ore dɛna pʋpeelem dõma wʋ ẽŋa la.
58012011	Wakatɛ sɛka tɩ ba sɩbgrɩ tõma la, la de la sũ-sã'aŋↄ, la ka de sũ-yẽlga. La bɛla poorʋm nẽr-sɛba n yẽ sɩbgrɛ ẽŋa la yẽtɩ a yõorↄ mɛ, n de sũ-mã'asʋm, la vↄm n masɛ ãna sõŋa.
58012012	Bɛla, keŋe-ya ya nu'usi n targɛ, la ya dũma n ki la.
58012013	Basɛ-ya tɩ ya nãma la sẽnna sorↄↄrↄ n de tẽntẽesɩ zuto, tɩ nẽr-sɛka n dũ'usri la da lui, a wʋn yẽ ı̃mã'asʋm.
58012014	Mõrgɛ-ya ɛ tɩ sũ-mã'asʋm bↄna yãma la nẽrba wuu tẽŋasʋka, la ya ɛ pʋpeelem. Tɩ pʋpeelem sãn ka bↄna, nẽra ka tã wʋn yẽ Zuudãana la.
58012015	Guuse-ya tɩ ya nẽra nẽra da wa mõŋɛ a mẽŋa Nawẽnnɛ yel-sõnnɛ, ken guuse-ya tɩ nẽr-sɛka da ãna wʋ yẽg-toogo n puse ya tẽŋasʋka, wʋn basɛ tɩ toogo la loŋe nẽrba zozo'e sã'am ba.
58012016	Da basɛ-ya tɩ ya nẽra nẽra ɩta yalsɩ, bɩɩ nẽra n pↄ'ↄrɩ sɛla n de Nawẽnnɛ bõnↄ, wʋ A'eso n yʋʋn dɩkɛ a kẽnnↄ bõnↄ teege dia laaga ayɩla la.
58012017	La yãma mi tɩ bɛla poorʋm, ẽn wa bↄↄra tɩ a sↄ kã kã'a-sõma bↄ ẽ, ẽŋa n de kẽema ı̃yã la, a ka tã'agɛ. A ka yẽ sore yãŋɛ teege yelle la tɩ a ẽŋɛ la, baa ẽn kellɩ la.
58012018	Yãma n lɛm Nawẽnnɛ zẽ'am se'em na, de la to'ore la Ɩsrayɛlɩ dõma n yʋʋn lɛm sɛla tɩ ba tã wʋn kalʋm dee yẽ zẽ'am na. Bãma yʋʋn lɛm na tãŋa yẽ bugum n diti, la lika n ãn lim, la kʋsebgo kãtɛ.
58012019	La ba wõm na benkonne peebgo, la kõa n tↄgɛ, tɩ nẽrba la n yʋʋn wõm na belem yetɩ, la da le tↄgɛ pa'asɛ.
58012020	Se'ere n soe la, ba ka tã wʋn to'oge ẽn yele se'em yetɩ: "Sɛka sãn kalʋm tãŋa la, baa a sãn dɛna dũŋa, ba lobe ẽ na kuga kʋ" la.
58012021	Bõn-sɛba n yʋʋn ẽŋɛ la bↄ'ↄrɩ la dabeem, halɩ tɩ Amoyisi yele yetɩ, ẽŋa zotɩ la dabeem, halɩ tɩ ẽŋa gõgra.
58012022	La yãma lɛm na tãŋa tɩ ba wi'iri tɩ Siyõ tãŋa n de vↄm dãana Nawẽnnɛ tẽŋa, ẽŋa n de Zerizalɛm mẽŋa mẽŋa n boe Nawẽnnɛ yire, tɩ malɛkadõma tʋsa tʋsa bↄna mı̃.
58012023	La ya ken lɛm na Nawẽnnɛ nẽrba lagsgↄ n de a kↄm-kẽendõma tɩ ba yʋ'ʋra gʋlsɛ Nawẽnnɛ yire la. La ya lɛm Nawẽnnɛ n de nẽrba wuu sarɩyadita. Ya lɛm na nẽr-sɛba n masɛ Nawẽnnɛ zẽ'am, dee masɛ sɛla woo pʋam na sɩɩsɩ zẽ'am.
58012024	Yãma lɛm na Azezi n de sɛka n boe Nawẽnnɛ la tõma tẽŋasʋka botɩ Nawẽnnɛ bı̃ŋe nõor-paalga la tõma lɛ. A zɩɩm na n yese bↄ tõma la pa'alɛ la sɛla n ãn sõŋa gãnna Abɛlɩ zɩɩm na.
58012025	Ɩta-ya guusgo, da zagsɛ ka selse sɛka n tↄgrɩ la ya lɛ la. Sɛba n yʋʋn zagsɛ ka selse nẽr-sɛka n kã'anɩ ba tẽŋa zuo la ka põsɛ nãmsgↄ. Bɛla, tõma sãn zagsɛ ka selse sɛka n boe Nawẽnnɛ yire la yetↄga, tõma kãn yãŋɛ põsɛ.
58012026	A kõa la yʋʋn botɩ tẽŋa la mı̃im mɛ, la lɛɛlɛ wã, a bı̃ŋe la nõorɛ yetɩ: "Mam wʋn le mı̃im dũnia mɛ nõorɛ ayɩla, la dagɩ dũnia mã'a, saazuum mẽ wʋn mı̃im mɛ."
58012027	Ẽn yetɩ a wʋn le mı̃im nõor-ayɩla la, pa'alɛ mɛ tɩ sɛla tɩ a nãam na wʋn mı̃im mɛ sã'am bↄɩ, dee tɩ sɛla n kãn tã'agɛ mı̃im sã'am na mã'a n wʋn weege.
58012028	Bɛla, tõma n wʋn to'oge so'olʋm n kãn sã'am na ı̃yã, basɛ-ya tɩ tɩ pʋ'ʋsra Nawẽnnɛ a yel-sõnnɛ, tõnna se'em n wʋn ãna a sũure yẽlʋm bↄ'ↄra ẽ, la tɩ nã'asra ẽ, dee zↄta ẽ.
58012029	Lan de se'em na, tõma Nawẽnnɛ ãn wʋ bugum n diti.
58013001	Ken nõŋɛ-ya taaba wʋ sↄbiisi la.
58013002	Da basɛ-ya sãama sãanↄ ɩrgↄ, tɩ nẽrba basɛba ẽŋɛ la bɛla, ẽŋɛ malɛkadõma sãanɛ dee ka bãŋɛ.
58013003	Tẽra-ya sɛba n boe yʋ'a deem na yelle, wʋ yãma mẽ po bↄna la yʋ'a deem na. Tẽra-ya sɛba tɩ ba nãmsrɩ ba la yelle, wʋ yãma mẽŋa n nãmsrɩ la.
58013004	Basɛ-ya tɩ pↄgdire tara nã'asgↄ, dee da basɛ tɩ dẽgrↄ tõoma bↄna mı̃, se'ere n soe la, Nawẽnnɛ wʋn di nẽr-sɛba n ɩtɩ yalsɩ, la nẽr-sɛba n tũuli la sarɩya mɛ.
58013005	Da basɛ-ya tɩ ligri nõŋlʋm sↄna ya. Basɛ-ya tɩ ya sũure ãna yẽlʋm la yãma n tarɩ sɛla la, tɩ Nawẽnnɛ yetɩ: "Mam kãn basɛ fↄ, mam kãn malɩn basɛ fↄ."
58013006	Bɛla n soe tɩ tõma nẽra woo tãna wʋn yele la bʋraanɛ yetɩ: "Zuudãana de la mam sõŋra, mam kãn zoe dabeem. Nẽrsaala tã wʋn ẽŋɛ mam na bẽm?"
58013007	Tẽra-ya ya nẽŋadõma n mõolɛ Nawẽnnɛ yetↄga bↄ ya la yelle. Bɩsɛ-ya ba vↄm n daan ãn se'em ka paagɛ ba kũm, tɩ ya mẽ ɩta bãma n bↄ sɩra ẽŋɛ se'em na.
58013008	Azezi-krisi de la ẽn ãn se'em zaam, la zı̃na, la wakatɛ wuu.
58013009	Da basɛ-ya tɩ zãsŋↄ sãasɩ buuri to'oto'ore botɩ ya tuuge. Sɛla n ãn sõŋa de la tɩ basɛ tɩ Nawẽnnɛ yel-sõnnɛ bↄ'a la keŋe tɩ sũure, la, la da dɛna ɩrgↄ sↄa n de dia yelle, sɛba n dolɩ ɩrgↄ bãma la ka yẽ yõorↄ.
58013010	Tõma tarɩ la kãabgↄ, tɩ Zifdõma n tõnnɩ ba kãabgↄ tõoma la ka tara sore tɩ ba naagɛ tõma kãabgↄ la pʋam.
58013011	Zifdõma kãabgↄ kẽma nẽŋadãana tarɩ la dũnsi zɩɩm kẽ'era Nawẽnnɛ zẽ'e-sõŋↄ la kãabra tõon-be'ero taalɛ basga ı̃yã, dee tara ba nẽnnↄ na yɛsra tẽŋa la kẽnkɛrŋa yõ'ora.
58013012	La de la bɛla tɩ Azezi mẽ yese tẽŋa la kẽnkɛrŋa ka ki, tɩ a mẽŋa zɩɩm malgɛ nẽrba tɩ ba ãna sõŋa Nawẽnnɛ zẽ'am.
58013013	Bɛla, tɩ yese-ya sẽŋɛ a zẽ'am tẽŋa la kẽnkɛrŋa ka po sakɛ pↄ'ↄrɛ la.
58013014	Tõma ka tarɩ tẽŋa dũnia wã zuo n boe wakatɛ wuu ı̃yã, tõma eerɩ la tẽn-sɛka n sẽm na.
58013015	Azezi ı̃yã, tɩ nã'asra Nawẽnnɛ wakatɛ wuu tɩ la ãna wʋ kãabgↄ la, la boorɩ tɩ la yetɩ tɩ nõorɛ yetↄga zẽkɛ a yʋ'ʋrɛ pa'alɛ ẽn de sɛka.
58013016	Da basɛ-ya ɩr-sõma ɩrgↄ, la taaba sõŋrɛ, tɩ tõon-bãma n ãn wʋ kãabgↄ n ɩtɩ Nawẽnnɛ sũure yẽlʋm.
58013017	Sakra-ya ya nẽŋadõma nõorɛ, dee nanna ba yetↄga. La de la bãma n bɩsrɩ yãma n dolɩ Nawẽnnɛ sore la yelle, ba wʋn ka tↄgɛ pa'alɛ Nawẽnnɛ bãma n bɩsɛ ya yelle se'em mɛ. Ẽŋɛ-ya ya wʋn ẽŋɛ se'em tɩ ba tã'agɛ tõm ba tõoma la sũ-yẽlga da yõnna, tɩ bɛla ka tarɩ yõorↄ bↄ ya.
58013018	Pʋ'ʋsra-ya Nawẽnnɛ bↄ'ↄra tↄ. Tõma mi tɩ sũure pʋam mɛ tɩ tõma ka ẽŋɛ be'em, tõma boorɩ mɛ tɩ tɩ yel-ɩrɛ ãna sõŋa sɛla woo pʋam.
58013019	Mam sosrɩ ya mɛ zozo'e tɩ ya pʋ'ʋsra m ı̃yã tɩ m yẽ sore leme wa'am ya zẽ'am tↄtↄ.
58013020	La de la Nawẽnnɛ n de sũ-mã'asʋm dãana n vo'oge tɩ Zuudãana Azezi, tɩ a bɩsra tõma yelle wʋ dũnsı̃in-kɛ'ɛma, a zɩɩm na tɩ Nawẽnnɛ dɩkɛ bı̃ŋe nõorɛ la tõma wakatɛ n ka ba'asrɩ la ı̃yã.
58013021	Nawẽnnɛ wʋn basɛ tɩ ya tã'agɛ ɩta sɛla woo n ãn sõŋa, dↄla a yɛm n boorɩ se'em. A wʋn basɛ tɩ sɛla n ãn a sũure yẽlʋm ẽŋɛ tɩ pʋam, Azezi-krisi ı̃yã, ẽŋa n de sɛka n masɛ nã'asgↄ wakatɛ n ka ba'asrɩ. Amina.
58013022	M sↄbiisi, mam sosrɩ ya tɩ ya sakɛ to'oge kã'aŋↄ yetↄg-bãna wã, tɩ mam n gʋlsɛ ya gõn-sɛka wã ka zo'oge.
58013023	Bãŋɛ-ya tɩ ba yo'oge tɩ sↄbia Atimõtɩ basɛ mɛ, a sãn wa'am tↄtↄ, mam na ẽŋa wʋn doose taaba wa'am wa kaagɛ ya.
58013024	Pʋ'ʋsɛ-ya ya nẽŋadõma, la nẽr-sɛba wuu n de Nawẽnnɛ nẽrba. Itali dõma pʋ'ʋsrɩ ya.
58013025	Nawẽnnɛ yel-sõnnɛ wʋn bↄna la ya wuu.
59001001	Mam Azakɩ n de Nawẽnnɛ, la tɩ Zuudãana Azezi-krisi tõntõnna n gʋlsɛ gõŋↄ wã pʋ'ʋsra Nawẽnnɛ nẽrba wuu n wɩrgɛ bↄna zẽ'a woo la.
59001002	M sↄbiisi, nãmsgↄ to'oto'ore sãn paagɛ ya Azezi sore la pʋam, ya dɩkɛ ba tɩ ba dɛna ya sũ-yẽlga zõnzõnnↄ,
59001003	se'ere n soe la, ya mi tɩ nãmsgↄ sãn paagɛ ya, ya bↄ sɩra la pʋam, tɩ ya yãŋɛ wı̃be, la wʋn botɩ ya mõrgɛ ze'ele la kãŋkãŋɛ.
59001004	La mõrgɛ-ya ze'ele kãŋkãŋɛ ka paagɛ a tɛka, tɩ ya wʋn masɛ sɛla woo pʋam, dɛna nẽrba n bɩ, tɩ sɛla ka pↄ'ↄgɛ ya.
59001005	Yɛm sãn pↄ'ↄgɛ ya nẽr-sɛka, a sose Nawẽnnɛ n bↄ'ↄrɩ nẽrba wuu la yɛmleego dee ka mõŋra ba la, tɩ a wʋn bↄ ẽ.
59001006	La a sãn sose ẽ, dẽnɩ tɩ a bↄ ẽ sɩra, da sẽ'ena baa fẽfẽe. Se'ere n soe la, nẽr-sɛka woo n sẽ'enɩ, a ãn wʋ ko-kãtɛ ko-mı̃'isi tɩ kʋsebgo vugri wẽ'era ba tɩ ba yɛgna se'em na.
59001007	Nẽr-ẽŋa buuri da tara pʋtẽ'erɛ tɩ a wʋn to'oge sɛla Zuudãana la zẽ'am.
59001008	A de la nẽra n de pʋtẽ'era bayi dãana, tɩ a yɛm yↄↄra ẽn ɩtɩ bõn-sɛba la wuu pʋam.
59001009	La masɛ tɩ sↄbi-sɛka n de nasa ẽŋɛ sũ-yẽlga, tɩ Nawẽnnɛ zẽkrɩ ẽ mɛ.
59001010	La bõntarsa mẽ ẽŋɛ sũ-yẽlga Nawẽnnɛ n sikri ẽ na, se'ere n soe la, a bõntarsõm na wʋn tole wʋ mõ-puuro la.
59001011	Wʋntɛɛŋa sãn wõŋɛ mõogↄ, a puuro la zẽkrɩ mɛ sʋʋra kʋta, tɩ ba dasãnnɛ na bↄta. Bõntarsa mẽ ãn na bɛla, a wʋn ki mɛ a bõntarsõm na tõoma pʋam.
59001012	Nẽr-sɛka n wı̃bri nãmsgↄ pʋam tarɩ zu-yẽlga. Se'ere n soe la, ẽn ze'ele kãŋkãŋɛ la, Nawẽnnɛ wʋn bↄ ẽ bↄ'a n de vↄm n ka ba'asrɩ tɩ a bı̃ŋe nõorɛ tɩ a bↄ sɛba n nõŋɛ ẽ na.
59001013	Yelle sãn paagɛ nẽra botɩ a bↄↄra tɩ a ẽŋɛ be'em, a da yetɩ Nawẽnnɛ n basɛ tɩ ẽŋa bↄↄra tɩ a ẽŋɛ be'em. Sɛla ka tã wʋn botɩ Nawẽnnɛ ẽŋɛ be'em. La Nawẽnnɛ mẽ ka botɩ nẽra bↄↄra tɩ a ẽŋɛ be'em.
59001014	La de la nẽra woo yɛmleego n de be'em n pã'asrɩ ẽ, botɩ a kẽ'era yɛla pʋam.
59001015	La be'em yɛmleego sãn yõkɛ pʋʋrɛ, a dↄgrɩ la tõon-be'ero. La tõon-be'ero la sãn wa bɩ, a sẽm na kũm.
59001016	M sↄbi-nõŋrɩsɩ, da pã'asɛ-ya ya mẽŋa.
59001017	Bↄ'a wuu n ãn sõŋa, la bↄ'a n masɛ wuu ze'etɩ la saazuum, Nawẽnnɛ n de peelem dãana la zẽ'am. Ẽŋa n nãam bõn-sɛba wuu n boe saazuum nẽera peelem, tɩ ba tɛɛra, la ẽŋa ka teerɩ, a ka tarɩ lika.
59001018	Ẽŋa mẽŋa n boorɩ tɩ a basɛ tɩ a sɩra yetↄga la bↄ tõma vↄm. A ẽŋɛ bɛla tɩ tõma dɛna la pↄspↄsɩ dõma bõn-sɛba wuu tɩ a nãam na pʋam.
59001019	M sↄbi-nõŋrɩsɩ, bãŋɛ-ya bõn-ẽna wã sõŋa, nẽra woo mõrgɛ sɛlsra sõŋa, la a mã'agɛ a mẽŋa tↄgra, la a da isgra sũure tↄtↄ.
59001020	Nẽrsaala sũure sãn isge, a ka ɩtɩ sɛla n masɛ Nawẽnnɛ zẽ'am.
59001021	Bɛla, basɛ-ya sɛla n de tõon-dẽgrↄ buuri wuu, la sɛla n de pʋtʋʋlgↄ wuu, dee sike ya mẽŋa to'oge Nawẽnnɛ yetↄga la tɩ a dɩkɛ ẽŋɛ ya sũure pʋam, n tã wʋn fãagɛ ya la.
59001022	Da pã'asɛ ya mẽŋa, dɛna-ya nẽrba n sakrɩ Nawẽnnɛ yetↄga, da dɛna-ya nẽrba n selsrɩ mã'a.
59001023	Nẽr-sɛka woo n selsrɩ yetↄga la, dee ka sakra ɩta lan yele se'em na, a dãana ãn wʋ nẽra n bɩsɛ bɩsga pʋam yẽ a mẽŋa n ãn se'em,
59001024	la ẽn bɩsɛ a mẽŋa kɩ'ɩlɩm dee fõrgɛ la, a darɛ yı̃m ẽŋa n ãn se'em na mɛ.
59001025	La nẽr-sɛka n tarɩ Nawẽnnɛ lↄↄ n masɛ sõŋa n yolsrɩ nẽrba la, dee sakɛ ẽ sõŋa ɩta lan yele se'em na, ẽŋa dagɩ nẽra n selsrɩ dee yı̃nna, ẽŋa dãana tarɩ la sũ-yẽlga ẽŋa n ɩtɩ sɛla la pʋam.
59001026	Nẽr-sɛka woo n tẽ'esrɩ tɩ ẽŋa de la nẽra n dolɩ Nawẽnnɛ, dee ka tãna a nõorɛ yõkra, a pã'asrɩ la a mẽŋa, nẽr-ẽŋa Nawẽnnɛ doosgo la de la zãŋa.
59001027	Tɩ Sↄ Nawẽnnɛ n boorɩ tɩ tɩ dↄla ẽ se'em tɩ la ãna sõŋa ka tara dẽgrↄ n wãna: La de la fʋ bɩsɛ kɩɩbsɩ la pↄkõpa yelle ba nãmsgↄ pʋam, la fʋ guuse fʋ mẽŋa la dũnia wã tõon-dẽgrↄ.
59002001	M sↄbiisi, yãma n sakɛ tɩ Zuudãana Azezi-krisi n tarɩ na'am pãŋa la, da tũ'usra-ya nẽrba.
59002002	Tɩ dɩkɛ makrɛ, wʋ yãma sãn lagsɛ taaba tɩ nẽra n pire sãlma nutʋa dee yɛ fu-sõma wa'am wa kẽ ya lagsgↄ la zẽ'a, tɩ nasa n mẽ yɛ fu-zõra kẽ,
59002003	tɩ yãma sãn bɩsɛ nẽr-sɛka n yɛ fu-sõma la yele ẽ yetɩ: "Wa'am wa zı̃'ire kalam n de zẽ'e-sõŋↄ", dee yele nasa la yetɩ: "Zɛ saazuo, bɩɩ zı̃'ire tẽŋa mam nãma zẽ'am wã."
59002004	Yãma sãn ẽŋɛ wãna, yãma ka tũ'usri nẽrba sɩra? Bɛla, ya tarɩ la pʋtẽ'e-be'ero bↄkra nẽrba, yetɩ ayẽma n gãnnɩ ayẽma.
59002005	M sↄbi-nõŋrɩsɩ, selse-ya. Nawẽnnɛ looge la nẽr-sɛba tɩ dũnia dõma bɩsrɩ tɩ ba de la nasdõma la, botɩ ba bↄ ẽ sɩra dɛna bõntatba, tɩ ba wʋn wa bↄna a so'olʋm tɩ a bı̃ŋe nõorɛ tɩ a bↄ sɛba n nõŋɛ ẽ na pʋam.
59002006	La yãma pↄ'ↄrɩ la nasdõma. La dagɩ bõntatba n nãmsrɩ ya, dee yõgra ya sẽnna sarɩyaditba zẽ'am?
59002007	La de la bãma n pↄ'ↄrɩ Krisi yʋ'ʋr-sõŋↄ sɛka tɩ ba bↄ ya la.
59002008	Ya sãn sakɛ ɩta Nawẽnnɛ so'olʋm lↄↄ la n gʋlsɛ Nawẽnnɛ gõŋↄ pʋam yetɩ: "Nõŋɛ fʋ tadãana wʋ fʋ mẽŋa la", ya ẽŋɛ sõŋa.
59002009	La ya sãn tũ'usra nẽrba, ya tõm na tõon-be'ego, la lↄↄ la pa'alɛ ya tɩ ya tõm na tõon-be'ego.
59002010	Nẽr-sɛka sãn sakɛ lↄↄ la wuu, dee sɩ'ɩsɛ ayɩla tõm tõon-be'ego, a sɩ'ɩsɛ la ba wuu.
59002011	Nawẽnnɛ n yetɩ: "Da ẽŋɛ yalsɩ" la, ẽŋa n ken yetɩ: "Da kʋ nẽra". La fʋ sãn ka ẽŋɛ yalsɩ, dee kʋ nẽra, fʋ de la nẽra n sɩ'ɩsɛ lↄↄ la.
59002012	Tↄgra-ya dee tõnna tɩ la masɛ la lↄↄ n yolsrɩ nẽrba la, mina tɩ Nawẽnnɛ wʋn dɩkɛ la ẽŋa di ya sarɩya.
59002013	Nawẽnnɛ sãn wa dita sarɩya, a kãn zoe ninbãalga la nẽr-sɛka n ka zotɩ a taaba ninbãalga. Fʋ sãn zoe nẽrba ninbãalga, Nawẽnnɛ mẽ wʋn zoe fʋ ninbãalga.
59002014	M sↄbiisi, nẽra sãn yetɩ, ẽŋa bↄ Nawẽnnɛ sɩra, dee ka tõnna tõoma n pa'alɩ bɛla, a yõorↄ de la bẽm? Bↄ sɩra ẽŋa tã wʋn fãagɛ ẽ mɛ bɩɩ?
59002015	Tɩ dɩkɛ makrɛ, wʋ sↄbia n ka tarɩ fuugo yɛɛra, dee ka tara dita,
59002016	tɩ yãma nẽra ayɩla sãn yele ẽ yetɩ: "Sẽŋɛ la sũ-mã'asʋm ka di tɩgɛ, dee yɛ fuugo tɩ ↄↄrↄ da tara fↄ" dee ka bↄ ẽ sõŋrɛ sɛka tɩ a boorɩ la, a yõorↄ de la bẽm?
59002017	La mẽ de la bɛla la bↄ sɩra, ya sãn bↄ sɩra tɩ la ka lagɩm na tõoma, a de la zãŋa.
59002018	La nẽr-sɛka tã mɛ yetɩ, ayẽma bↄ la sɩra, la ayẽma tõnnɩ la tõon-sõma. Mam wʋn yele ẽ yetɩ, pa'alɛ mam fʋ bↄ sɩra la n ka lagɩm na tõoma la, tɩ mam wʋn dɩkɛ m tõon-sõma la pa'alɛ tɩ mam bↄ sɩra.
59002019	Fõn sakɛ mɛ tɩ Nawẽnnɛ ayɩla mã'a n boe. La ãn sõŋa. Kʋlkã'arsɩ mẽ sakɛ la bɛla, dee gõgra la dabeem.
59002020	A ka tarɩ yɛm dãana, fõn boorɩ mɛ tɩ m pa'alɛ fↄ tɩ fʋ sãn bↄ sɩra tɩ la ka lagɩm na tõoma, a ka tarɩ yõorↄ?
59002021	Tɩ yaaba Abraham tɩ Nawẽnnɛ yʋʋn yetɩ a masɛ ya la, la de la a tõoma ı̃yã, ẽn yʋʋn dɩkɛ a dayʋa A'izakɩ tɩ a kãabɛ bↄ Nawẽnnɛ na ı̃yã.
59002022	Fʋ yẽ mɛ tɩ a bↄ sɩra, la a tõoma la lagɩm na taaba. A tõoma la ı̃yã n botɩ a bↄ sɩra la masɛ sõŋa sõŋa.
59002023	Bɛla tɩ Nawẽnnɛ gõŋↄ n gʋlsɛ se'em na ẽŋɛ. La yetɩ: "Abraham bↄ la Nawẽnnɛ sɩra, tɩ Nawẽnnɛ bɩsɛ a bↄ sɩra la, yetɩ a masɛ mɛ ẽŋa zẽ'am." Tɩ Nawẽnnɛ wi ẽ yetɩ a sɩrɛ.
59002024	Ya yẽ tɩ la de la nẽra tõoma n botɩ Nawẽnnɛ yetɩ a masɛ ya, la dagɩ a bↄ sɩra mã'a ı̃yã.
59002025	La yʋʋn mẽ de la bɛla la Arahabɩ n de pↄka n ɩtɩ yalsɩ la. Zifdõma n yʋʋn tõm nẽrba la, tɩ a to'oge ba sʋgɛ a yire, botɩ ba doose sore ayẽma kule la, tõon-ẽŋa ı̃yã tɩ a masɛ Nawẽnnɛ zẽ'am.
59002026	Nẽra sɩa sãn fõrgɛ deege ẽ, a ı̃yã de la kũm. La mẽ de la bɛla, nẽra sãn bↄ sɩra tɩ la ka lagɩm na tõoma, la de la zãŋa.
59003001	M sↄbiisi, da kãn bↄↄra-ya tɩ ya wuu dɛna karẽnsãandõma. Se'ere n soe la, ya mi tɩ tõma sɛba n de karẽnsãandõma la sarɩyadia n wʋn dɛna toogo gãnna.
59003002	Tõma wuu tuuri mɛ zozo'e. Nẽra sãn ka tuura a yetↄga pʋam, a de la nẽra n masɛ sɛla woo pʋam, tãna wʋn yõkra a mẽŋa sõŋa sõŋa.
59003003	Tõma sãn ẽŋɛ wiiri nõorɛ salba tɩ ba sakɛ ɩta tɩn boorɩ se'em, ba ı̃yã la wuu ɩtɩ la tõma n boorɩ se'em.
59003004	Ken bɩsɛ-ya õornↄ n ãn se'em na, baa ban kãrgɛ se'em, dee tɩ kʋseb-kãra vugra zã'ara ba la, ba tarɩ la dↄ-pɩka wẽrgra ba, tɩ ba sẽnna wɛ'ɛsa zẽ'e-sɛka tɩ sɛka n tarɩ ba la boorɩ.
59003005	Nẽrsaala zɩlɩŋa mẽ ãn na bɛla, a de la ı̃yã zẽ'a ayɩla n ãn pɩka pɩka, dee tↄgra yel-kãra. La de la bug-pɩka n tã wʋn di we-kãtɛ wuu.
59003006	Zɩlɩŋa mẽ ãn wʋ bugum na. A boe la tɩ ı̃yã la pʋam tõnna tõon-be'ero tɩ la taara tɩ ı̃yã la wuu. A bugum na ze'etɩ la bug-tẽŋa sã'ana tɩ vↄm wuu.
59003007	Nẽrsaala tã dũnsi buuri wuu, la bõn-ẽgla buuri wuu, la bõn-vuula buuri wuu, la sɛba n boe ko'om pʋam wuu mɛ, botɩ ba sakra ẽ.
59003008	La nẽra ka boe n tã wʋn yãŋɛ a zɩlɩŋa. A pɩrɛ la yetↄg-be'ero tↄgra ka gↄ'ↄra, a tarɩ la yabga n kʋʋrɩ.
59003009	Tɩ tarɩ la ẽŋa pʋ'ʋsra Zuudãana n de tɩ Sↄ la a yel-sõnnɛ, dee ken tara ẽ kã'ara be'em bↄ'ↄra nẽrba tɩ Nawẽnnɛ nãam tɩ ba ãna wʋ a mẽŋa la.
59003010	Kã'a-be'ero, la kã'a-sõma ze'etɩ la nõ-ẽŋa ayɩla pʋam yɛsra. M sↄbiisi, la ka masɛ tɩ la dɛna bɛla.
59003011	Ko-sõma, la ko-be'ero tã wʋn bulla bulnifo ayɩla pʋam? M sↄbiisi, kẽnkãŋa tã wʋn wↄnna tã'ama?
59003012	Bɩɩ sẽnsãabga tã wʋn wↄnna kẽnkãma? Bɛla, bulga n bulli ko-be'ero ka tã wʋn bulla ko-sõma.
59003013	Ãne n boe ya pʋam tẽ'esɛ tɩ ẽŋa tarɩ yɛm, la bãŋrɛ? A ẽŋɛ yel-ɩr-sõŋↄ, dee sike a mẽŋa pa'alɛ tɩ a tarɩ yɛm.
59003014	La, la sãn dɛna tɩ ya ɩtɩ la sũure, dee gẽela taaba, da wẽ-ya yõ'ogↄ tɩ ya de la yɛm dõma parɩm sɩ'ɩsɛ sɩra la.
59003015	Yɛm ẽŋa dagɩ yɛm sɛka n ze'ele Nawẽnnɛ zẽ'am. A de la tẽŋa wã zuo bõnↄ, a de la nẽrsaala bõnↄ, a ze'ele la Asũtãana zẽ'am.
59003016	Sũure la gẽelgↄ n boe zẽ'e-sɛka la, tõon-yooro, la tõon-be'ero buuri wuu boe la bilam.
59003017	La yɛm n ze'ele Nawẽnnɛ zẽ'am ãn na sõŋa ka tara dẽgrↄ, dee botɩ nẽra tara sũ-mã'asʋm la a taaba, la sũ-bʋgsʋm, ɩta sugri, zↄta nẽrba ninbãalga zozo'e, tõnna tõon-sõma zozo'e, ka bↄkra nẽrba, dee ka dɛna pʋlibsum dãana.
59003018	Sũ-mã'asʋm dõma n botɩ sũ-mã'asʋm bↄna nẽrba tẽŋasʋka la tõoma de la tõon-sõma n masɛ Nawẽnnɛ zẽ'am.
59004001	Zɛbrɛ la nõkɛ'ɛma n boe ya tẽŋasʋka la ze'ele la bɛ? La de la yan boorɩ se'em n de be'em n boe ya pʋam botɩ ya ɩta bɛla.
59004002	Ya boorɩ la sɛla dee ka yẽta, bↄↄra tɩ ya kʋʋra nẽrba. Ya ɩtɩ la sũure la ya taaba bõnↄ dee ken ka yẽta, bɛla tɩ ya zɛbra dee wẽ'era nõkɛ'ɛma la taaba. Yan ka tarɩ la, la de la yãma n ka sose Nawẽnnɛ na ı̃yã.
59004003	La ya sãn sↄsra mɛ dee ka yẽta, yãma n sosrɩ se'em na ka ãn sõŋa. Ya sosrɩ tɩ ya ẽŋɛ la ya yɛm n boorɩ se'em.
59004004	Yãma ka dolɩ Nawẽnnɛ la sɩra. Yãma ka mi tɩ sɛka n nõŋɛ dũnia wã lↄgrↄ, la de la be'em la Nawẽnnɛ? Bɛla, nẽr-sɛka woo n boorɩ tɩ a yõgɛ sɩtↄ la dũnia wã lↄgrↄ, a wʋn dɛna la Nawẽnnɛ bɛ.
59004005	Bɩɩ yãma tẽ'esɛ tɩ lan gʋlsɛ se'em Nawẽnnɛ gõŋↄ pʋam na de la zãŋa? La yetɩ: "Nawẽnnɛ Sɩa la tɩ a ẽŋɛ tɩ pʋam na, boorɩ tɩ ẽŋa mã'a n sↄna tↄ."
59004006	La a ɩtɩ la yel-sõnnɛ n ãn sõŋa gãnna bↄ'ↄra tↄ, wʋ lan gʋlsɛ yetɩ: "Nawẽnnɛ zagsrɩ zẽk-m-mẽŋa dõma mɛ, dee ɩta sik-m-mẽŋa dõma yel-sõnnɛ."
59004007	Bɛla, dɩkɛ ya mẽŋa bↄ Nawẽnnɛ, dee sɩ'ɩsɛ Asũtãana, tɩ a wʋn zoe dee basɛ ya.
59004008	Lɛm-ya Nawẽnnɛ, tɩ a mẽ wʋn lɛm ya. Tõon-be'ero dõma, peege ya nu'usi, pʋtẽ'era ayi dõma, peege ya sũure.
59004009	Bãŋɛ-ya ya ninbãalga, kaasɛ-ya fablɛ la sũ-sã'aŋↄ. Basɛ-ya tɩ ya lↄ'ↄrↄ lebge kʋʋnↄ, tɩ ya sũ-yẽlga lebge sũ-sã'aŋↄ.
59004010	Sike-ya ya mẽŋa Nawẽnnɛ nẽŋam, tɩ a wʋn zẽkɛ ya.
59004011	M sↄbiisi, da tↄgra-ya taaba yelle be'em. Nẽr-sɛka n tↄgɛ a tadãana yelle be'em, bɩɩ zɛrgra ẽ, a tↄgrɩ la Nawẽnnɛ lↄↄ la be'em dee zɛrgra ẽ. La fʋ sãn zɛrgra lↄↄ la, fʋ ka sakrɩ lↄↄ la, fʋ lebge la lↄↄ la sarɩyadita.
59004012	Nawẽnnɛ mã'a n bↄ'ↄrɩ lↄↄ, la ẽŋa mã'a n diti sarɩya, la ẽŋa mã'a n tã wʋn fãagɛ, bɩɩ sã'am. La fõn tẽ'esɛ tɩ fõn de la ãne, dita fʋ tadãana sarɩya?
59004013	Selse-ya! Yãma sɛba n yetɩ: "Zı̃na bɩɩ beere, tõma wʋn sẽŋɛ la tẽn-ẽna ka ẽŋɛ yʋʋnɛ, leebe yẽ yõorↄ" la,
59004014	ya ka mi ya vↄm n wʋn ãna se'em beere. Ya ãn wʋ pika n yʋ, tɩ la ẽŋɛ fẽe tɩ a pilge.
59004015	La de nɩ na ya ẽn yetɩ: "Nawẽnnɛ sãn bↄↄra, tɩ tõma vↄa, tõma wʋn ẽŋɛ la wãna la wãna."
59004016	La yãma pa'alɩ la ya mẽŋa dee wẽ'era yõ'ogↄ yãma n boorɩ tɩ ya ẽŋɛ sɛla la pʋam. Pa'al-m-mẽŋa wãna buuri wuu de la be'em.
59004017	Nẽr-sɛka woo n mi sɛla n ãn sõŋa, dee ka ɩta, a tõm na tõon-be'ero.
59005001	Bõntatba, selse-ya! Kaasra-ya dee fabla, se'ere n soe la, toogo n sẽm ya zuto.
59005002	Ya bõntarsõm na wʋn põ'ogɛ mɛ. Bõn-mõgla n wʋn mõgɛ ya futo la.
59005003	Tẽŋanzẽem n wʋn kẽ ya sãlma, la ya zũuro la. Tẽŋanzẽem na n wʋn pa'alɛ tɩ ya ka ẽŋɛ sõŋa, la a wʋn di ya wʋ bugum na. Yãma lagsrɩ la bõntarsõm bı̃ŋra dũnia ba'asgↄ wakatɛ.
59005004	Tõntõnɩba n tõnnɩ ya vatↄ pʋam tɩ ya mõŋɛ ba yↄↄrↄ la kellɩ mɛ. Nẽr-sɛba n lagsɛ ya bõnkↄↄla la kellɩ mɛ, tɩ Zuudãana Nawẽnnɛ n de ke'eŋo wuu dãana la wõm.
59005005	Dũnia zuo ya vↄa la na'am pʋam, ɩta ya yɛm n boorɩ se'em, dita tɩgra nõbra, ãna wʋ dũnsi la gu'ura kʋa daarɛ.
59005006	Ya tↄgɛ la sɩra dãana yelle kʋ, yetɩ ya kʋ ẽ, tɩ a ka tãna wʋn sɩ'ɩsɛ ya tɩ ya kʋ ẽ.
59005007	M sↄbiisi, mã'ara ya sũure gu'ura Zuudãana la lemŋo. Bɩsɛ-ya kaara n mã'arɩ a sũure se'em gu'ura tɩ a va'am bõnkↄↄla biɛ wʋn wa bɩ sõŋa. A ẽn gu'ura mɛ tɩ sig-saaga wa ni, tɩ poorʋm saasɩ ni, tɩ bõnkↄↄla la biɛ bɩ sõŋa.
59005008	Bɛla, yãma mẽ mõrgɛ mã'ara ya sũure, tara bʋraanɛ, tɩ Zuudãana la lemŋo lɛm mɛ.
59005009	M sↄbiisi, da yõnna-ya taaba, tɩ Nawẽnnɛ da wa di ya sarɩya. Bɩsɛ-ya, sarɩyadita la ze la zanõrʋm.
59005010	M sↄbiisi, Nawẽnnɛ nõtↄ'ↄsrɩba la n yʋʋn tↄgɛ a yetↄga, tɩ ba nãmsɛ ba, tɩ ba mã'agɛ ba sũure la, ya mẽ ẽŋɛ wʋ bãma n ẽŋɛ se'em na.
59005011	Tõma yetɩ mɛ tɩ sɛba n mõrgɛ ze'ele kãŋkãŋɛ Nawẽnnɛ sore pʋam na, de la zu-yẽlga dõma. Ya wõm ban tↄgɛ Azↄↄbɩ n ze'ele kãŋkãŋɛ se'em yelle, la ya yẽ ba'asgↄ Nawẽnnɛ n ẽŋɛ se'em bↄ ẽ. Se'ere n soe la, Nawẽnnɛ de la ninbãal-zↄta, dee tara nẽrba zı̃ile.
59005012	M sↄbiisi, sɛla n gãnnɩ wuu de la ya da pↄɩ. Da pↄɩ saazuum, bɩɩ tẽŋa, bɩɩ sɛla ayẽma. Basɛ-ya tɩ ya "ẽe" dɛna "ẽe", tɩ ya "ayɛɩ" dɛna "ayɛɩ", tɩ Nawẽnnɛ da di ya sarɩya.
59005013	Nẽra sãn bↄna ya pʋam nãmsra, a pʋ'ʋsɛ Nawẽnnɛ. Nẽr-sɛka sũure n ãn yẽlʋm, a yõom yõom-sõma pẽgɛ Nawẽnnɛ.
59005014	Nẽra sãn bↄna ya pʋam bẽ'era, a wi Nawẽnnɛ nẽrba kẽma, tɩ ba ẽŋɛ kaam ẽŋɛ a zuugo la Zuudãana Azezi yʋ'ʋrɛ, pʋ'ʋsɛ Nawẽnnɛ bↄ ẽ.
59005015	Ban bↄ Nawẽnnɛ sɩra pʋ'ʋsɛ la, la wʋn fãagɛ bã'ara la mɛ, Zuudãana la wʋn bↄ ẽ ı̃mã'asʋm mɛ tɩ a isge. La a sãn tõm tõon-be'ero, a wʋn basɛ ẽ taalɛ.
59005016	Bɛla, pelge ya pʋa tↄgɛ ya tõon-be'ero pa'alɛ taaba, pʋ'ʋsɛ bↄ taaba, tɩ ya wʋn yẽ ı̃mã'asʋm. Nẽra n masɛ Nawẽnnɛ zẽ'am pʋ'ʋsgↄ tõnnɩ mɛ la pãŋa zozo'e.
59005017	A'eli yʋʋn de la nẽrsaala wʋ tõma la, la a pʋ'ʋsɛ mɛ sose Nawẽnnɛ la a sũure wuu tɩ saaga da ni, tɩ saaga ka tↄkɛ tẽŋa yʋʋma atã la wõr-sɩyoobɩ.
59005018	Tɩ a le pʋ'ʋsɛ, tɩ saaga ni, tɩ bõnkↄↄla wↄm biɛ.
59005019	M sↄbiisi, ya nẽra ayɩla sãn bʋrgɛ dee basɛ sɩra sore, tɩ nẽra tarɩ ẽ leme wa'am,
59005020	ya bãŋɛ tɩ nẽr-sɛka woo n tarɩ tõon-be'ero dãana a tõon-be'ero sorↄↄgↄ zuo leme wa'am, a fãagɛ la tõon-be'ero dãana kũm pʋam, tɩ Nawẽnnɛ wʋn basɛ a tõon-be'ero zozo'e taalɛ.
60001001	Mam Apɩyɛɛrɩ n de Azezi-krisi Tõntõnna n gʋlsɛ gõŋↄ wã bↄ'ↄra yãma sɛba tɩ Nawẽnnɛ looge tɩ ya dɛna a nẽrba wɩrgɛ bↄna Põ, la Galatɩ, la Kapadↄsɩ, la Azi, la Bitini so'olʋm pʋam dɛna sãama la.
60001002	La de la tɩ Sↄ Nawẽnnɛ n looge ya wʋ ẽŋa n dẽŋɛ looge a yɛm se'em na, tɩ a Sɩa welge ya to'ore, tɩ Azezi-krisi zɩɩm peege ya tɩ ya ãna sõŋa, sakra a nõorɛ. Nawẽnnɛ wʋn ẽŋɛ ya yel-sõnnɛ, dee bↄ ya sũ-mã'asʋm zozo'e.
60001003	Tɩ pʋ'ʋsɛ-ya Nawẽnnɛ n de tɩ Zuudãana Azezi-krisi Sↄ la a yel-sõnnɛ. A ninbãal-zʋa n zo'oge la ı̃yã tɩ a botɩ tɩ yẽ vↄm paalga, Azezi-krisi n ki dee vo'oge la ı̃yã. Bɛla tɩ tɩ tara pʋtẽ'erɛ wakatɛ wuu gu'ura sɛla tɩ tɩ bↄ sɩra la,
60001004	dee mina tɩ tɩ wʋn yẽ sɛla tɩ Nawẽnnɛ bı̃ŋe tɩ a bↄ a nẽrba. Bõn-bãma de la sɛla n ka sã'anɩ, n ka põ'orɩ, tɩ ba sõŋa ka bↄtɩ, tɩ Nawẽnnɛ bı̃ŋe a yire tɩ a bↄ ya.
60001005	Yãma n bↄ sɩra la, Nawẽnnɛ gu'uri ya mɛ la a pãŋa halɩ wʋn ka paagɛ ba'asgↄ wakatɛ fãagɛ ya ba'asɛ.
60001006	Bɛla ı̃yã tɩ ya tara sũ-yẽlga, baa la de ya sãn yẽta yɛla to'oto'ore n nãmsrɩ ya wakatɛ fẽe lɛɛlɛ wã.
60001007	Nãmsgↄ la de la sɛla n makrɩ bɩsra ya bↄ sɩra la n ãn se'em. Sãlma de la sɛla n sã'anɩ, la ba ẽn dɩkɛ ẽ makɛ la bugum bɩsɛ ẽn ãn se'em. La yãma bↄ sɩra la tarɩ yõorↄ mɛ zozo'e gãnna sãlma. Bɛla tɩ la makra ya bↄ sɩra la bɩsra, tɩ ya sãn ze'ele kãŋkãŋɛ, ya wʋn yẽ pẽka, la nã'asgↄ Azezi-krisi lemŋo daarɛ.
60001008	Yãma nãn ka yẽ ẽ, dee nõŋɛ ẽ, ya nãn ka yẽtɩ ẽ, dee bↄ ẽ sɩra, bɛla tɩ ya ɩta sũ-yẽlga zozo'e n ka tã wʋn pa'alɛ.
60001009	Se'ere n soe la, ya yẽ fãarɛ mɛ n de ya bↄ sɩra la yõorↄ.
60001010	Nawẽnnɛ nõtↄ'ↄsrɩba la n yʋʋn tↄgɛ yel-sõnnɛ na tɩ Nawẽnnɛ wʋn wa ẽŋɛ bↄ ya la, yʋʋn ɛ mɛ vẽesɛ tɩ ba bãŋɛ fãarɛ wã yelle.
60001011	Azezi-krisi Sɩa yʋʋn boe la ba mɛ, dẽŋɛ pa'alɛ ba yetɩ Krisi wʋn wa yẽ la nãmsgↄ dee yãŋa yẽ na'am pãŋa. Tɩ ba yʋʋn ɛɛra tɩ ba bãŋɛ wakatɛ sɛka tɩ bõn-bãma wʋn ẽŋɛ, la lan wʋn wa doose se'em tɩ la ẽŋɛ.
60001012	Tɩ Nawẽnnɛ yʋʋn pa'alɛ ba tɩ yel-sɛba tɩ ba mõolɩ la dagɩ bãma mẽŋa ı̃yã, la de la yãma ı̃yã. Yel-bãma n bɛla tɩ sɛba n mõolɛ kõ-yẽlga la tↄgɛ bↄ ya. La de la Nawẽnnɛ n tõm a Sɩa tɩ a wa'am wa bↄ ba pãŋa tɩ ba tↄgɛ. Tɩ baa malɛkadõma la mẽŋa bↄↄra tɩ ba wõm a võorɛ.
60001013	Bɛla ı̃yã, yõkɛ ya tagsgↄ tara ya mẽŋa sõŋa, dee gu'ura la ya sũure wuu yel-sõnnɛ na tɩ ya tarɩ pʋtẽ'erɛ gu'ura tɩ Nawẽnnɛ yetɩ a ẽŋɛ bↄ ya Azezi-krisi lemŋo wakatɛ la.
60001014	Sakra-ya Nawẽnnɛ nõorɛ, da le vↄa-ya wʋ yãma n daan nãn ka bãŋɛ Nawẽnnɛ sɩra, tɩ ya yɛmleego botɩ ya bↄↄra sɛla n de be'em na.
60001015	Dɛna-ya pʋpeelem dõma ya yel-ɩrɛ wuu pʋam, wʋ Nawẽnnɛ n wi ya la n de pʋpeelem dãana se'em na.
60001016	La gʋlsɛ Nawẽnnɛ gõŋↄ pʋam tɩ Nawẽnnɛ yetɩ: "Dɛna-ya pʋpeelem dõma, tɩ mam de la pʋpeelem dãana."
60001017	Yãma n pʋ'ʋsrɩ Nawẽnnɛ na, ya wi'iri ẽ tɩ ya Sↄ. Nawẽnnɛ ka tũ'usri nẽrba. A diti nẽrsaalba sarɩya la sɩra, wʋ nẽra woo tõoma n de se'em na. Bɛla, pa'alɛ-ya tɩ yãma nannɩ ẽ ya yel-ɩrɛ wuu pʋam, yãma n ken bↄna dũnia zuo wã.
60001018	Nawẽnnɛ fãagɛ ya mɛ vↄm sɛka n ka tarɩ yõorↄ tɩ ya daan zãsʋm ya yaabdõma zẽ'am na pʋam. Ya mi tɩ la dagɩ bõn-sɛba n sã'anɩ wʋ sãlma, bɩɩ zũuro tɩ a dɩkɛ yↄ fãagɛ ya.
60001019	La de la Krisi zɩɩm n tarɩ pãŋa la. Ba kʋ Krisi la tõma ı̃yã wʋ pebila n ãn sõŋa dee ka tara zãnnɛ.
60001020	Nawẽnnɛ yʋʋn põn looge ẽ mɛ halɩ lan dẽŋɛ dũnia nãaŋↄ, yãŋa botɩ a wa'am dũnia ba'asgↄ wakatɛ wã yãma ı̃yã.
60001021	Krisi ı̃yã tɩ ya bↄ Nawẽnnɛ sɩra, Nawẽnnɛ n vo'oge Krisi, bↄ ẽ na'am pãŋa, bɛla tɩ ya dɩkɛ ya bↄ sɩra, la yan tara pʋtẽ'erɛ gu'ura sɛla la te'ege Nawẽnnɛ.
60001022	Yãma n sakɛ sɩra la, ya lebge la pʋpeelem dõma, tɩ ya nõŋɛ ya sↄbiisi la nõŋlʋm sɩra sɩra. Bɛla, nõŋɛ-ya taaba zozo'e la ya sũure wuu.
60001023	Ba dↄgɛ yãma la dↄg-paalga, la dagɩ nẽrsaala dↄka n bↄ'ↄrɩ vↄm sɛka n sã'anɩ la, la de la Nawẽnnɛ yetↄga n vↄa dee bↄna wakatɛ wuu la, n botɩ ya yẽ dↄg-paalga tara vↄm n ka ba'asrɩ.
60001024	La gʋlsɛ Nawẽnnɛ gõŋↄ pʋam yetɩ: "Nẽrsaala woo ãn wʋ mõorↄ, la a sõŋa la wuu ãn wʋ mõ-puuro la. Mõorↄ zẽkrɩ mɛ, tɩ ba puuro la sʋʋra.
60001025	La Nawẽnnɛ yetↄga boe la wakatɛ n ka ba'asrɩ." Yetↄg-ẽŋa n de kõ-yẽlga la tɩ ba mõolɛ bↄ ya la.
60002001	Bɛla, basɛ-ya pʋtʋʋlgↄ wuu, la põmpↄrŋↄ, la pʋlibsum, la sũure, la taaba pↄ'ↄrɛ.
60002002	Nõŋɛ-ya Nawẽnnɛ yetↄga wʋ bilɛɛsɩ n nõŋɛ ba ma bı̃'isum mã'a la. Tɩ a wʋn basɛ tɩ ya bɩ Azezi-krisi sore doosgo la pʋam, yẽ fãarɛ.
60002003	Tɩ yãma bãŋɛ Zuudãana la n ãn sõŋa se'em mɛ.
60002004	Lɛm-ya Zuudãana n de vↄm dãana la zẽ'am, ẽŋa ãn wʋ kug-sɛka tɩ nẽrba zagsɛ, tɩ Nawẽnnɛ looge ẽ tɩ a tara yõorↄ zozo'e.
60002005	Yãma mẽ vↄa mɛ. Basɛ-ya tɩ Nawẽnnɛ dɩkɛ ya tɩ ya ãna wʋ kuga mẽ deego tɩ a Sɩa bↄna mı̃, tɩ ya ãna wʋ kãabgↄ kẽma bↄna mı̃ tõnna wʋ Nawẽnnɛ Sɩa n boorɩ se'em, tɩ la paara a yɛm, Azezi-krisi ı̃yã.
60002006	La gʋlsɛ Nawẽnnɛ gõŋↄ pʋam yetɩ: "Bɩsɛ, mam looge la kugre n tarɩ yõorↄ zozo'e ẽebɛ m deego Siyõ, ẽŋa n de kugre n botɩ deego la tara pãŋa. Nẽr-sɛka n bↄ ẽ sɩra, yãnnɛ kãn yõkɛ ẽ."
60002007	Yãma sɛba n bↄ ẽ sɩra la, a tarɩ la yõorↄ zozo'e bↄ ya. La sɛba n ka bↄ ẽ sɩra la, la gʋlsɛ ba yelle yetɩ: "Kug-sɛka tɩ tõnmẽtba zagsɛ la n lebge kugre n botɩ deego la tara pãŋa."
60002008	La ken gʋlsɛ yetɩ: "La de la kug-ẽŋa n wʋn basɛ tɩ nẽrba wẽ'era nãma, dee dɛna tãmpı̃-sɛka n wʋn basɛ tɩ ba lui." Ban wẽ'erɩ nãma la, la de la ban ka bↄ Nawẽnnɛ yetↄga sɩra la ı̃yã, wʋ lan masɛ tɩ la ẽŋɛ ba se'em na.
60002009	La sãn dɛna yãma, yãma de la buuri tɩ Nawẽnnɛ looge, ya de la ẽŋa n de naba la kãabgↄ kẽma, dee ken dɛna a nẽrba n welge to'ore tara pʋpeelem. A wi ya la lika pʋam, tarɩ yese a peelem n ãn sõŋa zozo'e pʋam, tɩ ya botɩ nẽrba bãŋɛ a tõon-kãra la.
60002010	Kʋrʋm, ya daan dagɩ Nawẽnnɛ nẽrba, la lɛɛlɛ wã ya de la a nẽrba. A daan ka zotɩ ya ninbãalga, la a yãŋa zotɩ ya ninbãalga mɛ.
60002011	M sɩr-nõŋrɩsɩ, yãma de la sãama la kↄↄs-weto dũnia zuo, bɛla mam kã'anɩ ya mɛ tɩ ya basɛ nẽrsaalba n boorɩ se'em n de be'em n sã'anɩ ya la.
60002012	Basɛ-ya tɩ ya yel-ɩrɛ ãna sõŋa nẽr-sɛba n ka dolɩ Nawẽnnɛ na tẽŋasʋka, tɩ baa ba sãn dõta ya yetɩ ya de la tõon-be'ero dõma, ba wʋn yẽ ya tõon-sõma la, nã'asɛ Nawẽnnɛ a wa'aŋↄ daarɛ.
60002013	Sakra-ya dũnia pãnsɩ dõma wuu Zuudãana Azezi ı̃yã. Sakra-ya na-keko n soe ke'eŋo wuu,
60002014	la ya sakra gↄmnadõma tɩ a tõm tɩ ba sɩbgrɩ sɛba n tõnnɩ tõon-be'ero, dee nã'asra nẽr-sɛba n tõnnɩ tõon-sõma la.
60002015	Se'ere n soe la, Nawẽnnɛ n boorɩ se'em de la ya ɩta sõŋa, basɛ tɩ nẽr-sɛba n ka mi sɛla dee tↄgra gↄↄn-yetↄga la go'oge.
60002016	Ɩta-ya wʋ nẽrba n soe ba mẽŋa, la da dɩkɛ-ya yan soe ya mẽŋa la tɩ la dɛna sɛla n botɩ ya tõnna be'em, tõnna-ya wʋ Nawẽnnɛ tõntõnɩba n masɛ tɩ ba tõnna se'em na.
60002017	Nanna-ya nẽrba wuu, nõŋɛ ya sↄbiisi, zↄta-ya Nawẽnnɛ, nanna-ya na-keko.
60002018	Tõntõnɩba, sakra-ya ya zuudãandõma dee zↄta ba. La, la dagɩ sɛba n de nẽr-sõma, la sũ-bʋgsʋm dõma la mã'a, sakra-ya baa sɛba n de nẽr-tↄↄsɩ la.
60002019	Nẽra sãn sakra nãmsgↄ n ka masɛ nɩ tɩ a nãmsɛ, ẽn sakrɩ Nawẽnnɛ na ı̃yã, la de la yel-sõnnɛ.
60002020	Fʋ sãn tõm na tõon-be'ero tɩ ba nãmsra fↄ tɩ fʋ sakɛ wı̃bra, a ka tarɩ yõorↄ. La fʋ sãn tõm na tõon-sõma tɩ ba nãmsra fↄ, tɩ fʋ sakɛ wı̃bra, la de la yel-sõnnɛ Nawẽnnɛ zẽ'am.
60002021	La de la bɛla ı̃yã tɩ Nawẽnnɛ wi ya. Krisi mẽ daan nãmsɛ yãma ı̃yã mɛ, basɛ mãmsgↄ tɩ ya dↄla a nabara ɩta wʋ ẽŋa n ẽŋɛ se'em na.
60002022	A daan ka tõm tõon-be'ego, la põmpↄrŋↄ ka yese a nõorʋm.
60002023	Ban daan tʋ ẽ na, a ka lebse tʋ, la ban daan nãmsɛ ẽ na, a daan ka zɛbɛ la ba, a dɩkɛ a mẽŋa basɛ la sɛka n diti sarɩya la sɩra la nu'usum.
60002024	Ẽŋa n to'oge tõma zẽ'am ki dↄ-puurŋa zuo tõma tõon-be'ero ı̃yã, tɩ la sãn dɛna la tõon-be'ero tõoma, tõma ãn wʋ tɩ ki mɛ, dee vↄa ɩta sɛla n masɛ. A pↄglʋŋↄ la ı̃yã tɩ ya yẽ laafɛ.
60002025	Ya daan ãn wʋ piisi n bↄɩ, la lɛɛlɛ wã, ya leme na ya dũnsı̃ina la zẽ'am, ẽŋa n bɩsrɩ ya.
60003001	Bɛla mẽ, pↄgsɩ, sakra-ya ya sɩrba, tɩ baa sɛba n ka bↄ Nawẽnnɛ yetↄga sɩra la sãn yẽ ya yel-ɩrɛ, ba wʋn sakɛ tɩ la ka doose la yetↄga,
60003002	ban yẽtɩ ya yel-ɩrɛ n ãn sõŋa dɛna nã'asgↄ la.
60003003	Da basɛ-ya tɩ ya nẽnnõm dɛna yẽŋa sõŋa, n de zuto pã'aŋↄ, la sãlma lↄgrↄ, la fu-sõma yɛa.
60003004	Basɛ-ya tɩ ya sõŋa la dɛna sũure pʋam sõŋa n de sũ-bʋgsʋm la sũ-mã'asʋm. Sõŋa ẽna n ka sã'anɩ dee tara yõorↄ zozo'e Nawẽnnɛ nifum.
60003005	Kʋrʋm kʋrʋm, pↄg-sɛba n yʋʋn de Nawẽnnɛ nẽrba tara pʋtẽ'erɛ gu'ura sɛla Nawẽnnɛ zẽ'am na, sõŋa mẽ yʋʋn ãn na bɛla, sakra ba sɩrba.
60003006	Asaara yʋʋn ãn na bɛla sakra a sɩra Abraham nõorɛ, wi'ira ẽ tɩ a zuudãana. Ya sãn tõnna tõon-sõma, dee ka basɛ tɩ ba kẽ'esɛ ya dabeem, ya de la a pↄyↄↄsɩ.
60003007	Bɛla mẽ, yãma sɛba n de sɩrba la, bↄna-ya la ya pↄgba la lɛ, la wõm taaba, la ya bãŋɛ tɩ ba ka tarɩ pãŋa wʋ yãma la, la ya nanna ba, tɩ bãma la yãma n wʋn lagɩm to'oge Nawẽnnɛ yel-sõnnɛ n de vↄm. Ɩta-ya bɛla tɩ sɛla da gu ya pʋ'ʋsgↄ.
60003008	Ba'asgↄ pʋam, mam yetɩ ya wuu tɩ ya tara pʋtẽ'erɛ ayɩla, la taaba zı̃ile, la sↄbiisi nõŋrɛ, la ninbãal-zʋa, la sik-m-mẽŋa.
60003009	Nẽra sãn ẽŋɛ ya be'em, ya da lebse ẽ be'em. Nẽra sãn tʋ ya, ya da tʋ lebse, tõn kã-ya kã'a-sõma bↄ ẽ. Se'ere n soe la, Nawẽnnɛ n wi ya la, la de la kã'a-sõma tɩ a bı̃ŋe nõorɛ tɩ a bↄ ya.
60003010	La gʋlsɛ Nawẽnnɛ gõŋↄ pʋam yetɩ: "Nẽr-sɛka n boorɩ tɩ a vↄm ãna yẽlʋm, dee tɩ a yẽ sũ-yẽlga, dẽnɩ tɩ a yõkɛ a nõorɛ la yetↄg-be'ero, dee basɛ põmpↄrŋↄ.
60003011	A zãagɛ a mẽŋa la tõon-be'ero, dee ɩta sɛla n ãn sõŋa, la a mõrgɛ ɛ tɩ sũ-mã'asʋm bↄna nẽrba tẽŋasʋka da basɛ.
60003012	Se'ere n soe la, Zuudãana bɩsrɩ la sɛba n de sɩra dõma, dee sɛlsra ba pʋ'ʋsgↄ, la a wẽrgrɩ a nẽŋa mɛ, dee basra nẽr-sɛba n de tõon-be'ero dõma."
60003013	Yãma sãn mõrgɛ tõnna tõon-sõma, ãne n wʋn ẽŋɛ ya be'em?
60003014	La baa nẽrba sãn nãmsra ya yan ɩtɩ sɛla n masɛ ı̃yã, ya wʋn yẽ yel-sõnnɛ. Bɛla, da zↄta-ya ba dabeem, la ya da basɛ tɩ la dãana ya.
60003015	Nã'asra-ya Krisi ya sũure pʋam, basɛ-ya tɩ a dɛna ya Zuudãana. Mãasʋm-ya wakatɛ wuu lɛrgra nẽr-sɛka woo n sokrɩ ya, bↄↄra tɩ a bãŋɛ yãma n tarɩ pʋtẽ'erɛ gu'ura sɛla la yelle n ãn se'em na.
60003016	La ya ɩta bɛla la sũ-bʋgsʋm, la wↄↄrɛ. Ɩta-ya sɛla tɩ ya mi ya sũure pʋam tɩ la ãn sõŋa, tɩ yãnnɛ yõkɛ sɛba n tↄgrɩ ya be'em, yãma n tõnnɩ sõŋa Krisi ı̃yã la.
60003017	Se'ere n soe la, ya sãn ɩta sɛla n ãn sõŋa nãmsra tɩ la sãn dɛna la Nawẽnnɛ n boorɩ bɛla, bɛla n ãn sõŋa gãnna yãma n wʋn ẽŋɛ be'em nãmsra.
60003018	Krisi nãmsɛ mɛ ki bʋyɩla tɩ a yese tõon-be'ero, ẽŋa n de sɛka n masɛ la, ki la sɛba n ka masɛ ı̃yã, tɩ a tarɩ ya sẽŋɛ Nawẽnnɛ zẽ'am. Ba kʋ ẽ mɛ, tɩ Nawẽnnɛ Sɩa basɛ tɩ a vo'oge
60003019	sẽŋɛ ka mõolɛ kõ-yẽlga bↄ sɩɩsɩ sɛba tɩ ba yʋ la.
60003020	Sɩɩsɩ bãma de la nẽr-sɛba n yʋʋn ka sakɛ Nawẽnnɛ nõorɛ Anoe wakatɛ la. Nawẽnnɛ yʋʋn mã'agɛ la a sũure gu'ura, wakat-sɛka tɩ Anoe yʋʋn mãalɩ õorŋↄ la, õorŋↄ ẽŋa pʋam tɩ nẽrba fẽe, banii mã'a kẽ mı̃ põsɛ ko'om na pʋam yẽ fãarɛ.
60003021	Bɛla de la makrɛ pa'ala ko'om misga n fãarɩ ya lɛɛlɛ wã. Ko'om misga dagɩ ı̃yã dẽgrↄ yɛsga yelle, la de la sɛla n pa'alɩ tɩ nẽra looge yɛm tɩ a doose Nawẽnnɛ la pʋpeelem. Ko'om misga fãarɩ ya mɛ Azezi-krisi n ki dee vo'oge la ı̃yã.
60003022	Ẽŋa n zẽkɛ sẽŋɛ Nawẽnnɛ yire ka zı̃'ire Nawẽnnɛ zʋʋgↄ bↄba, tɩ malɛkadõma, la kɛ'ɛndõma, la pãnsɩ dõma wuu sakra ẽ.
60004001	Bɛla, Krisi n nãmsɛ a ı̃yã pʋam na, ya mẽ keŋe ya mẽŋa tara pʋtẽ'erɛ ẽŋa mẽŋa. Nẽr-sɛka woo n nãmsɛ a ı̃yã pʋam basɛ tõon-be'ero mɛ.
60004002	Tɩ ẽn ken vↄa dũnia zuo wakat-sɛka la, a kãn le vↄa wʋ nẽrsaala yɛmleego n boorɩ se'em, a wʋn vↄa wʋ Nawẽnnɛ n boorɩ se'em.
60004003	Kʋrʋm, yãma n daan lagɩm na sɛba n ka dolɩ Nawẽnnɛ ɩta bãma n boorɩ se'em na, da le ɩta-ya bɛla. Yãma daan lagɩm na ba mɛ, ba yalsɩ, la ba be'em yɛmleego, la ba dã-yũure, la ba pʋyã'an-yooro, la ba dã-buka, la ba baga kãabgↄ n de be'em na pʋam.
60004004	La lɛɛlɛ wã, yãma n ka le lagɩm na ba lɛ tõnna tõon-dẽgrↄ bãma la, ba ka bãŋɛ a võorɛ, tɩ ba tʋʋra ya.
60004005	La ba wʋn wa tↄgɛ bãma n ẽŋɛ se'em bↄ Nawẽnnɛ n mãasʋm gu'ura tɩ a di sɛba n vↄa, la sɛba n ki sarɩya la.
60004006	Bɛla ı̃yã tɩ ba daan mõolɛ kõ-yẽlga la mẽ bↄ sɛba n ki la, tɩ ban ki wʋ Nawẽnnɛ n di nẽrsaalba wuu sarɩya tɩ ba kiira la, ba tã'agɛ yẽ vↄm tɩ Nawẽnnɛ Sɩa bↄ'ↄrɩ.
60004007	Sɛla woo ba'asgↄ lɛm mɛ. Bɛla ı̃yã, tara-ya ya mẽŋa sõŋa, dee mõrgɛ la Nawẽnnɛ pʋ'ʋsgↄ.
60004008	Sɛla n gãnnɩ wuu de la ya nõŋɛ taaba zozo'e, se'ere n soe la, nõŋlʋm n botɩ tɩ basra taaba tõon-be'ero zozo'e taalɛ.
60004009	Ɩta-ya taaba sãanↄ, da yõnna.
60004010	Yãma nẽra woo to'oge la Nawẽnnɛ yel-sõnnɛ bↄ'a, dɩkɛ-ya ba sõŋɛ nẽrba basɛba. Bɛla tɩ ya wʋn dɛna nẽrba n bɩsrɩ Nawẽnnɛ bↄ'a to'oto'ore la yelle sõŋa.
60004011	Nẽr-sɛka n tↄgrɩ, a tↄgɛ wʋ Nawẽnnɛ n yele se'em, nẽr-sɛka n tõnnɩ sõŋrɛ tõoma, a sõŋɛ wʋ Nawẽnnɛ n bↄ ẽ pãŋa se'em. Tɩ tõon-bãma wuu wʋn nã'asɛ Nawẽnnɛ yʋ'ʋrɛ Azezi-krisi ı̃yã. Ẽŋa n soe nã'asgↄ, la pãŋa wakatɛ n ka ba'asrɩ. Amina.
60004012	M sɩr-nõŋrɩsɩ, da basɛ-ya tɩ nãmsgↄ kãtɛ sɛka n paarɩ ya la ãna wʋ yel-di'iŋa bↄ ya.
60004013	Tõn tara-ya sũ-yẽlga, tɩ yãma po nãmsra la Krisi nãmsgↄ, tɩ ya wʋn tã'agɛ ẽŋɛ sũ-yẽlga sɩrʋm wakatɛ sɛka tɩ a na'am pãŋa wʋn puke la.
60004014	Ba sãn tʋʋra ya yãma n de Krisi nẽrba la ı̃yã, ya tarɩ zu-yẽlga, se'ere n soe la, Nawẽnnɛ Sɩa la n tarɩ nã'asgↄ zozo'e la boe la ya lɛ mɛ.
60004015	La da basɛ-ya tɩ ya nẽr-sɛka nãmsra ẽŋa n de nẽr-kʋʋra, bɩɩ nayiga, bɩɩ tõon-be'ero dãana, bɩɩ nẽra n kẽ'erɩ nẽrba yɛla n ka pakɛ ẽ pʋam.
60004016	La nẽra sãn nãmsra ẽŋa n de Krisi nẽra ı̃yã, a da zↄta yãnnɛ. A nã'asra Nawẽnnɛ, ban wi'iri ẽ Krisi nẽra la ı̃yã.
60004017	Wakatɛ paagɛ mɛ tɩ Nawẽnnɛ wʋn di sarɩya, la a wʋn pↄsɛ la a mẽŋa nẽrba. La sãn dɛna tɩ a wʋn dẽŋɛ di la tõma sarɩya pↄspↄsɩ, sɛba n ka sakɛ Nawẽnnɛ kõ-yẽlga la ba'asgↄ wʋn ãna la wãne?
60004018	La gʋlsɛ Nawẽnnɛ gõŋↄ pʋam yetɩ: "La sãn dɛna toogo bↄ tõon-sõma dãana dee tɩ a yẽ fãarɛ, tõon-be'ero dãana n ka dolɩ Nawẽnnɛ sore yelle wʋn ãna la wãne?"
60004019	Bɛla, nẽr-sɛba n nãmsrɩ wʋ Nawẽnnɛ n boorɩ se'em na, ba ɩta sɛla n ãn sõŋa, dee dɩkɛ ba mẽŋa ẽŋɛ Nawẽnnɛ n nãam ba dee dɛna sɩra dãana la nu'usum.
60005001	Mam yetɩ m kã'an na sɛba n de Nawẽnnɛ nẽrba kẽma bↄna ya pʋam na. Mam mẽ de la kẽema, dee dɛna Krisi nãmsgↄ la kaset-dãana, la mam wʋn po yẽ a na'am pãŋa n wʋn wa puke la mɛ.
60005002	Mam yetɩ ya mɛ tɩ ya bɩsra Nawẽnnɛ nẽrba la tɩ a gu'ule ya wʋ dũnsı̃ima la. La, la da kãn dɛna dↄk-m-zuugo yelle, la dɛna la yɛmleego wʋ Nawẽnnɛ n boorɩ se'em na. Da ɩta-ya yan boorɩ bõntarsõm ı̃yã, ɩta-ya ya yɛm n boe a pʋam ı̃yã.
60005003	Da ɛɛra-ya tɩ ya sↄna sɛba tɩ ba dɩkɛ gu'ule ya la, la pãŋa. Dɛna-ya nẽrba tɩ ya yel-ɩrɛ wʋn pa'alɛ ba sɛla n ãn sõŋa, tɩ ba ãna wʋ yãma n ãn se'em na.
60005004	Tɩ dũnsı̃in-kɛ'ɛma la sãn wa puke, ya wʋn to'oge yↄↄrↄ n ka sã'anɩ n tarɩ pẽka.
60005005	Bɛla mẽ, kↄmbɩ'ɩsɩ, sakra-ya kẽma la. La ya wuu tara sik-m-mẽŋa la taaba, tɩ la gʋlsɛ yetɩ: "Nawẽnnɛ sisri zẽk-m-mẽŋa dõma mɛ, dee ɩta sik-m-mẽsɩ dõma yel-sõnnɛ."
60005006	Bɛla, sike ya mẽŋa Nawẽnnɛ n de ke'eŋo dãana la nẽŋam, tɩ wakatɛ sãn paagɛ, a wʋn zẽkɛ ya.
60005007	Basɛ-ya ya fablɩgↄ la wuu bↄ ẽ, tɩ a bɩsrɩ ya yelle mɛ.
60005008	Dɛna-ya nẽrba n yõkrɩ ya mẽŋa, dee guusra ya mẽŋa sõŋa, tɩ ya bɛ Asũtãana eerɩ ya mɛ, wʋ gɩgnɛ n kaarɩ ɛɛra sɛla tɩ a yõkɛ obe.
60005009	Bↄ-ya Azezi-krisi sɩra ze'ele kãŋkãŋɛ, dee sɩ'ɩsɛ Asũtãana, la ya bãŋɛ tɩ ya sↄbiisi n boe dũnia zẽ'a woo mẽ nãmsrɩ la nãmsgↄ bãma mẽŋa buuri.
60005010	Ya wʋn ken nãmsɛ mɛ wakatɛ fẽe. La Nawẽnnɛ n soe yel-sõnnɛ wuu la wi ya mɛ tɩ ya po yẽ a na'am pãŋa n ka tarɩ ba'asgↄ, yãma n lagɩm na Krisi dɛna ayɩla la ı̃yã. Ẽŋa wʋn le malgɛ ya tɩ ya ãna sõŋa, bↄ ya pãŋa tɩ ya ze'ele kãŋkãŋɛ, tɩ sɛla kãn tã'agɛ botɩ ya bike.
60005011	Ẽŋa n soe pãŋa wakatɛ n ka ba'asrɩ. Amina.
60005012	Mam botɩ Asilvẽ n gʋlsɛ gõn-pɩka wã, ẽŋa n de sↄbia tɩ mam bɩsɛ tɩ a de sɩra dãana. Mam gʋlsɛ gõŋↄ wã tɩ m bↄ ya la bʋraanɛ, dee botɩ ya bãŋɛ tɩ yel-sõnnɛ na tɩ ya tarɩ la, de la Nawẽnnɛ yel-sõnnɛ mẽŋa mẽŋa pʋam tɩ ya boe.
60005013	Nawẽnnɛ nẽrba n boe Babilↄnɩ tɩ a tũ'use ba wʋ yãma la pʋ'ʋsrɩ ya, Amarkɩ n lebge mam dayʋa la mẽ pʋ'ʋsrɩ ya.
60005014	Pʋ'ʋsɛ-ya taaba la nõŋlʋm. Sũ-mã'asʋm wʋn bↄna la yãma sɛba wuu n lagɩm na Krisi dɛna ayɩla la.
61001001	Mam Asimõ-pɩyɛɛrɩ n de Azezi-krisi yamŋa la a Tõntõnna, n gʋlsɛ gõŋↄ wã bↄ'ↄra yãma sɛba tɩ Azezi-krisi n de Nawẽnnɛ la tɩ Fãagra n masɛ sɛla woo pʋam, botɩ ya bↄ ẽ sɩra sõŋa wʋ tõma n bↄ ẽ sɩra se'em na.
61001002	Yãma n bãŋɛ Nawẽnnɛ, la tɩ Zuudãana Azezi la, Nawẽnnɛ wʋn ẽŋɛ ya yel-sõnnɛ, dee bↄ ya sũ-mã'asʋm zozo'e.
61001003	Azezi n tarɩ Nawẽnnɛ pãŋa la n botɩ tɩ bãŋɛ Nawẽnnɛ n wi tõma tɩ tɩ po yẽ a na'am pãŋa, la a sõŋa. Bɛla tɩ a bↄ tↄ bõn-sɛba wuu n wʋn basɛ tɩ tɩ vↄa vↄm sɛka n dolɩ a sore.
61001004	La de la bɛla tɩ a bↄ tↄ bↄ'a sɛba n ãn sõŋa gãnna wuu tɩ a bı̃ŋe nõorɛ tɩ a bↄ tↄ la. Tɩ bõn-bãma ı̃yã ya wʋn tã'agɛ lↄkɛ be'em yɛmleego n boe dũnia zuo sã'ana nẽrba la, dee lebge ãna wʋ Nawẽnnɛ n ãn se'em na.
61001005	Bɛla, nargɛ-ya pãŋa, tɩ ya bↄ sɩra la pʋam, ɩr-sõŋↄ pa'asɛ, tɩ ɩr-sõŋↄ la pʋam, bãŋrɛ pa'asɛ,
61001006	tɩ bãŋrɛ la pʋam, yõk-m-mẽŋa pa'asɛ, tɩ yõk-m-mẽŋa la pʋam, wı̃bga pa'asɛ, tɩ wı̃bga la pʋam, Nawẽnnɛ doosgo sɩra sɩra pa'asɛ,
61001007	tɩ Nawẽnnɛ doosgo sɩra sɩra la pʋam, ya ɩta taaba sõŋa pa'asɛ, tɩ ya ɩta taaba sõŋa la pʋam, nõŋlʋm pa'asɛ.
61001008	Se'ere n soe la, ya sãn ɩta bõn-bãna wã zozo'e, ba wʋn basɛ tɩ ya tõm Nawẽnnɛ tõoma, dee bãŋɛ tɩ Zuudãana Azezi-krisi pa'asɛ.
61001009	La sɛka n ka ɩtɩ bõn-bãna wã ãn wʋ fʋa la, a ka yẽtɩ, la a yı̃m mɛ tɩ Nawẽnnɛ basɛ a tõon-be'ero tɩ a ẽŋɛ kʋrʋm na taalɛ mɛ.
61001010	Bɛla m sↄbiisi, mõrgɛ ya mẽŋa ze'ele kãŋkãŋɛ Nawẽnnɛ n wi ya, la ẽn looge ya la pʋam. Ya sãn ẽŋɛ bɛla, ya kãn bʋrgɛ dee basɛ Nawẽnnɛ sore.
61001011	La de la bɛla tɩ ya wʋn yẽ sore sõŋa kẽ Azezi-krisi n de tɩ Zuudãana, la tɩ Fãagra la so'olʋm n boe wakatɛ n ka ba'asrɩ la pʋam.
61001012	La de la bɛla ı̃yã tɩ mam tẽera ya bõn-bãna wakatɛ wuu, baa la yãma n põn mina ba, la yãma n ze kãŋkãŋɛ sɩra la tɩ ya to'oge la pʋam na.
61001013	Mam n nãn vↄa wã, mam tẽ'esɛ tɩ la masɛ mɛ tɩ mam tẽegɛ ya, tɩ ya da gı̃se.
61001014	Tɩ Zuudãana Azezi-krisi n puke pa'alɛ mam, tɩ mam mina tɩ la deege la fẽe tɩ mam basɛ vↄm ẽna wã dee fõrgɛ.
61001015	Bɛla mam wʋn mõrgɛ mɛ, la mam fõrgrɛ poorʋm, ya wʋn tẽra bõn-bãna yelle sɛla woo pʋam.
61001016	Tõma n tↄgɛ tɩ Zuudãana Azezi-krisi pãŋa, la a wa'aŋↄ la yelle la, la dagɩ sↄlma tɩ nẽrsaalba tẽ'esɛ nãam la ba mẽŋa yɛm. Tõma sɩrɩ yẽ a na'am pãŋa n zo'oge se'em mɛ la tɩ nini.
61001017	La de la Nawẽnnɛ n de Sↄ la, n bↄ ẽ nã'asgↄ, la na'am pãŋa. Ẽŋa n de na'am pãŋa wuu dãana la yetɩ: "Ẽna de la mam Dayʋa tɩ mam nõŋɛ la m sũure wuu, a paagɛ la mam yɛm."
61001018	Tõma n daan boe la ẽ lɛ tãŋa la zuo la, tɩ tõma wõm kõa la n ze'ele Nawẽnnɛ yire tↄgɛ.
61001019	Bɛla n basɛ tɩ tõma malɩn bãŋɛ sõŋa sõŋa tɩ Nawẽnnɛ nõtↄ'ↄsrɩba yetↄga la de la sɩra. La ãn sõŋa tɩ ya tara yetↄg-bãma sõŋa, ba ãn wʋ fɩtla n nẽegɛ lika pʋam. Tara-ya ba halɩ ka paagɛ beere yɩlɩŋrɛ, tɩ Krisi nẽegɛ ya sũure pʋam wʋ bewã'arɛ la.
61001020	Sɛla n gãnnɩ de la ya bãŋɛ tɩ Nawẽnnɛ nõtↄ'ↄsrɩba yetↄga la n gʋlsɛ Nawẽnnɛ gõŋↄ pʋam na, nẽra ka tã wʋn pa'alɛ ba võorɛ la a mẽŋa pʋtẽ'erɛ.
61001021	Se'ere n soe la, ba ka de nẽrsaalba yɛm n boorɩ se'em, la de la Nawẽnnɛ Sɩa n botɩ nẽrsaalba tↄgɛ yetↄga n ze'ele Nawẽnnɛ mẽŋa zẽ'am.
61002001	Kʋrʋm kʋrʋm, nẽrba n yʋʋn boe Nawẽnnɛ nẽrba la pʋam parna tɩ bãma de la Nawẽnnɛ nõtↄ'ↄsrɩba. Bɛla, põmpↄrŋↄ karẽnsãandõma n mẽ wʋn bↄna ya pʋam. Ba wʋn ẽŋɛ la yɛm tarɩ zãsŋↄ n sẽm na sã'aŋↄ wa'am, dee wʋn sɩ'ɩsɛ Zuudãana n fãagɛ ba la, bɛla n wʋn basɛ tɩ sã'aŋↄ wa'am ba zuto tↄtↄ.
61002002	La nẽrba zozo'e n wʋn doose ba, ba tõon-yooro la poorʋm, tɩ la wʋn basɛ tɩ nẽrba tↄgɛ sɩra sore la yetↄg-be'ero.
61002003	Ban boorɩ bõntarsõm zo'oge la ı̃yã tɩ ba wʋn tↄgɛ nõ-yẽlʋm yetↄga pã'asɛ ya, yẽ yõorↄ ya zẽ'am. La halɩ kʋrʋm kʋrʋm tɩ ba sɩbgrɛ põn mãasʋm gu'ura ba, ba sã'aŋↄ kãn viige.
61002004	Se'ere n soe la, Nawẽnnɛ yʋʋn ka basɛ malɛkadõma sɛba n tõm tõon-be'ero la tɩ ba põsɛ, a lobe ba basɛ la bug-tẽŋa bog-ko'ogo n de lika pʋam, ba ba la bãnsɩ gu'ura sarɩyadia daarɛ.
61002005	La a yʋʋn ka basɛ kʋrʋm kʋrʋm dõma la tɩ ba põsɛ, sãn dagna nẽrba banii mã'a. La de la Anoe n mõolɛ sɛla n masɛ yelle, la a yir-dõma mã'a tɩ a yʋʋn fãagɛ, dee basɛ tɩ sa-kãtɛ ni, tɩ ko'om libe tẽŋa sã'am dũnia nẽrba wuu n ka dolɩ Nawẽnnɛ.
61002006	La a ken di Sodom la Gomõorɩ tẽnsɩ sarɩya mɛ sɩbgɛ ba, basɛ tɩ bugum di ba, tɩ ba lebge tãmpɛglʋm, tɩ la dɛna makrɛ bↄ sɛba n ka dolɩ Nawẽnnɛ sore la.
61002007	La a yʋʋn fãagɛ la Alotɩ n de tõon-sõma dãana. Ẽŋa sũure n yʋʋn sã'am halɩ zozo'e la tõon-be'ero dõma tõon-yooro n zo'oge la.
61002008	Alotɩ n yʋʋn de tõon-sõma dãana vↄa la ba lɛ, wõnna dee yẽta ba tõon-be'ero la, a sũure n sã'anɩ daarɛ woo, tɩ la nãmsra ẽ.
61002009	Bɛla pa'alɩ tɩ Zuudãana Nawẽnnɛ mi ẽŋa n ɩtɩ se'em fãara nẽr-sɛba n dolɩ a sore la nãmsgↄ pʋam mɛ, dee mina ẽŋa n ɩtɩ tõon-be'ero dõma se'em gu'ura sarɩyadia daarɛ tɩ ba wʋn yẽ sɩbgrɛ.
61002010	Nẽr-sɛba n dolɩ ba yɛmleego n boorɩ se'em n de tõon-dẽgrↄ, dee pↄ'ↄra Nawẽnnɛ n tarɩ nõorɛ la ba lɛ la, a wʋn sɩbgɛ la bãma gãnna. Põmpↄrŋↄ karẽnsãandõma la de la zẽk-m-mẽŋa dõma, la tɩta'alʋm dõma, ba ka zotɩ dabeem tɩ ba tʋ saazuum pãnsɩ dõma.
61002011	La baa malɛkadõma n tarɩ pãŋa, la ke'eŋo gãnna ba la, ka tↄgrɩ ba yelle pↄ'ↄra ba Zuudãana la nẽŋam.
61002012	Nẽr-bãma ɩtɩ la yooryooro, ba ãn wʋ dũnsi n ka tarɩ yɛm tɩ ba yõgrɩ kʋʋra la. Ba tↄgrɩ la sɛla tɩ ba ka mi be'em, ba mẽ wʋn sã'am wʋ dũnsi la.
61002013	Ba wʋn yẽ tõon-be'ero yↄↄrↄ ba tõon-be'ero la ı̃yã. Ba tõnnɩ na ba yɛm n boorɩ se'em n de tõon-dẽgrↄ peelem pʋam, tɩ ba sũure ãna yẽlʋm. Ba sãn lagɩm na ya dita, ɩta sũ-yẽlga la ba põmpã'asʋm na, la de la dẽgrↄ, la yãnnɛ.
61002014	Ba yɛm boorɩ la yalsɩ tõoma mã'a, ba ka tõnnɩ tõon-be'ero tɩgra. Ba pã'asrɩ la nẽr-sɛba pʋtẽ'era n ka zo'oge Nawẽnnɛ sore doosgo pʋam na tɩ ba tõnna be'em. Ba nõŋɛ la bõnↄ zozo'e. Nawẽnnɛ kã'a-be'ero boe ba zuto.
61002015	Ba basɛ so-sõŋↄ la mɛ dee bʋrgɛ dↄla Abalaam n de Abozↄↄrɩ dayʋa la sore, ẽŋa nõŋɛ la ligri bↄↄra tɩ a tõm tõon-be'ero to'oge yↄↄrↄ.
61002016	La Nawẽnnɛ yʋʋn gi Abalaam n de a nõtↄ'ↄsa la mɛ a tõon-be'ero la ı̃yã. A yʋʋn botɩ Abalaam mẽŋa bõŋa n tↄgɛ la ẽ wʋ nẽrsaala la, gu ẽ tɩ a da tõm a yalnɛ tõoma la.
61002017	Nẽr-bãma ãn wʋ bulsi n ka tarɩ ko'om, dee ãna wʋ sawara tɩ kʋsebgo pe'ege la. Nawẽnnɛ mãasʋm na zẽ'a n de lika tam gu'ura ba.
61002018	Ba pa'alɩ la ba mẽŋa tↄgra yetↄg-kãra n ka tarɩ võorɛ, dee tara ba yɛm n boorɩ se'em n de tõon-dẽgrↄ la pã'asra nẽr-sɛba n nãn welge ba mẽŋa la nẽr-sɛba n vↄa tuure pʋam na.
61002019	Ba yetɩ nẽrba la tɩ ba wʋn yẽ yolsgo, dee tɩ ba mẽŋa dɛna tõon-dẽgrↄ n wʋn sã'am ba la yamsɩ. Se'ere n soe la, nẽra woo de la sɛla n soe ẽ na yamŋa.
61002020	Nẽr-sɛba n bãŋɛ Azezi-krisi n de tɩ Zuudãana, la tɩ Fãagra la, ba basɛ dũnia tõon-dẽgrↄ mɛ. Ba sãn le kẽ ba pʋam basɛ tɩ ba sↄna ba, ba poorʋm toogo la wʋn gãnna pↄspↄsɩ la.
61002021	Bɛla, ba sãn ka bãŋɛ nɩ sɛla n masɛ sore la sõɩ ban bãŋɛ ẽ dee wẽrgɛ basɛ Nawẽnnɛ nõorɛ tɩ ba to'oge tↄgɛ bↄ ba la.
61002022	La ẽŋɛ ba bɛla pa'alɛ tɩ magsa wã de la sɩra, ba yetɩ: "Baaga lebe ka di la sɛla tɩ a tı̃ la", dee le yetɩ: "Kurkuri tɩ ba peege ẽ sõŋa sõŋa la, lebe ka bilim na bɛglʋm pʋam."
61003001	M sɩr-nõŋrɩsɩ, la de la gõŋↄ bʋyi dãana n wãna tɩ mam gʋlsɛ bↄ'ↄra ya. Gõnnↄ bayi la pʋam, mam tẽegɛ ya la sɛla tɩ ya dẽŋɛ bãŋɛ la, tɩ m puke ya pʋtẽ'era sõŋa.
61003002	Mam boorɩ tɩ ya tẽra la yetↄg-sɛba tɩ Nawẽnnɛ nõtↄ'ↄsrɩba dẽŋɛ tↄgɛ halɩ yʋʋma yʋʋma, la tɩ Zuudãana Azezi n de tɩ Fãagra la nõorɛ tɩ Tõntõnɩba la tɩ a tõm ya zẽ'am na tↄgɛ bↄ ya la.
61003003	Sɛla n gãnnɩ de la ya bãŋɛ tɩ dũnia ba'asgↄ wakatɛ, nẽrba n la'arɩ nẽrba n wʋn wa wa'am, wa vↄa vↄm sɛka n de be'em tɩ ba mẽŋa boorɩ. Ba wʋn la'ara ya,
61003004	dee yetɩ: "Azezi n daan bı̃ŋe nõorɛ yetɩ a wʋn leme wa'am na, a bɛɛ? Halɩ kʋrʋm kʋrʋm tɩ tɩ yaabdõma ki wa paam wakat-ẽna wã, sɛla woo ken ãna la bɛla wʋ dũnia pı̃'iluŋo n yʋʋn ãn se'em na."
61003005	Ban tↄgrɩ bɛla la, ba boorɩ tɩ ba yetɩ bãma yı̃m mɛ tɩ kʋrʋm kʋrʋm Nawẽnnɛ tↄgɛ la yetↄga tɩ saazuum la tẽŋa nãam, tɩ zẽ'a woo daan dɛna ko'om, tɩ Nawẽnnɛ botɩ tẽŋa ze'ele ko'om pʋam bↄna.
61003006	La ken dɛna la ko'om, tɩ Nawẽnnɛ yʋʋn botɩ ba libe dũnia ẽŋa sã'am ẽ.
61003007	Nawẽnnɛ yetↄga mẽŋa n ken botɩ dũni-ẽna wã, la saazuum bↄna gu'ura tɩ bugum wa sã'am ba. A basɛ tɩ ba bↄna gu'ura la daar-sɛka tɩ a wʋn di nẽrsaalba sarɩya, sã'am tõon-be'ero dõma la.
61003008	M sɩr-nõŋrɩsɩ, sɛla ayɩla n boe tɩ yãma ka masɛ tɩ ya yı̃m, la sãn dɛna la Zuudãana Nawẽnnɛ, daarɛ ayɩla ãn wʋ yʋʋma tʋsrɛ, tɩ yʋʋma tʋsrɛ mẽ ãna wʋ daarɛ ayɩla.
61003009	Zuudãana la n bı̃ŋe a nõorɛ tɩ a ẽŋɛ sɛla la, la ka yuuri tɩ a kãn ẽŋɛ wʋ nẽrba basɛba n tẽ'esrɩ se'em na. A mã'agɛ la a sũure la ya, a ka boorɩ tɩ nẽra nẽra sã'am, a boorɩ tɩ nẽra woo n teege yɛm basɛ tõon-be'ero.
61003010	Zuudãana la lemŋo daarɛ wʋn ãna wʋ nayiga n liŋri se'em na. Daar-ẽŋa, vool-kãtɛ n wʋn ẽŋɛ, tɩ bugum di bõn-sɛba n boe saazuum, tɩ saazuum bↄɩ. Tɩ tẽŋa, la bõn-sɛba n boe a pʋam na wuu mẽ ka le bↄna.
61003011	Bõn-bãma wuu n wʋn sã'am bɛla la, dẽnɩ tɩ ya basɛ tɩ ya yel-ɩrɛ, la ya Nawẽnnɛ sore doosgo ãna sõŋa, tɩ ya sakra ẽ sɛla woo pʋam.
61003012	Dẽnɩ tɩ ya gu'ura Nawẽnnɛ daarɛ, tɩ Azezi wʋn wa'am na, la ya nargɛ pãŋa tɩ a wa'am tↄtↄ. Daar-ẽŋa, bugum n wʋn di saazuum, tɩ bõn-sɛba n boe saazuum wʋn yẽlgɛ sã'am.
61003013	Tõma gu'uri la saazuum paalga, la dũnia paalga tɩ sɛla woo masɛ ãna sõŋa, wʋ ẽn bı̃ŋe a nõorɛ se'em na.
61003014	Bɛla, m sɩr-nõŋrɩsɩ, yãma n gu'uri bɛla la, nargɛ-ya pãŋa ãna sõŋa, tɩ ya da tara dõrga Nawẽnnɛ nifum, tɩ ya wʋn bↄna la ẽ la sũ-mã'asʋm.
61003015	Bãŋɛ-ya tɩ Zuudãana la n mã'agɛ a sũure gu'ura la, a boorɩ tɩ ya yẽ la fãarɛ. La de la bɛla mẽ tɩ tɩ sↄbi-nõŋrɛ Apolɩ daan dɩkɛ yɛm sɛka tɩ Nawẽnnɛ bↄ ẽ na gʋlsɛ bↄ ya.
61003016	A gõn-sɛba wuu pʋam tɩ a tↄgrɩ bɛla yelle la, a gʋlsɛ la bɛla. A gõnnↄ na pʋam, zẽ'esɩ basɛba n boe mı̃ tɩ ba wõŋa tↄ, tɩ nẽr-sɛba n ka mi, dee ka vigle ban bↄ sɩra la pʋam na, tɛɛra ba võorɛ n de se'em, wʋ ban ɩtɩ Nawẽnnɛ gõnnↄ basɛba se'em na. Ban ɩtɩ bɛla la sẽm na ba mẽŋa sã'aŋↄ.
61003017	La sãn dɛna yãma, m sɩr-nõŋrɩsɩ, yãma n dẽŋɛ tara tiire la, guuse-ya, da basɛ tɩ tõon-be'ero dõma n tuuge la, tuuge ya. Da basɛ-ya tɩ ba botɩ ya basɛ yãma n bↄ sɩra zɛ kãŋkãŋɛ wã.
61003018	Sẽŋɛ-ya nẽŋa vↄa Azezi-krisi n de tɩ Zuudãana la tɩ Fãagra la yel-sõnnɛ pʋam, bãŋra ẽ pa'asra. Ẽŋa n soe na'am pãŋa lɛɛlɛ wã, la wakatɛ n ka ba'asrɩ. Amina.
62001001	Tõma gʋlsɛ la sɛka n boe halɩ pı̃'iluŋo wakatɛ yelle bↄ'ↄra ya. A de la sɛka tɩ tõma wõm a yetↄga, yẽ ẽ la tɩ nini, bɩsɛ ẽ sõŋa sõŋa, kalʋm ẽ na tɩ nu'usi. Ẽŋa n de yetↄga n bↄ'ↄrɩ vↄm.
62001002	Sɛka n de vↄm na puke a mẽŋa mɛ, tɩ tõma yẽ ẽ. Tɩ tõma tↄgra a yelle, mõola vↄm n ka ba'asrɩ la yelle bↄ'ↄra ya. A daan boe la tɩ Sↄ Nawẽnnɛ zẽ'am, tɩ a puke ẽ pa'alɛ tõma.
62001003	Sɛla tɩ tõma yẽ dee wõm na, tõma tↄgrɩ la ẽŋa bↄ'ↄra yãma, tɩ yãma wʋn lagɩm na tõma, mẽ naagɛ la tõma tara lagɩmtaarɛ la tɩ Sↄ Nawẽnnɛ, la a Dayʋa Azezi-krisi.
62001004	Tõma gʋlsɛ ya la wãna tɩ tɩ wʋn tara sũ-yẽlga zozo'e.
62001005	Kõa n wãna tɩ tõma wõm Azezi-krisi zẽ'am, tↄgra ẽ bↄ'ↄra ya: Nawẽnnɛ de la peelem, lika ka boe a zẽ'am baa fẽfẽe.
62001006	Tɩ sãn yetɩ tõma tarɩ lagɩmtaarɛ la Nawẽnnɛ, dee ken vↄa lika pʋam tõnna be'em, tɩ parnɩ mɛ, tɩ ka ɩtɩ sɩra.
62001007	La tɩ sãn vↄa peelem pʋam wʋ Nawẽnnɛ mẽŋa n boe peelem pʋam na, tɩ tarɩ lagɩmtaarɛ la taaba mɛ, la a Dayʋa Azezi zɩɩm peerɩ tɩ mɛ yɛsra tɩ tõon-be'ero wuu.
62001008	La tɩ sãn yetɩ, tõma ka tarɩ tõon-be'ero, tɩ pã'asɛ la tɩ mẽŋa, la sɩra ka boe tɩ zẽ'am.
62001009	Tɩ sãn pelge tɩ pʋʋrɛ tↄgɛ tɩ tõon-be'ero, Nawẽnnɛ wʋn basɛ tɩ tõon-be'ero taalɛ mɛ, dee peege to, yese sɛla wuu n ka masɛ, se'ere n soe la, a de la sɩra dãana dee ɩta sɛla n masɛ.
62001010	Tɩ sãn yetɩ, tõma ka tõm tõon-be'ero, tɩ yetɩ a de la põmpↄrma, la a yetↄga la ka boe la tɩ lɛ.
62002001	M kↄma, mam gʋlsrɩ ya wãna tɩ ya da tõm na tõon-be'ero. La nẽra sãn tõm be'em, tõma tarɩ la sõŋra n boe tɩ Sↄ Nawẽnnɛ zẽ'am, la de la Azezi-krisi n de pʋpeelem dãana.
62002002	La de la ẽŋa n dɩkɛ a mẽŋa bↄ tɩ la dɛna kãabgↄ, tɩ Nawẽnnɛ basɛ tõma tõon-be'ero taalɛ. La, la dagɩ tõma mã'a tõon-be'ero taalɛ, la de la dũnia nẽrba wuu tõon-be'ero taalɛ.
62002003	Tɩ sãn sakra Nawẽnnɛ nõorɛ, bɛla n pa'alɩ tɩ tɩ sɩrɩ mi ẽ.
62002004	Nẽr-sɛka n yetɩ ẽŋa mi ẽ, dee ka sakra a nõorɛ, a de la põmpↄrma, la a ka tarɩ sɩra.
62002005	Nẽr-sɛka n sakrɩ Nawẽnnɛ yetↄga la, nẽr-ẽŋa n tarɩ Nawẽnnɛ nõŋlʋm sɩra sɩra. Bɛla n pa'alɩ tɩ tɩ lagɩm na ẽ dɛna ayɩla.
62002006	Sɛka n yetɩ ẽŋa lagɩm na Nawẽnnɛ, dẽnɩ tɩ a dãana vↄa wʋ Azezi-krisi n daan vↄa se'em na.
62002007	M sɩr-nõŋrɩsɩ, la dagɩ nõor-paalga tɩ mam gʋlsɛ bↄ'ↄra ya, a de la nõor-kɛka tɩ ya tarɩ halɩ pↄspↄsɩ la. Nõor-kɛka ẽŋa de la kõ-sɛka tɩ ya daan wõm na.
62002008	La a yɛrɩ dɛna la nõor-paalga tɩ mam gʋlsɛ bↄ'ↄra ya. La de la Azezi-krisi zẽ'am, la yãma zẽ'am tɩ yel-ẽŋa de sɩra, se'ere n soe la, lika la tollɩ mɛ, dee tɩ peelem sɩra sɩra darɛ nẽera.
62002009	Nẽr-sɛka n yetɩ ẽŋa boe la peelem pʋam, dee sisra a sↄbia, ken bↄna la lika pʋam.
62002010	Nẽr-sɛka n nõŋɛ a sↄbia, vↄa la peelem pʋam, bɛla ı̃yã sɛla ka boe a zẽ'am n wʋn basɛ tɩ a tuuge.
62002011	La sɛka n sisri a sↄbia, boe la lika pʋam, la a sẽnnɩ na lika pʋam, ka mina ẽn we'esɩ zẽ'a, se'ere n soe la, lika la fↄ a nini mɛ.
62002012	Mam gʋlsɛ bↄ'ↄra la yãma, m kↄma, se'ere n soe la, Nawẽnnɛ basɛ ya tõon-be'ero taalɛ mɛ Azezi-krisi yʋ'ʋrɛ ı̃yã.
62002013	Mam gʋlsɛ bↄ'ↄra la yãma, m sↄdõma, se'ere n soe la, yãma mi sɛka n boe halɩ lan dẽŋɛ dũnia pı̃'iluŋo la mɛ. Mam gʋlsɛ bↄ'ↄra la yãma, m kↄmbɩ'ɩsɩ, se'ere n soe la, yãma yãŋɛ be'em dãana Asũtãana la mɛ.
62002014	Mam gʋlsɛ bↄ'ↄra la yãma, m kↄma, se'ere n soe la, yãma mi tɩ Sↄ Nawẽnnɛ mɛ. Mam gʋlsɛ bↄ'ↄra la yãma, m sↄdõma, se'ere n soe la, yãma mi sɛka n boe halɩ lan dẽŋɛ dũnia pı̃'iluŋo la mɛ. Mam gʋlsɛ bↄ'ↄra la yãma, m kↄmbɩ'ɩsɩ, se'ere n soe la, yãma tarɩ pãŋa mɛ, Nawẽnnɛ yetↄga la boe ya pʋam mɛ, la yãma yãŋɛ be'em dãana Asũtãana la mɛ.
62002015	Da nõŋɛ-ya dũnia, la bõn-sɛba n boe a pʋam na. Nẽra sãn nõŋɛ dũnia wã, Nawẽnnɛ n de tɩ Sↄ la nõŋlʋm ka boe la a dãana lɛ.
62002016	Se'ere n soe la, bõn-sɛba n de dũnia wã bõnↄ de la nẽrsaala mẽŋa n boorɩ se'em, la nini n yẽ sɛla bↄↄra n de be'em, la nẽra n pa'alɩ a mẽŋa a bõntarsõm ı̃yã. Bãma wuu ka ze'ele tɩ Sↄ Nawẽnnɛ zẽ'am, ba de la dũnia bõnↄ.
62002017	Dũnia, la bõn-sɛba wuu tɩ nẽrba yɛmleego boorɩ la tollɩ mɛ. La nẽr-sɛka n ɩtɩ Nawẽnnɛ n boorɩ se'em n wʋn bↄna wakatɛ n ka ba'asrɩ.
62002018	M kↄma, lɛɛlɛ wã la de la dũnia ba'asgↄ wakatɛ. Yãma wõm tɩ ba yetɩ Krisi sɩ'ɩsra n sẽm. La lɛɛlɛ wã, Krisi sɩ'ɩsrɩba zo'oge mɛ bↄna, bɛla tõma mi mɛ tɩ la de la dũnia ba'asgↄ wakatɛ.
62002019	Nẽr-bãma ze'ele la tõma zẽ'am yese, la ba daan dagɩ tõma nẽrba sɩra sɩra. Ba daan sãn de nɩ tõma nẽrba, ba wʋn weege nɩ bↄna la tõma zẽ'am. La ban basɛ tõma la, dẽnɩ tɩ la ẽŋɛ bɛla tɩ la pa'alɛ vẽelga tɩ ba nẽra baa ayɩla dagɩ tõma nẽra.
62002020	La sãn dɛna yãma, Krisi bↄ ya Nawẽnnɛ Sɩa mɛ, bɛla yãma wuu mi sɩra mɛ.
62002021	Mam n gʋlsɛ bↄ ya la, mam ka yetɩ ya ka mi sɩra la, la tõn dɛna la yan mi ẽ na ı̃yã, la yãma mi tɩ sɛla n de põmpↄrŋↄ ka ze'etɩ sɩra pʋam.
62002022	Ãne n de põmpↄrma la? La de la sɛka n sɩ'ɩsrɩ yetɩ Azezi dagɩ Krisi la. Ẽŋa n de Krisi sɩ'ɩsra la. A sɩ'ɩsrɩ la Sↄ Nawẽnnɛ, la a Dayʋa la.
62002023	Nẽr-sɛka n sɩ'ɩsrɩ Dayʋa la, mẽ ka boe la Sↄ la. La nẽr-sɛka n yetɩ ẽŋa mi Dayʋa la, mẽ boe la Sↄ la mɛ.
62002024	La sãn dɛna yãma, mõrgɛ-ya tara yetↄg-sɛba tɩ ya daan wõm halɩ pↄspↄsɩ la ya sũure pʋam. Ba sãn ken bↄna ya sũure pʋam, yãma mẽ wʋn ken bↄna la Sↄ, la Dayʋa la lɛ.
62002025	Krisi n bı̃ŋe nõorɛ tɩ a bↄ tɩ sɛla n wãna: La de la vↄm n ka ba'asrɩ.
62002026	La de la nẽr-sɛba n zɩgrɩ tɩ ba pã'asɛ ya tɩ ya tuuge la yelle tɩ mam gʋlsɛ wãna bↄ'ↄra ya.
62002027	La sãn dɛna yãma, Nawẽnnɛ Sɩa la tɩ ya to'oge Krisi zẽ'am na, boe la ya lɛ mɛ, yãma ka le ɛɛra tɩ ba zãsʋm ya. Nawẽnnɛ Sɩa la n boe la ya lɛ la, zãsnɩ ya sɛla woo mɛ, la de la sɩra, a ka parnɩ. Bↄna-ya la Krisi wʋ ẽn zãsnɩ ya se'em na.
62002028	Ẽe, m kↄma, bↄna-ya la ẽ lɛ, tɩ a sãn wa puke daarɛ tɩ tɩ tara sũ-ke'eŋo, tɩ yãnnɛ da yõkɛ tↄ a nẽŋam a lemŋo la daarɛ.
62002029	Yãma mi tɩ Krisi de la sɛka n masɛ, bɛla, bãŋɛ-ya tɩ nẽr-sɛka n mẽ ɩtɩ sɛla n masɛ de la Nawẽnnɛ bia.
62003001	Bɩsɛ-ya Nawẽnnɛ n de Sↄ la n nõŋɛ tɩ se'em. A nõŋlʋm na zo'oge gãŋɛ mɛ, tɩ a wi'ira tõma tɩ a kↄma. La tõma sɩrɩ de la a kↄma. Wãna n soe tɩ dũnia dõma ka mina tõma: La de la ban ka mi Nawẽnnɛ na ı̃yã.
62003002	M sɩr-nõŋrɩsɩ, lɛɛlɛ wã tɩ de la Nawẽnnɛ kↄma. La tɩn wʋn wa ãna se'em na nãn ka puke. La tɩ mi tɩ Krisi sãn wa puke, tɩ wʋn ãna wʋ ẽŋa n ãn se'em na, tɩn wʋn wa yẽ ẽŋa n ãn se'em na ı̃yã.
62003003	Nẽr-sɛka woo n tarɩ pʋtẽ'erɛ gu'ura bõn-ẽŋa Krisi ı̃yã, malgrɩ a mẽŋa mɛ dɛna pʋpeelem dãana, wʋ Azezi-krisi mẽŋa n de pʋpeelem dãana se'em na.
62003004	Nẽr-sɛka woo n tõnnɩ tõon-be'ero, a sɩ'ɩsrɩ la Nawẽnnɛ nõorɛ. Se'ere n soe la, tõon-be'ero de la Nawẽnnɛ nõorɛ sɩ'ɩsgↄ.
62003005	La yãma mi tɩ Azezi-krisi wa'am tɩ a yese la nẽrba tõon-be'ero basɛ, la a mẽŋa ka tarɩ tõon-be'ero.
62003006	Nẽr-sɛka n lagɩm na Krisi bↄna ka tõnnɩ tõon-be'ero. La sɛka n tõnnɩ tõon-be'ero ka yẽ ẽ, la a ka bãŋɛ ẽ.
62003007	M kↄma, da basɛ-ya tɩ nẽra pã'asɛ ya. Sɛka n ɩtɩ sɛla n masɛ, de la nẽra n masɛ, wʋ Azezi mẽŋa n masɛ se'em na.
62003008	Sɛka n tõnnɩ tõon-be'ero de la Asũtãana nẽra, se'ere n soe la, Asũtãana tõnnɩ tõon-be'ero la halɩ pı̃'iluŋo. Tɩ Nawẽnnɛ Dayʋa la wa'am tɩ a sã'am Asũtãana tõoma.
62003009	Sɛka n de Nawẽnnɛ bia ka le tõnna tõon-be'ero, se'ere n soe la, Nawẽnnɛ pãŋa n bↄ'ↄrɩ vↄm n boe a pʋam, a ka le tãna wʋn tõnna tõon-be'ero, Nawẽnnɛ n de a Sↄ la ı̃yã.
62003010	Bɛla n pa'alɩ tɩ ba bãŋra Nawẽnnɛ kↄma, la sɛba n de Asũtãana kↄma bↄkra. Sɛka n ka ɩtɩ sɛla n masɛ, bɩɩ sɛka n ka nõŋɛ a sↄbia dagɩ Nawẽnnɛ bia.
62003011	Kõ-yẽlga tɩ ya wõm halɩ pↄspↄsɩ la de la tɩ nõŋɛ-ya taaba.
62003012	La ka de tɩ ãna wʋ Akãɩ la, ẽŋa de la Asũtãana nẽra, yʋʋn kʋ a yɩbga. La bẽm n soe tɩ a yʋʋn kʋ ẽ? La de la a tõoma n yʋʋn de tõon-be'ero, dee tɩ a yɩbga tõoma masɛ la ı̃yã.
62003013	Bɛla m sↄbiisi, dũnia nẽrba sãn sisra ya, da kãn basɛ-ya tɩ la dɛna sɛla n di'ige ya.
62003014	Tõma mi mɛ tɩ tõma ze'ele la kũm pʋam yese bↄna vↄm pʋam, tõma n nõŋɛ tɩ sↄbiisi la ı̃yã. Nẽr-sɛka n ka nõŋɛ a sↄbia ken bↄna la kũm pʋam.
62003015	Nẽr-sɛka woo n sisri a sↄbia de la nẽr-kʋʋra. La ya mi tɩ nẽr-kʋʋra ka tarɩ vↄm n ka ba'asrɩ.
62003016	La de la bõn-ẽna wã n botɩ tõma bãŋɛ nõŋlʋm n ãn se'em: Azezi ki mɛ bↄ tõma, bɛla, tõma mẽ de la tɩ dɩkɛ tɩ vↄm bↄ tɩ sↄbiisi ı̃yã.
62003017	Nẽra sãn tara dũnia wã bõntarsõm, dee yẽ a sↄbia n boorɩ sõŋrɛ, ka zoe a ninbãalga sõŋɛ ẽ, ẽŋa dãana ka tarɩ Nawẽnnɛ nõŋlʋm.
62003018	M kↄma, da basɛ-ya tɩ tɩ nõŋlʋm dɛna yetↄga, la nõ-yẽlʋm mã'a, tɩ basɛ tɩ la dɛna nõŋlʋm sɩra sɩra n lagɩm na tõoma.
62003019	Bɛla n wʋn basɛ tɩ tɩ bãŋɛ tɩ tõma de la sɩra dõma, la tɩ sũure wʋn ãna ke'eŋo Nawẽnnɛ nẽŋam.
62003020	Baa tɩ sũure sãn ka bↄ tɩ bʋʋrↄ, tɩ bãŋɛ tɩ Nawẽnnɛ gãnnɩ tɩ sũure mɛ, la a mi sɛla woo bↄkɛ mɛ.
62003021	M kↄm-nõŋrɩsɩ, tɩ sũure sãn bↄ tɩ bʋʋrↄ, tɩ tarɩ sũ-ke'eŋo Nawẽnnɛ nẽŋam mɛ,
62003022	la bõn-sɛka wuu tɩ tɩ sosrɩ ẽ, a bↄ'ↄrɩ tɩ mɛ, tõma n sakrɩ a nõorɛ, dee ɩta sɛla n paarɩ a yɛm na ı̃yã.
62003023	Ẽŋa n bↄ a nõorɛ se'em n wãna: La de la tɩ bↄ a Dayʋa Azezi-krisi sɩra, dee nõŋɛ taaba wʋ ẽŋa n bↄ tɩ a nõorɛ se'em na.
62003024	Nẽr-sɛka n sakrɩ Nawẽnnɛ nõorɛ la, a boe la Nawẽnnɛ lɛ, tɩ Nawẽnnɛ mẽ bↄna la ẽ. Bõn-sɛka n basɛ tɩ tõma mina tɩ Nawẽnnɛ boe la tõma lɛ n wãna: La de la a Sɩa tɩ a bↄ tõma la.
62004001	M sɩr-nõŋrɩsɩ, da bↄ-ya nẽr-sɛba wuu n yetɩ bãma tarɩ la Nawẽnnɛ Sɩa la sɩra, magɛ-ya ba bɩsɛ la sãn dɛna Nawẽnnɛ Sɩa. Se'ere n soe la, põmpↄrŋↄ nõtↄ'ↄsrɩba zozo'e n boe dũnia wã zuo.
62004002	Bõn-sɛka n wʋn basɛ tɩ ya bãŋɛ Sɩa sɛka n de Nawẽnnɛ Sɩa n wãna: Nẽr-sɛka woo n yetɩ Azezi-krisi n wa'am dũnia zuo, la a tarɩ la nẽrsaala ı̃yã, ẽŋa n tarɩ Nawẽnnɛ Sɩa.
62004003	La sɛka n ka tↄgrɩ Azezi yelle bɛla, ka tarɩ Nawẽnnɛ Sɩa, a tarɩ la Krisi sɩ'ɩsra la sɩa. Sɩ'ɩsra ẽŋa tɩ ya daan wõm tɩ a sẽm na, la lɛɛlɛ wã, a darɛ bↄna dũnia zuo mɛ.
62004004	La yãma, m kↄma, yãma de la Nawẽnnɛ nẽrba, la yãma yãŋɛ põmpↄrŋↄ nõtↄ'ↄsrɩba la mɛ. Se'ere n soe la, Nawẽnnɛ Sɩa n boe la yãma lɛ la, tarɩ pãŋa gãnna sɩ'ɩsra la sɩa n boe la dũnia dõma la mɛ.
62004005	Põmpↄrŋↄ nõtↄ'ↄsrɩba la de la dũnia wã bõnↄ, bɛla n soe tɩ ba tↄgra dũnia yɛla, tɩ dũnia dõma sɛlsra ba.
62004006	La sãn dɛna tõma, tõma de la Nawẽnnɛ nẽrba. Bɛla, nẽr-sɛka n mi Nawẽnnɛ selsrɩ tõma mɛ. La sɛka n dagɩ Nawẽnnɛ nẽra ka selsrɩ tõma. La de la bɛla tɩ tõma wʋn bãŋɛ sɩra Sɩa, la põmpↄrŋↄ sɩa la bↄkɛ.
62004007	M sɩr-nõŋrɩsɩ, tɩ nõŋɛ-ya taaba, se'ere n soe la, nõŋlʋm ze'ele la Nawẽnnɛ zẽ'am. Nẽr-sɛka n tarɩ nõŋlʋm de la Nawẽnnɛ bia, la a mi Nawẽnnɛ mɛ.
62004008	La nẽr-sɛka n ka tarɩ nõŋlʋm ka mi Nawẽnnɛ, se'ere n soe la, Nawẽnnɛ de la nõŋlʋm dãana.
62004009	Nawẽnnɛ n pa'alɛ ẽŋa n nõŋɛ tõma se'em n wãna: A tõm na a Dayↄ-yẽŋa dũnia zuo, tɩ tɩ tara vↄm ẽŋa ı̃yã.
62004010	Nõŋlʋm na n doose se'em n wãna: La dagɩ tõma n dẽŋɛ nõŋɛ Nawẽnnɛ. La de la Nawẽnnɛ n nõŋɛ tõma, tõm a Dayʋa, tɩ a dɛna kãabgↄ tõma tõon-be'ero taalɛ basga ı̃yã.
62004011	M sɩr-nõŋrɩsɩ, Nawẽnnɛ n nõŋɛ tɩ bɛla la, dẽnɩ tɩ tõma mẽ nõŋɛ taaba.
62004012	Nẽra nẽra nãn ka yẽ Nawẽnnɛ. Tɩ sãn nõŋɛ taaba, Nawẽnnɛ boe la tɩ lɛ mɛ, la a nõŋlʋm n boe la tɩ lɛ la, de la nõŋlʋm zõnzõnnↄ.
62004013	Bõn-sɛka n basɛ tɩ tõma bãŋɛ tɩ tõma boe la Nawẽnnɛ lɛ, tɩ Nawẽnnɛ mẽ bↄna la tõma lɛ n wãna: La de la a Sɩa tɩ a bↄ tõma la.
62004014	La tõma yẽ mɛ, tɩ tõma tↄgra yetɩ, Nawẽnnɛ n de Sↄ la tõm na a Dayʋa, tɩ a dɛna dũnia Fãagra.
62004015	Nẽr-sɛka n sakɛ yetɩ Azezi de la Nawẽnnɛ Dayʋa, Nawẽnnɛ boe la ẽ lɛ mɛ, tɩ a mẽ bↄna la Nawẽnnɛ.
62004016	La tõma mi mɛ, dee bↄ sɩra tɩ Nawẽnnɛ nõŋɛ tõma mɛ. Nawẽnnɛ de la nõŋlʋm dãana. Nẽr-sɛka n tarɩ Nawẽnnɛ nõŋlʋm boe la Nawẽnnɛ lɛ, tɩ Nawẽnnɛ mẽ bↄna la ẽ.
62004017	Tõma sãn tara Nawẽnnɛ nõŋlʋm zõnzõnnↄ, tɩ wʋn ãna wʋ Azezi n ãn se'em na dũnia wã zuo. Bɛla tɩ wʋn tara sũ-ke'eŋo sarɩyadia daarɛ.
62004018	Sɛka n tarɩ nõŋlʋm ka zotɩ dabeem, nõŋlʋm zõnzõnnↄ yesrɩ la dabeem, se'ere n soe la, dabeem zʋa pa'alɩ mɛ tɩ sɩbgrɛ n boe. Sɛka n zotɩ dabeem na ka tarɩ nõŋlʋm zõnzõnnↄ.
62004019	La sãn dɛna tõma, tõma tarɩ nõŋlʋm mɛ, se'ere n soe la, Nawẽnnɛ dẽŋɛ nõŋɛ tõma mɛ.
62004020	Nẽr-sɛka sãn yetɩ, ẽŋa nõŋɛ Nawẽnnɛ, dee sise a sↄbia, a de la põmpↄrma. Se'ere n soe la, a sãn ka nõŋɛ a sↄbia tɩ a yẽtɩ la, a ka tã wʋn nõŋɛ Nawẽnnɛ tɩ a ka yẽtɩ la.
62004021	Nõorɛ sɛka tɩ Krisi bↄ tõma la n wãna: Nẽr-sɛka n nõŋɛ Nawẽnnɛ, dẽnɩ tɩ a mẽ nõŋɛ a sↄbia.
62005001	Nẽr-sɛka woo n bↄ sɩra tɩ Azezi de la Krisi tɩ Nawẽnnɛ tõm na, de la Nawẽnnɛ bia. Nẽr-sɛka n nõŋɛ sↄ, mẽ nõŋɛ a kↄma mɛ.
62005002	Sɛla n basɛ tɩ tõma mina tɩ tõma nõŋɛ Nawẽnnɛ kↄma n wãna: La de la tõma n nõŋɛ Nawẽnnɛ, dee sakra a nõorɛ wuu la.
62005003	Se'ere n soe la, Nawẽnnɛ nõŋlʋm de la tɩ sakra a nõorɛ. A nõorɛ la tɩ a bↄ tɩ la ka tↄɩ.
62005004	Nẽr-sɛka woo n de Nawẽnnɛ bia n yãŋrɩ dũnia be'em. Tõma n yãŋɛ dũnia be'em na, de la tõma n bↄ Azezi-krisi sɩra la.
62005005	Ãne n tã wʋn yãŋɛ dũnia? La de la nẽr-sɛka n bↄ sɩra tɩ Azezi de la Nawẽnnɛ Dayʋa la mã'a.
62005006	Azezi-krisi n wa'am dũnia zuo la, la doose la ko'om, la zɩɩm. La dagɩ ko'om misga la mã'a, la ken dɛna la ẽn ki tɩ a zɩɩm yese la. La de la Nawẽnnɛ Sɩa n bↄ'ↄrɩ a kaseto, Nawẽnnɛ Sɩa n de sɩra dãana la ı̃yã.
62005007	La de la bõn-bãna batã n bↄ'ↄrɩ kaseto.
62005008	La de la Nawẽnnɛ Sɩa, la ko'om, la zɩɩm. La bãma batã kaseto de la bʋyɩla.
62005009	Tõma n sakrɩ nẽrsaalba kaseto tɩ ba bↄ'ↄrɩ la, Nawẽnnɛ kaseto tarɩ pãŋa gãnna bɛla mɛ. La de la Nawẽnnɛ mẽŋa n bↄ a Dayʋa la kaseto.
62005010	Bɛla, nẽr-sɛka n bↄ Nawẽnnɛ Dayʋa la sɩra, tarɩ kaseto ẽŋa mɛ a sũure pʋam. La nẽr-sɛka n ka bↄ Nawẽnnɛ sɩra, basɛ tɩ a ãna wʋ põmpↄrma la, ẽŋa n ka sakɛ Nawẽnnɛ n bↄ a Dayʋa la kaseto la ı̃yã.
62005011	Nawẽnnɛ n bↄ kaseto la se'em n wãna: A bↄ tɩ la vↄm n ka ba'asrɩ, la vↄm ẽŋa de la a Dayʋa la ı̃yã.
62005012	Nẽr-sɛka tɩ a Dayʋa boe la ẽ na, tarɩ vↄm na mɛ. La nẽr-sɛka tɩ a Dayʋa ka boe la ẽ na, ka tarɩ vↄm.
62005013	Mam gʋlsɛ wãna bↄ'ↄra ya tɩ ya bãŋɛ tɩ yãma sɛba n bↄ Nawẽnnɛ Dayʋa sɩra la, tarɩ la vↄm n ka ba'asrɩ.
62005014	Tõma sũure ãn ke'eŋo mɛ la Nawẽnnɛ, tɩ tõma mina tɩ tõma sãn sose sɛla tɩ la masɛ wʋ ẽn boorɩ se'em, a selsrɩ tõma mɛ.
62005015	La tõma n mi tɩ a selsrɩ tõma n sosrɩ ẽ sɛla la, tõma mi tɩ a bↄ'ↄrɩ tɩ sɛla tɩ tɩ sosrɩ la mɛ.
62005016	Nẽr-sɛka sãn yẽ a sↄbia n tõnnɩ tõon-be'ego n ka sẽm na kũm, a pʋ'ʋsɛ Nawẽnnɛ bↄ ẽ, tɩ Nawẽnnɛ wʋn bↄ ẽ vↄm. La de la tõon-be'ego sɛka n ka sẽm na kũm tɩ mam yetɩ. Tõon-be'ego n boe n sẽm na nẽra kũm, la dagɩ tõon-be'ego ẽŋa yelle tɩ mam yetɩ ya pʋ'ʋsɛ a ı̃yã.
62005017	Sɛla n ka masɛ wuu de la tõon-be'ero. La, la dagɩ tõon-be'ego woo n sẽm na kũm.
62005018	Tõma mi tɩ nẽr-sɛka woo n de Nawẽnnɛ bia ka le tõnna tõon-be'ero. La Nawẽnnɛ Dayʋa la gu'uri ẽ mɛ, tɩ be'em dãana Asũtãana ka tãna wʋn ẽŋɛ ẽ sɛla.
62005019	Tõma mi tɩ tõma de la Nawẽnnɛ nẽrba. La dũnia dõma wuu boe la be'em dãana Asũtãana nu'usum.
62005020	Tõma mi tɩ Nawẽnnɛ Dayʋa n wa'am wa bↄ tɩ yɛm, tɩ tɩ bãŋɛ Nawẽnnɛ n de sɩra dãana la. Tõma lagɩm na sɛka n de sɩra dãana la dɛna ayɩla, a Dayʋa Azezi-krisi ı̃yã. Ẽŋa n de Nawẽnnɛ sɩra sɩra, n bↄ'ↄrɩ vↄm n ka ba'asrɩ.
62005021	M kↄma, guuse-ya ya mẽŋa la baga.
63001001	Mam n de kẽema la n gʋlsɛ bↄ'ↄra zuudãan-pↄka tɩ Nawẽnnɛ looge la, la a kↄma tɩ mam nõŋɛ sɩra sɩra la. La, la dagɩ mam mã'a, nẽr-sɛba wuu n bãŋɛ sɩra la nõŋɛ ba mɛ.
63001002	Se'ere n soe la, sɩra la n boe la tɩ lɛ, dee wʋn ken bↄna la tɩ lɛ wakatɛ wuu.
63001003	Tɩ Sↄ Nawẽnnɛ, la a Dayʋa Azezi-krisi wʋn ẽŋɛ tɩ yel-sõnnɛ, zoe tɩ ninbãalga, dee bↄ tɩ sũ-mã'asʋm, tɩ tɩ wʋn vↄa la sɩra, dee tara nõŋlʋm.
63001004	Mam ɩtɩ sũ-yẽlga mɛ halɩ zozo'e, mam n yẽ tɩ fʋ kↄma la basɛba dolɩ la sɩra sore wʋ tɩ Sↄ Nawẽnnɛ n yele tɩ se'em na.
63001005	Lɛɛlɛ wã, zuudãan-pↄka, mam n gʋlsɛ fʋ wã dagɩ nõor-paalga, la de la nõor-sɛka tɩ tɩ wõm halɩ pↄspↄsɩ la, mam sosrɩ fʋ mɛ tɩ tɩ nõŋɛ taaba.
63001006	Nõŋlʋm n de sɛla n wãna: La de la tɩ ɩta wʋ Nawẽnnɛ nõorɛ n yele se'em na. Nõor-sɛka tɩ ya wõm halɩ pↄspↄsɩ la de la bɛla, la de la ya nõŋɛ taaba.
63001007	Nẽrba zozo'e n saagɛ dũnia pã'asrɩ nẽrba tɩ ba tuura. Nẽr-bãma ka sakɛ tɩ Azezi lebge la nẽrsaala wa'am dũnia zuo. Nẽr-ẽŋa dãana n de põmpã'asʋm dãana, la Krisi sɩ'ɩsra.
63001008	Guuse-ya ya mẽŋa, da kãn basɛ-ya tɩ tõma n tõm sɛla bↄ ya la bↄɩ, tɩ ya wʋn to'oge yↄↄrↄ wuu.
63001009	Nẽr-sɛka n yõsgɛ tole nẽŋa ka bↄna Krisi zãsŋↄ la pʋam, Nawẽnnɛ ka boe la ẽ. La sɛka woo n boe a zãsŋↄ la pʋam, Sↄ Nawẽnnɛ, la a Dayʋa boe la ẽ mɛ.
63001010	Nẽra sãn tarɩ zãsŋↄ ayẽma wa'am ya zẽ'am, ya da to'oge ẽ ya yire, la ya da pʋ'ʋsɛ ẽ.
63001011	Nẽr-sɛka n pʋ'ʋsɛ ẽ, lagɩm na ẽ mɛ a tõon-be'ero pʋam.
63001012	Mam tarɩ yɛla zozo'e mɛ tɩ m tↄgɛ bↄ ya, la mam ka boorɩ tɩ m gʋlsɛ ba gõŋↄ pʋam bↄ ya. La mam tarɩ pʋtẽ'erɛ mɛ tɩ mam wʋn wa'am ya zẽ'am, dee tↄgɛ m mẽŋa bↄ ya, tɩ tɩ sũ-yẽlga wʋn dɛna sũ-yẽlga zõnzõnnↄ.
63001013	Fʋ sↄbi-pↄka tɩ Nawẽnnɛ looge la kↄma pʋ'ʋsrɩ fↄ.
64001001	Mam n de kẽema la, n gʋlsɛ bↄ'ↄra m sɩrɛ Agayusi tɩ mam nõŋɛ sɩra sɩra.
64001002	M sɩr-nõŋrɛ, mam kã'arɩ Nawẽnnɛ tɩ sɛla woo ãna sõŋa bↄ fↄ, tɩ fʋ wʋn tara ı̃mã'asʋm wʋ fõn dolɩ Nawẽnnɛ sõŋa se'em na.
64001003	Tɩ sↄbiisi n wa'am kalam wa yele fõn dolɩ sɩra sore se'em, la fõn vↄa la sɩra se'em. Tɩ mam ẽŋɛ sũ-yẽlga zozo'e.
64001004	Sɛla ka bↄ'ↄrɩ mam sũ-yẽlga gãnna mam n wõm tɩ ba yetɩ mam kↄma dolɩ sɩra la.
64001005	M sɩr-nõŋrɛ, fõn ɩtɩ sɛla bↄ'ↄra sↄbiisi la, baa la sɛba n de sãama la, fʋ ɩtɩ la sɩra.
64001006	Ba tↄgɛ fʋ nõŋlʋm na yelle mɛ Azezi nẽrba zẽ'am. Fʋ sãn sõŋɛ ba tɩ ba sẽŋɛ ba sore la wʋ Nawẽnnɛ n boorɩ se'em, fʋ ẽŋɛ sõŋa.
64001007	Se'ere n soe la, Azezi-krisi tõoma yelle tɩ ba wɛ'ɛsa sore la, dee ka to'oge sɛla nẽr-sɛba n ka dolɩ Azezi la zẽ'am.
64001008	Tõma de la tɩ sõŋɛ nẽr-bãma buuri pa'alɛ tɩ tõma naagɛ la ba mɛ dɛna sɩra kõ-yẽlga la tõntõnɩba.
64001009	Mam daan gʋlsɛ gõŋↄ mɛ bↄ Azezi nẽrba, la Adiyotrɛfɩ n boorɩ tɩ a dɛna nẽŋadãana la ka to'oge mam n yele se'em na.
64001010	Bɛla, mam sãn wa wa'am, mam wʋn pa'alɛ sɛla tɩ a ẽŋɛ, la ẽn parnɩ tↄgra tõma yetↄg-be'ero la. La, la dagɩ bɛla mã'a, a ken zagsra mɛ ka tↄ'ↄsra sↄbiisi, dee mẽ gu'ura nẽr-sɛba n boorɩ tɩ ba tↄ'ↄsra ba la, digra ba Azezi nẽrba la pʋam.
64001011	M sɩr-nõŋrɛ, da pagsɛ sɛla n de be'em, pagsra sɛla n ãn sõŋa. Nẽr-sɛka woo n ɩtɩ sɛla n ãn sõŋa de la Nawẽnnɛ nẽra. La nẽr-sɛka woo n ɩtɩ sɛla n de be'em ka mi Nawẽnnɛ.
64001012	La sãn dɛna Ademetrisi, nẽrba wuu tↄgrɩ a yelle sõŋa mɛ, tɩ ẽn dolɩ sɩra se'em na mẽ pa'ala a yelle sõŋa. Tõma mẽ tↄgrɩ a yelle sõŋa mɛ. La fʋ mi tɩ tõma kaseto de la sɩra.
64001013	Mam tarɩ yɛla zozo'e mɛ tɩ m tↄgɛ bↄ fↄ, la mam ka boorɩ tɩ m gʋlsɛ ba gõŋↄ pʋam.
64001014	Mam tarɩ pʋtẽ'erɛ mɛ tɩ mam wʋn wa yẽ fↄ tɩ tɩ sõsɛ la taaba.
64001015	Sũ-mã'asʋm wʋn bↄna la fↄ. Fʋ sɩrdõma pʋ'ʋsrɩ fↄ. Pʋ'ʋsɛ tɩ sɩrdõma la wuu ayɩla ayɩla bↄ tↄ.
65001001	Mam Azudi n de Azezi-krisi tõntõnna, la Azakɩ yɩbga la n gʋlsɛ gõŋↄ wã bↄ'ↄra yãma sɛba tɩ tɩ Sↄ Nawẽnnɛ wi tɩ ya dɛna a nẽrba, nõŋɛ ya, tɩ Azezi-krisi gu'ura ya la.
65001002	Nawẽnnɛ wʋn zoe ya ninbãalga zozo'e, bↄ ya sũ-mã'asʋm, la nõŋlʋm zozo'e.
65001003	M sɩr-nõŋrɩsɩ, mam daan boorɩ mɛ tɩ m gʋlsɛ ya la m sũure wuu tↄgɛ fãarɛ la tɩ tɩ wuu lagɩm yẽ la yelle. Mam bɩsɛ mɛ tɩ la de la pẽrgrɛ tɩ mam gʋlsɛ kã'an ya, tɩ ya mõrgɛ zɛbɛ ze'ele kãŋkãŋɛ yetↄga la tɩ ya bↄ sɩra la pʋam. Nawẽnnɛ dɩkɛ yetↄg-bãma bↄ a nẽrba la nõorɛ ayɩla mã'a wakatɛ wuu ı̃yã.
65001004	Se'ere n soe la, nẽrba basɛba n li'ise kẽ ya pʋam. Nẽr-bãma de la sɛba n sɩ'ɩsrɩ Nawẽnnɛ, tɛɛra a yel-sõnnɛ yetↄga la, dɩkɛ tõnna tõon-dẽgrↄ, dee sɩ'ɩsra Azezi-krisi n de tɩ kɛ'ɛma la tɩ Zuudãana ayɩla mã'a la. Halɩ kʋrʋm kʋrʋm tɩ la põn gʋlsɛ sɩbgrɛ sɛka tɩ ba wʋn yẽ.
65001005	Baa la yãma n mi bõn-bãma wuu sõŋa sõŋa la, mam boorɩ tɩ m tẽegɛ ya mɛ tɩ Nawẽnnɛ n yʋʋn fãagɛ a nẽrba Ezipti tẽŋa la, a yʋʋn yãŋa basɛ mɛ tɩ nẽr-sɛba n ka bↄ ẽ sɩra la ki.
65001006	La malɛkadõma sɛba n yʋʋn ka sakɛ Nawẽnnɛ n bↄ ba ke'eŋo se'em basɛ zẽ'e-sɛka tɩ Nawẽnnɛ bↄ ba la, Nawẽnnɛ ba ba mɛ la bãnsɩ, basɛ tɩ ba bↄna lika pʋam wakatɛ wuu gu'ura dabs-kãtɛ la n de sarɩyadia daarɛ la.
65001007	La sãn dɛna Sodom la Gomõorɩ dõma, la tẽnsɩ sɛba n lɛm ba la, n mẽ yʋʋn ẽŋɛ wʋ bɛla, tõm yalsɩ tõoma, la, la dagɩ la nẽrsaalba mã'a. Ba yʋʋn yẽ sɩbgrɛ mɛ n de bugum n ka kı̃ŋri, tɩ la dɛna kã'aŋↄ bↄ nẽrba basɛba.
65001008	La de la bõn-bãma buuri n bɛla tɩ nẽr-bãma mẽ ɩtɩ. Ban tẽ'esrɩ se'em na botɩ ba dẽgra la ba mẽŋa, ba pↄ'ↄrɩ Nawẽnnɛ n tarɩ nõorɛ la ba lɛ la mɛ, dee tʋʋra saazuum pãnsɩ dõma.
65001009	La baa malɛkadõma kɛ'ɛma Amisɛlɩ n yʋʋn tↄgrɩ la Asũtãana wẽ'era nõke'ene Amoyisi kũm ı̃yã la, a ka saagɛ tↄgɛ zɛrgɛ ẽ tʋ ẽ, a yʋʋn yetɩ: "Zuudãana la wʋn sɩbgɛ fↄ."
65001010	Nẽr-bãma tↄgrɩ la sɛla tɩ ba ka mi be'em, ba ɩtɩ la yooryooro, ba ãn wʋ dũnsi n ka tarɩ yɛm n ɩtɩ se'em na, bõn-ẽŋa n sã'anɩ ba.
65001011	Ba wʋn yẽ toogo, se'ere n soe la, ba dolɩ la so-sɛka tɩ Akãɩ yʋʋn doose la, la ba kẽ'esɛ ba mẽŋa mɛ tuure pʋam yↄↄrↄ ı̃yã, wʋ Abalaam n ẽŋɛ se'em ligri ı̃yã la. Ban sɩ'ɩsɛ Nawẽnnɛ nõorɛ wʋ Akoore n yʋʋn sɩ'ɩsɛ Nawẽnnɛ nõorɛ se'em na, ba ki mɛ.
65001012	Ba sãn lagɩm na ya dita nõŋlʋm dia, la de la yãnnɛ bↄ ya. Ba ka zotɩ yãnnɛ, ba kↄ'ↄn dita mɛ ɩta sũ-yẽlga ba mẽŋa ı̃yã. Ba ãn wʋ sawara n ka tarɩ ko'om tɩ kʋsebgo pe'erɩ, ba ãn wʋ tɩɩsɩ n ka tarɩ biɛ ba wↄŋa wakatɛ, tɩ ba võ, basɛ tɩ ba võorↄ, la ba yẽga wuu kʋɩ.
65001013	Ba ken ãna wʋ ko-kãtɛ ko-mı̃'isi n wẽ'erɩ la pãŋa, ba yãnnɛ tõoma la ãn wʋ ko-kãtɛ fulfuka la, ba ãn wʋ wõrbiɛ sɛba n eerɩ. Nawẽnnɛ mãasʋm na zẽ'a n de lika tam bı̃ŋe wakatɛ n ka ba'asrɩ gu'ura ba.
65001014	La po dɛna la nẽr-bãma yelle tɩ A'enõkɩ n de tɩ yaaba bʋyopↄɩ dãana lan pↄsɛ la Adam na, yʋʋn to'oge Nawẽnnɛ yetↄga tↄgɛ yetɩ: "Bɩsɛ-ya, Zuudãana Nawẽnnɛ sẽm mɛ la a malɛkadõma tʋsa tʋsa
65001015	tɩ a di nẽrsaalba wuu sarɩya, sɩbgɛ tõon-be'ero dõma wuu, ban sɩ'ɩsɛ ẽ tõnna tõon-be'ero la wuu ı̃yã, la yetↄg-be'ero wuu tɩ ba tↄgɛ pↄ'ↄgɛ ẽ na ı̃yã."
65001016	Nẽr-bãma de la nẽrba n yõnnɩ wakatɛ wuu, ba sũure ka ãn yẽlʋm la ban ãn se'em na. Ba ɩtɩ la ba mẽŋa yɛm n boorɩ se'em, tↄgra pa'al-m-mẽŋa yetↄga, dee tↄgra nẽrba nõ-yẽlʋm yetↄga tɩ ba yẽ yõorↄ.
65001017	La sãn dɛna yãma, m sɩr-nõŋrɩsɩ, tẽra-ya yetↄg-sɛba tɩ tɩ Zuudãana Azezi-krisi Tõntõnɩba la daan dẽŋɛ tↄgɛ bↄ ya la.
65001018	Ba daan yele ya yetɩ: "Dũnia ba'asgↄ wakatɛ, nẽrba n la'arɩ nẽrba n wʋn wa bↄna dↄla ba mẽŋa yɛm n boorɩ se'em, sɩ'ɩsra Nawẽnnɛ."
65001019	La de la bãma n tarɩ welgre sẽna. Ba dolɩ la nẽrsaalba pʋtẽ'era n boorɩ se'em, Nawẽnnɛ Sɩa ka boe la ba lɛ.
65001020	La yãma, m sɩr-nõŋrɩsɩ, sõŋra-ya taaba sẽnna nẽŋa yan bↄ Nawẽnnɛ sɩra la pʋam, pʋ'ʋsra-ya Nawẽnnɛ la a Sɩa pãŋa.
65001021	Bↄna-ya Nawẽnnɛ nõŋlʋm na pʋam gu'ura tɩ tɩ Zuudãana Azezi-krisi n de ninbãal-zↄta la wʋn bↄ ya vↄm n ka ba'asrɩ.
65001022	Zↄta-ya sɛba yɛm n yↄↄrɩ la ninbãalga.
65001023	Fãagɛ-ya sɛba n boe bugum pʋam na. La, la sãn dɛna basɛba la, zↄta-ya ba ninbãalga, la ya guuse ya mẽŋa da lagɩm na ba tõnna tõon-dẽgrↄ tɩ ba mẽŋa boorɩ la baa fẽfẽe.
65001024	Pẽgɛ-ya Nawẽnnɛ, ẽŋa n tarɩ pãŋa wʋn gu ya tɩ ya kãn basɛ a sore, dee wʋn tarɩ ya sẽŋɛ ka ze'ele a nẽŋam tɩ ya ka tara dõrga, tɩ ya yẽ a na'am pãŋa, la sũ-yẽlga zozo'e.
65001025	Nawẽnnɛ ayɩla mã'a n de tɩ Fãagra tɩ Zuudãana Azezi-krisi ı̃yã, n soe pẽka, la nã'asgↄ, la pãŋa, la ke'eŋo, lan dẽŋɛ pı̃'iluŋo, la lɛɛlɛ wã, la wakatɛ n ka ba'asrɩ. Amina.
66001001	Gõŋↄ wã tarɩ la sɛla tɩ Azezi-krisi puke pa'alɛ. Nawẽnnɛ n daan bↄ ẽ bõn-bãma tɩ a pa'alɛ a tõntõnɩba sɛla n wʋn ẽŋɛ wakatɛ fẽfẽe pʋam. Azezi-krisi daan tõm na a malɛka a tõntõnna Azã zẽ'am tɩ a pa'alɛ ẽ bõn-bãma.
66001002	Azã n gʋlsɛ sɛla wuu tɩ a yẽ la pa'alɛ tɩ la de la Nawẽnnɛ yetↄga tɩ Azezi-krisi puke pa'alɛ ẽŋa.
66001003	Nẽr-sɛka n karẽŋrɩ Nawẽnnɛ yetↄga tɩ a to'oge tↄgɛ wã, la sɛba n selsrɩ bõn-sɛba n gʋlsɛ gõn-ẽna wã pʋam dee sakra ba tarɩ zu-yẽlga. Wakatɛ la lɛm mɛ, tɩ bɛla wuu wʋn ẽŋɛ.
66001004	Mam Azã n gʋlsɛ gõŋↄ wã bↄ'ↄra tẽnsɩ bayopↄɩ n boe Azi so'olʋm pʋam na Wẽndeto nẽrba. Zuudãana Nawẽnnɛ n daan boe, n ken bↄna, dee wʋn bↄna wakatɛ wuu la, la sɩɩsɩ bayopↄɩ n boe a na'am bı̃mbı̃nne nẽŋam, la Azezi-krisi n tↄgrɩ Nawẽnnɛ yelle sɩra, ẽŋa n ki dee dɛna pↄspↄsɩ dãana n vo'oge, dɛna dũnia na'adõma naba la, wʋn ẽŋɛ ya yel-sõnnɛ, dee bↄ ya sũ-mã'asʋm. Azezi-krisi nõŋɛ tõma mɛ, ki tɩ a zɩɩm fãagɛ tõma tõon-be'ero pʋam,
66001006	botɩ tõma dɛna a so'olʋm kãabgↄ kẽma tõnna bↄ'ↄra Nawẽnnɛ n de a Sↄ la. Ẽŋa n soe nã'asgↄ, la pãŋa wakatɛ n ka ba'asrɩ. Amina.
66001007	Bɩsɛ-ya, a boe la sawara pʋam sẽna. Nẽrsaalba wuu wʋn yẽ ẽ, baa la nẽr-sɛba n daan lʋ ẽ na. Buuri wuu nẽrba n boe dũnia wʋn kɛlla mɛ fabla a yelle. Ẽe, la de la bɛla. Amina.
66001008	Zuudãana Nawẽnnɛ n de ke'eŋo wuu dãana la yetɩ: "Mam de la pı̃'iluŋo la ba'asgↄ, mam n daan boe, n ken bↄna, dee wʋn bↄna wakatɛ wuu."
66001009	Mam de la Azã n de ya sↄbia n po nãmsra, lagɩm na yãma po tara pʋrɛ Nawẽnnɛ so'olʋm na pʋam, ken po lagɩm na yãma mõrgra sẽnna nẽŋa Azezi doosgo la pʋam. Mam daan tↄgɛ la Nawẽnnɛ yetↄga, la Azezi-krisi yelle, tɩ ba tarɩ mam sẽŋɛ tẽŋa tɩ ko'om gilge yʋ'ʋrɛ n de Patmõsɩ.
66001010	Tɩ Zuudãana daarɛ n de Lasrɩ daarɛ la, tɩ Nawẽnnɛ Sɩa bↄna la mam, botɩ mam wõm kõa n tↄgɛ ke'enke'em mam poorʋm wʋ benkonne n peebe la,
66001011	yetɩ: "Gʋlsɛ sɛla tɩ fʋ wʋn yẽ la ẽŋɛ gõŋↄ pʋam, soolʋm bↄ tẽnsɩ bayopↄɩ la Wẽndeto nẽrba: Efɛɛzɩ, la Simirni, la Pɛrgamɩ, la Tiyatiiri, la Sardɩ, la Filadɛlfi, la Laodise."
66001012	Tɩ mam wẽrgɛ tɩ m bɩsɛ sɛka n tↄgrɩ la mam na, la mam n wẽrgɛ la, mam yẽ la sãlma fɩtladõma bayopↄɩ.
66001013	La nẽra n boe fɩtladõma la tẽŋasʋka ãna wʋ nẽrsaala dayʋa la. A yɛ la fuugo n wↄgɛ sige paagɛ a nãma, dee dɩkɛ sãlma sẽbrɩga bobe a yõ'ogↄ.
66001014	A zomto daan pelge mɛ ãna yɩlɩ yɩlɩ wʋ lↄnnↄ na, tɩ a nini ãna wʋ bugwitum na.
66001015	A nãma daan yẽgrɩ wʋ zũuro tɩ ba zuge ba bugum pʋam na, dee tɩ a kõa la ãna wʋ ko-kãtɛ dãmŋↄ la.
66001016	A daan zãlɩ la wõrbiɛ bayopↄɩ la a zʋʋgↄ nu'ugo. Tɩ sʋkↄbgↄ n saasɛ tara nõa ayi ze'ele a nõorʋm yɛsra. A nẽŋa daan yẽgrɩ wʋ wʋntɛɛŋa n ãn se'em na.
66001017	Mam n daan yẽ ẽ na, mam lui la tẽŋa a nẽŋam ãna wʋ kũm na. Tɩ a dɩkɛ a zʋʋgↄ nu'ugo paglɛ mam zuo yetɩ: "Da zoe dabeem, tɩ mam n de pı̃'iluŋo, la ba'asgↄ.
66001018	Mam de la sɛka n vↄɩ. Mam daan ki mɛ, la mam n wãna, mam vↄa mɛ wakatɛ wuu. Mam n tarɩ ke'eŋo sↄna kũm, la kɩ'ɩn-tẽŋa.
66001019	Bɛla, gʋlsɛ bõn-sɛba tɩ fʋ yẽ, sɛla n boe lɛɛlɛ wã, la sɛla n wʋn wa ẽŋɛ poorʋm na.
66001020	Wõrbiɛ bayopↄɩ tɩ fʋ yẽ mam zʋʋgↄ nu'ugo pʋam, la sãlma fɩtladõma bayopↄɩ la võorɛ n wãna: Wõrbiɛ bayopↄɩ la de la tẽnsɩ bayopↄɩ la Wẽndeto la nẽrba gu'urba, la fɩtladõma bayopↄɩ la de la tẽnsɩ bayopↄɩ la Wẽndeto nẽrba."
66002001	Sɛka tɩ mam yẽ la, a ken yele mam yetɩ: "Gʋlsɛ bↄ Efɛɛzɩ Wẽndeego nẽrba la gu'ura yetɩ: Sɛka n zãlɩ wõrbiɛ bayopↄɩ a zʋʋgↄ nu'ugo pʋam, dee sẽnna sãlma fɩtladõma bayopↄɩ tẽŋasʋka la n yele se'em n wãna:
66002002	'Mam mi yãma n tõnnɩ se'em, yãma n nãmsrɩ dee mõrgra sẽnna nẽŋa se'em mɛ. Mam mi tɩ ya ka sakɛ basɛ tɩ nẽr-wẽensɩ tõnna la ya. Yãma makɛ nẽr-sɛba n yetɩ bãma de la Krisi Tõntõnɩba dee dagna bɛla la bɩsɛ mɛ, la yãma bãŋɛ mɛ tɩ ba de la põmpↄrndõma.
66002003	Yãma mõrgɛ sẽnna nẽŋa mɛ, ya nãmsrɩ mam yʋ'ʋrɛ la ı̃yã mɛ, dee ka basɛ tɩ ya bʋraanɛ bo'oge.
66002004	La yel-sɛka tɩ mam tarɩ la yãma n wãna: Ya ka le nõŋɛ mam wʋ yãma n daan nõŋɛ mam se'em pↄspↄsɩ la.
66002005	Tẽegɛ-ya yãma n daan ɩtɩ se'em dee basɛ la. Teege-ya yɛm basɛ tõon-be'ero, dee ɩta yãma n daan ɩtɩ se'em pↄspↄsɩ la. Sãn dagna bɛla, mam wʋn wa'am ya zẽ'am wa dɩkɛ ya fɩtla la a dↄglgↄ zẽ'am mɛ, ya sãn ka teege yɛm basɛ tõon-be'ero.
66002006	La baa bɛla, ya ɩtɩ bõn-sõŋↄ mɛ. Yãma sise sɛla tɩ Nikolayiti nẽrba ɩtɩ la mɛ, wʋ mam n mẽ sise ba tõoma se'em na.
66002007	Sɛka n wõm yetↄga wã, a selse Nawẽnnɛ Sɩa n yetɩ a nẽrba se'em na sõŋa sõŋa. Sɛka n yãŋɛ, mam wʋn bↄ ẽ nõorɛ tɩ a di vↄm tɩa n boe Nawẽnnɛ yire la biɛ.' "
66002008	"Gʋlsɛ bↄ Simirni Wẽndeego nẽrba la gu'ura yetɩ: Sɛka n de pı̃'iluŋo la ba'asgↄ, sɛka n daan ki dee vo'oge la n yele se'em n wãna:
66002009	'Mam mi ya nãmsgↄ la ya nõŋↄ la yelle mɛ, la baa bɛla, ya de la bõntatba. Mam mi be'em yetↄg-sɛba tɩ nẽr-sɛba n yetɩ bãma de la Zifdõma dee ka dɛna la tↄgɛ ya. Ba de la Asũtãana nẽrba.
66002010	Da zoe-ya dabeem yãma n wʋn nãmsɛ la. Bɩsɛ-ya, Asũtãana wʋn makɛ ya bɩsɛ mɛ, botɩ ba kẽ'esɛ ya nẽrba basɛba yʋ'a deem, la ya wʋn yẽ nãmsgↄ mɛ dabsa pia. Bↄ-ya mam sɩra halɩ ka paagɛ ya kũm, tɩ mam wʋn bↄ ya bↄ'a n de vↄm.
66002011	Sɛka n wõm yetↄga wã, a selse Nawẽnnɛ Sɩa n yetɩ a nẽrba se'em na sõŋa sõŋa. Sɛka n yãŋɛ, kũm bʋyi dãana kãn ẽŋɛ ẽ sɛla.' "
66002012	"Gʋlsɛ bↄ Pɛrgamɩ Wẽndeego nẽrba la gu'ura yetɩ: Sɛka n tarɩ sʋkↄbgↄ n saasɛ tara nõa ayi la n yele se'em n wãna:
66002013	'Mam mi zẽ'e-sɛka tɩ yãma boe la mɛ, zẽ'e-ẽŋa tɩ Asũtãana na'am bı̃mbı̃nne boe. La ya dɩkɛ ya mẽŋa lablɛ la mam mɛ, ze'ele kãŋkãŋɛ bↄ mam sɩra ka basɛ, baa la wakatɛ sɛka tɩ ba daan kʋ A'ãntipasɩ n de sɩra dãana n tↄgɛ mam yelle ya zẽ'am, zẽ'e-sɛka tɩ Asũtãana boe la.
66002014	La baa bɛla, mam tarɩ la yelle fẽe la ya. Yãma tarɩ la nẽrba n boe ya pʋam dↄla Abalaam zãsŋↄ. Abalaam yʋʋn zãsʋm na Abalakɩ ẽn wʋn ẽŋɛ se'em bẽrɛ Ɩsrayɛlɩ dõma botɩ ba obe baga nẽnnↄ, dee tõm yalsɩ tõoma.
66002015	Yãma mẽ tarɩ la nẽrba basɛba n boe ya zẽ'am n dolɩ Nikolayiti dõma zãsŋↄ.
66002016	Teege-ya yɛm basɛ tõon-be'ero. Sãn dagna bɛla, mam wʋn wa'am ya zẽ'am lɛɛlɛ wã, la mam wʋn zɛbɛ la nẽr-bãma la sʋkↄbgↄ n ze'ele m nõorʋm yɛsra la.
66002017	Sɛka n wõm yetↄga wã, a selse Nawẽnnɛ Sɩa n yetɩ a nẽrba se'em na sõŋa sõŋa. Sɛka n yãŋɛ, mam wʋn bↄ ẽ dia n sʋgɛ yʋ'ʋrɛ n de mannɩ n ze'ele saazuum tɩ a di, la mam wʋn bↄ ẽ kug-pɛɛlga. Kug-ẽŋa zuo yʋ'ʋr-paalɛ n gʋlsɛ mı̃, tɩ nẽra nẽra ka mina ẽ, sãn dagna sɛka n to'oge ẽ na mã'a.' "
66002018	"Gʋlsɛ bↄ Tiyatiiri Wẽndeego nẽrba la gu'ura yetɩ: Nawẽnnɛ Dayʋa la nini n ãn wʋ bugwitum, tɩ a nãma yẽgra wʋ zũuro tɩ ba zuge bugum pʋam na n yele se'em n wãna:
66002019	'Mam bãŋɛ ya tõoma, la ya nõŋlʋm, la yan bↄ sɩra, la yan tõm bↄ nẽrba, la yan mõrgɛ sẽnna nẽŋa se'em mɛ. La mam mi tɩ ya tõnnɩ lɛɛlɛ wã zↄ'ↄra gãnna yan tõm se'em pↄspↄsɩ la mɛ.
66002020	La yel-sɛka tɩ mam tarɩ la yãma n wãna: La de la yan sakɛ basɛ Azezabɛlɩ n de pↄka n yetɩ ẽŋa de la Nawẽnnɛ nõtↄ'ↄsa, tɩ a zãsna nẽrba, pã'asra mam tõntõnɩba tɩ ba ɩta yalsɩ, dee ↄbra baga nẽnnↄ na.
66002021	Mam bↄ ẽ na wakatɛ tɩ a teege yɛm basɛ tõon-be'ero, la a ka boorɩ tɩ a teege yɛm basɛ a yalsɩ tõoma la.
66002022	Bɛla, mam wʋn basɛ tɩ a gã'arɛ yẽ nãmsgↄ zozo'e. La sɛba n lagɩm na ẽ tõnna yalsɩ tõoma la wʋn yẽ toogo zozo'e, sãn dagna tɩ ba basɛ la tõon-be'e-sɛba tɩ a botɩ ba tõnna la.
66002023	Mam wʋn ken basɛ tɩ a kↄma ki, tɩ Wẽndeto nẽrba la wuu wʋn bãŋɛ tɩ mam de la sɛka n mi nẽrba tẽ'esgↄ, la ban boorɩ se'em. La mam wʋn yↄ ya nẽra woo masɛ wʋ ẽn tõnnɩ se'em.
66002024	La yãma Tiyatiiri nẽr-sɛba n ka sakrɩ zãsŋↄ bãma, dee ka mina sɛla tɩ ba wi'iri tɩ Asũtãana yɛla n sʋgɛ la, mam ka tarɩ sɛla wʋn yele ya pa'asɛ.
66002025	La gʋrɛ-ya sɛla tɩ ya tarɩ la kãŋkãŋɛ halɩ tɩ mam wa wa'am.
66002026	Nẽr-sɛka n yãŋɛ ẽŋɛ mam n boorɩ se'em ka paagɛ ba'asgↄ, mam wʋn botɩ a sↄna so'olʋm buuri wuu.
66002027	La de la pãn-sɛka tɩ mam to'oge m Sↄ Nawẽnnɛ zẽ'am na tɩ mam wʋn bↄ ẽ. A wʋn tara la kuto dasaarɛ sↄna ba wʋ ban wõtɩ lↄg-kɛgsɩ la. La mam wʋn ken bↄ ẽ bewã'arɛ.
66002029	Sɛka n wõm yetↄga wã, a selse Nawẽnnɛ Sɩa n yetɩ a nẽrba se'em na sõŋa sõŋa.' "
66003001	"Gʋlsɛ bↄ Sardɩ Wẽndeego nẽrba la gu'ura yetɩ: Sɛka n tarɩ Nawẽnnɛ sɩɩsɩ bayopↄɩ, la wõrbiɛ bayopↄɩ la n yele se'em n wãna: 'Mam mi ya tõoma mɛ, fʋ yʋ'ʋrɛ yese mɛ tɩ ba yetɩ ya vↄa mɛ, la, ya ki mɛ.
66003002	Bɛla, guuse ya mẽŋa, tɩ sɛla n deege la a ki la, yãagɛ da ki ba'asɛ. Se'ere n soe la, mam bãŋɛ mɛ tɩ ya tõoma la ka paagɛ Nawẽnnɛ yɛm.
66003003	Tẽegɛ-ya zãsŋↄ la tɩ ya daan wõm dee to'oge ẽ se'em na, sakɛ-ya ẽ teege yɛm basɛ tõon-be'ero. Ya sãn ka guuse, mam wʋn wa'am wa di'ige ya wʋ nayiga la, la ya kãn bãŋɛ wakat-sɛka tɩ mam wʋn wa'am ya zẽ'am.
66003004	La nẽrba basɛba n boe yãma pʋam Sardɩ ka dẽgɛ ba futo. Bãma n wʋn yɛ fu-pɛɛlsɩ doose mam, bãma n masɛ la ı̃yã.
66003005	Nẽr-sɛka n yãŋɛ wʋn wa yɛ la fu-pɛɛlsɩ bɛla, la mam kãn saam a yʋ'ʋrɛ vↄm gõŋↄ la pʋam. La mam wʋn wi a yʋ'ʋrɛ mam Sↄ, la a malɛkadõma la nẽŋam yetɩ a de la mam nẽra.
66003006	Sɛka n wõm yetↄga wã, a selse Nawẽnnɛ Sɩa n yetɩ a nẽrba se'em na sõŋa sõŋa.' "
66003007	"Gʋlsɛ bↄ Filadɛlfi Wẽndeego nẽrba la gu'ura yetɩ: Sɛka n de pʋpeelem dãana, la sɩra dãana n tarɩ naba Adavidi kʋlɩnbiɛ, sɛka n yʋ'ʋrɩ tɩ nẽra ka tãna yↄ'ↄra, dee yↄ'ↄra tɩ nẽra ka tãna yʋ'ʋra la n yele se'em n wãna:
66003008	'Mam mi ya tõoma mɛ, mam mi tɩ ya pãŋa ka zo'oge, la baa la bɛla, ya sakɛ mam yetↄga la mɛ, la ya ka sɩ'ɩsɛ tɩ yãma ka mi mam. Mam yo'oge la sore bↄ ya, la nẽra nẽra kãn yãŋɛ yʋ ẽ.
66003009	Mam n wʋn ẽŋɛ nẽr-sɛba n dolɩ Asũtãana la se'em n wãna: Nẽr-bãma yetɩ bãma de la Zifdõma, la dagɩ bɛla, ba de la põmpↄrndõma. Mam wʋn basɛ mɛ tɩ ba wa'am wa ka dũma ya nẽŋam, la ba wʋn bãŋɛ tɩ mam nõŋɛ ya.
66003010	Yãma n sakɛ mam yetↄga la mõrgɛ sẽŋɛ nẽŋa na ı̃yã, mam mẽ wʋn gu'ura ya sõŋa tɩ toogo sɛka n sẽm dũnia wuu zuo, tɩ a makɛ nẽr-sɛba wuu n boe dũnia zuo la, da paagɛ ya.
66003011	Mam sẽm na lɛɛlɛ, gʋrɛ-ya sɛla tɩ ya tarɩ la kãŋkãŋɛ, tɩ nẽra da to'oge ya yↄↄrↄ.
66003012	Nẽr-sɛka n yãŋɛ, mam wʋn botɩ a ãna wʋ zẽerɛ mam Sↄ Nawẽnnɛ yire pʋam, la ba kãn malɩn yese ẽ mı̃. La mam wʋn gʋlsɛ mam Sↄ Nawẽnnɛ yʋ'ʋrɛ, la a tẽŋa n de Zerizalɛm paalga n ze'ele saazuum Nawẽnnɛ zẽ'am signa la yʋ'ʋrɛ a zuo, la mam wʋn ken gʋlsɛ mam mẽŋa yʋ'ʋr-paalga la a zuo.
66003013	Sɛka n wõm yetↄga wã, a selse Nawẽnnɛ Sɩa n yetɩ a nẽrba se'em na sõŋa sõŋa.' "
66003014	"Gʋlsɛ bↄ Laodise Wẽndeego nẽrba la gu'ura yetɩ: Sɛka n de Amina la, sɛka n de sɩra dãana, dee sɩrɩ tↄgra sɛla tɩ a nini yẽ, dee ken dɛna sɛka tɩ Nawẽnnɛ n nãam sɛla wuu ze'ele a zẽ'am n yele se'em n wãna:
66003015	'Mam mi ya tõoma mɛ, mam mi tɩ ya dagɩ mã'asga, ya mẽ dagɩ tʋʋlga. Mam boorɩ nɩ tɩ ya dɛna la mã'asga bɩɩ tʋʋlga.
66003016	La yãma n ka de mã'asga bɩɩ tʋʋlga mam tõoma la pʋam, dee ãna wam na, mam wʋn ʋkɛ ya mɛ m nõorʋm basɛ.
66003017	Ya yetɩ yãma de la bõntatba, yãma tarɩ sɛla woo mɛ tɩ sɛla ka pↄ'ↄgɛ yãma. La, ya ka mi tɩ ya de la ninbãal-dõma, la farɛ dõma. Ya de la nasdõma, la bɛɛla, la fↄↄsɩ.
66003018	Bɛla ı̃yã, mam kã'anɩ ya mɛ tɩ ya da sãlma mẽŋa mẽŋa tɩ ba zuge bugum pʋam yese ba mam zẽ'am, tɩ ya wʋn sɩrɩ dɛna bõntatba. La ya da fu-pɛɛlsɩ yɛ pı̃ ya yãnnɛ na, dee da tɩɩm dõ ya nini yẽta.
66003019	Mam sɩbgrɩ la sɛba wuu tɩ mam nõŋɛ, dee dɛmsra ba. Bɛla, nargɛ-ya pãŋa teege yɛm basɛ tõon-be'ero.
66003020	Bɩsɛ-ya, mam ze la kʋlɩŋa nõorʋm wẽ'era, nẽr-sɛka n wõm mam kõa yo'oge kʋlɩŋa bↄ mam, mam wʋn kẽ a zẽ'am lagɩm na ẽ di, tɩ a mẽ lagɩm na mam di.
66003021	Nẽr-sɛka n yãŋɛ, mam wʋn botɩ a lagɩm na mam po zı̃'ire mam na'am bı̃mbı̃nne zuo, wʋ mam yãŋɛ po lagɩm na mam Sↄ Nawẽnnɛ zı̃'ire a na'am bı̃mbı̃nne zuo la.
66003022	Sɛka n wõm yetↄga wã, a selse Nawẽnnɛ Sɩa n yetɩ a nẽrba se'em na sõŋa sõŋa.' "
66004001	Bɛla poorʋm, mam bɩsɛ mɛ yẽ tɩ kʋlɩŋa n yo'oge Nawẽnnɛ yire. Tɩ kõa la tɩ mam wõm pↄspↄsɩ n tↄgɛ la mam wʋ benkonne n peebe la, yele mam yetɩ: "Zom wa'am kalam, tɩ mam wʋn pa'alɛ fʋ sɛla n wʋn wa ẽŋɛ."
66004002	Tɩ Nawẽnnɛ Sɩa darɛ bↄna la mam botɩ mam yẽ na'am bı̃mbı̃nne n boe Nawẽnnɛ yire, tɩ nẽra zẽa a zuo.
66004003	Sɛka n zı̃ bı̃mbı̃nne na zuo la nẽegɛ yẽgra wʋ kuga n tarɩ yõorↄ yʋ'ʋrɛ n de zaspɩ, la sardʋanɩ. La gõmatɩ-tãpↄ n yẽgrɩ ãna wʋ kugre yʋ'ʋrɛ n de emerↄdɩ n kaagɛ na'am bı̃mbı̃nne na.
66004004	La na'am bı̃mbı̃na pisyi la anaasɩ n daan gilge na'am bı̃mbı̃n-ẽŋa, tɩ kẽma pisyi la anaasɩ n yɛ fu-pɛɛlsɩ vuge sãlma mũnsi zẽa ba zuto.
66004005	Tɩ saaga ze'ele na'am bı̃mbı̃nnum na yẽgra, tãsra dee sũnna, la fɩtladõma bayopↄɩ n lasʋm dita na'am bı̃mbı̃nne na nẽŋam. Bãma de la Nawẽnnɛ sɩɩsɩ bayopↄɩ la.
66004006	Na'am bı̃mbı̃nne na nẽŋam, bõnↄ n gãɩ ãna wʋ ko-kãtɛ yẽgra wʋ bɩsga. La bõn-vↄↄsɩ banaasɩ n gilge na'am bı̃mbı̃nne na n boe tẽŋasʋka la, tɩ nini pɩrɛ ba nẽŋa, la poore.
66004007	Pↄspↄsɩ bõn-vↄa la wõn na gɩgnɛ, tɩ bʋyi dãana la wõna lʋlla, tɩ bʋtã dãana la tara nẽŋa n wõn na nẽrsaala nẽŋa. La bõn-vↄa bʋnaasɩ dãana la wõn na tugfo n ẽgrɩ.
66004008	Bõn-vↄↄsɩ banaasɩ la ayɩla woo tarɩ la kempagsɩ bayoobɩ tɩ nini pɩrɛ ba zẽ'a woo, tilum na zuum. Yʋ'ʋŋↄ la wʋntɛɛŋa, ba yõonɩ mɛ ka gↄ'ↄra yetɩ: "Sõŋa, sõŋa, sõŋa, Zuudãana Nawẽnnɛ n de ke'eŋo wuu dãana n ãn sõŋa. Ẽŋa n daan boe, n ken bↄna, dee wʋn bↄna wakatɛ wuu."
66004009	Bõn-vↄↄsɩ banaasɩ la ẽn nã'asra sɛka n zı̃ na'am bı̃mbı̃nne zuo n vↄa wakatɛ wuu la mɛ, pẽgra ẽ dee pʋ'ʋsra ẽ a yel-sõnnɛ.
66004010	Ba sãn ẽn ẽŋɛ bɛla, kẽma pisyi la anaasɩ la ẽn ka la dũma sɛka n zı̃ na'am bı̃mbı̃nne zuo n vↄa wakatɛ wuu la nẽŋam nã'asra ẽ, dee vugse ba mũnsi bı̃ŋe na'am bı̃mbı̃nne na nẽŋam, dee yɛta tɩ:
66004011	"Tɩ Zuudãana Nawẽnnɛ, fõn masɛ fʋ to'oge na'am pãŋa, la nã'asgↄ, la ke'eŋo, la de la fõn nãam sɛla woo, la de la fõn boorɩ ı̃yã, tɩ fõn nãam ba tɩ ba bↄna."
66005001	La mam yẽ la gõŋↄ n boe sɛka n zı̃ na'am bı̃mbı̃nne zuo la zʋʋgↄ nu'ugo pʋam, tɩ a nẽŋa la a poore wuu gʋlsɛ, tɩ ba dɩkɛ bõnↄ n tabrɩ tabɛ ẽ zẽ'esɩ bayopↄɩ.
66005002	Tɩ mam yẽ malɛka n tarɩ pãŋa n tↄgrɩ ke'enke'em yetɩ: "Ãne n masɛ wʋn lakɛ bõnↄ na n tabɛ la, dee lakɛ gõŋↄ la?"
66005003	La nẽra nẽra daan ka boe Nawẽnnɛ yire, bɩɩ dũnia zuo, bɩɩ tẽŋa wã pʋam pʋam n tã wʋn lakɛ gõŋↄ la, dee bɩsɛ a pʋam.
66005004	Tɩ mam daan kɛlla zozo'e, ban ka yẽ nẽra n masɛ n wʋn lakɛ gõŋↄ la, dee bɩsɛ a pʋam na ı̃yã.
66005005	Tɩ kẽma la nẽra ayɩla yele mam yetɩ: "Da kɛlla. Bɩsɛ, sɛka n de Azuda buuri gɩgnɛ n de naba Adavidi yɩɩŋa la yãŋɛ mɛ, ẽŋa n tã wʋn lakɛ bõnↄ na n tabɛ zẽ'esɩ bayopↄɩ la, dee lakɛ gõŋↄ la."
66005006	Tɩ mam yẽ Pebila n ze na'am bı̃mbı̃nne na tẽŋasʋka, tɩ bõn-vↄↄsɩ banaasɩ, la kẽma la gilge ẽ basɛ tẽŋasʋka. Pebila la ãn wʋ ba daan kʋ ẽ mɛ na. A tarɩ la ɩɩla bayopↄɩ, la nini bayopↄɩ n de Nawẽnnɛ sɩɩsɩ bayopↄɩ la tɩ a tõm dũnia wuu pʋam na.
66005007	Tɩ Pebila la paagɛ to'oge gõŋↄ la sɛka n zı̃ na'am bı̃mbı̃nne zuo la zʋʋgↄ pʋam.
66005008	Ẽn to'oge gõŋↄ la, bõn-vↄↄsɩ banaasɩ la, la kẽma pisyi la anaasɩ la, ka la dũma a nẽŋam. Ba nẽra woo zãlɩ la kõlŋↄ, la sãlma laasɩ n pɩrɛ la tɩdarɛ n tarɩ yũuŋo n ãn yẽlʋm, n de Nawẽnnɛ nẽrba pʋ'ʋsgↄ.
66005009	Ba daan yõonɩ la yõom-paalɛ yetɩ: "Fõn masɛ tɩ fʋ to'oge gõŋↄ la lakɛ bõnↄ na n tabɛ la. Se'ere n soe la, ba daan kʋ fõn mɛ, tɩ fõn dɩkɛ fʋ zɩɩm na yↄ to'oge nẽrsaalba buuri wuu, la yetↄga buuri wuu, la tẽnsɩ wuu nẽrba, la so'olʋm wuu nẽrba bↄ Nawẽnnɛ.
66005010	Fõn botɩ ba dɛna la fʋ so'olʋm kãabgↄ kẽma tõnna bↄ'ↄra Nawẽnnɛ, dee wʋn di na'am dũnia zuo."
66005011	Tɩ mam le bɩsɛ, wõm malɛkadõma kʋʋŋↄ kõa, ba daan de la tʋsa nõorɛ tʋsa tʋsa. Ba daan gilge la na'am bı̃mbı̃nne na, la bõn-vↄↄsɩ banaasɩ, la kẽma la.
66005012	Ba daan yõonɩ mɛ ke'enke'em yetɩ: "Pebila tɩ ba daan kʋ la n masɛ tɩ a to'oge ke'eŋo, la bõntarsõm, la yɛm, la pãŋa, la nã'asgↄ, la na'am pãŋa, la pẽka."
66005013	Tɩ mam wõm bõn-nãanɩsɩ wuu n boe Nawẽnnɛ yire, la tẽŋa zuo, la tẽŋa pʋam pʋam, la ko-kãtɛ pʋam, la bõn-nãanɩsɩ n boe zẽ'esɩ wuu n yetɩ: "Sɛka n zı̃ na'am bı̃mbı̃nne zuo, la Pebila la n soe pẽka, la nã'asgↄ, la na'am pãŋa, la ke'eŋo wakatɛ n ka ba'asrɩ."
66005014	Tɩ bõn-vↄↄsɩ banaasɩ la yetɩ: "Amina." Tɩ kẽma la ka dũma tẽŋa nã'asra ẽ.
66006001	La mam yẽ mɛ tɩ Pebila la lakɛ bõnↄ na n tabɛ zẽ'esɩ bayopↄɩ la ayɩla. Tɩ mam wõm bõn-vↄↄsɩ banaasɩ la ayɩla n tↄgrɩ tɩ a kõa ãna wʋ saaga n tãsrɩ la yetɩ: "Wa'am!"
66006002	Tɩ mam bɩsra, yẽ wemõa n de pɛɛlga. Tɩ nẽra bã ẽ zãla tãpↄ, tɩ ba bↄ ẽ mũŋa. Tɩ a dɛna nẽra n yãŋrɩ, sẽŋɛ tɩ a yãŋɛ.
66006003	Tɩ Pebila la lakɛ bõnↄ bʋyi dãana n tabɛ la, tɩ mam wõm bõn-vↄa bʋyi dãana n yetɩ: "Wa'am!"
66006004	Tɩ wemõa n de mõlga yese. Tɩ ba bↄ sɛka n bã ẽ na ke'eŋo tɩ a yese dũnia sũ-mã'asʋm tɩ nẽrba kʋʋra taaba, dee bↄ ẽ sʋkↄbgↄ n ãn kãtɛ.
66006005	Tɩ Pebila la lakɛ bõnↄ bʋtã dãana n tabɛ la, tɩ mam wõm bõn-vↄa bʋtã dãana la n yetɩ: "Wa'am!" Tɩ mam bɩsra, yẽ wemõ-sabga. Tɩ sɛka n bã ẽ na zãla bõn-makrɩga a nu'ugo pʋam.
66006006	Tɩ mam wõm dãmnɛ n ãn wʋ kõa n ze'ele bõn-vↄↄsɩ banaasɩ la tẽŋasʋka yetɩ: "Si ligri wʋn zo'oge mɛ, tɩ nẽra daarɛ ayɩla yↄↄrↄ wʋn da si wʋlla ayɩla, dee tɩ kamãana wʋlsɩ batã dɛna nẽra daarɛ ayɩla yↄↄrↄ. La, la sãn dɛna kaam la dãam, da pa'asɛ sɛla."
66006007	Tɩ Pebila la lakɛ bõnↄ bʋnaasɩ dãana n tabɛ la, tɩ mam wõm bõn-vↄa bʋnaasɩ dãana n yetɩ: "Wa'am!"
66006008	Tɩ mam bɩsra, yẽ wemõa n de puka. Sɛka n bã ẽ na yʋ'ʋrɛ n de Akũm, tɩ kɩ'ɩn-tẽŋa dↄla a poore. Tɩ ba bↄ ba ke'eŋo tɩ ba kʋ dũnia nẽrba banaasɩ woo pʋam nẽra ayɩla. Sʋkↄbgↄ, la kↄm, la bã'asɩ, la we-dũnsi n wʋn kʋ ba.
66006009	Tɩ Pebila la lakɛ bõnↄ bʋnuu dãana n tabɛ la, tɩ mam yẽ nẽr-sɛba tɩ ba daan kʋ ba, ban mõolɛ Nawẽnnɛ yetↄga la, dee vↄa wʋ yetↄga la n yele se'em na ı̃yã, sɩɩsɩ n boe kãabgↄ bı̃mbı̃nne na tilum.
66006010	Tɩ ba tↄgra ke'enke'em yetɩ: "Zuudãana n gãnnɩ wuu n ãn sõŋa, n de sɩra dãana, fõn wʋn yuuge paagɛ la wãne dee di dũnia nẽrba sarɩya sɩbgɛ ba, ban kʋ tõma la ı̃yã?"
66006011	Tɩ ba bↄ ba nẽra woo fu-pɛɛlga, dee yele ba yetɩ ba gu fẽe, halɩ tɩ ba kʋ ba sↄbiisi n de ba tõntõn-taaba, n de ba kʋ ba wʋ bãma la, tɩ ba sõorɛ paagɛ.
66006012	Tɩ Pebila la lakɛ bõnↄ bʋyoobɩ dãana n tabɛ la, tɩ tẽŋa mı̃im zozo'e, tɩ wʋntɛɛŋa lebge lika wʋ tãn-sabga, dee tɩ wõrga lebge mõlga wʋ zɩɩm na.
66006013	Tɩ wõrbiɛ ze'ele saazuum sʋʋgɛ tẽŋa, wʋ kẽnkãŋa tɩ kʋseb-kãtɛ mı̃im tɩ kẽnkãma sʋʋgɛ la.
66006014	Tɩ sagõŋↄ kilim wʋ sõŋↄ la bↄɩ. Tɩ tãnsɩ wuu, la tẽn-sɛba tɩ ko'om gilge la wuu ka le bↄna ba zẽ'esɩ.
66006015	Tɩ dũnia na'adõma, la nẽr-kegro, la sʋdaasɩ kɛ'ɛndõma, la bõntatba, la pãnsɩ dõma, la yamsɩ, la burkı̃ndõma wuu sʋgra tãnsɩ bogro pʋam, la tãmpı̃isi lɛma.
66006016	Dee yɛta tãnsɩ, la tãmpı̃isi la yetɩ: "Lui-ya tɩ zuto sʋgɛ tↄ, tɩ sɛka n zı̃ na'am bı̃mbı̃nne zuo la da yẽta tↄ, tɩ Pebila la sũ-isgre da paagɛ tↄ.
66006017	Se'ere n soe la, ba sũ-isgre daarɛ paagɛ mɛ, nẽra ka boe n wʋn yãŋɛ põsɛ."
66007001	Bɛla poorʋm, mam yẽ la malɛkadõma banaasɩ n ze dũnia sakʋgrↄ banaasɩ. Ba daan yõgɛ la dũnia kʋsebgo n ze'ele zẽ'esɩ banaasɩ la wuu, tɩ ba da vugra wẽ'erɩ tẽŋa, bɩɩ ko-kãtɛ, bɩɩ tɩa.
66007002	La mam yẽ la malɛka ayẽma n ze'ele wẽntulle n doorɩ zẽ'a la zↄnna, a zãlɩ la vↄm dãana Nawẽnnɛ dãalgↄ bõnↄ. La a tↄgɛ la ke'enke'em yele malɛkadõma banaasɩ la tɩ Nawẽnnɛ bↄ ba nõorɛ tɩ ba sã'am tẽŋa, la ko-kãtɛ la yetɩ:
66007003	"Nãn da sã'am-ya tẽŋa, bɩɩ ko-kãtɛ, bɩɩ tɩɩsɩ, basɛ-ya tɩ tɩ ẽŋɛ Nawẽnnɛ tõntõnɩba la dı̃a dãalgↄ, dee tɩ ya sã'am."
66007004	Tɩ mam wõm sɛba tɩ ba ẽŋɛ ba Nawẽnnɛ dãalgↄ la sõorɛ. Ba de la nẽrba tʋskↄbga la tʋspinaasɩ la anaasɩ (144,000). Ba ze'ele la Ɩsrayɛlɩ buuri la wuu pʋam.
66007005	Azuda buuri nẽrba tɩ ba dãalɛ de la tʋspia la ayi, Arubã buuri nẽrba tʋspia la ayi, Agadɩ buuri nẽrba tʋspia la ayi,
66007006	Azɛɛrɩ buuri nẽrba tʋspia la ayi, Aneftali buuri nẽrba tʋspia la ayi, Amanase buuri nẽrba tʋspia la ayi,
66007007	Asimeyõ buuri nẽrba tʋspia la ayi, Alevi buuri nẽrba tʋspia la ayi, A'isakaarɩ buuri nẽrba tʋspia la ayi,
66007008	Azabilõ buuri nẽrba tʋspia la ayi, Azozɛfʋ buuri nẽrba tʋspia la ayi, Abẽnzamẽ buuri nẽrba tʋspia la ayi.
66007009	Bɛla poorʋm mam bɩsrɩ mɛ, yẽ nẽr-kʋʋŋↄ zozo'e tɩ nẽra nẽra ka tã wʋn kãalɛ. Ba de la so'olʋm wuu nẽrba, la buuri wuu nẽrba, la tẽnsɩ wuu nẽrba, la yetↄga buuri wuu nẽrba. Ba daan yɛ la fu-pɛɛlsɩ zãla karkↄŋa võorↄ ba nu'usum zɛ na'am bı̃mbı̃nne, la Pebila la nẽŋam.
66007010	Ba tↄgrɩ la ke'enke'em yetɩ: "Fãarɛ ze'etɩ la tõma Nawẽnnɛ n zı̃ na'am bı̃mbı̃nne zuo, la Pebila la zẽ'am."
66007011	Malɛkadõma la wuu daan ze gilge la na'am bı̃mbı̃nne, la kẽma, la bõn-vↄↄsɩ banaasɩ la. Ba daan ẽn ka la dũma dɩkɛ ba nẽnsɩ võglɛ tẽŋa na'am bı̃mbı̃nne na nẽŋam nã'asra Nawẽnnɛ
66007012	yetɩ: "Asɩra, Nawẽnnɛ n soe nã'asgↄ, la na'am pãŋa, la yɛm, la yel-sõnnɛ pʋ'ʋsgↄ, la pẽka, la ke'eŋo, la pãŋa wakatɛ n ka ba'asrɩ. Amina."
66007013	Tɩ kẽma la ayɩla soke mam yetɩ: "Ãndõma n de nẽr-bãma n yɛ fu-pɛɛlsɩ la, ba ze'ele la bɛ?"
66007014	Tɩ mam lerge ẽ yetɩ: "M zuudãana, fõn mi." Tɩ a yele mam yetɩ: "Ba de la nẽr-sɛba n ze'ele toog-kãtɛ pʋam na. Ba peege ba futo mɛ Pebila la zɩɩm pʋam tɩ ba pelge.
66007015	Bɛla n soe tɩ ba zɛ Nawẽnnɛ na'am bı̃mbı̃nne na nẽŋam, tõnna bↄ'ↄra ẽ wʋntɛɛŋa la yʋ'ʋŋↄ a yire la pʋam. Sɛka n zı̃ na'am bı̃mbı̃nne zuo la n wʋn gu'ura ba.
66007016	Kↄm la koyũuro kãn le yõkɛ ba, wʋntɛɛŋa la a tʋʋlgↄ kãn le wõŋɛ ba.
66007017	Se'ere n soe la, Pebila la n boe na'am bı̃mbı̃nne tẽŋasʋka la n wʋn bɩsra ba yelle, ẽŋa n wʋn tarɩ ba sẽŋɛ ko'om n bulli n bↄ'ↄrɩ vↄm zẽ'am. La Nawẽnnɛ n wʋn duuse ba nintãm wuu."
66008001	Pebila la lakɛ la bõnↄ bayopↄɩ dãana n tabɛ la, tɩ la ãna yɩrɩrɩr Nawẽnnɛ yire wakatɛ fẽe paagɛ karf-ayɩla pʋsʋka.
66008002	Tɩ mam yẽ malɛkadõma bayopↄɩ n ze Nawẽnnɛ nẽŋam, tɩ ba bↄ ba benkↄma bayopↄɩ.
66008003	La malɛka ayẽma n wa'am wa ze'ele kãabgↄ bı̃mbı̃nne na zẽ'am. A daan tarɩ la sãlma laaga tɩ ba tarɩ yõ'ora tɩdarɛ. Tɩ ba bↄ ẽ tɩdarɛ pãɩ, tɩ a dɩkɛ ba lagɩm na Nawẽnnɛ nẽrba wuu pʋ'ʋsgↄ yõ sãlma kãabgↄ bı̃mbı̃nne n boe na'am bı̃mbı̃nne na nẽŋam na zuo bↄ Nawẽnnɛ.
66008004	Tɩ tɩdarɛ la tɩ a yõ la bug-zũ'usi lagɩm na Nawẽnnɛ nẽrba la pʋ'ʋsgↄ, ze'ele malɛka la n ze Nawẽnnɛ nẽŋam na nu'usum zↄnna saazuum.
66008005	Tɩ malɛka la dɩkɛ laaga la tɩ ba tarɩ yõ'ora tɩdarɛ la, pɩrɛ ẽ na tɩdarɛ bugum na n boe kãabgↄ bı̃mbı̃nne zuo la lobge ba tẽŋa zuo. Tɩ saaga tãsra, yãgra dee sũnna, tɩ tẽŋa mı̃im.
66008006	Malɛkadõma bayopↄɩ la n zãlɩ benkↄma bayopↄɩ la, mãasʋm mɛ tɩ ba peebe ba.
66008007	Tɩ pↄspↄsɩ malɛka la peebe benkonne. Tɩ sakuga la bugum n gaam na zɩɩm ka'agɛ dũnia zuo. Tɩ dũnia zẽ'esɩ batã pʋam, bugum di zẽ'a ayɩla, tɩ tɩɩsɩ zẽ'esɩ batã pʋam, bugum di zẽ'a ayɩla, tɩ mõ-mã'asa wuu di bugum.
66008008	Tɩ malɛka bʋyi dãana peebe benkonne. Tɩ ba lobge sɛla ko-kãtɛ pʋam n ãn wʋ tãn-kãtɛ tɩ bugum diti. Tɩ ko'om na zẽ'esɩ batã pʋam, zẽ'a ayɩla lebge zɩɩm.
66008009	Tɩ bõn-vↄↄsɩ sɛba n boe ko'om pʋam na batã pʋam woo ayɩla ki. Tɩ õornↄ batã pʋam woo ayɩla sã'am.
66008010	Tɩ malɛka bʋtã dãana peebe benkonne. Tɩ wõrbi-kãtɛ n diti bug-zɩlɩŋa ze'ele saazuum lui mõga, la kʋlsɩ ko'om pʋam, a lui la ko'om na zẽ'esɩ batã ayɩla pʋam.
66008011	Wõrbiire la yʋ'ʋrɛ de la Azẽlõm. Tɩ ko'om na zẽ'esɩ batã pʋam, zẽ'a ayɩla lebge zẽlõm. La nẽrba zozo'e n yũ ko'om na ki, ko'om na n de zẽlõm na ı̃yã.
66008012	Tɩ malɛka bʋnaasɩ dãana peebe benkonne. Tɩ wẽntulle zẽ'esɩ batã pʋam zẽ'a ayɩla, la wõrga zẽ'esɩ batã pʋam zẽ'a ayɩla, la wõrbiɛ zẽ'esɩ batã pʋam zẽ'a ayɩla pãŋa ba'asɛ, tɩ ba wuu zẽ'esɩ batã pʋam, zẽ'a ayɩla lebge lika. Tɩ wʋntɛɛŋa zẽ'esɩ batã pʋam ayɩla ka le nẽera peelem, tɩ yʋ'ʋŋↄ mẽ bɛla.
66008013	Tɩ mam yẽ sɩl-kãtɛ n ẽgrɩ saazuum-zuum, wõm ẽn tↄgrɩ ke'enke'em yetɩ: "Waɩ, waɩ! Nẽr-sɛba n boe tẽŋa wã zuo wʋn yẽ la toogo, malɛkadõma batã n weege la n wʋn peebe ba benkↄma, tɩ ba yẽ toogo."
66009001	Tɩ malɛka bʋnuu dãana peebe benkonne. Tɩ mam yẽ wõrbiire n ze'ele saazuum lui dũnia zuo. Tɩ ba bↄ ẽ bog-ko'ogo saafɩbiire.
66009002	Tɩ wõrbiire la pakɛ bog-ko'ogo la, tɩ bug-zũ'usi ze'ele bog-ko'ogo la pʋam yɛsra wʋ bug-kãtɛ zũ'usi la, botɩ wʋntɛɛŋa, la sapebsʋm sobe.
66009003	Tɩ tẽnta'aba ze'ele zũ'usi la pʋam yese saagɛ dũnia zuo. Tɩ ba bↄ ba toogo wʋ nãnsɩ toogo la.
66009004	La ba yele ba yetɩ ba da ẽŋɛ mõorↄ, la bõn-sɛba wuu n yesrɩ tẽŋa, la tɩɩsɩ sɛla, ba pↄglʋm nẽr-sɛba n ka tarɩ Nawẽnnɛ dãalgↄ ba dı̃a zuto la mã'a.
66009005	Ba daan ka bↄ tẽnta'aba la nõorɛ tɩ ba kʋ nẽrba la, la de la ba nãmsɛ ba wõr-sɩnuu. Ban botɩ toog-sɛka nãmsra nẽrba la ãn wʋ nãŋa n ẽn dõn nẽra tɩ la dõnna se'em na.
66009006	La dabsa bãma, nẽrsaalba wʋn ɛɛra kũm, la ba kãn yẽ ẽ. Ba wʋn bↄↄra tɩ ba ki, la kũm wʋn zoe dee basɛ ba.
66009007	Tẽnta'aba la ãn wʋ wiiri n mãasʋm gu'ura zɛbrɛ, la sɛla n boe ba zuto ãna wʋ sãlma mũnsi, dee tɩ ba nẽnsɩ ãna wʋ nẽrba nẽnsɩ la.
66009008	Ba tarɩ la zomto n ãn wʋ pↄgsɩ zomto la. Dee tɩ ba yẽna ãna wʋ gɩgma yẽna la.
66009009	Ba dɩkɛ la bõnↄ n ãn wʋ kuto futo pı̃ ba yõ'orↄ. La ba kempagsɩ la dãmnɛ ãn wʋ wiiri toto tɩ wiiri zozo'e ve'erɩ zↄta wɛ'ɛsa zɛbrɛ zẽ'a.
66009010	Ba tarɩ la zↄa wʋ nãnsɩ zↄa la dõnna. Ba zↄa bãma n bↄ ba ke'eŋo tɩ ba nãmsɛ nẽrba wõr-sɩnuu.
66009011	Ba daan tarɩ la naba, a de la malɛk-sɛka n gu'uri bog-ko'ogo la. A yʋ'ʋrɛ la Ebre yetↄga de la "Abadõ", la Grɛkɩ yetↄga de la "Apoliyõ", n boorɩ tɩ la yetɩ "Sã'ama".
66009012	Pↄspↄsɩ toogo la tole mɛ. La toogo bʋyi n wʋn ken wa'am.
66009013	Tɩ malɛka bʋyoobɩ dãana peebe benkonne. Tɩ mam wõm kõa n ze'ele sãlma kãabgↄ bı̃mbı̃nne n boe Nawẽnnɛ nẽŋam kʋgra banaasɩ la zẽ'am.
66009014	Kõa la yele malɛka bʋyoobɩ dãana n zãlɩ benkonne na yetɩ: "Lorge malɛkadõma banaasɩ tɩ ba lʋ ba, tɩ ba bↄna Efratɩ kʋl-kãtɛ zẽ'am na basɛ."
66009015	Tɩ a lorge malɛkadõma banaasɩ la basɛ. Ba daan mãasʋm malɛg-bãma gu'ura la wakatɛ ẽŋa, la dabsrɛ ẽŋa, la wõr-ẽŋa, la yʋʋn-ẽŋa, tɩ ba kʋ nẽrsaalba batã woo pʋam ayɩla.
66009016	Tɩ ba pa'alɛ mam ba sʋdaasɩ n bã'arɩ wiiri kãllɛ, ba de la tʋsa kↄbsyi nõorɛ tʋsrɛ.
66009017	Tɩ mam yẽ wiiri la, la ba wi-bã'arba n ãn se'em: Ba tarɩ la kuto futo n pı̃'iri yõ'orↄ, tɩ ba mõ'ogɛ ãna wʋ bugum, dee dɛna yõosnɛ, la dõbʋʋlʋm. Wiiri la zuto ãn wʋ gɩgma zuto la. Bugum, la bug-zũ'usi, la kidibre n ze'ele ba nõa pʋam yɛsra.
66009018	Tɩ tooro bãma batã n de bugum, la bug-zũ'usi, la kidibre n ze'ele wiiri la nõa pʋam yɛsra la, kʋ nẽrsaalba batã pʋam woo ayɩla.
66009019	Wiiri la ke'eŋo boe la ba nõa, la ba zↄa pʋam. Ba zↄa la ãn wʋ bõnsɛ'ɛdõma la, ba tarɩ la zuto bãma tɩ ba tarɩ ɩta nẽrba be'em sã'ana ba.
66009020	La nẽr-sɛba n weege tɩ tooro bãma ka kʋ ba la, ka teege yɛm basɛ ban ɩtɩ sɛla tɩ ba mẽŋa boorɩ la. Ba ken dↄla la kʋlkã'arsɩ, la baga tɩ ba dɩkɛ sãlma, la zũuro, la yõgõm, la kuga, la dↄↄrↄ mãalɛ, tɩ ba ka yẽta, ka wõnna, ka tãna sẽnna.
66009021	Ba ken ka teege yɛm basɛ ba nẽr-kʋa, la ba tɩɩm tõoma, la ba yalsɩ tõoma, la ba nayigum na.
66010001	Tɩ mam daan yẽ malɛka ayẽma n tarɩ pãŋa n ze'ele Nawẽnnɛ yire sigra. Tɩ sawara pile ẽ wʋ fuugo tɩ a yɛ, dee tɩ gõmatɩ-tãpↄ kↄkɛ a zuugo. A nẽŋa ãn wʋ wẽntulle, dee tɩ a nãma ãna wʋ bug-zɩlɩsɩ la.
66010002	A zãlɩ la gõn-pɩka n lakɛ a nu'usum. A dɩkɛ a zʋʋgↄ nã'arɛ taglɛ la ko-kãtɛ zuo, dee dɩkɛ a gↄbga nã'arɛ taglɛ tẽŋa zuo.
66010003	A daan tↄgɛ mɛ ke'enke'em wʋ gɩgnɛ n kaasɛ la. Ẽn daan tↄgɛ la, saaga n tãsɛ nõorɛ bʋyopↄɩ.
66010004	Saaga la n tãsɛ tↄgɛ la, mam yetɩ m gʋlsɛ la ban yele se'em na. La mam wõm na kõa n ze'ele Nawẽnnɛ yire tↄgɛ mam yetɩ: "Sʋgɛ sɛla tɩ saaga tãsɛ bʋyopↄɩ tↄgɛ la, da gʋlsɛ ba."
66010005	Tɩ malɛk-sɛka tɩ mam daan yẽ tɩ a ze ko-kãtɛ la tẽŋa zuo la, n zẽkɛ a zʋʋgↄ nu'ugo saazuum,
66010006	pↄɩ la Nawẽnnɛ n boe wakatɛ wuu, n nãam saazuum, la tẽŋa, la ko-kãtɛ, la sɛla wuu n boe ba pʋam na, yetɩ: "La kãn le yuuge.
66010007	Malɛka bʋyopↄɩ dãana la sãn peebe benkonne, Nawẽnnɛ wʋn ẽŋɛ ẽn looge yɛm tɩ a ẽŋɛ se'em n sʋgɛ la mɛ, wʋ ẽn yʋʋn tↄgɛ la a nõtↄ'ↄsrɩba n de a tõntõnɩba se'em na."
66010008	Tɩ kõa la n ze'ele Nawẽnnɛ yire tↄgɛ tɩ mam wõm na, le yele mam yetɩ: "Sẽŋɛ ka to'oge gõn-pɩka la n lakɛ bↄna malɛka la n ze ko-kãtɛ la tẽŋa zuo la nu'um."
66010009	Tɩ mam sẽŋɛ malɛka la zẽ'am ka yele ẽ yetɩ: "Bↄ mam gõn-pɩka la." Tɩ a yele mam yetɩ: "To'oge ẽ obe vole. A wʋn lebge la toogo fʋ pʋʋrʋm. La fʋ nõorʋm, a wʋn ãna yẽlʋm wʋ seero la."
66010010	Tɩ mam to'oge gõn-pɩka la a nu'um obe vole. Tɩ a ãna yẽlʋm wʋ seero mam nõorʋm. La mam n vole ẽ na, a lebge la toogo mam pʋʋrʋm.
66010011	Tɩ ba yele mam yetɩ: "Dẽnɩ tɩ fʋ le tↄgɛ Nawẽnnɛ yetↄga pa'alɛ la wʋn ẽŋɛ tẽnsɩ zozo'e nẽrba, la so'olʋm zozo'e nẽrba, la yetↄga buuri zozo'e nẽrba, la na'adõma zozo'e se'em."
66011001	Tɩ ba daan bↄ mam mẽelŋↄ n ãn wʋ dibga tɩ ba tarɩ makra, dee yele mam yetɩ: "Isge makɛ Wẽnde-kãtɛ la, la kãabgↄ bı̃mbı̃nne na, dee kãalɛ nẽr-sɛba n pʋ'ʋsrɩ a pʋam na.
66011002	La basɛ a zẽnzaka la, da makɛ ẽ, se'ere n soe la, ba dɩkɛ ẽ bↄ la bu-zãŋsɩ la, ba wʋn nẽ Nawẽnnɛ tẽŋa la mɛ wõrsɩ pinaasɩ la ayi sã'am."
66011003	"Mam wʋn tõm na nẽrba bayi n wʋn ze'ele mam poorʋm tↄgɛ mam yelle. Ba wʋn yɛ la bↄra futo to'ose mam yetↄga tↄgɛ bↄ nẽrba dabsa tʋsrɛ la kↄbsyi la pisyoobɩ."
66011004	Nẽr-bãma bayi de la Oliivi tɩɩsɩ bayi, dee ken dɛna fɩtladõma bayi n ze dũnia wuu Zuudãana nẽŋam na.
66011005	Nẽra sãn ɛɛra tɩ a ẽŋɛ ba be'em, bugum n ze'etɩ ba nõa pʋam dita ba bɛ'ɛba la. Asɩra, nẽr-sɛka n eerɩ tɩ a ẽŋɛ ba be'em, dẽnɩ tɩ a ki bɛla.
66011006	Ba tarɩ la ke'eŋo wʋn yõkɛ saaga tɩ a ka niira wakat-sɛba wuu tɩ ba to'osrɩ Nawẽnnɛ yetↄga tↄgra bↄ'ↄra nẽrba la. La ba ken tara ke'eŋo mɛ wʋn botɩ ko'om lebge zɩɩm, dee ken tara ke'eŋo wʋn botɩ tooro buuri wuu paagɛ dũnia nẽrba wakat-sɛka wuu tɩ ba boorɩ.
66011007	Ba sãn wa tↄgɛ yetↄga la ba'asɛ, dũŋa n wʋn ze'ele bog-ko'ogo la pʋam yese zɛbɛ la ba, yãŋɛ kʋ ba.
66011008	Tɩ ba kũm na wʋn gã peelem nẽŋam tẽn-kãtɛ la pʋam. Bilam tɩ ba daan ka ba Zuudãana dↄ-puurŋa zuo. Tẽŋa la yʋ'ʋrɛ n pa'alɛ ẽn ãn se'em de la Sodom, la Ezipti.
66011009	Tẽnsɩ wuu nẽrba, la buuri wuu nẽrba, la yetↄga buuri wuu nẽrba, la so'olʋm wuu nẽrba wʋn bɩsra ba kũm na la dabsa atã la pʋsʋka, dee kãn sakɛ tɩ ba dɩkɛ ba kũm na laagɛ.
66011010	Dũnia nẽrba sũure wʋn ẽŋɛ yẽlʋm mɛ, ban yẽ tɩ nẽrba bayi la ki la ı̃yã. Tɩ ba wʋn ẽŋɛ sũ-yẽlga de'em, bↄ taaba bↄ'a, se'ere n soe la, nõtↄ'ↄsrɩba bayi la nãmsɛ nẽrba dũnia mɛ.
66011011	La dabsa atã la pʋsʋka la poorʋm, vo'osʋm n bↄ'ↄrɩ vↄm n wʋn ze'ele Nawẽnnɛ zẽ'am wa'am wa kẽ ba pʋam, tɩ ba vo'oge isge. Tɩ dabeem zozo'e wʋn yõkɛ sɛba n yẽ ba la.
66011012	La nõtↄ'ↄsrɩba bayi la wʋn wõm na kõa n ze'ele Nawẽnnɛ yire yele ba yetɩ: "Zom-ya wa'am." Tɩ ba kẽ sawara pʋam zↄnna wɛ'ɛsa Nawẽnnɛ yire, tɩ bɛ'ɛba la bɩsra ba.
66011013	Wakatɛ ẽŋa mẽŋa, tẽŋa n wʋn mı̃im halɩ zozo'e. Tɩ Zerizalɛm tẽŋa la zẽ'esɩ pia pʋam, zẽ'a ayɩla wʋn lui saam. Tɩ nẽrba tʋsa ayopↄɩ ki, tẽŋa la n mı̃im na ı̃yã. Tɩ dabeem wʋn yõkɛ nẽr-sɛba n weege la, tɩ ba bↄ Nawẽnnɛ n boe saazuum nã'asgↄ.
66011014	Toogo bʋyi dãana tole mɛ. La toogo bʋtã dãana la dee la fẽe la a wa'am.
66011015	Tɩ malɛka bʋyopↄɩ dãana peebe benkonne, tɩ kõosɩ ze'ele Nawẽnnɛ yire tↄgɛ ke'enke'em yetɩ: "Dũnia so'olʋm lebge la tõma Zuudãana, la Krisi tɩ a tõm na n soe, la a na'am na boe la wakatɛ n ka ba'asrɩ."
66011016	Tɩ kẽma pisyi la anaasɩ la n zı̃ ba na'am bı̃mbı̃na zuto Nawẽnnɛ nẽŋam na, võglɛ nẽnsɩ tẽŋa nã'asra Nawẽnnɛ yetɩ:
66011017	"Zuudãana Nawẽnnɛ n de ke'eŋo wuu dãana, n daan boe, n ken bↄna la, tõma pʋ'ʋsrɩ la fõn fʋ yel-sõnnɛ, fõn dɩkɛ fʋ ke'eŋo n zo'oge vigle fʋ na'am na ı̃yã.
66011018	Bu-zãŋsɩ wuu nẽrba sũure isge mɛ, la lɛɛlɛ wã fõn sũ-yı̃ire wakatɛ n paagɛ, tɩ fõn wʋn di sɛba n ki la sarɩya, la fõn wʋn yↄ fʋ tõntõnɩba la n de fʋ nõtↄ'ↄsrɩba, la fʋ nẽrba la n nã'asrɩ fõn, kɛ'ɛndõma la tarɩmdõma wuu mɛ. La de la wakatɛ tɩ fõn wʋn sã'am nẽr-sɛba n sã'anɩ dũnia la."
66011019	Tɩ Wẽnde-kãtɛ n boe Nawẽnnɛ yire la yo'oge, tɩ nõor-bı̃ŋre daka la yẽta. Tɩ saaga yãgra, sũnna, tãsra, tɩ tẽŋa mı̃im, tɩ sakuga zozo'e lui.
66012001	Bõn-bãn-kãtɛ n puke saazuum. Pↄka n dɩkɛ wẽntulle pile wʋ fuugo la, tɩ wõrga bↄna a nãma tẽŋa, dee tɩ a vuge mũŋa n tarɩ wõrbiɛ pia la ayi.
66012002	Pↄka la tarɩ la pʋʋrɛ virgra tɩ a dↄgɛ, wʋlsra kaasra, dↄka toogo n tarɩ ẽ na ı̃yã.
66012003	Tɩ bõn-bãnnɛ ayẽma puke saazuum: A de la pʋryõŋ-yãlma n ãn kãtɛ dɛna mõlga, a tarɩ la zuto bayopↄɩ, la ɩɩla pia, tɩ mũnsi vuge a zuto la wuu.
66012004	Tɩ a zʋʋrɛ kã'asɛ wõrbiɛ batã pʋam ayɩla saazuum lobe basɛ tẽŋa zuo. Pʋryõŋ-yãlma la ze la pↄka la n yetɩ a dↄgɛ la nẽŋam gu'ura tɩ pↄka la dↄgɛ tɩ a yõkɛ a bia la obe.
66012005	La pↄka la dↄgɛ la budibla n wʋn tara kuto dasaarɛ sↄna so'olʋm buuri wuu. Tɩ ba zɛ bia la tarɩ sẽŋɛ Nawẽnnɛ zẽ'am, a na'am bı̃mbı̃nne na zẽ'am.
66012006	Tɩ pↄka la zoe sẽŋɛ weem, zẽ'e-sɛka tɩ Nawẽnnɛ mãasʋm a ı̃yã la, bilam tɩ ba diise ẽ dabsa tʋsrɛ la kↄbsyi la pisyoobɩ.
66012007	Tɩ zɛbrɛ isge Nawẽnnɛ yire. Tɩ malɛkadõma kɛ'ɛma Amisɛlɩ, la a malɛkadõma zɛbra la pʋryõŋ-yãlma la, tɩ pʋryõŋ-yãlma la, la a malɛgsɩ mẽ zɛbra la ba.
66012008	La ba koŋe pãŋa mɛ, tɩ sore ka le bↄna tɩ ba bↄna Nawẽnnɛ yire.
66012009	Tɩ ba daan lobe pʋryõŋ-yãlma kãtɛ la basɛ. Ẽŋa n de bõnsɛla n yʋʋn boe, tɩ ba wi'ira ẽ tɩ "Dõta" bɩɩ "Asũtãana" n pã'asrɩ dũnia nẽrba wuu la. Ba lobe ẽ, la a malɛgsɩ basɛ la tẽŋa zuo.
66012010	Tɩ mam wõm kõa n tↄgrɩ ke'enke'em Nawẽnnɛ yire yetɩ: "Nãnannɛ wã, Nawẽnnɛ fãarɛ daarɛ paagɛ mɛ, Nawẽnnɛ yãŋa pa'alɛ a pãŋa, la a na'am mɛ, dee pa'alɛ Krisi tɩ a tõm na ke'eŋo, se'ere n soe la, ba dige sɛka n wã'arɩ tɩ sↄbiisi Nawẽnnɛ zẽ'am wʋntɛɛŋa la yʋ'ʋŋↄ la mɛ.
66012011	La de la Pebila la zɩɩm ı̃yã, la ban mõolɛ Nawẽnnɛ yetↄga la ı̃yã, tɩ tɩ sↄbiisi la yãŋɛ ẽ. Ba ka zoe tɩ ba wʋn kʋ ba.
66012012	Bɛla, Nawẽnnɛ yire, la yãma sɛba wuu n boe mı̃ na, ẽŋɛ-ya sũ-yẽlga. La toogo n wʋn yẽ tẽŋa, la ko-kãtɛ, se'ere n soe la, Asũtãana sige ya zẽ'am la sũ-yı̃ire, ẽn mi tɩ a wakatɛ deege la fẽe la ı̃yã."
66012013	Pʋryõŋ-yãlma la n yẽ tɩ ba lobe ẽ basɛ la tẽŋa zuo la, a babsɛ la pↄka la n dↄgɛ bia la.
66012014	Tɩ ba bↄ pↄka la sɩl-kãtɛ kempagsɩ bayi tɩ a ẽkɛ sẽŋɛ weem, zẽ'e-sɛka tɩ ba wʋn diisra ẽ yʋʋma atã la pʋsʋka la, zãagɛ la bõnsɛla la.
66012015	Tɩ bõnsɛla la ʋkɛ ko'om a nõorʋm wʋ mõgrɛ la pↄka la poorʋm tɩ ba pe'ege ẽ fõrgɛ.
66012016	La tẽŋa sõŋɛ pↄka la mɛ, ya'agɛ nõorɛ fõogɛ ko'om na n ze'ele pʋryõŋ-yãlma la nõorʋm na.
66012017	Tɩ pʋryõŋ-yãlma la sũure yı̃ige la pↄka la, tɩ a sẽŋɛ ka zɛbra la pↄka la yɩɩsɩ sɛba n weege ken sakra Nawẽnnɛ nõorɛ, dee tↄgra Azezi yelle bↄ'ↄra nẽrba la.
66012018	Pʋryõŋ-yãlma la sẽŋɛ ka zɛ la ko-kãtɛ la nõorʋm.
66013001	Bɛla poorʋm, mam yẽ la dũŋa n ze'ele ko-kãtɛ pʋam dooge. A tarɩ la ɩɩla pia, la zuto bayopↄɩ, tɩ mũnsi pia vuge a ɩɩla la wuu. La yʋ'ʋra n pↄ'ↄrɩ Nawẽnnɛ yʋ'ʋrɛ n gʋlsɛ a zuto la zuo.
66013002	Dũŋa la tɩ mam yẽ la wõn na webaaga. Tɩ a nã'a-tala ãna kãra, tara nã'a-ẽesɩ wʋ tẽŋambõŋa la. Dee tɩ a nõorɛ ãna wʋ gɩgnɛ nõorɛ la. Tɩ pʋryõŋ-yãlma la dɩkɛ a pãŋa, la a na'am bı̃mbı̃nne, la a ke'eŋo bↄ dũŋa la.
66013003	Dũŋa la zuugo ayɩla daan pↄglʋm mɛ, ãna wʋ a ki mɛ na, la a pↄglʋŋↄ la daan bↄɩ mɛ. Tɩ la di'ige dũnia nẽrba wuu, tɩ ba dↄla dũŋa la.
66013004	Tɩ nẽrba wuu nã'asra pʋryõŋ-yãlma la, ẽn bↄ dũŋa la a ke'eŋo la ı̃yã. Dee nã'asra dũŋa la yetɩ: "Ãne n tarɩ ke'eŋo wʋ dũŋa la? La ãne n tã wʋn zɛbɛ la ẽ lɛ?"
66013005	Tɩ ba bↄ dũŋa la nõorɛ tɩ a tↄgɛ tɩta'alʋm yetↄga, dee tʋ Nawẽnnɛ. A to'oge ke'eŋo tɩ a tõm na wõrsɩ pinaasɩ la ayi.
66013006	Tɩ a pↄsɛ tↄgra pↄ'ↄra Nawẽnnɛ dee pↄ'ↄra a yʋ'ʋrɛ, la zẽ'e-sɛka tɩ a boe, la sɛba n boe Nawẽnnɛ yire la wuu.
66013007	Tɩ ba bↄ ẽ nõorɛ tɩ a zɛbɛ la Nawẽnnɛ nẽrba yãŋɛ ba. Ba bↄ ẽ ke'eŋo tɩ a yãŋɛ la buuri wuu nẽrba, la tẽnsɩ wuu nẽrba, la yetↄga buuri wuu nẽrba, la so'olʋm wuu nẽrba.
66013008	Nẽrba wuu n boe dũnia zuo wʋn nã'asɛ dũŋa la mɛ, sãn dagna sɛba yʋ'ʋra n gʋlsɛ Pebila tɩ ba daan kʋ la vↄm gõŋↄ pʋam na. Nẽr-bãma yʋ'ʋra daan põn gʋlsɛ vↄm gõŋↄ la pʋam na halɩ dũnia pı̃'iluŋo wakatɛ.
66013009	Sɛka n wõm yetↄga wã, a selse sõŋa sõŋa.
66013010	Nẽr-sɛka n de ba yõkɛ ẽ sẽŋɛ, ba wʋn yõkɛ ẽ sẽŋɛ. Nẽr-sɛka n de ba kʋ ẽ na sʋ'a, ba wʋn kʋ ẽ na sʋ'a. Bɛla, dẽnɩ tɩ Nawẽnnɛ nẽrba tara sũ-ke'eŋo, dee bↄ Nawẽnnɛ sɩra.
66013011	Bɛla poorʋm, mam yẽ la dũŋa ayẽma n ze'ele tẽŋa pʋam yese. A tarɩ la ɩɩla bayi n wõn na pebila ɩɩla, dee tↄgra wʋ pʋryõŋ-yãlma la.
66013012	A tarɩ la pↄspↄsɩ dũŋa la ke'eŋo tõnna a nifum. A pẽrgɛ dũnia nẽrba wuu mɛ tɩ ba nã'asra pↄspↄsɩ dũŋa la n daan pↄglʋm ãna wʋ a ki mɛ, dee yeege la.
66013013	Dũŋa bʋyi dãana la ẽŋɛ la bõn-yãlm-kãra, halɩ botɩ bugum zɛ'ɛta saazuum sigra dũnia, nẽrba nifum.
66013014	Bõn-yãlma la tɩ a ẽŋɛ pↄspↄsɩ dũŋa la nifum na, botɩ a pã'asɛ dũnia nẽrba mɛ. A yele ba tɩ ba mãalɛ bõnↄ tɩ a ãna wʋ dũŋa la tɩ ba pↄglʋm na sʋ'a tɩ a vↄa la.
66013015	Tɩ ba bↄ dũŋa bʋyi dãana la ke'eŋo tɩ a bↄ bõnↄ na tɩ ba mãalɛ tɩ a ãna wʋ pↄspↄsɩ dũŋa la vo'osʋm, tɩ a tãna tↄgra, dee kʋ sɛba wuu n ka nã'asrɩ ẽ na.
66013016	La dũŋa la pẽrgɛ nẽrba wuu mɛ, tarɩmdõma la kɛ'ɛndõma, bõntatba la nasdõma, yamsɩ la burkı̃ndõma tɩ ba dãalɛ ba zʋʋgↄ nu'ugo bɩɩ ba dı̃ire.
66013017	Tɩ nẽra nẽra ka tãna wʋn da bɩɩ koose sɛla, a sãn ka tara dũŋa la dãalgↄ, a yʋ'ʋrɛ, bɩɩ a yʋ'ʋrɛ la kãllɛ.
66013018	Dẽnɩ tɩ fʋ tara yɛm: Nẽr-sɛka n tarɩ pʋtẽ'erɛ, ẽŋa n wʋn tã'agɛ bãŋɛ dũŋa la kãllɛ võorɛ. Se'ere n soe la, kãllɛ la võorɛ de la nẽrsaala kãllɛ. Kãllɛ la biɛ de la 666.
66014001	Tɩ mam le bɩsɛ, yẽ Pebila la n ze Siyõ tãŋa zuo. Tɩ nẽrba tʋskↄbga la tʋspinaasɩ la anaasɩ (144,000) zɛ a zẽ'am, ba tarɩ la Pebila la yʋ'ʋrɛ, la a Sↄ yʋ'ʋrɛ n gʋlsɛ ba dı̃a zuto.
66014002	Tɩ mam wõm kõa n ze'ele Nawẽnnɛ yire tɩ a dãmnɛ ãna wʋ ko-kãtɛ dãmnɛ, dee ãna wʋ saaga n tãsrɩ sũnna, dee ãna wʋ kõl-wẽ'erba n wẽ'erɩ ba kõnnↄ.
66014003	Nẽr-kʋʋŋↄ bãma ze la na'am bı̃mbı̃nne, la bõn-vↄↄsɩ banaasɩ, la kẽma la nẽŋam yõona yõom-paalɛ. Nẽra nẽra ka tã wʋn zãsʋm yõonɛ na, sãn dagna nẽrba tʋskↄbga la tʋspinaasɩ la anaasɩ la n yẽ fãarɛ dũnia zuo la mã'a.
66014004	Nẽr-bãma ka dẽgɛ ba mẽŋa la pↄgsɩ, ba tarɩ ba mẽŋa sõŋa mɛ. Ba dolɩ la Pebila la zẽ'e-sɛka woo tɩ a we'esɩ. Ba yẽ fãarɛ nẽrsaalba pʋam tɩ ba dɛna la pↄspↄsɩ dõma bↄ Nawẽnnɛ, la Pebila la.
66014005	Põmpↄrŋↄ yetↄga ka tole ze'ele ba nõorʋm, ba ka tarɩ tuure.
66014006	Tɩ mam yẽ malɛka ayẽma n ẽgrɩ saazuum-zuum, a tarɩ la Nawẽnnɛ kõ-yẽlga n boe wakatɛ wuu tɩ a mõolɛ bↄ nẽr-sɛba wuu n boe dũnia zuo, so'olʋm wuu nẽrba, la buuri wuu nẽrba, la yetↄga buuri wuu nẽrba, la tẽnsɩ wuu nẽrba.
66014007	A daan tↄgrɩ mɛ ke'enke'em yetɩ: "Zoe-ya Nawẽnnɛ, la ya nã'asɛ ẽ, se'ere n soe la, wakatɛ paagɛ mɛ tɩ a wʋn di nẽrba sarɩya. Ka-ya dũma nã'asɛ Nawẽnnɛ n nãam saazuum, la tẽŋa, la ko-kãtɛ, la kʋlsɩ wuu n bulli la."
66014008	Tɩ malɛka bʋyi dãana dↄla pↄspↄsɩ dãana la poore yɛta tɩ: "A lui mɛ, a lui mɛ, Babilↄnɩ n de tẽn-kãtɛ la lui sã'am mɛ. Ẽŋa n botɩ so'olʋm wuu nẽrba tõm a yalsɩ tõoma zozo'e wʋ dãam tɩ a yũuse ba la."
66014009	Tɩ malɛka bʋtã dãana dↄla malɛkadõma bayi la tↄgra ke'enke'em yetɩ: "Nẽra sãn nã'asɛ dũŋa la, la a bõnↄ na tɩ ba mãalɛ la, la a sãn to'oge a dãalgↄ la a dı̃ire zuo bɩɩ a nu'ugo zuo,
66014010	Nawẽnnɛ sũure wʋn yı̃ige la ẽ, tɩ a sɩbgɛ ẽ wʋ dã-ke'eŋo n ka pulum tɩ a pɩrɛ wannɛ bↄ ẽ tɩ a yũ. A wʋn nãmsɛ la kidibre n diti bugum pʋam, malɛg-sõma, la Pebila la nẽŋam.
66014011	Nẽr-bãma nãmsgↄ bug-zũ'usi zonnɩ la saazuum wakatɛ wuu. Nẽr-sɛba wuu n nã'asrɩ dũŋa la, la a bõnↄ na tɩ ba mãalɛ la, dee to'oge a yʋ'ʋrɛ dãalgↄ la, kãn malɩn yẽ vo'osgo wʋntɛɛŋa la yʋ'ʋŋↄ."
66014012	Bɛla, dẽnɩ tɩ Nawẽnnɛ nẽrba n sakra a nõorɛ dee bↄ Azezi sɩra la, tara sũ-ke'eŋo.
66014013	Tɩ mam wõm kõa n ze'ele saazuum yele mam yetɩ: "Gʋlsɛ yetɩ: 'Lan pↄsɛ lɛɛlɛ wã, nẽr-sɛba n kiiri Zuudãana doosgo pʋam na tarɩ zu-yẽlga.' Tɩ Nawẽnnɛ Sɩa yetɩ: 'La de la sɩra, ba wʋn vo'ose la ba tõon-tooro, ba tõon-sõma la dolɩ ba mɛ.' "
66014014	Tɩ mam bɩsra, yẽ sawatɛ n de pɛɛlga, tɩ nẽra n wõn na nẽrsaala dayʋa zↄa a zuo. A vuge la sãlma mũŋa, dee tarɩ geego n saasɛ tara nõorɛ a nu'um.
66014015	Tɩ malɛka ayẽma ze'ele Wẽnde-kãtɛ la pʋam yese tↄgɛ la sɛka n zo sawatɛ zuo la ke'enke'em yetɩ: "Dɩkɛ geego la sɛɛra, tɩ lagsgↄ wakatɛ paagɛ mɛ, se'ere n soe la, tẽŋa zuo bõnkↄↄla bɩ mɛ seke lagsgↄ."
66014016	Tɩ sɛka n zı̃ sawatɛ zuo la dɩkɛ a geego la doose tẽŋa zuo, sɛ tẽŋa bõnkↄↄla lagsɛ.
66014017	Tɩ malɛka ayẽma ze'ele Wẽnde-kãtɛ n boe saazuum na pʋam yese, ẽŋa mẽ tarɩ la geego n saasɛ tara nõorɛ.
66014018	Tɩ malɛka ayẽma n tarɩ ke'eŋo sↄna bugum ze'ele kãabgↄ bı̃mbı̃nne na zẽ'a yese tↄgɛ ke'enke'em la malɛk-sɛka n tarɩ geego n tarɩ nõorɛ la yetɩ: "Dɩkɛ fʋ geego la sɛ viinye tɩɩsɩ la biɛ n boe tẽŋa zuo la. Se'ere n soe la, ba biɛ la bɩ mɛ."
66014019	Tɩ malɛka la dɩkɛ a geego doose tẽŋa zuo sɛ viinye tɩɩsɩ la biɛ, dɩkɛ ba lobge bõn-kãtɛ tɩ ba wẽkrɩ viinye biɛ a pʋam n pa'alɩ Nawẽnnɛ sũ-yı̃ire la pʋam.
66014020	Tɩ ba wẽkɛ biɛ la wẽkrɛ bõnↄ na pʋam tẽŋa la kẽnkɛrŋa. Tɩ zɩɩm ze'ele wẽkrɛ bõnↄ na pʋam yese pɩrɛ tẽŋa zoe paagɛ kilomẽtrɩ kↄbstã. Tɩ wemõa sãn sige ba pʋam, la de ko'ogo paara la a garẽŋrɛ.
66015001	Tɩ mam le yẽ bõn-bãnnɛ ayẽma saazuum n de yel-kãtɛ n ẽgrɩ palẽŋa. La de la malɛkadõma bayopↄɩ n zãlɩ tooro bayopↄɩ n de ba'asgↄ tooro. Se'ere n soe la, bãma n wʋn ẽŋɛ tɩ Nawẽnnɛ sũ-yı̃ire la ba'asɛ.
66015002	Tɩ mam yẽ sɛla n ãn wʋ ko-kãtɛ n yẽgrɩ wʋ bɩsga n gaam na bugum. La mam yẽ la nẽr-sɛba n zɛbɛ yãŋɛ dũŋa, la a bõnↄ tɩ ba mãalɛ, dee ka sakɛ to'oge a yʋ'ʋrɛ la kãllɛ dãalgↄ la, n ze ko-kãtɛ n yẽgrɩ wʋ bɩsga la nõorʋm. Ba zãlɩ la kõnnↄ tɩ Nawẽnnɛ bↄ ba.
66015003	Ba yõonɩ na Nawẽnnɛ tõntõnna Amoyisi yõonɛ, la Pebila la yõonɛ yetɩ: "Zuudãana Nawẽnnɛ n de ke'eŋo wuu dãana, fõn tõoma de la tõon-kãra, la tõon-yãlma. So'olʋm buuri wuu Naba, fõn yɛla la masɛ mɛ, la ba de la sɩra.
66015004	Zuudãana, ãne n kãn zoe fõn, nã'asɛ fõn yʋ'ʋrɛ la? Se'ere n soe la, fõn mã'a n de pʋpeelem dãana. So'olʋm wuu nẽrba wʋn wa'am wa ka dũma nã'asɛ fↄ, se'ere n soe la, fõn tõoma n masɛ la puke mɛ tɩ ba yẽ."
66015005	Bɛla poorʋm mam bɩsɛ mɛ, yẽ tɩ Wẽnde-kãtɛ n boe Nawẽnnɛ yire la pʋam deego la yo'oge mɛ.
66015006	Tɩ malɛkadõma bayopↄɩ la n zãlɩ tooro bayopↄɩ la ze'ele Wẽnde-kãtɛ la pʋam yese, ba yɛ la fu-pɛɛlsɩ n yẽgrɩ, dee dɩkɛ sãlma sẽbrɩsɩ bobe ba yõ'orↄ.
66015007	Tɩ bõn-vↄↄsɩ banaasɩ la ayɩla bↄ malɛkadõma bayopↄɩ la sãlma laasɩ bayopↄɩ n pɩrɛ la Nawẽnnɛ n vↄa wakatɛ wuu la sũ-isgre.
66015008	Tɩ Wẽnde-kãtɛ la pɩrɛ la bug-zũ'usi n pa'alɩ Nawẽnnɛ na'am pãŋa, la a ke'eŋo. Tɩ nẽra nẽra ka tãna wʋn kẽ Wẽnde-kãtɛ la pʋam, sãn dagna tɩ tooro bayopↄɩ la tɩ malɛkadõma bayopↄɩ la zãlɩ la n ba'asɛ.
66016001	Tɩ mam wõm kõa n ze'ele Wẽnde-kãtɛ la pʋam tↄgra ke'enke'em la malɛkadõma bayopↄɩ la yetɩ: "Sẽŋɛ-ya ka ka'agɛ Nawẽnnɛ sũ-isgre la n pɩrɛ laasɩ bayopↄɩ la basɛ dũnia zuo."
66016002	Tɩ pↄspↄsɩ malɛka sẽŋɛ ka ka'agɛ a laaga bõnↄ basɛ dũnia zuo. Tɩ nõrtãnkɛ'ɛ-tↄↄsɩ n dõnnɩ ı̃yã yõgɛ nẽr-sɛba n tarɩ dũŋa la dãalgↄ, dee nã'asra a bõnↄ na tɩ ba mãalɛ la.
66016003	Tɩ malɛka bʋyi dãana ka'agɛ a laaga bõnↄ basɛ ko-kãtɛ pʋam. Tɩ ko-kãtɛ la lebge wʋ nẽra n ki zɩɩm, tɩ bõn-vↄↄsɩ sɛba wuu n boe ko-kãtɛ la pʋam ki.
66016004	Tɩ malɛka bʋtã dãana ka'agɛ a laaga bõnↄ basɛ mõga, la kʋlsɩ ko'om pʋam, tɩ ko'om na lebge zɩɩm.
66016005	Tɩ mam wõm malɛka n bɩsrɩ ko'om yelle la n yele Nawẽnnɛ yetɩ: "Fõn de la pʋpeelem dãana, fõn daan boe mɛ, dee ken bↄna. Fõn di sarɩya se'em na masɛ mɛ.
66016006	Se'ere n soe la, ba kʋ la sɛba n welge to'ore dɛna fõn nẽrba, la fõn nõtↄ'ↄsrɩba tɩ ba zɩɩm yese, bɛla tɩ fõn bↄ ba zɩɩm tɩ ba yũ. Bɛla n masɛ la ba."
66016007	Tɩ mam wõm kõa n ze'ele kãabgↄ bı̃mbı̃nne na zẽ'am yetɩ: "Asɩra, Zuudãana Nawẽnnɛ n de ke'eŋo wuu dãana, fõn sarɩyadia la masɛ mɛ, dɛna sɩra."
66016008	Tɩ malɛka bʋnaasɩ dãana ka'agɛ a laaga bõnↄ basɛ wẽntulle zuo tɩ a yõ'ogɛ nẽrba la a bugum.
66016009	Tɩ tʋʋlg-kãtɛ yõ'ogɛ nẽrba, tɩ ba tʋʋra Nawẽnnɛ n de ke'eŋo wuu dãana n tara nõorɛ la tooro bãma la. La ba ka teege yɛm basɛ tõon-be'ero nã'asɛ Nawẽnnɛ.
66016010	Tɩ malɛka bʋnuu dãana ka'agɛ a laaga bõnↄ basɛ dũŋa la na'am bı̃mbı̃nne na zuo. Tɩ dũŋa la so'olʋm wuu lebge lika. Tɩ toogo basɛ tɩ nẽrba ↄbra ba zɩlɩsɩ, ba ı̃yã n dõnnɩ ı̃yã.
66016011	Nõrtãnkɛ'ɛsɩ la tooro n tarɩ nẽrba la ı̃yã, tɩ ba tʋʋra Nawẽnnɛ n boe saazuum na. La ba ka teege yɛm basɛ ba tõon-be'ero la.
66016012	Tɩ malɛka bʋyoobɩ dãana ka'agɛ a laaga bõnↄ basɛ mõg-kãtɛ sɛka tɩ ba wi'iri tɩ Efratɩ la pʋam. Tɩ a ko'om kẽesɛ, lebge sore bↄ na'adõma sɛba n ze'ele wẽntulle doore bↄba la.
66016013	Tɩ mam yẽ kʋlkã'arsɩ batã n ãn wʋ lonno n ze'ele pʋryõŋ-yãlma la nõorʋm, la dũŋa la nõorʋm, la põmpↄrŋↄ nõtↄ'ↄsa la nõorʋm yɛsra.
66016014	Ba de la Asũtãana kʋlkã'arsɩ n ɩtɩ bõn-yãlma. Ba we'esɩ la dũnia na'adõma wuu zẽ'am tɩ ba lagsɛ ba, tɩ ba zɛbɛ la Nawẽnnɛ n de ke'eŋo wuu dãana, a dabs-kãtɛ la daarɛ.
66016015	Tɩ Zuudãana yetɩ: "Bɩsɛ-ya, mam sẽm wʋ nayiga la. Nẽr-sɛka n ka gı̃sri dee yɛ a futo tarɩ zu-yẽlga, bɛla tɩ a kãn sẽnna beele tɩ nẽrba yẽta a yãnnɛ."
66016016	Tɩ kʋlkã'arsɩ la lagsɛ na'adõma la zẽ'e-sɛka tɩ ba wi'iri la Ebre yetↄga tɩ "Armagedõ".
66016017	Tɩ malɛka bʋyopↄɩ dãana ka'agɛ a laaga bõnↄ sapebsʋm pʋam. Tɩ kõa ze'ele na'am bı̃mbı̃nne n boe Wẽnde-kãtɛ la pʋam zẽ'am yetɩ: "La ẽŋɛ ba'asɛ."
66016018	Tɩ saaga yãgra, sũnna, tãsra, tɩ tẽŋa mı̃im halɩ zozo'e. Nẽrsaalba n boe tẽŋa zuo tɛka, tẽŋa nãn ka mı̃im be'em be'em wʋ bɛla.
66016019	Tẽŋa la n mı̃im na, tẽn-kãtɛ la pãrsɛ la zẽ'esɩ batã. Tɩ dũnia so'olʋm wuu tẽnsɩ lui. Nawẽnnɛ tẽegɛ Babilↄnɩ tẽn-kãtɛ la yelle mɛ, botɩ a yũ a sũ-isgre kãtɛ n ãn wʋ dãam n boe a wannɛ pʋam na.
66016020	Tɩ tẽn-sɛba wuu tɩ ko'om gilge, la tãnsɩ wuu bↄɩ, tɩ nẽra ka le yẽta ba.
66016021	Tɩ sakug-kãra ze'ele saazuum lui nẽrba zuto. Sakugre ayɩla tɩbsɩgↄ paagɛ wʋ kilo pinaasɩ. Tɩ nẽrba tʋʋra Nawẽnnɛ, sakuga la toogo ı̃yã. Se'ere n soe la, toogo la tarɩ la pãŋa tɩ la yõsgɛ gãŋɛ.
66017001	Tɩ malɛkadõma bayopↄɩ la n daan zãlɩ laasɩ bayopↄɩ la, ayɩla wa'am mam zẽ'am wa yele mam yetɩ: "Wa'am, tɩ mam wʋn pa'alɛ fↄ pↄg-yalsɩ dãana n de tẽn-kãtɛ n mẽ lɛm kʋlsɩ zozo'e nõorʋm na n wʋn yẽ sɩbgrɛ se'em.
66017002	La de la ẽŋa tɩ dũnia na'adõma tõm yalsɩ tõoma la ẽ zozo'e. La dũnia nẽrba mẽ tõm na a yalsɩ tõoma wʋ dãam tɩ ba yũ buge la."
66017003	Tɩ Nawẽnnɛ Sɩa bↄna la mam, tɩ malɛka la tarɩ mam sẽŋɛ mõom. Tɩ mam yẽ pↄka n bã dũŋa n de mõlga tɩ yʋ'ʋra n tʋʋrɩ Nawẽnnɛ gʋlsɛ a ı̃yã wuu. Dũŋa la daan tarɩ la zuto bayopↄɩ, la ɩɩla pia.
66017004	Pↄka la daan yɛ la fu-mõlga n de gomusga, dee yɛ nẽnnõm lↄgrↄ n de sãlma, la kug-sõma buuri ligri n zo'oge. La a zãlɩ la sãlma laaga n pɩrɛ la bõn-be'ero n de a yalsɩ tõon-dẽgrↄ la.
66017005	Yʋ'ʋrɛ n daan gʋlsɛ a dı̃ire zuo, tɩ ba ka mina a võorɛ. Yʋ'ʋrɛ la de la "Babilↄnɩ n de tẽn-kãtɛ la, a de la dũnia pↄg-yalsɩ dõma, la tõon-dẽgrↄ wuu ma".
66017006	La mam yẽ tɩ pↄg-ẽŋa yũ la Nawẽnnɛ nẽrba zɩɩm buge, nẽr-sɛba n bↄ Azezi sɩra tɩ ba kʋ ba la zɩɩm. Mam n yẽ ẽ na, la di'ige mam mɛ zozo'e.
66017007	Tɩ malɛka la soke mam yetɩ: "Bẽm tɩ la dɛna di'ire bↄ fõn? Mam wʋn tↄgɛ pↄka la, la dũŋa la tɩ a bã n tarɩ zuto bayopↄɩ, la ɩɩla pia la võorɛ pa'alɛ fↄ.
66017008	Dũŋa la tɩ fʋ yẽ la, kʋrʋm a vↄa mɛ, la a ka le bↄna, la a wʋn ze'ele la bog-ko'ogo la pʋam dooge, sẽŋɛ sã'aŋↄ zẽ'am. La dũnia nẽr-sɛba yʋ'ʋra n ka gʋlsɛ bↄna vↄm gõŋↄ la pʋam halɩ dũnia pı̃'iluŋo wakatɛ la sãn yẽ dũŋa la, la wʋn di'ige ba mɛ, dũŋa la n daan vↄa, ka le wa bↄna, dee le wa bↄna la ı̃yã.
66017009	Dẽnɩ tɩ fʋ tara yɛm, la pʋtẽ'erɛ. Zuto bayopↄɩ la de la tãnsɩ bayopↄɩ tɩ pↄka la zo ba zuto.
66017010	La ba ken dɛna la na'adõma bayopↄɩ. Banuu bayopↄɩ la pʋam na'am ba'asɛ mɛ, la ayɩla n boe lɛɛlɛ wã, dee tɩ ayẽma nãn ka wa'am. La a sãn wa wa'am, a wʋn bↄna la wakatɛ fẽe.
66017011	La dũŋa la n daan vↄɩ dee ka le bↄna la, ẽŋa de la naba bʋnii dãana, la a ken dɛna la bayopↄɩ dõma la pʋam nẽra ayɩla. La a we'esɩ la sã'aŋↄ zẽ'a.
66017012	Ɩɩla pia la tɩ fʋ yẽ la, de la na'adõma pia, la ba nãn ka to'oge na'am. La ba wʋn wa to'oge na'am lagɩm na dũŋa la di karf-ayɩla.
66017013	Bãma pia la pʋtẽ'erɛ de la ayɩla, ba dɩkɛ ba pãŋa, la ba ke'eŋo la wuu bↄ la dũŋa la.
66017014	Ba wʋn zɛbɛ la Pebila la mɛ, la Pebila la wʋn zɛbɛ yãŋɛ ba mɛ, ẽŋa n de zuudãandõma Zuudãana, la na'adõma Naba la ı̃yã. Pebila la, la nẽr-sɛba tɩ a wi, looge ba tɩ ba dɛna sɩra dõma la, n wʋn zɛbɛ yãŋɛ ba."
66017015	Malɛka la le yele mam yetɩ: "Kʋlsɩ la tɩ fʋ yẽ, tɩ pↄg-yalsɩ dãana la zı̃ ba nõorʋm na, de la nẽr-kʋʋŋↄ, tẽnsɩ wuu nẽrba, la so'olʋm to'oto'ore, la yetↄga buuri to'oto'ore nẽrba.
66017016	Ɩɩla pia la tɩ fʋ yẽ la, la dũŋa la wʋn sise pↄg-yalsɩ dãana la mɛ, wʋn to'ose sɛla wuu tɩ a tarɩ la, dee basɛ ẽ beele. La ba wʋn obe a nẽnnↄ mɛ, dee yõ ẽ na bugum.
66017017	Se'ere n soe la, Nawẽnnɛ n basɛ tɩ ba pʋtẽ'era tẽ'esra tɩ ba ẽŋɛ ẽŋa n boorɩ se'em. Tɩ ba wʋn lagɩm taaba la nõorɛ ayɩla dɩkɛ ba na'am ke'eŋo bↄ dũŋa la, halɩ ka paagɛ wakat-sɛka tɩ la wʋn ẽŋɛ wʋ Nawẽnnɛ yetↄga n yele se'em na ba'asɛ.
66017018	Pↄka la tɩ fʋ yẽ la de la tẽn-kãtɛ n soe dũnia na'adõma wuu."
66018001	Bɛla poorʋm, mam le yẽ la malɛka n ze'ele Nawẽnnɛ yire sigra. A daan tarɩ la ke'eŋo zozo'e, tɩ a na'am pãŋa peelem nẽegɛ dũnia wuu.
66018002	A tↄgɛ la ke'enke'em yetɩ: "A lui mɛ, a lui mɛ! Babilↄnɩ n de tẽn-kãtɛ la lui mɛ. A lebge la kʋlkã'arsɩ kẽ'a zẽ'a, a de la kʋlkã'ar-bɛ'ɛsɩ, la bõn-ẽgla n de bõn-dẽgrↄ tɩ nẽrba sisri sʋka zẽ'a.
66018003	So'olʋm buuri wuu tõm na a yalsɩ tõoma wʋ dãam tɩ ba yũ la. Tɩ dũnia na'adõma lagɩm na ẽ tõm yalsɩ tõoma. Tɩ dũnia leebdõma doose a nẽnnõm lↄgrↄ n zo'oge la poorʋm yẽ bõntarsõm, bɛla tɩ a sã'am."
66018004	Tɩ mam wõm kõa ayẽma n ze'ele saazuum yetɩ: "M nẽrba, yese-ya a pʋam fõrgɛ, tɩ ya da kãn lagɩm na ẽ tõm a tõon-be'ero la, tɩ ya da lagɩm na ẽ yẽ tooro sɛba tɩ a wʋn yẽ la.
66018005	Se'ere n soe la, a tõon-be'ero la zo'oge mɛ halɩ paagɛ saazuum. Nawẽnnɛ tẽrɩ a tõon-be'ero la wuu yelle mɛ.
66018006	Ẽŋɛ-ya ẽ wʋ ẽŋa n ẽŋɛ basɛba se'em na, yↄ-ya ẽ ẽn ẽŋɛ se'em na nõorɛ ayi. Pɩrɛ-ya a wannɛ na la dã-ke'eŋo nõorɛ ayi bↄ ẽ, wʋ ẽn botɩ nẽrba basɛba yũ se'em na.
66018007	Nãmsɛ-ya ẽ tɩ a yẽ toogo la sũ-sã'aŋↄ, wʋ ẽŋa n nã'asrɩ a mẽŋa la a nẽnnõm lↄgrↄ se'em na: A yetɩ a mẽŋa tɩ: 'Mam zı̃ dɛna la pↄg-naba, mam dagɩ pↄkõorɛ, la mam kãn yẽ nãmsgↄ, la sũ-sã'aŋↄ.'
66018008	Bɛla ı̃yã tooro wʋn wa'am a zuo la daarɛ ayɩla pʋam: La de la bã'asɩ n kʋʋrɩ, la sũ-sã'aŋↄ, la kↄm, la bugum n wʋn di ẽ, se'ere n soe la, Zuudãana Nawẽnnɛ n di a sarɩya la de la ke'eŋo dãana."
66018009	Dũnia na'adõma n tõnnɩ yalsɩ tõon-dẽgrↄ la tẽn-ẽŋa lɛ, dee yẽta nẽnnõm lↄgrↄ a zẽ'am na, sãn wa yẽ bugum n laŋɛ tẽŋa la dita tɩ zũ'usi gulla, ba wʋn kɛlla mɛ fabla a yelle.
66018010	Ban zotɩ dabeem la a nãmsgↄ la, ba wʋn zɛ la zãazãarɛ dee yɛta yetɩ: "Waɩ, waɩ! Tẽn-kãtɛ la, Babilↄnɩ tẽŋa n tarɩ pãŋa la, karf-ayɩla pʋam tɩ fõn yẽ sɩbgrɛ wãna!"
66018011	Tɩ dũnia leebdõma mẽ wʋn kɛlla fabla a yelle, nẽra nẽra n ka le da'ara ba bõn-kↄↄsla la ı̃yã.
66018012	Ba bõn-kↄↄsla la de la sãlma, la zũuro, la kug-sõma buuri ligri n zo'oge, la tãn-sõma, la tãn-mõlsɩ n de gomusga, la tãn-saalsɩ n yẽgrɩ, la dↄↄrↄ buuri wuu n tarɩ yũuŋ-yẽlga, la lↄg-sɛba tɩ ba dɩkɛ wↄbgↄ yẽna mãalɛ, la lↄg-sɛba tɩ ba dɩkɛ dↄↄrↄ n tarɩ yõorↄ mãalɛ, la lↄg-sɛba tɩ ba dɩkɛ yõgõm, la kuto, la sãlm-kuga mãalɛ.
66018013	La tɩɩsɩ pↄgrↄ n tarɩ yũuŋo, la bõnↄ n ãn wʋ kakadule, la tɩdarɛ kaam, la miiri, la tɩdarɛ tɩ ba yõ'orɩ, la dãam, la kaam, la zom, la bõnkↄↄla, la niigi, la piisi, la wiiri, la toto, la halɩ baa nẽrsaalba.
66018014	Ba wʋn yele tẽŋa la yetɩ: "Bõn-sɛba wuu tɩ fʋ yɛm boorɩ la fõrgɛ dee basɛ fʋ mɛ. Fʋ bõntarsõm, la fʋ nẽnnõm lↄgrↄ la tole mɛ dee basɛ fↄ, tɩ nẽra nẽra kãn le malɩn yẽ ba."
66018015	Leebdõma n leebe lↄg-bãma yẽ bõntarsõm tẽn-ẽŋa pʋam na, wʋn zoe la dabeem la a nãmsgↄ la. Ba wʋn zɛ la zãazãarɛ kaasra dee fabla
66018016	yetɩ: "Waɩ, waɩ! Tẽn-kãtɛ la n daan ãn wʋ pↄka n yɛɛrɩ fu-sõma, la fu-mõlsɩ n de gomusga, dee ɩta nẽnnõm la sãlma lↄgrↄ, la kug-sõma buuri ligri n zo'oge la.
66018017	Karf-ayɩla pʋam tɩ a bõntarsõm na wuu darɛ sã'am." Õornↄ kɛ'ɛndõma, la nẽr-sɛba n kẽ'erɩ õornↄ sẽnna sore, la sɛba n tõnnɩ õornↄ na pʋam, la nẽr-sɛba n kẽ'erɩ õornↄ na ɛɛra lɛɛbra la ze la zãazãarɛ,
66018018	la ban yẽtɩ tɩ bugum diti tẽŋa la tɩ zũ'usi gulla la, ba kaasrɩ mɛ yɛta tɩ: "Tẽŋa nãn ka boe n de tẽn-kãtɛ wʋ ẽna."
66018019	La ba vaarɩ la tẽntõnnↄ pukra ba zuto, kaasra, dee fabla yetɩ: "Waɩ, waɩ! Tẽn-kãtɛ ẽna bõntarsõm ı̃yã tɩ nẽr-sɛba n tarɩ õornↄ ɛɛra ko-kãtɛ la pʋam lɛɛbra la lebge bõntatba. La karf-ayɩla pʋam tɩ a bõntarsõm na wuu darɛ sã'am."
66018020	"Sɛba n boe Nawẽnnɛ yire, ẽŋɛ-ya sũ-yẽlga sɛla n paagɛ ẽ na ı̃yã. Yãma n welge to'ore dɛna Nawẽnnɛ nẽrba, a Tõntõnɩba, la a nõtↄ'ↄsrɩba, ẽŋɛ-ya sũ-yẽlga. Se'ere n soe la, Nawẽnnɛ di tẽŋa la sarɩya sã'am ẽ mɛ, be'em sɛka tɩ a ẽŋɛ ya la ı̃yã."
66018021	Tɩ malɛka n tarɩ pãŋa õbgɛ kug-kãtɛ n ãn wʋ nẽerɛ la lobge ko-kãtɛ la pʋam dee yetɩ: "Ba wʋn lobge Babilↄnɩ n de tẽn-kãtɛ la basɛ la bɛla la pãŋa, tɩ ba kãn le malɩn yẽ ẽ.
66018022	Ba kãn le wõm kõl-wẽ'erba wẽ'a, la yõonyõonɩba yõoma, la wɩɩsɩ, la benkↄma peebgo, la ba kãn le yẽ nẽra n tarɩ nu'ugo tõonɛ a pʋam, la ba kãn wõm nẽerɛ dãmnɛ mı̃.
66018023	Fɩtla bugum peelem kãn le nẽegɛ mı̃. Ba kãn le wõm pↄgdire kõa mı̃. Tẽŋa la leebdõma daan de la dũnia nẽrzuto. La tẽŋa la tɩɩm tõoma pã'asɛ so'olʋm buuri wuu nẽrba mɛ."
66018024	La de la Babilↄnɩ tẽŋa la pʋam tɩ ba yẽ Nawẽnnɛ nõtↄ'ↄsrɩba, la Nawẽnnɛ nẽrba, la nẽr-sɛba tɩ ba daan kʋ dũnia wuu la zɩɩm.
66019001	Bɛla poorʋm, mam wõm na kõa n tↄgrɩ ke'enke'em Nawẽnnɛ yire wʋ nẽr-kʋʋŋↄ kõosɩ la yetɩ: "Aleluya! Nã'asɛ-ya Nawẽnnɛ! Fãarɛ, la nã'asgↄ, la ke'eŋo de la tõma Wẽnnaam n soe.
66019002	Ẽŋa sarɩyadia la masɛ mɛ, dɛna sɩra. Se'ere n soe la, a di pↄg-tutulga la n daan tõnnɩ yalsɩ tõoma zozo'e sã'ana dũnia la sarɩya mɛ sɩbgɛ ẽ, ẽn botɩ a tõntõnɩba ki la ı̃yã."
66019003	Tɩ ba le yetɩ: "Aleluya! Nã'asɛ-ya Nawẽnnɛ. Tẽn-kãtɛ la tɩ bugum laŋɛ dita la bug-zũ'usi zonnɩ na saazuum wakatɛ wuu."
66019004	Tɩ kẽma pisyi la anaasɩ, la bõn-vↄↄsɩ banaasɩ la ka dũma tẽŋa nã'asra Nawẽnnɛ n zı̃ a na'am bı̃mbı̃nne zuo la yetɩ: "Amina. Aleluya! Nã'asɛ-ya Nawẽnnɛ."
66019005	Tɩ kõa ze'ele na'am bı̃mbı̃nne na zẽ'am yetɩ: "Yãma n de Nawẽnnɛ tõntõnɩba n zotɩ ẽ na, tarɩmdõma, la kɛ'ɛndõma, nã'asɛ-ya tɩ Nawẽnnɛ."
66019006	Tɩ mam le wõm kõa n ãn wʋ nẽr-kʋʋŋↄ zozo'e n tↄgrɩ, dee ãna wʋ ko-kãtɛ dãmnɛ, dee ãna wʋ saaga n tãsrɩ ke'enke'em yetɩ: "Aleluya! Nã'asɛ-ya Nawẽnnɛ. Zuudãana Nawẽnnɛ n de ke'eŋo dãana la n soe na'am.
66019007	Basɛ-ya tɩ tɩ ẽŋɛ sũ-yẽlga sɩrʋm nã'asɛ Nawẽnnɛ, se'ere n soe la, Pebila la pↄgdire wakatɛ paagɛ mɛ, tɩ pↄka la mẽ mãasʋm a mẽŋa ba'asɛ.
66019008	Tɩ ba bↄ ẽ fu-sõŋↄ n yẽgrɩ ka tara dẽgrↄ, tɩ a yɛ." Fu-sõŋↄ la de la Nawẽnnɛ nẽrba tõon-sõma.
66019009	Tɩ malɛka la yele mam yetɩ: "Gʋlsɛ yetɩ: Sɛba tɩ ba wi ba tɩ ba wa'am wa di Pebila la pↄgdire kibsa la tarɩ zu-yẽlga." Dee le yetɩ: "Yetↄg-bãma de la Nawẽnnɛ yetↄga sɩra sɩra."
66019010	Tɩ mam ka dũma tẽŋa a nẽŋam tɩ m nã'asɛ ẽ, tɩ a yele mam yetɩ: "Da ẽŋɛ bɛla! Mam mẽ de la Nawẽnnɛ tõntõnna wʋ fõn, la fʋ sↄbiisi la n sakɛ sɩra tɩ Azezi pa'alɛ la. La de la Nawẽnnɛ n de fʋ nã'asɛ." Sɩra la tɩ Azezi puke pa'alɛ la n bɛla tɩ Nawẽnnɛ Sɩa botɩ a nõtↄ'ↄsrɩba tↄ'ↄsra tↄgra.
66019011	La mam yẽ la Nawẽnnɛ yire n yo'oge, tɩ wemõ-pɛɛlga bↄna mı̃, tɩ sɛka n bã ẽ na yʋ'ʋrɛ dɛna Atẽntẽa, la Sɩra Dãana. A diti la sarɩya tɩ la masɛ, dee zɛbra zɛbrɛ tɩ la masɛ.
66019012	A nini ãn wʋ bugwitum na, dee vuge mũnsi zozo'e a zuum. A tarɩ la yʋ'ʋrɛ n gʋlsɛ tɩ nẽra ka mina ẽ, sãn dagna a mẽŋa mã'a.
66019013	La a yɛ la fu-woko n lʋsɛ zɩɩm pʋam. A yʋ'ʋrɛ de la Nawẽnnɛ yetↄga.
66019014	Tɩ Nawẽnnɛ yire zɛbzɛbrɩba yɛ fu-pɛɛlsɩ n ãn sõŋa ka tara dẽgrↄ, bã wemõ-pɛɛlsɩ dↄla ẽ.
66019015	Tɩ sʋkↄbgↄ n saasɛ tara nõorɛ ze'ele a nõorʋm yɛsra. A wʋn dɩkɛ la sʋ'a la zɛbɛ yãŋɛ so'olʋm buuri wuu. A wʋn tara la kuto dasaarɛ sↄna ba. A wʋn mẽrɛ ba la viinye biɛ wẽkrɛ bõnↄ n pa'alɩ ke'eŋo dãana Nawẽnnɛ sũ-isgre la pʋam.
66019016	Yʋ'ʋrɛ n gʋlsɛ a fuugo zuo, la a gere zuo yetɩ: "Na'adõma Naba, la zuudãandõma Zuudãana."
66019017	Tɩ mam yẽ malɛka n ze wẽntulle pʋam n tↄgɛ ke'enke'em yele bõn-ẽgla wuu n ẽgrɩ saazuum yetɩ: "Wa'am-ya wa lagsɛ Nawẽnnɛ di-kãtɛ la zẽ'am.
66019018	Ya wʋn di la na'adõma nẽnnↄ, la kɛ'ɛndõma, la sʋdaasɩ nẽnnↄ, la wiiri, la wi-bã'arba nẽnnↄ, la nẽrba wuu, burkı̃ndõma, la yamsɩ, la kɛ'ɛndõma, la tarɩmdõma wuu nẽnnↄ."
66019019	Tɩ mam yẽ dũŋa la, la dũnia na'adõma, la ba zɛbzɛbrɩba n lagsɛ taaba tɩ ba zɛbɛ la sɛka n bã wemõa, la a zɛbzɛbrɩba la.
66019020	Tɩ ba yõkɛ dũŋa la, la põmpↄrŋↄ nõtↄ'ↄsa la n daan ẽŋɛ bõn-yãlma dũŋa la nifum pã'asɛ sɛba n to'oge dũŋa la dãalgↄ, dee nã'asɛ a bõnↄ tɩ ba mãalɛ la. Ba lobe dũŋa, la põmpↄrŋↄ nõtↄ'ↄsa la wuu la vↄↄsɩ basɛ bugum mõgrɛ n diti kidibre pʋam.
66019021	Tɩ sʋ'a la n ze'ele we-bã'ara la nõorʋm yɛsra la, kʋ sɛba n weege la. Tɩ bõn-ẽgla wuu di ba nẽnnↄ na tɩgɛ.
66020001	Bɛla poorʋm, mam yẽ la malɛka n ze'ele Nawẽnnɛ yire sigra. A zãlɩ la bog-ko'ogo la saafɩbiire, la zↄrgↄ n ãn kãtɛ.
66020002	A yõkɛ la pʋryõŋ-yãlma la n de kʋrʋm kʋrʋm bõnsɛla, n de dõta, n de Asũtãana la lʋ ẽ yʋʋma tʋsrɛ ı̃yã.
66020003	A lobe ẽ basɛ la bog-ko'ogo la pʋam yʋ, dee bɩ taasɛ, tɩ a da le yãŋɛ pã'asɛ dũnia so'olʋm nẽrba, gu'ura halɩ tɩ yʋʋma tʋsrɛ la wa paagɛ. Yʋʋma tʋsrɛ la poorʋm, dẽnɩ tɩ ba lorge ẽ basɛ wakatɛ fẽfẽe.
66020004	Tɩ mam yẽ na'am bı̃mbı̃na, tɩ ba bↄ nẽr-sɛba n zı̃ ba zuto la ke'eŋo tɩ ba di sarɩya. Tɩ mam yẽ nẽr-sɛba tɩ ba daan wige ba zuto, ban bↄ Azezi sɩra, dee mõolɛ Nawẽnnɛ yetↄga la sɩɩsɩ. Nẽr-bãma daan ka nã'asɛ dũŋa la, la a bõnↄ na tɩ ba mãalɛ la, la ba ka to'oge a dãalgↄ ba dı̃a zuto bɩɩ ba nu'usi zuto. Ba vo'oge mɛ lagɩm na Krisi di na'am yʋʋma tʋsrɛ la pʋam.
66020005	Ẽna de la pↄspↄsɩ kũm vo'ore. La kũm basɛba la ka vo'oge, sãn dagna yʋʋma tʋsrɛ la n wʋn wa tole.
66020006	Nẽr-sɛba n wʋn po vo'oge pↄspↄsɩ kũm vo'ore la, tarɩ zu-yẽlga, bãma de la Nawẽnnɛ nẽrba. Kũm bʋyi dãana la ka tã wʋn ẽŋɛ ba sɛla. Bãma n wʋn dɛna Nawẽnnɛ la Krisi kãabgↄ kẽma, la ba wʋn lagɩm na Krisi di na'am yʋʋma tʋsrɛ.
66020007	Yʋʋma tʋsrɛ la sãn wa tole, ba wʋn yese Asũtãana yʋ'a zẽ'a na basɛ mɛ.
66020008	Tɩ a yese pã'asɛ dũnia so'olʋm buuri wuu nẽrba, Gↄↄgɩ la Magↄↄgɩ. A wʋn lagsɛ ba mɛ tɩ ba zɛbɛ zɛbrɛ. Ba wʋn lagsɛ zo'oge wʋ tẽntõnbı̃'isgo n boe ko-kãtɛ nõorʋm se'em na.
66020009	Ba wʋn yese mɛ dũnia wuu lagsɛ kaagɛ Nawẽnnɛ nẽrba n boe zẽ'e-sɛka, tẽn-sɛka tɩ Nawẽnnɛ nõŋɛ la. La bugum n wʋn ze'ele Nawẽnnɛ yire sige di ba.
66020010	Tɩ ba wʋn yõkɛ Asũtãana n pã'asrɩ dũnia nẽrba la lobe basɛ bugum mõgrɛ n diti kidibre pʋam, zẽ'e-sɛka tɩ ba daan põn lobe dũŋa, la põmpↄrŋↄ nõtↄ'ↄsa la. Bilam ba wʋn nãmsra la wʋntɛɛŋa la yʋ'ʋŋↄ wakatɛ n ka ba'asrɩ.
66020011	Tɩ mam le yẽ na'am bı̃mbı̃nne kãtɛ n de pɛɛlga, la sɛka n zı̃ a zuo. Tɩ tẽŋa la saazuum zoe fõrgɛ a nẽŋam, tɩ ba ka le yẽ ba.
66020012	Tɩ mam yẽ nẽr-sɛba n ki la, kɛ'ɛndõma, la tarɩmdõma n ze na'am bı̃mbı̃nne na nẽŋam. Tɩ ba lagsɛ gõnnↄ. La ba lakɛ la gõŋↄ ayẽma n de vↄm gõŋↄ. Tɩ ba di sɛba n ki la sarɩya masɛ wʋ ba tõoma n de se'em, wʋ lan gʋlsɛ gõnnↄ na pʋam se'em na.
66020013	Tɩ ko-kãtɛ basɛ sɛba n ki a pʋam na, tɩ kũm, la kɩ'ɩn-tẽŋa mẽ basɛ nẽr-sɛba n ki bↄna ba zẽ'am na. La ba di ba wuu sarɩya masɛ wʋ ban tõm se'em na.
66020014	Tɩ ba lobe kũm, la kɩ'ɩn-tẽŋa basɛ bugum mõgrɛ la pʋam. Bugum mõgrɛ la de la kũm bʋyi dãana.
66020015	Sɛka yʋ'ʋrɛ n ka gʋlsɛ vↄm gõŋↄ la pʋam, ba wʋn lobe ẽ basɛ la bugum mõgrɛ la pʋam.
66021001	Tɩ mam yẽ saazuum paalga, la tẽn-paalga. Pↄspↄsɩ saazuum, la pↄspↄsɩ tẽŋa la bↄɩ mɛ, la ko-kãtɛ mẽ ka le bↄna.
66021002	La mam yẽ la Nawẽnnɛ tẽŋa n de Zerizalɛm paalga n ze'ele saazuum Nawẽnnɛ zẽ'am sigra. A malgɛ mɛ ãna sõŋa wʋ pↄka n yɛ nẽnnõm futo mãasʋm a mẽŋa tɩ a ele a sɩra.
66021003	Tɩ mam wõm kõa n ze'ele na'am bı̃mbı̃nne na zẽ'am tↄgɛ ke'enke'em yetɩ: "Nawẽnnɛ kẽ'a zẽ'am boe la nẽrsaalba tẽŋasʋka. A wʋn kẽ'era la ba lɛ, tɩ ba dɛna a nẽrba. Nawẽnnɛ mẽŋa n wʋn bↄna la ba lɛ.
66021004	A wʋn duuse ba nintãm wuu. La kũm kãn le bↄna, sũ-sã'aŋↄ la kaasga, bɩɩ toogo kãn le bↄna. Yel-kɛgsɩ la wuu tole mɛ."
66021005	Tɩ sɛka n zı̃ na'am bı̃mbı̃nne zuo la yele yetɩ: "Bɩsɛ, mam ɩtɩ sɛla woo la paalsɩ." Dee yele mam yetɩ: "Gʋlsɛ wãna, se'ere n soe la, mam yetↄga wã de la sɩra dee masɛ tɩ ba bↄ sɩra."
66021006	Dee le yele mam yetɩ: "La ẽŋɛ ba'asɛ mɛ. Mam de la Alfa, la Omega, sɛla woo pı̃'iluŋo, la ba'asgↄ. Koyũuro n tarɩ sɛka, mam wʋn bↄ ẽ ko'om n bulli n bↄ'ↄrɩ vↄm zãŋa tɩ a yũ.
66021007	Nẽr-sɛka n yãŋɛ, a wʋn to'oge la bõn-bãma mam zẽ'am. Mam wʋn dɛna a Wẽnnaam, tɩ a mẽ dɛna mam bia.
66021008	La sãn dɛna dabeto, la sɛba n ka bↄ sɩra, la sɛba n tõnnɩ tõon-dẽgrↄ, la nẽr-kʋʋrba, la yalsɩ dõma, la sɛba n tõnnɩ tɩɩm tõoma, la sɛba n nã'asrɩ bõndõma tɩ ba mãalɛ, la põmpↄrndõma la wuu, bãma zẽ'a de la bugum mõgrɛ n diti kidibre pʋam. Bɛla de la kũm bʋyi dãana."
66021009	Tɩ malɛkadõma bayopↄɩ la n daan zãlɩ laasɩ bayopↄɩ n pɩrɛ la tooro bayopↄɩ n de ba'asgↄ tooro la, ayɩla wa'am wa yele mam yetɩ: "Wa'am tɩ mam wʋn pa'alɛ fʋ pↄka la n yetɩ a ele la, Pebila la pↄga la."
66021010	Tɩ Nawẽnnɛ Sɩa bↄna la mam, tɩ malɛka la tarɩ mam zom tãn-kãtɛ n wↄgɛ zuo. La a pa'alɛ mam na Nawẽnnɛ tẽŋa n de Zerizalɛm n ze'ele saazuum Nawẽnnɛ zẽ'am sigra,
66021011	n yẽgrɩ la Nawẽnnɛ na'am pãŋa. A sõŋa la yẽgrɩ wʋ kug-sõŋↄ n tarɩ yõorↄ, ãna wʋ kugre tɩ ba wi'iri tɩ zaspɩ, dee yẽgra wʋ bɩsga tɩ ba wi'iri kristalɩ.
66021012	Tẽŋa la tarɩ la lal-kãtɛ n wↄgɛ gilge ẽ, tara nõa pia la ayi. Tɩ malɛkadõma pia la ayi gu'ura nõa la. Ɩsrayɛlɩ buuri pia la ayi la yʋ'ʋra n gʋlsɛ nõa la zuto.
66021013	Nõa batã n boe lalga la dapoore bↄba, tɩ batã bↄna zʋʋgↄ bↄba, tɩ batã bↄna gↄbga bↄba, tɩ batã bↄna zanõa bↄba.
66021014	Tẽŋa la lalga ẽebɛ la kuga pia la ayi zuto. Tɩ Azezi n de Pebila la Tõntõnɩba pia la ayi la yʋ'ʋra gʋlsɛ kug-bãma zuto.
66021015	Malɛk-sɛka n daan tↄgɛ la mam na, tarɩ la sãlma dↄↄgↄ tɩ ba tarɩ makra, tɩ a makɛ tẽŋa la, la a nõa, la a lalga la.
66021016	Tẽŋa la de la tẽn-wẽkↄ tɩ a lalsɩ banaasɩ la wuu zõna taaba. Tɩ malɛka la dɩkɛ dↄↄgↄ la makɛ tẽŋa la. Tɩ a yↄlŋↄ dɛna sɩtaadɩ tʋspia la ayi. A woglʋm la a yↄlŋↄ, la a saazuum woko zõn na taaba.
66021017	La a makɛ lalga la mɛ, tɩ a woglʋm dɛna kãntɩɩsɩ kↄbga la pinaasɩ la anaasɩ. A kãntɩɩsɩ la de la bʋyɩla la nẽrsaala kãntɩɩsɩ.
66021018	Ba dɩkɛ la kug-sõma yʋ'ʋrɛ n de zaspɩ mẽ lalga la. La tẽŋa la mẽŋa de la sãlma mẽŋa mẽŋa n yẽgrɩ ãna wʋ bɩsga la.
66021019	Lalga la, ba dɩkɛ la kug-sõma buuri to'oto'ore n tarɩ yõorↄ ẽebɛ ẽ, tɩ a ãna sõŋa. Ẽbrɛ la pↄspↄsɩ kugre la yʋ'ʋrɛ de la zaspɩ, tɩ bʋyi dãana yʋ'ʋrɛ dɛna safɩɩrɩ, tɩ bʋtã dãana dɛna kalsedʋanɩ, tɩ bʋnaasɩ dãana dɛna emerↄdɩ.
66021020	Tɩ bʋnuu dãana dɛna sadonigsi, tɩ bʋyoobɩ dãana dɛna sardʋanɩ, tɩ bʋyopↄɩ dãana dɛna krizoliti, tɩ bʋnii dãana dɛna berili, tɩ bʋwɛɩ dãana dɛna topaazɩ, tɩ pia dãana dɛna krizoprazɩ, tɩ pia la ayɩla dãana dɛna yasẽntɩ, tɩ pia la ayi dãana dɛna ametisti.
66021021	Nõa pia la ayi la kʋlɩnsɩ, ba dɩkɛ la kug-sõma buuri n tarɩ yõorↄ yʋ'ʋrɛ n de pɛrlɩ pia la ayi ẽŋɛ ba. Ba dɩkɛ la pɛrlɩ ayɩla ẽŋɛ nõorɛ ayɩla woo kʋlɩŋa. Tẽŋa la pallɛ de la sãlma mẽŋa mẽŋa n yẽgrɩ wʋ bɩsga la.
66021022	Mam ka yẽ Wẽndeego tẽŋa la pʋam, se'ere n soe la, Zuudãana Nawẽnnɛ n de ke'eŋo wuu dãana, la Pebila la n boe mı̃.
66021023	Tẽŋa la ka boorɩ wẽntulle, bɩɩ wõrga tɩ ba nẽegɛ ẽ, se'ere n soe la, Nawẽnnɛ na'am pãŋa peelem n nẽerɩ ẽ, tɩ Pebila la dɛna a fɩtla.
66021024	Dũnia so'olʋm wuu nẽrba wʋn sẽnna la a peelem na pʋam. La dũnia na'adõma wʋn tara ba bõntarsõm sẽŋɛ mı̃.
66021025	Tẽŋa la nõa kãn malɩn yʋ, se'ere n soe la, yʋ'ʋŋↄ ka boe mı̃.
66021026	Ba wʋn tarɩ dũnia so'olʋm wuu nã'asgↄ, la ba bõntarsõm sẽŋɛ mı̃.
66021027	Sɛla n de bõn-dẽgrↄ wuu, bɩɩ nẽr-sɛka woo n tõnnɩ tõon-dẽgrↄ, la põmpↄrndõma kãn kẽ tẽŋa la pʋam. Nẽr-sɛba yʋ'ʋra n gʋlsɛ Pebila la vↄm gõŋↄ la pʋam mã'a n wʋn kẽ tẽŋa la pʋam.
66022001	Tɩ malɛka la pa'alɛ mam ko'om n bↄ'ↄrɩ vↄm kʋlaaga. Kʋlaaga la yẽgrɩ wʋ bɩsga la. A ze'ele la Nawẽnnɛ, la Pebila na'am bı̃mbı̃nne na zẽ'am
66022002	zↄta tẽŋa la pʋam pallɛ tẽŋasʋka. Tɩa n bↄ'ↄrɩ vↄm n boe kʋlaaga la sakʋgrↄ bayi la wↄnna biɛ nõorɛ pia la ayi yʋʋnɛ pʋam. A wↄnnɩ na nõorɛ ayɩla wõrga woo pʋam. Tɩa la võorↄ bↄ'ↄrɩ la dũnia so'olʋm wuu ı̃mã'asʋm.
66022003	Sɛla tɩ Nawẽnnɛ kã be'em bↄ ẽ kãn le bↄna tẽŋa la pʋam. Nawẽnnɛ, la Pebila la na'am bı̃mbı̃nne n wʋn bↄna mı̃. Tɩ Nawẽnnɛ tõntõnɩba wʋn nã'asra ẽ.
66022004	La ba wʋn yẽ a nẽŋa, la a yʋ'ʋrɛ wʋn gʋlsɛ ba dı̃a zuto.
66022005	Yʋ'ʋŋↄ kãn le bↄna. Nẽrba kãn bↄↄra tɩ fɩtla, bɩɩ wẽntulle nẽegɛ peelem, Zuudãana Nawẽnnɛ n wʋn nẽegɛ peelem bↄ ba. La ba wʋn di la na'am wakatɛ n ka ba'asrɩ.
66022006	Tɩ malɛka la yele mam yetɩ: "Yetↄg-bãna wã wuu de la sɩra, masɛ tɩ ba bↄ sɩra. La de la Zuudãana Nawẽnnɛ mẽŋa n botɩ a nõtↄ'ↄsrɩba tↄ'ↄsra a yetↄga tↄgra la, n tõm a malɛka tɩ a wa'am wa pa'alɛ a tõntõnɩba sɛla n kãn yuuge dee ẽŋɛ."
66022007	Azezi yetɩ: "Selse-ya! La kãn yuuge dee tɩ mam wa'am. Sɛka n sakrɩ gõŋↄ wã yetↄga tɩ ba to'osrɩ Nawẽnnɛ zẽ'am tↄgra la tarɩ zu-yẽlga."
66022008	La de la mam Azã n wõm dee yẽ bõn-bãma. La mam n wõm dee yẽ ba la, mam ka la dũma tẽŋa malɛka la n pa'alɛ mam bõn-bãma la nẽŋam tɩ m nã'asɛ ẽ.
66022009	Tɩ a yele mam yetɩ: "Da ẽŋɛ bɛla, tɩ mam mẽ de la tõntõnna wʋ fõn, la fʋ sↄbiisi n de nõtↄ'ↄsrɩba, la nẽr-sɛba wuu n sakrɩ gõn-ẽna wã yetↄga la. Nawẽnnɛ n de fʋ nã'asɛ."
66022010	A yele bɛla dee yele mam yetɩ: "Da sʋgɛ gõŋↄ wã yetↄga tɩ Nawẽnnɛ puke pa'alɛ fʋ la, se'ere n soe la, wakat-sɛka tɩ bõn-bãna wʋn ẽŋɛ la lɛm mɛ.
66022011	Sɛka n de tõon-be'ero dãana, a ken tõnna be'em. Sɛka n de tõon-dẽgrↄ dãana, a ken tõnna tõon-dẽgrↄ. La sɛka n ɩtɩ sɛla n masɛ, a ken ɩta sɛla n masɛ. Tɩ sɛka n de pʋpeelem dãana, ken sẽŋɛ nẽŋa la pʋpeelem."
66022012	Azezi yele yetɩ: "Selse-ya! La kãn yuuge dee tɩ mam wa'am. La mam tarɩ la yↄↄrↄ sẽna tɩ m yↄ nẽra woo masɛ wʋ ẽn tõm se'em.
66022013	Mam de la Alfa, la Omega, pↄspↄsɩ dãana, la poorʋm dãana, sɛla woo pı̃'iluŋo, la ba'asgↄ."
66022014	Sɛba n peege ba futo tarɩ zu-yẽlga. Bãma n wʋn tara nõorɛ tɩ ba di vↄm tɩa la biɛ, la bãma n wʋn doose tẽŋa la nõa kẽ tẽŋa la pʋam.
66022015	La nẽr-sɛba n tõnnɩ tõon-dẽgrↄ, la sɛba n tõnnɩ tɩɩm tõoma, la sɛba n tõnnɩ yalsɩ tõoma, la nẽr-kʋʋrba, la sɛba n nã'asrɩ bõndõma tɩ ba mãalɛ, la nẽr-sɛba wuu n nõŋɛ põmpↄrŋↄ dee parna la, wʋn weege la yẽŋa, ba kãn kẽ tẽŋa la pʋam.
66022016	"Mam Azezi n tõm m malɛka tɩ a wa'am wa tↄgɛ bõn-bãma wuu pa'alɛ m nẽrba. Mam de la naba Adavidi yɩɩŋa, la bewã'arɛ n nẽerɩ."
66022017	Nawẽnnɛ Sɩa, la pↄka la n mãasʋm a mẽŋa tɩ a ele la yetɩ: "Wa'am!" Sɛka n wõm bɛla, a mẽ yetɩ: "Wa'am!" Koyũuro n tarɩ sɛka, a wa'am, sɛka n boorɩ ko'om n bↄ'ↄrɩ vↄm, a wa'am wa to'oge zãŋa.
66022018	Nẽr-sɛka woo n wõm Nawẽnnɛ yetↄga wã n boe gõŋↄ wã pʋam, mam Azã kã'anɩ ẽ yetɩ, nẽr-sɛka sãn pa'asɛ sɛla yetↄga wã pʋam, Nawẽnnɛ wʋn botɩ a yẽ tooro sɛba n gʋlsɛ gõŋↄ wã pʋam na.
66022019	La nẽr-sɛka sãn yese sɛla gõŋↄ wã yetↄga pʋam, Nawẽnnɛ wʋn yese a pʋrɛ tɩ a kãn po di vↄm tɩa la biɛ, la a kãn kẽ Nawẽnnɛ tẽŋa la pʋam wʋ lan pa'alɛ se'em gõŋↄ wã pʋam na.
66022020	Sɛka n tↄgɛ yetↄg-bãna bↄ la yetɩ la de la sɩra, a yetɩ: "Asɩra, la kãn yuuge dee tɩ mam wa'am." Amina! La dɛna bɛla. Zuudãana Azezi, wa'am.
66022021	Tɩ Zuudãana Azezi yel-sõnnɛ bↄna la ya wuu.
