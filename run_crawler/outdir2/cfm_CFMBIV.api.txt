40001001	Abraham tenawn, David tenawn Jesuh Khrih suak nak pupa te heh tibang hen si.
40001002	Abraham tsapa heh Isak ah si in, Isak tsapa heh Jakob ah si atsia, Jakob tsapa te heh Judah ah le a suahpi mipa te si si.
40001003	J udah ah le Tamar te nupa in Perez ah le Zerah ah tsawi si. Perez tsapa heh Hezron ah si in, Hezron tsapa heh Ram ah si.
40001004	Ram tsapa heh Amminadab ah si in, Amminadab tsapa heh Nahshon ah si atsia, Nahshon tsapa heh Salmon ah si.
40001005	Salmon ah le Rahab te nupa in Boaz ah tsawi in, Boaz ah le Ruth te nupa in Obed ah tsawi si, Obed tsapa heh Jesse ah si.
40001006	Jesse tsapa heh kumpibawi David ah si. Kumpibawi David in Uriah zi thaw Solomon ah tsawi si.
40001007	Solomon tsapa heh Rehoboam ah si in, Rehoboam tsapa heh Abijah ah si atsia, Abijah tsapa heh Asa ah si.
40001008	Asa tsapa heh Jehosaphat ah si in, Jehosaphat tsapa heh Joram ah si atsia, Joram tsapa heh Uzziah ah si.
40001009	Uzziah tsapa heh Jotham ah si in, Jotham tsapa heh Ahaz ah si atsia, Ahaz tsapa heh Hezekiah ah si.
40001010	Hezekiah tsapa heh Manaseh ah si in, Manaseh tsapa heh Amon ah si atsia, Amon tsapa heh Josiah ah si.
40001011	Josiah tsapa heh Jekoniah ah le Babylon ah kainak a suahpi mipa te si.
40001012	Amahni la heh Babylon ah kainak a si zawh in Jekoniah in Shealtiel ah tsawi in, Shealtiel tsapa heh Zerubbabel ah si.
40001013	Zerubbabel tsapa heh Abiud ah si in, Abiud tsapa heh Eliakim ah si atsia, Eliakim tsapa heh Azor ah si.
40001014	Azor tsapa heh Zadok ah si in, Zadok tsapa heh Akhim ah si atsia, Akhim tsapa heh Eliud ah si.
40001015	Eliud tsapa heh Eleazar ah si in, Eleazar tsapa heh Matthan ah si atsia, Matthan tsapa heh Jakob ah si.
40001016	Jakob tsapa heh Khrih tinak Jesuh nu Mary pasel Joseph ah si.
40001017	Tsimi manin Abraham pin David tian kheh khang leili si atsia, David pin Babylon ah sel taang tian heh khang leili si in, Babylon ah seltaang pin Khrih tian heh khang leili si.
40001018	Jesuh Khrih suaknak heh ti bang hen si. A nu Mary ah heh Joseph halh ham saak si atsia, a zau kawm ma in Raula Thiangrim thawmin nau a pai lam kheh thei si.
40001019	Sinapikhaw a pasel Joseph ah heh mi diktsang si in, mi mai ah mualpho tiar a nuam ngawl manin a halh ham saak kheh a thup kuhrukno in zam leh deen tum si.
40001020	Joseph in me thu te heh a ruat tseih lai in, ngai in, Bawipa vanvummi pakhat kheh a mang ah lang atsia, "David tsapa Joseph, na zi tuh in Mary ah na huai tu heh thinhar mah nen. Nau a painak heh Raula Thiangrim thawmin si.
40001021	Ama'n tsapa hing tu atsia, a ming heh Jesuh ti'n sa tu si tsi. Heimansim tiphangin ama'n ama minung te kheh amahni sual pin san tu si," ti'n ti si.
40001022	Bawipa in profet tawnin a relnak a kim theinak tuh in me tehem heh tsang si.
40001023	Profet in, "Ngai in, khangngai thiamlawh in naupai tu atsia, Tsapa hing tu si. Tsin, amahni'n a ming kheh Immanuel ti'n sa tu si." Immanuel tinak heh, "Pathian keimahni nen ah om si," tinak si.
40001024	Joseph ah kheh a khangtho phangin Bawipa vanvummi in thu a penak bangin, a zi tuh in huai si.
40001025	Tsin, a tsa minlawh a hing tian, Joseph in Mary ah kheh zaupi ngawl si. Nau a hing phangin a ming kheh Jesuh, ti'n sa si.
40002001	Herod ah kheh kumpibawi a si lai in Judea peng Bethlehem khaw pin Jesuh ah kheh suak si. Tsin, a suak phangin, ngai in, ni suaknak lama mitsim te kheh Jerusalem ah leng dang si.
40002002	Amahni'n, "Jew te Kumpibawi suak heh kawnai ah sim? Heitasim tiphangin keimahni'n ni suaknak lam ah ama arsi mu in, amah be tu in leng dang si ung," ti'n ti si.
40002003	Herod kumpibawi in me thu te heh a za phangin, amah le Jerusalem khaw sunga minung tehem kheh thintsawl ngai dang si.
40002004	Tsimi manin Herod in suang bawi tehem le Daan zirhtu tehem kheh ko khawm atsia, Khrih suak min tuh kheh dong kan si.
40002005	Tsimi manin amahni'n, "Judea peng Bethlehem ah si tu si. Heitasim tiphangin profet in,
40002006	'Judah ram sunga Bethlehem, Judah uktu te lak pin a hei ngawl ber si ngawl si tsi. Heitasim tiphangin nangma sung pin ka minung Israel te khaltu tuh uktu suak tu si,' ti'n ngan si," ti'n ti si.
40002007	Tsimi phangin Herod in mitsim te kheh ko kuhzen atsia, arsi lang hun keek kheh dong si.
40002008	Tsin, amahni kheh Bethlehem ah leh in, "Hawh ta ula, nausenno tsawh tsiltsang ngaino in zei ta un. Keimah khen a nenah hawh in ka be deve thei tuh in, nang tawk phangin ka rel leh lai un," ti'n ti si.
40002009	Amahni'n kumpibawipa rel nak a za zawh in hawh dang si. Tsin, pan in, ni suaknak lama a munak arsi kheh amahni masuan ah hawh in, nausenno omnak tian hawh atsia tsawl si.
40002010	Amahni'n arsi a mu dang leh phangin, ang tihtak in ang dang si.
40002011	Inn sungah lut dang atsia, nausenno kheh a nu Mary ah thaw mu in, bok atsia be dang si. Amah pe tuh in a keng dangnak lehsawng sui, frankincense le myrrh te kheh suah in, amah pe dang si.
40002012	Tsin, Herod nenah hawh leh tu ngawl in amahni mang ah relnak a si bangin, zin dang pin amahni ram ten ah hong leh dang si.
40002013	Mitsim te a hong zawh in, ngai in, Bawipa vanvummi pa khat kheh Joseph mang ah lang atsia, "Tho in, nauno le a nu heh huaila Izip ram ah dan ta un. Thu ka than leh ma hem tsimi munah om reng ta un. Heitasim tiphangin Herod in nauno heh reek tu in zei tula si," ti'n rel si.
40002014	Joseph ah kheh khangtho in, nauno le a nu kheh huai atsia, a zanzan in Izip ram ah danpi si.
40002015	Bawipa'n profet te tawnin, "Ka tsapa heh Izip rama ko leh tu sing," ti'n a awnnak a kimnak tuh in, Herod thi tian tsimi ah om si.
40002016	Herod ah khen mitsim te'n amah a zol lam a thei phangin, a thinraw ngaingai si. Mi leh in mitsim te nen pin a theinak hun bangin, Bethlehem le a kawnvela kumnih le a nuailam mipa nau pang tehem kheh reekberh tiar si.
40002017	Tsimi phangin profet Jeremiah relnak kim si.
40002018	Profet in, "Ramah khaw ah aw za si; siar dunnak le kapnak le lungse aw si. Rachel in a tsa te kah si. Amahni a om leh ngawlla manin neeknak khen nuam ngawl si," ti'n ti si.
40002019	Herod thi phangin, ngai in, Izip rama Joseph mang ah Bawipa vanvummi pakhat kheh lang si.
40002020	Vanvummi in, "Nauno a reek tumtu te a thi ongla manin, tho in; naupangno le a nu kheh huaila, Israel ram ah hong ta un," ti'n ti si.
40002021	Tsimi phangin Joseph ah kheh tho atsia, naupangno le a nu kheh huai in Israel ram ah hongpi si.
40002022	Sinapikhaw Joseph in Arkhelaus a kheh a pa Herod ah thawl in Judea peng a uk lam kheh a thei phangin, Judea peng sungah hawh tu kheh Joseph in lau si. Pathian in a mang ah a rel bangin Galilee ram ah hawh leh si.
40002023	"Amah heh, Nazareth khawte, ti'n tinak si tu si," ti'n profet in a reelnak a kimnak tuh in, Nazareth khaw ah hawh in om si.
40003001	Tsimi hun in Niimtu Johan ah kheh leng in, Judea ram hampalak ah thu rel si.
40003002	Johan in, "Vanvum uknak a nong ongla manin nang sual sir un," ti'n ti si.
40003003	Amah heh profet Isaiah in, "Hampalak ah mi pakhat au aw khen, 'BAWIPA lamzin kheh rem un. A lampi te kheh tsam tiar un,'" ti'n a rel hamnakpa kheh si.
40003004	Johan ah heh kalauk mul taknak puan sil atsia, savun in a el kilh si. Tsin, a lai eih heh khau le hampalak khuaiti te si.
40003005	Tsimi phangin Jerusalem, Judea ram sung hem le Jordan run dunglun ah a om tehem in Johan nenah hawh dang si.
40003006	Amahni'n amahni sual ten phuang atsia, Johan in Jordan run ah niimnak peberh si.
40003007	Sinapikhaw ama nenah niim tu in Farasi te le Sadusi te leng kheh a mu phangin, "Nangnihni rul hin te! A leng tula thinrawnak pin daan tu in, tu in ralringnak pe nang sim?
40003008	Tsimi manin sualsirnak thaw a phutua rah kheh rah un.
40003009	'Abraham ah heh kei pa si,' ti'n ruat tsawm mah na un. Nang rel sing, Pathian in me lungto te heh Abraham tsa te si tu in puah thei si.
40003010	Tuhen thing bul ah heipi koih reng ongla si. Rah pha a rah ngawl thingkuang tehem kheh vung akhaw, mei sungah sang tu si.
40003011	"Nang sualsirnak tsa in keimah hen ti ah niim miau nang sing. Sinapikhaw ka ning pin a lengtupa heh keima tah in mak sawn pittseih in, ama kedawl vong sak tu riang taak ngawl sing. Ama'n Raula Thiangrim le mei ah niim tu nang si.
40003012	A tsaangzapnak khawtsong vong atsia, a tsaang puum kheh zap tu si. A tsaang tsang te kheh beem sungah thun tu in, a vai te kheh a mit thei ngawl mei sungah sang tu si," ti'n ti si.
40003013	Tsimi phangin Jesuh ah kheh Jordan run ah Johan niim tuh in Galilee pin leng si.
40003014	Johan in amah kheh kham tum in, "Keimah sawn heh nangma niim tuh sipelh in, ka nenah leng si tsim maw?" ti'n ti si.
40003015	Sinapikhaw Jesuh in amah kheh o atsia, "Diktsangnak tehem kim tiar kei kul manin, tuhen vang ka relnak bangin puah in," ti'n ti atsia, Johan ah khen awi si.
40003016	Jesuh ah kheh niimnak pe atsia, ti sung pin a suak tsang in, pan in, ama tsa in van te kheh hong atsia, khuro bangin le khawlip bangin a vumah Pathian Raula a tolhsuk kheh Johan in mu si.
40003017	Makhat in van pin aw pakhat leng atsia, "Mepa heh ka it pittseihnak ka Tsapa si. Ama vumah ang ngai sing," ti'n ti si.
40004001	Jesuh ah kheh diabol sualroih tuh in Raula in hampalak ah huai si.
40004002	Ni sawmli le zan sawmli sung lai a tsang zawh in, a rikaam si.
40004003	Tsimi phangin sualroihtu khen amah zuan atsia, "Pathian Tsapa na silekhaw, me lungto te heh sang in a tsang tuh in thupe in," ti'n ti si.
40004004	Sinapikhaw Jesuh in o atsia, "'Minung heh sang bek in nung tuh si ngawl in, Pathian kam pin a suak thu tehem thawmin nung si sawn si,' ti'n ngan si," ti'n ti si.
40004005	Tsimi zawh in diabol in Jesuh ah kheh khawpi thiangrim sungah huai in, temple khumlu ah koih si.
40004006	Diabol in Jesuh ah kheh, "Pathian Tsapa na si lekhaw, sawnsuk in, 'Nangma thu ah ama vanvummi te kheh thupe akhaw,' tsin, 'Na kawng te kheh lung a khawk tuh ngawl in, amahni'n a kut in tsawi tu na si,' ti'n ngannak om si," ti'n ti si.
40004007	Jesuh in, "Tihen ngannak om meek lai si, 'BAWIPA na Pathian kheh tsul mah nen,'" ti'n ti si.
40004008	Tsin, diabol in Jesuh ah kheh mual saangpi vumah huai atsia, leivum uknak tehem le a tsungnungnak te kheh muh si.
40004009	Diabol in Jesuh ah kheh, "Bok in keimah na be lekhaw, me thil tehem heh na peberh tu sing," ti'n ti si.
40004010	Tsimi phangin Jesuh in amah kheh, "Satan, ka nen pin daan in. Heitasim tiphangin, 'BAWIPA na Pathian be la, ama na bek per in,' ti'n ngan si," ti'n ti si.
40004011	Tsimi phangin diabol in amah kheh zam si. Tsin, ngai in, vanvummi te leng atsia, amah kheh tuamlawm si.
40004012	Jesuh in Johan ah kheh thawng tohnak a si lam a za phangin, Galilee ah zuan si.
40004013	Nazareth khaw kheh zam atsia, Kapernaum khaw ah om si. Kapernaum khaw heh Zebulun le Naphtali te rama tipi kung ah om si.
40004014	Tsimi heh profet Isaiah rel hamnak a kimnak tuh in si.
40004015	Profet in, "Zebulun te ram le Naphtali te ram, Jordan run ral, tipi zin ah om, Gential te Galilee,
40004016	Thimnak sungah a to te'n vaarnak mak mu si; thihnak ram le lim nuai ah a to te vumah Vaar si lei," ti'n rel si.
40004017	Tsimi pin pan Jesuh in, "Vanvum uknak a nong ongla manin, nang sual te sir un," ti'n zirh atsia, rel pan si.
40004018	Jesuh ah kheh Galilee Tipi kung ah a hawh tseih lai in, unau panih Piter ti'n konak Simon ah le a nau Andrew te kheh mu si. Amahni heh ngalentu te a si manin sur kheh tipi sungah seh kawm tseih si. Heitasim tiphangin amahni heh ngalentu te si.
40004019	Jesuh in amahni kheh, "Ka lun un; minung te lentu tuh in nang puah tu sing," ti'n ti si.
40004020	Makhat in amahni'n a sur te kheh zam atsia, amah lun kawm nom si.
40004021	Tsimi mun pin hawh lehleu atsia, unau panih Zebedee tsapa Jeim ah le a nau Johan ah kheh amahni pa Zebedee ah thaw khawm sungah sur a tholh dang tseih laitum kheh mu in ko si.
40004022	Makhat in amahni'n a khawm le a pa kheh zam atsia, amah kheh lun kawm nom si.
40004023	Jesuh ah kheh Galilee peng sung hem ah hawh in, amahni sinakok te ah uknak thuthang pha zirh in, mipi laka minaa tehem le natnak hintsang te kheh dam tiarberh si.
40004024	Tsimi phangin ama ming kheh Syria ram sung hem ah thang si. Amahni'n natnak hintsang a vei minaa tehem le nat roh tehem, khawvanga zingnak te, thihkah vei te le zenat vei te kheh ama nenah phurh dang in, ama'n dam tiarberh si.
40004025	Galilee, Dekapolis, Jerusalem, Judea peng le Jordan run ral pina mihonpi te 'n amah lun dang si.
40005001	Jesuh in mihonpi te mu atsia, mual vumah kai si. A to phangin a ningluntu te in ama nenah hawh dang si.
40005002	Tsin, a kampau atsia, amahni kheh thu zirh pan si. Ti bang hen ti si:
40005003	"Raula lam ah minawm te heh mi ang te si; heitasim tiphangin vanvum uknak heh amahni si.
40005004	Lungse khawngai te heh mi ang te si; heitasim tiphangin neeknak si tulai si.
40005005	Lungnem te heh mi ang te si; heitasim tiphangin leilung ro luah tulai si.
40005006	Diktsangnak kheh rikaam dangrum bangin a haaltu te heh mi ang te si; heitasim tiphangin kham tulai si.
40005007	Mi a nge ihhar t hei te heh mi ang te si; heitasim tiphangin ngeihharnak ngah tulai si.
40005008	Thinlung a thiangrim te heh mi ang te si; heitasim tiphangin Pathian mu tulai si.
40005009	Remreltu te heh mi ang te si; heitasim tiphangin Pathian tsa te ti'n konak si tulai si.
40005010	Diktsangnak manin erhnak a tuartu te heh mi ang te si; heitasim tiphangin vanvum uknak heh amahni si.
40005011	"Keima manin zohsuamnak le erhnak nang si phangin, le dik ngawl ngai in awn sesuak tehem thaw in a relse phangin, mi ang te si utsi.
40005012	Vanvuma nang lawhman heh a mak leita manin, ang ngai in le sah tihtak in sah un. Heitasim tiphangin nang masuana profet te kheh amahni'n erh awng ongla si.
40005013	"Nangmahni heh leilung tsa tsi si utsi. Tsi heh a alnak a pai a si lekhaw, kawtibang in al leh tiar theihnung tu sim? Nempinak heimah a nei leh ngawlla manin, minung te pal tuh in vawr tuh phang si tu si.
40005014	"Nangmahni heh leivum vaarnak si si utsi. Mual vumah tohnak khaw kheh thup theihnung ngawl si.
40005015	Tumah in meiinn vaar atsia kho khuh ngawl si. Tsimi tahin meiinn tohnak ah toh in, inn sungah a om minung tehem vaarnak pe si.
40005016	Nang naper pha kheh mi te'n a mu tuh in nang vaarnak kheh mi mai ah vaar un. Tsin, mi te'n vana nang Pa kheh ultung tu si.
40005017	"Daan thu le Profet te thu siatsuah tu in a leng ka ring mah na un. Me te heh siatsuah tu in leng si ngawl in, kim tiar tu in leng si sawn sing.
40005018	Thungai ngai in nang rel sing; van le lei a pai thong ma hem, Daan sunga lai khetnak pakhatno le a koh ber pakhatno sikhen a vaseng a kimsek ma hem pai thong himhim tu ngawl si.
40005019	Tutu sikhen thukhaam sunga thukhaam hei ngawl ber pakhatno heek atsia, mi te khen tsimi bangin heek tu in a zirhtu heh vanvum uknak ah a hei ngawl ber tinak si tu si. Sinapikhaw thukhaam te bangin puah atsia, tsimi bangin puah tu in mi te a zirhtu heh vanvum uknak ah mi mak ber tinak si tu si.
40005020	Nang diktsangnak heh Farasi te le Daan zirhtu te tah in nang diktsang sawn pittseih ngawl a si lekhaw, vanvum uknak sungah lut thei himhim tu ngawl si utsi.
40005021	"'Tualreek mah; tutu sikhen tualreektu heh thukhennak tuar tu si,' ti'n tanglaia minung te nenah relnak kheh za ongla si utsi.
40005022	Sinapikhaw, tutu sikhen a maan heimah om ngawl sipelh in, a unaupi vumah thinrawtu heh thukhenak tuar tu si, ti'n nang rel sing. Tutu sikhen a unaupi kheh, 'Mi hei ngawl,' ti'n a titu heh Sanhedrin ah tangtaih tuh si. Tutu sikhen a unaupi kheh, 'Mi taw!' ti'n a titu heh hell mei sungah sangnak si tu si.
40005023	"Tsimi manin bawlnak dawndel ah na lehsawng na keng phangin, na unaupi in na vumah thin hehnungnak a nei lam na thei lekhaw,
40005024	bawlnak dawndel mai ah na lehsawng tsawh zamla, hong leh ten. Tsin, na unaupi thaw rem dun leh masa la, tsimi tselh phangin hawh leh in na lehsawng la pe in.
40005025	Nangmah tangtaihtu kheh lampi ah nang si kawm lai in rem dunnak puah nawmnawm in. Tsimi a si ngawl lekhaw, nangmah tangtaihtu khen thukhentu kut ah na aap akhaw, thukhentu in temple kiltu bawi kut ah len salawn tu in, ama'n thawng na toh tu si.
40005026	Thungai ngai in nang rel sing; na kuan tuh quadron tsangkhat tian na kuan tselh ma hem, thawng sung pin suak thei himhim tu ngawl si tsi.
40005027	"'Zuanzam mah,' ti'n tanglaia minung te nenah relnak kheh za ongla si utsi.
40005028	Sinapikhaw keimah hen, tutu sikhen nupang pakhat kheh irnak thaw a pan a silekhaw, amah thaw a thinlung in zuanzam si lei ti'n nang rel sing.
40005029	Na taklam mit in nangmah a sual tiar a silekhaw, khailok la vawr sawn in. Heitasim tiphangin na pumpuluk in hell sungah sangnak na si tah in, na ruangpum khen pakhat a se thong heh nangma tsa in nempi sawn pittseih si.
40005030	Tsin, na taklam kut in nangmah a sual tiar a silekhaw, ten la vawr sawn in. Heitasim tiphangin na pumpuluk in hell sungah sangnak na si tah in, na ruangpum khen pakhat a se thong heh nangma tsa in nempi sawn pittseih si.
40005031	"Tsimi bek zo ngawl, 'Tutu sikhen zi a pawtu hen pawnak lai ken sen,' ti'n ti si.
40005032	Sinapikhaw keimah hen, tutu sikhen nu le pa sualnak man siar ngawl, thu dang pakhat khat man men in a zi a pawtu heh a zi kheh zuanzam tiar si. Tsin, a pawnak minu a huaitu khehkhen zuanzam si ti'n nang rel sing.
40005033	" 'A maan ngawl in tsial tsawm mah nen. Sinapikhaw Bawipa nenah na tsial tsawmnak kheh kim tiar in,' ti'n tanglaia minung te nenah relnak kheh za ongla si utsi.
40005034	Sinapikhaw keimah hen, tsial tsawm himhim mah nen. Vanvum saal in tsial tsawm mah nen. Heitasim tiphangin vanvum heh Pathian tohkheng si.
40005035	Leilung saal in tsial tsawm mah nen. Heitasim tiphangin ama kepal si. Jerusalem khaw saal in tsial tsawm mah nen. Heitasim tiphangin Kumpibawi mak bera khawpi si.
40005036	Nalu saal in khen tsial tsawm mah nen. Heimansim tiphangin na sam zangkhat pohkhen par tiar thei ngawl in, hang tiar thei ngawl si tsi.
40005037	Sinapikhaw, 'Si si,' ti'n nang tinak heh, 'Si si,' ti'n ti reng ula, ' Si ngawl,' ti'n nang tinak heh, 'Si ngawl,' ti'n ti reng un. Me tah hen a val in nang awnnak taak hem heh mi sesuakpa nen pina si.
40005038	"'Mit ai in mit, tinak le ha ai in ha,' tinak kheh za ongla si utsi.
40005039	Sinapikhaw keimah hen, mi pha ngawl kheh kham mah na un ti'n nang rel sing. Na taklam biang a beng phangin, a hatlam khen dawh rih in.
40005040	Mi pakhat khat in nangmah tangtaih nuam in na angki sungta a lesak a si lekhaw, na angki puta khen nei tiar rih in.
40005041	Mi pakhat khat in pengkhat a la tiarlok a si lekhaw, pengnih tian la ten.
40005042	A ngentu kheh pe in. Nangma thil a pu nuamtu kheh kirh mah nen.
40005043	" 'Na inn nen kheh it la, na raal kheh haw in,' ti'n relnak kheh za ongla si utsi.
40005044	Sinapikhaw nang rel sing, nang raal te kheh it ula, nangmahni a tsamtu te kheh muitsu burh un. Nangmahni a hawtu vumah thilpha puah sak ula, mualpho ngai in nangmahni a zohsuamtu te le a erhtu te tsa sawngen sak un.
40005045	Tsimi a si lekhaw vana nang Pa tsa te si tu si utsi. Heimansim tiphangin mi sesuak te le mipha te vumah ama ni kheh dang tiar in, midik le mi dik ngawl te vumah ruah sar tiar si.
40005046	Nangmahni a ittu te bek it nang si lekhaw, hei lawhman ngah tu si utsim? Siahkhon te pohriang in tsimi bangin puah si ngawl si maw?
40005047	Nang unaupi te bek kheh awnkam lumno thaw awnpi nang si lekhaw, midang te tah in nang pha sawnnak hei om tu sim? Siahkhon te pohriang tsimi bangin puah si ngawl si maw?
40005048	Tsimi manin vana nang Pa a nakim bangin, nakim un.
40006001	"Ngeihharnak thaw minawm te nang bawmnak heh mi te mai ah nang puah tuh ngawl in ralring un. Tsimi a si ngawl lekhaw vana nang Pa nen pin lawhman ngah tu ngawl si utsi.
40006002	Tsimi manin ngeihharnak thaw minawm te nang bawm phangin mi sidat te'n mi te thang phatnak a si tuh in, sinakok ah le rawtpi ah a puah bangin nang mai ah ngunrasem tum mah na un. Thungai ngai in nang rel sing; amahni'n a lawhman ngah ong si lei.
40006003	Sinapikhaw ngeihharnak thaw minawm te nang bawm phangin, nang taklama puahnak kheh nang kehlam thei tiar mah na un.
40006004	Tsimi bang a si lekhaw ngeihharnak thaw minawm te nang bawmnak kheh a thupno in nang puahnak si tu si. Tsin, a thup kuhruk a mu saktu nang Pa in mi hem theih in lawhman pe tu nang si.
40006005	"Saw nang ngen phangin mi sidat te bangin ngen mah na un. Heitasim tiphangin amahni'n mi te mu tuh in sinakok ah le lam kaaksawm ah ding in sawngen kheh sunsak si. Thungai ngai in nang rel sing; amahni'n a lawhman ngah ong si lei.
40006006	Sinapikhaw nangnihni'n saw nang ngen phangin nang innkhan sungah lut ula, kong nang kham tselh phangin, a thup minah om nang Pa nenah ngen un. Tsin, a thup kuhruk a mu saktu nang Pa in mi hem theih in lawhman pe tu nang si.
40006007	Tsin, saw nang ngen phangin lawkih te sawngen bangin nang ngen baang ngen nok tseih mah na un. Amahni'n reipi sawngennak heh ngai sak lawt ruang tu in ring si.
40006008	Tsimi manin amahni bangin sawngen mah na un. Heitasim tiphangin nang Pa in nang kinnak thil te kheh nang ngen ma in nang thei sak si lei.
40006009	Tsimita tibang hen sawngen un: Vana kei Pa, na ming thiangrim tasen.
40006010	Na uknak leng tasen. Van ah na deihnak puah a si bangin, leivum ah puah si tasen.
40006011	Tuni tsa ei tuh lai kei pe sawh in.
40006012	Keimahni vumah sual leibatu te kei zah bangin, kei sualleibat te kei zah deve sawh in.
40006013	Sualroihnak sungah kei huai mah nala, mi sesuakpa nen pin kei kan in. Uknak le huham le tsungnungnak kheh kumkhaw in nangma si reng tasen. Amen.
40006014	"Midang te sualnak nang zah a si lekhaw, vana nang Pa in nang sualnak te kheh nang zah deve tu si.
40006015	Sinapikhaw midang te sualnak nang zah ngawl a si lekhaw, nang Pa khen nang sualnak te kheh nang zah deve tu ngawl si.
40006016	"Tsimi bek zo ngawl, mi sidat te'n lai a tsang phangin mitmai se ngai in a om bangin, lai nang tsang phangin mitmai se ngai in om mah na un. Amahni'n lai a tsang lam kheh mi te'n a mu belbel tuh in, amahni mitmai omdaan kheh theek veng si. Thungai ngai in nang rel sing; amahni'n a lawhman ngah ong si lei.
40006017	Sinapikhaw lai nang tsang phangin nang sam ah sathau pot ula, mai phiah un.
40006018	Tsimi a si lekhaw lai nang tsang lam kheh mi te mai ah lang tu ngawl in, nang Pa nenah lang tu atsia, a thup kuhruk a mu saktu nang Pa'n mi hem theih in lawhman pe tu nang si.
40006019	"Ngaan le sarkaia siatsuah theinak le ruko te'n a phul theihnung min leivum ah nangmahni tsa ro khawl mah na un.
40006020	Tsimi tah in ngaan le sarkaia siatsuah theihnung ngawl le ruko te'n a phul thei ngawl min van ah ro khawl sawn un.
40006021	Heimansim tiphangin nang ro om minah nang thinlung khen om deve tu si.
40006022	"Ruangpuma meiinn heh mit si. Tsimi manin na mit a pha a si lekhaw, na ruang pumpuluk in vaarnak dim tu si.
40006023	Sinapikhaw na mit a sesuak a si lekhaw, na ruang pumpuluk in thimnak dim tu si. Tsimi manin nangma sunga vaarnak kheh thimnak a si lekhaw, tsimi kheh kawzah amak thimnak si tu sim!
40006024	"Tumah in bawi paniha na kheh per kop thei ngawl si. Pakhat kheh haw tu atsia, a khatta sawn kheh it tu si. A si ngawl lekhaw pakhat vumah muangtaak si tu in, a khatta sawn kheh heinam tu ngawl si. Nangnihni'n Pathian na le peisa na kheh per kop thei ngawl si utsi.
40006025	"Tsimi manin nang rel sing; hei ka ei tuh, hei ka in tuh ti'n nang nungnak tuh in thintsawl tseih mah na un. Tsin, nang ruangpum tsa in, hei ka sil tuh ti'n khen thintsawl mah na un. Lai eih tah in nungnak heh thupi sawn ngawl si maw? Vansilh tah in ruangpum heh thupi sawn ngawl si maw?
40006026	Vana vano te kheh pan un. Amahni'n laitsi pawi ngawl in, khawl ngawl atsia, beem sungah khen pam ngawl si. Sinapikhaw vana nang Pa in amahni kheh tsawm si. Amahni tah in nangmahni heh manpha sawn ngawl si utsim maw?
40006027	Nang thintsawl manin nang ruang kheh dongkhatno a khan thei om utsim maw?
40006028	"Hei manin nang vansilh tsa in thintsawl tseih si utsim? Hampalaka lily khang dan kheh ruat un. Lo bung ngawl in nim khen zom ngawl si.
40006029	Sinapikhaw nang rel sing, Solomon ah riang kheh a tsungnungnak tehem in a langal phangin me lily par pakhatno riang bang lai ngawl si.
40006030	Pathian in tuni in po atsia, thaizing in mei sungah sang men tuh hampalaka hampa te riang langal a si lekhaw, nangnihni umnak dawm te, Pathian in nang langal leilei ol ngawl si maw?
40006031	"Tsimi manin thintsawl in, 'Hei ka ei tuh?' ti'n maw, 'Hei ka in tuh?' ti'n maw, 'Hei ka sil tuh?' ti'n ti mah na un.
40006032	Me thil tehem heh Gential te'n zei veng si. Vana nang Pa'n me thil tehem heh nang kin lam thei reng si.
40006033	Tsimi tah in Pathian uknak le a diktsangnak kheh zei masa ula, me thil tehem heh nang pe beet tu si.
40006034	Tsimi manin thaizing tsa in thintsawl mah na un. Thaizing hen ama thil te vumah thintsawl tsawm sawn tasen. Nikhat tsa harnak heh tsimi ni tsa a khawthu si.
40007001	"Thukhen mah nen. Thukhen nak si tu ngawl si tsi.
40007002	Mi te thu na khen bangin thukhennak si tu si tsi. Tehnak nang mangnak bangin tehnak si leh tu si utsi.
40007003	Nangma mit sungah thingpeek a om lam zong ruat tsawm ngawl in, hei manin na unaupi mita borh kheh pansak si tsim?
40007004	Na mit sungah thingpeek a om thahlam reng in na unaupi kheh, 'Na mit sunga borh na khaisak ang,' ti'n kawti ti thei si tsim?
40007005	Mi sidat! Na mit sunga thingpeek tsawh khai masa la, na unaupi mit sunga mit borh kheh khaisak tu in tsiang ngai in mu thei tu si tsi.
40007006	"Thil thiangrim kheh uitso pe mah na un. Tsin, vok mai ah nang keplung seh mah na un. Tsimi bangin nang ti a si lekhaw amahni'n tsilnek akhaw her in nang pet tu si.
40007007	"Ngen un, nang pe tu si. Zei un, tawk tu si utsi. Khawng un, kong nang hon tu si.
40007008	Heitasim tiphangin a ngentu tehem in ngah atsia, a zeitu in tawk in, a khawngtu kheh kong honnak si tu si.
40007009	"Nangmahni lak pin a tsapa in sang a ngennak heh tu in lungto pe tu sim?
40007010	A si ngawl lekhaw nga a ngennak heh tu in rul pe tu sim?
40007011	Nangnihni'n mi sesuak te nang si thahlam in nang tsa te thilpha pe tuh nang thei a si lekhaw, vana nang Pa in ama nenah a ngentu te kheh thilpha pe leilei ol ngawl si maw!
40007012	Tsimi manin nangma vumah mi te'n puah tu in na deihnak tehem, mi te vumah puah deve in. Meheh daan le Profet te ngannak tehem a khomnak si.
40007013	"Kawka tsiik ah lut un. Heitasim tiphangin kawka vang heh a zin kaupi si atsia, senak ah huai si. Tsin, a hawhtu khen mi tampi si.
40007014	Nungnak ah a huaitu kawka heh a tsikno si in, a zin tawn khen a har ngai si. Tsin, a tawntu khen mi dawmno si.
40007015	"Profet dik ngawl te kheh ralring un. Amahni heh nangmahni nenah tuu mul puan sil in leng atsia, a sunglam heh ne rihse bang si.
40007016	Amahni kheh a rah pan in thei thei tu si utsi. Mi te'n lingkuang ah tsapit rah thawi kel si maw? A si ngawl lekhaw tu in huaikuang ah thei rah thawi kel sim?
40007017	Tsimi bangin thingkuang pha tehem in rah pha rah atsia, thingkuang nget in rah sesuak rah si.
40007018	Thingkuang pha hen rah pha ngawl rah thei ngawl in, thingkuang nget hen rah pha rah thei ngawl si.
40007019	Rah pha a rah ngawl thingkuang tehem vung tu atsia, mei sungah sang tu si.
40007020	Tsimi manin amahni kheh a rah pan in thei tu si utsi.
40007021	" 'Bawipa, Bawipa,' ti'n a titu tehem vanvum uknak ah lut tu tinak si ngawl in, vana ei Pa deihnak a puahtu tehem lut tu si sawn si.
40007022	Tsimi ni in keima nenah mi tampi te'n, ' Bawipa, Bawipa, na ming in thuphuang si ung, nangma ming in khawvang te nawt si ung, nangma ming in thil khumnung tampi puah si ung, thei leh ngawlla si tsi maw?' ti'n ti tu ka si.
40007023	Tsimi phangin amahni kheh, 'Nang thei awngkel ngawl sing. Nangnihni tsan nei ngawl in a nung te, ka nen pin kiang un' ti'n ti tu sing.
40007024	"Tsimi manin tutu sikhen me thu ka relnak te za atsia, a puahtu te heh lungpi vumah inn satu mitsimpa thaw santeh tu sing.
40007025	Ruah sar in ti lian atsia, khawtawng in tsimi inn kheh seu neknek pelh in, lungpi vumah sanak a si manin du ngawl si.
40007026	"Tutu sikhen me thu ka relnak heh za reng pelh in, a puah ngawltu te heh pil vumah inn a satu mitawpa thaw santeh tu sing.
40007027	Ruah sar in ti lian atsia, khawtawng in tsimi inn kheh a seu neknek phangin du si. Tsimi a du kheh roh taktak si." ti'n ti si.
40007028	Tsin, tibang hen thiltsang si; Jesuh in me thu te heh a rel tselh phangin, a thu zirhnak heh mipi te'n khum tihtak in khum dang si.
40007029	Heitasim tiphangin Daan zirhtu te bangin zirh ngawl in, thuneitu pakhat bangin zirh si.
40008001	Jesuh ah kheh mual vum pin a hawhsuk leh phangin, mihonpi te'n amah lun dang si.
40008002	Pan in, miphar pakhat in amah zuan in be atsia, "Bawipa, na nuam a si lekhaw damthiang tiar thei ka si tsi," ti'n ti si.
40008003	Tsimi phangin Jesuh in a kut suah atsia, amah kheh tong in, "Dam tiar nuam sing; damthiang in," ti'n ti si. Tsimi tsang in a pharnat kheh damthiang nom si.
40008004	Tsimi phangin Jesuh in amah kheh, 'Thei ten, tumah rel mah nen. Hawh ta la suang te nenah muh tsawm ten. Tsin, amahni tsa tetti a si tuh in Mawsi thukhaam bangin bawlnak lehsawng pe ten," ti'n rel si.
40008005	Jesuh ah kheh Kapernaum khaw sungah a lut phangin, raalkap zakhat uktu raalbawipa khen ama nenah hawh in kun si.
40008006	"Bawipa, ka omlawh heh zenat vei in inn ah zau reng si. A nat heh roh ngai in vei si," ti'n ti si.
40008007	Tsimi phangin Jesuh in amah kheh, "Hawh angkhaw dam tiar tu sing," ti'n ti si.
40008008	Tsimi phangin raalkap zakhat uktu raalbawipa khen o atsia, "Bawipa, ka inn ah na lut tu ngai heh taak ngawl sing. Awnkamkhat bek leh men la, ka omlawh kheh dam tu si.
40008009	Heitasim tiphangin keimah khen heh thuneinak nuai ah om in, ka kut nuai ah raalkap te nei sing. Me raalkap pakhat heh, 'Hawh ten' ka ti phangin hawh si. Tsin, a dang pakhat heh, 'Nai ah hawh in,' ka ti phangin hawh si. Tsin, ka omlawh pakhat kheh, 'Meheh puah in,' ti'n ka ti phangin puah si," ti'n ti si.
40008010	Meheh Jesuh in a za phangin khum ngai atsia, amah luntu te kheh, "Thungai ngai in nang rel sing, Israel te lak ah riang in me bang umnak mak heh tawk ngawl sing.
40008011	Nang rel sing, ni suaknak lam pin le nidanak lam pin mi tampi te leng tu atsia, Abraham ah le Isak ah le Jakob ah si vanvum uknak ah to dang tu si.
40008012	Sinapikhaw uknaka tsa te heh pulam khawthim sungah vawrnak si tu si. Amahni kheh tsimi munah kap kuaikuai in hariat tuihtuih tu si," ti'n ti si.
40008013	Tsimi phangin Jesuh in raalkap zakhat uktu raalbawipa kheh, "Hong talen; na umnak bangin nangma tsa in puahsaknak si tasen," ti'n ti si. Tsimi hun rori in a omlawh kheh dam si.
40008014	Jesuh ah kheh Piter inn ah a leng phangin, Piter zi nu kheh a natdun zau reng tawk si.
40008015	Tsin, Jesuh in a kut tongsak atsia, a natdun kheh dam si. Tsimi phangin amah kheh tho atsia, amahni tsa tuh in lai eih puahsak si.
40008016	Simlam phangin mi te'n khawvanga zingnak tampi te kheh ama nenah huai dang si. A awnkam in raula te kheh nawt atsia, minaa tehem dam tiarberh si.
40008017	Tsimi heh profet Isaiah awnnak a kimnak tuh in si. Isaiah in, "Ama'n kei tha nei ngawlnak te lesak atsia, kei natnak tehem phursak si," ti'n ti si.
40008018	Jesuh in ama kawnvel ah mihonpi a mu phangin, tipi hatlam ral ah hawh tu in a ningluntu te kheh thupe si.
40008019	Tsimi phangin Daan zirhtu pakhat kheh a nenah hawh in, "Sayapa, na hawh min hem ah na lun tu sing," ti'n ti si.
40008020	Jesuh in amah kheh, "Ne te'n kaw nei in, vana vano te'n bu nei si. Sinapikhaw Mi Tsapa hen lu nga min tuh nei ngawl si," ti'n ti si.
40008021	Tsin, a ningluntu midang pakhat in amah kheh, "Bawipa, ei pa'h vi masa rih tu sing," ti'n ti si.
40008022	Sinapikhaw Jesuh in amah kheh, "Ka lun in, mithi te'n amahni mithi te kheh vi tasen," ti'n ti si.
40008023	Jesuh ah kheh khawm a to phangin, a ningluntu te'n amah lun dang si.
40008024	Makhat in tipi vumah huihse mak a leng manin, khawm kheh tilet in khuh si. Sinapikhaw Jesuh ah heh eihmu si.
40008025	Tsimi phangin a ningluntu te'n a nenah hawh in amah kheh phong dang atsia, "Bawipa, kei san in; kei ralberh tu si ongla si," ti'n ti dang si.
40008026	Sinapikhaw Jesuh in amahni kheh, "Nangnihni umnak dawm te, heita thinphu si utsim?" ti'n ti si. Tsin, tho atsia, huih le tipi kheh hau in, dapliang si.
40008027	Ningluntu te khen khum ngai dang in, "Mepa heh kawtibang minung sim? Huih te le tipi riang in ama thu ngai si," ti'n ti dang si.
40008028	Tipi hatlam ral Gadara ram ah a leng phangin, khawvanga zingnak mi panih in amah kheh muak kawm si. Amahni kheh ngawr pin suak si atsia, rihse ngaingai si. Tsimi manin tsimi zin kheh tumah in tawn ngam ngawl si.
40008029	Makhat in amahni'n au atsia, "Jesuh, nang Pathian Tsapa, nangmah thaw hei puah tuh nei si ung im? A hunkim ma keimahni erh tu in nai ah leng si tsim maw?" ti'n ti kawm si.
40008030	Amahni nen pin khawla thah ah vok hon leida dang om si.
40008031	Tsimita khawvang te'n amah kheh kun in, "Keimahni heh nawt tu na si lekhaw, vok te sungah kei dum siang in," ti'n ti si.
40008032	Tsimi phangin ama'n, "Hawh ta la un," ti'n ti si. Tsimi manin amahni'n suak atsia, vok hon sungah dum dang si. Makhat in vok hon tehem kheh liang pin tipi sungah dawk dang in, ti sungah thi dangberh si.
40008033	Vokkhal te kheh dan in, khawvanga zingnak te vumah thiltsang le heizongza kheh khaw sungah rel dang si.
40008034	Pan un, Jesuh ah tawk tu in a khawseen in hawh dang si. A mu dang phangin amahni ram sung pin suak tu in kun dang si.
40009001	Jesuh ah kheh khawm to in tipi ten atsia, a khaw ah hawh si.
40009002	Ngai in, amahni'n zenat veipa kheh a zaunak ah a zau pah reng in ama nenah phurh dang si. Jesuh in amahni umnak kheh mu in, "Tsapa, muiliim thangvar in om in; na sualnak te zahnak si ongla si tsi," ti'n ti si.
40009003	Daan zirhtu pawlkhat te'n, "Mepa hen Pathian relse si," ti'n amahni'n rel dang tseih si.
40009004	Sinapikhaw Jesuh in amahni ruatnak kheh thei atsia, "Heita a sesuak heh nang thinlung sungah ruat si utsim?
40009005	'Na sual te zahnak si ongla si tsi,' ti le 'Thola hawh in,' ti heh hei rel beih sawn tu sim?
40009006	Sinapikhaw Mi Tsapa hen leivum ah sual zah theinak thu a nei lam nang thei tuh in si," tsin, Jesuh in zenat veipa kheh, "Tho in, na zauphah zialla inn ah hong talen," ti'n ti si.
40009007	Tsin, ama'n tho atsia, inn ah hongper si.
40009008	Mihonpi te'n meheh a mu phangin khum ngai dang in, minung nenah tibang huham a petu Pathian kheh thangphat dang si.
40009009	Jesuh ah kheh tsimi mun pin hawh per atsia, Mahte ah kheh siahkhon zung ah a to reng mu si. Jesuh in, "Ka lun in," ti'n ti atsia, ama'n tho in lun nom si.
40009010	Tsin, tibang hen thiltsang si, Jesuh ah kheh inn sungah laikuang a kil lai in, pan in, siahkhon te le misual tampi te kheh Jesuh le a ningluntu te thaw laikuang kil in to dang si.
40009011	Tsimi kheh Farasi te'n a mu phangin ningluntu te kheh, "Heita nang Sayapa hen siahkhon te le misual te heh laikuang kilpi sim?" ti'n ti si.
40009012	Jesuh in a za phangin amahni kheh, "Midam te'n sibawi kintsak ngawl in, minaa te bek in kintsak si.
40009013	'Bawlnak tah in ngeihharnak ngeet sawn sing,' tinaka sullelam heh hawh ta ula zir ta un. Midik te ko tu in leng si ngawl in, misual te'n a sual te sir leh tuh in leng si sawn sing," ti'n ti si.
40009014	Johan ningluntu te'n ama nenah hawh atsia, "Keimahni le Farasi te'n laitsang veng sipelh in, heita na ningluntu te'n laitsang ngawl sim?" ti'n ti si.
40009015	Jesuh in, "Mohuaipa rualpi te'n mohuaipa thaw a om dang lai in lungse thei tu si maw? Sinapikhaw mohuaipa kheh amahni nen pin a le hun kim tu in, tsimi phangin amahni'n laitsang leh tulai si.
40009016	Tumah in puan lun bal kheh puan ther thaw in belh kel ngawl si. Tsimi bangin a belh a si lekhaw, puan ther khen puan lun kheh nukreih akhaw, a bal vang leilei tu si.
40009017	Tsin, mi te'n tsapit zu ther kheh savun num lun sungah thun kel ngawl si. A thun a si lekhaw savun num kheh keh tu atsia, tsapit zu ther kheh baw thong tu in, savun num kheh se thong tu si. Tsimi tah in tsapit zu ther kheh savun num ther sungah thun tuh si. Tsin, a panih in him tu si," ti'n amahni kheh ti si.
40009018	Me thu te heh amahni a rel tseih laitum in, pan in, uktu pakhat in ama nenah hawh atsia, amah kheh be in, "Ka tsanu heh a thi tsang si. Sinapikhaw hawh in ama vumah na kut na suan a si lekhaw, nung tu si," ti'n ti si.
40009019	Tsimi manin Jesuh in tho atsia, amah kheh lun nom si. Ningluntu te khen lun deve si.
40009020	Pan in kum leinih sung thizungnat vei minu in ama ning ah hawh atsia, a angki tsepno kheh tong si.
40009021	Heitasim tiphangin ama'n, "A angki tong lengkhaw dam tsiangsek tu sing," ti'n a thin sung in ti tsawm si.
40009022	Jesuh in her atsia amah kheh a mu phangin, "Ka tsanu, thinnuam ngaino in om in. Na umnak in dam tiar na si lei," ti'n ti si. Tsimi hun rori in minu kheh dam tsiangsek nom si.
40009023	Tsin, Jesuh ah kheh uktupa inn sungah a lut phangin, piru tumtu te le mi tampi te mithi kah rung bengbung kheh mu si.
40009024	Tsin, amahni kheh, "Suakberh un; nupang nu heh a thi si ngawl in, a eihmu si," ti'n ti si. Amahni'n Jesuh ah kheh nihtsip ngai in nihsan dang si.
40009025	Jesuh in mipi te kheh a suak tiar tselh phangin dum atsia, naupang nu kheh a kut pin len si. Tsimi phangin naupang nu kheh tho si.
40009026	Tsin, me thu heh tsimi ram sung hem ah thang si.
40009027	Jesuh ah kheh tsimi mun pin a kiang phangin, mittsaw panih te'n amah kheh lun atsia, "David Tsapa, kei ngeihhar sawh in," ti'n au kawm si.
40009028	Inn sungah a lut phangin, mittsaw panih te'n amah kheh lun si. Tsimi phangin Jesuh in, "Meheh puah thei tu in ka um utsim maw?" ti'n amahni kheh ti si. Amahni'n, "Bawipa, um si ung," ti'n ti kawm si.
40009029	Jesuh in amahni mit kheh zen sak atsia, "Nang umnak bangin nangmahni vumah kim tasen," ti'n ti si.
40009030	Tsimi phangin amahni kheh khawmu si. Tsin, Jesuh in, "Tumah thei tiar mah na un," ti'n amahni kheh tiam si.
40009031	Sinapikhaw amahni'n hawh atsia, Jesuh thu kheh tsimi ram sung hem ah zalh si.
40009032	A pusuak lai in, pan in, mi te'n khawvanga zingnak awn thei ngawlpa kheh ama nenah huai dang si.
40009033	Jesuh in khawvang kheh a nawt sak phangin amah kheh awn thei si. Mipi te'n khumngai dang in, "Me bang heh Israel te lak ah mu awngkel lai ngawl si sing," ti'n ti dang si.
40009034	Sinapikhaw Farasi te'n, "Khaw vang te uktu thawmin khawvang te nawt si," ti'n ti si.
40009035	Jesuh ah kheh khawpi tehem le khaw tenau tehem ah hawh in amahni sinakok ah thu zirh atsia, vanvum uknak thuthang pha rel in, mipi te laka minaa tehem le natnak a vei tehem dam tiar si.
40009036	Sinapikhaw mipi te a mu phangin, amahni kheh ngeihhar ngun si. Heitasim tiphangin amahni kheh tuukhaltu nei ngawl tuu te bangin thinnau ngai in vaisep dang si.
40009037	Tsimi phangin a ningluntu te kheh, "Lai khawl tuh heh tampi miau si. Sinapikhaw lai khawltu te heh dawmno phang si.
40009038	Tsimi manin lai khawl tuh neitu Bawipa nenah ama lo sungah lai khawltu te a leh theinak tuh in sawngen un," ti'n ti si.
40010001	Jesuh in ningluntu leinih te kheh ama nenah ko atsia, raula thiang ngawl te a nawt theinak tuh in le dam ngawlnak hintsang tehem le natnak hintsang tehem dam tiar theinak thuneinak pe si.
40010002	Me heh lehnak leinih te ming si: Pakhatnak heh Piter ti'n ponnak Simon ah le a nau Andrew ah, Zebedee tsapa Jeim ah le a nau Johan ah,
40010003	Philip ah le Bartholomew ah, Thomas ah le siahkhonpa Mahte ah, Alphaeus tsapa Jeim ah le Thaddaeus tinak Lebbaeus ah,
40010004	Kanaan khawte Simon ah le amah zuartu Judas Iscariot ah si.
40010005	Me leinih te heh Jesuh in leh atsia, "Gential te lampi ah hawh mah na ula, Samaria te khawpi ah khen lut mah na un.
40010006	Sinapikhaw Israel innsang tuu pai te nenah hawh ta un.
40010007	Tsin, hawh ta ula, 'Vanvum uknak nong ong si lei,' ti'n zirh in rel ta un.
40010008	Minaa te dam tiar ta ula, miphar te damthiang tiar atsia, mithi te tho tiar in, khawvang te nawt ta un. A thawn thong in nang ngahnak heh a thawnthong in pe un.
40010009	Nang tangka dip sungah sui a sikhen, ngun tangka a sikhen, dar tangka a sikhen ha mah na un.
40010010	Nang khualvak min ah tawngphu a sikhen, angki panih a sikhen, kedawl a sikhen, thingkhawh a sikhen keng mah na un. Heitasim tiphangin napertu heh lai a ei vo si.
40010011	"Khawpi ah maw khaw tenau ah maw nang lut tu phangin nang zindungnak tuh a taak min kheh phatakno in dong kan ula, nang suak leh tian tsaam reng ta un.
40010012	Inn sungah nang dum phangin innteek te kheh nukset un.
40010013	Tsimi inn kheh zindungnak taak a si lekhaw, thinnuamnak thupha nang penak kheh amahni vumah leng tasen. Zindungnak a taak ngawl a si lekhaw, thinnuamnak thupha nang penak kheh nangmahni nenah lehleh tasen.
40010014	Tutu sikhen nangmahni zindung siang ngawl in, nang thureelnak khen a ngai nuam ngawltu heh tsimi inn maw khawpi maw pin nang suak phangin nang khawborh thin ta un.
40010015	Thungai ngai in nang rel sing; thukhen ni in Sodom le Gomorrah khaw te tah in tsimi khawpi kheh roh ngai in tuar sawn tu si ti'n ti si.
40010016	"Ngai un, ne hon lak ah a om tuu bangin nang leh sing. Tsimi manin rul bangin tsim ula, khuro bangin nunnem un.
40010017	Minung te lak ah tsimkom ta un. Heitasim tiphangin nangmahni heh Sanhedrin te ah aap tu in, amahni sinakok te pin ling thiatnak rihual thaw vaat tu nang si.
40010018	Tsin, amahni mai ah le Gential te mai ah tetti si tu in keima manin mangki te le kumpibawi te mai ah zuar tu nang si.
40010019	Sinapikhaw nangmahni a aap phangin kawti bangin awn tu in, hei awn tu, ti ruat in thintsawl ham tseih mah na un. Tsimi hun in nang awn tuh kheh rel tu nang si.
40010020	Heitasim tiphangin a awntu heh nangmahni si ngawl in, nangmahni sungah a awntu heh nang Pa-a Raula si sawn si.
40010021	"Tsin, reek tuh in unau le unau zuar dun tu in, pa in a tsa zuar tu atsia, tsa te'n nu le pa te do tu in, reek tiar tu si.
40010022	Keima ming manin mi tehem in haw tu nang si. Sinapikhaw a tawp tian a tuarzotu heh sannak si tu si.
40010023	Me khawpi ah hen nangmahni a erh a si lekhaw, khaw dang ah dan ta un. Thungai ngai in nang rel sing; Mi Tsapa a leng ma in, Israel te khawpi hem palberh rih tu ngawl si utsi.
40010024	"Ningluntu heh a saya vumah om ngawl in, sel khen heh a bawipa vumah om ngawl si.
40010025	Ningluntu heh a saya bang si atsia, sel heh a bawipa bang a si heh tawk si lei. Innteekpa rori heh, Beelzebub ti'n ati a si lekhaw, ama innkawpi te kheh ti leilei ol ngawl si maw!
40010026	Tsimi manin amahni kheh kih himhim mah na un. Phuang tuh ngawl in khuhnak heimah om ngawl in, thei tuh ngawl thupnak heimah om ngawl si.
40010027	"Khawthim sungah nangmah ni ka relnak heh khawvar sungah rel ta un. Nang beng in nang zanak heh innkhum vum pin phuang ta un.
40010028	Ruangpum reek thei pelh in nunnak a reek thei ngawl te kheh kih mah na ta un. Tsimi tah in ruangpum le nunnak hell ah a siatsuah theitupa kheh kih sawn un.
40010029	Tsongthawi panih kheh darsen tangka tsangkhat in zuar si ngawl si maw? Pa deihnak peh ngawl in me tsongthawi te lak pin pakhat pohkhen lei ah tser thong ngawl si.
40010030	Nang lu-a sam tehem kheh siar sakberh si.
40010031	Nangmahni heh tsongthawi tampi tah in mannei sawn nang si manin, heimah kih mah na un.
40010032	"Tsimi manin tutu sikhen mi mai ah keimah a phuangtu heh vana ei Pa mai ah keimah khen amah kheh phuang deve tu sing.
40010033	Sinapikhaw tutu sikhen mi mai ah keimah a eltu heh vana ei Pa mai ah keimah khen amah kheh el deve tu sing.
40010034	"Leilung vumah thinnuamnak phurh tu in a leng ka ring mah na un. Remnak phurh tu in leng si ngawl in, vangsang phurh tu in leng si sawn sing.
40010035	Ka lengnak maan heh, 'mi pakhat kheh a pa do tiar tu in, tsanu kheh a nu do tiar tu in le a mo kheh a pasela nu do tiar tu in,' le,
40010036	'mi pakhata raal heh ama innkawpi si tu si.'
40010037	Keimah tah in a pa maw a nu maw a it sawntu heh keimah thaw phutua dun ngawl si. Tsin, keimah tah in a tsapa maw a tsanu maw a it sawntu heh keimah thaw phutua dun ngawl si.
40010038	Ama thinglamteh phur in keimah a lun ngawltu heh keimah thaw phutua dun ngawl si.
40010039	Ama nungnak a tawktu heh a nungnak pai tu si. Keima manin ama nungnak a paitu hen nungnak tawk tu si.
40010040	"Nangmahni a saangtu hen keimah khen saang si. Keimah a saangtu hen keimah lehtupa khen saang si.
40010041	Profet pakhat heh profet ming in a saangtu hen profeta lawhman ngah tu si. Midik pakhat heh midik ming in a saangtu hen mi dika lawhman ngah tu si.
40010042	Me naupangno pakhat heh ningluntu a si manin ti tsop khuat khatno a suahtu heh, thungai ngai in nang rel sing; a lawhman sungthong himhim tu ngawl si," ti'n ti si.
40011001	Tsin, tibang hen thiltsang si. Jesuh in a ningluntu leinih te thupe a tselh phangin, amahni khawpi te ah thu zirh tu in le thureel tu in tsimi mun pin khen hawh si.
40011002	Johan in thawnginn sung pin Khrih napernak thu te a za phangin, a ningluntu te lak pin panih kheh leh atsia,
40011003	"Nangmah heh a leng tulaipa si tsim maw? A si ngawl lekhaw midang ngak rih tu si ung im?" ti'n Jesuh ah kheh dong tiar si.
40011004	Jesuh in amahni kheh o atsia, "Hawh ta ula, nang zanak le nang munak thil te heh Johan ah rel ta un.
40011005	Mittsaw te khawmu in, kawngze te vaak thei si; phar nat vei te damthiang si. Bengngong te za in, mithi te tho tiarnak si atsia, minawm tsarah te nenah khen thuthang pha phuang ongla si.
40011006	Keima manin a khawsi ngawltu heh mi ang si," ti'n amahni kheh ti si.
40011007	Johan ningluntu te a hawh zawh in Jesuh in mihonpi te kheh Johan thu rel si. Jesuh in, "Hei pan tu in hampalak ah hawh si utsim? Huiha muutnak phaikuang thiing tseih si maw?
40011008	Hei pan tu in hawh si utsim? Puannem silpa pan tu in si maw? Thungai in ti le singkhaw tsimi bang puannem sil heh kumpibawi inn ah om si.
40011009	Hei pan tu in hawh si utsim? Profet pakhat pan tu in si maw? Si si, profet tah in nase sawn si, ti'n nang rel sing.
40011010	Heitasim ti phangin 'Ngai in, na lamzin remham tu tuh in, na mai ah ka nalang leh sing,' ti'n ngannak heh ama thu ngannak si.
40011011	Thungai ngai in nang rel sing, nupang te hingnak tehem lak pin Niimtu Johan tah in mak sawn tumah suak lai ngawl si. Sinapikhaw vanvum uknak ah a hei ngawl ber heh Johan tah in mak sawn si.
40011012	Tsin, Niimtu Johan san pin pan tuni tian vanvum uknak heh niapnalnak tuar in, a niapnaltu te'n sutlok si.
40011013	Heitasim ti phangin profet tehem le Daan tehem in Johan san tiana rel ham si.
40011014	Amah heh nang saang nuam a silekhaw, amah heh a leng tula Elijah ah si.
40011015	Zanak tuh beng a nei te'n za tasen.
40011016	"Sinapikhaw tu san minung te heh hei thaw santeh tu sing im? Naupang te dawr ah to dang reng atsia, amahni rualpi te kheh ko in,
40011017	'Piru nang tum sak pelh na ungkhaw, laam ngawl si utsi. Nang kah pelh na ungkhaw, khawngai ngawl si utsi,' ti'n a titu naupang te thaw bangve si.
40011018	"Heitasim tiphangin Johan in ei ngawl in le in ngawl in leng atsia, amahni'n, 'Amah heh khawvang a zingnak si,' ti'n ti si.
40011019	Mi Tsapa hen ei le in in leng atsia, amahni'n, 'Pan un, lairongpa le tsapit zu ak pa; siahkhon te le misual te rualpipa heh' ti'n ti si. Sinapikhaw tsimnak heh a maan si, ti heh tsimnaka tsa te'n lang tiar si," ti'n ti si.
40011020	Tsin, thilmak a puah tam ber min khawpi te kheh sual a sir ngawl manin mawhsiat pan si.
40011021	"Lungsenung Korazin khaw! Lungsenung Bethsaida! Nangmahni sungah puahnak thilmak naper te heh Tyre le Sidon khaw ah puah a si ta asin, tuma pi in buri puan sil in le vut bual in sual sir tula pelh si.
40011022	Sinapikhaw, nang rel sing; thukhen ni in nangmahni tuar tuh tah in Tyre le Sidon khaw te tuar tuh heh zahzuam s a w n r u a n g t u s i .
40011023	Van ah tsawisangnak nang Kapernaum, mithi khaw ah lakulhnak si tu si tsi. Heitasim tiphangin nangma sungah puahnak thilmak te heh Sodom ah puah ta asin, tuni tian in Sodom khaw heh om reng rih tupelh si.
40011024	Sinapikhaw na rel sing; thukhen ni in nangma tah in Sodom khaw heh zahzuam sawn ruang tu si," ti'n ti si.
40011025	Tsimi hun in Jesuh in o atsia, "Ei Pa, van le lei Bawipa, me thil te heh mi tsim le mithiam te nen pin thuppek atsia, nausenno te nenah na muh manin na paak sing.
40011026	Si si, ei Pa tsimi heh nangma mitmuh ah a pha in na ruatnak si.
40011027	Tsin, ei Pa'n thil tehem pe ongla ka si. Ei Pa siar ngawl tumah in Tsapa heh thei ngawl si. Tsapa le Tsapa in muh a nuamnak te siar ngawl tumah in ei Pa ah thei ngawl si.
40011028	Rimsu le thil rit a phur tehem, ka nenah hawh un; tsawlomnak nang pe tu sing.
40011029	Ka kolhaak heh phur ula, keima nen ah zir un. Heitasim tiphangin keimah heh mi nunneem le mi thintsual sing. Tsin, nang nunnak tsawlomnak ngah tu si utsi.
40011030	Ka kolhaak heh phur nuam in, ka thil khen a zangno si," ti'n ti si.
40012001	Tsimi hun in Jesuh ah kheh Sabbath ni in sangvut lo tawnin hawh si. A ningluntu te kheh rikaam in, sangvut vi sik atsia ei dang si.
40012002	Tsimi kheh Farasi te'n a mu phangin, amah kheh, "Pan in, Sabbath ni in puah daan ngawl kheh na ningluntu te'n puah si," ti'n ti dang si.
40012003	Tsimi phangin Jesuh in amahni kheh, "David ah le a ompinak te'n a rikaam dang phangin David in hei a puah ti le,
40012004	ama'n Pathian inn sungah lut atsia, suang te siar ngawl Daan in David ah le a ompinak te a ei siang ngawlnak sang linak a ei thu kheh siar awng ngawl si utsim maw?
40012005	A si ngawl lekhaw temple sunga suang te'n Sabbath ni in Sabbath ni hei nam ngawl atsia, heimah mawhsiatnak a si ngawl thu kheh Daan sungah siar awng ngawl si utsim maw?
40012006	Nang rel sing; nai munah hen temple tah in mak sawn om si.
40012007	'Bawlnak si ngawl in ngeihharnak deih sing,' tinak heh a sullelam nang thei tsuk asin, mawhnak nei ngawl te kheh han tu ngawl si utsi.
40012008	Mi Tsapa heh Sabbath Bawi khen si meek si," ti'n ti si.
40012009	Jesuh ah kheh tsimi mun pin hawh atsia, amahni sinakok ah lut si.
40012010	Pan in, tsimi munah kut ronat nei pakhat om si. Amahni'n Jesuh ah kheh sual a zei theinak tuh in, "Sabbath ni in dam tiar dan si maw?" ti'n dong dang si.
40012011	Tsimi phangin Jesuh in amahni kheh, "Nangmahni lak pin mi pakhat in tuu pakhatno a neinak kheh, Sabbath ni in lei kawhor sungah a da kha tsuk asin, a tuu kheh khul ngawl in om hang ol si maw?
40012012	Tuu tah in minung heh kawzah in mannei sawn sim? Tsimita Sabbath ni in thilpha puah daan si sawn si," ti'n ti si.
40012013	Tsimi phangin Jesuh in kut ropa kheh, "Na kut tsawh zar in," ti'n ti si. Ama'n a kut kheh zar atsia, a kut hatlam bangin dam si.
40012014	Tsimi phangin Farasi te'n hawh atsia, amah siatsuah theinak tuh thurel khawm dang si.
40012015	Jesuh in tsimi thu kheh a thei phangin, tsimi mun pin kiangden si. Mihonpi te'n amah kheh lun in, ama'n a vaseng in dam tiarberh si.
40012016	Tsin, ama thu kheh a zalhtseih tuh ngawl in khamberh si.
40012017	Tsimi heh profet Isaiah rel hamnak a kimnak tuh in si.
40012018	Isaiah in, "Pan un, ka dengnak ka Selpa heh! Ka it pittseihnak si in, ka nunnak heh ama vumah ang ngai si. Ka Raula heh ama vumah koih angkhaw, Gential te nenah thukhennak kheh muh tu si.
40012019	Mi haupi tu ngawl in au thong tseih men tu ngawl si. Tumah in rawtpi ah ama aw za tu ngawl si.
40012020	Neh tu in thu man kheh a leh tian, phaikuang awn kheh tet tu ngawl in, meikhuat khu suak tseih kheh mit tu ngawl si.
40012021	Tsin, Gential te'n ama ming kheh muang tu si," ti'n ti si.
40012022	Tsin, khawvang in mittsaw in le awn thei ngawl in a zingnak pakhat kheh ama nenah huai in, ama'n a dam tiar manin, mittsaw le awn thei ngawlpa kheh khawmu atsia, awn thei si.
40012023	Mihonpi tehem in khuum ngai dang in, "Mepa heh David Tsapa si thei ol ngawl si maw?" ti'n ti dang si.
40012024	Tsimi thu kheh Farasi te'n a za phangin, "Mepa hen khawvang te uktu Beelzebub thawmin khawvang te nawt si," ti'n ti si.
40012025	Jesuh in amahni ruatnak kheh thei atsia amahni kheh, "Uknak taak hem, khen dun in a do dun tseih a silekhaw, ral thong tu si. Kawtibang khawpi maw innsang maw heh a khen dun tseih nungsang kho tu ngawl si.
40012026	Satan in Satan ah a nawt a si lekhaw, amah le amah a khen tsawm si. Tsimi bang a si lekhaw kawti bangin a uknak kho thei tu sim?
40012027	Beelzebub thawmin khawvang te nawt ka si lekhaw, nang tsa te'n tu thawmin khawvang te kheh nawt sim? Tsimi manin amahni heh nangmahni thu a khen saktu te si tu si.
40012028	Sinapikhaw Pathian Raula thawmin khawvang te nawt ka si lekhaw, Pathian uknak heh nangmahni nenah leng rori tu si.
40012029	Mi kolpa kheh hen masa ngawl himhim in a inn sungah lut atsia, kawti'n a thil te sut thei tu sim? Tsimi phangin a inn kheh phul thei tu si.
40012030	Keima lam ah a om ngawltu heh keimah a raaltu si atsia, keimah a khawmpi ngawltu heh a thehseptu si.
40012031	"Tsimi manin nang rel sing; minung te sual taak hem le Pathian a relsenak taak hem heh sualzahnak si tu si. Sinapikhaw Raula a relsetu te heh sualzahnak si tu ngawl si.
40012032	Tutu sikhen Mi Tsapa do in awnkamkhat a awn tu heh sualzahnak si tu in, sinapikhaw Raula Thiangrim a relsetu himhim heh tu san ah a sikhen, a leng tula san ah a sikhen, sualzahnak si himhim tu ngawl si.
40012033	"Thingkuang pha heh a rah khen pha atsia, thingkuang pha ngawl heh a rah khen pha deve ngawl si. Thingkuang pha le pha ngawl heh a rah pin thei theihnung si.
40012034	Rul hin te! Nang sesuak thahlam reng in kawti bangin awn pha awn thei tu si utsim? Heitasim tiphangin thin sungah a om tualnak bangin kam in awn deve si.
40012035	Miphapa hen ama thin sungah thilpha a khawlnak thilpha suah si. Mi sesuak hen ama thin sunga asesuak a khawlnak thil sesuak kheh suah si.
40012036	Sinapikhaw nang rel sing; minung te'n a awn thong thong tseih mennak tehem bangin thukhen ni in reltsiangsek leh tulai si.
40012037	Nangmahni heh nang awnkam thawmin diktsang tu in, nang awnkam thawmin hannak si tu si utsi," ti'n ti si.
40012038	Tsimi phangin Daan zirhtu te le Farasi honkhat te in o atsia, "Sayapa, na nen pin theihdiknak mu ot si ung," ti'n ti dang si.
40012039	Sinapikhaw Jesuh in amahni kheh o atsia, "Mi sesuak le zuanzam hin te'n theihdiknak zei si. Profet Jonah-a theihdiknak siar ngawl amahni kheh theihdiknak heimah muh tu ngawl si.
40012040	Jonah in nga lianpi pum sungah nithum le zanthum a om bangin, Mi Tsapa khen nithum le zanthum lei sungah om deve tu si.
40012041	Nineveh khaw te in Jonah thurelnak thawmin sual a sir manin, tu sana minung te thaw thukhennak ah ding tu atsia, amahni kheh han tu si. Ngai un, nai ah hen Jonah tah in nase sawn om si.
40012042	Langlam kumpibawi nu in lei tawpnak pin Solomon tsimnak ngai tu in a leng manin, thukhennak ah tu san minung te thaw ding tu atsia, amahni kheh han tu si. Ngai un, Solomon tah in nase sawn nai ah om si.
40012043	"Raula thiang ngawl kheh mipa sung pin suak atsia, ramro min ah tsawlom min tuh zei in vak tseihzel atsia, tawk ngawl si.
40012044	Tsimi phangin, 'Ka suak min awng inn ah hong leh tu sing ee,' ti'n ti tsawm si. A leng phangin a om awngnak la heh a lawngpi si in, phiatsek atsia, remtepnak kheh tawk si.
40012045	Amah khen hawh atsia, ama tah in sesuak sawn a dang raula pasarih te huai in lut atsia, om dang si. Mipa kheh a masa tah in dawlta heh se sawn si. Tu san, san sesuaka minung te heh me bang heh si," ti'n ti si.
40012046	Mihonpi te thu a rel tseih laitum in, ngai in, a nu le a nau te kheh amah awnkam tawk nuam in pulam ah ding dang reng si.
40012047	Tsimi phangin mi pakhat in amah kheh, "Pan in, na nu le na nau te nangmah zei in awnpi nuam in pulam ah ding dang reng si," ti'n rel si.
40012048	Sinapikhaw amah thu a reltupa kheh o atsia, "Ei nu heh tu sim? Ka nau te heh tu te sim?" ti'n ti si.
40012049	Jesuh in a ningluntu te lam ah a kut zar atsia, "Me te heh ka nu le ka nau te si.
40012050	Heitasim tiphangin vana ei Pa deihnak a puahtu tehem heh ka nau, ka tser le ka nu si," ti'n ti si.
40013001	Tsimi ni pah in Jesuh in inn sung pin suak atsia, tipi kung ah to si.
40013002	Mihonpi te kheh ama nenah khawm dang si. Tsimi manin khawm sungah lut in to si. Mihonpi tehem heh tipi kung ah ding dang si.
40013003	Amahni kheh thusanteh mang in thu tampi rel si. Jesuh in, "Ngai un, laitsi pawitu khen laitsi pawi tu in hawh si.
40013004	Laitsi a pawi phangin, laitsi khenkhat te kheh lampi vumah tsu in, vano te leng in ei sakberh si.
40013005	Laitsi khenkhat te heh lunglak lei dawm min ah tsu in, lei a dal manin makhat in po si.
40013006	Sinapikhaw ni a sa phangin vuai in, ham a sa zo ngawl manin roberh si.
40013007	Laitsi khenkhat te heh linglak ah tsu in, lingkuang te khang atsia, lai po te kheh deep si.
40013008	Laitsi dang te heh leiram pha min ah tsu in, khenkhat te a let zakhat in, khenkhat te a let sawmruk in le khenkhat te a let sawmthum in rah si.
40013009	Zanak tuh beng a nei te'n za tasen," ti'n ti si.
40013010	A ningluntu te'n a nenah hawh in, "Heita amahni heh thusanteh mang in thurel si tsim?" ti'n ti dang si.
40013011	Ama'n amahni kheh o atsia, "Nangmahni heh vanvum uknak thuthuk te thei theinak penak si ongla si utsi. Sinapikhaw amahni heh penak si lai ngawl si.
40013012	Tutu sikhen a neitu heh tam leilei penak si tu in, nual ngai in nei tu si. Tutu sikhen a nei ngawltu heh a neihnak lamtsang riang lesaknak si tu si.
40013013	Tsimi manin amahni heh thusanteh mang in rel sing. Heitasim tiphangin amahni'n pan tseih pelh in mu ngawl, ngai tseih pelh in za ngawl in, theitsiang zo ngawl si.
40013014	Isaiah rel hamnak heh amahni ah kim si. Isaiah in, 'Nangnihni'n ngai tseihtseih tupelh in, theitsiang tu ngawl si utsi. Pan tseihtseih tupelh in, mu tu ngawl si utsi.
40013015	Heitasim tiphangin me minung te thinlung heh mol in, a beng te ngong atsia, a mit te siing si. Tsimi bang a si ngawl lekhaw amahni'n a mit te khen mu tu atsia, a beng te'n za tu si. Tsin, amahni thinlung te khen theitsiang tu in, keima lam ah her tu si. Tsimi phangin amahni kheh dam tiar tu sing,' ti'n ti si.
40013016	"Sinapikhaw nang mit in a mu manin, nang mit heh a muitsu si. Nang beng in a za manin, nang beng heh a muitsu si.
40013017	Heitasim tiphangin thungai ngai in nang rel sing; profet tampi te le midik te'n nang munak heh mu ot pelh in, mu ngah ngawl in, nang zanak heh za ot pelh in, za ngah ngawl si.
40013018	"Tsimi manin laitsi pawitupa thusanteh heh ngai un.
40013019	Mi pakhat khat in uknak thu kheh za in, thei tsiang ngawl si. Tsimi phangin sesuakpa kheh leng atsia, ama thinlung sungah pawinak thu kheh danper sak si. Meheh lampi kung ah a tsu laitsi si.
40013020	Lung lak ah a tsu laitsi heh thu kheh za in angngai in a saang zeptu heh si.
40013021	Sipelh atisa a ma sungah ham a sa zo ngawl manin, tsillem phang awk si. Pathian thu manin harsanak le erhnak a leng phangin, du nomper si.
40013022	Ling lak ah a tsu laitsi te heh, thu kheh za in, me leivum nungnak tsa in thintsawlnak le hausanak in zol atsia, thu kheh a deep manin a rah zo ngawl te si.
40013023	Leiram pha min ah a tsu laitsi heh thu kheh za in, theitsiang zo in, rah atsia zai si. Khenkhat te a let zakhat in zai in, khenkhat te a let sawmruk in zai atsia, khenkhat te a let sawmthum in zai si," ti'n ti si.
40013024	Jesuh in amahni kheh a dang thusanteh pakhat rel si. Jesuh in, "Vanvum uknak heh ama lo ah laitsi pha a pawitupa thaw bangve si.
40013025	Minung te eihmu lan in a raalpa leng atsia, sangvut lak ah har tsi pawi in zam si.
40013026	Laitsi kheh po atsia, a vi phangin har te khen lang deve si.
40013027	Tsimi manin lo neitupa sel te'n ama nenah hawh atsia, 'Bawipa, na lo ah laitsi pha pawi si ngawl si tsim maw? Har te heh kawnai pin leng sim?' ti'n ti si.
40013028	Lo neitupa'n sel te kheh, 'Meheh kei raal pakhata pawinak si,' ti'n ti si. Tsimi phangin sel te'n, 'Hawh atsia, botberh kei sin deih ol tsim?' ti'n a amah kheh ti si.
40013029	Lo neitupa'n, 'Bot mah na un. Har te nang bot phangin sangvut te bot tsih kha tu si utsi.
40013030	Lai khawl hun tian titson khang langkhat rih ta la sen. Tsin, lai khawl hun phangin lai khawltu te kheh, "Har te khawm masa ula, mei sungah sangberh tuh in a teel a teel in teelberh ta un. Sinapikhaw sangvut te heh ka beem sungah thunberh un," ti'n ti leh tulai sing, ti'n ti si,'" ti'n amahni kheh rel si.
40013031	Jesuh in amahni kheh a dang thusanteh rel si. Jesuh in, "Vanvum uknak heh mipa pakhat in ankam tsi kheh le atsia, ama lo ah a pawinak thaw bangve si.
40013032	Tsimi ankam tsi heh laitsi tehem lak pin a koh ber sipelh in, a khang phangin antseh kuang te tah in lian sawn atsia, thingkuang in tsang si. Tsimi manin vana vano te'n hawh atsia, a kaak te ah bu sa si," ti'n amahni kheh rel si.
40013033	Jesuh in amahni kheh a dang thusanteh rel si. Jesuh in, "Vanvum uknak heh tsol bang si. Minu pakhat in tsimi tsol kheh le atsia, sangvut vawh thum a thoberh tian in phulhnak bang si."
40013034	Jesuh in thusanteh mang in me thu tehem heh mihonpi te rel si. Thusanteh mang ngawl in heimah rel ngawl si.
40013035	Tsimi heh profet rel hamnak a kimnak tuh in si. Profet in, "Ka kam pau atsia, thusanteh mang in thu rel tu sing; leilung a po pan pin thupnak thu te kheh phuang tu sing," ti'n ti si.
40013036	Jesuh in mihonpi te kheh a hong tiar tselh phangin, inn sungah dum si. Tsimi phangin a ningluntu te'n a nenah hawh dang in, "Lo sunga har thusanteh heh kei reltsiang in," ti'n ti dang si.
40013037	Jesuh in amahni kheh o atsia, "Laitsi pha pawitu heh Mi Tsapa si.
40013038	Lo heh leivumpi si. Laitsi pha te heh uknak tsa te si. Har te heh sesuakpa tsa te si.
40013039	Har tsi pawitu raal heh diabol ah si. Lai khawl hun heh san a bonak si. Lai khawltu te heh vanvummi te si.
40013040	Tsimi manin har te heh khawm atsia mei sungah a hal bangin, me san a bonak ah si deve tu si.
40013041	Mi Tsapa hen ama vanvummi te kheh leh tu atsia, ama uknak sunga mi te a du tiartu tehem le tsan nei ngawl tehem kheh khawm tu in,
40013042	meipual sungah sang tu si. Amahni kheh tsimi munah kap kuaikuai in hariat tuihtuih tu si.
40013043	Midik te heh a Pa uknak sungah ni bangin vaar tu si. Zanak tuh beng a nei te'n za tasen.
40013044	"Tsin, vanvum uknak heh lo sungah thil manpha thupnak thaw bangve si. Tsimi thil manpha kheh mi pakhat in tawk atsia, thup leh si. Ang ngai in inn ah hong atsia, a neih hem zuar in tsimi lo kheh lei si.
40013045	"Tsin, vanvum uknak heh keplung mawi ngai a zei tseih sumpeitu thaw bangve si.
40013046	Ama'n keplung manpha ngai pakhat a tawk phangin inn ah hong atsia, a neih hem zuar in tsimi keplung kheh lei si.
40013047	'Tsin, vanvum uknak heh nga hintsang a awk tipi sungah sehnak sur thaw bangve si.
40013048	Sur sungah nga a dim phangin sur kheh tipi kung ah nuk si. Tsin, amahni'n to atsia, ei pha nga hem kheh bawm sungah koih in, ei pha ngawl nga hem kheh vawr si.
40013049	Tsimi bangin san a bonak ah si tu si. Vanvummi te leng tu in, midik te lak pin mi suaksual te kheh khen tu atsia,
40013050	meipual sungah sang tu si. Amahni kheh tsimi munah kap kuaikuai in hariat tuihtuih tu si," ti'n ti si.
40013051	Jesuh in amahni kheh, "Me thu tehem heh theitsiang utsi maw?" ti'n ti si. Amahni'n, "Bawipa, theitsiang si ung," ti'n ti si.
40013052	Tsimi phangin Jesuh in amahni kheh, "Tsimi manin Daan zirhtu te nenah vanvum uknak thu a zirhnak kheh, ro thil a ther le a lun a suahberhtu inn neitu thaw bangve si," ti'n ti si.
40013053	Tsin, tibang hen thiltsang si. Jesuh in me thusanteh te heh a rel tselh phangin, tsimi mun pin kiang si.
40013054	Jesuh ah kheh a khaw ah hong atsia, amahni sinakok ah thu zirh si. Amahni'n khum ngai in, "Mepa hen me tsimnak le amak naper te heh kawnai pin ngah sim?
40013055	Amah heh lettamapa tsapa si ngawl si maw? A nu heh Mary ah si ngawl si maw? A nau te heh Jeim, Joses, Simon ah le Judas ah si ngawl si maw?
40013056	A tser te heh keimahni si om langkhat si ngawl si maw? Mepa hen me thil tehem heh kawnai pin ngah sim?" ti'n ti si.
40013057	Tsimi manin amahni kheh ama manin khawsi dang si. Sinapikhaw Jesuh in amahni kheh, "Profet heh ama khaw le ram, ama innkawpi te nenah siar ngawl mun dang ah upatnak si si," ti'n ti si.
40013058	Amahni'n a um ngawl manin thilmak tampi puah ngawl si.
40014001	A Tsimi hun in ram pali lak pin ram khen pakhat uktu Herod in mi te'n Jesuh thu a relnak kheh za si.
40014002	Ama'n a sel te kheh, "Mepa heh Niimtu Johan ah la si in, mithi te lak pin tho tiarnak a si manin me huham te hen amah ah naper si," ti'n ti si.
40014003	Heitasim tiphangin Herod in a nau Philip zi Herodias manin Johan ah kheh pom atsia, hen in thawng toh si.
40014004	Johan in amah kheh, "Herodias ah na huai sak heh a daan si ngawl si," ti'n ti awng si.
40014005	Ama'n Johan ah kheh reek ot ngai pelh in, mipi te'n Johan ah heh profet pakhat in a ruat manin, mipi te kheh kih si.
40014006	Sinapikhaw Herod in a suak ni puai a puah phangin, Herodias tsanu in laam atsia, Herod ah kheh ang tiar ngaingai si.
40014007	Tsimi manin a ngennak taak hem pe tu in kam tsawm in thutiam si.
40014008	Ama'n a nu tiarnak bangin, "Niimtu Johan lu kheh leeng sungah koihla nai ah ka pe in," ti'n ti si.
40014009	Kumpibawipa kheh a lungse ngai si. Sinapikhaw a kam tsawmnak manin le tsabuai ah laikuang a kilpinak te a maisong manin, a ngennak kheh pe tu in thupe si.
40014010	Tsimi manin ama'n mi leh atsia, thawng sunga Johan ngawng kheh ten tiar si.
40014011	A lu kheh leeng sungah koihin keng atsia, khangngai nu kheh pe si. Tsin, ama'n a nu nenah keng si.
40014012	Johan ningluntu te'n hawh in a ruang kheh le atsia, vi dang si. Tsin, amahni'n Jesuh nenah hawh in me thu heh rel si.
40014013	Jesuh in me thu heh a za phangin, tsimi mun pin khen kiang atsia, khawm to in mi om ngam ngawl minah amah ruak in hawh si. Tsimi kheh khawpi pin mi tampi te'n a za phangin kawng in amah lun dang si.
40014014	Khawm sung pin Jesuh kheh suak atsia mihonpi a mu phangin ngeihhar ngun atsia, a natnak te kheh dam tiar sak si.
40014015	Simlam phangin a ningluntu te a nenah hawh atsia, "Nai heh mi om ngawl min si in, khawnu ongla si. Khaw hem ah lai a lei tsawm tuh in mihonpi te kheh hawh tiar in," ti'n ti dang si.
40014016	Sinapikhaw Jesuh in amahni kheh, "Amahni heh hawh kul ngawl si. Nangmahni'n amahni ei tuh pakhat khat pe un," ti'n ti si.
40014017	Amahni'n, "Sang tsuun panga le nga panihno bek nei si ung," ti'n amah kheh ti dang si.
40014018	Jesuh in, "Me te tsawh nai ah ka pe un," ti'n amahni kheh ti si.
40014019	Tsimi phangin ama'n mihonpi te kheh hampa vumah to tiar si. Tsin, sang tsuun panga le nga panih kheh le atsia, van panso in, muitsu aburh tselh phangin sang kheh hem atsia, a ningluntu te nenah pe in, a ningluntu te'n mihonpi te kheh li si.
40014020	A vaseng in khampek in ei dang si. Tsin, ningluntu te'n a val a hembangno te kheh khul dang atsia kho leinih dim si.
40014021	A eitu te heh nupang le naupang te siar tsih ngawl in patsang veu thawngnga lun si.
40014022	Jesuh in mihonpi te a hong tiar thahlam in, a ningluntu te kheh tipi hatlam ah hawh ham tu in khawm to nomper tiar si.
40014023	Mihonpi te kheh a hong tiar tselh phangin, sawngen tu in mual vumah amah ruak in hawh si. Simlam phangin tsimi munah amah ruak in om si.
40014024	Sinapikhaw huih kheh khawm lam nga in a ra manin, khawm kheh tipi laingial ah taang reng lai in, tilet in thiing dek si.
40014025	Zinglam naazi pathum phangin Jesuh ah kheh ningluntu te nen zuan in, tipi vumah kawng in hawh si.
40014026	Ningluntu te'n tipi vumah a hawh kheh a mu dang phangin, lunglawi ngai in, "Thila si," ti'n kih ngai in au dang si.
40014027	Sinapikhaw Jesuh in amahni kheh awnpi vut atsia, "Thinphu mah na un, keimah sing. Kih mah na un," ti'n ti si.
40014028	Piter in amah kheh o atsia, "Bawipa, nangmah na si lekhaw ti vum pin na nenah ka hawh tiar in," ti'n ti si.
40014029	Tsimi manin Jesuh in, "Hawh len," ti si. Piter ah kheh khawm sung pin tivum ah tsuarsuk in, Jesuh nenah hawh tu in ti vumah hawh si.
40014030	Sinapikhaw huih nase ngai in a ra kheh a mu phangin lau si. Tsin, ti sungah da tu in a thawi manin, "Bawipa, ka san in!" ti'n au si.
40014031	Makhat in Jesuh in a kut kheh saan vut atsia, amah kheh len in, "Umnak dawm pa, heita ummawh si tsim?" ti'n ti si.
40014032	Khawm sungah a kai kawm leh phangin, huih kheh meng si.
40014033	Tsimi phangin khawm sungah a omtu tehem in amah zuan dang in be dang atsia, "Nangmah heh Pathian Tsapa taktak si tsi," ti'n ti dang si.
40014034	Tipi a ten tselh phangin, Kennesaret ram ah hawh si.
40014035	Tsimi munah a om te'n amah a si lam a thei phangin, ram kawnvel tehem ah mi leh atsia minaa tehem kheh ama nenah phurh si.
40014036	Amahni'n ama puan tsepno tongsak tu in kun dang in, a tongtu tehem kheh dam tsiang sek si.
40015001	Jerusalem pin a leng Daan zirhtu te le Farasi te kheh Jesuh nenah hawh si.
40015002	Amahni'n, "Heita na ningluntu te'n pupa daan heh heek sim? Heimansim tiphangin amahni'n lai a ei phangin a kut som ngawl si," ti'n ti si.
40015003	Sinapikhaw Jesuh in amahni kheh o atsia, "Nangmahni'n heita nang pupa daan manin Pathian thukhaam heek si utsim?
40015004	Heitasim tiphangin Pathian in, 'Na nu le na pa upat in,' ti in le 'A nu le a pa a tsamtu heh reeknak si tasen,' ti'n thupe si.
40015005	Sinapikhaw nangnihni'n, 'Tutu sikhen a nu a si ngawl lekhaw a pa kheh, "Ka nen pin na ngah tuh thil te heh Pathian nenah bawlnak lehsawng ka penak si," ti'n ati a si lekhaw,
40015006	a nu a si ngawl lekhaw a pa kheh, maisong kul ngawl si,' ti'n ti si utsi. Tsimita nang pupa daan manin Pathian thukhaam kheh heimah ngawl men in tsan si utsi.
40015007	Mi sidat te, Isaiah in nangmahni thu a phuang hamnak heh maan taktak si.
40015008	"Isaiah in, 'Me mihing te hen a kam bek in keimah nong atsia, a mur bek in upat ka si. Sinapikhaw amahni thinlung heh keimah thaw khawlapi si.
40015009	Keimah a benak heh a thawnthong si. Minung te puah tsawmnak thukhaam kheh thupom bangin zirh si,'" ti'n ti si.
40015010	Tsimi phangin ama'n mipi te kheh ko atsia, "Ngai ula theitsiang un.
40015011	Kam pin a lut thil te hen minung nawngkai tiar ngawl si. Kam sung pin a suak thil te sawn in minung nawngkai tiar si," ti'n ti si.
40015012	Tsin, a ningluntu te'n ama nenah hawh dang atsia, "Farasi te'n me na awnnak la a za phangin, a bengkhawk ngai dang kheh thei tsim maw?" ti'n ti dang si.
40015013	Sinapikhaw Jesuh in amahni kheh o atsia, "Vana ei Pa phun ngawlnak thingkuang taak hem heh botberh tu si.
40015014	Zam men ta la un. Amahni heh mittsaw te lamhuaitu mittsaw te si. Mittsaw in mittsaw lam a huai a si lekhaw, hawrkaw sungah da kawm tu si," ti'n ti si.
40015015	Tsimi phangin Piter in o atsia, "Me thusanteh heh kei reltsiang in," ti'n ti si.
40015016	Tsimi manin Jesuh in, "Nangmahni khen theitsiang zo lai ngawl si utsim maw?
40015017	Kam pin a lut tehem heh hu sungah dum atsia, awng ah hawh si, ti heh theitsiang zo lai ngawl si utsim maw?
40015018	Sinapikhaw kam sung pin a suak thil te heh thinlung sung pin suak si atsia, minung nawngkai tiar si.
40015019	Heitasim tiphangin thinlung sung pin ruatnak sesuak te, tualreeknak, zuanzamnak te, nu le pa sualnak te, rukonak te, a man ngawl tetti sinak te le mi relsenak te suak si.
40015020	Me thil te hen minung nawngkai tiar si. Sinapikhaw kut som ngawl in lai ei hen minung nawngkai tiar ngawl si," ti'n ti si.
40015021	Jesuh kheh tsimi mun pin kiang atsia, Tyre le Sidon ram ah hawh si.
40015022	Pan in, tsimi ram sung pin Kanaan minu pakhat in, "Maw Bawipa, David tsapa, ka ngeihhar sawh in! Ka tsanu heh khawvang in rohngai in zingsak si," ti'n au si.
40015023	Sinapikhaw Jesuh in heimah o ngawl si. A ningluntu te'n, "Kei nilun pin keimahni a auh tseih manin hawl in," ti'n amah kheh kun dang si.
40015024	Tsin, Jesuh in o atsia, "Keimah heh Israel innsang tuu pai te nen bek ah lehnak si in, midang te nenah lehnak si ngawl sing," ti'n ti si.
40015025	Tsimi phangin minu in amah kheh be atsia, "Bawipa ka bawm sawh in!" ti'n ti si.
40015026	Jesuh in o atsia, 'Tsa te einak lai kheh le atsia, uitso seh heh pha tu ngawl si," ti'n ti si.
40015027	Minu'n, "Maan si, Bawipa, uino te'n a bawipa tsabuai pina lai tsuanno te kheh ei si," ti'n ti si.
40015028	Tsimi phangin Jesuh in minu ah kheh o atsia, "Minu, na umnak heh mak taktak ee! Na ngeetnak bangin na vumah leng tasen," ti'n ti si. Tsimi hun rori in a tsanu kheh dam si.
40015029	Jesuh in tsimi mun pin kiang atsia, Galilee Tipi kung ah leng in, mual vumah kai atsia to si.
40015030	Tsimi phangin mihonpi te'n ama nenah hawh in kawng zenat vei te, mittsaw te, awn thei ngawl te, pum kim ngawl te le natnak a vei mi tampi te kheh ama nenah huai dang in, Jesuh kawngbul ah zau dang si. Tsin, Jesuh in dam tiarberh si.
40015031	Mipi te khen awn thei ngawl te'n awn atsia, pum kim ngawl te kim in, kawng zenat vei te hawh atsia, mittsaw te khawmu kheh a mu phangin khum ngai dang in Israel te Pathian kheh thangphat dang si.
40015032	Jesuh in a ningluntu te kheh ama nenah ko atsia, "Me mihonpi te heh ka nenah nithum sung om ongla in, ei tuh heimah a nei dang ngawl manin ngeihhar ngai sing. Lamlak ah a ba thong dang khatu manin lai ei ngawl in hong tiar heh hang ngawl sing," ti'n ti si.
40015033	Tsimi phangin a ningluntu te'n, "Minung tizahmuah tsa in nai hampalak ah kawnaia amahni kham tham lai tawk tu si ung im?" ti'n amah kheh ti dang si.
40015034	Jesuh in amahni kheh, "Sang tsuun kawzah nei si utsim?" ti'n ti si. Amahni'n, "Sang tsuun sarih le nga dawmlai nei si ung," ti'n ti si.
40015035	Tsimi phangin Jesuh in mipi te kheh leilak ah to tiar si.
40015036	Ama'n sang tsuun sarih le nga kheh le atsia, Pathian a paak tselh phangin hem in, ningluntu te kheh pe si. Tsin, ningluntu te'n mipi te kheh zem si.
40015037	Tsin, amahni'n a vaseng in khampek in ei dang si. Ningluntu te'n a eih val a hembangno te kheh khul atsia kho sarih dim din dang si.
40015038	A eitu te heh nupang le naupang te siar tsih ngawl in, patsang veu thawngli si.
40015039	Tsin, mipi te kheh hong tiar atsia, khawmto in Makdala ram ah hawh si.
40016001	Tsimi phangin Farasi te le Sadusi te'n ama nenah hawh atsia amah tsul dang in, van lama theihdiknak kei muh in ti'n ngen si.
40016002	Jesuh in amahni kheh o atsia, "Simlam in, 'Van ah mei a sen lekhaw, khaw pha tu si,' ti'n ti si utsi.
40016003	Zinglam in, 'Van ah mei sen atsia, huih a ra lekhaw, ruahtsing tu si ti'n ti si utsi. Mi sidat te, van omdan kheh thei pelh na utsikhaw, hun theihdiknak heh thei zo nom ngawl si utsi.'
40016004	Tusan mi suaksual le zuanzam minung te'n theihdiknak zei si. Profet Jonah-a theihdiknak siar ngawl theihdiknak dang heimah muh tu ngawl si," ti'n ti atsia, amahni kheh zam in tsimi mun pin khen kiang si.
40016005	Ningluntu te'n tipi hatlam ral ah a hawh dang phangin, sang keng phawk dang ngawl si.
40016006	Jesuh in amahni kheh, "Farasi te le Sadusi te tsol kheh ralring ngai in pial un," ti'n ti si.
40016007	Tsimi phangin amahni le amahni kheh, "Sang kei keng phawk ngawl manin ti hen a tinak si," ti'n ti dun si.
40016008	Jesuh in tsimi kheh a theikuh zeen phangin, "Umnak dawm te, hei manin sang nang nei ngawl thu heh rel dang tseih si utsim?
40016009	Sang tsuun nga thaw minung thawngnga pe in a eihval kho kawzah nang khawm te thei zo ngawl in, phawk leh ngawlla si utsim maw?
40016010	Tsimi a si ngawl lekhaw minung thawngli tsa in sang tsuun sarih ka mangnak la a val kho kawzah khon si ta utsim?
40016011	Sang thu thaw peh dun in heimah ka awn ngawl lam kawti thei zo ngawl si utsim? Farasi te le Sadusi te tsol heh nang pial kul himhim si," ti'n ti si.
40016012	Tsimi phang bek in Jesuh in Farasi te le Sadusi te tsol pial tu in a relnak singawl in amahni zirhnak sawn heh pial tu in a relnak a si lam kheh theitsiang dang leh si.
40016013	Jesuh ah kheh Sisaria Filipi ram sungah a leng lai in, "Mi Tsapa keimah heh mi te'n tu si, ti'n ka ti sim?" ti'n a ningluntu te kheh dong si.
40016014	Tsimi manin amahni'n, "Mi pawlkhat te'n, Niimtu Johan ah si, ti'n ti atsia, pawlkhat te'n, Elijah ah si, ti in, pawlkhat te'n, Jeremiah ah si, a si ngawl lekhaw profet pakhat si, ti'n ti na si," ti'n ti si.
40016015	Tsimi phangin Jesuh in amahni kheh, "Nangmahni in keimah heh tu si ti'n ti ka si utsim?" ti'n ti si.
40016016	Simon Piter in amah kheh o atsia, "Nangmah heh a nung Pathian Tsapa Khrih ah si tsi," ti'n ti si.
40016017	Jesuh in amah kheh o atsia, "Jonah tsapa Simon, mi ang si tsi. Meheh na nenah thi le sa-a phuangnak si ngawl in, vana ei Pa'n na nenah a phuangnak si sawn si.
40016018	Na rel sing, nangmah heh Piter ah si tsi. Me lungtopi vumah ka pawlpi sa angkhaw, mithi khaw dawngkham riang in kham thei tu ngawl si.
40016019	Vanvum uknak tsabi heh na pe tu sing. Lei ah na hennak taak hem van ah hennak si deve tu in, lei ah na suutnak taak hem van ah suutnak si deve tu si," ti'n ti si.
40016020	Tsin, a ningluntu te kheh amah heh Jesuh Khrih a si lam heh tumah nenah rel tuh ngawl in thupe si.
40016021	Jesuh in amah heh Jerusalem ah hawh kul tu in, upa te, suangbawi te le Daan zirhtu te nen pin tampi tuar tu in, reek tu atsia, a nithumnak ni in tho leh tiarnak a si tuh thu kheh tsimi hun pin pan muh pan si.
40016022	Tsimi phangin Piter in amah kheh mun dang ah kiangpi atsia, hau tepan in, "Bawipa, meheh nangmah thaw khawla dun ta sehla, na vumah tsang himhim mah na sen," ti'n hau si.
40016023	Jesuh in Piter lam nga atsia, "Satan, ka ning ah daan in, nangmah heh keimah khak tu si tsi. Heitasim tiphangin Pathian thil te heh ruat ngawl in minung thil te bek ruat si tsi," ti'n ti si.
40016024	Jesuh in a ningluntu te kheh, "Tutu sikhen ka ning a lun nuamtu hen amah le amah el tsawm sehla, ama thinglamteh phur in ka lun sen.
40016025	Tutu sikhen ama nungnak a san nuamtu hen a nungnak ral tu in, keima manin ama nungnak a sung tiartu hen nungnak tawk tu si.
40016026	Mi pakhat in leivumpi heh tso atsia, a nungnak raula a sung a si lekhaw hei nempi tu sim? Minung in ama nungnak raula tsa tuh in hei thaw thulh thei tu sim?
40016027	Mi Tsapa in a Pa tsungnungnak ah ama vanvummi te thaw leng tulai atsia, mi taak hem kheh amahni puahnak bangten in lawhman tham tu si.
40016028	Thungai ngai in nang rel sing, Mi Tsapa heh ama uknak thaw a leng a mu ma hem, nai ah a ding mi pawlkhat te'n thihnak tep tu ngawl si," ti'n ti si.
40017001	Ni ruk zawh in Jesuh in Piter, Jeim ah le a nau Johan te kheh huai atsia mual sangpi vumah kai dang si.
40017002	Tsin, amahni mai ah Jesuh ah kheh a mel theng in, a mai heh nii bangin vaar atsia, a puan te heh vaarnak bangin ngover si.
40017003	Pan in, amahni nenah Mawsi le Elijah ah lang in amah kheh awntsawp pi si.
40017004	Tsimi phangin Piter in Jesuh ah kheh o atsia, "Bawipa, nai ah kei om dang heh pha si. Na siang a si lekhaw buuk pathum sa dang a sing; pakhat heh nangma tuh, pakhat heh Mawsi-a tuh le pakhat heh Elijah-a tuh si," ti'n ti si.
40017005	Piter awn tseih laitum in, pan in, meiro vaarsur kheh amahni vumah zaam si. Makhat in meiro sung pin aw pakhat ring atsia, "Me pa heh ka it pittseihnak ka Tsapa si. Ama vumah tampi ang sing. A thu ngai ta un," ti'n ti si.
40017006	Ningluntu te'n me aw heh a za phangin bukhup dang atsia, kih tihtak in kih dang si.
40017007	Sinapikhaw Jesuh in amahni kheh zen atsia, "Tho leh la un, heimah kih mah na un," ti'n ti si.
40017008	Amahni'n a panso dang phangin Jesuh ah siar ngawl tumah mu leh ngawlla si.
40017009	Mual vum pin a hawhsuk dang tseih lai in, Jesuh in amahni kheh, "Mi Tsapa heh mithi te lak pin a tho ma hem, lalhnak nang munak heh tumah rel nang mah na un," ti'n thupe si.
40017010	Tsimi phangin a ningluntu te'n, "Tsimi a si lekhaw heita Daan zirhtu te'n Elijah leng masa tu si," ti'n rel sim?" ti'n dong si.
40017011	Jesuh in amahni kheh o atsia ti hen ti si, "Elijah ah leng masa miau tu in, heizongza puah hamsek tu si.
40017012	Sipelh atsia, nang rel sing, Elijah ah leng masa ongla si. Amahni'n thei ngawl in, a nuam bangin zing si. Tsimi bangin Mi Tsapa heh khen amahni kut ah harsanak a tuar tuzep si," ti'n ti si.
40017013	Tsimi phangin a ningluntu te'n a relnak heh Niimtu Johan ah a si lam thei zo dang si.
40017014	Mihonpi te nenah a leng dang phangin patsang pakhat in amah nenah hawh atsia, ama mai ah khuklepbok si.
40017015	Tsin, ama'n, "Bawipa, ka tsapano heh thihkah nei si in, zilhtsak ngai in a vei manin, ka ngeihhar sak sawh in. Amah heh mei sungah le ti sungah da veng si.
40017016	Tsimi manin na ningluntu te nenah phurh pelh sing. Amahni'n heimah dam tiar thei ngawl si," ti'n ti si.
40017017	Jesuh in amah kheh o atsia, "Maw umnak nei ngawl le lamvai miphun te, kontik tian nang ompi rih tu sing im? Kawtsan nang or rih ang im? Ka nenah huai un," ti'n ti si.
40017018	Jesuh in khawvang kheh hau atsia, naupangpa sung pin suak in, tsimi hun rori in naupangpa kheh dam si.
40017019	A ningluntu te'n amahni ruak in Jesuh nenah hawh dang atsia, "Heita khawvang heh nawt zo ngawl si ung im?" ti'n a thupno in ti si.
40017020	Jesuh in amahni kheh, "Nang um ngawl ta si. Thungai ngai in nang rel sing; ankam tsi te umnak nang nei a si lekhaw, me mual heh, 'Nai pin hen me khen ah thawn taw,' ti'n nang ti asin, mual kheh thawn tu si. Tsin, nangmahni tsa a si theihnung ngawl heimah om tu ngawl si.
40017021	Hei a sipelhta khen me bang khawvang heh sawngennak le lai eih tsangnak ngawl in suak tu ngawl si," ti'n ti si.
40017022	Tuhen, Galilee ah a om lai in Jesuh in ti hen ti si, "Mi Tsapa heh minung te kut sungah zuarnak si tula si.
40017023	Amahni'n reek tu atsia, a nithumnak ni in tho tiarnak si tu si," ti'n ti si. Ningluntu te kheh lungse tihtak in lungse dang si.
40017024	Kapernaum ah a leng dang phangin, temple siahkhontupa in Piter ah kheh, "Nang Sayapa hen temple siah pe reng maw?" ti'n ti si.
40017025	Piter in, "Pe reng si," ti'n amah kheh o si. Inn sungah a dum phangin Jesuh in amah kheh awnpi masa vut in, "Simon, kawti'n ruat si tsim? Me leivum kumpibawi te'n siah heh amahni tsa te nena le si maw, ramdang te nena le si sawn sim?" ti'n ti si.
40017026	Piter in, "Ramdang te nena le si," ti'n ti si. Jesuh in amah kheh, "Tsimi a si lekhaw a tsa te heh luat si.
40017027	Heita sikhen me te heh thinraw tiar awl ala sing. Tipi sungah ngasio kawi leh ta la, na ngah masa bernak nga kheh le ten. A kam keula tangka tsangkhatno tawk tu si tsi. Tsimi tsawh keima le nangma tsa temple siah tuh in amahni kheh pe ten," ti'n ti si.
40018001	Tsimi hun in ningluntu te'n Jesuh nenah hawh dang atsia, "Vanvum uknak ah tu ber heh mi thupi ber si tu sim?" ti'n ti dang si.
40018002	Jesuh in naupangno pakhat kheh a nenah huai atsia, amahni laingial ah koih si.
40018003	Ama' n, "Thungai ngai in nang rel sing, nang thinlung theng atsia, me naupangno bang hen nang si ngawl nungsang vanvum uknak sungah lut thei himhim tu ngawl si utsi.
40018004	Tutu sikhen me naupangno bangin thin a tsualtu heh vanvum uknak ah mi thupi ber si tu si.
40018005	Keima ming in me naupangno a saangtu heh keimah saang si.
40018006	"Tutu sikhen keimah a umtu me naupangno te lak pin pakhatno heh keimah a umnak pin a pial tiartu heh, a ngawng ah tsangrialnak lungtum khaih atsia, tipi sungah vawr asin ama tsa in pha sawn tu si.
40018007	Minung te a khawsi tiartu leivum minung te tsa lungsenung si. Minung a khawsi tiartu heh a leng kultsam si. Sinapikhaw mi a khawsi tiartupa tsa in lungsenung si.
40018008	"Na kut maw na kawng in maw nangmah a sual tiar a si lekhaw, ten la vawr in. Kut panih nei reng in maw kawng panih nei reng in maw kumkhaw mei sungah sangnak na si tah in, kawng him ngawl in maw pum kim ngawl in maw nungnak ah na lut heh pha sawn si.
40018009	Tsin, na mit in nangmah a sual tiar a si lekhaw khailok la vawr in. Mit panih nei reng in hell mei sungah sangnak na si tah in mit pakhat ruak thaw nungnak ah na lut heh pha sawn si.
40018010	"Me naupangno te laka pakhatno heh nang zohsuam khatu ralring un. Heitasim tiphangin nang rel sing; vanvum ah amahni vanvummi te'n vana ei Pa mitmai kheh pan reng veng si.
40018011	Mi Tsapa heh a pai te san tu in leng si.
40018012	"Kawti'n ruat si utsim? Mi pakhat in tuu zakhat nei atsia, pakhatno heh lam a vai tsuk asin, tuu sawmkua le kua te kheh zam atsia, mual vumah a tuu lamvai zei tu in hawh ol ngawl si maw?
40018013	Thungai ngai in nang rel sing; a tawk phangin lam a vai ngawl tuu sawmkua le kua tah in tsimi tuu pakhat vumah ang sawn pittseih tu si.
40018014	Me naupangno te laka naupangno pakhat a pai thong tu heh vana nang Pa deihnak si ngawl si.
40018015	"Tsimi bek zo ngawl, na unau pi pa'n na vumah thilsual a puah kha a si lekhaw, hawh ta la nang panih ruak tawkdun in a khelhnak kheh rel in. Na thu a ngai a si lekhaw na unau pi pakhat ngah leh si tsi.
40018016	Sipelh atsia ngai nuam ngawl a si lekhaw, 'Mi pakhat maw panih maw huai la, tetti panih maw pathum maw te awnkam te thawmin a thu kho tiar tuh si.'
40018017	Tsimi khen a el lai pahpah a si lekhaw, pawlpi ah rel in. Sinapikhaw pawlpia relnak khen ngai nuam lawt ngawl a si lai lekhaw, lawkih te le siahkhon te bangin si tasen.
40018018	"Thungai ngai in nang rel sing; lei ah nang hennak taak hem van ah hennak si deve tu in, lei ah nang suutnak taak hem van ah suutnak si deve tu si.
40018019	"Nang rel lehleu sing; lei ah mi panih lungkim in thil nang ngennak pohpoh heh vana ei Pa'n amahni tsa puahsak tu si.
40018020	Heimansim tiphangin keima ming in mi panih maw pathum maw khawm dangnak ah amahni laingial ah keimah om sing," ti'n ti si.
40018021	Piter in ama nenah hawh atsia, "Bawipa, ka unau pi in ka vumah thilsual a puah tsuk asin, vei kawzah tian zah tu sing im? Vei sarih tian si maw?" ti'n ti si.
40018022	Jesuh in, "Vei sarih tian zah tu in na rel ngawl sing, vei sariha let sawmsarih tian zah tuh in na rel sing.
40018023	Tsimi manin vanvum uknak heh a sel te napernak a tseksaktu kumpibawi pakhat thaw bangve si.
40018024	A tsek pan phangin talent thawngsawm a batupa kheh ama nenah huai si.
40018025	A leibat a kuan zo ngawl manin a bawipa in amah le a zi le a tsa tehem zuar in rul tuh in thupe si.
40018026	Tsimi manin a selpa khen a mai ah bok atsia, 'Bawipa, ka or sawh rih in. Na kuan veng tulai poh sing,' ti'n ti si.
40018027	A bawipa khen ngeihhar in, luat tiar atsia a leibat hem zah liang si.
40018028	"Sinapikhaw tsimi selpa khen pulam ah suakper in, ama nenah denari zakhat a batu a selpi pa tawk in, a kutman atsia, a ngawng heet in, 'Na leiba ka kuan in,' ti'n ti si.
40018029	Tsimi manin a selpi pa khen a mai ah bok atsia, 'Ka or sawh rih in. Na rul veng tulai poh sing,' ti'n kunlo si.
40018030	Ama'n zah nuam ngawl in, hawh atsia a leibat a kuan tselh ma hem thawng toh si.
40018031	A selpi te'n a puahnak kheh a mu phangin, khawngai nguih in a bawipa nenah hawh dang atsia, a puahnak tehem kheh rel dang si.
40018032	Tsimi phangin a bawipa'n amah kheh ko atsia, 'Sel sesuak pa, na kun pittseih manin na leibat tehem na zah sing.
40018033	Nangmah ka ngeihhar bangin na selpi pa heh na ngeihhar deve tuh si ngawl si maw?' ti'n ti si.
40018034	"A bawipa kheh thinraw in, a leibat tehem a kuan tselh ma hem mi erhtu te kut ah aap si.
40018035	"Tsimi manin nangmahni vumah thilsual a puahtu nang unaupi kheh nang thinlung taktak in sual nang zah ngawl a si lekhaw, vana ei Pa in nang zah deve tu ngawl si," ti'n ti si.
40019001	Tsin, tibang hen thiltsang si. Jesuh in me thu te heh a rel tselh phangin, Galilee pin kiang atsia, Jordan run rala Judea ram ah hawh si.
40019002	Mihonpi te'n amah kheh lun dang in, ama'n dam tiarberh si.
40019003	Farasi te'n ama nenah hawh in, amah a tsulnak in, "Mipa in thu pakhat khat manin a zi paw daan si maw?" ti'n ti si.
40019004	Jesuh in amahni kheh o atsia, "A tepan in amahni puahtu hen 'mipa le nupang puah si.'
40019005	Tsin, 'Me thu man hen mipa in a nu le a pa te kheh zam sehla, a zi nenah om tasen. Tsin, amahni panih heh pum khat in tsang tu si,' ti'n ngannak kheh siar awng ngawl si utsim maw?
40019006	Tsimi manin amahni kheh panih si leh ngawlla in, pumkhat si ongla si. Tsimi manin Pathian komnak kheh minung in khen mah na sen," ti'n ti si.
40019007	Amahni'n Jesuh ah kheh, "Heita Mawsi in pawnak lai ken atsia, a zi kheh nawt tu in thupe sim?" ti'n ti si.
40019008	Jesuh in amahni kheh, "Nang thinkho leita manin Mawsi in nang zi te kheh paw siang si. Sinapikhaw a pan in tsimi bangin si ngawl si.
40019009	Nang rel sing, tutu sikhen nu le pa sualnak manin siar ngawl a zi paw atsia, zi dang a huaitu heh zuanzam si. Tsin, a pawnak zi a huaitu khehkhen zuanzam si," ti'n ti si.
40019010	A ningluntu te'n, "Nupa laklawh thu heh tsimi bang a si lekhaw, huai dun ngawl heh pha sawn si," ti'n amah kheh ti si.
40019011	Sinapikhaw Jesuh in, "Mi tehem in me thu heh saang thei ngawl si. Pathian penak te bek in saang thei si.
40019012	A nu pum sung pin tilret saak in a suak te om in, minung te tilret saknak te om atsia, vanvum uknak manin tilret tsawm te khen om si. A saang thei te'n saang tasen," ti'n ti si.
40019013	Tsin, naupangno te lu vumah a kut suansak atsia, saw a ngensak tuh in amah ni kheh Jesuh nenah a huai phangin, ningluntu te'n amahni kheh hau si.
40019014	Sinapikhaw Jesuh in, "Naupangno te tsawh ka nenah hawh la sen. Kham mah na un. Heimansim tiphangin vanvum uknak heh me bang naupangno tea si," ti'n ti si.
40019015	Tsin, amahni lu vumah a kut a suan tselh phangin, tsimi mun pin khen kiang si.
40019016	Pan un, mi pakhat kheh ama nenah hawh atsia, "Mipha Sayapa, kumkhaw nungnak ka nei theinak tuh in hei thilpha puah ang im?" ti'n ti si.
40019017	Jesuh in amah kheh, "Heita mipha, ti'n ka ti si tsim? Pathian siar ngawl tumah mipha om ngawl si. Sinapikhaw nungnak ah lut na nuam a si lekhaw, thukhaam te lun in," ti'n ti si.
40019018	Ama'n Jesuh ah kheh, "Hei ber te sim?" ti'n ti si. Jesuh in, "'Tualreek mah,' 'Zuanzam mah,' 'Ruko mah,' 'A maan ngawl tettikhan mah,'
40019019	'Na nu le na pa upat in,' tsin 'Na inn nen kheh nangmah le nangmah na it tsawm bangin it in,'" ti'n ti si.
40019020	Khangnopa khen amah kheh, "Me tehem heh ka naupang lai pah in ka lunsek saak si. Hei kul lai sing im?" ti'n ti si.
40019021	Jesuh in amah kheh, "Mi nakim si nuam le tsikhaw, hawh ta la na neinak thil tehem zuarberh la, minawm te sawm ten. Tsin, van ah ro nei tu si tsi. Tsimi tselh phangin hawh la, ka lun in," ti'n ti si.
40019022	Sinapikhaw khangnopa kheh tangka tampi nei a si manin, tsimi awnnak a za phangin, lungse ngai in hawh leh si.
40019023	Tsimi phangin Jesuh in a ningluntu te kheh, "Thungai ngai in nang rel sing, milian pakhat vanvum uknak sungah lut heh har ngai si.
40019024	Nang rel not sing, milian pakhat Pathian uknak sungah a lut tah in, phim kaw sungah kalauk lut heh beih sawn si," ti'n ti si.
40019025	Ningluntu te'n tsimi thu kheh a za dang phangin lunglawi tihtak in lunglawi dang atsia, "Tu heh sannak si thei tu sim?" ti'n ti dang si.
40019026	Sinapikhaw Jesuh in amahni kheh pan atsia, "Minung te tsa in a si theihnung ngawl sipelh in, Pathian tsa in thil tehem heh si theihnung si," ti'n ti si.
40019027	Piter in o atsia, "Pan in, heizongza zam in na lun si ung, hei ngah tu si ung im?" ti'n amah kheh ti si.
40019028	Tsimi manin Jesuh in amahni kheh, "Thungai ngai in nang rel sing, remther hun ah Mi Tsapa heh ama tsungnung kumpibawi tohkheng ah a to phangin, nangmahni ka ningluntu leinih te heh Israel hin leinih te uktu tuh in kumpibawi tohkheng leinih ah to deve tu si utsi.
40019029	Keima ming manin a inn maw a suahpi mipa te maw a tser te maw a pa maw a nu maw a zi maw a tsa te maw a lo maw a zam tu pohpoh in a let zakhat in ngah leh tu in, kumkhaw nungnak ro luah tu si.
40019030	Sinapikhaw a masa minung tampi te kheh dawlta si leh tu in, dawlta te kheh masa si leh tu si," ti'n ti si.
40020001	Tsin Jesuh in, "Vanvum uknak heh a tsapit lo ah napertu tuh mi tsial tu in zingmano in a hawhtu innteekpa thaw bangve si.
40020002	Ama'n napertu te thaw in nitha denari pakhat pe tu in a lungkim dun tselh phangin, a tsapit lo ah hawh tiar si.
40020003	Zinglam naazi kua lun in pusuak atsia, dawr ah a ding dang reng midang te kheh mu si.
40020004	Tsin, amahni kheh, 'Nangmahni khen tsapit lo ah hawh deve ta un. A khawthu nitha nang pe tu sing,' ti'n ti atsia, amahni khen hawh dang si.
40020005	Sun laitak in le simlam naazi pathum phangin pusuak lehleu atsia, masa bangpah in ti si.
40020006	Simlam naazi panga phangin pusuak leh in, ding dang reng midang te kheh tawk in, 'Heita nai ah sunnilawh ding dang reng si utsim?' ti'n ti si.
40020007	Amahni'n, 'Tumah in a tiar ngawl ta si' ti'n ti si. Ama'n amahni kheh, 'Nangmahni khen tsapit lo ah hawh deve ta un. A khawthu nitha nang pe tu sing,' ti'n ti si.
40020008	"Simlam a si ongla phangin tsapit lo neitupa in a tangka kemtu kheh, 'Napertu te kheh koberh la, per dawlta ber te pin pan ta la, per masa ber tian amahni nitha pe ten,' ti'n ti si.
40020009	Tsin, simlam naazi panga lun phangin tsialnak te kheh leng in nitha denari pakhat ten ngah si.
40020010	"Sinapikhaw per masa ber te a leng phangin, tam sawndoh ngah tu in ring si. Amahni'n nitha denari pakhat ten pah ngah dang si.
40020011	A nitha ten a saang dang tselh phangin,
40020012	'Me te heh naazi pakhat sung bek phang per si in, harsa ngai in ni sen sa lak ah na a pertu keimahni thaw tsankim in puah si tsi,' ti'n lo neitupa kheh ti dang si.
40020013	"Sinapikhaw lo neitupa in amahni laka pakhat kheh o atsia, 'Ei rual, nang vumah heimah khelh ngawl sing. Denari pakhat pe tu in lungkim dun si ngawl na sing im?
40020014	Nangmahnia tsawh le ula hong ta la un. Dawlta ber in a pertu khehkhen nangmahni bangin ngah tiar nuam sing.
40020015	Ka thil neinak vumah ka nuamnak bangin puah thei si ngawl si ing maw? A si ngawl lekhaw ka phatnak heh muheh si tsim maw?' ti'n ti si.
40020016	Tsimi manin dawlta ber te heh masa ber leh tu in, masa ber te heh dawlta ber si leh tulai si. Konak heh minung tampi sipelh in, dengnak heh minung dawmno si," ti'n ti si.
40020017	Tsin, Jesuh ah kheh Jerusalem ah hawhso atsia, lamlak ah ninglun leinih te kheh a tseno in hawhpi in,
40020018	"Pan un, Jerusalem ah hawhso dang tu si sing. Tsin, Mi Tsapa heh suangbawi te le Daan zirhtu te kut ah aap tu atsia, amahni'n reek tuh in han tu si.
40020019	Tsin, nihtsiam bawlnak in mang tuh in le vat tuh in le thinglamteh ah reek tuh in Gential te nenah aap tu si. Tsin, a nithumnak ni in tho leh tu si," ti'n amahni kheh ti si.
40020020	Zebedee tsapa te nu in a tsapa te keng in ama nenah hawh atsia, a mai ah khuk tsaitsen in thil pakhat ngen si.
40020021	Ama'n minu kheh, "Hei deih si tsim?" ti'n ti si. Minu in, "Na uknak ah me ka tsapa te panih heh na taklam ah le na kehlam ah to siang sawh in," ti'n ti si.
40020022	Sinapikhaw Jesuh in amah kheh o atsia, "Nang ngennak heh hei si ti thei tsawm ngawl si utsi. Ka in tuh khuat heh in thei tu si utsim maw? Ka niim tuh niimnak ah niim thei tu si utsim maw?" ti'n ti si. Amahni'n, "Zo tu si ung," ti'n ti si.
40020023	Tsimita Jesuh in amahni kheh, "Ka khuat heh in miau tu in, ka niim tuh niimnak ah niim miau tu si utsi. Sinapikhaw ka taklam ah to tu le ka kehlam ah to tu heh keima pe theih si ngawl in, ei Pa siamham saak te tsa si sawn si," ti'n ti si.
40020024	Ningluntu sawmkhat te'n tsimi thu heh a za phangin, nau-u te vumah ngaimawh ngai dang si.
40020025	Tsimi manin Jesuh in amahni kheh a nenah ko atsia, "Gential te uktu te'n a uknak te vumah bawi ngai in, a mi thupi te khen amahni vumah thunei ngai si.
40020026	Nangmahni lak ah tsimi bangin si mah na sen. Tutu sikhen nangmahni lak ah mi thupi ber si a nuamtu heh nang na persaktu si tasen.
40020027	Nangmahni lak ah masa ber si a nuamtu hen nang sel si tasen.
40020028	Mi Tsapa heh mi te natiar tu in leng si ngawl in, mi te na persak tu in le mi tampi dennak tsa ama nungnak pe tu in a leng si sawn si," ti'n ti si.
40020029	Jerikho pin a kiang dang phangin mihonpi te'n amah lun si.
40020030	Ngai in, lampi kung ah a toreng mittsaw panih te'n Jesuh hawh thawm a za phangin, "Maw Bawipa, David Tsapa, kei ngeihhar sawh in," ti'n au si.
40020031	Mihonpi te'n mengdeen tiar si. Sinapikhaw amahni'n au leilei in, "Maw Bawipa, David Tsapa, kei ngeihhar sawh in," ti'n ti si.
40020032	Tsimi manin Jesuh ah kheh ding in amahni kheh ko atsia, "Nangmahni tsa hei puah sak tu in deih ka si utsim?" ti'n ti si.
40020033	Amahni'n, "Bawipa, khawmu ot si ung," ti'n ti si.
40020034	Jesuh in amahni kheh ngeihhar ngun in, amahni mit kheh zen sak si. Makhat in a mit khawmu kawm atsia, amah kheh lun kawm nom si.
40021001	Tuhen amahni heh Jerusalem md A nong lemlem ongla in, Olive Mual bula Bethfake khaw a leng phangin ningluntu panih leh atsia amahni kheh,
40021002	"Nang raala khaw ah hawh ta un. Nang leng tsang in laakpi le a no khitnak kheh mu tu si utsi. A ri sut ta ula, ka nenah kai un.
40021003	Mi pakhat khat in a dong a si lekhaw, 'Bawipa'n kin si,' ti'n ti ta ula, siang zep tu poh si," ti'n ti si.
40021004	Profet tawnin rel hamnak a kimnak tuh in me tehem heh tsang si.
40021005	Profet in, "'Pan in, na Kumpibawi heh, thintsual ngai in, laakpi le a no to in na nenah hawh tseih si,' ti'n Zion tsanu kheh rel un," ti'n ti si.
40021006	Ningluntu panih kheh hawh atsia, Jesuh relnak bangin puah si.
40021007	Amahni'n laakpi le a no kheh kai in, amahni zaang ah puanphah sak atsia, Jesuh ah to tiar si.
40021008	Mihonpi te'n amahni puan kheh lampi ah phah sak atsia, midang te'n sawl tet in phah si.
40021009	Tsimi phangin a mai ah a hawhtu le a ning pin a luntu mihonpi te'n, "David Tsapa heh Hosanna! 'BAWIPA ming in a lengtu pa heh tsungnung tasen!' A daak ber ah Hosanna!" ti'n au dang si.
40021010	Jerusalem khaw sungah a lut phangin, khaw sunga mi tehem kheh rung bengbung in, "Mepa heh tu sim?" ti'n ti si.
40021011	Mihonpi te'n, "Mepa heh Galilee penga Nazareth khawte profet Jesuh ah si," ti'n ti si.
40021012	Jesuh ah kheh Pathian temple reen sungah lut atsia, temple reen sungah thil leitu tehem le thil zuartu tehem kheh hawlberh si. Tangka thengtu te tsabuai te le khuro zuartu te tohkheng te kheh lailetberh sak si.
40021013	Tsin, Jesuh in amahni kheh, "'Ka inn heh sawngennak inn tinak si tu si,' ti'n ngan si, sinapikhaw nangnihni'n 'ruko te kaw' in tsan si utsi," ti'n ti si.
40021014	Mittsaw te le kawngzenat vei te'n temple reen sunga ama nenah hawh dang atsia, ama'n dam tiarberh si.
40021015	Sinapikhaw suangbawi te le Daan zirhtu te'n thil khumnung ngaingai a puahnak te a mu phangin, le "David Tsapa kheh Hosanna," ti'n temple reen sungah naupang te au dang tseihnak kheh a za phangin, thase ngai dang in,
40021016	Jesuh ah kheh, "Me te awnnak heh za tsim maw?" ti'n ti si. Jesuh in, "Za emsai poh ee, 'Nausen te le nau khul in lai te kam pin thangphatnak kheh nakim tiar ongla si tsi,' tinak kheh siar awng ngawl si utsim maw?" ti'n amahni kheh ti si.
40021017	Tsin, Jesuh in amahni kheh zam atsia, Bethany khaw ah hawh in zan tsam si.
40021018	Tsin, zing in khawpi sungah a hawh leh phangin a rikaam si.
40021019	Lampi kung ah theikuang mu in, veeng pelh atsia, a nah siar ngawl a rah heimah tawk ngawl in, "Rah leh nom awl ta law," ti'n theikuang kheh ti atsia, makhat in theikuang kheh ro si.
40021020	Ningluntu te'n tsimi kheh a mu dang phangin khum ngai dang in, "Kawti theikuang heh ro nomper nan tih im?" ti'n ti si
40021021	Tsimi manin Jesuh in amahni kheh o atsia, "Thungai ngai in nang rel sing, ummawhnak nei ngawl in nang um lekhaw, theikuang vumah puahnak bang bek heh puah si ngawl in, me mualpi heh, 'Thawnla tipi sungah lawn tsawm in,' ti'n nang tinak heh nang tibang in si tu si.
40021022	Tsin, umnak thaw sawngen ula, nang ngennak taak hem ngah tu si utsi," ti'n ti si.
40021023	Jesuh ah kheh temple reen sungah lut atsia, thu a zirh tseih laitum kheh suangbawi te le Jew te upa te'n mu in, amah kheh zuan dang atsia, "Hei thuneinak thawmin me thil te heh puah si tsim? Me thuneinak heh tu penak si tsim?" ti'n dong si.
40021024	Jesuh in amahni kheh o atsia, "Keimah khen thu pakhat nang dong deve tu sing. Nang rel a silekhaw, keimah khen hei thuneinak thawmin me thil te heh puah sing im, ti nang rel tu sing.
40021025	Johan niimnak heh kawnai pina sim? Van pina si maw minung nen pin sawn sim?" ti'n ti si. Amahni'n thuruat dang atsia, " 'Vanvum pina si,' ti'n ti le singkhaw, 'Heita um ngawl si utsim?' ti'n ti tu kei si.
40021026	Tsin, 'Minung nen pin si,' ti'n ti lehleu le singkhaw mi tehem in Johan ah heh profet pakhat in a tinak a si manin, mipi te kih meek si sing," ti'n rel dang si.
40021027	Tsimi manin amahni'n Jesuh ah kheh o atsia, "Thei ngawl si ung," ti'n ti dang si. Jesuh in, "Keimah khen hei thuneinak thawmin me thil te heh puah sing im, ti nang rel deve tu ngawl sing.
40021028	"Kawti'n ruat si utsim? Mipa pakhat in tsapa panih tsawi si. Ama'n a upa sawn kheh, 'Tsapa, tuni ka tsapit vuan ah hawh tala naper ten,' ti'n ti si.
40021029	A tsapa upa sawn in a pa kheh o atsia, 'Hawh tu ngawl sing,' ti'n ti pelh atsia, dawllam in sir leh in hawh leh si.
40021030	"Tsin, ama'n a nauta kheh hawh tiar deve si. A nauta khen a pa kheh o atsia, 'Bawipa, hawh tu sing,' ti'n ti pelh atsia, hawh leh ngawl si.
40021031	"Me te panih lak pin tu sawn in a pa deihnak puah sim?" ti'n ti si. Amahni'n, "Upa sawn in si" ti'n ti si. Jesuh in, "Thungai ngai in nang rel sing, siahkhon te le dopzuar te heh Pathian uknak ah nangmahni maikhalh in lut tu si.
40021032	Heimansim tiphangin Johan in diktsangnak daan thaw nang nenah leng in um ngawl si utsi. Sinapikhaw siahkhon te le dopzuar te'n amah kheh um si. Meheh nang mu phang riang in, amah um tu in nang sual sir nuam lawt ngawl si utsi.
40021033	"A dang thusanteh heh ngai rih un. Vuan neitu pakhat om in, a vuan sungah tsapit kuang phun si. Pal suum in ren atsia, tsapit surnak leikaw tso in, dawndel dawh si. Tsin, Tsapit vuan kiltu te kheh nga tiar in, ram khawlapi ah khualvak si.
40021034	Tsapit rah thawi hun a kim dawn ongla phangin tsapit rah te le tu in a omlawh te kheh tsapit vuan kiltu te nenah leh si.
40021035	"Tsapit vuan kiltu te'n omlawh te kheh pom atsia, pakhat heh vaatdek in, pakhat heh reek atsia, a dang pakhat heh lungto in seplum si.
40021036	Vuan neitupa'n a masa tah tam sawn in omlawh te leh in, vuan kiltu te'n a masa bangpah in zing si.
40021037	Tawpsannak in ama'n, 'Ka tsapa heh vang kihzah bel tu si,' ti'n ti tsawm atsia, a tsapa kheh leh si.
40021038	"Sinapikhaw tsapit vuan kiltu te'n a tsapa kheh a mu phangin, 'Mepa heh a ro luahtu si. Hawh in reek a singkhaw, a ro thil te long sak a sing,' ti'n ti dang si.
40021039	Tsimi manin, amahni'n a tsapa kheh pom atsia, vuan pulam ah lawn in reek dang si.
40021040	Tsimi manin vuan neitu a leng phangin vuan kiltu te kheh kawti bangin ti tu sim?"
40021041	Amahni'n, "Tsimi bang mi suaksual te kheh mulzumnung ngai in siatsuah tu in, a tsapit vuan kheh tsapit rah hun phangin tsapit rah a petu tuh midang tsapit vuan kiltu te nga tiar leh tu si," ti'n ti dang si.
40021042	Jesuh in amahni kheh, "Laithiangrim siar awng ngawl si utsi maw? 'Inn satu te'n a lonnak lungto kheh inn ning khumnak in tsang si. Meheh BAWIPA puahnak si in, keimahni mitmuh ah khumnung ngai si,' ti'n ti si.
40021043	"Tsimi manin nang rel sing, Pathian uknak heh nangmahni nena lesaknak si tu in, a rah thei miphun kheh pe tu si.
40021044	Tutu sikhen me lungto vumah a datu heh kehreih tu in, tsimi lungto in a daaknak heh vuatbuk tu si," ti'n ti si.
40021045	Suangbawi te le Farasi te'n me thusanteh heh a za phangin, amahni a titsipnak a si lam thei si.
40021046	Amah kheh pom tuum dang pelh in, mipi te'n profet pakhat in a koih manin mipi te kheh kih si.
40022001	Jesuh in amahni kheh thusanteh mang in thurel in,
40022002	"Vanvum uknak heh a tsapa-a mopuai a puah saktu kumpibawipa thaw bangve si.
40022003	Ama'n mopuai ah samnak te ko tu in a sel te tiar pelh atsia, amahni'n puai sim nuam ngawl si.
40022004	"Ama'n a dang sel te tiar lehleu in, 'Samnak te kheh, "Ngai un, ka simlai puah tselhsek ongla sing. Ka kawlpawtsang te le sum a thau te tel ngah ongla sing. Heizongza ralringlep ongla si. Mopuai sim la un," ti'n ti ta un,' ti'n ti si.
40022005	"Sinapikhaw amahni'n hei nam ngawl in, mi pawlkhat te'n lothok in, pawlkhat te'n sumpeinak ah hawh in, amahni nuam min ten ah hawh dang si.
40022006	Midang te'n a sel te kheh pom atsia, zahtsaknung ngai in zing in, reek si.
40022007	Tsimi thu kheh kumpibawipa'n a thei phangin, thinraw ngai si. Tsin, a raalkap te leh atsia, tualreek te kheh siatsuahberh in, a khawpi khen haalsak si.
40022008	Tsin, a sel te kheh, 'Mo puai simlai ei theilep ongla si. Sinapikhaw samnak te heh puai sim taak ngawl si.
40022009	Tsimi manin rawtpi ah hawh ta ula, mi nang tawknak taak hem mo puai ah sam ta un,' ti'n ti si.
40022010	"Tsimi manin sel te'n rawtpi tehem ah hawh in, a tawknak tehem, mipha a sikhen mi sesuak a sikhen khawmluut in, puai puahnak innkhan kheh mikhual dim tiar si.
40022011	Sinapikhaw kumpibawipa'n mikhual te pan tu in a lut phangin, mo puai puan sil ngawl mipa pakhat kheh mu si.
40022012	Tsimi phangin kumpibawipa khen amah kheh, 'Ei rual, mo puai puan sil ngawl in kawti'n nai sungah lut thei si tsim?' ti'n ti si. Ama'n heimah awn thei ngawl si.
40022013	Tsimi phangin kumpibawipa khen a sel te kheh, 'A kut le a kawng henpek ula, amah heh huai in pulam khawthim sungah vawr ta un. Tsimi munah kap kuaikuai in hariat tuihtuih tasen,' ti'n ti si.
40022014	"Konak heh minung tampi tupelh in, dengnak heh minung dawmno si tu si," ti'n ti si.
40022015	Tsimi phangin Farasi te'n hawh atsia, ama awnkam pin a sual man tu in sawm dun si.
40022016	Farasi te'n amahni ninglun te kheh Herod pawl te thaw a nenah leh in, "Sayapa, nangmah heh midik si atsia, Mi nopmawh nom ngawl in le mi maisong nom ngawl in le man ngaino in Pathian daan thudik na zirh lam na thei si ung.
40022017	Tsimi manin, Sizar nenah siah pe heh a daan si maw, si ngawl sim? Na ruatnak kei rel in," ti'n ti si.
40022018	Sinapikhaw Jesuh in amahni suaksual thiatha kheh thei in, "Nangnih ni mi sidat te, heita tsul ka si utsim?
40022019	Siah pe tuh tangka tsawh ka muh tsuk un," ti'n ti si. Amahni'n denari pakhat kheh muh si.
40022020	Tsimi phangin Jesuh in, "Meheh tu mel le tu ming sim?" ti'n dong si.
40022021	Amahni'n, "Sizar mel le ming si," ti'n ti si. Ama'n, 'Tsimi manin Sizar thil te heh Sizar pe ula, Pathian thil te heh Pathian pe un," ti'n amahni kheh ti si.
40022022	Amahni'n me a awnnak heh a za phangin lunglawi dang in, amah kheh zam atsia hong dang si.
40022023	Tsimi ni rengreng in mithi tholehnak om ngawl si, ti'n a titu Sadusi te'n a nenah thudong tu'n hawh atsia,
40022024	"Sayapa, mipa pakhat heh tsa tsawi ngawl in a thi lekhaw, a nau in a zi kheh huai ta sehla, tsatsawi sak sen, ti'n Mawsi in rel kei si.
40022025	Keimahni lak ah unau pasarih om si. Upa ber in zi huai atsia tsa tsawi ngawl in thi in, a zi kheh a nau nenah zam si.
40022026	Tsimi bangin a panihnakpa khen thi deve in, a pathumnak khen thi si. Tsimi bangin sarihnak pa tian in thi dangberh si.
40022027	Tawpsannak in minu kheh thi deve si.
40022028	Tsimi manin tholehnak ah me minu heh unau pasarih sung pin tu zi ber si tu sim? A vaseng in minu heh a zi in nei dangberh awng si," ti'n ti si.
40022029	Jesuh in amahni kheh o atsia, "Khelh taktak si utsi, Laithiangrim thei ngawl in, Pathian huham khen thei ngawl si utsi.
40022030	Tholehnak ah huai dunnak om leh tu ngawlla in, vana Pathian vanvummi te thaw bangve tu si.
40022031	Mithi tholehnak thu ah hen Pathian in nangmahni a relnak heh siar awng ngawl si utsim maw?
40022032	Pathian in, 'Keimah heh Abraham Pathian, Isak Pathian, Jakob Pathian sing,' ti'n ti si. Pathian heh mithi te Pathian si ngawl in minung te Pathian si," ti'n ti si.
40022033	Me a onak heh mipi te'n a za phangin a thu zirhnak heh khum ngai dang si.
40022034	Sadusi te kheh Jesuh in awn thei nom ngawl in a zinglam Farasi te'n a za phangin, munkhat ah khawm dang si.
40022035	Amahni lak pin daan thiam pakhat in amah tsulnak in thu pakhat dong si.
40022036	Ama'n, "Sayapa, daan sungah hei thukhaam heh thupi ber sim?" ti'n ti si.
40022037	Jesuh in amah kheh, " 'BAWIPA na Pathian kheh na thinlung hem, na nungnak hem in le na lungmu hem in it in.'
40022038	Meheh a pakhatnak le a thupi ber thukhaam si.
40022039	A panihnak heh, 'Nangmah le nangmah na it tsawm bangin na inn nen it in,' ti heh si.
40022040	Me thukhaam panih heh Daan hem le Profet te thureelnak tehema bulpi si," ti'n ti si.
40022041	Farasi te munkhat ah a khawm dang lai in, Jesuh in,
40022042	"Khrih thu heh kawtibang in ruat si utsim? Tu Tsapa sim?" ti'n ti si. Amahni'n, "David Tsapa si," ti'n ti si.
40022043	Jesuh in, "Heita David in Raula in amah heh, 'Bawipa' ti'n ko sim?
40022044	David in, 'BAWIPA in ka Bawipa heh, "Na raal te kheh na palkam in ka puah ma hem ka taklam ah to in," ' ti'n ti si.
40022045	"David in amah heh, 'Bawipa' ti'n a ko a si lekhaw, kawti'n a Tsapa si thei tu sim?" ti'n ti si.
40022046	Amah kheh tumah in kamkhatno pohkhen o thei ngawl si. Tsimi ni pin pan tumah in thudong ngam leh ngawl si lei.
40023001	Jesuh in mihonpi te le a ningluntu te kheh thurel si.
40023002	Ama'n, "Daan zirhtu te le Farasi te'n Mawsi tohkheng ah to si.
40023003	Tsimi manin lun tuh in a relnak tehem lun ula puah un. Sinapikhaw amahni'n a awnnak bangin a puah leh ngawl manin a puahnak bangin puah mah na un.
40023004	Thilrit a phur har ngai te puah in mi te ko vumah suan si. Sinapikhaw amahni rori hen a kuttsungno pohkhen dang nuam ngawl si.
40023005	Sinapikhaw a puahnak tehem heh mi te mu belbel tuh in puah si. Tsel ah le baan ah hennak Laithiangrim ngannak savunpek te kheh a lian theitawp in puah atsia, angki tsual tseep kheh a tsual theitawp in tsual tiar si.
40023006	Puai puahnak ah tohkheng pha ber ah le sinakok ah tonak pha ber ah to tuur in,
40023007	dawr ah upatnak le mi te, 'Rabbi, Rabbi,' ti'n ponnak kheh tuur si.
40023008	Sinapikhaw nangnihni'n 'Rabbi' ti'n ponnak si mah na un. Nang vaseng heh unau dang nang si manin, nang Sayapa heh pakhat bek si. Amah heh Khrih ah si.
40023009	Leivum ah ei pa ti'n tumah pon mah na un. Heimansim tiphangin Pa pakhat bek nei si utsi, amah heh van ah om si.
40023010	Nang Saya heh pakhat bek si in, amah heh Khrih ah a si manin, 'Sayapa' ti'n ponnak si mah na un.
40023011	Nangmahni lak ah mi thupi ber heh nang omlawh si tu si.
40023012	Mah le mah a tsawisang tsawm tu heh niam tiarnak si tu in, mah le mah a niam tiar tsawmtu heh tsawisangnak si tu si.
40023013	"Nangnihni mi sidat Daan zirhtu te le Farasi te, lungsenung si utsi. Heitasim tiphangin mi te lut theihnung tuh ngawl in vanvum uknak kongkham kheh khaam si utsi. Nangmahni in nang lut ngawl bek zo ngawl, a luttu te khehkhen lut siang ngawl si utsi.
40023014	Nangnihni mi sidat Daan zirhtu te le Farasi te, lungsenung si utsi. Heitasim tiphangin numei te inn ruam atsia, sidatnak thaw reipi pi sawngen khel si utsi. Tsimi manin hannak roh leilei in vei tu si utsi.
40023015	"Nangnihni mi sidat Daan zirhtu te le Farasi te, lungsenung si utsi. Heitasim tiphangin nang benak ah mi pakhat lut tiar ngah tu in, lei lam pin a sikhen ti lam pin a sikhen khualvak kawikawi si utsi. Mi pakhat nang ngah phangin nangmahni tah in letnih in hella tsa in tsan si utsi.
40023016	"Nangnihni lungsenung lamhuai tu mittsaw te, 'Tutu sikhen temple saal in a tsial tsawm tu heh a tsial tsawmnak hen amah heen ngawl in, temple sunga sui saal in a tsial tsawmtu heh a tsial tsawmnak in amah heen si,' ti'n ti si utsi.
40023017	Mitaw te le mittsaw te! Sui le sui a thiang tiartu temple heh hei thupi sawn sim?
40023018	'Tutu sikhen benak dawndel saal in a tsial tsawm a si lekhaw heimah poi ngawl si. Sipelh atsia bawlnak dawndel vuma lehsawng saal in a tsial tsawm a si lekhaw a tsial tsawmnak kheh a lamlen himhim kul si,' ti'n ti si utsi.
40023019	Mitaw te le mittsaw te! Bawlnak lehsawng le bawlnak a thiang tiartu bawlnak dawndel heh hei thupi sawn sim?
40023020	Tsimi manin bawlnak dawndel saal in a tsial tsawmtu heh bawlnak dawndel le a vuma bawlnak thil tehem saal in tsial tsawm si.
40023021	Temple saal in a tsial tsawmtu heh temple le a sungah om tehem saal in tsial tsawm si.
40023022	Vanvum saal in a tsial tsawmtu heh Pathian tohkheng le a vumah a totu saal in tsial tsawm si.
40023023	"Nangnihni mi sidat Daan zirhtu te le Farasi te, lungsenung si utsi. Heitasim tiphangin vonna lawm te, lenmui te le saiso te sehsawm sehkhat pe atsia, daan thupi ngaingai a si thukhennak, ngeihharnak le umnak te kheh zulhzau men si utsi. A dang te heh zam lawt ngawl in, me te khen heh nang puah tuh si.
40023024	Lamhuaitu mittsaw te, thosi te nang lem kha tuh ngawl in hap atsia, kalauk lemhawl si utsi.
40023025	"Nangnihni mi sidat Daan zirhtu te le Farasi te, lungsenung si utsi. Heitasim tiphangin khuat le leeng te kheh a pulam zong thiang tiar atsia, a sung heh hampumnak le mah le mah kelen tsawm thei ngawlnak in dim si.
40023026	Farasi mittsaw te, nang khuat le nang leeng heh a sung thiang tiar masa ula, a pulam khen tsiang tsih tu si.
40023027	"Nangnihni mi sidat Daan zirhtu te le Farasi te, lungsenung si utsi. Heitasim tiphangin nangmahni heh pulam pan phangin mawi ngai in lang miau pelh atsia, a sungah mithi ruh le a thiang ngawl te ruakruak a dim, si ngo thuhnak thaan thaw bangve si utsi.
40023028	Tsimi bangin nang pulam heh mi te mai ah diktsang ngai baang pelh in, nang sunglam heh sidatnak le tsannei ngawlnak ruak dim si.
40023029	"Nangnihni mi sidat Daan zirhtu te le Farasi te, lungsenung si utsi. Heitasim tiphangin profet te thaan puahsak atsia, midik te thaan kheh mawi ngai in puah si utsi.
40023030	Tsin, 'Kei pupa te san in om ongla kei si tsuk ta asin, profet te thisen a suahnak ah peh deve tu ngawl pelh si ung,' ti'n ti tsawm si utsi.
40023031	"Tsimi manin profet te reektu te tsa te nang si lam kheh tettikhan tsawm si utsi.
40023032	Nang pa te thilsual a puahnak zah kheh kimsek tiar vanglak un.
40023033	Rul le ru nei rul hin te, hell ah hannak pin kawti'n luat thei tu si utsim?
40023034	Nang nenah profet te, mi tsim te le Daan zirhtu te leh sing. Pawlkhat te reek a utsikhaw, thinglamteh ah tar tu in, pawlkhat te heh nang sinakok ah savun rihual in vaat tu atsia, khaw pakhat pin khaw pakhat ah erh tseihzel tu si utsi.
40023035	Tsimi bangin midik Abel thisen pin pan temple le bawlnak dawndel laklawh ah nang reeknak Berekhiah tsapa Zekhariah thisen tian, leivum ah midik te thisen nang suahnak tehem nangmahni vumah lengberh tu si.
40023036	Thungai ngai in nang rel sing, me thil tehem heh tusan minung te nenah lengberh tulai si.
40023037	"Maw Jerusalem, Jerusalem, profet te a reektu, na nenah lehnak te lungto in a seplumtu, arpi in a no te kheh a la nuai ah a huam bangin, na tsa te munkhat ah huam ot ngai veng sing. Sinapikhaw nuam ngawl si tsi.
40023038	Pan in! Na inn heh innro in zamnak si tu si.
40023039	Na rel sing, 'BAWIPA ming in a leng tu heh thangphatnak si tasen,' ti'n na ti ma hem, tu pin pan ka mu leh kel tu ngawlla si tsi," ti'n ti si.
40024001	Jesuh ah kheh suak atsia, temple pin khen kiang si. A ningluntu te'n temple innpi ruai kheh amah muh nuam in a nenah hawh dang si.
40024002	Jesuh in amahni kheh, "Me thil tehem heh mu utsim maw? Thungai ngai in nang rel sing, phereihnak si tu ngawl pelh in, nai munah lungto pakhat le pakhat delh dun ngawl in zamnak si tulai si," ti'n ti si.
40024003	Olive Mual ah a to lai in ninglun te kheh amahni ruak in ama nenah hawh dang atsia, "Me thil te heh kontik in si tu sim? Na leng leh hun le san bonak theihdiknak heh hei si tu sim? Kei rel in," ti'n ti dang si.
40024004	Jesuh in amahni kheh o atsia, "Tumaha zol ngah tuh ngawl in tsimkom un.
40024005	Heitasim tiphangin keima ming in minung tampi leng tu in, 'Keimah heh Khrih ah sing' ti'n ti atsia, mi tampi zol tu si.
40024006	Raal tawng thu le raal leng thawm te za tulai si utsi. Nang thin tsawl kha tu ralring un. Tsimi thil tehem leng rori tu pelh in, a tawpnak si rih tu ngawl si.
40024007	Miphun pakhat le pakhat tawng dun tu in, ram pakhat le pakhat tawng dun tu si. Tsin, rian dung tu atsia, pulnat leng tu in, mun hem ah thinthing tu si.
40024008	Tsimi tehem heh rimnak a pannak si lai si.
40024009	"Tsimi phangin nangmahni heh mi te'n harsanak pe tuh in le reek tuh in mi kut ah aap tu atsia, keima ming manin miphun tehem in haw tu nang si.
40024010	Mi tampi khawsi tu in, pakhat le pakhat zuar dun in haw dun tu si.
40024011	Profet dik ngawl te suak tu in, mi tampi zol tu si.
40024012	Tsan nei ngawlnak a tam leita manin, mi tampi te itnak kheh kiam lemlem tu si.
40024013	Sinapikhaw a tawp tian a tuar tul zotu te heh sannak si tu si.
40024014	Me uknak thuthang pha heh miphun tehem nenah tetti a si tuh in leivum hem ah rel tu si. Tsimi zawh in a tawpnak leng tu si.
40024015	"Tsimi manin profet Daniel reelnak 'siatsuahtu ningtsirnung' ah kheh mun thiangrim ah a ding nang mu phangin," a siartu ten thei tasen.
40024016	"Judea peng ah a om te'n mual vumah dan tasen.
40024017	Innkhum vumah a omtu hen inn sunga thil pakhat khat le tu in tolhsuk mah na tasen.
40024018	Lo ah a omtu khen a puan leleh tu in inn ah hong mah na tasen.
40024019	Tsimi hun in naupai te le nau kanghuam nei te tsa lungsenung tu si.
40024020	Nang dan hun heh khawsik hun in, le Sabbath ni a si tuh ngawl in sawngen un.
40024021	Heitasim tiphangin, leivum a po pan pin pan tuni tian a om awng lai ngawl, tuzawh khen a om kel leh tu ngawl harsanak maktak tak kheh leng tu si.
40024022	Tsimi ni te kheh tsom tiarnak a si ngawl lekhaw, tumah sannak si tu ngawl si. Sinapikhaw dengnak te tsa in tsimi hun kheh tsom tiar tu si.
40024023	"Tsimi phangin mi pakhat khat in, 'Pan un, nai ah hen Khrih ah om si,' ti'n maw, 'Mia khen ah Khrih ah om si,' ti'n a ti sikhen, diksang mah na ta un.
40024024	Heitasim tiphangin khrih dik ngawl te le profet dik ngawl te suak tu in, a si theihnung lekhaw dengnak te riang a zolzo tuh in theihdiknak mak le thil khumnung mak muh tu si.
40024025	Pan un, nang rel ham po si lang.
40024026	"Tsimi manin mi te'n, 'Pan un, amah heh hampalak ah om reng si,' ti'n a tilekhaw, hawh mah na ta un. A si ngawl lekhaw, 'Inn sungta ber khan sungah om si,' ti'n a tilekhaw diksang mah na ta un.
40024027	Heitasim tiphangin khawlip heh ni suaknak lam pin leng atsia, nidanak tian in a desur bangin, Mi Tsapa leng phangin si deve tu si.
40024028	Mithi ruang om min hem ah muvanlai te khawm tu si.
40024029	"Tsimi harsanak ni a bo phangin nii thim tu atsia, lade kheh de leh tu ngawlla si. Arsi te van pin tserkuai tu in, vana huham kheh thiing tu si.
40024030	Tsimi phangin Mi Tsapa-a theihdiknak kheh van ah lang tu si. Tsin, leivuma hin le nam tehem kheh kap tu atsia, Mi Tsapa kheh vana meiro vum pin a huham le a tsungnungnak mak thaw a leng kheh amahni'n mu tu si.
40024031	Tsin, ama vanvummi te kheh ngunrasem ring ngaingai thaw leh tu in, van tawpnak pin hatlam van tawpnak tian, leilung ninglia ama dengnak te kheh mun khat ah khawm tu si.
40024032	"Theikuang thusantehnak heh zir ta un. A kaak dawnno te tawt atsia, a nah a tserh phangin, khaal hun a nong ongla lam kheh thei si utsi.
40024033	Tsimi bangin nangmahni khen me tehem heh nang mu phangin, Mi Tsapa heh a leng tu zep si ongla in, kawka bul ah riang leng ongla si, ti thei ta un.
40024034	Thungai ngai in nang rel sing, me tehem heh a kimsek ma hem tu san minung te heh bo rih tu ngawl si.
40024035	Van le leilung pai tupelh in, ka thu heh pai tu ngawl si.
40024036	"Tsimi ni le naazi kheh tumah in thei ngawl in, vanvummi te riang in thei ngawl si. Ei Pa bek in thei si.
40024037	Mi Tsapa lengnak heh Noah san bang si tu si.
40024038	Tsimi hun, tilau dung ma, Noah in tangphawlawng sungah a dum ni tian amahni'n ei le in atsia, huai dun si.
40024039	Tilau dung atsia, ti in amahni a vaseng in a laanrel tian amahni'n heimah a thei dang ngawl bangin, Mi Tsapa leng phangin si tu si.
40024040	Tsin, minung panih lo sungah om tu in, pakhat heh lenak si tu atsia, a khatta zamnak si tu si.
40024041	Nupang panih laideng ruan dun tu in, pakhat heh lenak si tu atsia, a khatta zamnak si tu si.
40024042	"Nang Bawipa leng hun nang thei ngawl manin, ngak reng ta un.
40024043	Inn neitupa hen ruko leng hun tuh a thei ham tsuk asin, ngak reng tu in, a inn kheh phul siang tu ngawl si.
40024044	Tsimi manin nangmahni khen ralring reng deve un. Heitasim tiphangin Mi Tsapa heh nang limdik ngawl hunkeek in leng tu si.
40024045	"A bawipa'n ama innsang uktu tuh in le a hun manno in lai pe tu in a koihnak muangtaak le a tsim sel heh tu sim?
40024046	A bawipa a leng phangin tsimi bangin a naper a munak sel heh mi ang si.
40024047	Thungai ngai in nang rel sing, a bawipa'n a neinak tehem uktu tuh in tsimi sel kheh puah tu si.
40024048	Sinapikhaw sel sesuak hen, 'Ka bawipa heh leng khawnu tu poh,' ti'n a thin sung in ti tsawm atsia,
40024049	a selpi te kheh vat in, zu ri te thaw in le ei in a om tsuk asin,
40024050	a bawipa kheh a limdik ngawl ni, a thei ngawl hun in leng tu atsia,
40024051	amah kheh ten nih in ten tu in, mi sidat te tsonak bangin tso tiar tu si. Amah kheh tsimi ah kap kuaikuai in hariat tuihtuih tu si.
40025001	"Vanvum uknak heh khangngai thiamlawh sawmkhat thaw bangve si. Amahni'n meiinn khai atsia, mohuaipa muak tu in hawh si.
40025002	Amahni sung pin panga te heh a tsim si in, a dang panga lam heh a taw si.
40025003	Khangngai taw te'n meiinn keng pelh atsia, zinan keng ngawl si.
40025004	A tsim te hen meiinn keng in, a nuum sungah zinan keng meek si.
40025005	Mohuaipa a leng khawnu manin amahni kheh singsi in eihmu dangberh si.
40025006	"Zan laitum in, 'Ngai un! Mohuaipa leng si lei; suak in muak la un,' ti'n aunak kheh za dang si.
40025007	Khangngai thiamlawh tehem khen tho atsia, amahni meiinn ten vaar dang si.
40025008	Tsimi phangin khangngai taw te'n a tsim te kheh, 'Kei meiinn mit susuk men si; nang zinan dawmlai kei khen un,' ti'n ti si.
40025009	Sinapikhaw a tsim te'n, 'Nangmahni le keimahni mang tham keng ngawl kei si manin, nang khen thei tu ngawl si ung. A zuartu nenah hawh ta ula, nangmahni tsa lei tsawm ta un' ti'n ti si.
40025010	Amahni'n zinan lei a hawh lan in mohuaipa leng atsia, a ralringlep te'n mo puai puah minah mohuaipa thaw lut dang si. Tsin, kong kheh kham si.
40025011	"Tsimi tselh phangin khangngai dang te kheh leng leh deve in, 'Bawipa, Bawipa, kong kei hon in,' ti'n ti dang si.
40025012	Sinapikhaw ama'n amahni kheh o atsia, 'Thungai ngai in nang rel sing, nang thei ngawl sing,' ti'n ti si.
40025013	"Tsimi manin Mi Tsapa leng ni tuh le a hun nang thei ngawl manin ralring reng ta un.
40025014	"Vanvum uknak heh a sel te koberh atsia, a thil te a aap tselh phangin ram khawlapi ah khualvakpa thaw bangve si.
40025015	Ama'n a sel te kheh amahni thil titheinak bangten in sel pakhat kheh talent panga pe atsia, a dang sel pakhat kheh talent panih pe in, a dang sel pakhat kheh talent pakhat pe si. Tsin, amah kheh khualvak nomper si.
40025016	Talent panga a saangtu khen hawh atsia, tsimi tangka thaw sumpei in a dang talent panga ngah si.
40025017	Tsimi bangin talent panih a saangtupa'n a dang talent panih ngah deve si.
40025018	Sinapikhaw talent pakhat a saangtupa'n hawh atsia, lei tso in a bawipa tangka kheh thup si.
40025019	A reipi phangin a bawipa kheh leng in amahni napernak tsazin khawm dang si.
40025020	"Tsimi manin talent panga a saangtupa khen hawh atsia, a dang talent panga keng in, 'Bawipa, talent panga pe ka si tsi. Pan in, a dang talent panga a miat ngah bet sing,' ti'n ti si.
40025021	A bawipa'n amah kheh, 'Sel pha le muangtaak, pha ngai ee; thil dawmno vumah muangtaak si tsi. Thil tampi uktu tuh in na puah tu sing. Na bawipa angnak sungah lut in,' ti'n ti si.
40025022	Talent panih a sangtupa khen hawh deve in, 'Bawipa, talent panih pe ka si tsi. Pan in, a miat talent panih ngah bet sing,' ti'n ti si.
40025023	A bawipa'n, 'Sel pha le muangtaak, pha ngai ee; thil dawmno vumah muangtaak si tsi. Thil tampi uktu tuh in na puah tu sing. Na bawipa angnak sungah lut in,' ti'n ti si.
40025024	"Talent pakhat a sangtupa kheh hawh atsia, 'Bawipa, mi tsul har tawp na si lam na thei sing. Na tuh ngawlnaka aat atsia, na pawi ngawlnaka khawl si tsi.
40025025	Nangmah ka kih manin na talent heh lei sungah thup sing. Pan in, na talent la meheh si,' ti'n ti si.
40025026	"A bawipa'n amah kheh o atsia, 'Nang, sel sesuak le thazawng, ka tuh ngawlnaka at atsia, ka pawi ngawlnaka ka khawl lam thei si tsi maw.
40025027	Ka leng leh phangin ka talent tsawh a khang thaw ka ngah leh tuh in, tangka khawlnak ah na koih tuh sipelh si.
40025028	Tsimita ama nena talent pakhat tsawh le ula, talent sawm a neitupa la pe un.
40025029	Heitasim tiphangin a neitu tehem heh pe beetnak si tu in, nual ngai in nei tu si. Sinapikhaw a nei ngawltu heh a neinak lamtsang riang sutnak si tu si.
40025030	Me heimah a nempi ngawl sel tsawh pulam khawthim sungah vawr ta un. Tsimi munah kap kuaikuai in hariat tuihtuih tu si,' ti'n ti si.
40025031	"Mi Tsapa heh a tsungnungnak ah a thiangrim vanvummi tehem thaw a leng phangin, ama a tsungnung kumpibawi tohkheng ah to tu si.
40025032	A mai ah miphun tehem khawm dang tu in, tuukhaltu in kel te lak pin a tuu te a khen bangin, amahni kheh khen tu si.
40025033	Tuu te kheh a taklam ah koih tu in, kel te kheh a kehlam ah koih tu si.
40025034	"Tsimi phangin Kumpibawi pa'n a taklama te kheh, 'Ei Pa muitsu dong te, nai ah hawh ula, leivum a po pan pin pan nangmahni tsa remham saak uknak ro luah la un.
40025035	Heitasim tiphangin ka rikaam phangin lai pe ka si utsi. Ka dangrum phangin in tuh pe ka si utsi. Mikhual ka si phangin nang inn ah dung tiar ka si utsi.
40025036	Ka kawngkolh lai in vansilh ka si utsi. Ka naa lai in veh ka si utsi. Thawng ka to lai in ka nenah leeng si utsi,' ti'n ti si.
40025037	"Tsimi phangin midik te'n, amah kheh o atsia, 'Bawipa, kontik in na rikaam mu in lai pe atsia, na dangrum mu in in tuh na pe si ung im?
40025038	Kontik lai in mikhual na si kheh mu in zindung tiar in, na kawngkolh mu in van na silh si ung im?
40025039	Kontik in na naa mu in le thawng na to mu in na veh awng si ung im?' ti'n ti dang si.
40025040	Kumpibawipa'n amahni kheh o atsia, 'Thungai ngai in nang rel sing, me ka unaupi te lak pin a hei ngawl berno pakhat vumah nang puahnak heh keima vumah puah si utsi,' ti'n ti si.
40025041	"Tsin, a kehlama te kheh, 'Nangnihni tsamnak te, ka nen pin diabol ah le ama vanvummi te tsa in remham saak kumkhaw mei sungah luun ta la un.
40025042	Heitasim tiphangin ka rikaam lai in lai pe ngawl ka si utsi. Ka dangrum lai in in tuh pe ngawl ka si utsi.
40025043	Mikhual ka si lai in zindung tiar ngawl ka si utsi. Ka kawngkolh lai in van silh ngawl ka si utsi. Ka naa lai in le thawng ka to lai in veh ngawl ka si utsi,' ti'n ti si.
40025044	"Tsimi phangin amahni'n, 'Bawipa, kontik in na rikaam maw na dangrum maw mikhual na si maw na kawngkolh maw na naa maw na thawng to maw mu in na tuamlawm ngawl si ung im?' ti'n o dang si.
40025045	Ama'n amahni kheh o atsia, 'Thungai ngai in nang rel sing, me tehem lak pin a hei ngawl berno vumah nang puah ngawlnak heh keima vumah puah ngawl si nom si utsi,' ti'n ti si.
40025046	Tsin, me te heh kumkhaw erhnak min ah luunberh tu atsia, midik te heh kumkhaw nungnak ah leng tu si," ti'n ti si.
40026001	Tsin, tibang hen thiltsang si. Jesuh in me thu tehem heh a rel tselh phangin, a ningluntu te nen ah,
40026002	"Tuzawh ninih phangin Leekdelh Puai si tula in, Mi Tsapa heh thinglamteh ah tar tuh in aap tu si," ti'n rel koh si.
40026003	Suangbawi te, Daan zirhtu te le Jew te upa te'n suangbawi ber Kaiafas inn ah khawm dang atsia,
40026004	Jesuh ah kheh zoldeen in pom atsia, a reek dang theinak tuh thuruat dang si.
40026005	Sinapikhaw amahni'n, "Mipi te lak ah buainak a suak kha tu manin, puai sungah hen ti awl a sing," ti'n rel dang si.
40026006	Jesuh ah kheh Bethany khawa miphar Simon inn ah om si.
40026007	Tsabuai ah a to lai in minu pakhat in a manpha ngaingai sathau rim ur alabaster num khat keng atsia a nenah hawh in a lu ah pawh si.
40026008	Tsimi kheh a ningluntu te 'n a mu phangin, reh awh ngai dang in, "Heita me rim ur heh thehthawk thong tseih men nan tih im?
40026009	Me tah hen rim ur heh tangka tampi in zuar atsia, minawm te sawm sawn awhnung sipelh si," ti'n ti dang si.
40026010	Tsimi kheh Jesuh in thei atsia, "Heita minu heh dimdor tseih si utsim? Amah hen thilpha puah sak ka si.
40026011	Minawm te heh nangmahni nenah om reng veng poh si. Sinapikhaw keimah zong heh nangmahni nenah om reng tu ngawl sing.
40026012	Ka ruang vumah me sathau rim ur a pawhnak heh keimah vinak tuh in a puah hamnak si si.
40026013	Thungai ngai in nang rel sing, me thuthang pha heh leivum hem ah relnak a si phangin, minu ah phawkrengnak in me a puahnak heh rel veng tu si," ti'n amahni kheh ti si.
40026014	Ningluntu leinih laka pakhat Judas Iscariot tinak pa khen suangbawi te nenah hawh atsia,
40026015	"Amah heh nang kut ah aap lengkhaw hei ka pe tu si utsim?" ti'n ti si. Amahni'n ngun tangka sawmthum kheh siar atsia, Judas ah pe si.
40026016	Tsimi hun pin pan Judas in Jesuh ah a zuar theinak tuh hunpha zei si.
40026017	Tsol Phulh ngawlnak Sang Puai a nikhatnak ni in ningluntu te'n Jesuh nenah hawh dang atsia, "Leekdelh Puai simlai na ei min tuh heh kawnai ah puahsak kei sin deih kei si tsim?" ti'n ti dang si.
40026018	Jesuh in, "Khawpi sungah hawh ta ula, mipa pakhat kheh, 'Sayapa'n, "Ka hun nong ongla in, ka ningluntu te thaw Leekdelh Puai heh na inn ah mang tu sing," ti'n ti si,' ti'n ti ta un," ti'n ti si.
40026019	Tsimi manin ningluntu te'n Jesuh relnak bangin puah in, Leekdelh Puai simlai puah ham si.
40026020	Simlam phangin Jesuh ah kheh a ningluntu te thaw to dang si.
40026021	Simlai a ei dang lai in, Jesuh in, "Thungai ngai in nang rel sing, nangmahni sung pin pakhat in zuar tu ka si," ti'n amahni kheh ti si.
40026022	Ningluntu te kheh khawngai tihtak in khawngai dang in, "Bawipa, keimah siing maw?" ti'n pakhat seuhseuh in ti dang si.
40026023	Tsimi phangin Jesuh in amahni kheh o atsia, "Pakan pakhat sungah keimah thaw a kut in sang a niim khattupa in zuar tu ka si.
40026024	Laithiangrim sungah ngannak bangin Mi Tsapa heh hawh kul tu si. Sinapikhaw Mi Tsapa a zuartu pa tsa in lungsenung si. A nu pum sung pin a suak awl sawn ta asin ama tsa pha sawn tu pelh si," ti'n ti si.
40026025	Tsimi phangin amah a zuar tseih tu Judas in o atsia, "Rabbi, keimah siing maw?" ti'n ti si. Jesuh in, "Na awnnak bangin si si," ti'n ti si.
40026026	Lai a ei dang lai in Jesuh in sang kheh le atsia, Pathian paak in hem atsia, a ningluntu te kheh pe in, "Meheh ka ruangpum si. Le ula ei un," ti'n ti si.
40026027	Tsin, khuat kheh le atsia, Pathian apaak tselh phangin amahni kheh pe atsia, "Nang vaseng in in un.
40026028	Meheh mi tampi te sualzahnak tsa in a luang ka thisena thukam ther si.
40026029	Sinapikhaw nang rel sing, tu pin pan ei Pa uknak ah nangmahni si tsapit zu ther ka in ni tian me tsapit zu heh in leh tu ngawlla sing," ti'n ti si.
40026030	La pakhat a sa dang tselh phangin Olive Mual ah hawh dang si.
40026031	Tsimi phangin Jesuh in amahni kheh, " 'Tuukhal pa kheh vaat angkhaw, tuu hon te kheh dansep tu si,' ti'n ngannak bangin, tuzan hen keima manin nang vaseng in pialberh tu si utsi.
40026032	Sinapikhaw tho tiarnak ka si zawh in, Galilee ah hawh ham tu sing," ti'n ti si.
40026033	Piter in amah kheh o atsia, "Ka rualpi tehem a pial sikhen, keimah vang pial himhim tu ngawl sing," ti'n ti si.
40026034	Jesuh in, "Thungai in na rel sing, tuzan hen ar khuang ma in veithum tian phaa tu ka si tsi," ti'n ti si.
40026035	Piter in amah kheh, "Nangmah thaw thi kul tu ka si riang in na phaa tu ngawl sing," ti'n ti si. Tsimi bangin ningluntu tehem khen ti dang ten si.
40026036	Tsimi phangin Jesuh ah kheh a ningluntu te thaw Gethsemane ti'n konak vuan sungah hawh atsia, "Me khen ah hawh in saw ka ngen sung hem, nai ah to dang rih ta un," ti'n amahni kheh ti si.
40026037	Jesuh in Piter ah le Zebedee tsapa panih te kheh huai si. Amah heh lungse in thintsawl pan si.
40026038	Tsin, amahni kheh, "Ka nungnak heh lungse tihtak in lungse leita in, ka thi ngawl men phang sing. Nai pin hen ka ngak pi rih un," ti'n ti si.
40026039	Mailam ah dawmlai hawh rih atsia, bok in, "Maw ei Pa, me khuat hen, a si thei lekhaw ka leek tasen. Sinapikhaw keima deihnak bang si ngawl in, nangma deihnak bangin si tasen," ti'n sawngen si.
40026040	Tsin, a ningluntu te nenah a hawh phangin a eihmu dang reng kheh tawk atsia, Piter nen ah, "Heita naazi pakhat sungno pohkhen ka ngak pi zo ngawl si utsim maw?
40026041	Sualroihnak sungah nang da tuh ngawl in sawngen thahlam in ngak un. Raula hen otngai pelh atsia, tisa heh a thaneem si," ti'n ti si.
40026042	A veinihnak hawh lehleu in, "Maw ei Pa, me khuat heh in ngawl in keimah leek thei tu ngawl a si lekhaw, na deihnak bangin si tasen," ti'n sawngen si.
40026043	Amahni nenah hawh in, a eihmu sung leita manin a eihmu dang reng kheh tawk lehleu si.
40026044	Amahni kheh zam atsia, hawh lehleu in a masa bangpah in a veithumnak sawngen lehleu si.
40026045	Tsimi zawh in a ningluntu te nenah hawh atsia, "Tutian hen eihmu in tsawlom reng lai si utsim maw? Pan un, a hun khawnen ongla in, Mi Tsapa heh misual te kut ah aap ongla si.
40026046	Tho la ula; hawh dang ala sing. Pan un, keimah a aaptupa leng ongla si," ti'n ti si.
40026047	Ngai un, a awn tseih lai tum in, ninglun leinih laka ninglun pakhat Judas ah kheh suangbawi te le mipi laka Jew te upa te lehnak vangsang le thingtawng vong mipi te thaw in leng si.
40026048	Amah a zuartupa'n amahni kheh theihdiknak pe in, "Ka thuutnakpa heh amah si. Pom un," ti'n rel ham si.
40026049	Makhat in Judas in Jesuh nenah hawhngut atsia, "Rabbi, dam tsim!" ti'n thuut si.
40026050	Jesuh in amah kheh, "Ei rual, hei manin nai ah leng si tsim?" ti'n ti si. Amahni'n zuan dang in, pom atsia huai dang si.
40026051	Makhat in Jesuh nenah a om deve tu pakhat in a kut suah in a vangsang dawk atsia, suangbawi bera selpa beng kheh sat tawng sak si.
40026052	Tsimi phangin Jesuh in, "Na vangsang tsawh a omnak ah thiat leh in. Vangsang a vong tehem heh vangsang ah ral thong tu si.
40026053	Tuhen ei Pa nenah ngen thei ngawl in ka ring si tsim maw? Ka ngen tsuk asin ei Pa'n vanvummi raalkap hon legion leinih tah in tam sawn a leh tu ngawl in ring si tsim maw?
40026054	Tsimi bang a si tsuk asin, kawtibang in Laithiangrim heh kim thei tu sim?" ti'n ti si.
40026055	Tsimi hun in Jesuh in mipi te kheh, "Ruko pom tu bangin vangsang le thingtawng thaw leng si utsim maw? Ni tin in nangmahni thaw to in temple reen sungah thu zirh sing. Pom ngawl ka si utsi.
40026056	Profet te ngannak Laithiangrim a kimsek theinak tuh in me thil tehem heh tsang si," ti'n rel si. Tsimi phangin ningluntu tehem in amah kheh zam in dan dangberh si.
40026057	Jesuh ah a pomtu te'n amah kheh suangbawi ber Kaiafas nenah huai dang si. Tsimi munah Daan zirhtu te le upa te khawm dang si.
40026058	Piter in khawla tsawng pin lun in suangbawi bera inntual tian in lun si. Inntual ah lut in a tawpnak mu nuam in sel te nenah to deve si.
40026059	Suangbawi te, upa te le Sanhedrin pi khen Jesuh ah a reek theinak tuh in a maan ngawl tetti in dingtu tuh zei si.
40026060	Sinapikhaw tumah tawk ngawl si. A maan ngawl tetti dingtu mi tampi suak pelh atsia, amah reek theinak tuh tetti heimah tawk zo ngawl si. Tawpsannak in a maan ngawl tetti ding tu mi panih suak si.
40026061	Amahni'n, "Me unau in, 'Pathian temple heh phe atsia, nithum sung in sa leh thei sing,' ti si," ti'n ti si.
40026062	Suangbawi ber in tho atsia, "Heimah o tu ngawl si tsim maw? Me te hen nangmah do in tetti a relnak hei sim?" ti'n ti si.
40026063	Sinapikhaw Jesuh ah kheh mengdeen si. Suangbawi ber in, "Nangmah heh Pathian Tsapa Khrih ah na si maw na si ngawl keimahni na rel tuh in, a nung Pathian ming sal in na tsial tsawm tiar sing," ti'n ti si.
40026064	Jesuh in amah kheh, "Na awnnak bangin si sing. Sinapikhaw na rel sing, tu zawh in Mi Tsapa heh Huham neitu taklam ah to atsia, vana meiro vumpin a leng kheh mu tu si tsi," ti'n ti si.
40026065	Tsimi phangin suangbawi ber in a vansilh bal atsia, "Ama'n Pathian relse in awn si. Tetti dang kul lai si sing maw? Ngai un, Pathian a relsenak heh tu rori hen za ongla si utsi.
40026066	Kawti'n ruat si utsim?" ti'n amah ni kheh ti si. Amahni'n, "Amah heh thi taak si," ti'n o dang si.
40026067	Tsimi phangin amahni'n Jesuh mai kheh tsil thuh atsia, vaat in, midang te'n beeng si.
40026068	Amahni'n, "Khrih, nangmah a vaattu heh tu sim? Kei rel in," ti'n ti dang si.
40026069	Piter ah kheh pulam inntual ah a to lai in, omlawh khangngai pakhat in a nenah hawh atsia, "Nangmah khen heh Galilee te Jesuh pawlpinak si deve si tsi," ti'n ti si.
40026070	Sinapikhaw Piter in amahni tehem mai ah phaa in, "Na awnnak tsawh thei nom ngawl sing," ti'n ti si.
40026071	Tsimi phangin Piter ah kheh kongbiang pulam ah hawh in a dang khangngai pakhat in amah kheh mu atsia, "Mepa khen heh Nazareth te Jesuh pawlpinak si deve si," ti'n tsimi munah om te kheh rel si.
40026072	Sinapikhaw Piter in tsial tsawm in, "Mepa heh thei nom ngawl sing," ti'n phaa si.
40026073	Dawmlai a rei zawh in tsimi munah a ding tu te kheh hawh atsia Piter ah kheh, "Nangmah khen heh amahni laka mi pakhat si deve himhim si tsi. Na kamtsawi in theihnung diar si tsi," ti'n ti si.
40026074	Tsimi phangin Piter in tsam tsawm in, tsial tsawm atsia, "Mepa heh thei ngawl sing," ti'n ti si. Tsimi tsang in ar khuang si.
40026075	Piter in, "Ar khuang ma in veithum tian phaa tu ka si tsi," ti'n Jesuh awn awngnak la phawk leh si. Tsin, pulam ah suak atsia nase ngai in kap si.
40027001	Zinglam phangin suangbawi tehem le mipi te upa tehem in Jesuh ah raaltsan in a reek theinak tuh thurel khawm dang si.
40027002	Amahni'n Jesuh ah kheh a henpek tselh phangin, huai dang atsia, uktu Pontius Pilat nenah aap dang si.
40027003	Amah a zuartu Judas in Jesuh ah a han lam thei tsawm in, sir pittseih leh atsia ngun tangka sawmthum kheh suangbawi te le upa te pe leh si.
40027004	Ama'n, "Sualnak nei ngawl thisen luang tu in ka zuar manin, sual ngai sing," ti'n ti si. Amahni'n, "Keimahni thaw hei sengkha sim? Na puahnak heh pan tsawm in," ti'n ti dang si.
40027005	Tsimi phangin a ngun tangka la temple Mun Thiangrim ah bung atsia, temple pin kiang in, hawh atsia, ri awk si.
40027006	Suangbawi te'n ngun tangka kheh khul atsia, "Me tangka heh thisen man a si manin, temple alu lak ah khawm tuh in mawi ngawl si," ti'n ti si.
40027007	Amahni'n rel dang atsia, mikhual te vinak tuh in beel vawtupa lo leinak in mang si.
40027008	Tsimi manin tuni tian tsimi lo kheh, Thisen Lo, ti'n ti si.
40027009	Tsimi phangin profet Jeremiah in, "Ama man a tennak ngun tangka sawmthum, Israel tsa te man kheh amahni'n le si.
40027010	Tsin, BAWIPA relnak bangin beel vawtupa lo man in pe si," ti'n a rel hamnak kheh kim si.
40027011	Tsin, Jesuh ah kheh uktupa mai ah ding in, uktupa'n, "Jew te Kumpibawi si tsim maw?" ti'n dong si. Jesuh in amah kheh, "Na awnnak bangin si sing," ti'n ti si.
40027012	Suangbawi te le upa te'n sual tampi nawn pelh atsia, Jesuh in heimah o ngawl si.
40027013	Tsimi phangin Pilat in, "Me nangmah sual a zeinak te heh za ngawl si tsim maw?" ti'n ti si.
40027014	Jesuh in kam khat pohkhen a o nuam ngawl manin uktupa kheh ambuk zo si.
40027015	Uktupa in Leekdelh Puai phangin mipi te deihnak thawngto pakhat kheh suah sak veng si.
40027016	Amahni'n thawngto ming thang ngai Barabbas ti'n konakpa nei si.
40027017	Tsimi manin amahni kheh munkhat ah a khawm dang phangin Pilat in, "Nangmahni nenah tu sawn leh tu in deih ka si utsim? Barabbas ah sawn maw, Khrih ah tinak Jesuh ah sawn sim?" ti'n amahni kheh dong si.
40027018	Heitasim tiphangin amahni'n a iksik manin ama nenah a aap lam kheh Pilat in thei si.
40027019	Thukhennak tohkheng vumah a to lai in, a zii in mi pakhat leh atsia, "Me mi dikpa tsawh heimah ti mah nen. Heitasim tiphangin ama manin tuni ka mang ah thil tampi tuar sing," ti'n thulen si.
40027020	Sinapikhaw suangbawi te le upa te'n Barabbas ah sawn ngen atsia, Jesuh ah heh reek tiar tu in mipi te kheh so si.
40027021	Uktupa'n amahni kheh o atsia, "Tu sawn heh luat tiar ka sin deih si utsim?" ti'n ti si. Amahni'n, "Barabbas ah," ti'n ti si.
40027022	Pilat in amahni kheh, "Khrih ah tinak Jesuh ah heh kawti'n ti ang im?" ti'n dong si. A vaseng in, "Thinglamteh ah khennak si ta sen," ti'n ti dang si.
40027023	Tsimi phangin mangkipa'n, "Heita sim? Thil pha ngawl hei puah sim?" ti'n ti si. Sinapikhaw amahni'n, 'Thinglamteh ah khennak si ta sen," ti'n au leilei dang si. .i.
40027024	Pilat in heimah a zing thei ngawl lam thei tsawm in, mipi te a buai leilei kheh a mu phangin, mipi mai ah ti le in a kut som atsia, "Keimah heh me mi dikpa thisen pin thiang sing. Amah heh nang nuam bangin zing ta la un," ti'n ti si.
40027025	Mipi tehem in, "Ama thisen tsawh keimahni vumah le kei tsa te vumah leng tasen," ti'n o dang si.
40027026	Tsimi phangin Pilat in mipi te tsa in Barabbas ah kheh luat tiar atsia, Jesuh ah kheh savun rihual in vaat atsia thinglamteh ah khen tuh in amahni aap si.
40027027	Uktupa raalkap te'n Jesuh ah kheh Praetorium tinak uktupa inn ah huai dang in, garrison tinak raalkap honkhat a vaseng in kawn dang si.
40027028	Amahni'n a puan suutsak atsia, puan sennum silh dang si.
40027029	Tsin, lingkaak lupawng phiar atsia, a lu ah khim tiar in, a taklam kut ah phaikuang von dang si. A mai ah khuklepbok in, "Jew te Kumpibawipa, upat taak," ti'n nihtsiam bawlnak in mang dang si.
40027030	Amah kheh tsil thuh dang atsia, phaikuang le in, a lu pin vaat si.
40027031	Nihtsiam bawlnak in a mang dang tselh phangin puan sennum a silh dangnak la suah leh sak atsia, ama puan kheh silh leh in, thinglamteh ah reek tuh in huai dang si.
40027032	A hawhpi dang lai in Sairin khaw te Simon tinak pa kheh tawk dang in, thinglamteh phur tiarlok dang si.
40027033	Tsin, Golgotha tinak, luruh mual ti'n konak mun a leng dang phangin,
40027034	thil kha rawinak tsapit zu pawng in tiar dang si. Ama'n tep atsia in nuam ngawl si.
40027035	Tsin, amahni'n Jesuh ah kheh thinglamteh vumah khen dang si. "Amahni'n ka puan heh sem dang in, ka angki tsual tsa in aisan dang si," ti'n profet-a rel hamnak a kimnak tuh in, a puan kheh aisan in sem dang si.
40027036	Amahni'n tsimi munah to dang in, amah kheh kil dang si.
40027037	Amah sual a nawnnak, "ME HEH JESUH, JEW TE KUMPIBAWIPA SI," ti'n ngannak lai kheh a lu vumah taar si.
40027038	Ruko panih te khehkhen amah thaw thinglamteh ah khen deve in, a taklam ah pakhat tar in a kehlam ah pakhat tar si.
40027039	Tsimi mun a tawntu te'n relsenak thaw lupei in, awr se leh atsia,
40027040	"Temple pi phe atsia, nithum sung in a sa leh tum pa, Pathian Tsapa na si lekhaw, san tsawm la thinglamteh pin tson tsuarsuk in," ti'n ti si.
40027041	Tsimi bangin suangbawi te, Daan zirhtu te le upa te'n amah kheh nihtsiam bawlnak in mang atsia,
40027042	"Midang te zong san thei, mah le mah san tsawm thei ngawl; Israel te Kumpibawi asi lekhaw thinglamteh pin hen tsuarsuk sehla um tu si ung.
40027043	Ama'n Pathian aan si, 'Keimah heh Pathian Tsapa sing,' ti'n ati man in, Pathian in amah heh a san tu a si lekhaw, tu rori hen san sen," ti'n ti dang si.
40027044	Thinglamteh ah khen devenak damiah te khehkhen amah kheh urh deve si.
40027045	Sun laitak pin simlam naazi pathum tian ram sung hem ah thimla dung si.
40027046	Simlam naazi pathum lun in Jesuh in, "Eli, Eli, lama sabachthani," ti'n ring ngai in au si. Tsimi heh, "Ka Pathian, ka Pathian, heita zam ka si tsim?" tinak si.
40027047	Tsimi munah a ding mi honkhat te'n a za phangin, "Mepa hen Elijah ah ko tseih si," ti'n ti si.
40027048	Makhat in amahni laka mi pakhat in dan nawmnawm atsia, ti huup thei thil pakhat kheh le in, tsapit zu pawng sungah nim atsia, phaikuang rel ah koih in a tsawp tuh in tokso si.
40027049	Midang te'n, "Om men ta la sen. Amah san tu in Elijah ah leng na maw, pan tsuk rih a sing," ti'n ti si.
40027050	Jesuh ah kheh ring ngai in a au lehleu tselh phangin, a raula kheh suak si.
40027051	Ngai in, temple sunga puan zarnak kheh a vum pin pan a tedop tian bal zur in khennih in tsan si. Thinthing atsia, lungpi te kehberh si.
40027052	Thaan te kheh hong atsia, a eihmu saak mi thiangrim tampi te ruang te kheh tho si.
40027053	Jesuh ah kheh a tho leh zawh in, amahni'n thaan sung pin suak atsia, khawpi thiangrim ah hawh in, mi tampi te nenah lang si.
40027054	Jesuh ah a kiltu raalkap zakhat uktupa le a kilpinak te'n thinthing le thiltsang te kheh a mu dang phangin, kih ngaingai in, "Mepa heh Pathian Tsapa taktak si," ti'n ti dang si.
40027055	Galilee pin pah amah lun atsia amah tuamlawmtu nupang te'n ralpan dang reng si.
40027056	Amahni lak ah Mary Magdalene, Jeim le Joses te nu Mary ah le Zebedee tsapa te nu peh si.
40027057	Simlam phangin Arimathia te mi hausa ngai Joseph ah leng si. Amah heh Jesuh ningluntu pakhat si deve si.
40027058	Mepa hen Pilat nenah hawh atsia, Jesuh ruang kheh ngen si. Pilat in Jesuh ruang kheh amah pe tu in thupe si.
40027059	Joseph in Jesuh ruang kheh le atsia, puan nemno thiangsek thaw tsuun si.
40027060	Lungretnak thaan ther sungah vi in, thaan kawka kheh lung lianpi thaw in khaam atsia hong dang si.
40027061	Tsimi ah Mary Magdalene ah le a dang Mary ah peh deve in, thaan maitsang phet ah to kawm reng si.
40027062	Thawithang ni a thaizing in suangbawi te le Farasi te kheh Pilat inn ah khawm dang si.
40027063	Amahni'n, "Bawipa, me mi zoltupa hen, 'Ni thum zawh in tho tu sing,' ti'n a nung lai a tinak kheh nik reng si ung.
40027064	Tsimi manin a nithumnak ni tian thaan kheh kilpek tu in thupe in. Tsimi a si ngawl lekhaw a ningluntu te'n zan lan in ru akhaw mipi te kheh, 'Amah heh mithi te lak pin tho ongla si,' ti'n ti tu si. Tsimita a dawlta sonnak heh a masa sonnak tah in rohse sawn tu si," ti'n ti si.
40027065	Pilat in amahni kheh, "Nangmahni'n a kiltu raalkap nei si utsi. Hawh ta ula, nang thiamthiam in thaan kheh him tiar ta un," ti'n ti si.
40027066	Amahni'n thaan ah hawh dang atsia, thaan kheh him ngai in puah in, kongkham lunglian pi vumah tatsik khen atsia, thaan kiltu te koih si.
40028001	Sabbath ni zawh, nipi khat sunga masa ber ni khawvar ma deuh in Mary Magdalene ah le a dang Mary ah kheh thaan pan tu in hawh kawm si.
40028002	Ngai in, Bawipa vanvummi pakhat kheh van pin tolhsuk atsia, thaan ah hawh in thaan kawkka-a lung lianpi kheh thawn atsia, a vumah a to manin nase ngai in thinthing si.
40028003	A mai heh khawlip bang si in, a vansilh heh vur bangin ngo si.
40028004	Thaan kiltu te kheh amah a kih manin thinphu leita in mithi bang si dang si.
40028005	Sinapikhaw vanvummi in minu te kheh o atsia, "Kih mah na un. Thinglamteh ah khennak Jesuh ah nang zei lam nang thei sing.
40028006	Nai ah om leh ngawlla si. A rel ham saak bangin tho leh ong si lei. Nai ah hawh ula, Bawipa zaunak heh pan un.
40028007	Tsin, hawh nawmnawm ta ula, amah heh mithi te lak pin tho ong si lei, ti'n ningluntu te kheh rel ta un. Thu ngai in amah heh Galilee ah hawh ham ongla si. Tsimi ah amah mu tu si utsi. Ngai un, nang rel ong si lang," ti'n ti si.
40028008	Amahni kheh kih thah in le angngai in thaan pin hong nawmnawm kawm si. Tsin, ningluntu te nenah me thu heh rel tu in dan nawmnawm kawm si.
40028009	Me thu heh ningluntu te rel tu in a hawh kawm tseih lai in, pan in, Jesuh in amahni kheh muak atsia, "Ang un," ti'n ti si. Amahni'n a nenah hawh atsia, a kawng kheh huampek in, be kawm si.
40028010	Tsimi phangin Jesuh in amahni kheh, "Kih mah na un. Hawh ta ula, Galilee ah hawh tu in ka u le nau te kheh rel ta un. Tsimi ah mu tu ka si utsi, ti'n rel ta un," ti'n ti si.
40028011	Amahni kheh a hong kawm tseih lai in, ngai in, raalkap honkhat te kheh khawpi sungah hawh atsia, suangbawi te kheh thiltsang tehem relsek si.
40028012	Suangbawi te'n upa te thaw thuruat dang atsia, raalkap te kheh tangka tampi pe in,
40028013	"'Zan lan in a ningluntu te leng atsia, amah kheh ru dang si,' ti'n rel ta un.
40028014	Me thu heh mangki pa'n a za kha lekhaw, keimahni'n amah kheh kun a ungkhaw, nang luat tiar tu poh si ung," ti'n ti si.
40028015	Tsimi manin amahni'n tangka kheh le atsia, amahni tiarnak bangin rel si. Tuni tian in me thu heh Jew te lak ah rel hehunak si lai si.
40028016	Ningluntu leikhat te kheh Galilee-a Jesuh in amahni a muhnak mual ah hawh dang si.
40028017	Amah a mu dang phangin be dang si. Sinapikhaw pawlkhat te'n ummawh si.
40028018	Tsimi phangin Jesuh in amahni kheh zuan atsia, "Van le lei-a thuneinak tehem penak si ongla sing.
40028019	Tsimi manin hawh ta ula, miphun tehem kheh ka ninglun si tu in puah ta un, Pa le Tsapa le Raula Thiangrim ming in niimberh ta un.
40028020	Tsin, nangmahni thu ka penak tehem heh lun tu in zirh ta un. Ngai un, san a bo tian in nangmahni nenah om reng tu sing," ti'n ti si. Amen.
41001001	Meheh Pathian Tsapa Jesuh Khrih thuthang pha a pannak si.
41001002	Profet te laibu sungah, "Ngai in, na mai ah na lamzin sialsak tu tuh in ka nalang kheh na masuan ah leh ham sing."
41001003	"Hampalak ah mi pakhata au aw khen, 'BAWIPA lampi kheh sialsak ula, ama zin te kheh tsam tiar un,' " ti'n ngannak bangin si.
41001004	Mi te kheh Johan in hampalak ah niim atsia, sualzahnak tsa sual sirnaka niimnak thu rel si.
41001005	Judea peng sunga minung tehem le Jerusalem khaw sunga minung tehem in Johan nenah hawh atsia, amahni sual te phuang dang si. Tsin, Johan in Jordan run ah niimnak peberh si.
41001006	Johan in kalauk mul puan sil atsia, savun in a el kilh si. Khau le hampalak khuaiti te heh a lai eih si.
41001007	A thurelnak ah, "Ka ning pin a lengtu pa heh keima tah in mak sawn pittseih si. Keimah hen ama kedawl ri kheh kun in suutsak tu riang taak ngawl sing.
41001008	Keimah hen ti thaw niimnak pe miau nang sing. Sinapikhaw amah hen Raula Thiangrim in niim tu nang si," ti'n ti si.
41001009	Tsimi hun lai in tibang hen thiltsang si. Galilee peng Nazareth khaw pin Jesuh ah kheh leng atsia, Johan in Jordan run ah niim si.
41001010	Ti sung pin a suak natsang in, van te a khen kheh mu atsia, Raula kheh khuro bangin ama vumah a tolhsuk kheh Johan in mu si.
41001011	Tsin, van pin aw pakhat ring atsia, "Nangmah heh ka it pittseihnak ka tsapa si tsi. Na vumah ang ngai sing," ti'n ti si.
41001012	Makhat in Jesuh ah kheh Raula in hampalak ah huai si.
41001013	Tsimi ah ni sawmli sung om in Satan in sualroih si. Tsimi munah sapi te thaw om in vanvummi te'n amah kheh tuamlawm si.
41001014	Johan ah kheh thawng tohnak a si zawh in, Jesuh ah kheh Galilee peng ah hawh in, Pathian uknak thuthang pha rel atsia,
41001015	"A hunkim ongla in, Pathian uknak khen nong ong si lei. Nang sual sir ula, thuthang pha heh um un," ti'n rel tseihzel si.
41001016	Galilee Tipi kung ah a hawh tseih lai in Simon ah le a nau Andrew ah tipi sungah sur a seh tseih kheh mu si. Heitasim tiphangin amahni heh ngalentu te si.
41001017	Jesuh in, "Ka lun ula, minung te lentu si tu in nang puah tu sing," ti'n ti si.
41001018	Makhat in a sur te kheh zam atsia, amah lun kawm nom si.
41001019	Dawmlai a hawh zawh in, Zebedee tsapa Jeim ah le a nau Johan te kheh khawm sungah sur a tholh kawm tseih lai tum mu si.
41001020	Makhat in amahni kheh ko si. Amahni'n a pa Zebedee ah le khawm sunga a zawngnak sel te kheh zam atsia, a ning pin lun kawm si.
41001021	Amahni kheh Kapernaum ah hawh dang si. Sabbath ni in sinakok ah lut nomper atsia, thu zirh si.
41001022	Daan zirhtu te bang si ngawl in, thuneitu pakhat bangin amahni kheh thu a zirh manin, amahni'n a zirhnak kheh khum ngai dang si.
41001023	Amahni sinakok sungah raula nawngkaia zingnakpa pakhat om si. Ama'n au atsia,
41001024	"He! Nazareth te Jesuh, heimah kei seng mah nen. Nangmah thaw puah tuh hei nei si ung im? Keimahni siatsuah tu in leng si tsi maw? Nangmah heh tu si ti, na thei sing. Pathian Mi Thiangrim si tsi," ti'n ti si.
41001025	Sinapikhaw Jesuh in amah kheh hau atsia, "Mengdeen la ama sung pin tson suak!" ti'n ti si.
41001026	Raula nawngkai khen tsimi pa kheh tson tsurtsur tiar atsia, dampi'n au in, a sung pin suak si.
41001027	A vaseng in khum ngai dang si. Tsimi manin, "Meheh hei thu sim? Hei zirhnak ther sim? Raula nawngkai te riang in thuneinak thaw thu a pe phangin a thu ngai si," ti'n pakhat le pakhat dong dun si.
41001028	Tsin, ama thu kheh Galilee peng sung hem ah makhat in thang si.
41001029	Sinakok pin a suak dang tselhtsang in, Jeim ah le Johan te thaw Simon ah le Andrew te inn ah dum dang si.
41001030	Tsin, amahni'n Simon zi nu kheh a natdun zau reng lam amah rel dang si.
41001031	Jesuh in a nenah hawh atsia, a kut pin len in, phong si. Makhat in a natdun dam in, amahni tsa tuh in lai eih puah sak si.
41001032	Simlam ni a da phangin, mi te'n minaa tehem le khawvanga zingnak tehem kheh Jesuh nenah huai dang si.
41001033	A khawsen in kawka bul ah khawm dang si.
41001034	Tsin, natnak hintsang a vei minaa tampi te kheh dam tiar heuh atsia, khawvang tampi nawt sak si. Khawvang te'n amah thei a si manin, heimah awn siang ngawl si.
41001035	A thaizing khawvar ma tho atsia, pusuak in hampalak ah hawh in sawngen si.
41001036	Tsimi manin Simon ah le ama nenah om te'n amah zei dang si.
41001037	A tawk dang phangin, "Mi tehem in zei na si," ti'n amah kheh rel dang si.
41001038	Tsimi phangin Jesuh in, "Thu zirh tu in khaw dang ah hawh dang a sing. Heitasim tiphangin me thu man hen leng sing," ti'n amahni kheh ti si.
41001039	Tsimi manin ama'n Galilee peng sung hema amahni sinakok te ah thu zirh tseihzel in, khawvang te nawt sak si.
41001040	Miphar pakhat in Jesuh nenah hawh atsia, khuklepbok in, "Na nuam a si lekhaw damthiang tiar thei ka si tsi," ti'n kun si.
41001041	Jesuh in ngeihhar ngai in, a kut zar in amah kheh zen atsia, "Dam tiar nuam na sing; damthiang in," ti'n amah kheh ti si.
41001042	A awn tselhtsang in makhat in a pharnat khen zam atsia, damthiang si.
41001043	Tsimi pa kheh Jesuh in hawh tiar zep nom in,
41001044	"Meheh tumah rel mah nen. Hawh ta la suang te nenah muh tsawm ten. Na damthiang ongla kheh amahni nenah tetti a si tuh in Mawsi thukhaam bangin bawlnak pe ten," ti'n ti si.
41001045	Sinapikhaw ama'n hawh atsia, a nuamnuam in rel tseih in, a thang hehu tiar manin Jesuh ah kheh mi te theipum tuh in khawpi sungah lut thei ngawl in, khaw pulam hampalak ah om si. Tsin, mi te'n mun hem pin amah kheh zuan dang si.
41002001	Ni dawmlai a rei zawh in Jesuh ah kheh Kapernaum khaw sungah lut leh in, inn sungah a om lam kheh thang hehu si.
41002002	Makhat in mi tampi te khawm dang in, kawka bul ah pohriang omnak dong ngawl tian in mi dim si. Tsin, Jesuh in amahni kheh thu zirh si.
41002003	Tsimi lai in mi pali te'n kut le kawng zenat veipa pakhat kheh zawng dang in a nenah phurh dang si.
41002004	Minung a tam leita manin a nenah a zuan dang thei ngawl phangin, a vum pheta innkhuh kheh phok dang si. Tsimi tselh phangin zenat veipa kheh a zaunak thaw in lehsuk dang si.
41002005	Jesuh in amahni umnak kheh a mu phangin, zenat veipa kheh, "Tsapa, na sual te zahnak si ongla si tsi," ti'n ti si.
41002006	Tsimi munah a to deve Daan zirhtu pawlkhat te'n,
41002007	"Heita me pa hen Pathian relse in awn nan tih im? Pathian siar ngawl tu in sual zah thei sim?" ti'n ruat dang si.
41002008	Amahni ruat dangnak kheh Jesuh in a thinlung in thei kuhdek atsia, "Hei manin nang thinlung sungah meheh ruat dang tseih si utsim?
41002009	Kut le kawng zenat veipa heh, 'Na sual te zahnak si ongla si tsi,' ti le 'Tho in, na zauphah zialla hawh in,' ti heh hei rel beih sawn tu sim?
41002010	Sinapikhaw Mi Tsapa hen leivum ah sualzah theinak huham a nei lam nang thei tuh in si," ti'n ti atsia zenat veipa kheh,
41002011	"Na rel sing, tho in, na zauphah zialla inn ah hong ten," ti'n ti si.
41002012	Makhat in minaa pa kheh tho atsia, a zauphah kheh zial in mi hem mai pin a suakper manin mi hem in khum ngai in, "Tibang heh mu awngkel lai ngawl si sing," ti'n Pathian thangphat dang si.
41002013	Jesuh ah kheh tipi kung ah hawh lehleu si. Mihonpi te a nenah leng dang atsia, ama'n thu zirh si.
41002014	A hawh tseih lai in Alfas tsapa Levi ah kheh siahkhon zung ah a to reng mu in, "Ka lun in," ti'n ti si. Amah khen tho in lun nom si.
41002015	Tsin tihen thil tsang si. Amah kheh Levi inn ah laikuang a kil lai in, siahkhon tampi te le misual tampi te'n Jesuh ah le ama ningluntu te kheh laikuang kilpi si. Tsimi munah mi tampi om dang in, amah lun dang si.
41002016	Ama'n siahkhon te le misual te laikuang a kilpi kheh Daan zirhtu te le Farasi te'n a mu phangin, "Siahkhon te le misual te thaw a ei a in heh kawti thu sim?" ti'n ningluntu te kheh ti si.
41002017	Jesuh in a za phangin, "Midam te'n sibawi kintsak ngawl in, minaa te bek in kintsak si. Midik te ko tu in leng si ngawl in; misual te'n a sir leh tuh in leng si sawn sing," ti'n amahni kheh ti si.
41002018	Johan ningluntu te le Farasi te'n laitsang si. Amahni kheh Jesuh nenah hawh atsia, "Johan ningluntu te le Farasi te'n laitsang si. Sinapikhaw hei manin na ningluntu te'n laitsang ngawl sim?" ti'n ti dang si.
41002019	Tsimi manin Jesuh in, "Mohuai pa rualpi te khen mohuai pa thaw a om dang lai in, laitsang thei tu si maw? Mohuai pa thaw a om dang sung hem amahni'n laitsang thei tu ngawl si.
41002020	Sinapikhaw mohuai pa kheh amahni nen pin a le hun leng tu in, tsimi hun phangin amahni'n laitsang leh tulai si.
41002021	Tumah in puan lun kheh puan ther in belh ngawl si. Tsimi bangin a belh a si lekhaw, puan ther in puan lun kheh nukreih tu atsia, a bal vang leilei tu si.
41002022	Tsin, tumah in savun num lun sungah tsapit zu ther thun awng ngawl si. A thun a si lekhaw tsapit zu ther khen savun num lun kheh keh tiar tu atsia, tsapit zu kheh baw thong tu in, savun num khen se thong tu si. Tsimi manin tsapit zu ther kheh savun num ther sungah thun tuh si," ti'n amahni kheh ti si.
41002023	Tsimi hun in Jesuh ah kheh Sabbath ni in sangvut lo tawnin hawh si. A ningluntu te'n a hawh thahlam in sangvut vi sik thah dang si.
41002024	Farasi te'n, "Pan in, heita na ningluntu te'n Sabbath ni in puah daan ngawlnak thil puah sim?" ti'n amah kheh ti si.
41002025	Sinapikhaw Jesuh in, "David in a rualpi te thaw rikaam atsia, heimah a zing tsawm thei leh ngawlla phangin hei a puah ti siar awng ngawl si utsim maw?
41002026	Suangbawi ber Abiathar san lai in, David in Pathian inn sungah dum atsia, suang te siar ngawl tumah ei dan ngawlnak, Pathian mai ah linak sang kheh ei si. Tsin, a rualpi te khen pe deve si," ti'n amahni kheh ti si.
41002027	Tsin, Jesuh in, "Sabbath ni heh minung tsa puahnak si atsia, minung heh Sabbath ni tsa puahnak si ngawl si.
41002028	Tsimi manin Mi Tsapa heh Sabbath Bawipa khen si meek si," ti'n amahni kheh ti si.
41003001	Jesuh ah kheh sinakok sungah lut lehleu si. Tsimi munah kut ro nat vei pakhat om si.
41003002	Amahni'n Sabbath ni in minaa dam tiar na maw, ti'n a sual a zei theinak tuh in a kungtsek pin pan dang si.
41003003	Jesuh in kut ro nat veipa kheh, "Mipi mai ah ding in," ti'n ti si.
41003004	Tsin, ama'n amahni kheh, "Sabbath ni in thilpha puahdan si maw, thil sesuak puahdan si sawn sim, nungnak san sawn tuh si maw, reek sawn tuh sim?" ti'n ti si. Sinapikhaw amahni kheh mengkhep dang si.
41003005	Tsin, thinraw ngai in a kawnvel pan zualzual atsia, amahni thinkho leita manin lungse si. Tsin, kut ro nat veipa kheh, "Na kut tsawh zar in," ti'n ti si. Ama'n a kut zar atsia, a kut hatlam bangin dam si.
41003006	Tsimi natsang in Farasi te'n hawh atsia, Herod minung te thaw Jesuh ah do in siatsuah theinak tuh thurel khawm dang si.
41003007	Sinapikhaw Jesuh in ningluntu te thaw tiniim kung ah dan zen si. Tsin, Galilee peng le, Judea peng le,
41003008	Jerusalem le, Idumea peng le, Jordan run hatlam ram le Tyre le Sidon khawpia mihonpi te khen thilmak a puah saak te za in, ama nenah leng dang si.
41003009	Mihonpi te a tam leita manin, amah a tuahmawh kha tuh ngawl in, khawm kohno koihsak ham reng tuh in a ningluntu te kheh rel si.
41003010	Heitasim tiphangin minaa tampi a dam tiar manin, natnak a vei tehem in amah tong ngahthei teek in, amah neek tuptup dang si.
41003011	Raula nawngkai te khen amah a mu phangin, a mai ah bok atsia, "Nangmah heh Pathian Tsapa si tsi," ti'n au si.
41003012	Tsimi phangin ama thu kheh a zalhtseih tuh ngawl in nase ngai in kham si.
41003013	Jesuh ah kheh mual vumah kai atsia, a deihnak te kheh ama nenah ko in, amahni'n zuan dang si.
41003014	Tsin, minung leinih te kheh naper siam si. A naper siamnak heh ama nenah om tu in le thu zirh tu in a leh tuh in le,
41003015	natnak te dam tiar theinak, le khawvang te nawt theinak huham nei tu in si.
41003016	Amahni heh Piter ti'n ming ther a sanak Simon ah,
41003017	Boarnages ti'n ming a sanak Zebedee tsapa Jeim ah le a nau Johan ah, Boarnages heh "Keeka Tsapa te," tinak si;
41003018	Andrew, Philip, Bartholomew, Mahte, Thomas, Alphaeus tsapa Jeim, Thaddaeus, Kanaan khaw te Simon ah le,
41003019	amah a zuartu Judas Iscariot ah si. Tsin, amahni kheh inn sungah dum dang si.
41003020	Lai ei theihnung tuh ngawl tian in mihonpi te khawm dang lehleu si.
41003021	Tsimi thu kheh ama minung te'n a za phangin, "A am si lei," ti'n ti dang atsia, amah pom tu in hawh dang si.
41003022	Jerusalem pin a leng suk Daan zirhtu te'n, "Amah hen Beelzebub nei si," tsin, "Khawvang te uktupa thawmin khawvang te nawt si," ti'n ti si.
41003023	Tsimi manin Jesuh in amahni kheh ko atsia thusanteh mang in rel si, "Kawti bangin Satan in Satan ah hawl thei tu sim?
41003024	Uknak pakhat heh khen dun in amah le amah a do a silekhaw, tsimi uknak kheh rei awk tu ngawl si.
41003025	Innsang pakhat heh a khen dun in a do dun a si lekhaw, tsimi innsang kheh rei awk thei tu ngawl si.
41003026	Satan heh amah le amah do tsawm in a khen dun a si lekhaw, rei awk thei tu ngawl in bo nom tu si.
41003027	Mi kol pa kheh hen masa ngawl himhim in a inn sungah lut atsia, tumah in a thil te sut thei tu ngawl si. Tsimi phangin a inn kheh phul thei tu si.
41003028	"Thungai ngai in nang rel sing; minung tsa te sual hem le Pathian a relse tehem heh sualzahnak si tu si.
41003029	Sinapikhaw Raula Thiangrim relse in a dotu te heh sualzahnak si awngkel tu ngawl in, kumkhaw hannak tuar tu si," ti'n ti si.
41003030	Tibang hen ati lawhnak heh amahni'n, "Me pa hen raula nawngkai nei si," ti'n ati manin si.
41003031	A nau te le a nu kheh inn pulam ah ding in, mi leh atsia amah kheh ko tiar si.
41003032	Mihonpi te ama kawnvel ah to dang si. Amahni'n, "Pan in, na nu le na nau te nangmah zei in pulam ah om dang reng si," ti'n rel si.
41003033	Ama'n o atsia, "Ei nu le ka nau te tsawh tu te sim?" ti'n ti si.
41003034	Ama kawnvel ah a to te kheh pan zualzual atsia, "Me te heh ka nu le ka nau te si!
41003035	Heitasim tiphangin, Pathian deihnak a puahtu tehem heh ka nau, ka tser le ka nu si," ti'n ti si.
41004001	Tsin, Jesuh ah kheh tiniim kung ah thu zirh pan leh si. Mihonpi kheh ama nenah a khawm dang manin, Jesuh ah kheh tiniim vuma khawm sungah dum atsia to si. Mihonpi te kheh tiniim lam nga in ding dang si.
41004002	Tsimi phangin thusanteh mang in amahni kheh thu tampi zirh si. A thu zirhnak ah,
41004003	"Ngai ula pan un, laitsi pawitu khen laitsi pawi tu in hawh si.
41004004	Laitsi a pawi phangin, laitsi khenkhat te kheh lampi vumah tsu in, vana vano te leng in ei sakberh si.
41004005	Laitsi khenkhat te heh lunglak lei dawm min ah tsu in, lei a dal manin makhat in po si.
41004006	Sinapikhaw ni a sa phangin vuai in, ham a sa zo ngawl manin roberh si.
41004007	Laitsi khenkhat te heh ling lak ah tsu in, lingkuang te khang atsia a deep manin muu sa zo ngawl si.
41004008	Laitsi dang te heh leiram pha min ah tsu in, po atsia khang in muu sa si; khenkhat te a let sawmthum, khenkhat te a let sawmruk in le khenkhat te a let zakhat in zai si," ti'n rel si.
41004009	Tsin, ama'n, "Zanak tuh beng a nei te'n za tasen," ti'n ti si.
41004010	Amah ruak a om phangin ningluntu leinih te le a nenah a om tu te'n thusanteh thu om daan kheh dong dang si.
41004011	Tsimi phangin Jesuh in, "Nangmahni heh Pathian uknak thuthup theizonak penak si ongla si utsi. Sinapikhaw pulama te zong heh heizongza thusanteh bek in zirh si.
41004012	"Tsimi manin 'Amahni'n a mu thei tuh in pan tseih pelh atsia mu tsiang ngawl si, a za thei tuh in ngai po pelh atsia thei zo ngawl si. Tsimi a si ngawl lekhaw, amahni'n sir leh tu in amahni sual te kheh zahnak si tu si,' " ti'n amahni kheh rel si.
41004013	Tsin, Jesuh in, "Me thusanteh heh thei zo ngawl si utsim maw? Meheh riang nang thei zo ngawl lekhaw, kawtibang in thusanteh tehem heh thei zo tu si utsim?
41004014	Laitsi pawitu hen thu kheh pawi si.
41004015	Lampi kung ah thu pawinak te heh thu a za natsang in makhat in Satan leng atsia, amahni thinlung sungah pawinak thu a lesaknak te kheh si.
41004016	Tsimi bang deve in lunglak lei dawm min ah pawinak te heh thu heh a za phangin ang ngai in sang zep atsia,
41004017	amahni sungah ham a nei ngawl manin, tsillem phang awk si. Tsimi zawh in Pathian thu manin harsanak le erhnak a leng phangin a du zep te si.
41004018	Tsin linglak ah pawinak te heh thu heh za atsia,
41004019	leivum nungnak tsa thintsawlnak, hausanaka zolnak le midang thil otnak te'n thu kheh deep atsia, a rah pem ngawl te si.
41004020	Leiram pha minah pawinak te heh thu heh za atsia, saang in, rah atsia, khenkhat te a let sawmthum, khenkhat te a let sawmruk in le khenkhat te a let zakhat in a zai te si," ti'n amahni kheh rel si.
41004021	Tsin, ama'n, "Meiinn heh kho khuh tuh in keng si utsim maw, eihkhun nuai ah koih tuh in keng si sawn si utsim? Meiinn tohnak vumah koih tuh si ngawl si maw?
41004022	Phuang tuh ngawl thupnak heimah om ngawl in, lang tiar tuh ngawl a thup kuhruk le varnak ah a lang leh tu ngawl heimah om ngawl si.
41004023	Tutu sikhen zanak beng a nei tehem in za tasen," ti'n amahni kheh ti si.
41004024	Tsin, ama'n, "Nang zanak thu heh ngaisung po un. Tehnak nang mangnak bangkeek in tehnak si leh tu si utsi. A zatu nangmahni heh tam leilei pe tu si.
41004025	Heitasim tiphangin tutu sikhen a neitu heh tam leilei penak si tu in, sinapikhaw tutu sikhen a nei ngawl te heh a neih lamtsang riang longsaknak si tu si," ti'n amahni kheh ti si.
41004026	Tsin, ama'n, "Pathian uknak heh mi pakhat in lei ah laitsi pawi atsia,
41004027	zan in zau in, sun in tho atsia, kawtibang in po in a khang ti a thei ngawl thaw bangve si.
41004028	Leilung in ama thuthu in rah tiar si. A masa ber in a nah dawn suak in, tsimi tselh phangin vi atsia, tsimi tselh lehleu phangin a vi ah a tsang dimpek in sa si.
41004029	Lai te ther atsia, laikhawl hun a kim ongla manin a phiokawi thaw in at si," ti'n ti si.
41004030	Ama'n, "Pathian uknak heh hei thaw bangve dun tiar tu si ung im? Hei thaw santeh tu si ung im?
41004031	Lei ah pawinak ankam tsi thaw bangve si. Ankam tsi heh leivuma laitsi tehem tah in koh ber si.
41004032	Sinapikhaw pawi tselh phangin khang atsia, laikuang tehem lak pin lian ber in a tsang manin, kaak lianpi ruai nei atsia, vana vano te'n a lim nuai ah bu sa si," ti'n rel si.
41004033	Amahni'n a theitsiang theinak tuh in Jesuh in thusanteh tampi mang in thu rel si.
41004034	Sinapikhaw ama'n thusanteh mang ngawl in heimah rel ngawl si. Amahni ruak a si dang phangin ningluntu te kheh heizongza reltsiang leh si.
41004035	Tsimi ni simlam in ama'n, "Tipi hatlam ral ah hawh dang a sing," ti'n ningluntu te kheh ti si.
41004036	Mihonpi te kheh a hong tiar dang tselh phangin, Jesuh to hamnak khawm ah to dang in hawh dang si. Tsin, a dang khawm kohno te khen peh deve si.
41004037	Tsimi phangin khawtawng mak leng atsia, tilet tho in khawm sung tian a leng manin, khawm sung hem ti dim si.
41004038	Jesuh ah heh khawm ninglam ah lukham kham in eihmu si. Ningluntu te'n amah kheh phong dang atsia, "Sayapa, kei ralberh tu heh nopmawh ngawl si tsim maw?" ti'n ti dang si.
41004039	Jesuh in tho atsia, huih kheh hau in, tiniim kheh, "Dap den la tsawl den in!" ti'n thupe si. Tsin, huih kheh meng atsia, dapliang si.
41004040	Tsimi phangin ama'n, "Heita thinphu si utsim? Umnak heimah nei ngawl si utsim maw?" ti'n ningluntu te kheh ti si.
41004041	Amahni'n lau ngai in, "Me pa heh kawtibang minung sim? Huih le tipi riang in ama thu ngai si men bang poh si!" ti'n ti dang si.
41005001	Tsin, tiipi hatlam ral Kadarenes ram ah hawh dang si.
41005002	Jesuh ah kheh khawm sung pin a suak tsang in, raula nawngkaia zingnak pa pakhat khen ngawr pin suak atsia, amah kheh muak si.
41005003	Amah kheh ngawr ah om in, thiarri thaw riang in tumah in hen thei ngawl si.
41005004	Kolkhah in le thiarri thaw in vei tampi hen ongla pelh in, thiarri te kheh botreih atsia a kawnga kol te kheh seureih veng si. Amah kem zo tumah om ngawl si.
41005005	Sun le zan in mual vum pin le ngawr pin au tseih veng in, lung hiam thaw in at tsawm veng si.
41005006	Khawlapi pin Jesuh ah kheh a mu phangin, dan vung atsia, khuk lepbok in be atsia,
41005007	"A Daak ber Pathian Tsapa Jesuh, nangmah thaw hei seng dun sing im? Keimah na erh tuh ngawl in Pathian ming in na kun sing," ti'n ring ngai in ti si.
41005008	Tibang hen a tinak heh Jesuh in, "Nang, raula nawngkai, me pa sung pin tson suak in," ti'n ati ta si.
41005009	Jesuh in, "Na ming tu sim?" ti'n ti si. Ama'n, "Keimahni heh tampi kei si ta, ka ming heh Legion ah sing," ti'n o si.
41005010	Tsimi ram pin khen amah kheh a nawt tuh ngawl in kun pittseih si.
41005011	Tsimi lai in tsimi mun mual te kung ah vok hon leida dang si.
41005012	Khawvang tehem in, "Vok hon sungah kei lut thei tuh in vok hon nenah kei leh sawh in," ti'n amah kheh kun dang si.
41005013	Jesuh in amahni kheh siang zep si. Raula nawngkai te kheh mi pa sung pin suak atsia, vok sungah dum dang in, liang pin tipi sungah dawksukberh in da dangberh si. (Vok heh thawngnih lun si).
41005014	Vokkhal te'n dan in khawpi sungah le mun hem ah me thu heh rel si. Tsimi phangin mi te'n tsimi thiltsang kheh pan tu in hawh si.
41005015	Jesuh nenah a leng dang phangin, khawvang legion in a zingnak pa kheh a van te sil in, lungmu maanngaino in a to reng kheh mu dang atsia, kih ngai dang si.
41005016	Khawvanga zingnak pa le vok . vumah thiltsang a mutu te'n tsimi thu kheh amahni rel si.
41005017	Tsimita amahni'n Jesuh ah kheh amahni ram pin suak tu in kun dang si.
41005018	Khawm sungah a dum phangin khawvanga zingnak pa'n a nenah om tu in kun si.
41005019	Sinapikhaw Jesuh in siang ngawl in, "Na rualpi te nen ah, inn ah hong ta la, Bawipa in na vumah thilmak a puahnak le nangmah a ngeihharnak thu heh rel ten," ti'n ti si.
41005020	Tsimi pa'n hawh atsia, Jesuh in ama vumah a puahnak thu kheh Dekapolis ram sung hem ah zalh in, mi tehem in khum ngai dang si.
41005021	Jesuh ah kheh khawm to atsia, tipi hatlam ral ah hawh lehleu si. Tipi kung ah a om lai in mihonpi te a nenah hawh dang si.
41005022	Ngai in, sinakok uktu pakhat, Jairus tinak pa kheh lengper si. Amah a mu phangin a kawngbul ah bok atsia,
41005023	"Ka tsanuno a thi tu zep si. A dam leh tuh in hawh la, ama vumah na kut na suansak a si lekhaw dam atsia nung tu si," ti'n ngeihhar kunlo si.
41005024	Tsin, Jesuh in amah kheh lun nom in, mihonpi te'n amah kheh lun in teet dun suihsuih si.
41005025	Tsin, kum leinih sung thizung nat vei minu om si.
41005026	Ama'n a neih hemmuah mang in sibawi tampi te nenah bawl pelh atsia, nemtsuam nalam sang in roh sawn leilei nom si.
41005027	Jesuh thu a za phangin, mihonpi lak pin lun khokho atsia, a puan tong si.
41005028	Heitasim tiphangin ama'n, "A puan ka tong ngah lekhaw dam rori tu sing," ti'n ti si.
41005029	Makhat in a thi zung kheh tawp zep in, amah khen a dam lam thei tsawm si.
41005030	Makhat in Jesuh in ama sung pin huham a suak lam thei tsawm atsia, a kawnvela mipi te kheh pan zualzual in, "Ka puan tongtu tu sim?" ti'n ti si.
41005031	Tsimi phangin ningluntu te'n, "Mihonpi te nangmah teet tseih na munak reng, 'Tu in ka tong sim?' ti'n na ti," ti'n ti dang si.
41005032	Jesuh in a kawnvel her zualzual atsia, amah tongtu kheh zei si.
41005033	Minu in ama vumah thiltsang kheh a thei manin kih le tsai tseih thah in amah zuan atsia, bok in a sinak bang thek in thudik hem kheh relberh si.
41005034	Tsimi phangin Jesuh in, "Tsanu, na umnak in na dam tiar ongla si. Thinnuam in hawh ta la, na veinak natnak pin damzawp reng ten," ti'n ti si.
41005035	A awn tseih laitum in sinakok uktupa inn pin mi pawlkhat te leng atsia, "Na tsanu thi si lei. Heita Sayapa heh nainok tseih lai si tsim?" ti'n ti si.
41005036	Jesuh in amahni awnnak a za tsang in, "Thinphu mah nen. Um in," ti'n sinakok uktupa kheh ti si.
41005037	Tsin, Piter, Jeim ah le Jeim nau Johan te siar ngawl tumah lun siang ngawl si.
41005038	Sinakok uktupa inn a leng phangin, rung bengbung in kap atsia a riik ngunngun dang kheh mu si.
41005039	Inn sungah dum atsia, "Heita tibang hen rung bengbung in kap si utsim? Me naupang nu heh a thi si ngawl in, a eihmu si," ti'n amahni kheh ti si.
41005040	Tsimi phangin amahni'n nautat ngai in nihsan dang si. Tsin, a vaseng in pusuakberh tiar atsia, naupanga nu le pa, le ama nenah om te kheh huai in naupang a zau minah dum si.
41005041	Tsin, naupang kheh a kut pin len atsia, "Talitha, kumi," ti'n ti si. A sullelam heh, "Tsanu, tho in, ti'n na ti sing," tinak si.
41005042	Makhat in naupang nu kheh tho atsia, tsiah si. Amah heh kum leinih si. Amahni'n khumngai ngai dang si.
41005043	Tsimi thu kheh tumah in a thei tuh ngawl in amahni kheh nase ngai in kham si. Tsin, naupang kheh a ei tuh pakhat khat pe tiar si.
41006001	Jesuh ah kheh tsimi mun pin hawh atsia, a khaw ah hong in, ningluntu te'n amah lun dang si.
41006002	Sabbath ni a si phangin sinakok sungah thu zirh pan si. A zatu mi tampi te'n khum ngai in, "Me pa hen me thu te heh kawnai pin ngah nan tih im? Ama kut rori in me thilmak te puah thei tu in ama nenah penak tsimnak heh hei tsimnak nan tih im!
41006003	Amah heh lettama, Mary tsapa, Jeim, Joses, Judas ah le Simon te u si ngawl si maw? A tser te heh keimahni si om langkhat si ngawl si maw?" ti'n ti dang si. Tsin, amahni kheh ama vumah lung kim ngawl si.
41006004	Tsimi phangin Jesuh in, "Profet heh ama khaw le ram, a unaupi te le a innkawpi te nenah siar ngawl, mun dang ah upatnak si si," ti'n amahni kheh ti si.
41006005	Minaa dawmlai te vumah a kut suan atsia, a dam tiar siar ngawl, thilmak heimah puah thei ngawl si.
41006006	Amahni'n amah a um thei ngawl manin ambuk zo si. Tsin, khaw hem ah khualvak in thu zirh si.
41006007	Ningluntu leinih te kheh ama nenah ko atsia, raula nawngkai te neh theinak huham pe atsia, panih panih in leh si.
41006008	Nang khualvak min ah thingkhawh siar ngawl thil dang heimah keng mah na un. Tawngphu ha mah na ula, nang lam an sang te keng mah na un; tangka dip sungah tangka ha mah na un.
41006009	Kedawl bun ula, angki thuahnih in sil mah na un ti'n thupe si.
41006010	Ama'n, "Kawnai nai ah a sikhen inn pakhat ah nang tsaam phangin tsimi khaw pin nang suak leh ma hem, tsimi inn ah tsaam reng un.
41006011	Tutu sikhen nangmahni zindung siang ngawl in, nang thu khen a ngai nuam ngawl a si lekhaw, tsimi pin nang suak leh phangin amahni hatlam ah tetti a si tuh in, nang khawborh thin ta un. Thungai ngai in nang rel sing; thukhen ni in Sodom le Gomorrah te tah in tsimi khawpi khen rohngai in tuar sawn tu si," ti'n ti si.
41006012	Tsimi manin amahni'n hawh atsia, mi te kheh sual a sir tuh in zirh si.
41006013	Tsin, khawvang tampi nawt atsia, minaa tampi te kheh sathau pawh in dam tiar si.
41006014	Jesuh ming kheh a thang leita manin, Herod kumpibawi in ama thu kheh za si. Herod in, "Niimtu Johan ah la si in mithi te lak pin tho tiarnak a si manin me huham te heh amah ah naper si," ti'n ti si.
41006015	Midang te'n, "Elijah ah si," ti atsia, a dang te hen, "Profet si; a si ngawl lekhaw profet pakhat baang si," ti'n ti si.
41006016	Sinapikhaw Herod in a za phangin, "Me pa heh a ngawng ka tennak Johan ah si atsia, mithi te lak pin tho ongla si," ti'n ti si.
41006017	Herod in a nau Philip zi a huaisak manin, tsimi Herodias manin mi leh atsia Johan ah kheh pom in thawng toh si.
41006018	Heitasim tiphangin Johan in Herod ah kheh, "Na nau zi na huai sak heh a daan si ngawl si," ti'n ti si.
41006019	Tsimi manin Herodias in Johan ah kheh haw atsia reek ot ngai pelh in, reek thei ngawl si.
41006020	Heitasim tiphangin Herod in Johan ah heh midik le mi thiangrim a si lam thei tsia, kih in hungtel si. Johan thurelnak kheh Herod in a za phangin a thinlung buai ngai atsia, a thurelnak kheh ang ngai in ngai veng si.
41006021	Tsimi lai in Herod in ama suak ni puai puah atsia, mithupi te, raalbawi te le Galilee peng sunga bawi upa te sam si. Tsimi ni kheh Herodias tsa in hunpha ngai si si.
41006022	Tsimi phangin Herodias tsanu in puai puahnak khan sungah dum atsia, laam in, Herod ah le laikuang a kilpinak te ang dang ngaingai si. Tsimi manin kumpibawipa'n khangngai nu nen ah, "Na deihnak taak hem ka ngen in; na pe tu sing," ti'n ti si.
41006023	Herod in, "Na ngennak taak hem na pe tu sing; ka uknak zahlam tian in na pe tu sing," ti'n tsial tsawm si.
41006024	Tsimi manin khangngai nu khen a nu nenah hawh in, "Hei ngen tu sing im?" ti'n dong si. A nu'n, "Niimtu Johan lu!" ti'n ti si.
41006025	Khangngai khen makhat in kumpibawipa nenah dan nawmnawm atsia, "Niimtu Johan lu kheh leng sungah koih la, tu rori hen nai ah na pe tuh in deih sing," ti'n ngen si.
41006026	Tsimi phangin kumpibawipa kheh thinhar ngai in om si. Sinapikhaw a tsial tsawmnak manin le laikuang a kilpinak te a maisong manin atsanu kheh el nuam ngawl si.
41006027	Makhat in kumpibawipa khen mi reektu kheh leh atsia, Johan lu kheh ama nenah len tu in thupe si. Tsimi pa kheh hawh atsia, thawnginn sunga Johan ngawng kheh ten si.
41006028	A lu kheh leng sungah koih atsia, khangngai nu kheh pe in, khangngai nu khen a nu pe si.
41006029	Johan ningluntu te'n a za phangin thawnginn ah hawh dang atsia, a luang kheh le in, ngawr ah vi dang leh si.
41006030	Tsimi phangin lehnak te khen Jesuh nenah khawm dang atsia, a puah dangnak tehem le thu a zirh dangnak tehem kheh rel dang si.
41006031	Jesuh in amahni kheh, "Mi om ngawl min ah hawh a singkhaw, tsillem tsawlom dang a sing," ti'n ti si. Heitasim tiphangin minung a lut le a suak a tam leita manin, lai riang ei ngah dang ngawl si.
41006032	Tsimi manin khawm to dang atsia, mi om ngawl min ah amahni ruak in hawh dang si.
41006033	Sinapikhaw a hawh dang kheh mi tampi in mu in, amah a si lam thei atsia, khawpi hem pin minung te ama nenah dan dang si. Ama leng ma leng dang in, ama nenah khawm dang si.
41006034	Jesuh in khawm sung pin suak atsia, mihonpi a mu phangin ngeihhar ngun si. Heitasim tiphangin amahni heh tuukhaltu nei ngawl tuu hon thaw bangve si. Tsimi manin Jesuh in amahni kheh thu tampi zirh pan si.
41006035	Simlam khawnu ongla phangin ningluntu te'n ama nenah hawh dang atsia, "Nai heh mi om ngawl min si in, khawnu ongla si.
41006036	Lai ei tuh heimah a nei dang ngawl manin, nai kawnvela ram le khaw hem ah amahni tsa lai lei tu in hawh tiarberh in," ti'n ti dang si.
41006037	Sinapikhaw Jesuh in amahni kheh o atsia, "Nangmahni in amahni ei tuh pakhat khat pe un," ti'n ti si. Tsimi phangin ningluntu te'n, "Keimahni'n hawh atsia, denari zanih man sang lei in amahni petu si ung maw?" ti'n ti dang si.
41006038	Jesuh in, "Sang tsuun kawzah nei si utsim? Hawh ta ula, zei tsuk un," ti'n amahni kheh ti si. Amahni'n a tawk phangin, "Sang tsuun nga le nga panih nei si ung," ti'n ti dang si.
41006039	Tsimi phangin Jesuh in mihonpi te kheh a hon a hon in hampa hing vumah to tiar si.
41006040	Mipi te'n zakhat hon, sawmnga hon tibang in a hon a hon in to dang si.
41006041	Jesuh in sang tsuun nga le nga panih kheh le atsia, van panso in, muitsu a burh tselh phangin, sang kheh hem atsia mipi te a li tuh in ningluntu te kheh pe si. Nga pumnih khehkhen a vaseng in amahni semberh si.
41006042	A vaseng in khampek in ei dang si.
41006043	Tsin, ningluntu te'n a val hembangno te kheh khawl dang atsia, kho leinih dim din dang si.
41006044	Sang eitu te heh patsang veu thawngnga lun si.
41006045	Jesuh in mihonpi te a hong tiar thahlam in, a ningluntu te kheh tipi hatlam ral Bethsaida ah hawh tu in khawm to nomper ham tiar si.
41006046	Mihonpi te kheh a hong tiar tselh phangin, sawngen tu in mual vumah kai si.
41006047	Simlam phangin khawm kheh tipi laingial ah om in, amah ruak lei ah om si.
41006048	Amahni lam nga in huih a ra manin, ningluntu te'n zilhtsak ngai in khawm a hot dang tseih kheh Jesuh in mu si. Zinglam naazi pathum val duk phangin tivum pin ningluntu te nenah hawh atsia, amahni leek tum bangin hawh si.
41006049	Ningluntu te'n ti vumah a hawh tseih kheh a mu dang phangin, thila ring in au dang si.
41006050	A vaseng in Jesuh ah a mu dang manin, thinphu ngai dang si. Makhat in Jesuh in amahni kheh awnpi vut in, "Thinphu mah na un; keimah sing; kih mah na un," ti'n ti si.
41006051	Amahni nen khawm sungah kai atsia, huih khen meng si. Amahni kheh am tihtak in ambuk dang atsia, khum tihtak in khum dang si.
41006052	Amahni'n a thinkho leita manin, sang thu kheh theitsiang zo dang ngawl si.
41006053	Tipi a ten tselh phangin Kennesaret ram ah hawh dang atsia, khawm kheh tsimi munah khit si.
41006054	Khawm sung pin a suak tsang in, mi te'n amah a si lam thei zep si.
41006055	Tsimi ram kawnvel hem pin Jesuh om lam a thei tehem in minaa te kheh a zaunak thaw phurh dang si.
41006056	Jesuh leng min hem, khaw tenau te ah a sikhen khawpi ah a sikhen, tsin ram sungah a sikhen mi naa te kheh dawr munah phur dang in, a puantsepno tong tu in kun si. Tsin, a puantsep a tong ngah tu tehem damberh si.
41007001	Tsin, Jerusalem pin leng Farasi te le Daan zirhtu pawlkhat te kheh Jesuh nenah khawm dang si.
41007002	Ningluntu pawlkhat te'n a thiang ngawl ti'n tinak kut som ngawl in lai a ei kheh amahni'n a mu phangin, mawhsiat si.
41007003	Heitasim tiphangin pupa te daan lun in Farasi te le Jew tehem in kut som ngawl himhim in lai ei ngawl si.
41007004	Tsin, dawr pin a leng phangin kut som ngawl in lai ei ngawl si. Tsimi bek zo ngawl khuat te, bel te, darleng te le eihkhun te som daan le a dang a lunnak pupa daan tampi om lai si.
41007005	Tsimi manin Farasi te le Daan zirhtu te'n, "Hei manin na ningluntu te'n pupa daan bangin lun ngawl in kut som ngawl in lai ei sim?" ti'n amah kheh dong dang si.
41007006	Jesuh in amahni kheh o atsia, "Isaiah in nangmahni mi sidat te thu a phuang hamnak a maan taktak si, 'Me mihing te hen a mur bek in upat ka si; sinapikhaw amahni thinlung te heh keimah thaw khawlapi si.
41007007	Keimah a be heh a thawnthong si. Minung te puah tsawmnak thukhaam te kheh thupom bangin zirh si,' ti'n ngannak bangin si.
41007008	"Pathian thukhaam kheh zam men atsia, minung te daan, beel te le khuat te som daan le daan dang tampi te lun meek lai si utsi," ti'n ti si.
41007009	Tsin, Jesuh in, "Nang pupa daan te nang lun theinak tuh in, Pathian thukhaam el thiam ngai si utsi.
41007010	Heitasim tiphangin Mawsi in, 'Na nu le na pa upat in,' ti in le 'A nu le a pa a tsamtu heh reeknak si tasen,' ti'n ti si.
41007011	Sinapikhaw nangnihni'n, 'Mi pakhat in a nu le a pa kheh, "Ka nen pin nang ngah tuh thil te heh Korban si" ' Korban tinak heh Pathian nenah penak lehsawng tinak si.
41007012	Tsimi bangin a nu le a pa tsa heimah puah siang leh ngawlla si utsi.
41007013	Pupa te nen pin nang ngahnak nang pupa daan te mangin Pathian thu heh heimah ngawl men in tsan si utsi. Tsin, thil dang tampi puah meek lai si utsi," ti'n amahni kheh ti si.
41007014	Tsimi tselh phangin mipi tehem kheh ama nenah ko atsia, "Nang vaseng in ngai ula, theitsiang un.
41007015	Pulam pin minung sungah a dum thil hen amah heimah nawngkai tiar thei ngawl si. Sinapikhaw minung sung pin a suak thil te'n amah nawngkai tiar si.
41007016	Zanak beng a neitu te'n za tasen," ti'n rel si.
41007017	Mihonpi te nen pin khen hawh atsia, inn sungah a dum phangin, a ningluntu te'n thusanteh thu dong dang si.
41007018	Tsimi manin Jesuh in, "Nangmahni khen thei tsiang ngawl deve si utsim maw? Pulam pin minung sungah a dum thil tehem in minung a nawngkai tiar thei ngawl lam heh theitsiang zo ngawl si utsim maw?
41007019	Heimansim tiphangin pulam pin a lut thil te heh thin sungah lut ngawl in, hupi sungah lut atsia awng ah hawh si. Tsimi manin lai tehem heh a thiang si," ti'n amahni kheh ti si.
41007020	Tsin aman, "Minung thin sung pin a suak thil te hen minung nawngkai tiar si.
41007021	Heitasim tiphangin minung te thinlung pin ruatnak sesuak te, zuanzamnak te, nu le pa sualnak te, tualreeknak te,
41007022	rukonak te, hampumnak te, suaksualnak te, mizolnak te, hurnak te, iksiknak te, mi relsenak te, ngalnak te le tawnak te suak si.
41007023	Me thil sesuak tehem heh minung sung pin suak si atsia, minung nawngkai tiar si," ti'n rel si.
41007024	Jesuh ah kheh tsimi mun pin tho atsia, Tyre le Sidon khaw kung ah hawh si. Inn pakhat sungah dum in, tumah thei tu deih ngawl pelh atsia, thup tsawm zo ngawl si.
41007025	Heitasim tiphangin a tsanu raula nawngkaia zingnak minu pakhat in Jesuh leng kheh za atsia, amah nenah hawh in a kawngbul ah bok si.
41007026	Tsimi minu kheh Grik te si atsia, a suaknak min heh Sirofonisia si. Ama'n ama tsanu sunga khawvang kheh hawl sak tu in kun pittseih si.
41007027	Sinapikhaw Jesuh in, "Tsa te'n khampek in ei masa rih sen. Tsa te einak lai kheh le atsia, uitso peih heh pha tu ngawl si," ti'n ti si.
41007028	Tsimi phangin minu'n amah kheh o atsia, "Man si, Bawipa, tsabuai nuaia naupang te lai kulh tiarnak te kheh uitsono te'n ei si," ti'n ti si.
41007029	Tsimi phangin Jesuh in minu kheh, "Me na awnnak man hen hong talen; na tsanu sung pin khawvang kheh suak ongla si," ti'n ti si.
41007030	Inn ah a leng phangin khawvang kheh a tsanu sung pin suak ongla atsia, eihkhun ah a zau reng kheh tawk si.
41007031	Tyre le Sidon pin khen suak lehleu atsia, Dekapolis ram laingial tawnin hawh in Galilee Tipi ah leng si.
41007032	Mi te'n bengngong in awn thei ngawl pakhat kheh ama nenah huai atsia, ama vumah kut suan tuh in kun si.
41007033	Jesuh in tsimi pa kheh mipi lak pin mun dangah huai atsia, a kuttsung thaw a beng sung kheh tok in, tsil thuh atsia, a lei kheh zen sak si.
41007034	Tsimi tselh phangin van panso atsia, huisa in, "Ephphatha," ti'n ti si. A sullelam heh, "Awng sen," tinak si.
41007035	Tsimi tsang in a beng awng atsia, a awn thei ngawlnak leiloh thei in, tsiangno in awn si.
41007036	Jesuh in me thu heh mi te nenah a rel tuh ngawl in thupe si. Sinapikhaw a kham doh lekhaw rel leilei sawn nom si.
41007037	Amahni'n khum tihtak in khum dang in, "Thil tehem kheh pha ngai in puah si. Ama'n bengngong te za tiar in, awn thei ngawl te awn thei tiar si," ti'n ti dang si.
41008001	Tsimi hun in mihonpi tam leita in, lai ei tuh heimah nei dang ngawl si. Jesuh in ningluntu te kheh ama nenah ko atsia,
41008002	"Me mihonpi te heh ka nenah nithum sung om ongla in, lai ei tuh heimah a nei dang ngawl manin ngeihhar ngai sing.
41008003	Mi pawlkhat te heh khawlapi pin leng si atsia, rikaam in amahni inn ten ah hong tiar ka si tsuk asin, lamlak ah ba thong kha tu si," ti'n ti si.
41008004	A ningluntu te'n, "Mi pakhat in nai hampalak pin minung tizah heh kawtibang in lai kham thei tu sim?" ti'n o dang si.
41008005	Jesuh in, "Sang tsuun kawzah nei si utsim?" ti'n amahni kheh dong si. Amahni'n, "Tsuun sarih nei si ung," ti'n ti si.
41008006	Jesuh in mipi te kheh leilak ah to tiar si. Tsin, sang tsuun sarih kheh le in Pathian paak atsia, hem in mipi te a li tuh in ningluntu te kheh sem si. Tsin, ningluntu te'n mipi te zem dang si.
41008007	Amahni'n nga kohno dawmlai nei meek in, muitsu pe atsia, mipi te zem tiar meek si.
41008008	Tsin, amahni'n khampek in ei dang si. A eih val a hembangno te kheh ningluntu te'n khul atsia, kho sarih din si.
41008009	A eitu te heh patsang veu thawngli lun si. Tsimi tselh phangin Jesuh in amahni kheh inn ah hong tiarberh si.
41008010	Jesuh ah kheh a ningluntu te thaw khawm sungah lut nomper atsia, Dalmanutha khaw ah hawh si.
41008011	Farasi te ama nenah hawh in, awn sol dun pan si. Amahni'n Jesuh ah a tsulnak in van pina theihdiknak muh tiar si.
41008012	Sinapikhaw Jesuh in a thinlung in huisa ngun atsia, "Hei manin tusan minung te'n theihdiknak muh ngen nan tih utsim? Thungai ngai in nang rel sing; tusan minung te, theihdiknak muhnak si tu ngawl si utsi," ti'n ti si.
41008013	Tsin, amahni kheh zam atsia, khawm to lehleu in tipi hatlam ral ah hawh si.
41008014	Tsimi lai in ningluntu te'n sang keng phawk ngawl in, khawm sungah sang tsuun khat bek nei si.
41008015	Tsimi phangin Jesuh in, "Farasi te tsol le Herod tsol kheh ralring ngai in pial un," ti'n a ningluntu te kheh tiam si.
41008016	Tsimi phangin amahni'khen, "Tihen keimahni a tinak heh sang kei keng phawk ngawl ta si," ti'n pakhat le pakhat ti dun dang si.
41008017	Tsimi kheh Jesuh in a thei phangin, "Sang nang keng ngawl thu heh a heita rel dang tseih si utsim? Mu baan ngawl in thei zo ngawl thotho lai si utsim maw? Nang thinkho renglai si utsim maw?
41008018	Mit nei reng pelh in mu ngawl si utsim maw? Beng nei reng pelh in za ngawl si utsim maw? Phawk leh ngawlla si utsim maw?
41008019	Minung thawngnga tsa sang tsuun nga ka hem phanglen a hembang kho kawzah khul sita utsim?" ti'n amahni kheh ti si. Amahni'n, "Kho leinih khul si ung," ti'n o si.
41008020	Tsin, Jesuh in, "Minung thawngli tsa sang tsuun sarih ka hem phanglen a hembang kho lianpi kawzah khul sita utsim?" ti'n ti si. Amahni'n, "Kho sarih dim khul si ung," ti'n o si.
41008021	Tsimi manin Jesuh in, "Kawti thei zo ngawl si utsim?" ti'n ti si.
41008022	Jesuh ah kheh Bethsaida khawah leng si. Tsin, mi te'n mittsaw pakhat kheh ama nenah huai in, a tongsak tuh in kun dang si.
41008023	Ama'n mittsawpa kheh a kut pin kai atsia, khaw pulam ah huai si. Tsin, a mit ah tsil thuhsak atsia, a mit vumah a kut nga in, thil mu thei tsim maw ti'n dong si.
41008024	Mittsawpa khen panso atsia, "Minung te thingkuang bangin a vak tseih kheh mu sing," ti'n o si.
41008025	Jesuh in a kut kheh a mit vumah nga lehleu atsia, panso tiar si. Tsimi phangin khawmu thei atsia, minung tehem tsiangno in mu thei si.
41008026	Jesuh in amah kheh inn ah hong tiar in, "Khawpi sungah hawh in mi te rel tseih men mah nen," ti'n ti si.
41008027	Jesuh ah le a ningluntu te kheh Sisaria Filipi khaw ah hawh dang in, lamlak ah, "Mi te'n keimah heh tu ka ti sim?" ti'n a ningluntu te kheh dong si.
41008028	Ningluntu te'n, "Niimtu Johan ah si, ti'n le mi pawlkhat te'n, Elijah ah si ti'n ti na si, tsin, midang te hen, profet pakhat khat si," ti'n o dang si.
41008029	Tsimi phangin Jesuh in amahni kheh, "Nangmahni'n keimah heh tu si ti'n ka ti si utsim?" ti'n ti si. Piter in o atsia, "Nangmah heh Khrih ah si tsi," ti'n ti si.
41008030	Tsin, ama thu kheh mi te nenah rel tuh ngawl in nase ngai in kham si.
41008031	Tsin, Mi Tsapa in harsanak tampi a tuar kul tuh te, upa te le suangbawi te le Daan zirhtu te'n han atsia, reek tu in, nithum zawh in a tho leh tuh thu te kheh amahni rel tepan si.
41008032	Jesuh in me thu heh tsiangkoh in rel si. Tsimi phangin Piter in mun dangah kiangpi atsia, amah kheh hau tepan si.
41008033	Jesuh in ninglam her in a ningluntu te kheh pan atsia, Piter ah kheh hau in, "Satan, ka ning ah dan in! Heitasim tiphangin nangmah hen Pathian thil te ruat ngawl in, minunga thil te ruat si tsi," ti'n ti si.
41008034	Tsimi phangin mipi te le a ningluntu te kheh ama nenah ko atsia, "Tutu sikhen keima ning a lun nuam a si lekhaw amah le amah el tsawm sehla, ama thinglamteh phur in ka lun sen.
41008035	Tutu sikhen ama nungnak a san ottu hen a nungnak sung tu atsia, keima tsa in le thuthang pha tsa in a nungnak a sung tu heh a nungnak san tu si.
41008036	Mi pakhat in leivumpi heh tso atsia, a nungnak raula a sung a si lekhaw hei nempi tu sim?
41008037	A si ngawl lekhaw minung a raula nungnak tsa tuh in hei thaw thulh thei tu sim?
41008038	Tusan zuanzamnak le sualnak a puahtu te lak ah keimah le ka thu te a mizahtu te heh Mi Tsapa khen vanvummi thiangrim te thaw a Pa tsungnungnak ah a leng phangin, mizah deve tu sing," ti'n ti si.
41009001	Jesuh in amahni kheh, "Thungai ngai in nang rel sing, Pathian uknak kheh huham thaw a leng a mu tian, nai ah a ding mi pawlkhat te thi tu ngawl si," ti'n ti si.
41009002	Ni ruk zawh in Jesuh in Piter ah, Jeim ah le Johan ah kheh huai atsia, amahni ruak in mual sangpi vumah kai dang si. Tsin, Jesuh ah kheh amahni mai ah a mel theng si.
41009003	A vansilh te kheh leivuma puan sawptu te'n a vaar tiar thei tuh ngawl tian in vaar in, vur bangin ngover si.
41009004	Tsin, Elijah ah le Mawsi ah lang atsia, Jesuh ah kheh awntsawp pi si.
41009005	Tsimi lai in Piter in Jesuh kheh o atsia, "Rabbi, nai ah kei om dang heh pha si. Buuk pathum sa dang a sing; pakhat heh nangma tuh, pakhat heh Mawsi-a tuh in le pakhat heh Elijah-a tuh si," ti'n ti si.
41009006	Heitasim tiphangin amahni'n kih leita in, Piter ah hen a awn tuh thei ngawl si.
41009007	Tsin, meiro leng in amahni vumah zaam si. Meiro sung pin aw pakhat ring atsia, "Me pa heh ka it pittseihnak ka Tsapa s i. A t h u n ga i u n ! " ti 'n ti s i .
41009008	Amahni'n a kawnvel a pan nawmnawm phangin Jesuh ah siar ngawl amahni nenah midang tumah mu leh ngawlla si.
41009009	Mual vum pin a hawhsuk dang tseih lai in, Mi Tsapa heh mithi te lak pin a tho a mu dang ma hem, tua a mu dangnak heh mi te nenah a rel tuh ngawl in thupe si.
41009010	Ningluntu pathum te'n, mithi te lak pin tho, a tinak heh a sullelam ruat tseih atsia, me thu heh nik reng dang si.
41009011	Tsin, amahni'n amah kheh, "Heita Daan zirhtu te in Elijah ah leng masa tu si ti'n rel sim?" ti'n dong dang si.
41009012	Tsimi phangin ama'n o atsia ti hen ti si, "Elijah ah leng masa miau tu in, thil tehem remsek si, Mi Tsapa hen thil tampi tuar tu atsia, mualpho ngai in zingnak tuar tu si ti'n ngannak heh kawti thu sim?
41009013	Sinapikhaw nang rel sing, Elijah ah leng miau ongla in, ama thu ngan ham saak bangin amahni'n a nuam bangin zing ongla si," ti'n ti si.
41009014	A ningluntu te nenah a leng phangin, mihonpi te'n amahni kawn atsia, Daan zirhtu te'n amahni thu a dong tseih laitum kheh mu si.
41009015	Makhat in amahni'n Jesuh ah a mu phangin, mi tehem in lunglawi ngai dang atsia, a nenah dan in nukset dang si.
41009016	Tsin, Jesuh in Daan zirhtu te kheh, "Amahni thaw hei rel dang si utsim?" ti'n dong si.
41009017	Mihonpi lak pin mi pakhat in o atsia, "Sayapa, awn thei ngawl raula in a zingnak ka tsapa heh na nenah huai sing.
41009018	Tsimi raula in a zing natsaang in lei vahnak in mang atsia, tsilbuan paih in, hariat tutuih atsia, khakber veng si. Tsimi manin tsimi awn thei ngawl raula kheh nawt sak tu in na ningluntu te rel sing. Sinapikhaw amahni'n nawt sak thei ngawl si," ti'n ti si.
41009019	Jesuh in amah kheh o atsia, "Maw umnak nei ngawl miphun te, nang nenah kawtsan nang ompi rih tu sing im? Kontik tian nang or rih tu sing im? Naupang tsawh ka nenah huai un," ti'n ti si.
41009020	Tsimi manin amahni'n naupang kheh Jesuh nenah huai si. Tsimi raula in Jesuh ah a mu tsang in, makhat in naupang kheh khakber tiar si. Tsin, naupang kheh du atsia, lo tseih in a tsilbuan paih si.
41009021	Tsimi manin Jesuh in a pa kheh, "Tibang hen kawtsan vei ongla sim?" ti'n dong si. A pa'n, "A naupangno lai in si ongla si.
41009022	Amah heh reek nuam in mei sungah le ti sungah vawr lehtset veng si. Na puah thei a si lekhaw kei ngeihhar la, kei bawm sawh in," ti'n ti si.
41009023	Jesuh in, "Na um thei lekhaw a umtu te tsa thil tehem heh si theihnungberh si," ti'n rel si.
41009024	Tsimi tsang in a pa'n mitti thaw au atsia, "Bawipa, um sing; ka um ngawlnak ka bawm sawh in!" ti'n ti si.
41009025	Jesuh in mi te ama nenah a dan dang tseih kheh a mu phangin, raula nawngkai kheh hau atsia, "Nang, bengngong le awn thei ngawl raula, ama sung pin tson suak la, dum leh himhim mah nen ti'n thu na pe sing," ti'n ti si.
41009026	Raula nawngkai khen au ngun atsia, nase ngai in tsai tiar in suak si. Tsimi phangin naupang kheh a thi bangin om si. Tsimi manin mi tampi te'n, "A thi si lei," ti'n ti si.
41009027	Sinapikhaw Jesuh in a kut pin len atsia, a phong phangin tho si.
41009028	Jesuh ah kheh inn sungah a dum phangin, a ningluntu te'n, "Heita raula nawngkai heh nawt thei ngawl si ung im?" ti'n a thupno in dong dang si.
41009029	Jesuh in, "Sawngennak le lai eih tsangnak bek in tibang raula heh suak thei si," ti'n amahni kheh o si.
41009030	Tsimi mun pin suak atsia, Galilee peng tawnin hawh si. Tsimi kheh mi te thei tu deih ngawl si.
41009031	Heitasim tiphangin, "Mi Tsapa heh mi te kut ah aapnak si tu in, amahni'n reek tu si. Amah kheh a reek tselh phangin, a nithumnak ni in tho tu si," ti'n a ningluntu te kheh a zirh ta si.
41009032	Sipelh atsia amahni'n me a awnnak heh thei zo dang ngawl in, amah dong tu khen heh kih dang si.
41009033	Tsin, amah heh Kapernaum khaw ah leng si. Inn sungah a om phangin a ningluntu te kheh, "Lamlak ah hei thu el dun dang tseih si utsim?" ti'n dong si.
41009034	Amahni'n lamlak ah amahni sung pin tu thupi ber tu, ti a el dun dang manin mengdeen dang si.
41009035	Jesuh in to atsia, a ningluntu leinih te ko in, "Masa ber si a nuamtu heh dawlta ber si kul tu in, mi tehema omlawh si kul tu si," ti'n amahni kheh rel si.
41009036	Tsin, naupang pakhat kheh huai atsia, amahni laingial ah koih si. Naupangno kheh a kang sungah tsawi atsia,
41009037	"Tutu sikhen keima ming in me naupangno te lak pin pakhat a saang tu heh, keimah saang si. Keimah a saang bek zo ngawl, keimah lehtupa khehkhen saang si," ti'n ti si.
41009038	Tsin, Johan in amah kheh o atsia, "Sayapa, keimahni ningluntu si ngawl mi pakhat in nangma ming in khawvang te a nawt tseih kheh mu si ung; amah heh keimahni ninglun a si ngawl manin kham si ung," ti'n ti si.
41009039	Sinapikhaw Jesuh in, "Amah tsawh kham mah na un. Heitasim tiphangin keima ming in thil khumnung a puahtu hen beihno in keimah relse thei tu ngawl si.
41009040	Keimahni a do ngawltu heh keimahni lama si.
41009041	Thungai ngai in nang rel sing, tutu sikhen nangmahni heh Khrih-a nang si manin, ka ming in ti khuat khatno a petu heh; a lawhman sung thong himhim tu ngawl si.
41009042	"Tutu sikhen keimah a umtu me naupangno te lak pin pakhata keimah a umnak pin a pial tiartu heh a ngawng ah tsangrialnak lungtum khaih atsia, tipi sungah vawr asin ama tsa pha sawn tu si.
41009043	Na kut in nangmah a sual tiar a si lekhaw, tentawng in. Kut panih nei reng in a mit awngkel ngawl hell mei sungah na leng tah in, kut him ngawl in nungnak sungah na lut heh pha sawn si.
41009044	Tsimi munah, 'Amahni ruang a eitu zang te kheh thi ngawl in, mei khen mit ngawl si.'
41009045	"Tsin, na kawng in nangmah a sual tiar a si lekhaw, tentawng in. Kawng panih nei reng in a mit awngkel ngawl hell mei sungah vawrnak na si tah in, kawng him ngawl in nungnak sungah na lut heh pha sawn si.
41009046	Tsimi munah, 'Amahni ruang a eitu zang te kheh thi ngawl in, mei khen mit ngawl si.'
41009047	"Tsin, na mit in nangmah a sual tiar a si lekhaw, khailok in. Mit panih nei reng in hell mei sungah sangnak na si tah in, mit pakhat ruak thaw Pathian uknak ah na lut heh pha sawn si.
41009048	Tsimi munah, 'Amahni ruang a eitu zang te kheh thi ngawl in, mei khen mit ngawl si.'
41009049	"Heitasim tiphangin bawlnak tehem tsi a phulh bangin, mi tehem kheh mei thaw thiang tiar tu si.
41009050	Tsi heh pha si; sinapikhaw a alnak a pai lekhaw kawti bangin al leh tiar tu si tsim? Nangmahni rori in tsi heh nei reng ula, mi hem thaw rem dun un," ti'n ti si.
41010001	Tsimi mun pin tho atsia, Jordan run ni suaknak lam tawnin Judea ram ah hawh si. Minung te ama nenah khawm dang lehleu in, a zirh veng bangin thu zirh lehleu si.
41010002	Farasi te'n ama nenah hawh dang in, amah tsulnak in, "Mipa in zi a paw heh a daan si maw?" ti'n dong dang si.
41010003	Jesuh in amahni kheh o atsia, "Mawsi in hei thukhaam nang pe sim?" ti'n ti si.
41010004	Amahni'n, "Mawsi in kheknak lai ngannak thaw in paw siang si," ti'n ti si.
41010005	Jesuh in amahni kheh o atsia, "Nang thin a kho leita manin Mawsi in me thukhaam heh ngansak nang si.
41010006	Sinapikhaw siam pannak ah Pathian in 'mipa le nupang siam si.'
41010007	'Me thu man hen mipa in a nu le a pa te kheh zam sehla, a zi nenah om tasen.
41010008	Tsin, amahni panih heh pumkhat in tsang tu si.' Tsimi manin amahni heh panih si leh ngawlla in, pumkhat si ongla si.
41010009	Tsimi manin Pathian komnak heh minung in khen mah na sen," ti'n ti si.
41010010	Inn sungah a om lai in a ningluntu te'n me thu pah heh dong dang leh si.
41010011	Tsimi manin Jesuh in, "Tutu sikhen a zi paw atsia, zi dang a huaitu heh ama zi vumah zuanzam si.
41010012	Tsin, nupang in a pasel paw atsia, pasel dang a nei lekhaw, amah heh zuanzam si," ti'n amahni kheh ti si.
41010013	Tsin, mi te'n naupangno te kheh a tongsak tuh in ama nenah huai si. Sinapikhaw ningluntu te'n a huaitu te kheh hau si.
41010014	Tsimi kheh Jesuh in a mu phangin reh awh ngai in, "Naupangno te tsawh ka nenah hawh la sen. Kham mah na un. Heitasim tiphangin Pathian uknak heh tibang naupangno te-a si.
41010015	Thungai ngai in nang rel sing; tutu sikhen Pathian uknak heh naupangno pakhat in a saang bangin a saang ngawl a si lekhaw Pathian uknak sungah lut thei tu ngawl si," ti'n ti si.
41010016	Tsin, naupangno te kheh a kaang sungah tsawi atsia, amahni vumah a kut suan in muitsu thupha pe si.
41010017	Lampi ah a hawh tseih lai in mi pakhat kheh ama nenah danvung in, a mai ah khuk lepbok atsia, "Mipha Sayapa, kumkhaw nungnak ro ka luah theinak tuh in hei puah tu sing im?" ti'n dong si.
41010018	Tsimi manin Jesuh in amah kheh, "Heita mipha ka ti si tsim? Pathian siar ngawl tumah mipha om ngawl si.
41010019	Thukhaam te kheh thei si tsi. 'Zuanzam mah,' 'Tualreek mah,' 'Ruko mah,' 'A dik ngawl tettikhan mah,' 'Mi te thil ot mah,' 'Na nu le na pa upat in,'" ti'n amah kheh ti si.
41010020	Tsimi phangin ama'n o atsia amah kheh, "Sayapa, me tehem heh ka naupang lai pah in ka lunsek saak si," ti'n ti si.
41010021	Tsimi phangin Jesuh in amah kheh pan in, it atsia, "Thil pakhatno sam lai si tsi. Hawh ta la, na neinak thil tehem zuarberh in, minawm te sawm ten. Tsin, van ah ro nei tu si tsi. Tsimi tselh phangin hawh la thinglamteh phur in ka lun in," ti'n amah kheh ti si.
41010022	Sinapikhaw me thu man hen a mitmai sereih atsia, tangka tampi a nei manin lungse ngai in hawh leh si.
41010023	Tsimi phangin Jesuh in a kawnvel pan atsia, a ningluntu te kheh, "Milian te tsa Pathian uknak sungah lut heh kawzah in har sim!" ti'n ti si.
41010024	A ninglun te'n me a awnnak heh lunglawi ngai dang si. Sinapikhaw Jesuh in o atsia, "Tsa te, hausanak a aantu te tsa in Pathian uknak sungah lut heh kawzah in har sim!
41010025	Milian pakhat Pathian uknak sungah a lut tah in, phim kaw sungah kalauk lut heh beih sawn si," ti'n amahni kheh ti si.
41010026	Amahni'n lunglawi tihtak in lunglawi dang atsia, "Tu heh sannak si thei tu sim?" ti'n ti dun si.
41010027	Jesuh in amahni kheh pan atsia, "Minung lam pin si theihnung ngawl si, sipelh atsia Pathian lam pin si theihnung si; heitasim tiphangin Pathian lam pin thil tehem heh si theihnungberh si," ti'n ti si.
41010028	Piter in awn pan atsia, "Pan in; heizongza zam in na lun si ung," ti'n amah kheh ti si.
41010029	Tsimi manin Jesuh in o atsia, "Thungai ngai in nang rel sing; keima manin le thuthang pha manin inn maw, suahpi mipa te maw, tser te maw, a pa maw, a nu maw, a zi maw, a tsa te maw, leiram maw, a zam a si lekhaw,
41010030	tu san ah hen inn te, suahpi mipa te, tser te, nu te, tsa te le leiram te kheh a let zakhat in ngah tu in, erhnak te khen tuar tu atsia, a leng tulai hun ah kumkhaw nungnak ngah tu si.
41010031	Sinapikhaw a masa mi tampi te kheh dawlta si leh tu in, dawlta te kheh masa si leh tu si," ti'n ti si.
41010032	Tsin, amahni kheh Jerusalem ah hawhso dang in, lamlak ah Jesuh ah heh amahni masuan ah hawh in, amahni'n lunglawi ngai dang si. Amahni'n kih thahlam in a ning pin lun dang si. Tsimi phangin ningluntu leinih te kheh a dangno ah huai lehleu in, ama vumah a leng tula thil te kheh rel pan si.
41010033	Jesuh in, "Pan un, keimahni heh Jerusalem ah hawhso dang si sing. Mi Tsapa heh suangbawi te le Daan zirhtu te kut ah aapnak si tu in, amahni'n thi tuh in thukhen tu atsia, Gential te nenah aap tu si.
41010034	Amahni'n nihtsiam bawlnak in mang tu atsia, vat tu in, tsil thuh tu atsia, reek tu si. Tsin, a nithumnak ni in tho leh tu si," ti'n ti si.
41010035	Tsin, Zebedee tsapa Jeim ah le Johan ah khen ama nenah hawh in, "Sayapa, kei ngennak taak hem keimahni tsa na puahsak tuh deih si ung," ti'n ti si.
41010036	Jesuh in, "Nangmahni tsa hei puahsak tu in deih ka si utsim?" ti'n amahni kheh ti si.
41010037	Amahni'n, "Na tsungnungnak ah na taklam ah pakhat le na kehlam ah pakhat kei to siang in," ti'n ti si.
41010038	Sinapikhaw Jesuh in o atsia, "Nang ngennak heh hei si ti thei tsawm ngawl si utsi. Ka innak khuat heh in thei tu si utsim maw? Ka niimnak niimnak ah niim thei tu si utsim maw?" ti'n ti si.
41010039	Amahni'n, "Ti thei tu si ung," ti'n amah kheh o si. Jesuh in, "Nangmahni hen ka innak khuat heh in miau tu atsia, ka niimnak heh niimzo miau tu si utsi.
41010040	Sinapikhaw ka taklam ah to tu le ka kehlam ah to tu heh keima thu si ngawl in, siamham saak te tsa si," ti'n amahni kheh ti si.
41010041	Ningluntu sawmkhat te in tsimi thu kheh a za phangin, Jeim le Johan ah kheh ngaimawh ngai dang si.
41010042	Tsimi manin Jesuh in amahni kheh ko atsia, "Gential te uktu tinak te in a uknak te vumah bawi ngai in, amahnia mi thupi te'n thunei ngai si.
41010043	Tutu sikhen nangmahni lak ah tsimi bangin si mah na sen. Nangmahni lak ah mi thupi ber si a nuamtu hen, nang omlawh si kul tu si.
41010044	Nangmahni lak ah masa ber si a nuamtu hen, mi hema sel si kul tu si.
41010045	Heitasim tiphangin Mi Tsapa riang heh mi te na tiar tu in leng si ngawl in, mi te na per sak tu in le mi tampi te dennak tsa in ama nungnak pe tu in leng si sawn si.
41010046	Amahni kheh Jerikho ah leng dang si. A ningluntu te le mihonpi te thaw Jerikho pin a hawh tenper lai in, Timeus tsapa mittsaw Bartimaeus ah kheh kutdawh ngen in lam kiang ah to reng si.
41010047	Bartimaeus in amah heh Nazareth khaw te Jesuh a si lam a thei phangin, "David Tsapa Jesuh, ka ngeihhar sawh in!" ti'n au tepan si.
41010048	Mi tampi te'n mengdeen tiar si. Sinapikhaw, "David Tsapa, ka ngeihhar sawh in!" ti'n au leilei nom sawn si.
41010049	Tsimi manin Jesuh in ding atsia, amah kheh ko tiar si. Tsimi phangin amahni'n mittsaw pa kheh ko atsia, "Ang ngai in ding in. Ama'n ko na si," ti'n ti si.
41010050	Tsimi phangin a silnak angki tsual kheh suahvawr atsia, ding in Jesuh nenah hawh si.
41010051	Tsin, Jesuh in, "Nangma tsa hei puah sak tu in deih ka si tsim?" ti'n ti si. Mittsaw pa'n, "Rabboni, mit khaw mu ot sing," ti'n ti si.
41010052	Tsimi phangin Jesuh in, "Hong talen. Na umnak in dam tiar na si lei," ti'n amah kheh ti si. Makhat in a mit khaw mu atsia, lampi khawdung Jesuh ah lun si.
41011001	Tsin, amahni heh Jerusalem nong ongla in, Olive Mual bula Bethfake le Bethany khaw kiang a leng phangin, a ningluntu te lak pin mi panih te kheh leh si.
41011002	Tsin, Jesuh in amahni kheh, "Nang raala khaw ah hawh ta ula, khaw sungah nang lut natsang in tonak lai ngawl laakno khitnak kheh mu tu si utsi. A ri sut ula, nai ah kai ta un.
41011003	Mi pakhat khat in, 'Heita tibang tson ti si utsim?' ti'n a ti a si lekhaw, 'Bawipa'n kin si; nang peleh zep tu poh si ung,' ti'n ti ta un," ti'n ti si.
41011004	Amahni'n hawh atsia, pulam rawtpi kung ah lakno khitnak kheh tawk in, a ri sut kawm si.
41011005	Tsimi munah a ding reng mi pakhat in, "Heita lakno ri sut tseih men ha utsi khaw ee?" ti'n ti si.
41011006	Amahni'n Jesuh rel tiarnak bangin rel atsia, tsimi pa khen siang zep si.
41011007	Amahni'n lakno kheh Jesuh nenah kai atsia, amahni vansilh te kheh lakno zaang ah phah dang in, Jesuh in a vumah to si.
41011008	Mi tampi te'n a vansilh te kheh lampi ah phahin, midang te'n hampalaka a satnak nahsawl te kheh phah si.
41011009	A mai ah a hawhtu te le a ning pin a luntu te'n, "Hosanna! 'BAWIPA ming in a lengtu pa heh thangphatnak si tasen!'
41011010	Bawipa ming in a leng kei pa David uknak kheh thangphatnak si tasen! A daak ber ah Hosanna!" ti'n au dang si.
41011011	Jerusalem khaw sungah Jesuh lut in, temple reen sungah dum si. A kawnvela thil tehem kheh pan zualzual atsia, khawnu ongla manin ninglun leinih te thaw Bethany khaw ah tsaam dang si.
41011012	A thaizing Bethany khaw pin a hawh dang leh phangin, Jesuh ah kheh a rikaam si.
41011013	Khawla thah ah thei nah bawibung kheh mu atsia veeng si. Thei rah hun a si ngawl manin, a nah siar ngawl a rah heimah tawk ngawl si.
41011014	Tsimi manin Jesuh in, "Na rah tumah in ei leh awl ta la sen," ti'n theikuang kheh ti si. Tsimi a awnnak kheh a ningluntu te'n za si.
41011015	Tsin amahni kheh Jerusalem ah hawh si. Jesuh ah kheh temple reen sungah dum atsia, thil zuar te le thil leitu te kheh temple reen sung pin nawt pan atsia, tangka thengtu te tsabuai te le khuro zuartu te tohkheng te kheh lailet reihberh sak si.
41011016	Temple reen sung tawnin thil phur hawh khen tumah siang ngawl si.
41011017	Amahni kheh zirh atsia, " 'Ka inn heh miphun hemmuah te sawngenak inn, ti'n konak si tu si,' ti'n ngan si ngawl si maw? Sinapikhaw nangnihni'n, 'ruko te kaw' in tsan si utsi," ti'n ti si.
41011018	Tsimi kheh suangbawi te le Daan zirhtu te'n a za phangin, amah reek theinak ngaisung dang si. Sinapikhaw mipi te'n a thu zirhnak kheh a khum leita manin, amahni'n Jesuh ah kheh kih si.
41011019	Zanlam phangin khawpi pulam ah tsaam dang si.
41011020	A thaizing zingma in lampi ah a hawh dang lai in, theikuang la a bul pin pan a ro ongla kheh mu dang si.
41011021	Piter in phawk leh atsia, "Rabbi, pan in, theikuang na tsamnak heh ropum si," ti'n ti si.
41011022	Jesuh in o atsia, "Pathian um un.
41011023	Thungai ngai in nang rel sing; tutu sikhen a thin sungah ummawhnak nei ngawl in a awnnak bangin si tu in um atsia, me mualpi heh, 'thawn la, tipi sungah lawn tsawm in,' ti'n a tilekhaw, ama tsa puahsaknak si tu si.
41011024	Tsimi manin nang rel sing; nang deihnak tehem nang ngen phangin ngah ongla in um ula, ngah rori tu si utsi.
41011025	"Saw nang ngen phangin nang vumah thilsual puahtu a om kha lekhaw, nang thil tisualnak te vana a om nang Pa'n a zah theinak tuh in, a thil tisualnak te kheh zah un.
41011026	Sual nang zah ngawl lekhaw, vanvum ah om nang Pa'n zah deve tu ngawl nang si," ti'n amahni kheh ti si.
41011027	Tsin, Jerusalem ah hawh lehleu dang si. Temple reen sungah a dum lai in, suangbawi te le Daan zirhtu te le upa te kheh ama nenah hawh si.
41011028	Amahni'n Jesuh ah kheh, "Hei thuneinak thaw me thil te heh puah si tsim? Me thil te puah tu in thuneinak tu in pe na sim?" ti'n ti dang si.
41011029	Jesuh in amahni kheh o atsia, "Keimah khen thu pakhat nang dong deve angkhaw, ka o un. Tsin, me thil te heh hei thuneinak in ka puahnak si, ti heh nang rel tu sing.
41011030	Johan niimnak heh vanvum pina si maw, minung nen pina sawn sim? Ka rel un," ti'n ti si.
41011031	Amahni'n thuruat dang atsia, " 'Vanvum pina si,' ti'n ti le singkhaw, Jesuh in 'Heita amah um ngawl si utsim?' ti tu kei si.
41011032	Tsin, 'Minung nen pina si,' ti'n ti le singkhaw," mipi tehem in Johan ah heh profet si rori ti'n a ruat manin, mipi te kheh kih si.
41011033	Tsimi manin amahni'n Jesuh ah kheh o atsia, "Thei ngawl si ung," ti'n ti dang si. Jesuh in amahni kheh, "Keimah khen me thil te heh hei thuneinak thawmin ka puahnak si ti heh nang rel deve tu ngawl sing," ti'n ti si.
41012001	Tsin, amahni kheh thusanteh mang in thu rel si, "Mi pakhat in tsapit lo puah in, a kawnvel khen ren atsia, tsapit surnak tuh kaw tso in, dawndel dawh si. Tsin, tsapit vuan kiltu te kheh nga tiar in, ram khawlapi ah khualvak si.
41012002	Tsapit rah thawi hun a kim dawn ongla phangin, lo-a tsapit rah te le tu in a omlawh pakhat leh si.
41012003	Lo ngatu te'n a omlawh pa kheh pom atsia, a vaat tselh phangin kut ro thong in hong leh tiar si.
41012004	Lo nei tu pa khen a dang omlawh pakhat kheh leh lehleu in, lo ngatu te'n a lu ah lung thaw sep in maliam suah atsia, zaknung ngai in zing si.
41012005	Omlawh pakhat leh lehleu in, amahni'n reeknom si. Tsin, omlawh dang tampi leh pelh in, pawlkhat te vat atsia, pawlkhat te reek si.
41012006	"Lo neitu tsa hen a it pittseihnak a tsapa pakhat bek tang ongla in, 'Ka tsapa heh vang kihzah bel tu si,' ti atsia, tawpsannak in a tsapa kheh leh si.
41012007	Sinapikhaw vuan kiltu te'n, 'Me pa heh ro luahtu si. Nai hawh un reek a singkhaw, a ro tehem keimahni si tu si,' ti'n ti dang si.
41012008	Tsimi manin amahni'n a tsapa kheh pom dang atsia, a reek tselh phangin lo pulam ah vawr dang si.
41012009	Tibang hen a si phangin vuan neitupa'n kawti'n ti tu sim? Amah kheh hawh in, lo ngatu te kheh a reek tselh phangin, a lo kheh lo ngatu a dang te kut ah pe tu si.
41012010	Me Laithiangrim tsaang heh siar awng ngawl si utsim maw? 'Inn satu te'n a hannak lungto kheh inn ning khumnak lungto thupi ber in tsang si.
41012011	Meheh BAWIPA puahnak si in, kei mitmuh ah khumnung ngai si,'" ti'n ti si.
41012012	Me thusanteha relnak heh amahni a titsip a si lam a thei dang phangin, Jesuh ah kheh pom tuum pelh atsia, mipi a kih manin pom ngawl in, amah kheh zam atsia hawh dang si.
41012013	Jesuh ah kheh ama awnkam pin a sual man tu in amahni'n Farasi pawlkhat te le Herod minung pawlkhat te kheh a nenah leh si.
41012014	Amahni'n, "Sayapa, nangmah heh midik si tsi, mi nopmawh nom ngawl in le mi maisong nom ngawl in le maan ngaino in Pathian daan thudik na zirh lam thei si ung. Tsimi manin Sizar nenah siah pe heh a daan si maw, si ngawl sim?
41012015	Siah heh pe a ung maw, pe tu ngawl si ung im?" ti'n amah kheh dong si. Sinapikhaw Jesuh in amahni awkrawlnak kheh a thei manin, "Heita tsul ka si utsim? Denari tsangkhat ka pe tsuk un; pan teh tsuk ang," ti'n amahni kheh ti si.
41012016	Tsimi ta, amahni'n tsimi tangka kheh keng atsia Jesuh in, "Meheh tu mel le tu ming sim?" ti'n dong si. Amahni'n, "Sizar ah si," ti'n o si.
41012017	Tsimi phang Jesuh in, "Sizar thil te heh Sizar pe ula, Pathian thil te heh Pathian pe un," ti'n ti si. Amahni kheh khum ngai dang si.
41012018	Tsin, mithi tholehnak om ngawl si ti'n a titu Sadusi te'n, ama nenah hawh atsia, thu pakhat dong si.
41012019	Amahni'n, "Sayapa, mipa pakhat heh tsa tsawi ngawl in a thi a si lekhaw, a u tsa in tsa a tsawi sak thei tuh in, a zamnak a zi kheh a naupa'n huai sen, ti'n Mawsi in daan ngan sak kei si.
41012020	Unau mipa sarih om dang in, upa ber in zi huai atsia, tsa tsawi ngawl in thi si.
41012021	A zamnak a zi kheh a nau in huai atsia, tsa tsawi ngawl in thi lehleu si. Tsimi bangin a pathumnak khen si deve si.
41012022	A pasarihnak khen huai deve atsia tsa tsawi ngawl pah in thi si. Dawlta ber in minu kheh thi deve si.
41012023	Tsimi a silekhaw, tholehnak ah mithi te a tho leh phangin, tu zi ber si ti tu sim? Me minu heh unau dang sarih te zi si meek tsi," ti'n dong dang si.
41012024	Jesuh in amahni kheh o atsia, "Laithiangrim thei ngawl in, Pathian huham khen nang thei ngawl manin, khelh ngaingai si ngawl si utsim maw?
41012025	Heitasim tiphangin mithi te tho leh phangin huai dunnak om tu ngawl in, vanvummi te bang si tu si.
41012026	Tsin, mithi te tho leh si tinak thaw peh dun in Mawsi laibu sungah Pathian in sawl kang sung pin kawti'n a awnpi ti kheh siar ngawl si utsim maw? Tihen ti si, Pathian in 'Keimah heh Abraham Pathian, Isak Pathian, Jakob Pathian sing,' ti'n ti si.
41012027	Pathian heh mithi te Pathian si ngawl in, minung te Pathian si. Tsimi manin khelh ngaingai si utsi," ti'n amahni kheh ti si.
41012028	Daan zirhtu pakhat in thurel dang in thu a el dun tseih kheh thei atsia, phatakno in a o kheh a thei phangin, "Thukhaam tehem sung pin a thupi ber heh hei sim?" ti'n dong si.
41012029	Jesuh in, "Thukhaam tehem lak pin a thupi ber heh, 'Maw, Israel te, ngai un, BAWIPA kei Pathian bek heh BAWIPA si.
41012030	BAWIPA na Pathian kheh na thinlung veksen, na nungnak veksen, na lungmu veksen le na thazaang veksen in it in,' ti heh a thupi ber thukhaam si.
41012031	A panihnak heh, 'Nangmah na it tsawm bangin na inn nen it in,' ti heh si. Me thukhaam panih tah lian sawn thukhaam om ngawl si," ti'n o si.
41012032	Daan zirhtu khen, "Sayapa, pha si. Thudik rel si tsi. Heitasim tiphangin Pathian pakhat bek om si. Tsin amah siar ngawl Pathian dang om kal ngawl si.
41012033	Tsin, amah heh thinlung veksen, theitsiangnak veksen le nunnak veksen le thazaang veksen in it tuh himhim si atsia, nangmah le nangmah na it tsawm bangin na inn nen khen it tuh rori si. Me te panih heh meihal bawlnak hemmuah le bawlnak hem tah in thupi sawn pittseih si," ti'n ti si.
41012034	Jesuh in tsing ngai in a o kheh a mu phangin, "Nangmah heh Pathian uknak thaw khawla ngawl si tsi," ti'n amah kheh ti si. Tsimi zawh hem Jesuh ah kheh tumah in thudong ngam leh ngawlla si.
41012035	Jesuh in temple reen sungah thu a zirh tseih lai in, "Khrih ah heh David tsapa si ti'n Daan zirhtu te'n hei manin ti thei sim?
41012036	David amah rori in Raula Thiangrim thawmin, 'BAWIPA in ka Bawipa heh "Na raal te na palkam in ka tsan ma hem, ka taklam ah to in,"' ti'n ti si.
41012037	David amah rori in, 'Ka Bawipa,' ti'n a ko lekhaw, kawtibang in a tsapa si thei sim?" ti'n ti si. Mi zaraan te'n ang ngai in ngai dang si.
41012038	Jesuh in thu a zirhnak ah, "Daan zirhtu te kheh ralring un. Amahni'n angki tsualpi sil in vak kheh sah atsia, dawr ah upatnak tur in,
41012039	sinakok ah tohkheng thupi ber le puai puahnak ah tonak pha ber ah to kheh tur si.
41012040	Numei te inn ruam atsia, sidatnak thaw reipi pi sawngen si. Amahni'n hannak nase sawn pittseih tuar tu si," ti'n ti si.
41012041	Jesuh in alu kuang ralden ah to atsia, mipi te alu kuang sungah tangka lehnak kheh pan reng in, mi hausa tampi te tangka tampi lehnak kheh mu si.
41012042	Numei minawm pakhat in hawh atsia, quadran tsangkhat man dar tangka panih leh deve si.
41012043	Tsimi phangin a ningluntu te kheh ko atsia, "Thungai ngai in nang rel sing; alu kuang sungah midang tehem tah in me numei hen tam ber koih si.
41012044	Heitasim tiphangin midang tehem in kangkim in a neinak sung pin pe si. Sinapikhaw me numei hen a nawm ngai thahlam in ama pum tsawmnak tuh a neih hem pe si," ti'n ti si.
41013001	Jesuh ah kheh temple reen sung pin a suak lai in, a ningluntu pakhat in, "Sayapa, lung tumpi ruai le innpi a nase dan heh pan tsuk in," ti'n ti si.
41013002	Jesuh in amah kheh o atsia, "Me inn lianpi ruai heh mu tsim maw? Phereihnak si tu ngawl pelh in lungto pakhat le pakhat delh dun ngawl in zamnak si tu si," ti'n ti si.
41013003	Temple ral Olive Mual ah a to reng lai in, Piter, Jeim, Johan ah le Andrew te khen amahni ruak in Jesuh ah kheh me thu heh dong si.
41013004	Amahni'n, "Me thil te heh kontik in tsang tu sim? Me thil tehem a kim tula theihdiknak heh hei si tu sim, kei rel in?" ti'n dong si.
41013005	Jesuh in amahni kheh o atsia, "Tumaha zol ngah tuh ngawl in tsimkom un.
41013006	Heitasim tiphangin keima ming in minung tampi leng tu in, 'Keimah heh Khrih ah sing,' ti'n ti atsia, mi tampi zol tu si.
41013007	Raal tawng thu le raal leng thawm nang za phangin nang thintsawl mah na ta un. Tsimi te leng tupelh nakhaw, a tawpnak si rih tu ngawl si.
41013008	Miphun khat le miphun khat tawng dun tu in, ram khat le ram khat do dun tu si. Mun hem ah thinthing tu si. Tsin, rian dung tu in, harnak om tu si. Tsimi te heh lungsenung a pannak si.
41013009	"Tsimi manin nangmahni le nangmahni ralring tsawm un; heitasim tiphangin Sanhedrin ah aap tu nang si. Tsin, sinakok ah vat tu nang si. Keima manin mangki te le kumpibawi te mai ah keima tetti si tu in len tu nang si.
41013010	Tsin, thuthang pha heh miphun hem nenah phuang masanak si tu si.
41013011	Nangmahni heh pom atsia, aapnak nang si phangin thinphu tseih mah na ula, nang awn tuh ruat ham tseih mah na un. A awntu heh nangmahni si ngawl in, Raula Thiangrim a si manin, a hun phangin awn tuh a penak bangin awn men un.
41013012	"Tsin, unau pakhat le pakhat thi tuh in zuar dun tu atsia, pa in a tsa zuar tu in, tsa te'n nu le pa te do tu in reek tiar tu si.
41013013	Keima ming manin mi tehem in haw tu nang si. Sinapikhaw a tawp tian a tuarzotu te heh sannak si tu si.
41013014	"Tsimita profet Daniel relnak 'siatsuahtu ningtsirnung' ah kheh a ding min tuh ngawl ah a ding nang mu phangin" (a siartu in thei sen), "Judea peng ah a om te'n mual vumah dan tasen.
41013015	Innkhum vumah a omtu khen inn sungah dum tu in tsuarsuk mah na sehla, thil pakhat khat suah tu in inn sungah dum mah na sen.
41013016	Lo ah a omtu khen puan le tu in inn ah hong mah na tasen.
41013017	Tsimi hun in naupai te le nau kanghuam nei te tsa in lungsenung tu si.
41013018	Nang dan hun heh khawsik hun a si tuh ngawl in sawngen un.
41013019	Heitasim tiphangin Pathian in leilung a siam pan pin pan tuni tian a om awng lai ngawl, tuzawh khen a om leh kel tuh ngawlla harsanak kheh leng tu si.
41013020	Tsimi hun kheh Bawipa'n a tsom tiar ngawl a si lekhaw, tumah luat tu ngawl si. Sinapikhaw dengnak te tsa in Pathian in tsimi hun kheh tsom tiar tu si.
41013021	"Tsimi phangin mi pakhat khat in, 'Pan un, nai ah Khrih ah om si!' ti'n maw, 'Mia khen ah Khrih ah om si!' ti'n ati sikhen diksang mah na ta un.
41013022	Heitasim tiphangin khrih dik ngawl te le profet dik ngawl te suak tu in, a si thei lekhaw dengnak te riang a zol zo tuh in, theihdiknak te le thil khumnung te muh tu si.
41013023	Pan un, heizongza nang rel ham si lang. Ralring reng ta un.
41013024	"Tsimi hun harsanak a leng tselh zawh phangin, lade kheh de leh tu ngawlla si.
41013025	Vana arsi te tser kuai tu atsia, vana huham te kheh thiing tu si.
41013026	Tsimi phangin Mi Tsapa kheh a huham mak le tsungnungnak thaw meiro vum pin a leng kheh amahni'n mu tu si.
41013027	Tsimi phangin vanvummi te kheh leh tu in, lei tawpnak pin van tawpnak tian, leilung ningli pin ama dengnak te kheh khawm tu si.
41013028	"Theikuang thusanteh pin zir ta un. A kaak dawnno te tawt atsia, a nah te a tserh phangin, khal hun a nong ongla lam kheh thei si utsi.
41013029	Tsimi bangpah in me thiltsang tehem nang mu phangin, Mi Tsapa a hun heh a leng tu zep si ongla in, kawka bul ah riang leng ongla si ti thei ta un.
41013030	Thungai ngai in nang rel sing; me thil tehem akimsek ma hem tu san minung te heh bo rih tu ngawl si.
41013031	Van le lei heh pai tu pelh in, ka thu heh pai thong himhim tu ngawl si
41013032	"Tsimi ni le naazi kheh tumah in thei ngawl si. Vanvuma vanvummi te khen thei ngawl si. Tsapa riang in thei ngawl si. Pa bek in thei si.
41013033	A leng hun tuh nang thei ngawl manin, ralring reng ula, sawngen in ngak ta un.
41013034	Meheh mipa pakhat, ram khawlapi ah khualvak tu in thawi in, a inn kheh omlawh te kut ah aap atsia, thuneinak pe heuh in, naper siamheuh atsia, kong kelentu pa khen phatakno in kong a kelen tuh in thu a pe pa thaw bangve si.
41013035	"Inn neitupa kheh simlam in maw, zan laitum in maw, ar khuan hun in maw, zinglam in maw leng kha thei si. A leng hun tuh nang thei ngawl manin, ralring reng ta un.
41013036	Nimphawn in a leng kha tsuk asin, nang eihmu laitum nang taan kha tu si.
41013037	Nangmahni ka rel heh mi tehem ka rel si ongla si. Ralring reng ta un!" ti'n ti si.
41014001	Tsimi zawh ninih phangin, Leekdelh Puai le Tsol Phulh ngawlnak Sang Puai om si. Suangbawi te le Daan zirhtu te'n Jesuh ah kheh a thupno in zol atsia, reek tu in tum dang si.
41014002	Sinapikhaw amahni'n, "Mipi te a buai kha tu manin, puai sungah hen ti awl a sing," ti'n ti dang si.
41014003	Jesuh ah kheh Bethany khawa miphar Simon inna tsabuai ah laikuang a kil lai in, minu pakhat in alabaster num thaw a manpha ngai spikenard rim ur keng atsia, a nenah hawh si. Tsin, a lung ngo num kheh dengkeh atsia, a rim ur kheh Jesuh lu ah pawh si.
41014004	Tsimi ah om mi pawlkhat te'n reh awh ngai in, "Heita rim ur heh thehthawk thong tseih men nan tih im?
41014005	Denari zathum val in zuar atsia, minawm te sawm awhnung sawn sipelh si," ti'n ti atsia, minu ah kheh mawhsiat dang si.
41014006	Tsimi phangin Jesuh in, "Heimah dimdor tseih mah na un. Heita dimdor tseih si utsim? Amah hen thilpha puahsak ka si.
41014007	Minawm te heh nangmahni nenah om reng tu in, nang naap siar in amahni tsa thilpha puah sak thei tu si utsi. Sinapikhaw keimah zong heh nang nenah om reng tu ngawl sing.
41014008	Minu in a puah theinak lamtsangno heh puah ongla si. Ka ruang vinak tsa in rim ur pawh ham ongla ka si.
41014009	Thungai ngai in nang rel sing; thuthang pha heh leivum hem ah phuangnak a si phangin, minu phawk rengnak in me a puahnak heh rel veng tu si," ti'n amahni kheh ti si.
41014010	Tsimi phangin ningluntu leinih laka ningluntu pakhat Judas Iscariot in Jesuh ah zuar tu in suangbawi te nenah hawh si.
41014011	Amahni'n Judas awnkam a za phangin, ang ngai atsia, tangka pe tu in tiam dun si. Tsimi zawh hem Judas in Jesuh ah beihno in a aap theinak tuh hunpha zei si.
41014012	Tsol Phulh ngawlnak Sang Puai masa ber ni, Leekdelh Puainak tuuno tel ni in, ningluntu te'n Jesuh ah kheh, "Leekdelh Puai simlai na ei min tuh heh kawnai ah hawh in puah ham sak tu in deih kei si tsim?" ti'n ti si.
41014013	Tsimi manin ama'n ningluntu panih te kheh leh atsia, "Khawpi sungah lut ta ula, tibeel phur mipa pakhat tawk tu si utsi. Amah kheh lun ta un.
41014014	Tsin, a dumnak inna innteek pa kheh, ' Sayapa'n, "Ka ninglun te thaw Leekdelh Puai simlai ka einak tuh innkhan kawnai ah sim?" ti'n dong tiar kei si,' ti'n ti ta un.
41014015	Ama'n thilri koih hamsek sak vumta innkhan lianpi kheh muh tu nang si. Tsimi innkhan sungah keimani tsa simlai ei tuh puah ham ta un," ti'n ti si.
41014016	Ningluntu te'n khaw sungah hawh atsia, Jesuh relnak bangin tawk in, Leekdelh Puai simlai puah kawm si.
41014017	Zanlam phangin Jesuh kheh ningluntu leinih te thaw hawh si.
41014018	Laikuang a kil dang lai in Jesuh in, "Thungai in nang rel sing; laikuang ka kilpinak nangmahni sung pin pakhat in zuar tu ka si," ti'n ti si.
41014019	Ningluntu te khawngai ngai dang in, pakhat in "Keimah siing maw?" ti'n amah kheh dong atsia, a dang pakhat in "Keimah siing maw?" ti'n pakhat seuhseuh in ti dang si.
41014020	Jesuh in amahni kheh o atsia, "Nangmahni leinih sung pin pakhat si tu in, keimah thaw pakan pakhat sungah sang a niimtu pa si tu si.
41014021	Ngan ham saak bangin, Mi Tsapa heh hawh kul tu si. Sinapikhaw Mi Tsapa a zuartu pa tsa in lungsenung si. A nu pum sung pin a suak awl sawn ta asin ama tsa phasawn tu pelh si," ti'n ti si.
41014022	Lai a ei dang lai in Jesuh in sang kheh le atsia, muitsu a burh tselh phangin hem atsia a ninglun te kheh pe in, "Meheh ka ruangpum si. Le ula ei un," ti'n ti si.
41014023	Tsin, khuat kheh le atsia, Pathian a paak tselh phangin amahni kheh pe atsia, a vaseng in in dang si.
41014024	Jesuh in, "Me heh mi tampi tsa a luang ka thisena thukam ther si.
41014025	Thungai in nang rel sing, Pathian uknak sungah tsapit zu ther ka in ni tian, tsapit zu heh in leh tu ngawlla sing," ti'n amahni kheh ti si.
41014026	La pakhat a sa dang tselh phangin Olive Mual ah hawh dang si.
41014027	Tsimi phangin Jesuh in amahni kheh, "'Tuukhal pa kheh vaat angkhaw, tuu te kheh dansep tu si,' ti'n ngannak bangin, tuzan hen keima manin nang vaseng in pialberh tu si utsi.
41014028	"Sinapikhaw tho tiarnak ka si zawh in, Galilee ah hawh ham tu sing," ti'n amahni kheh ti si.
41014029	Tsimi phangin Piter in, "Kapi tehem heh a pial sikhen, kei vang pial tu ngawl sing," ti'n ti si.
41014030	Jesuh in, "Thungai in na rel sing; tuni, tuzan rori hen, ar veinih a khuang ma in veithum tian phaa tu ka si tsi," ti'n ti si.
41014031	Piter in, "Nangmah thaw thi kul tu ka si riang in, na phaa tu ngawl sing," ti'n nase sawndoh in ti si. A vaseng in ama bangin ti dang ten deve si.
41014032	Gethsemane tinak munah hawh dang atsia, "Saw ka ngen sung hem nai ah to dang rih ta un," ti'n amahni kheh ti si.
41014033	Tsin, Piter, Jeim le Johan ah kheh ama nenah huai si. Amah heh ambuk in thintsawl pan si.
41014034	Tsimi manin amahni kheh, "Ka nungnak heh lungse leita in ka thi ngawl men phang sing. Nai pin hen ngak rih un," ti'n ti si.
41014035	Mailam ah dawmlai hawh rih atsia, lei ah bok in, a si thei lekhaw me hun hen amah a leek thei tuh in,
41014036	"Abba, ei Pa, nangma tsa in thil tehem heh si theihnungberh si. Me khuat heh ka nen pin ka le sak sawh in. Sinapikhaw keima deihnak si ngawl in, nangma deihnak si sen," ti'n sawngen si.
41014037	Tsin, ningluntu te nenah hawh atsia, a eihmu dang reng kheh tawk in Piter ah kheh, "Simon, eihmu tseih men si tsim maw? Naazi pakhatno pohkhen ngak zo ngawl si tsim maw?
41014038	Sualroihnak sungah nang da tuh ngawl in, sawngen in ngak un. Raula hen ot ngai pelh atsia, tisa heh a thaneem si," ti'n ti si.
41014039	Hawh lehleu in a masa bangpah in sawngen si.
41014040	Amahni nenah a hawh leh phangin, a eihmu dang reng kheh tawk lehleu si. A eihmu sung leita manin, amahni'n Jesuh ah a o nak tuh khen thei dang ngawl si.
41014041	Amahni nenah a veithumnak a hawh leh phangin, "Tutian hen eihmu in tsawlom reng lai si utsim maw? Tawk si lei. A hunkim ongla si. Pan un, Mi Tsapa heh misual te kut ah aap ongla si.
41014042	Tho la ula, hawh dang ala sing. Pan un, keimah a aaptupa leng ongla si," ti'n amahni kheh ti si.
41014043	A awn tseih laitum in ningluntu leinih laka ninglun pakhat Judas ah kheh leng vut nom si. Amah thaw in suangbawi te, Daan zirhtu te le upa te nen pin vangsang le thingtawng vong mi tampi leng si.
41014044	Amah a aaptupa'n amahni kheh theihdiknak pe in, "Ka thuutnak pa heh amah si lei. Pom ula, kilpek in huai ta un," ti'n ti si.
41014045	A leng natsang in ama nenah hawhper nom atsia, "Rabbi, Rabbi!" ti'n thut si.
41014046	Amahni'n Jesuh ah kheh pom atsia, huai nom si.
41014047	Tsimi phangin a ding dang te lak pin pakhat in a vangsang dawk atsia, suangbawi bera selpa beng kheh sat tawng sak si.
41014048	Jesuh in amahni kheh, "Ruko pomtu bangin vangsang le thingtawng thaw leng si utsim maw?
41014049	Nitin temple reen sungah thu zirh in nangmahni thaw ka om tseih lai in pom ngawl ka si utsi. Sinapikhaw Laithiangrim a kimnak tuh in si," ti'n ti si.
41014050	Tsimi phangin a ningluntu tehem in zam in dan dangberh si.
41014051	A tsangtse hupnak tuh puan pano bek sil dangval pakhat in Jesuh ah lun atsia, tsimipa kheh khangno te'n pom si.
41014052	Sinapikhaw a puan zam atsia, tsangtserel in danper si.
41014053	Amahni'n Jesuh ah kheh suangbawi ber nenah huai dang si. Suangbawi tehem, upa te le Daan zirhtu tehem khawm dang si.
41014054	Piter in khawla tsawng pin lun in suangbawi ber inn tual tian in lun atsia, sel te thaw to in mei awi si.
41014055	Suangbawi te le Sanhedrin tehem in Jesuh ah a reek theinak tuh in tetti zei tseih pelh atsia, tumah tawk ngawl si.
41014056	Mi tampi te'n a dik ngawl tetti rel pelh in, amahni tetti relnak heimah tsun dun ngawl si.
41014057	Mi pawlkhat te'n ding atsia, a maan ngawl tetti rel in,
41014058	"Keimahni'n, 'Kut in sanak me temple heh phe angkhaw kut in sa ngawlnak temple kheh nithum sung sa tu sing," ti'n a tinak za si ung," ti'n ti si.
41014059	Sinapikhaw tetti relnak tsun dun lawt ngawl si.
41014060	Tsimi phangin suangbawi ber in mipi mai ah ding atsia, "Heimah o tu ngawl si tsim maw? Me te hen nangmah do in tetti a relnak heh hei sim?" ti'n Jesuh ah kheh dong si.
41014061	Sinapikhaw heimah o ngawl in mengdeen si. Suangbawi ber in, "Nangmah heh Muitsupa Tsapa Khrih ah si tsim maw?" ti'n dong lehleu si.
41014062	Jesuh in, "Si sing. Mi Tsapa heh Huham neipa taklam ah to atsia van meiro sung pin a leng kheh mu tu lai si tsi," ti'n ti si.
41014063	Tsimi phangin suangbawi ber in a vansilh bal atsia, "Tetti dang kul lai si sing maw?
41014064	Pathian relse in a awnnak heh za dang si utsi. Kawti'n ruat si utsim?" ti'n ti si. A vaseng in thi taak in sual si ti'n han dang tep si.
41014065	Tsimi phangin mi pawlkhat te'n tsil thuh pan in a mai hup atsia, kuttum thaw tsum in, "Rel in!" ti'n ti si. Tsin, temple reen sung kiltu te'n beng dang si.
41014066	Piter ah kheh nuailam inn tual ah a om lai in, suangbawi bera omlawh minu pakhat in a kung ah hawh si.
41014067	Piter mei awi to reng a mu phangin amah kheh panken atsia, "Nangmah khen heh Nazareth khawte Jesuh nenah om tseih vengpa la si tsi," ti'n ti si.
41014068	Sinapikhaw Piter in phaa in, "Na awnnak tsawh thei ngawl in thei khen thei tsiang ngawl sing," ti'n ti si. Tsimi phangin kongkal lam ah hawh in ar khuang si.
41014069	Omlawh pakhat in mu lehleu atsia, "Mepa heh amahni lak ah peh deve si," ti'n a kung ah ding te kheh ti si.
41014070	Sinapikhaw Piter in phaa lehleu si. Dawmlai a rei phangin a kung ah ding te'n, "Nangmah heh Galilee te na si manin amahni lak ah pakhat rori si tsi. Na kam tsawi hen theihnung diar si," ti'n ti dang si.
41014071	Sinapikhaw Piter in tsam tsawm atsia, tsial tsawm in, "Me nang rel tseihnakpa heh thei ngawl sing," ti'n ti si.
41014072	Tsimi tselhtsang in a veinihnak ar khuang si. Jesuh in, "A veinihnak ar khuang ma in veithum tian phaa tu ka si tsi," ti'n a tinak la Piter in phawk leh in kap si.
41015001	Zingmano in suangbawi ber te khen sanang ngawl in upa te, Daan zirhtu te le Sanhedrin tehem kheh thurelpi atsia, Jesuh ah kheh hen in Pilat kut ah aap dang si.
41015002	Tsimi phangin Pilat in, "Jew te kumpibawi si tsim maw?" ti'n dong si. Jesuh in o atsia, "Na awnnak bangin si sing," ti'n ti si.
41015003	Suangbawi ber te'n Jesuh ah kheh sual tampi nawn pelh atsia, Jesuh in heimah o ngawl si.
41015004	Tsimi phangin Pilat in thudong lehleu in, "Heimah o tu ngawl si tsim maw? Nangmah kawzah sual a zei dang heh pan in!" ti'n ti si.
41015005	Jesuh in heimah a o nuam ngawl pah lai manin Pilat ah kheh ambuk si.
41015006	Puai ah mipi te ngennak thawng to pakhat kheh Pilat in suah sak veng si.
41015007	Raalthonak ah tualreek manin raal a thopinakpa thaw thawng tohnak Barabbas tinakpa om si.
41015008	Mipi te'n Pilat in amahni tsa a puah sak veng bangin a puah sak tuh in ring ngai in au in ngen si.
41015009	Sinapikhaw Pilat in amahni kheh o atsia, "Jew te Kumpibawi heh ka luat tiar tu'n deih utsim maw?" ti'n ti si.
41015010	Heitasim tiphangin suangbawi ber te'n a iksik manin ama kut ah a aap lam kheh Pilat in thei si.
41015011	Sinapikhaw suangbawi ber te'n Barabbas ah sawn luat tiar tu in mipi te kheh so si.
41015012	Tsimi phangin Pilat in o atsia, "Jew te Kumpibawi si ti'n nang tinakpa vumah hei puah tu in deih ka si utsim?" ti'n ti si.
41015013	Amahni'n, "Thinglamteh ah reek in!" ti'n au dang lehleu si.
41015014	Tsimi phangin Pilat in, "Hei manin sim? Thil pha ngawl hei puah sim?" ti'n ti si. Amahni'n, "Thinglamteh ah reek in!" ti'n ring leilei in au tuptup dang si.
41015015	Pilat in mipi te lungkim tiar a nuam manin amahni tsa Barabbas ah kheh suah sak atsia, Jesuh ah kheh savun rihual in a vaat tselh phangin thinglamteh vumah khen tuh in amahni kut ah aap si.
41015016	Raalkap te'n Jesuh ah kheh Praetorium tinak uktupa inn ah huai in, garrison tinak raalkap honkhat kheh a vaseng in tsimi munah khawm tu in ko dang si.
41015017	Puan sennum silh dang atsia, lingkaak phiarnak lupawng kheh khim tiar si.
41015018	Salam pe pan dang in, "Jew te Kumpibawi, upat taak!" ti'n ti dang si.
41015019	Tsimi tselh phangin phaikuang thaw a lu kheh vaat dang atsia, tsil thuh dang in, khuk lepbok atsia amah be dang si.
41015020	Nihtsiam bawlnak in a mang dang tselh phangin puan sennum a silhnak la suah leh sak atsia, ama puan kheh silh leh in thinglamteh ah reek tuh in huai dang si.
41015021	Tsimi lai in Alexander ah le Rafas te pa Sairin khaw te Simon ah kheh lo pin hong atsia, a hawh tseih men kheh thinglamteh phur tiarlok dang si.
41015022	Tsin, Luruh Mun tinak Golgotha munah huai dang si.
41015023	Myrrh le tsapit zu rawinak kheh in tiar pelh in, Jesuh in in nuam ngawl si.
41015024	Thinglamteh vumah a khen dang tselh phangin, a tso tuh te ten a thei dang theinak tuh in a puan kheh aisan in sem dang si.
41015025	Zinglam naazi kua phangin amah kheh thinglamteh ah khen dang si.
41015026	JEW TE KUMPIBAWI, ti'n amah sual a nawnnak lai ngannak kheh a vumah tar si.
41015027	Ruko panih te kheh a taklam ah le a kehlam ah amah thaw khen langkhat si.
41015028	Tsimi bangin, "Amah kheh daan heektu te lak ah siar tsihnak si," ti'n Laithiangrim a ngannak kheh kim si.
41015029	Tsimi mun tawntu te'n amah kheh relse in, lupei atsia, "Ala! temple phe atsia, nithum sung sa leh tuum pa,
41015030	san tsawm la thinglamteh vum pin tson tsuarsuk aw!" ti'n ti dang si.
41015031	Tsimi bangpah in suangbawi te le Daan zirhtu te khen amahni lak ah nihtsiam bawlnak in mang atsia, "Midang te zong san thei, mah le mah san tsawm thei ngawl;
41015032	Khrih, Israel te Kumpibawi kei mu tuh in le, kei um tuh in thinglamteh vum pin tuhen tsuarsuk tsuk sen," ti'n ti si. Thinglamteh ah khennak a tuarpinak te khen zohsuam deve si.
41015033	Sun laitak pin pan simlam naazi pathum tian leivum hem ah thimla dung si.
41015034	Simlam naazi pathum a kim phangin Jesuh in, "Eloi, Eloi lama sabachthani?" ti'n ring ngai in au si. Meheh, "Ka Pathian, ka Pathian heita zam ka si tsim?" ti'n ati nuamnak si.
41015035	A kung ah ding mi honkhat te'n a za phangin, "Pan un, Elijah ah ko tseih si," ti'n ti si.
41015036	Mi pakhat in ti huup thei thil pakhat kheh tsapit zu pawng sungah niim atsia, phaikuang rel ah a koih tselh phangin ama in tuh in tokso atsia, "Om men ta la sen. Amah losuk tu in Elijah ah leng na maw, pan rih tsuk a sing," ti'n ti si.
41015037	Jesuh ah kheh ring ngai in au atsia, a haihawh bo si.
41015038	Tsimi phangin temple sunga puan zarnak kheh a vum pin pan a tedop tian balzur in khennih in tsan si.
41015039	Jesuh mai phet ah a ding raalkap zakhat uktupa khen tsimi bangin Jesuh in au atsia, a haihawh a bo kheh a mu phangin, "Mepa heh Pathian Tsapa si rori si!" ti'n ti si.
41015040	Minu te'n ralpan dang reng in tsimi minu te lak ah Mary Magdalene ah, nauta sawn Jeim le Joses te nu Mary ah le Salome te peh deve si.
41015041	Tsimi minu te heh Galilee ah a om lai in amah luntu te si atsia, amah tuamlawmtu te si. Tsin, amahni thaw Jerusalem ah hawh langkhat minu dang te khen om meek lai si.
41015042	Tsimi ni heh Sabbath ni ma Thawithang Ni a si manin, simlam phangin,
41015043	Pathian uknak a ngak rengtu khawnsel upa ming thang Arimathia khawte Joseph ah kheh thinkol ngai in Pilat nenah hawh atsia, Jesuh ruang kheh ngen si.
41015044	Jesuh ah a thi ongla lam Pilat in a thei phangin lunglawi ngai si. Raalkap zakhat uktu raalbawipa kheh ko atsia, Jesuh ah a thi zawh a rei le rei ngawl dong si.
41015045	A thi ongla lam raalkap zakhat uktu raalbawipa relnak a za phangin, a ruang kheh Joseph le tuh in siang si.
41015046	Joseph in puan ngo nemno lei atsia, Jesuh ruang kheh losuk in tsimi puan nemno thaw tsunpek si. Lungretnak thaan sungah zau atsia, thaan kawka kheh lungdep pi thaw in kham si.
41015047	Mary Magdalene ah le Joses nu Mary te'n a zau min kheh pan kawm si.
41016001	Sabbath ni thaizing in Mary Magdalene ah, Jeim nu Mary ah le Salome te khen thaan ah hawh in, a ruang thuh tuh rim ur lei si.
41016002	Nipi khat sunga ni masa ber ni zingmano, ni suak sursur phangin thaan ah hawh dang si.
41016003	Amahni'n, "Thaan kongkham lungdep pi la tu in kei thawn sak nan tih im?" ti'n rel dang si.
41016004	Sinapikhaw thaan a panso dang phangin lungdep pi a thawn saak kheh mu dang si. Tsimi lungdep pi heh a lianpi si.
41016005	Thaan sungah lut dang atsia, angki ngover tsualpi sil dangval pakhat kheh taklam ah a to reng kheh mu dang in thinphu melh dang si.
41016006	Ama'n, "Thinphu melh mah na un. Thinglamteh ah khennak Nazareth khawte Jesuh ah zei si utsi maw! Tho ongla si. Nai ah om leh ngawlla si. A zau min heh pan un.
41016007	Sinapikhaw hawh ta ula, a rel ham saak bangin Galilee ah hawh ham ong si lei. Tsimi ah amah mu tu si utsi, ti'n Piter le ningluntu te kheh rel ta un," ti'n rel si.
41016008	Thaan sung pin suak dang atsia, tsai tseih in le lunglawi ngai in thaan kheh zam in rang ngai in hong leh dang si. A thinphu dang manin, me thu heh tumah rel ngawl si.
41016009	Nipi khat sunga ni masa ber ni a tho leh zawh zingmano in, a sunga khawvang pasarih a nawt sak awngnak Mary Magdalene nenah lang masa ber si.
41016010	Me nu heh hawh atsia, Jesuh pawlpinak te lungse khawngai in le a kap dang tseih lai te kheh rel si.
41016011	Jesuh ah a nung leh thu le Mary Magdalene in amah a mu thu te a za dang phangin um hah dang ngawl si.
41016012	Tsimi zawh in ningluntu panih te kheh khaw tenau lam ah a hawh kawm lai in, Jesuh in phun dang in lang atsia, amahni thaw khaw sungah hawh deve si.
41016013	Tsimi thu kheh ningluntu dang te rel pelh in, um nuam dang ngawl si.
41016014	Tsimi zawh in ningluntu leikhat te kheh tsabuai ah laikuang a kil dang lai in Jesuh ah kheh amahni nenah lang atsia, a tho leh zawh amah a mutu te relnak a um nuam ngawl manin, amahni um ngawlnak le thinkhonak te manin amahni kheh hau si.
41016015	Tsin, "Leivum mun hem ah hawh ta ula, siamnak tehem nenah thuthang pha rel ta un.
41016016	Um atsia, a niim tehem sannak si tu in, a um ngawl tehem han tu si.
41016017	Me theihdiknak te hen a umtu te ompi tu si. Keima ming in khawvang te nawt tu in, awn ther in awn tu si.
41016018	Rul ru nei te len tu atsia, hei bang thihsi a in ta sikhen, heimah poi tu ngawl si. Minaa te vumah kut suan tu atsia, minaa te dam tu si," ti'n amahni kheh ti si.
41016019	Tsimi bangin Bawipa in a awn tselh phangin amah kheh vanvum ah le so in, Pathian taklam ah to si.
41016020	Ningluntu te kheh hawh atsia, Bawipa'n amahni thaw naper in le theihdiknak mang in a thu a kho tiarnak te kheh mun hem ah rel dang si. Amen.
42001001	Keimahni lak ah tsiang ngai in a tsang me tangthu heh mi tampi te'n a lamlunno in ngan ongla si.
42001002	Amahni'n a pan pin mit rori in a mutu te le thu-a na a pertu te'n keimahni relnak bangin ngan si.
42001003	Tsimita upat ngainak Theophilus keimah khen tsimi thiltsang tehem kheh a pan pin pan tsiltsang ngai in kan atsia, nangma tsa in a lamlunno in ka ngan a sin pha deve bel tu in ruat sing.
42001004	Tsimi heh nangma zirhnak thu te la a man rori si, ti'n na thei tuh in si.
42001005	Herod in Judea peng kumpibawi a si lai in, Abijah pawl te suang Zakhariah tinak pa om si. A zi heh Aaron hin si atsia, a ming heh Elizabeth ah si.
42001006	A nupa in Pathian mai ah diktsang ngaino in nung kawm in, thukhaam tehem le Bawipa thupenak tehem kheh sawi bang ngawl in lun kawm si.
42001007	Sinapikhaw Elizabeth ah heh a tsing a si ta tsa tsawi kawm ngawl si. Tsin, amahni khen teer ngai ongla si.
42001008	Tsin, tibang hen thiltsang si. Ama pawl te suang na a per hun in, Pathian mai ah suang na a per laitak in,
42001009	suang te ti daan bangin Bawipa temple sungah lut atsia, rim ur haltu tuh in aisannak kheh ama vumah tsu si.
42001010	Rim ur a hal sung hen mihonpi te a vaseng in pulam ah sawngen dang tseih si.
42001011	Tsimi lai in Bawipa vanvummi pakhat kheh ama nenah lang atsia, rim ur halnak bawlnak dawndel taklam ah ding si.
42001012	Zakhariah in vanvummi kheh a mu phangin ambuk in kih ngai si.
42001013	Sinapikhaw vanvummi in, "Zakhariah, kih mah nen. Na sawngennak heh Pathian in za ongla si. Na zi Elizabeth in tsapa tsawi tu in, a ming heh Johan, ti'n sa tu si tsi.
42001014	Nangmah hen ang in sah a tsikhaw, a suak phangin mi tampi te'n ang ngai tulai si.
42001015	Amah heh Bawipa mai ah mi mak si tu in, tsapit zu le a rithei zu in tu ngawl si. A nu pum sungah a om lai pah in Raula Thiangrim thaw dim ham reng tula si.
42001016	Israel tsa tampi te kheh amahni Bawipa Pathian lam ah huai leh tu si.
42001017	'Pa te thinlung kheh tsa te lam ah her leh tu in,' thurelh khelh te kheh midik te tsimnak lam ah huai tu in le mipi te kheh Bawipa tsa remham sak tu in Elijah raula le huham nei in Bawipa mai ah hawh tu si," ti'n rel si.
42001018	Tsimi phangin Zakhariah in vanvummi kheh, "Tsimi tsawh kawti bangin thei thei tu sing im? Keimah heh teer ngai ongla in, ka zi khen heh teer ngai ongla si," ti'n ti si.
42001019	Vanvummi in amah kheh o atsia, "Keimah heh Pathian mai ah a dingtu Gabriel ah si in, me angnung thuthang pha te heh nangmah rel tu in le sel tu in lehnak sing.
42001020	Ngai in, a hunkim phangin a leng tulai ka thurelnak te heh na dik sang ngawl manin, me thil te a leng kim ni ma hem leiloh thei ngawl in awn thei tu ngawl si tsi," ti'n ti si.
42001021	Mipi te'n Zakhariah ah kheh ngak dang reng in, temple sungah a nuamda reng heh lunglawi ngai dang si.
42001022	Sinapikhaw a suak phangin amahni kheh awnpi thei ngawl si. A kut kawk in amahni a awnpi manin le a awn thei ngawl nom reng manin, temple sungah lalhnak a mu lam kheh mipi te'n thei si.
42001023	Tsin, tibang hen thiltsang si. Zakhariah ah khen a naper a tselhtsang in a inn ah hong si.
42001024	Tsimi zawh in a zi Elizabeth in naupai si. La nga sung kong khahkhum tsawm atsia,
42001025	"Mi te zohsuamnak ka sinak heh le sak tu in Bawipa'n keimah a pan phangin, tibang hen puah sak ka si," ti'n ti si.
42001026	Laruk phangin Pathian in vanvummi Gabriel ah kheh Galilee peng Nazareth khaw,
42001027	David tsanawn Joseph halh hamnak khangngai thiamlawh nenah leh si. Khangngai thiamlawh ming heh Mary ah si.
42001028	Vanvummi khen Mary nenah hawh atsia, "Ang in, mitmai pha a ngah bertu, Bawipa heh na nenah om si. Nupang hem lak pin muitsu thupha a dong bertu si tsi!" ti'n ti si.
42001029	Sinapikhaw Mary in amah kheh a mu phangin a awnnak manin thuruat har ngai atsia, ati nuamnak kheh ngaisung si.
42001030	Tsimi phangin vanvummi in, "Mary, thinphu mah nen. Heimansim tiphangin Pathian mitmai pha ngah si tsi.
42001031	Ngai in, naupai a tsikhaw, tsapa hing tu in, a ming heh, JESUH ti'n sa tu si tsi.
42001032	Amah heh mi thupi ngai si tu in, a Daak bera Tsapa ti'n ponnak si tu si. Bawipa Pathian in a pa David tohkheng kheh amah pe tu si.
42001033	Ama'n Jakob tsanawn kheh kumkhaw in uk tu in, a uknak kheh bo tu ngawl si," ti'n ti si.
42001034	Tsimi phangin Mary in vanvummi kheh, "Mipa riang ka thei lai ngawl, me thil heh kawti bangin si thei tu sim?" ti'n ti si.
42001035	Vanvummi khen amah kheh o atsia, "Na vumah Raula Thiangrim leng akhaw, Daak bera huham in lim tu na si. Tsimi manin na hingnak a Thiangrimpa heh Pathian Tsapa, ti'n ponnak si tu si.
42001036	Ngai in, a tsing tinak na u Elizabeth in a teer zawh in tsapa pai in, tuhen a laruknak si ongla si.
42001037	Heimansim tiphangin Pathian lam ah a si theihnung ngawl heimah om ngawl si," ti'n ti si.
42001038	Tsimi phangin Mary in, "Ngai in, keimah heh Bawipa selnu poh sing! Na awnnak bangin ka vumah leng ta sen," ti'n amah kheh ti si. Tsin, vanvummi kheh a nen pin kiang si.
42001039	Tsimi hun in Mary ah kheh tho atsia, mual vum rama Judah khawpi ah nawhnah ngai in hawh si.
42001040	Zakhariah inn sungah lut in, Elizabeth ah kheh nukset in awnpi si.
42001041	Tsin, tibang hen thiltsang si; Elizabeth in Mary ponnak kheh a za phangin, a sunga nauno kheh ang in do atsia, Elizabeth ah kheh Raula Thiangrim thaw in dim si.
42001042	Tsimi phangin ring ngai in, "Nangmah heh minu hem lak pin muitsu thupha dongtu nu si in, na sunga nauno khen heh muitsu thupha dong si!
42001043	Hei manin ka Bawipa nu heh ka nenah hawh sim?
42001044	Ngai in, na ponnak aw ka za natsang in ka sunga nauno heh ang in do si.
42001045	A nenah Bawipa'n thu a relnak kim rori tu in a umtu minu heh muitsu dong minu si," ti'n Mary ah kheh ti si.
42001046	Mary in, "Ka nungnak in Bawipa thangphat si.
42001047	Ka raula heh keimah Santu Pathian vumah ang ngai si.
42001048	A selnu mi nauta sinak heh mu sak ka si. Heimansim tiphangin, ngai in, tu pin pan khang taak hema minung te'n muitsu dongtu, ti'n ti tu ka si.
42001049	Heimansim tiphangin me huham neipa hen thilmak te puahsak ka si. Thiangrim heh ama ming si.
42001050	A ngeihharnak heh khang khat zawh khang khat amah a kihzahtu te vumah om si.
42001051	A baan thaw a kolnak muh ongla in, mi puarthau te thinlung sunga ruatnak te kheh thehsep sak si.
42001052	Mi thupi te kheh amahni tohkheng pin lakulh atsia, mi nauta te tsawisang si.
42001053	Rikaam te kheh thilpha te thaw kham tiar in, mi hausa te kheh kut ro thong in hawlberh si.
42001054	A ngeihharnak phawk rengnak tuh in a sel Israel ah kheh bawm si.
42001055	Tsimi heh kumkhaw tsa tuh in kei pupa te nenah le, Abraham ah le a tenawn a tsanawn te nenah a rel saak bangin si," ti'n ti si.
42001056	Mary ah kheh Elizabeth nenah lathum duk a om zawh in, a inn ah hong leh si.
42001057	Elizabeth in a nau hing hun a kim phangin, tsapa hing si.
42001058	Amah kheh Bawipa'n ngeihharnak lianpi a muh lam a inn nen te le unaupi te'n a za phangin, angpi ngaingai dang si.
42001059	Tsin, tibang hen thiltsang si; niriat ni in amahni'n nauno vunrel tensak tu in leng dang atsia, a ming kheh a pa ming khuah Zakhariah ti'n sa tu in thawi dang si.
42001060	Tsimi phangin a nu'n amahni kheh o atsia, "Si ngawl si. A ming heh Johan ti'n sa tuh si," ti'n ti si.
42001061	Sinapikhaw amahni'n Elizabeth ah kheh, "Nang unaupi lak ah me ming khuah nei tumah om ngawl si," ti'n ti dang si.
42001062	Tsimi manin a pa kheh kutzoh in, a ming heh tu sa nuam nan tih maw ti'n ti dang si.
42001063	A pa'n lai ngannak tuh ngen atsia, "A ming heh Johan ah si," ti'n ngan si. A vaseng in khum ngai dang si.
42001064	Makhat in a kam kaa atsia, a leiloh thei in, awn atsia Pathian thangphat si.
42001065	Amahni kawnvel ah omtu tehem in kih dang si. Me thu te heh mual vum Judea ram sung hem ah rel suihsuih dang si.
42001066	A zatu tehem in me thu heh amahni thinlung sungah kem in, "Me nauno heh kawtibang nauno si lai na maw?" ti'n ti dang si. Tsin, Bawipa kut in amah kheh ompi si.
42001067	Tsin, a pa Zakhariah ah kheh Raula Thiangrim thaw dim atsia, profet bangin awn in,
42001068	"A minung te heh veh atsia a den manin, Israel Bawipa Pathian kheh thangphatnak si tasen.
42001069	A selpa David innsang ah keimahni tsa sannak kii tawt tiar ongla si.
42001070	Tsimi sannak heh leilung a po pan pin pan ama profet thiangrim te kam mang in a awnnak bangin si.
42001071	Kei raal te kut pin le keimahni a hawtu tehem kut pin keimahni a san theinak tuh in,
42001072	kei pupa te nenah a thutiam ngeihharnak a kim tiarnak tuh in, le a thukam thiangrim a phawk reng tuh in,
42001073	kei papi Abraham nenah tsial tsawm atsia tsam tsawm si.
42001074	Kei raal te kut pin sannak kei si theinak tuh in, le
42001075	kei nun sung hem ama mai ah thiangrimnak le diktsangnak thaw kih ngawl in ama na kei per theinak tuh in si.
42001076	Nauno, nangmah heh Daak bera profet, ti'n ponnak si tu si tsi. Heimansim tiphangin Bawipa lamzin sialsak tu in a mai ah hawh tu si tsi.
42001077	Amahni sual te a zahnak thawmin a minung te nenah sannaka tsimnak pe tu in le,
42001078	kei Pathian-a a ngeihkuai ngeihharnak manin a daak min pin Khawvaar khen veh kei si.
42001079	Tsimi kheh thimnak sungah le thihnak lim nuai ah a totu te nenah vaarnak pe tu in le kei kawng te heh thinnuamnak lamzin ah huai tu in veh kei si," ti'n ti si.
42001080	Nauno kheh khang in, raula ah kol in khangso atsia, Israel te nenah a lang ni tian hampalak ah om si.
42002001	Tsimi hun lai in tibang hen thiltsang si; Sizar Augustus in leivum minung tehema ming khumberh tu in thupe si.
42002002	Me a veikhatnak mipum siarnak heh Kuirinius in Syria ram ah mangki a si lai in siarnak si.
42002003	Mi hem in tsimi ming khum tu in amahni khaw ten ah hawh si.
42002004	Joseph ah khen David innsang le David hin a si manin Galilee peng Nazareth pin Judea peng Bethlehem tinak David khawpi ah,
42002005	a zi tuh in a halh hamnak Mary ah thaw ming khum tu in hawh deve si. Mary ah heh a naupai teng si.
42002006	Tsin, tsimi munah a om kawm lai in Mary ah kheh a nau hing hunkim si.
42002007	A tsa minlawh kheh hing in, nau puan thaw in tsuun si. Khualbuuk ah khaan a dong leh ngawlla manin kawlpaw lai einak kuang sungah a nau kheh zau si.
42002008	Tsimi ram sungah tuukhaltu te om atsia, hampalak ah tuu te khal in, zan tsaampi veng si.
42002009	Tsin, ngai in, Bawipa vanvummi pakhat kheh amahni mai ah ding in, Bawipa tsungnungnak in a kawnvel kheh vaar si. Tsin, amahni'n kih ngaingai dang si.
42002010	Tsimi phangin vanvummi khen, "Kih mah na un. Ngai un, mi hemmuah tsa angnung pittseih, thuthang pha nang sel sing.
42002011	Khrih tinak Bawipa, Santu kheh tuni rori hen David khawpi ah hing si.
42002012	Tsin, me heh nangmahni tsa theihdiknak si tu si. Kawlpaw lai einak kuang sungah zau atsia, nau puan thaw tsuunnak nausenno kheh tawk tu si utsi," ti'n ti si.
42002013	Makhat in tsimi vanvummi thaw in van raalkap bu tampi te khen Pathian thangphat in,
42002014	"A daak ber ah Pathian kheh tsungnung tasen. Leivum ah remnak om tasen. Pathian deihnak pha kheh minung te nenah om tasen," ti'n ti si.
42002015	Tsin, tibang hen thiltsang si. Vanvummi te kheh tuukhaltu te nen pin vanvum ah a hong dang leh phangin, tuukhaltu te'n, "Tu rori hen Bethlehem ah hawh a singkhaw, Bawipa'n keimahni a thei tiarnak me thiltsang heh pan dang a sing," ti'n pakhat le pakhat ti dun dang si.
42002016	Amahni'n nawhnah ngai in hawh dang atsia, Mary, Joseph ah le kawlpaw lai einak kuang sungah zaunak nausenno kheh tawk dang si.
42002017	A tawk dang phangin vanvummi in nausen thu a relnak kheh rel tseihzel si.
42002018	Tuukhaltu te relnak tsimi thu a zatu tehem in lunglawi ngai dang si.
42002019	Mary in me thu tehem heh nik reng in, a thinlung in ngaisung si.
42002020	Tuukhaltu te'n amahni nenah vanvummi-a relnak bangin heizongza a zanak le a munak manin Pathian ultung thah in le thangphat thah in hong leh dang si.
42002021	Nauno vunrel ten tu in niriat a kim phangin, a nu'n a pum sungah a pai ma vanvummi in a ming a saham saak bangin Jesuh ti'n a ming sa si.
42002022	Mawsi daan bangin Mary in a thiang ni a kim phangin, Bawipa nenah aap tu in nausenno kheh Jerusalem ah hawhpi si.
42002023	Bawipa daan bu sungah ngannak bangin a si lekhaw, "Nu pum sung pin a suak masa ber mipa tehem heh, BAWIPA tsa in thiangrim, tinak si tu si," ti'n om si.
42002024	Tsin, Bawipa daan thu bangin, "Khuro panih a si ngawl lekhaw laileng panih," kheh bawlnak in pe kul si.
42002025	Tsin, ngai in, Jerusalem ah midik le Pathian lam ah mi zuam ngai Simeon tinak pa om si. Amah hen Israel te neeknak a si tuh hun ngak reng si. Tsin, a vumah Raula Thiangrim om si.
42002026	Bawipa-a Khrih a mu ma hem thihnak mu tu ngawl in Raula Thiangrim in amah kheh muh awng si.
42002027	Tsimi manin Raula thawmin temple sungah hawh si. Daana puah dan bangin ama tsa puah sak tu in, a nu le pa te'n nausenno Jesuh ah kheh a hawhpi phangin,
42002028	a kaang sungah tsawi atsia, Pathian thangphat in,
42002029	"Bawipa, tuhen na selpa heh nangma thu bangin thinnuamno in hawh siang ongla ka si tsi.
42002030	Heimansim tiphangin na sannak kheh ka mit in mu ongla sing.
42002031	Tsimi heh mi tehem mitmuh ah na puah ham saak si.
42002032	Gential te thuphuan a petu vaarnak le na minung Israel te tsungnungnak tuh in si."
42002033	Joseph ah le a nu in ama thu Simeon awnnak te manin lunglawi ngai kawm si.
42002034	Tsimi phangin Simeon in amahni kheh muitsu pe atsia, a nu Mary ah kheh, "Ngai in! me nauno heh Israel minung lak pin mi tampi te dunak le thonak si tu in, le mi te relse tuh theihdiknak si tu in teek saak si.
42002035	Si si, na nunnak rori kheh vangsang in tumpet in dawt tu atsia, mi tampi thinlung ruatnak te khen lang tiar tu si" ti'n ti si.
42002036	Tsin, Asher hin Phanuel tsanu profet pakhat Anna tinak om si. Amah heh teer ngai ongla in, khangngai thiamlawh a sinak pin a pasel thaw kum sarih sung bek om kawm si.
42002037	Kum sawmriat le kum li sung numei in om atsia, temple pin kiang awng ngawl si. Laitsang in a sun a zan in sawngennak thaw Pathian na kheh per si.
42002038	Ama'n tsimi hun keek in amahni nenah lut atsia, Bawipa paak in Jerusalem ah dennak a zeitu tehem nenah nauno thu kheh rel si.
42002039	Bawipa daan sunga bangin thil tehem a puah kawm tselh phangin, Galilee rama amahni khaw Nazareth ah hong dang leh si.
42002040	Nauno kheh khang atsia, raula lam ah kol in, tsimnak thaw dim si. Tsin, Pathian lainatnak kheh ama vumah om si.
42002041	A nu le a pa te heh kum tin in Jerusalem ah Leekdelh Puai sim veng si.
42002042	Kum leinih a kim phangin daan thu bangin puai sim tu in Jerusalem ah hawhso dang si.
42002043	Puai ni te a mang dang tselh phangin hong leh dang in, naupang Jesuh ah heh Jerusalem ah taang tum si. Tsimi kheh Joseph ah le a nu in thei ngawl si.
42002044	Amahni'n a hongpinak te lakah peh reng tu ring in, nikhat vaak dang man ongla si. Tsin, amahni unaupi te nenah le mel theih te nenah zei kawm si.
42002045	A tawk ngawl phangin Jerusalem ah lehlawi leh in zei kawm si.
42002046	Tsin, tibang hen thiltsang si. Nithum sung a zei kawm zawh in temple sungah saya te laingial ah to atsia, amahni relnak thu te ngai in, amahni thu a dong tseih kheh tawk kawm si.
42002047	A thu thei zo daan le a thu o thiam daan te a zatu tehem in khum ngai dang si.
42002048	A nu le a pa te'n a mu phangin khum ngai si. Tsimi phangin a nu'n, "Tsapa, kawti tihen kei ti si tsim? Ngai in, na pa le keimah hen thintsawl ngai in na zei tseih si ung," ti'n ti si.
42002049	Ama'n, "Heita ka zei si utsim? Ei Pa naper per kul ka si heh thei ngawl si utsim maw?" ti'n amahni kheh ti si.
42002050	Sinapikhaw amahni nenah a awnnak heh hei si, ti thei zo kawm ngawl si.
42002051	Tsimi zawh in amahni thaw Nazareth ah hong leh deve in, amahni thu lun si. Sinapikhaw a nu'n me thu tehem heh a thin sungah keem reng si.
42002052	Jesuh ah kheh tsimnak lam ah le taksa lam ah khang in, Pathian le minung te mai ah mitmai pha ngah si.
42003001	Tiberius Sizar in ram a uknak kum leinga a kim phangin, Pontius Pilat ah heh Judea ram mangki si. Herod ah heh ram khen pali laka Galilee ram uktu si in, a nau Philip ah heh ram khen pali laka Iturea le Trakhonitis ram uktu si atsia, Lysanias ah heh ram khen pali laka Abiliene ram uktu si.
42003002	Annas le Kaiafas te suangbawi ber a si lai in hampalaka Zakhariah tsapa Johan nenah Pathian thu leng si.
42003003	Johan ah khen Jordan run dungluna ram tehem ah khualvak tseihzel in, sualzahnak tsa sualsirnaka niimnak thu rel si.
42003004	Profet Isaiah in thu a ngannak laibu sungah, "Hampalak pin mi pakhata aunak aw khen, 'BAWIPA lamzin kheh rem un. Ama lampi te kheh tsam tiar un.
42003005	Lampi kawrok tehem dimberh tu in, mualsang le mual tehem niamberh tu si. Lampi kawi te kheh tsam tiar tu in, lampi bingbol te kheh maam leh tiar tu si.
42003006	Tsin, mi hem in Pathian sannak kheh mu tu si,' " ti'n ngannak bangin si si.
42003007	Johan in ama nenah niimnak petu in a leng mihonpi te kheh, "Nangnihni rul hin te, a leng tula thinrawnak pin daan tu in, ralringnak tu in pe nang sim?
42003008	Tsimi manin sualsirnak thaw a phutua rah kheh rah ula, 'Abraham ah heh kei pa si,' ti'n ti tuum mah na un. Nang rel sing, Pathian in me lungto te heh Abraham tsa te si tu in puah thei si.
42003009	Tuhen thing bul ah heipi koih reng ongla si. Tsimi manin rah pha a rah ngawl thingkuang tehem vung tu atsia, mei sungah sang tu si," ti'n ti si.
42003010	Tsimi manin mipi te'n ama nenah, "Tsimi a si lekhaw hei puah tu si ung im?" ti'n dong si.
42003011	Ama'n amahni kheh o atsia, "Angki panih a neitu in a nei ngawltu kheh sawm tasen. Lai ei tuh a nei tu in lei ei tuh a nei ngawltu kheh khen tasen," ti'n ti si.
42003012	Siahkhon te'n niim tu in a nenah leng deve atsia, "Sayapa, hei puah tu si ung im?" ti'n dong si.
42003013	Johan in, "Nangmahni teek saak tah a val in khon mah na un," ti'n amahni kheh ti si.
42003014	Tsimi bang deve in raalkap te'n thudong in, "Tsimi a si lekhaw keimahni'n hei puah tu si ung im?" ti'n dong si. Johan in amahni kheh, "Tumah nauneh leita mah na ula, a dik ngawlpi in mi sual nawn mah na un. Tsin, nang lawhman ah lungkim un," ti'n ti si.
42003015	Mipi te khen ngaklah ngai dang in Johan ah heh, Khrih ah si nan tih maw, si ngawl nan tih im, ti'n a vaseng in amahni thin sung ten in ruat dang si.
42003016	Johan in amahni tehem kheh o atsia, "Keimah hen ti ah niim miau nang sing. Keima tah in mak sawn pittseihpa leng tu in, ama kedawl ri suutsak tu riang taak ngawl sing. Ama'n Raula Thiangrim le mei ah niim tu nang si.
42003017	A kut ah a tsaangzapnak khawtsong vong in, a tsang puum kheh zaapsek tu si. Tsin, sangvut tsang tehem kheh a beem sungah pam tu si. Sinapikhaw a sii tehem kheh a mit thei ngawl mei sungah haal tu si," ti'n ti si.
42003018	Tsin, sonak thu tampi thaw mipi te kheh thu zirh si.
42003019	Ram khen pali lak pin khenkhat uktu Herod ah kheh a nau Philip zi Herodias thu manin le Herod puahnak sesuak tehem manin Johan in hau si.
42003020	Herod in thil sesuak a puahnak tehem vuma zo ngawl, Johan ah kheh thawng toh belhsep lai si.
42003021	Tsin, tibang hen thiltsang si. Mi hemmuah kheh niimnak a si zawh in, Jesuh ah kheh niimnak si deve si. Saw a ngen laitum in van kheh hong si.
42003022	Tsin, Raula Thiangrim kheh khuro bangin ama vumah tolhsuk atsia van pin aw leng in, "Nangmah heh ka it pittseihnak ka Tsapa si tsi. Na vumah ang ngai sing," ti'n ti si.
42003023	Jesuh in naper a pan phangin amah heh kum sawmthum kim ongla si. Amah heh Joseph tsapa ti in ruatnak si. Joseph ah heh Heli tsapa si.
42003024	Heli ah heh Matthat tsapa si in, Matthat ah heh Levi tsapa si. Levi ah heh Melkhi tsapa si in, Melkhi ah heh Janna tsapa si in, Janna ah heh Joseph tsapa si.
42003025	Joseph ah heh Mattathiah tsapa si in, Mattathiah ah heh Amos tsapa si in, Amos ah heh Nahum tsapa si in, Nahum ah heh Esli tsapa si atsia, Esli ah heh Naggai tsapa si.
42003026	Naggai ah heh Maath tsapa, Maath ah heh Mattathiah tsapa, Mattathiah ah Semei tsapa, Semei ah heh Joseph tsapa si in, Joseph ah heh Judah tsapa si.
42003027	Judah ah heh Joannas tsapa, Joannas ah heh Rhesa tsapa, Rhesa ah heh Zerubbabel tsapa, Zerubbabel ah heh Shealtiel tsapa si in, Shealtiel ah heh Neri tsapa si.
42003028	Neri ah heh Melkhi tsapa, Melkhi ah heh Addi tsapa, Addi ah heh Cosam tsapa, Cosam ah heh Elmodam tsapa si in, Elmodam ah heh Er tsapa si.
42003029	Er ah heh Jose tsapa, Jose ah heh Eliezer tsapa, Eliezer ah heh Jorim tsapa, Jorim ah heh Matthat tsapa si in, Matthat ah heh Levi tsapa si.
42003030	Levi ah heh Simeon tsapa, Simeon ah heh Judah tsapa, Judah ah heh Joseph tsapa, Joseph ah heh Jonan tsapa si in, Jonan ah heh Eliakim tsapa si.
42003031	Eliakim ah heh Melea tsapa, Melea ah heh Menan tsapa, Menan ah heh Mattathah tsapa, Mattathah ah heh Nathan tsapa si in, Nathan ah heh David tsapa si.
42003032	David ah heh Jesse tsapa, Jesse ah heh Obed tsapa, Obed ah heh Boaz tsapa, Boaz ah heh Salmon tsapa si in, Salmon ah heh Nashon tsapa si.
42003033	Nashon ah heh Amminadab tsapa, Amminadab ah heh Ram tsapa, Ram ah heh Hezron tsapa, Hezron ah heh Perez tsapa si in, Perez ah heh Judah tsapa si.
42003034	Judah ah heh Jakob tsapa, Jakob ah heh Isak tsapa, Isak ah heh Abraham tsapa, Abraham ah heh Terah tsapa si in, Terah ah heh Nahor tsapa si.
42003035	Nahor ah heh Serug tsapa, Serug ah heh Reu tsapa, Reu ah heh Peleg tsapa, Peleg ah heh Eber tsapa si in, Eber ah heh Shelah tsapa si.
42003036	Shelah ah heh Kainan tsapa, Kainan ah heh Arphaxad tsapa, Arphaxad ah heh Shem tsapa, Shem ah heh Noah tsapa si in, Noah ah heh Lamech tsapa si.
42003037	Lamech ah heh Methuselah tsapa, Methuselah ah heh Enoch tsapa, Enoch ah heh Jared tsapa, Jared ah heh Mahalalel tsapa si in, Mahalalel ah heh Kainan tsapa si.
42003038	Kainan ah heh Enos tsapa, Enos ah heh Seth tsapa, Seth ah heh Adam tsapa si in, Adam ah heh Pathian tsapa si.
42004001	Tsimi phangin Jesuh ah kheh Raula Thiangrim thaw a dim ngai pah in Jordan run pin hong leh atsia, Raula in hampalak ah huai si.
42004002	Tsin, diabol in ni sawmli sung sualroih si. Tsimi hun sung hem heimah ei ngawl si. Tsimi hun zawh in a rikaam si.
42004003	Tsimi phangin diabol in, "Pathian Tsapa na si lekhaw, me lungto heh sang in a tsang tuh in thupe in," ti'n amah kheh ti si.
42004004	Sinapikhaw Jesuh in amah kheh, "'Minung heh sang bek in nung tuh si ngawl in, Pathian awnkam tehem thawmin nung si sawn si,' ti'n ngan si," ti'n o si.
42004005	Tsin, diabol in amah kheh mual saang vumah huai in, leivum uknak tehem kheh tsillem sung muh si.
42004006	Diabol in amah kheh, "Me thuneinak hem le a tsungnungnak te heh na pe tu sing. Me te heh keimah aap ongla in, ka pe nuamnak pohpoh petu sing.
42004007	Tsimi manin keimah na be a si lekhaw, me tehem heh nangma si tu si," ti'n ti si.
42004008	Jesuh in amah kheh o atsia, "Satan, ka ningah daan in! Heimansim tiphangin, 'BAWIPA na Pathian be la ama na bek per in,' ti'n ngansaak om si," ti'n ti si.
42004009	Tsimi zawh in diabol ah khen amah kheh Jerusalem ah huai in, temple khumlu ah koih atsia, "Pathian Tsapa na si lekhaw, nai pin hen sawnsuk in.
42004010	'Nangmah kiltu tuh in ama vanvummi te tiar akhaw,'
42004011	tsin, 'Na kawng te kheh lung a khawk kha tuh ngawl in, amahni'n a kut in tsawi in kelen tu na si,' ti'n ngansaak om si," ti'n ti si.
42004012	Jesuh in amah kheh, " 'BAWIPA na Pathian kheh tsul mah nen,' ti'n ti si," ti'n o si.
42004013	Diabol in sualroihnak hintsang thaw a sualroih tselh phangin, hunpha ngak in amah nen pin kiang si.
42004014	Tsin, Jesuh ah kheh Raula huham thaw Galilee ah hong leh si. Ama thu kheh tsimi ram kawnvel hem ah thang hehu si.
42004015	Amahni sinakok ah thu zirh in, mi tehem in amah kheh thangphat si.
42004016	Tsin, ama khangnak Nazareth khaw ah hawh si. Sabbath ni in ama daan bangin sinakok ah lut atsia, Laithiangrim siar tu in ding si.
42004017	Amah kheh profet Isaiah laizial pe si. Ama'n tsimi laizial kheh pharh atsia,
42004018	"Minawm tsarah te nenah thuthang pha phuang tu in keimah heh sathau a pawh manin, BAWIPA Raula kheh keima vumah om si. Lungse khawngai te dam tiar tu in, sel taang te nenah luatnak thu phuang tu in, mittsaw te khawmunak tuh thu le nuainennak te luatnak pe tu in le,
42004019	BAWIPA-a angnung kum thu te rel tu in sathau pawh ka si lei," ti'n ngannak kheh mu si.
42004020	Laizial kheh zial leh in a kelentu nenah pe leh atsia, to si. Tsimi phangin sinakok sungah a khawmtu tehem khen amah kheh mit khep ngawl in pan dang si.
42004021	Tsin, ama'n amahni kheh, "Tuni hen me Laithiangrim heh nang zanak ah kimsek ongla si," ti'n ti si.
42004022	A vaseng heh ama tetti si dang si. Ama kam pin a suak lainatnak awnkam kheh khum ngai dang si. Amahni'n, "Amah heh Joseph tsapa si ngawl si maw?" ti'n ti dang si.
42004023	Tsimi phangin ama'n amahni kheh, " 'Siibawi, nangmah le nangmah dam tiar tsawm in! Kapernaum ah na puahnak kei zanak taak hem nai na khaw le na ram ah puah in,' ti'n me thutsang simnak heh keimah tinak in mang tu si utsi,'" ti'n ti si.
42004024	Tsin, ama'n, "Thungai ngai in nang rel sing; profet heh ama khaw le ram ah saangnak tumah om ngawl si.
42004025	Sinapikhaw thudik nang rel sing, Elijah san lai in Israel ram ah numei tampi om si. Kumthum le laruk sung van kheh a khaam phangin, ram sung hem ah nase ngai in rian dung si.
42004026	Sinapikhaw Elijah ah kheh Sidon ram Zarephath khawa numei pakhat nenah siar ngawl numei dang tumah nenah hawh tiar ngawl si.
42004027	Profet Elisha san lai in Israel ram sungah miphar tampi om atsia, Syria raalbawi Naman ah siar ngawl miphar dang tumah dam thiang ngawl si," ti'n amahni kheh ti si.
42004028	Sinakok ah a khawmtu tehem in me thu te heh a za dang phangin, thinraw ngaingai dang si.
42004029	Amahni'n tho atsia khawpi pulam ah amah kheh kailok dang in, khawpi tohnak mual tawpnak ah huai dang atsia, tsimi liang pin a lubuksuk in tulset tu in tuum dang si.
42004030	Sinapikhaw amahni kheh heeklok atsia, hawhper si.
42004031	Jesuh ah kheh Galilee khawpi Kapernaum ah hawhsuk in, Sabbath ni te ah amahni kheh thu zirh si.
42004032	Thunei ngai in thu a zirh manin, a thu zirhnak kheh khum ngai dang si.
42004033	Tsimi sinakok sungah khawvang nawngkai raula-a zingnak mipa pakhat om si. Ama'n ring ngai in au atsia,
42004034	"He! Nazareth khawte Jesuh, kei zam men in. Nangmah thaw heiha kei seng dun? Keimahni siatsuah tu in leng si tsim maw? Na thei reng si ung. Nangmah heh Pathian Mi Thiangrim si tsi!" ti'n ti si.
42004035	Jesuh in amah kheh hau atsia, "Meng den la ama sung pin suak!" ti'n ti si. Tsimi phangin khawvang khen amah kheh pumkhawmtu te laingial ah du tiar atsia, heimah naa tiar po ngawl in ama sung pin suak si.
42004036	A vaseng in khum ngai dang in, "Meheh hei thu sim! Raula nawngkai te heh thuneinak le huham thaw in thupe atsia, suak dang si," ti'n ti dang si.
42004037	Tsin, ama thu kheh tsimi kawnvela ram sung hem ah thang si.
42004038	Jesuh ah kheh sinakok pin suak atsia, Simon inn ah lut si. Simon zi nu kheh a natdun a roh ngai si in, ama tsa in kun sak dang si.
42004039	Tsimi manin a kung ah ding atsia, a natdun kheh hau in dam si. Amah khen makhat in tho atsia amahni tsa tuh in lai eih puahsak si.
42004040	Ni a da phangin natnak hintsang a veitu tehem kheh a nenah phurh dang in, minaa hem te lu vumah a kut suan in dam tiar heuh si.
42004041	Minung tampi sunga khawvang te khen, "Nangmah heh Pathian Tsapa Khrih ah si tsi!" ti'n au ngunngun in suak si. Khawvang te khen amah kheh Khrih a si lam a thei manin amahni kheh hau atsia, heimah awn siang ngawl si.
42004042	Khawvar phangin tsimi mun pin khen pusuak atsia, hampalak ah hawh si. Mihonpi te'n amah kheh zei in, ama nenah hawh dang atsia, amahni a zam men tuh ngawl in khaam dang si.
42004043	Sinapikhaw ama'n, "Khaw dang dang ah khen Pathian uknak thu phuang kul tu sing. Heimansim tiphangin me thu man rori hen lehnak sing," ti'n amahni kheh ti si.
42004044	Tsin, ama'n Galilee peng sunga sinakok te ah thu zirh si.
42005001	Tsin, tibang hen thiltsang si. Kennesaret Tiniim kung ah a ding reng lai in, Pathian thu ngai nuam in mihonpi te'n amah kheh tsen tuptup dang si.
42005002	Tsimi phangin ama'n tiniim kung ah khawm panih khit rengnak kheh mu si. Sinapikhaw khawm sungah nga lentu te om ngawl in sur som dang tseih si.
42005003	Tsin, khawm pakhat sungah lut si. Tsimi khawm heh Simon-a si. Jesuh in khawm kheh lei pin khawla sawndoh min ah hot tu in Simon ah kheh tiar si. Amah khen khawm sungah to atsia, mipi te kheh thu zirh si.
42005004	A awn tselh phangin Simon ah kheh, "Na khawm heh ti thuk min ah hot la nga len tu in na sur seh in," ti'n ti si.
42005005	Sinapikhaw Simon in amah kheh o atsia, "Bawipa, zan vaar seh ongla in, heimah ngah ngawl si ung. Sinapikhaw na thu bangin sur heh seh tu sing," ti'n ti si.
42005006	Amahni'n sur kheh seh atsia, nga tam leita a ngah dang man in, a sur kheh a tawng thah tseih si ongla si.
42005007	Tsimi manin khawm danga rualpi te khen amahni zuan in a bawm tuh in kut zaap in ko si. Amahni'n zuan in bawm atsia, nga a ngah dangnak kheh khawm panih ah a dimpek manin, ti sungah niim tu in thawi si.
42005008	Tsimi kheh Simon Piter in a mu phangin Jesuh kawngbul ah bok atsia, "Maw Bawipa, keimah heh misual ka si manin, ka nen pin kiang in!" ti'n ti si.
42005009	Heimansim tiphangin amah le ama nenah om tehem khen nga a ngah dangnak kheh khum ngai dang si. Tsimi nga te kheh amahni'n le dang si.
42005010	Tsimi bangpah in Simon nga len pinak Zebedee tsapa Jeim ah le Johan in lunglawi ngai deve si. Tsin, Jesuh in Simon ah kheh, "Kih mah nen. Tu pin pan minung te len tu si tsi," ti'n ti si.
42005011	Tsimi manin amahni'n khawm te kheh lei ah nuk dang atsia, a vaseng in zamberh in amah kheh lun dang si.
42005012	Tsin, tibang hen thiltsang si. Khaw pakhat ah a om lai in, pan in, a pumpuluk in pharnat vei pakhat khen Jesuh ah kheh mu in, ama mai ah bok atsia, "Bawipa, na nuam a si lekhaw dam thiang tiar thei ka si tsi," ti'n damnak ngen si.
42005013	Tsimi phangin ama'n a kut suah atsia, amah kheh tong in, "Dam tiar nuam sing; dam thiang in," ti'n ti si. Makhat in a pharnat kheh dam si.
42005014	Ama'n tumah a rel tuh ngawl in thupe atsia, "Hawh ta la, suang te nenah muh tsawm ten. Tsin, na dam thiang ongla kheh amahni tsa tetti a si tuh in Mawsi thukhaam bangin bawlnak pe ten," ti'n ti si.
42005015	Tsimi manin ama thu kheh a kawnvel ram sung hem ah thang leilei si. Tsin, mihon tampi te khen ama thurelnak ngai tu in le amahni natnak te a dam tiar tuh in amah kheh zuan dang si.
42005016	Tsimi manin amah rori heh hampalak ah hawh in sawngen veng si.
42005017	Tsin, ni nikhat in tibang hen thiltsang si. Thu a zirh tseih lai in, Galilee peng khaw tehem pin le Judea le Jerusalem pin a leng Farasi te le Daan zirhtu te kheh a kung ah to dang si. Natnak te a dam tiar theinak tuh in Bawipa huham kheh ama vumah om si.
42005018	Ngai in, tsimi phangin mi te'n zenat veipa pakhat kheh a zaunak thaw in a nenah phurh dang si. Amahni'n a mai ah a len theinak tuh in inn sungah lutpi theinak zei dang si.
42005019	Mihonpi a tam leita manin amahni'n a nenah lutpi theinak a tawk zo dang ngawl phangin, innkhum lu ah kai dang atsia, mihonpi laingiala Jesuh mai ah lakulh dang si.
42005020	Jesuh in amahni umnak kheh a mu phangin, zenat veipa kheh, "Mi pa na sual te zahnak si ongla si," ti'n ti si.
42005021	Tsimi phangin Daan zirhtu te le Farasi te'n amahni thin sungah, "Pathian relse ngamtu heh tu sim? Pathian siar ngawl tu in sual zah thei sim?" ti'n ti dang si.
42005022	Sinapikhaw Jesuh in amahni ruatnak kheh thei kuhdek in, amahni kheh o atsia, "Hei manin nang thin sungah me thu heh ruat dang tseih si utsim?
42005023	'Na sual te zahnak si ongla si' ti le, 'Thola hawh in' ti heh hei rel beih sawn tu sim?
42005024	Sinapikhaw Mi Tsapa hen leivum ah sual zah theinak huham a nei lam nang thei tuh in, na rel sing, tho in na zaunak zial la na inn ah hong talen," ti'n zenat veipa kheh ti si.
42005025	Amah khen makhat in amahni mai pin thoso atsia, a zaunak kheh zial in, Pathian thangphat thah in inn ah hongper si.
42005026	A vaseng in lunglawi ngai dang in, Pathian thangphat dang atsia, kih ngai ngai in, "Tuni hen thil khumnung ngai mu si sing!" ti'n ti dang si.
42005027	Tsimi zawh in Jesuh ah kheh suak atsia, Levi tinak siahkhonpa kheh siahkhon zung sungah a to reng mu si. Tsin, ama'n, "Ka lun in," ti'n amah kheh ti si.
42005028	Ama'n a heizongza zam atsia, tho in amah kheh lun nom si.
42005029	Tsimi phangin Levi in a inn ah Jesuh tsa puai nase ngai puah sak si. Tsimi puai lai einak ah siahkhon tampi te le midang te'n Jesuh ah kheh laikuang kilpi dang si.
42005030	Sinapikhaw amahni Daan zirhtu te le Farasi te'n a ningluntu te nenah, "Hei manin siahkhon te le misual te thaw ei in dang si utsim?" ti'n ti si.
42005031	Jesuh in amahni kheh o atsia, "Mi dam te'n sibawi kintsak ngawl in, minaa te bek in kintsak si.
42005032	Keimah heh midik te ko tu in leng si ngawl in, misual te'n a sual te a sir tuh in leng si sawn sing," ti'n ti si.
42005033	Tsimi phangin amahni'n, "Johan ningluntu te'n laitsang in sawngen veng in, amahni bangin Farasi te ningluntu te khen laitsang in sawngen veng si. Hei manin na ningluntu te'n ei in in sim?"ti'n ti si.
42005034	Ama'n, "Mohuaitu pa rualpi te kheh mohuaitu pa thaw a om dang lai in laitsang tiar thei tu si utsim maw?
42005035	Sinapikhaw mohuaitu pa kheh amahni nen pin lenak a si hunkim tu in, tsimi hun phangin amahni'n laitsang leh tulai si," ti'n amahni kheh ti si.
42005036	Tsimi phangin ama'n amahni kheh thusanteh pakhat rel si. Ama'n, "Tumah in puan lun kheh puan ther in belh keel ngawl si. Tsimi bangin a belh a si lekhaw puan ther khen puan lun kheh nuukreih tu in bal sawn nom tu si. Puan ther heh puan lun thaw rem thei ngawl si.
42005037	Tsin, tumah in savun num lun sungah tsapit zu ther thun awng ngawl si. A thun a si lekhaw tsapit zu ther khen savun num lun kheh keh tiar tu atsia, tsapit zu kheh baw thong tu in, savun num kheh se thong tu si.
42005038	Tsimi manin tsapit zu ther kheh savun num ther sungah thun tuh si. Tsin, a panih in him tu si.
42005039	Tsin, tumah in tsapit zu lun a in zawh in tsapit zu ther in nuam zep ngawl si, 'A lun panpan heh ur si,' ti si," ti'n ti si.
42006001	Tsin, tibang hen thiltsang si. La khat la-a Sabbath a veinihnak ni in Jesuh ah kheh sangvut lo tawnin hawh si. A ningluntu te'n sangvut vi sik dang atsia, nuai in ei dang si.
42006002	Farasi pawlkhat te'n, amahni kheh "Sabbath ni in puah daan ngawlnak kheh hei manin puah si utsim?" ti'n ti si.
42006003	Tsimi phangin Jesuh in amahni kheh, "David ah le a ompinak te'n a rikaam dang phang David in hei a puah ti le,
42006004	ama'n Pathian inn sungah lut atsia, suang te siar ngawl Daan in David ah le a ompinak te a ei siang ngawlnak sang liinak ei in a ompinak te khen pe si ti thu kheh siar awng ngawl si utsi maw?" ti'n ti si.
42006005	Tsin, Jesuh in amahni nenah, "Mi Tsapa heh Sabbath Bawi khen si meek si," ti'n ti si.
42006006	Tsin, tibang hen thiltsang si. A dang Sabbath ni in sinakok sungah lut atsia, thu zirh si. Tsimi sinakok sungah a taklam kut ronat veipa pakhat om si.
42006007	Daan zirhtu te le Farasi te'n Sabbath ni in minaa dam tiar na maw, ti'n amah sual zei nuam in a kungtsek pin pan dang reng si.
42006008	Sinapikhaw ama'n amahni ruatnak kheh thei atsia, kut ronat veipa kheh, "Tho la nai ah hen ding in," ti'n ti si. Amah khen tho atsia ding si.
42006009	Tsimi phangin Jesuh in, "Thu pakhat nang dong tu sing. Sabbath ni in thilpha puah daan si maw, thil sesuak puah daan sawn sim? Nungnak san sawn tuh si maw, siatsuah sawn tuh sim?" ti'n amahni kheh ti si.
42006010	Tsin, a kawnvela tehem kheh pan zualzual atsia, kut ronat veipa kheh, "Na kut tsawh zaar in," ti'n ti si. Ama'n a kut kheh zaar atsia a hatlam bangin dam si.
42006011	Amahni kheh thinraw ngai dang in, Jesuh vumah a puah tuh thu kheh rel khawm dang si.
42006012	Tsin, tibang hen thiltsang si. Tsimi hun in Jesuh ah kheh sawngen tu in mual vumah kai in zan vaar in Pathian nenah sawngen si.
42006013	Khawvar phangin a ningluntu te kheh a nenah ko atsia, amahni lak pin minung leinih deng si. Amahni kheh lehnak ti'n ming sa si.
42006014	Amahni heh, Piter ti'n ming a sanak Simon ah, le a nau Andrew ah, Jeim ah le Johan ah, Philip ah le Bartholomew ah,
42006015	Mahte ah le Thomas ah, Alphaeus tsapa Jeim ah le phun it Simon ah,
42006016	Jeim tsapa Judas ah le amah zuartu Judas Iscariot ah si.
42006017	Jesuh ah kheh amahni thaw hawhsuk dang in, a ningluntu mipi te om min zawllai ah ding si. Tsimi ah Judea ram sung hem le Jerusalem pin, le tipi kunga Tyre le Sidon pin ama thurelnak ngai tu in le amahni natnak te a dam tiar tuh in a leng mihon tampi om si.
42006018	Raula nawngkaia zingnak te khen leng deve in damnak ngahberh si.
42006019	Ama sung pin huham suak atsia, a vaseng in a dam tiarberh manin, mihonpi in amah tong ngah tu in zei dang si.
42006020	Jesuh in a ningluntu te kheh diik atsia, ti hen ti si, "Minawm tsarah te heh mi ang te si. Heimansim tiphangin Pathian uknak heh nangmahnia si.
42006021	Tuhen a rikaam te heh mi ang te si. Heimansim tiphangin kham leh tulai si utsi. Tuhen a kaptu te heh mi ang te si. Heimansim tiphangin ni leh tulai si utsi.
42006022	Mi Tsapa manin mi te'n nangmahni a haw phang le a hawl phangin, a zohsuam phangin le mi sesuak bangin nang ming a lon phangin mi ang te si utsi.
42006023	Tsimi ni in ang ngaingai ula, sah in dawk un. Heimansim tiphangin vanvum ah nang lawhman heh a mak leita si. Tsimi bangpah in amahni pupa te khen profet te vumah puahawng ongla si.
42006024	Sinapikhaw nangnihni mi hausa te lungsenung si utsi. Heimansim tiphangin nang nunnuamnak kheh ngah ongla si utsi.
42006025	Laikham te lungsenung si utsi. Heimansim tiphangin rikaam leh tulai si utsi. Tuhen a ni tseih te, lungsenung si utsi. Heimansim tiphangin khawngai in kap leh tulai si utsi.
42006026	Mi te hema ziapnak nang si phangin mi lungsenung si utsi. Heimansim tiphangin nang pupa te'n profet dik ngawl te kheh ziap awng ongla si.
42006027	"Sinapikhaw ka thureelnak a ngaitu te, nang rel sing. Nang raal te kheh it ula, nangmahni a hawtu te vumah thilpha puah un.
42006028	Nangmahni a tsamtu te kheh muitsu thupha pe ula, nangmahni a zohsuamtu te tsa in sawngen sak un.
42006029	Na biang a thongtu heh a hatlam khen dawh rih in. Na angki putasilh a lesaktu heh a sungta a lesak sikhen it mah nen.
42006030	A ngentu tehem pe in. Na thil a longsaknak kheh ngen leh awl talen.
42006031	Mi te'n nangma vumah puah tu in na deihnak bangkeek in, midang te vumah puah deve in.
42006032	"Nangmah a ittu bek na it a si lekhaw, tu in na paak tu sim? Misual te riang in amahni ittu te kheh it si.
42006033	Nangmahni vumah thilpha a puahtu te vum bek ah thilpha nang puah a si lekhaw, tu in nang paak tu sim? Misual te riang in tsimi bangpah in puah thei si.
42006034	Mi te'n nangmahni nena thil a pu phangin rul leh thei tu in nang limdiknak te bek kheh nang put a si lekhaw, tu in nang paak tu sim? Misual te riang in a ngah leh tuh in misual te kheh put si.
42006035	Tsimi manin nang raal te kheh it ula, amahni vumah thilpha puah un. Tsin, a rul leh tu kheh heimah limdik ngawl in put un. Tsimi a si lekhaw nang lawhman heh mak tu si. Tsin, nangmahni heh a Daak bera tsa te si tu si utsi. Amah hen mi paak thiam ngawl le mi sesuak te vumah zawnruat si.
42006036	Tsimi manin nang Pa'n mi a ngeihhar bangin mi ngeihhar deve un.
42006037	"Thukhen mah nen. Thukhennak si tu ngawl si tsi. Han mah nen. Hannak si tu ngawl si tsi. Sual zah la, sualzahnak si tu si tsi.
42006038	Pe la, penak si tu si tsi. Tehnak pha, sawhpek atsia, thingdek in piit luahluah in na kaang sungah penak si tu si tsi. Heimansim tiphangin mi te vumah tehnak nang mangnak bangkeek in nangmahni heh tehnak si deve tu si utsi," ti'n ti si.
42006039	Jesuh in amahni kheh thusanteh pakhat rel si, "Mittsaw in mittsaw lamhuai thei tu si maw? A panih in hawrkaw sungah da kawm ol ngawl si maw?
42006040	Ningluntu heh a saya vumah om ngawl si. Sinapikhaw nakim ngaino in zirhnak tehem heh a saya bang si tu si.
42006041	"Nangma mit sungah thingpeek a om lam zong ruat tsawm ngawl in, hei manin na unaupi mit sunga mit borh kheh pan sak si tsim?
42006042	Na mit sunga thingpeek kheh mu tsawm ngawl in, 'Unau, na mit borh na khai sak ang,' ti'n na unaupi kheh kawti'n ti thei si tsim? Mi sidat! Na mit sunga thingpeek tsawh khai masa la, na unaupi mit sunga mit borh kheh khaisak tu in tsiangno in mu thei tu si tsi.
42006043	"Thingkuang pha in rah pha ngawl rah ngawl in, thingkuang pha ngawl in rah pha rah ngawl si.
42006044	Thingkuang taak hem heh a rah in thei theihnung si. Mi te'n lingkuang ah thei rah thawi ngawl in huaikuang ah tsapit rah thawi ngawl si.
42006045	Mipha hen ama thin sunga thilpha a khawlnak thilpha kheh suah si. Mi sesuak hen ama thin sunga a sesuak a khawlnak thil sesuak kheh suah si. Minung te'n amahni thin sungah a khawl luutnak kheh a kam pin awn si.
42006046	"Ka relnak te puah ngawl in heita, 'Bawipa, Bawipa,' ti'n ti ka si utsim?
42006047	Tutu sikhen keima nenah hawh atsia, ka relnak thu te za in a puahtu te heh hei thaw bang sim, ti nang rel tu sing.
42006048	Amah heh thuk ngai in tso atsia, lungpi vumah elphah in, inn a satu pa thaw bangve si. Ti laudung atsia, ti lian in a seu nekneknak inn a sikhen, lungpi vumah sanak a si manin thing zo tu ngawl si.
42006049	Sinapikhaw ka thurelnak za atsia, heimah a puah ngawltu heh elphah heimah nei ngawl in lei zangzau ah inn a sa mentu pa thaw bangve si. Tsimi inn kheh ti lian in seu neknek atsia makhat in tsim si. Tsimi inn se heh roh ngaingai si," ti'n ti si.
42007001	Jesuh in a thu ngaitu mipi te nenah thu a rel tselhberh phangin, Kapernaum khaw ah hawh si.
42007002	Raalkap za uktu pa sel, a bawipa it ngainak pa kheh naa in, a thi tuzep si.
42007003	Raalbawipa khen Jesuh thu a za phangin, Jew te upa te kheh ama nenah hawh tiar si. Tsin, a selpa dam tiarsak tu in a nenah hawh tu in kun tiar si.
42007004	Amahni'n Jesuh nenah hawh dang in, a dam tiar tuh heh taak si, ti'n kunlo dang si.
42007005	Amahni'n, "Raalbawipa heh kei miphun a it ngaitu si in, sinakok khen sa sak kei si," ti'n ti dang si.
42007006	Tsimi phangin Jesuh in amahni thaw hawh dang si. A inn a leng dawn ongla phangin, raalkap za uktu raalbawipa khen ama rualpi te kheh Jesuh nenah hawh tiar in, "Bawipa, rimsu nuam mah nen. Ka inn ah na lut tu ngai heh taak ngawl sing.
42007007	Keimah khen heh nangma nenah hawh tu in a taak in ruat tsawm ngawl sing. Awnkamkhat leh menla, ka sel heh dam tu si.
42007008	Keimah khen heh thuneinak nuai ah koihnak si in, ka kut nuai ah raalkap te nei sing. Me raalkap pakhat heh, "Hawh ten," ka ti phangin hawh si. Tsin, a dang raalkap pakhat heh, "Nai ah hawh in," ka ti phangin hawh si," ti'n ti si.
42007009	Jesuh in tsimi thu te kheh a za phangin khum ngai atsia, ama kawnvel kheh pan zualzual atsia amah luntu mihonpi te kheh, "Nang rel sing, Israel te lak ah riang in me bang umnak mak heh tawk ngawl sing," ti'n ti si.
42007010	A tiarnak te kheh inn ah a leng leh phangin a selpa kheh a dam saak in tawk dang si.
42007011	Tsin, tibang hen thiltsang si. A thaizing in, Nain tinak khawpi ah hawh si. A ningluntu mi tampi te le mihonpi te in amah kheh lun dang si.
42007012	Khawpi kongbiang kung a leng phangin, pan in, mi te'n mithi zawng dang si. Tsimi mithi heh a nu'n amah bek a tsawinak si. Amah heh numei si. Khawpia mihonpi pi te'n amah kheh lun dang si.
42007013	Bawipa'n minu kheh a mu phangin, ngeihhar in, "Kap mah nen," ti'n amah kheh ti si.
42007014	Ama'n thingkuang hongnak kheh zen si. Thingkuang zawngtu te heh ding dang reng lai si. Tsin, "Dangval, na rel sing; tho in," ti'n ti si.
42007015	Mithi kheh to atsia, awn tepan si. Tsin, Jesuh in a mah kheh a nu pe si.
42007016	A vaseng in lau ngai dang in, Pathian thangphat dang atsia, "Keimah ni nenah profet mak ngai suak si. Pathian in ama minung te veh si," ti'n ti dang si.
42007017	Jesuh thu kheh Judea peng sung hem ah le a kawnvela ram hem ah thang si.
42007018	Tsimi phangin Johan ningluntu te in me thu tehem heh Johan ah rel dang si.
42007019	Johan in a ningluntu panih te kheh ko atsia, "Nangmah heh a leng tulai pa si tsim maw? A si ngawl lekhaw midang ngak rih tu si ung im?" ti'n dong tu in Jesuh nenah hawh tiar si.
42007020	Johan ningluntu panih te kheh ama nenah a leng phangin, "Niimtu Johan in keimahni heh nangma nenah hawh tiar atsia, 'Nangmah heh a leng tulai pa si tsim maw? A si ngawl lekhaw midang ngak rih tu si ung im?' ti'n dong tiar kei si," ti'n ti si.
42007021	Tsimi hun keek in ama'n mi tampi te dam ngawlnak te, nat kollen te le raula sesuaka zingnak te kheh dam tiarberh in, mittsaw te kheh khawmu tiarberh si.
42007022	Tsimi phangin Jesuh in amah ni kheh o atsia, "Hong ta ula, Johan ah kheh nang munak thil te le nang zanak thil te heh rel ta un. Mittsaw te khawmu in; kawng zenat vei te vak thei si; pharnat vei te dam thiang si; bengngong te za in, mithi te tho tiarnak si atsia, minawm tsarah te nenah thuthang pha heh phuang ongla si.
42007023	Keima manin a khawsi ngawltu heh mi ang si," ti'n ti si.
42007024	Johan nalang te a kiang zawh in mihonpi te kheh Johan thu rel pan si: "Hei pan tu in hampalak ah hawh si utsim? Huiha muutnak phaikuang a thing tseih si maw?
42007025	Hei pan tu in hawh si ta utsim? Puan nemno silpa pan tu in hawh si utsim maw? Tsimi banga puan mawi desur sil le nunnuam ngaia nung heh kumpibawi te inntual ah om si.
42007026	Hei pan tu in hawh si ta utsim? Profet pakhat pan tu in si maw? Si si, nang rel sing; profet tah in nase sawn si.
42007027	'Ngai in, na lamzin remham tu tuh in, na mai ah ka nalang leh sing,' ti'n ngannak heh ama thu ngannak si.
42007028	Nang rel sing; nupang te hingnak lak pin Niimtu Johan tah in nase sawn profet tumah suak ngawl si," ti'n ti si. Sinapikhaw Pathian uknak ah a hei ngawl ber heh Johan tah in mak sawn si.
42007029	Mipi tehem le, siahkhon te'n me a relnak heh a za dang phangin, "Pathian heh dik si," ti'n Johan niimnak ah niim dang si.
42007030	Farasi te le daan thiam te zong hen amah ni tsa Pathian thurelpinak kheh el in, Johan nenah niim ngawl si.
42007031	Tsimi manin Bawipa'n, "Tu san minung te heh hei thaw santeh tu sing im? Amah ni heh hei thaw bang sim?
42007032	Amah ni heh dawr ah to dang reng atsia, a rualpi te kheh ko in, 'Nangmah ni tsa piru tum pelh na ungkhaw, laam ngawl si utsi. Nang kah pelh na ungkhaw, kap ngawl si utsi,' ti'n a titu naupang te thaw bangve si.
42007033	Niimtu Johan ah heh sang ei ngawl in le tsapit zu in ngawl in leng atsia, 'Amah heh khawvanga zingnak si,' ti'n ti si utsi.
42007034	Mi Tsapa heh leng in sang ei in tsapit zu in atsia, ngai un, 'Lairong pa, tsapit zu aak pa; siahkhon te le misual te rualpi pa' ti'n ti si utsi.
42007035	Sinapikhaw tsimnak heh a maan si ti heh tsimnaka tsa te'n lang tiar si," ti'n ti si.
42007036	Tsin, Farasi pakhat in Jesuh ah kheh amah thaw lai ei tuh in sam si. Tsimi manin Jesuh ah kheh Farasi inn ah hawh in lai ei tu in to si.
42007037	Ngai in, khaw sunga misual minu pakhat in Jesuh ah kheh Farasi inn ah lai ei a to lam kheh thei si. Amah khen alabaster num thaw in sathau rim ur keng si.
42007038	Tsin, Jesuh ninglam a kawngbul ah kap thah in ding atsia, a kawng kheh a mitti thaw som in, a sam thaw husek sak si. A kawng kheh thut atsia, sathau rim ur noih sak si.
42007039	Jesuh ah lai a dotu Farasi khen meheh a mu phangin, "Me Pa heh profet a si lekhaw, amah a zuut tseihtu me minu heh tu si ti le kawtibang nupang a si, ti heh thei bel tu si. Heimansim tiphangin minu heh misual si," ti'n a thin sung in ti si.
42007040	Tsimi phangin Jesuh in Farasi pa kheh o atsia, "Simon, na nenah thu pakhat rel tuh nei sing," ti'n ti si. Ama'n, "Sayapa, ka rel in," ti'n ti si.
42007041	Tsimi phangin Jesuh in, "Tangka puttu pakhat om in, ama nenah leibatu mi panih nei si. Pakhat in denari zanga baa in, a khatta in denari sawmnga baa si.
42007042	Me te panih hen a leibat a rul zo kawm ngawl manin, lungthiang ngai in zah kop si. Tsimi manin ka rel in; tangka puttu kheh tu in it sawn tu sim?" ti'n ti si.
42007043	Simon in, "Leiba tam sawn a zahnak khen it sawn tu in um sing," ti'n o si. Tsimi phangin Jesuh in, "Maan ngai in thukhen si tsi," ti'n ti si.
42007044	Jesuh in minu kheh her atsia Simon ah kheh, "Me minu heh mu tsim maw? Na inn sungah lut sing. Ka kawng somnak tuh in ti ka pe ngawl si tsi. Sinapikhaw minu hen ka kawng heh a mitti thaw in somsek atsia, a sam thaw in husek sak ka si.
42007045	Thuut ngawl ka si tsi. Sinapikhaw me minu hen inn sungah ka lut pin pah ka kawng a thuut heh tsawl lai ngawl si.
42007046	Ka lu heh sathau pawh ngawl ka si tsi. Sinapikhaw me minu hen ka kawng heh sathau rim ur noih sak si.
42007047	Tsimi manin na rel sing; me minu hen keimah a it pittseih manin, a sual tampi te zahnak si ongla si. Dawmno bek zahnak hen dawmno phang bek it deve si," ti'n ti si.
42007048	Tsin, minu kheh, "Na sual te zahnak si ongla si tsi," ti'n ti si.
42007049	Tsimi phangin laikuang a kilpinak te khen amahni thin sung ten ah, "Sual zahtu me pa heh tu sim?" ti'n ti dang si.
42007050	Tsin, Jesuh in, "Na umnak in san na si lei. Thinnuamno in hong ten," ti'n minu kheh ti si.
42008001	Tsimi zawh in tibang hen thiltsang si. Jesuh ah kheh khawpi le khaw tenau tehem ah khualvak in Pathian uknak angnung thuthang pha kheh phuang in rel tseihzel si. Tsin, ningluntu leinih te'n amah kheh lun dang si.
42008002	Tsin, raula sesuaka zingnak pin a dam tiarnak le amahni natnak a dam tiarnak nupang te, a sunga khawvang pasarih a nawt saknak Magdalene ti'n konak Mary ah, le
42008003	Herod thilkemtu Chuza zi Joanna ah le Susanna ah le a dang nupang tampi te khen amah lun si. Me tehem heh amahni neih le siah thaw Jesuh ah a tuamlawm tseihtu te si.
42008004	Tsin, khawpi taak hem pin mi tampi te kheh ama nenah leng dang atsia khawm dang in, Jesuh in thusanteh pakhat rel si.
42008005	Laitsi pawitu khen laitsi pawi tu in hawh atsia, laitsi kheh pawi si. Laitsi khenkhat te heh lampi vumah tsu atsia, mi te'n pal in vana vano te'n ei si.
42008006	Laitsi khenkhat te heh lung vumah tsu si. A po tsang pah in lei a nuum ngawl manin ro zep nom si.
42008007	Laitsi khenkhat te heh ling lak ah tsu atsia, lingkuang te thaw po in, ling in deep si.
42008008	Laitsi khenkhat te kheh leiram pha min ah tsu si. Poso atsia a let zakhat in rah si," ti'n ti si. Me thu te heh a rel tselh phangin, "Zanak tuh beng a nei te'n za tasen," ti'n au si.
42008009	A ningluntu te khen Jesuh ah kheh, "Me thusanteha sullelam heh hei sim?" ti'n dong dang si.
42008010	Jesuh in, "Pathian uknak thuthup thei tu in penak si ongla si utsi. Sinapikhaw midang te heh, 'Pan tseih pelh in a mu tuh ngawl in le za tseih pelh in a thei zo tuh ngawl in,' thusanteh mang in thu rel si.
42008011	Thusantehnaka sullelam heh tibang hen si. Laitsi heh Pathian thu si.
42008012	Lampi kung ah a tsu te kheh Pathian thu a zatu te kheh si. Tsimi thu kheh um atsia, sannak a si ngawlnak tuh in diabol ah khen hawh in amahni thin sunga thu kheh dan sak si.
42008013	Lung vumah a tsu laitsi te heh thu kheh za atsia, ang ngai in a saangtu te si. Amahni khen ham nei ngawl in, tsillem sung bek um atsia, sualroihnak a tawk hun in du zep nom si.
42008014	Tsin, ling lak ah a tsu laitsi te heh thu kheh a za zawh in hawh atsia, nunnak tsa thintsawlnak, hausanak le sahnungnak te'n deep atsia a rah a min zo ngawl te kheh si.
42008015	Leiram pha ah a tsu laitsi te heh thu kheh ruatnak dik le thinlung pha thaw za atsia, kelen in thintsualnak rah a rahtu te kheh si.
42008016	Tumah in meiinn vaar atsia, kho khuh keel ngawl in, eihkhun nuai ah khen koih keel ngawl si. Tsimi tah in inn sungah a luttu te'n a vaar a mu thei tuh in a tohnak ah toh si sawn si.
42008017	Phuang tuh ngawl thupnak heimah om ngawl in, thei theih tuh ngawl le varnak ah a lang leh tu ngawl heimah om ngawl si.
42008018	Tsimi manin nang za daan ah tsimkom un. Heimansim tiphangin tutu sikhen a neitu te heh tam leilei penak si tu in, a nei ngawltu te heh nei ngai in a ring tsawmnak te riang kheh long sak si tu si," ti'n ti si.
42008019	Tsimi lai in a nu le a nau te kheh a nenah hawh in, minung a tam leita manin amah tawk thei ngawl si.
42008020	Tsimita mi pakhat in, "Na nu le na nau te'n nangmah tawk nuam in pulam ah ding dang reng si," ti'n rel si.
42008021	Sinapikhaw Jesuh in amahni kheh o atsia, "Pathian thu za atsia, a luntu te heh ka nu le ka nau te si," ti'n ti si.
42008022	Tsin, tibang hen thiltsang si. Ni khat in Jesuh ah kheh a ningluntu te thaw khawm to dang atsia, "Tipi hatlam ral ah hawh dang a sing," ti'n ti si. Tsin, amahni kheh hawh dang si.
42008023	A hawh dang lai in Jesuh ah kheh eihmu si. Tiniim vumah khawtawng leng in khawm kheh ti dim atsia, thinphunung ngai in om dang si.
42008024	Tsimita Jesuh nenah hawh atsia, phong dang in, "Bawipa, Bawipa, kei ral tseih si la khaw," ti'n ti dang si. Jesuh ah kheh tho in khawtawng le tilet te kheh hau atsia, khawtawng le tilet te kheh tsawl in, dap liang si.
42008025	Tsimi phangin Jesuh in amahni kheh, "Nang umnak kawnai ah sim?" ti'n ti si. Amahni'n kih ngai dang in khum ngai dang atsia, "Me pa heh kawtibang minung sim? Huih le ti te riang in a thupenak ngai si!" ti'n pakhat le pakhat rel dun dang si.
42008026	Tsimi phangin amahni kheh Galilee Tipi rala Kadarenes ram ah khawm to in leng dang si.
42008027	Lei a pal natsang in tsimi khawa mi pakhat in amah kheh muak si. Amah heh reipi sung khawvanga zingnak si ongla si. Heimah van sil ngawl in, inn ah khen om ngawl in ngawr ah om si.
42008028	Jesuh ah a mu phangin a mai ah bok atsia, ring ngai in, "A Daak bera Pathian Tsapa Jesuh, nangmah thaw hei puah tuh nei siing im? Na kun sing, ka erh sawh mah nen," ti'n ti si.
42008029	Heimansim tiphangin ama'n raula thiang ngawl kheh tsimi pa sung pin a suak tuh in thupe si. Raula thiang ngawl khen amah kheh kai veng si. Amah kheh kilpek in thiarri thaw hen atsia, kolkhah veng si. Tsimi amah hennak te kheh bottawng atsia, khawvang in hampalak ah kai veng si.
42008030	Jesuh in amah kheh, "Na ming tu sim?" ti'n ti si. Ama'n, "Legion ah sing," ti'n ti si. Heimansim tiphang ama sungah khawvang tampi dum si.
42008031	Tsin, khawvang te'n leikaw thukpi sungah a hawl tuh ngawl in kun dang si.
42008032	Tsimi mun mual vumah vok hon tampi leida dang si. Khawvang te'n vok hon sungah a dum siang tuh in kun dang atsia, Jesuh in dum siang si.
42008033	Khawvang te kheh tsimi pa sung pin suak dang atsia, vok hon sungah dum dang si. Tsin, vok te kheh haap pin tiniim sungah dansuk dang in thi dangberh si.
42008034	Vokkhaltu te khen tsimi thiltsang kheh a mu phangin, khawpi sungah le khawte hem ah rel dang si.
42008035	Tsimi manin mi tampi te khen tsimi thiltsang kheh pan tu in hawh dang si. Jesuh nenah a leng dang phangin, a sunga khawvang te a suak ongla mipa kheh lungmu maan ngai in le van sil in Jesuh kawngbul ah a to reng kheh mu dang atsia kih ngai dang si.
42008036	Tsimi a mutu tehem in khawvanga zingnakpa dam leh daan kheh midang te nenah rel si.
42008037	Tsimi phangin Kadarenes ram le tsimi ram kawnvel ah om mipi tehem khen Jesuh ah kheh a kih dang leita manin amahni ram sung pin a dan tuh in kun dang si. Tsin, Jesuh ah kheh khawm to atsia, hong si.
42008038	A sung pin khawvang a suaktupa khen Jesuh nenah om tu in Jesuh ah kheh kun si. Sinapikhaw Jesuh in,
42008039	"Inn ah hong ta la, Pathian in nangma vumah a puahnak thilmak te heh rel ten," ti'n ti atsia, inn ah hong tiar si. Tsimi phangin amah kheh hawh atsia Jesuh in a vumah a puahnak thilmak te kheh khaw sung hem ah phuang si.
42008040	Jesuh ah kheh tsimi munah a hawh leh phangin mihonpi te khen vaimuak dang si. Heimansim tiphangin amahni tehem in Jesuh leng tu kheh ngaklah ngai dang si.
42008041	Pan in, sinakok uktu Jairus ah khen Jesuh nenah hawh in a kawngbul ah bok atsia, ama inn ah leeng tu in kun si.
42008042	Heimansim tiphangin ama'n tsanu pakhatno bek nei in amah heh kum leinih si atsia, naa in a thi tu zep si si. A hawh tseih lai in mihonpi te khen amah kheh neek tuptup dang si.
42008043	Tsin, tsimi mihonpi lak ah kum leinih sung thizung nat vei minu pakhat peh deve si. A nungnak tsa tuh in a neinak tehem thaw sibawi nenah bawl pelh in, heimah dam zo ngawl si.
42008044	Ama'n Jesuh ninglam pin hawh atsia, a angki tsual tsepno tongsak in, makhat in a thizung kheh tawp si.
42008045	Tsimi phangin Jesuh in, "Tu in ka tong sim?" ti'n ti si. Mi tehem in a phaa dang manin Piter ah le a kunga te'n, "Bawipa, mihonpi te'n nangmah heh neek atsia tet dun suihsuih tsimi, 'Tu in ka tong sim?' na ti," ti'n ti si.
42008046	Sinapikhaw Jesuh in, "Mi pakhat khat in tong ka si. Heimansim tilekhaw ka sung pin huham a suak heh thei sing," ti'n ti si.
42008047	Minu khen a thup tsawm zo leh ngawlla lam kheh a thei phangin, tsai thahlam in a nenah hawh atsia, a mai ah bok si. Tsin, mi tehem mai pin khen Jesuh nenah hei manin amah a tong, ti le a tong tsang in a damsek nom thu kheh phuang si.
42008048	Tsimi phangin Jesuh in, "Tsanu, ang in om in. Na umnak hen na dam tiar ongla si. Thinnuamno in hawh ten," ti'n ti si.
42008049	A awn tseih lai tum in, sinakok uktupa inn pin mi pakhat leng atsia, "Na tsanu thi ongla si. Sayapa heh nainok leh awl len," ti'n Jairus ah kheh ti si.
42008050	Sinapikhaw me thu heh Jesuh in a za phangin Jairus ah kheh, "Thinphu mah nen, um in. Na tsanu dam leh tu poh si," ti'n o si.
42008051	Jesuh ah kheh inn sungah a lut phangin Piter ah, Jeim ah, Johan ah le naupangnua nu le pa siar ngawl tumah lut siang ngawl si.
42008052	A vaseng in lungse in kah dang tseih si. Sipelh atsia Jesuh in, "Kap mah na un. Amah heh a thi si ngawl in a eihmu poh si," ti'n ti si.
42008053	Amahni'n a thi lam a thei reng manin, nautat ngai in nihsan dang si.
42008054	Jesuh in amahni kheh a vaseng in suakberh tiar si. Tsin, minu kheh a kut pin len in ko atsia, "Tsanu, tho in," ti'n ti si.
42008055	Tsimi phangin a raula kheh ama sungah dum leh in, makhat in tho si. Tsin, Jesuh in a ei tuh lai pe tiar si.
42008056	A nu le a pa te khen khum ngaingai kawm si. Sinapikhaw me thu heh tumah a rel tuh ngawl in Jesuh in amah ni kheh kham si.
42009001	Jesuh in ningluntu leinih te kheh ko khawm atsia, khawvang tehem neh theinak le natnak tehem dam tiar theinak huham, le thuneinak pe si.
42009002	Amahni kheh Pathian uknak thu phuang tu in le minaa te dam tiar tu in leh si.
42009003	Jesuh in amahni kheh, "Nang khualvaknak tsa in thingkhawh maw, tawngphu maw, sang maw, tangka maw heimah keng mah na un. Angki putasilh khen keng mah na un.
42009004	"Nang zindungnak inn ah nang hong ma hem tsaam un.
42009005	Tutu sikhen nangmahni zin a dung siang ngawl te kheh amahni hatlam ah tetti a si tuh in, tsimi khaw pin nang hong leh phangin nang khawborh rori kheh thin ta un," ti'n thuzam si.
42009006	Tsimi manin ningluntu te khen ama nen pin khen kiang dang atsia, khaw hem ah hawh in mun hem ah thuthang pha phuangin, mi naa te dam tiar si.
42009007	Tsin, Jesuh puahnak tehem kheh ram pali lak pin ram khen pakhat uktu Herod in za atsia, mi pawlkhat te'n, Johan ah mithi te lak pin tho si ti'n ati manin a thinlung buai ngai si.
42009008	Tsin, mi pawlkhat te'n, Elijah ah lang si ti'n ti atsia, midang te hen, tuma profet pakhat kheh thihnak pin tho si, ti'n ti dang si.
42009009	Herod in, "Johan ah heh a ngawng ka tennak si. Sinapikhaw a thu ka zanak me pa heh tu si tu sim?" ti'n ti si. Tsin, ama'n Jesuh ah tawk ngah tu in zei si.
42009010	Lehnak te kheh hong leh dang atsia, a puahnak te hemmuah kheh Jesuh ah rel dang si. Tsin, amahni kheh Bethsaida khaw kunga mi om ngawl minah hawhpi si.
42009011	Sinapikhaw mihonpi te'n tsimi thu kheh a thei phangin, amah kheh lun dang si. Jesuh in amahni kheh vaimuak atsia, Pathian uknak thu kheh rel in, damnak a kul minaa te kheh dam tiar si.
42009012	Khawthim dawn phangin ningluntu leinih te kheh a nenah hawh dang atsia, "Kei omnak heh hampalak a si manin, khawpi te ah le nai ram sung hem ah tsaam in, lai ei tuh a ngah theinak tuh in mipi te kheh hawh tiar in," ti'n ti dang si.
42009013	Sinapikhaw Jesuh in amahni kheh, "Nangmahni in amahni ei tuh pakhat khat pe un," ti'n ti si. Amahni'n, "Khaw sungah hawh in me mipi tehem tsa lai ei tuh kei leisak ti siar ngawl, keimahni'n sang tsuun panga le nga panih bek nei si ung," ti'n ti dang si.
42009014	Mihonpi te heh patsang veu mi thawng nga luun si. Jesuh in ningluntu te kheh, "Hon khat ah minung sawm nga in to tiar un," ti'n ti si.
42009015	Amahni'n a relnak bangin puah dang atsia, a vaseng in to tiar si.
42009016	Tsin, sang tsuun nga le nga panih kheh le atsia, van lam panso in, muitsu aburh tselh phangin, sang kheh hem atsia mipi te a li tuh in ningluntu te kheh pe si.
42009017	A vaseng in khampek in ei dang si. A kham val a khon dangnak heh kho leinih dim si.
42009018	Tsin, tibang hen thiltsang si. Amah ruak in saw a ngen tseih lai in a ningluntu te kheh a nenah om si. Tsin, a ningluntu te kheh, "Mipi te'n keimah heh tu si, ti'n ka ti sim?" ti'n ti si.
42009019	Amahni'n, "Mi pawlkhat te'n, Niimtu Johan ah si, ti'n ti na si. Pawlkhat te'n, Elijah ah si, ti'n na ti si. Tsin, pawlkhat te'n, tanglai profet te lak pin pakhat tho si, ti'n na ti si," ti'n o dang si.
42009020	Tsimi phangin Jesuh in amahni kheh, "Nangmahni in keimah heh tu si, ti'n ka ti si utsim?" ti'n ti si. Piter in o atsia, "Pathian-a Khrih ah si tsi," ti'n ti si.
42009021	Ama'n me thu heh tumah a rel dang tuh ngawl in nase ngai in kham atsia, thupe si.
42009022	"Mi Tsapa hen harsanak tampi tuar kultu in, upa te, suangbawi te le Daan zirhtu te'n han tu atsia, reek tu si. Tsin, a nithumnak ni in tho tiarnak si tu si," ti'n ti si.
42009023	Tsin, Jesuh in a vaseng te nen ah, "Tutu sikhen ka ning a lun nuam a si lekhaw, amah le amah el tsawm sehla, nitin ama thinglamteh phur in ka lun sen.
42009024	Ama nungnak a san ottu te heh a nungnak sungtu atsia, keima manin ama nungnak a sung tu heh a nungnak san tu si.
42009025	Mi pakhat in leivumpi heh tso atsia, a nungnak a siatsuah tsawm maw ral tiar maw a si tsuk asin, hei nempinak ngah tu sim?
42009026	Tutu sikhen keimah le ka thu te a mizahtu heh, Mi Tsapa khen ama tsungnungnak thaw in le Pa tsungnungnak thaw in le ama vanvummi thiangrim te tsungnungnak thaw in a leng phangin mizah deve tu si.
42009027	Sinapikhaw thudik nang rel sing. Pathian uknak a mu ma hem nai ah a ding mi pawlkhat te thi tu ngawl si," ti'n ti si.
42009028	Tsin, tibang hen thiltsang si. Me thu te heh a rel tselh zawh niriat duuk a rei phangin, Piter, Johan ah le Jeim te kheh sawngen tu in mual vumah kai pi si.
42009029	Saw a ngen dang lai in Jesuh mel kheh phun dang ngai in lang atsia, a vansilh te kheh ngover in desur si.
42009030	Ngai in, Mawsi ah le Elijah te panih khen Jesuh ah awntsawp pi si.
42009031	Amahni kheh tsungnung ngai in lang dang atsia, Jesuh in Jerusalem ah a nakim tula tuh thu asi a kheeknak tuh thu rel dang si.
42009032	Sinapikhaw Piter ah le a rualpi te heh eihmuh ur ngai in eihmu dang si. A khangtho dang phangin ama tsungnungnak le a kung ah mi panih ding reng kheh mu si.
42009033	Tsin, tibang hen thiltsang si. Mi panih te a nen pin a kiang lai in Piter in Jesuh ah kheh, "Bawipa, nai ah kei om dang heh pha ngai si. Buuk pathum sa dang a sing; pakhat heh nangma tuh, pakhat heh Mawsi-a tuh, tsin, pakhat heh Elijah-a tuh si," ti'n ti si. Piter ah khen hei a awn ti thei tsawm ngawl si.
42009034	A awn tseih lai in meiro lengsuk atsia, amahni vumah zaam si. Tsin, amahni kheh meiro sungah a lut phangin ningluntu te khen kih ngai dang si.
42009035	Tsin, meiro sung pin aw pakhat ring atsia, "Me pa heh ka it pittseihnak ka Tsapa si. A thu ngai un!" ti'n ti si.
42009036	Aw ring a tawp phangin Jesuh ah ruak kheh mu dang si. Amahni khen meng den dang in, a munak thil heh tsimi hun lai in tumah rel ngawl si.
42009037	Tsin, tibang hen thiltsang si. A thaizing in mual vum pin a tolhsuk dang phangin, mihonpi te'n amah kheh muak dang si.
42009038	Ngai in, makhat in mipi lak pin mi pakhat khen au atsia, "Sayapa, ka tsapa heh na paansak tuh in na kun sing. Amah heh ka neih lamtsang ka tsapa si.
42009039	Ngai in, ama sungah raula a dum phangin, au melh atsia, khakber in tsilbuan paih veng si. A naa ngaingai tuh in a erh tselh phangin har ngai in suak veng si.
42009040	Tsimi manin na ningluntu te kheh a nawtsak tuh in kun pelh sing. Sinapikhaw amahni'n nawt sak thei ngawl si," ti'n ti si.
42009041	Jesuh in o atsia, "Maw umnak nei ngawl le mi lamvai hin te, nang nenah kawtsan om in nang or rih tu sing im? Na tsapa tsawh nai ah huai in," ti'n ti si.
42009042	A hawhpi tseih lai in khawvang khen lei vahnak in mang atsia, khakber tiar si. Tsimi phangin Jesuh in raula nawngkai kheh hau atsia, naupang kheh dam si. Tsin, a pa nenah pe leh si.
42009043	A vaseng in Pathian huham mak kheh khum ngaingai dang si. Mi tehem in a puahnak thil tehem kheh a lunglawi ngai in, Jesuh in a ningluntu te kheh,
42009044	"Me thu tehem heh nang beng sungah lut tasen. Mi Tsapa heh mi te kut ah zuarnak si tula si," ti'n ti si.
42009045	Sinapikhaw me a awnnak heh amahni'n thei zo dang ngawl si. Amahni'n a theibaan tuh ngawl in me thu heh amahni nen pin thupnak si. Tsin, me a relnak heh amah dong ngam dang ngawl si.
42009046	A ningluntu te kheh amahni lak pin mi thupi ber si tu tuh kheh el dun dang tseih si.
42009047	Jesuh in amahni thinlung sunga ruatnak kheh thei atsia, naupang pakhat kheh huai in a kung ah koih si.
42009048	Tsin, amahni kheh, "Tutu sikhen keima ming in me naupangno a saangtu heh keimah saang si. Tsin, keimah a saangtu heh keimah lehtupa khen saang si. Nang vaseng lak pin mi nauta ber heh mi mak ber si tu si," ti'n ti si.
42009049	Tsin, Johan in amah kheh o atsia, "Bawipa, mi pakhat in nangma ming in khawvang a nawt tseih kheh mu in, keimahni thaw nangmah a lun ngawl manin kham si ung," ti'n ti si.
42009050	Sinapikhaw Jesuh in, "Keimahni a do ngawltu heh keimahni lama a si manin kham mah na un," ti'n ti si.
42009051	Tsin, tibang hen thiltsang si. Amah leso hun a kim phangin, Jerusalem ah hawh tu in a mai ngat si.
42009052	Tsin, a masuan ah thukotu leh si. Amahni kheh hawh in, ama tsa thil puah hamsak tu in Samaria khaw ah lut si.
42009053	Sinapikhaw Jerusalem ah hawh tu in a mai a ngat manin, amah kheh saang ngawl si.
42009054	A ningluntu Jeim ah le Johan in meheh a mu kawm phangin, "Bawipa, Elijah puah bangin me te heh a dumreih tuh in, van pin mei a lengsuk tuh in thupe tu in kei deih tsim maw?" ti'n ti si.
42009055	Sinapikhaw amahni lam her in hau atsia, "Kawtibang thinlung nang nei, ti heh thei tsawm ngawl si utsi.
42009056	Mi Tsapa heh minung te nungnak siatsuah tu in leng si ngawl in, san tu in leng si sawn si," ti'n ti si. Tsin, khaw dang ah hawh dang si.
42009057	Tsin, tibang hen thiltsang si. Lampi ah a hawh dang lai in mi pakhat in amah kheh, "Bawipa, na hawh min hem ah na lun tu sing," ti'n ti si.
42009058	Jesuh in amah kheh, "Ne te'n kaw nei in van ah a zuang vano te'n bu nei si. Sinapikhaw Mi Tsapa hen lu nga min tuh nei ngawl si," ti'n ti si.
42009059	Tsin, midang pakhat kheh, "Ka lun in," ti'n ti si. Sinapikhaw ama'n, "Bawipa, ei pa'h vi masa rih tu sing," ti'n ti si.
42009060	Jesuh in amah kheh, "Mithi te'n amahni mithi kheh vi ta sehla, nangmah zong hen hawh ta la Pathian uknak thu heh phuang sawn in," ti'n ti si.
42009061	Tsin, midang pakhat in, "Bawipa, na lun tu sing. Sinapikhaw ka inn ah om te awnkam lah rih tu sing," ti'n amah kheh ti si.
42009062	Sinapikhaw Jesuh in, "Ninglam her thahlam in lethuannak a leentu heh Pathian uknak thaw phutua dun ngawl si," ti'n amah kheh ti si.
42010001	Tsimi zawh in Bawipa'n a dang sawm sarih deng meek atsia, a hawh min tuh khaw le mun hem ah panih panih in leh ham si.
42010002	Jesuh in amahni kheh, "Lai khawl tuh tam pittseih pelh in, lai khawltu te heh a dawmno si. Tsimi manin laikhawl tuh neitu Bawipa nenah lai khawltu te a leh theinak tuh in sawngen un.
42010003	Nang hawh min tuh ah khen hawh ta un. Ngai un, ne hon lak ah tuuno bangin nang leh sing.
42010004	Tangka dip maw, tawngphu maw, kedawl maw keng mah na un. Tsin, lamlak ah tumah awnpi mah na un.
42010005	Inn pakhat khat ah nang lut phangin, 'Nai inn ah thinnuamnak om tasen,' ti'n ti masa ber ta un.
42010006	Tsimi inn ah khen thinnuamnaka tsapa a om a si lekhaw, nang thinnuamnak kheh tsimi inn ah om reng tu si. Tsimi bang a si ngawl lekhaw thinnuamnak kheh nangmahni nenah lehleh tu si.
42010007	Tsimi inn ah khen tsaam reng ta ula, amahni penak te kheh ei in in ta un. Heimansim tiphangin napertu hen a per man a ngah tuh vo si. Inn pakhat pin inn dang ah thawn tseih mah na un.
42010008	Nang lengnak khaw taak hem ah nangmahni a saang lekhaw, nangmahni a linak kheh ei men un.
42010009	Tsimi khawa minaa te dam tiar ula, 'Pathian uknak heh a leng tu zep si ongla si,' ti'n amahni kheh rel ta un.
42010010	Sinapikhaw khaw sungah nang lut phangin nangmahni a saang ngawl a si lekhaw, khaw sung lampi ah khen hawh ula,
42010011	'Nang khaw sunga leivul rori heh nangmahni a dotu a si tuh in husek si ung. Sinapikhaw me zong heh thei ta un. Pathian uknak heh nangmahni nenah a leng tu zep si ongla si,' ti'n ti ta un.
42010012	Nang rel sing. Tsimi Ni in me khaw tah in Sodom khawa tuarnak heh zahzuam sawn ruang tu si.
42010013	"Lungsenung Korazin khaw, lungse nung Bethsaida! Nangmahni sungah puahnak thilmak naper te heh Tyre le Sidon khaw ah puah a si ta asin, tuma pi in buri puan sil in le, vut lak ah to in a sual sir tula pelh si.
42010014	Sinapikhaw thukhennak ah nangmahni tuar tuh tah in Tyre le Sidon khaw te tuarnak heh zahzuam sawn ruang tu si.
42010015	Van ah tsawisangnak nang Kapernaum khaw, mithi khaw ah lakulhnak si tu si tsi.
42010016	Nangmahni thurelnak a ngaitu te heh keima thurelnak a ngaitu te si. Nangmahni a eltu te heh keimah el si in, keimah a eltu te heh keimah lehtupa kheh el si."
42010017	Sawm sarih te kheh ang ngai in hong leh dang atsia, "Bawipa, khawvang te riang kheh nangma ming manin keimahni thu ngai si," ti'n ti dang si.
42010018	Jesuh in amahni kheh, "Van pin khawlip bangin Satan tsersuk kheh mu sing.
42010019	Ngai un, rul le tii palkeh zonak thuneinak, le raal te huham tehem vumah thuneinak nang pe sing. Kawtibang bang a si ta sikhen tumah in nang naa tiar zo tu ngawl si.
42010020	Sinapikhaw raula te'n nangmahni thu a ngai man hen ang tseih men mah na un. Tsimi tah in vanvum ah nang ming ngannak a si heh ang sawn un," ti'n ti si.
42010021	Tsimi lai in Jesuh ah kheh Raula Thiangrim ah angngai ngai atsia, "Ei Pa, van le leia Bawipa, mitsim le mithiam te nen pin na thupnak me thil te heh nausen te nenah na muh manin thang na phat sing. Si si, ei Pa, tsimi heh na mitmuh ah a pha ngai si.
42010022	Ei Pa'n thil tehem heh keimah pe ongla si. Tsapa heh tu si, ti heh tumah in thei ngawl in Pa bek in thei si. Tsin, Pa heh tu si, ti heh tumah in thei ngawl in, Tsapa le Tsapa in a muhnak te bek in thei si," ti'n rel si.
42010023	Tsin, a ningluntu te lam ah her atsia, "Nang munak thil te a mutu mit heh a muitsu si.
42010024	Heimansim tiphangin nang rel sing; profet tampi te le kumpibawi tampi te'n nang munak heh mu ot pelh in mu ngah ngawl atsia, nang zanak heh za ot pelh in za ngah ngawl si," ti'n amahni kheh rel si.
42010025	Pan in, daan thiam pakhat khen ding atsia, Jesuh ah a tsulnak in, "Sayapa, kumkhaw nungnak ro ka luah theinak tuh in hei puah tu sing im?" ti'n ti si.
42010026	Jesuh in amah kheh, "Daan bu sungah kawti'n ngan sim? Kawtibang in siar si tsim?" ti'n ti si.
42010027	Ama'n o atsia, " 'BAWIPA na Pathian kheh na thinlung veksen, na nungnak veksen, na thazaang veksen le na lungmu veksen in it la,' tsin 'na inn nen kheh nangmah le nangmah na it tsawm bangin it in,'" ti'n ti si.
42010028	Jesuh in amah kheh, "Maan ngai in o ka si tsi. Me tehem heh puahsek ta la nung tu si tsi," ti'n ti si.
42010029	Sinapikhaw amah le amah diktsang tiar tsawm a nuam manin Jesuh ah kheh, "Ka inn nen heh tu sim?" ti'n ti si.
42010030	Jesuh in amah kheh o atsia, "Mi pakhat kheh Jerusalem pin Jerikho ah hawhsuk atsia, lamlak ah damiah te kut sungah leng si. Amahni'n a vansilh te suah sak atsia, maliam suah in a thi tu zep in zam si.
42010031	Tsin, tibang hen thiltsang si. Tsimi hun keek in suang pakhat kheh tsimi zin tawnin hawhsuk atsia, a mu phangin zin heel in hawhper si.
42010032	Tsimi bangpah in Levi pakhat kheh tsimi zin tawnin hawhsuk deve in, tsimi mun a leng phangin hawh in pan atsia, zin heel in hawhper deve si.
42010033	Samaria te pakhat kheh a khualvak tseih lai in tsimi pa omnak min ah leng si. A mu phangin amah kheh ngeihhar ngai si.
42010034	Amah kheh zuan atsia, a meima te kheh tsun sak in, tsapit zu burh sak si. Tsin, a tonak ramsa vumah toh atsia, khual buuk ah huai in tuamlawm si.
42010035	A thaizing in tsimi mun pin a kiang phangin, khual buuk kiltu kheh denari panih pe atsia, 'Phatakno in ka tuamlawm sak in. Ama tsa na mangbeetnak tehem ka leng leh phangin na rul lehberh tu sing,' ti'n ti si.
42010036	Tsimi manin me te pathum lak pin damiah te kut sungah a lengtu pa inn nen heh tu ber si tu in ruat si tsim?" ti'n ti si.
42010037	Ama'n, "Ama vumah ngeihharnak a muhtu pa heh si," ti'n ti si. Tsimi phangin Jesuh in, "Hawh ta la me bang hen puah ten," ti'n ti si.
42010038	Tsin, tibang hen thiltsang si. A hawh dang lai in Jesuh ah kheh khaw pakhat ah lut atsia, Martha tinak minu khen ama inn ah dung tiar si.
42010039	Martha in suahpi Mary ah nei si. Mary ah hen Jesuh kawngbul ah to in, a thurelnak ngaikek si.
42010040	Sinapikhaw Martha ah heh lai ei tuh puah in a nanok ngai si. Ama'n Jesuh nenah hawh atsia, "Bawipa, me ka suahpi Mary ah hen lai ei tuh puah tu in keimah ruak a zam men heh heinam ngawl si tsim maw? Tsimita keimah a bawm tuh in ka rel sak in," ti'n ti si.
42010041	Jesuh in Martha ah kheh o atsia, "Martha, Martha, thil tampi te ah thintsawl in rimsu si tsi.
42010042	Sinapikhaw na kulnak thil pakhat om si. Mary in tsimi thilpha kheh deng in, a nena heh tumah in sut thei tu ngawl si," ti'n ti si.
42011001	Tsin, tibang hen thiltsang si. Jesuh ah kheh mun khat ah sawngen atsia, a tselh phangin a ningluntu te lak pin ningluntu pakhat in, "Bawipa, Johan in a ningluntu te kheh sawngen dan a zirh bangin, sawngen dan kei zirh in," ti'n ti si.
42011002	Tsimi manin Jesuh in amahni kheh, "Nang sawngen phangin, van a kei Pa, na ming thiangrim tasen. Na uknak leng tasen. Van ah na deihnak puah a si bangin, leivum ah puah si tasen.
42011003	Ni tin in ei tuh lai kei pe sawh in.
42011004	Keimahni vumah a sual tehem kei zah bangin, kei sual te kei zah deve sawh in. Sualroihnak sungah kei huai mah nala, mi sesuak pa nen pin kei kan in," ti'n ti si.
42011005	Tsin, Jesuh in amahni kheh, "Nangmahni lak ah mi pakhat in rualpi pakhat a nei tsuk asin, zan laitum in ama nenah hawh atsia, 'Ka rual, sang phil thum ka put rih in.
42011006	Ka rualpi pakhat heh khualvak in ka nenah dung atsia, a mai ah ka li tuh heimah nei ngawl sing,' ti'n ati tsuk asin,
42011007	inn sunga a rualpi khen, 'Ka nainok mah nen. Tuhen kong khamberh ongla sing. Ka tsano te khen eihkhun ah keimah thaw zauberh ongla si. Tho in na pe thei ngawl sing,' ti'n o tu si.
42011008	Nang rel sing. A rualpi a si manin tho in a pe ngawl pelhta sikhen, a kun pittseih manin amah khen tho tu atsia, sang kheh a kinnak zah in pe tu si.
42011009	"Tsin, nang rel sing; ngen un; nang pe tu si. Zei un; tawk tu si utsi. Khawng un; kong nang hon tu si.
42011010	Heimansim tiphangin a ngentu tehem in ngah in, a zeitu in tawk atsia, a khawngtu kheh kong honnak si tu si.
42011011	Nangmahni laka pa pakhat khat heh a tsapa in sang a ngen tsuk asin, lungto pe tu si maw? Tsimi a si ngawl lekhaw nga a ngen tsuk asin, nga ai in rul pe tu si maw?
42011012	A si ngawl lekhaw arti a ngen tsuk asin, tii pe tu si maw?
42011013	Nangmahni mi sesuak nang si thahlam in nang tsa te thilpha pe dan tuh nang thei a silekhaw, van ah a om nang Pa'n ama nenah Raula Thiangrim a ngentu te kheh pe leilei ol ngawl si maw!" ti'n ti si.
42011014	Jesuh in awn thei ngawl khawvang pakhat nawt si. Tsin, tibang hen thiltsang si; khawvang kheh a suak phangin awn thei ngawlpa kheh awn thei in, mihonpi te khen khum ngai dang si.
42011015	Sinapikhaw mi pawlkhat te khen, "Amah hen khawvang te uktu Beelzebub thawmin khawvang te nawt si," ti'n ti si.
42011016	Midang te hen amah a tsulnak in van pin theihdiknak kheh muh tiar si.
42011017	Sinapikhaw ama'n amahni ruatnak kheh thei atsia amahni kheh, "Amahni le amahni a do dun ram tehem heh khensep tu in, a do dun innsang tehem heh se nom tu si.
42011018	Satan heh amah le amah a do tsawm a si lekhaw kawti bangin a uknak kheh kho thei tu sim? Beelzebub thawmin khawvang te nawt si, ti'n ti ka si utsi.
42011019	Beelzebub thawmin khawvang te nawt si lengkhaw, nang tsa te'n tu thawmin khawvang te kheh nawt sim? Tsimi manin amahni kheh nangmahni thu a khen saktu te si.
42011020	Sinapikhaw keimah hen Pathian kuttsung thaw in khawvang te nawt ka si lekhaw, Pathian uknak heh nangmahni nenah leng ongla si.
42011021	Mi kol ngai pa pakhat hen raalvan kimsek thaw ama inn kheh a kil a si lekhaw, a thilri te kheh him tu si.
42011022	Sinapikhaw ama tah in kol sawn mi pakhat in amah kheh nom atsia, neh in a aan ngainak a raalvan te kheh long in, mi te nena a longnak a thil te kheh sem sak tu si.
42011023	Keima lam ah a om ngawltu heh keimah a raaltu si atsia, keimah a khawmpi ngawltu heh a thehseptu si.
42011024	"Raula thiang ngawl kheh mipa sung pin suak atsia, ramro ah tsawlom min tuh zei in vak tseihzel si. A tawk ngawl phangin, 'Ka suaknak inn ah hong leh tu sing,' ti'n ti si.
42011025	A leng leh phangin a inn kheh phiatsek atsia remseknak kheh tawk si.
42011026	Tsimi phangin amah khen hawh atsia, ama tah in sesuak sawn a dang raula pasarih te kheh huai in lut dang atsia om dang si. Tsimi pa nun daan dawl taber heh a masa tah in se sawn si."
42011027	Tsin, tibang hen thiltsang si. Jesuh in me thu te heh a rel tselh phangin mihonpi lak pin minu pakhat khen au ur atsia, "Nangmah a paitu sul le khul a tultu heh muitsu dong si," ti'n ti si.
42011028	Sinapikhaw Jesuh in amah kheh, "Tsimi tah in Pathian thu za atsia, a luntu heh muitsu dong sawn si," ti'n ti si.
42011029	Mihonpi te kheh tamngai ngai in a khawm dang lai in, Jesuh in, "Tu sana minung te heh a sesuak si. Amahni'n theihdiknak zei si. Profet Jonah-a theihdiknak siar ngawl theihdiknak heimah muhnak si tu ngawl si.
42011030	Jonah ah heh Nineveh khaw minung te nenah theihdiknak a si bangin, Mi Tsapa khen heh tu san minung te nenah theihdiknak si tu si.
42011031	Langlam kumpibawi nu in lei tawpnak pin Solomon tsimnak ngai tu in a leng manin, thukhennak ah tu san minung te thaw ding tu atsia, amahni kheh han tu si. Ngai un, Solomon tah in nase sawn nai ah om si.
42011032	Nineveh khaw te'n Jonah thureelnak thawmin sual a sir manin, tu san minung te thaw thukhennak ah ding tu atsia, amahni kheh han tu si. Ngai un, nai ah hen Jonah tah in nase sawn om si.
42011033	"Tumah in meiinn vaar atsia a thup min ah koih ngawl in, kho khuh ngawl si. Tsimi tah in inn sungah a luttu tehem in a vaar a mu thei tuh in meiinn tohnak ah toh sawn si.
42011034	Ruangpuma meiinn heh mit si. Tsimi manin na mit a pha lekhaw, na ruang pumpuluk in varnak dim deve tu si. Sinapikhaw na mit a pha ngawl a si lekhaw na ruangpum kheh thimnak dim tu si.
42011035	Tsimi manin na sunga varnak heh thimnak a si tuh ngawl in tsimkom un.
42011036	Tsin, na pumpuluk ah thimnak peh ngawl in varnak a dim a si lekhaw, meiinna vaar sur khen nangmah varnak a pe bangin, ruangpuma pumpuluk ah varnak dim tu si.
42011037	A awn tseih lai in Farasi pakhat khen Jesuh ah kheh a nenah simlai ei tu in kun si. Tsimi manin a inn sungah lut atsia, lai ei tu in to si.
42011038	Tsimi Farasi khen lai ei ma in kut a som masa ngawl kheh a mu phangin ambuk si.
42011039	Sinapikhaw Bawipa'n amah kheh, "Nangmahni Farasi te hen khuat le pakan te heh a pulam phang zong somsek tiar atsia, nang sunglam heh hampumnak le suaksualnak in dim si.
42011040	Mitaw te, pulam a puahtu hen sunglam khen puah meek si ngawl si maw?
42011041	Nang thil neinak zahno in minawm tsarah te bawmnak pe sawn un. Tsimi phangin thil tehem heh nangmahni tsa in thiang tu si.
42011042	"Nangnihni lungsenung Farasi te, lenmui te, vonna lawm le zira tehem-a sehsawma sehkhat kheh pe atsia, diknak le Pathian itnak kheh leekdelh si utsi. A dang te heh zam lawt ngawl in, me te heh nang puah tuh si.
42011043	Nangnihni lungsenung Farasi te, sinakok ah tohkheng thupi ber ah to tu le dawr ah vaimuaknak si kheh tuur si utsi.
42011044	Nangnihni lungsenung mi sidat Farasi te le Daan zirhtu te, nangmahni heh a sunglam mu theihnung ngawl thaan bang si utsi. Tsimi thaan vumah a hawhtu te'n thaan a om lam riang thei ngawl si," ti'n ti si.
42011045	Tsimi phangin daan thiam te laka pakhat in amah kheh, "Sayapa, me na awnnak heh keimahni na ti tsip si tsi," ti'n ti si.
42011046	Jesuh in, "Nangmahni daan thiam te khen lungsenung si deve si utsi. Thil rit ngai kheh mi te suan si utsi. Nangmahni rori zong hen tsimi thilrit kheh nang kuttsung pohkhen tong nuam ngawl si utsi.
42011047	Nangnihni lungsenung te, profet te thaan puahsak si utsi. Tsimi profet te heh nang pupa te reeknak te si.
42011048	Nang pa te puahnak heh nang lungkimpi manin, nang pa te puahnak heh a maan si, ti tettikhan si utsi. Amahni'n profet te kheh reek miau atsia, amahni thaan puahsak si utsi.
42011049	Tsimi manin Pathian tsimnak hen, ' Amahni nenah profet te le lehnak te leh tu sing. Amahni'n pawlkhat te kheh reek in erh tu si,' ti'n ti si.
42011050	Leivum a po pan pin pan profet tehema thisen luannak tehem kheh tusan minung te nenah phuzul leh tu si.
42011051	Si si, Abel thisen pin pan bawlnak dawndel le temple laklawh ah reeknak Zakhariah thisen tian kheh tusan minung te nenah phuzul leh ken tu si.
42011052	Nangnihni daan thiam te, lungsenung si utsi. Heimansim tiphangin tsimnak tsabi kheh dan si utsi. Nangmahni in a sungah lut nuam ngawl in, a luttu te kheh khak si utsi," ti'n ti si.
42011053	Me thu te heh amahni a rel tseih lai in, Daan zirhtu te le Farasi te'n nase ngai in amah kheh do si.
42011054	A awn pin sual zei atsia, a pom theinak tuh zei in tsul dang reng si.
42012001	simi lai in siar tselhnung ngawl mihonpi te kheh mun khat ah khawm dang in, pal kha dun neuno dang si. A ningluntu te kheh thurel pan in, a masa ber in, "Mi sidat Farasi te tsol kheh ralring ta un.
42012002	Phuang tuh ngawl khuhnak heimah om ngawl in, thei tuh ngawl thupnak heimah om ngawl si.
42012003	Tsimi manin khawthim sungah nang awnnak tehem heh khawvar ah zanak si tu si. Inn sungta ber ah na awn kuhnak kheh innkhum vum pin phuangnak si tu si.
42012004	"Rualpi te, nang rel sing; ruangpum reek thei pelh in, a reek tselh phangin heimah a puah bet leh thei ngawlla te kheh kih mah na un.
42012005	Nang kih tuh heh nang muh tu sing. Mi a reek tselh phangin hell ah vawr theinak huham a neitupa kheh kih ta un. Si si, nang rel sing; amah kheh kih un.
42012006	"Tsongthawi panga kheh darsen tangka tsang nih in zuar si ngawl si maw? Me tsongthawi te lak pin pakhatno pohkhen Pathian in hai thong men ngawl si.
42012007	Nang lua sam tehem kheh siar sakberh si. Nangmahni heh tsongthawi tampi tah in mannei sawn nang si manin heimah kih mah na un.
42012008	"Nang rel meek sing; tutu sikhen mi mai ah keimah a phuangtu heh Mi Tsapa khen Pathian vanvummi te mai ah phuang deve tu si.
42012009	Sinapikhaw mi mai ah keimah a eltu heh Pathian vanvummi te mai ah el deve tu sing.
42012010	"Tutu sikhen Mi Tsapa do in awnkamkhat a awntu heh sual zahnak si tu in, Raula Thiangrim a relsetu heh sual zahnak si tu ngawl si.
42012011	"Nangmahni heh sinakok ah maw, thukhentu te nenah maw, thuneitu te nenah maw a len phangin kawti'n nang o tuh ti le, hei nang awn tuh ti kheh, thintsawl mah na un.
42012012	Heimansim tiphangin tsimi hun rori in nang awn tuh kheh Raula Thiangrim in zirh tu nang si."
42012013	Tsimi phangin mihonpi lak pin mi pakhat in, "Sayapa, ka u heh a ro luahnak keimah a khen tuh in ka rel sak in," ti'n ti si.
42012014	Sinapikhaw Jesuh in, "Mipa, tu in nangmahni vumah thukhen tu in le ro sem sak tu in ka tiar sim?" ti'n amah kheh ti si.
42012015	Ama'n, "Hampumnak heh tsimkom ngaino in pial ta un. Heimansim tiphangin minunga nungnak heh kangkim in thil a neinak vumah om ngawl si," ti'n amahni kheh ti si.
42012016	Tsin, amahni kheh thusanteh pakhat rel si, "Mihausa pakhat heh a lo ah lai tampi nei si.
42012017	Tsimi phangin thuruat in, 'Hei puah tu sing im? Ka lai koihnak tuh innkhan nei leh ngawlla sing,' ti'n ti tsawm si.
42012018	"Tsimi manin amah khen, 'Ti bang hen puah tu sing. Ka lai koihnak inn tehem heh pheberh angkhaw, a lian sawn sa leh tu sing. Tsimi inn sungah lai te le ka thilri tehem khawl tu sing.
42012019	Tsin, ka nungnak heh, "Ka nungnak, kum reipi tsa thil tampi na khawl sak sing. Tsawl pha sut la la, ei le in in, sahnung ngaino in om in," ti'n ti tu sing,' ti'n ti si.
42012020	Sinapikhaw Pathian in, ' Nang mitawpa! Tuzan rori hen na nungnak heh na le sak tu sing. Tsimi phangin na khawlnak me thil tehem heh tu in nei tu sim?' ti'n ti si.
42012021	"Tsimi manin mahni tsa thil khawl atsia, Pathian ah hausa ngawl heh tibang heh si," ti'n ti si.
42012022	Tsin, Jesuh in a ningluntu te kheh, "Tsimi manin nang rel sing, hei ka ei tuh ti'n nang nungnak tsa tuh in maw, Hei ka sil tuh ti'n nang ruangpum tsa in maw thintsawl mah na un.
42012023	Nungnak heh lai tah in thupi sawn in, ruangpum heh vansilh tah in thupi sawn si.
42012024	Solo te kheh ruat po un. Amahni'n laitsi pawi ngawl in khawl khen khawl ngawl si; lai inn nei ngawl in beem khen nei ngawl si. Pathian in amahni kheh tsawm si. Nangmahni heh vano te tah in mannei sawn pittseih si ngawl si utsi maw?
42012025	Nang thintsawl manin nang ruang kheh dongkhatno a khan thei om utsim maw?
42012026	A hei ngawl ber riang nang puah thei ngawl, hei manin a dang te vumah thintsawl si utsim?
42012027	Lily par te kheh kawtibang in a khang ti ruat un. Lo bung ngawl in niim khen zom ngawl si. Sinapikhaw nang rel sing, Solomon ah riang kheh a tsungnungnak hem thaw a la ngal phangin me lily par pakhat riang heh bang lai ngawl si.
42012028	Pathian in tuni hampalak ah po atsia, thaizing in thukaam ah sang men tuh hampa te a langal a si lekhaw, nangnihni umnak dawm te, Pathian in nang langal leilei tu ngawl si maw?
42012029	"Nang ei tuh le nang in tuh zei in, thintsawl tseih mah na un.
42012030	Heimansim tiphangin me thil tehem heh leivuma miphun tehem in zei si. Tsin, nang Pa'n me thil te nang kul lam thei reng si.
42012031	Pathian uknak kheh zei ula, me thil tehem heh nang pe bet tu si.
42012032	"Tuu honno te, thinphu mah na un. Nangmahni nenah uknak pe tu heh nang Pa angnak si.
42012033	Nang neinak te kheh zuar ula, minawm tsarah te bawm un. Ruko te neek khop ngawl min ah le ngaan te ei theihnung ngawl tangka dip a se thei ngawl le ro a ral thong thei ngawl min van ah ro khawl sawn un.
42012034	Heimansim tiphangin nang ro om min ah nang thinlung khen om deve tu si.
42012035	"Nang el kilh ula, nang meiinn vaar lep un.
42012036	Nangnihni heh mo puai min pin a bawipa a hong phangin kong a khawng natsang in kong hon zep thei tuh in a ngak rengtu te bangin si ta un.
42012037	A bawipa'n a leng phangin amah ngak reng in a tawknak sel te heh mi ang te si. Thungai ngai in nang rel sing; a bawipa, amah rori in a el kilh in, a sel te kheh lai ei tu in to tiar tu atsia, hawh in amahni kheh lai li tu si.
42012038	Zinglam naazi panih phangin maw pathum phangin maw a bawipa a leng tsuk asin, amah ngak reng in a tawknak sel kheh mi ang si.
42012039	Inn neitu hen ruko leng hun tuh a thei ham tsuk asin, ngak reng tu in, a inn kheh phul siang tu ngawl pelh si.
42012040	Tsimi manin nangmahni khen ralring reng deve un. Heimansim tiphangin Mi Tsapa heh nang limdik ngawl hun keek in leng tu si," ti'n rel si.
42012041	Tsimi phangin Piter in, "Bawipa, me thusanteh heh keimahni ruak na relnak si maw, mipi tehem khen huap si tsim?" ti'n ti si.
42012042	Bawipa'n, "Tsimi a si lekhaw a bawipa'n ama innsang uktu tuh in le a hun manno in lai petu tuh in a koihnak muangtaak le a tsim thilkemtu heh tu sim?
42012043	A bawipa a leng phangin tsimi bangin na per tseih a munak sumkiltu heh mi ang si.
42012044	Thungai ngai in nang rel sing; a bawipa'n tsimi pa kheh a neinak tehem uk tiar tu si.
42012045	Sinapikhaw tsimi sel khen a thinlung sungah, 'Ka bawipa heh leng khawnu tu si,' ti'n a thin sungah ti tsawm atsia, a selpi te kheh vaat in, ei le in atsia, zu ri in a om tsuk asin,
42012046	a bawipa kheh a limdik ngawl ni le a thei ngawl hun in leng tu in, ama'n a sel kheh ten nih in ten tu atsia, um ngawl te tsankim in koih tu si.
42012047	Tsimi sel khen a bawipa deihnak thei reng pelh in, ralring ham ngawl in a bawipa deihnak puah ngawl si. Tsimi sel kheh vei tampi vaat tu si.
42012048	Sinapikhaw thei ngawl thahlam in vaat taak sual a puah lekhaw, vei dawmno vaatnak tuar tu si. Tampi penak tehem heh tampi ngen lehnak si tu in, tampi aapnak tehem heh tampi ngennak si tu si.
42012049	"Leilung vumah hen mei leh tu in leng sing. Tuhen a kaang men ongla a sin ka deih daan heh maw!
42012050	Niimnak ka tuar tuh pakhat om si. Tsimi niimnak ka tuar tselh ma hem heh thinnuam thei ngawl sing.
42012051	Leilung vumah hen remnak pe tu in leng ka ring si utsim maw? Nang rel sing; si himhim ngawl sing. Khen tiar tu in a leng si sawn sing.
42012052	Tu pin pan innsang pakhat ah minung panga om tu in, pathum te'n panih te raal tu atsia, panih te'n pathum te raal tu si.
42012053	Pa'n a tsapa raal tu in, tsapa in a pa raal tu si. Nu in a tsanu raal tu in, tsanu in a nu raal tu si. Pasel te nu in mo raal tu in, mo in a pasel te nu raal tu si," ti'n ti si.
42012054	Ama'n mihonpi te kheh, "Nidanak lam ah meiro a zaam phangin makhat in, 'Ruah sar tu si,' ti si utsi. Tsin, nang tinak bangin sar si.
42012055	Langlam pin huih ra nang thei phangin, 'Khawsaa tu si,' ti'n ti si utsi. Tsin, nang tinak bangin khawsaa si.
42012056	Mi sidat te! Van omdaan le leilung omdaan pan in khawhun khen thei si utsi. Sinapikhaw heita tua hun heh thei khen thiam ngawl si utsim?
42012057	"Si si, hei manin thumaan kheh nangmahni thuthu in khen tsawm thei ngawl si utsim?
42012058	Nangmah tangtaihtu thaw thukhennak zung ah na hawh tseih lai in, na hawh thahlam in remrel thei zuam in. Tsimi a si ngawl lekhaw ama'n thukhentu mai ah na nuuk tu si. Tsin, thukhentu in palik bawi kut ah na aap akhaw, palik bawi in thawng na toh tu si.
42012059	Nang rel sing; na kuan tuh a dawlta ber dar tangka te na kuan thei ma hem, thawng pin suak thei nom tu ngawl si tsi," ti'n rel si.
42013001	Tsimi lai in Pilat in a hibawlnak ah Galilee te thisen rawi si, ti in ama nenah a titu mi honkhat om si.
42013002	Jesuh in amahni kheh o atsia, "Me Galilee te heh tsimi bangin a tuar manin a dang Galilee tehem tah in a sualnak se sawn in ruat si utsim maw?
42013003	Nang rel sing; si ngawl si. Nangmahni tehem khen nang sual nang sir ngawl a silekhaw, amahni bangpah in ral thong deve tu si utsi.
42013004	Siloam dawndel a tsim phangin a thi minung leiriat te kheh Jerusalem ah a om midang tehem tah in a sualnak se sawn in ruat si utsim maw?
42013005	Nang rel sing; si ngawl si. Nangmahni tehem khen nang sual nang sir ngawl a silekhaw, amahni bangpah in ral thong deve tu si utsi," ti'n rel si.
42013006	Ama'n me thusanteh heh rel meek si, "Mi pakhat in a tsapit vuan sungah theikuang phun atsia, a rah zei tu in hawh pelh in, heimah tawk ngawl si.
42013007	Tsimi phangin tsapit vuan kiltu kheh, 'Pan in, kumthum sung me theikuang vumah a rah zei tu in hawh pelh in, heimah tawk ngawl sing. Vung talen, hei manin leiram ei thong tseih rih tu sim?' ti'n ti si.
42013008	Sinapikhaw vuan kiltu khen amah kheh o atsia, 'Bawipa, tu kum heh vang tihen hawi rih a sing. A kawnvel tso angkhaw leiram sii pe rih ang.
42013009	A rah kha ta lekhaw phangai si. Sinapikhaw a rah ngawl bel ta lekhaw, vung leh lai in,'" ti'n ti si.
42013010	Jesuh in Sabbath ni in sinakok pakhat ah thu zirh si.
42013011	Tsin, ngai in, tsimi munah kum leiriat sung thanemnak raula-a erhnak minu pakhat om si. Amah heh a el kuun atsia, ding phet tsawm thei ngawl si.
42013012	Jesuh in amah kheh a mu phangin a nenah ko atsia, "Minu, na natnak pin luat ongla si tsi," ti'n ti si.
42013013	Tsimi zawh in Jesuh in minu vumah a kut suan atsia, makhat in ding phet thei in Pathian kheh thangphat si.
42013014	Jesuh in Sabbath ni in mi a dam tiar manin sinakok uktupa'n reh awh ngai in, "Minung te'n ni ruk sung na a per tuh sipelh si. Tsimi manin tsimi ni ruk sung in sinakok ah hawh ula, amahni kheh dam tiar un. Sabbath ni in vang dam tiar mah na un," ti'n mipi te kheh ti si.
42013015	Bawipa'n amah kheh o atsia, "Mi sidat pa! Sabbath ni in nangmahni pumpak ten in nang kawlpaw maw laak maw a inn pin suah atsia, ti tul tu in huai si ngawl si utsim maw?
42013016	Kum leiriat sung Satan hennak minu, Abraham tsanu heh Sabbath ni in suut tuh si ngawl si maw?" ti'n ti si.
42013017	Me thu tehem heh a rel tselh phangin, a raal tehem kheh zahtsak ngai dang si. Tsin, mipi tehem khen a puahnak thil tsungnung tehem manin ang dang ngaingai si.
42013018	Tsimi zawh in Jesuh in, "Pathian uknak heh hei thaw bangve sim? Hei thaw santeh tu sing im?
42013019	Pathian uknak heh ankam tsi thaw bangve si. Mi pakhat in ankam tsi kheh le atsia, a vuan sungah pawi si. Khang atsia, thingkuang lianpi in tsang in, a kaak te vumah vana vano te'n bu sa si," ti'n ti si.
42013020	Tsin, Jesuh in rel lehleu atsia, "Pathian uknak heh hei thaw santeh tu sing im?
42013021	Minu pakhat in tsol kheh le atsia, sangvut vawh thum a thoberh tian in a phulhnak bang kheh si," ti'n ti si.
42013022	Tsimi zawh in Jesuh ah kheh khawpi te le khaw tenau te ah hawh in thu zirh atsia, Jerusalem lam zuan in hawhper si.
42013023	Mi pakhat in Jesuh nen ah, "Bawipa, sannak ngahtu minung dawm ol si maw?" ti'n ti si. Jesuh in amahni kheh,
42013024	"Kawka tsiik ah lut tu in thasuah in zuam un. Heita tiphangin, nang rel sing, minung tampi te'n lut tu in zuam tseih tupelh atsia, lut thei tu ngawl si.
42013025	Innteekpa kheh vei khat tho atsia, kong a kham tselh zawh in, nangmahni in pulam ah ding in kong khawng atsia, 'Bawipa, Bawipa kong kei hon in,' ti'n ti tu si utsi. Sinapikhaw Bawipa khen, 'Nangmahni heh kawnai pin leng ti nang thei ngawl sing,' ti'n o tu nang si.
42013026	"Tsimi phangin nangmahni in, 'Keimahni heh nangma mai ah ei le in tu te si ung. Keimahni lampi ah thu zirh veng si tsi,' ti'n ti tu si utsi.
42013027	Sinapikhaw Bawipa'n, 'Nang rel sing. Nangmahni heh kawnai pin nang leng, ti heh thei ngawl sing. Nangnihni thil sesuak a puahtu tehem, ka nen pin daan un.'
42013028	Nangmahni heh pulam ah nawtnak si tu atsia, Abraham, Isak, Jakob ah le profet tehem kheh Pathian uknak sungah mu tulai si utsi. Tsimi hun phangin kap kuaikuai in hariat tuihtuih tu si utsi.
42013029	Amahni kheh ni suaknak lam pin le nidanak lam pin, saklam pin le langlam pin leng tu atsia, Pathian uknak sungah to dang tu si.
42013030	Ngai in, dawlta ber te kheh masa ber si tu in, masa ber te kheh dawlta ber si tu si," ti'n ti si.
42013031	Tsimi ni rori in Farasi te'n ama nenah hawh dang atsia, "Herod in nangmah heh reek a nuam manin, nai pin hen suak la danper ten," ti'n ti dang si.
42013032	Ama'n, "Hawh ta ula, tsimi ramui tsawh rel ta un, 'Ngai in, tuni le thaizing in khawvang te hawl atsia, minaa te dam tiar tu sing. Nithumnak ni in ka naper tselh tu sing.'
42013033	Heihei a si ta sikhen tuni, thaizing le thailehzawh in khualvak tseih rih tu sing. Heimansim tiphangin profet pakhat heh Jerusalem khaw pulam ah reek theihnung ngawl si.
42013034	"Maw Jerusalem, Jerusalem, profet te a reektu, na nenah lehnak te lungto in a seplumtu, arpi in a no te kheh a la nuai ah a huam bangin, na tsa te mun khat ah huam ot ngai veng sing. Sinapikhaw nuam ngawl si tsi!
42013035	Pan in, na inn heh innro in zamnak si tu si. Thungai ngai in na rel sing, 'BAWIPA ming in a lengtu heh thangphatnak si tasen!' ti'n na ti hun a leng ma hem ka mu leh kel tu ngawlla si tsi," ti'n amahni kheh ti si.
42014001	Tsin, tibang hen thiltsang si. Sabbath ni in Farasi huaitu pakhat inn ah Jesuh ah kheh lai ei tu in hawh atsia, amahni'n a nektsek pin tsul dang si.
42014002	Ngai in, a mai ah tibum nat vei pakhat om si.
42014003	Jesuh in daan thiam te le Farasi te kheh, "Sabbath ni in mi naa dam tiar tuh si maw," ti'n ti si.
42014004	Amahni kheh meng khep dang si. Ama'n minaa kheh le atsia, dam tiar in, hong tiar si.
42014005	Tsin, Jesuh in amahni kheh, "Sabbath ni in a laak maw a kawlpawtsang maw kheh hawrkaw sungah a da kha tsuk asin, a nuukso leh nomper ngawl nangmahni lak ah mi pakhat pohkhen om ol utsim maw?" ti'n ti si.
42014006	Amahni'n me thu te heh heimah o thei dang ngawl si.
42014007	Jesuh in samnak te'n tonak pha ber a deng teen kheh a mu phangin, amahni kheh thusanteh pakhat rel si.
42014008	"Mi pakhat khat in mo puai ah a sam phangin tonak pha ber ah to nuam mah na un. Nangma tah in upat taak sawnpi a sam kha lekhaw,
42014009	nangmah a samtu khen amah kheh huai in, 'Me pa heh na tonak pial in,' ti'n a tilekhaw, zahtsak ngai in tonak a hei ngawl ber ah to leh tu si tsi.
42014010	Puai ah samnak na si phangin tonak hei ngawl ber ah khen to in. Tsimi a si lekhaw nangmah a samtu khen na nenah hawh atsia, 'Rual, tonak pha sawn ah to in,' ti'n na ti tu si. Tsimi phangin laikuang na kilpinak te mai ah ultungnak si tu si tsi.
42014011	Tutu sikhen mah le mah a tsawisang tu heh niam tiarnak si tu in, mah le mah a niam tiar tsawmtu heh tsawisang nak si tu si," ti'n ti si.
42014012	Tsin, amah a samtu kheh, "Zing lai in maw sim lai in maw puai puah atsia, mi na sam phangin na rualpi te, na unau pi te, na sen te le na inn nen mi hausa te kheh sam mah nen. Na sam a si lekhaw amahni'n nangmah sam thun tu in, rulnak si tu si tsi.
42014013	Sinapikhaw puai na puah phangin, minawm tsarah te, pum kim ngawl te, kawng zenat vei te le mittsaw te kheh sam in.
42014014	Tsimi bang minung te'n nangmah a rul leh thei ngawl manin muitsu thupha dong sawn tu si tsi. Tsin, midik te a tholeh phangin rul lehnak si tu si tsi.
42014015	Laikuang a kilpinak te lak pin pakhat in me thu te heh a za phangin, "Pathian uknak ah lai a ei tulai minung heh mi ang si," ti'n ti si.
42014016	Tsimi phangin Jesuh in amah kheh, "Mi pakhat in simlai ei puai thupi ngai puah atsia, mi tampi sam si.
42014017	Lai ei hun a kim phangin a sel pakhat kheh, 'Tu hen heizongza tiari lep ongla a si manin hawh la un,' ti'n a samnak te kheh rel tiar si.
42014018	Sinapikhaw samnak tehem kheh thu tsundun in pawhlemnak nei tepan si. A pakhatnak in amah kheh, 'Lo tsing khat ka leinak pan kul tsaam sing. Ka zah sawh in, ti'n na kun sing,' ti'n rel si.
42014019	A dang pakhat in, 'Kawlpawtsang kaapnga ka leinak naper tiar ot sing. Na kun sing. Ka zah sawh in,' ti'n ti si.
42014020	A dang pakhat in, 'Zi ka huai ta hawh thei tu ngawl sing,' ti'n ti si.
42014021	Tsimi manin sel khen hong leh atsia, a bawipa kheh me thu tehem heh rel si. Tsimi phangin innteek pa'n thinraw ngai in, 'Khawpi sunga rawtpi le zintsang hem ah hawh nawmnawm ta la, minawm mi tsarah, pum kim ngawl, kawng zenat vei le mittsaw te kheh huai ten,' ti'n ti si.
42014022	A sel khen, 'Bawipa, thu na penak bangin puah tselh ongla sing. Sinapikhaw khaan lawng om lai si,' ti'n ti si.
42014023	Innteekpa khen a sel kheh, 'Khaw pulam rawtpi lianpi ah le zintsang hem ah hawh ta la, ka inn sungah mi a dim tuh in huai ten.
42014024	Na rel sing; ka samnak te pakhat pohkhen puai lai tep tu ngawl si,'" ti'n ti si.
42014025	Mihonpi te'n ama nenah hawh dang in, Jesuh in amahni lam nga atsia,
42014026	"Tutu sikhen ka nenah hawh atsia, a pa, a nu, a zi, a tsa te, a mingpa te, a tser te haw atsia, ama nunnak a haw tsawm ngawl lekhaw ka ningluntu si thei tu ngawl si.
42014027	Tsin, ama thinglamteh phur tsawm ngawl in ka ning a luntu heh, ka ningluntu si thei tu ngawl si.
42014028	"Nangmahni lak pin mi pakhat khat in dawndel dakpi sa tum atsia, to masa po in a sanak tuh tham peisa a nei le nei ngawl a tuat masa ngawl tu om tu si utsim?
42014029	Tsimi bangin a tuat masa ngawl lekhaw, khuam a tung zawh in a sa tselh zo leh ngawl tsuk asin, a mutu tehem in amah kheh nihtsip tu si.
42014030	"Tsin, amahni'n, 'Me pa heh inn sa tepan tsiar atsia, tselh zo leh ngawl si,' ti'n ti tu si.
42014031	"Tsin, kumpibawi pakhat in a dang kumpibawi pakhat thaw raal a tawng dun tu phangin, to masa po atsia, amah simtu raalkap thawngkul kheh a raalkap thawngsawm thaw in a neh zo thei tu maw neh zo thei tu ngawl tuat masa ngawl in om tu si maw?
42014032	A neh zo ol ngawl a si lekhaw a dang kumpibawi kheh khawlapi ah a si lai in, nalang te leh tu atsia remrel ngen tu si.
42014033	Tsimi bang deve in nangmahni lak-a mi pakhat khat in a neinak hem a zam ngawltu heh ka ningluntu si theihnung ngawl si.
42014034	"Tsi heh pha si. Sinapikhaw tsi hen a alnak a pai tiar a si lekhaw, kawtibang in al leh thei tu sim?
42014035	Leilung tsa pha ngawl atsia, borhkhawm ah koih tuh in khen pha ngawl in, mi te'n pulam ah vawr men tu si. Zanak tuh beng a nei te'n za tasen," ti'n ti si.
42015001	Tsin, siahkhon te le misual tehem in a thurelnak ngai tu in amah zuan dang si.
42015002	Tsimi phangin Farasi te le Daan zirhtu te'n, "Me pa hen misual te heh saang atsia, laikuang kilpi si," ti'n phu sepsup dang si.
42015003	Tsimi manin ama'n me thusanteh heh rel si.
42015004	Ama'n, "Nangmahni laka mi pakhat in tuu zakhat nei atsia, a tuu lak pin tuu pakhat a pai tsuk asin, tuu sawmkua le kua te kheh hampalak ah zam in, a pai tuu pakhat kheh a tawk tian in a zei ngawltu om tu si utsim maw?
42015005	A tawk phangin ang ngai in a ko vumah phur si.
42015006	Inn ah a leng phangin a rualpi te le a inn nen te kheh ko a tsia, 'Ka angpi un. Ka tuu pai tawk leh ongla sing,' ti'n amahni kheh ti tu si.
42015007	Nang rel sing. Tsimi bangin sual sir kul ngawl midik sawmkua le kua tah in, sual a sir misual pakhat vumah angnak tam sawn tu si.
42015008	"Tsin, minu pakhat in tangka tsangsawm nei atsia, tsangkhat a pai tiar tsuk asin, meiinn vaar in a inn sung hem phiatsek akhaw, a tawk ma hem zeisek ol ngawl si maw?
42015009	A tawk phangin a rualpi te le a inn nen te kheh ko atsia, 'Ka angpi un. Tangka tsangkhatno ka pai tiar khanak tawk leh sing,' ti'n ti tu si.
42015010	Nang rel sing. Tsimi bang deve in a sual a sirtu misual pakhat vumah Pathian vanvummi te mai ah angnak om tu si."
42015011	Tsin ama'n ti hen ti si, "Mi pakhat in tsapa panih nei si.
42015012	A nauta sawn in a pa kheh, 'Ei pa, na neinak thil te lak pin ka tsovo ka pe len,' ti'n ngen si. Tsimi phangin a pa'n a thil neinak te kheh a tsapa te khen sak si.
42015013	Tsimi zawh a rei ngawl in tsapa nauta sawn khen a thil tehem khawm atsia, ram khawlapi ah khualvak in, tsimi munah a neinak tehem kheh tisa nuamnak ah phau tei si.
42015014	A neinak tehem a thehthawk tselh phangin, tsimi ram ah nase ngai in rian dung atsia, dasam rek in om pan si.
42015015	Tsimi manin ram sung mi pakhat nenah hawh in naper atsia, tsimi pa khen vok khal tiar si.
42015016	Vok te einak be hawng kheh khampek in ei ot tian in a rikaam si. Sinapikhaw tumah in a ei tuh pe ngawl si.
42015017	"Tsimi phangin amah le amah kheh thei tsawm atsia, 'Lawhlaknak omlawh te'n ei pa inn ah lai khampek in ei atsia, val pehpuh sipelh in, kei zong rikaam in ka thi tu si men ongla!
42015018	Tho angkhaw ei pa nenah hong leh atsia, "Ei pa, Pathian le na mai ah sual si lang.
42015019	Tsapa ti'n na pon tuh riang taak leh ngawlla sing. Na lawhlaknak omlawh te lak ah pakhat in ka koih in," ti'n ti tu sing,' ti'n ti tsawm si.
42015020	"Ama'n tho atsia, a pa nenah hongper si. Khawlapi ah a si lai khen a pa'n mu atsia, ngeihhar ngun in daan nawmnawm atsia, muak rumrum in, a ngawng pin kuah atsia thuut si.
42015021	Tsimi phangin a tsapa khen, 'Ei pa, Pathian le na mai ah sual ongla sing, tsapa ti'n na pon tuh riang taak leh ngawlla sing,' ti'n ti si.
42015022	Sinapikhaw a pa khen a omlawh te kheh, 'Puanpha ber le ula, silh un. A kut ah kutbun bun sak ula, a kawng ah kedawl bun sak un.
42015023	Tsin, kawlpawno thau ngai kai in tel ula ei in sahnung dang a sing.
42015024	Heimansim tiphangin me ka tsapa heh a thisaak si in, tuhen nung leh si. Amah heh a pai saak si in tuhen tawk lehnak si ongla si,' ti'n ti atsia, sahnung ngai in om dang si.
42015025	"Tsimi hun in tsapa upa sawn heh lothok si. Inn ah hong in, inn a neek phangin, awn mawi thawm le laam thawm kheh za si.
42015026	Tsimi phangin a nenom pakhat kheh ko atsia, meheh kawti thu sim ti'n ti si.
42015027	Ama'n, 'Na nau la him le damno in a hong leh manin, na pa'n kawlpawno thau telh si,' ti'n amah kheh ti si.
42015028	"Tsapa upa sawn kheh thinraw atsia, inn sungah lut nuam ngawl si. Tsimi manin a pa khen suak atsia, inn sungah lut tu in zawl si.
42015029	Tsapa upa sawn khen a pa kheh, 'Ei pa, ngai in, na na heh kum tampi sung per ongla sing. Na thupenak pakhatno pohkhen el awng ngawl sing. Sinapikhaw ka rualpi te thaw kei sahnungnak tuh in, kelno pakhatno pohkhen ka pe awng ngawl si tsi.
42015030	Sinapikhaw na neinak hem nupang dopzuar te nenah a phau thongberhtu me na tsapa heh a leng natsang in kawlpawno thau telh si tsi,' ti'n ti si.
42015031	"Tsimi phangin a pa khen, 'Tsapa, nangmah heh ka nenah om reng veng si tsi. Ka neinak tehem heh nangmaaberh si.
42015032	Na nau heh a thisaak si in tuhen nung leh si. Pai awng in tuhen tawk lehnak si. Tsimi manin ang in kei sahnung dang heh a maan si,'" ti'n ti si.
42016001	Jesuh in a ningluntu te kheh, "Milian pakhat om in thil keemtu pakhat nei si. Tsimi thil keemtu khen a thil neinak te kheh a phausak tseih veng lam kheh a nenah mi te'n zuar si.
42016002	Tsimi manin a bawipa khen amah kheh ko atsia, 'Na thu ka theinak heh kawti thu sim? Thil na keemnak tsazin ka pe in. Thil keemtu si theihnung leh tu ngawlla si tsi,' ti'n ti si.
42016003	"Thil keemtu pa khen, 'Hei puah ang im? Ka bawipa'n ka thil keemnak pin tawp tiar tu si bang si! Lothok la ka zo ol ngawl; kutdawh ngen tu le zak meek sing.
42016004	Thil keemtu pin a tawp tiar phangin, amahni'n amahni inn ah keimah a saang theinak tuh in hei ka puah tu ti thei sing,' ti'n ti tsawm si.
42016005	"Tsimi manin a bawipa nenah leiba neitu tehem kheh ko atsia, a pakhatnak pa kheh, 'Ka bawipa nenah leiba kawzah nei si tsim?' ti'n dong si.
42016006	Tsimi pa khen, 'Sathau pung zakhat si,' ti'n ti si. Thil keemtu pa'n, 'Na tsazin le in to la, pung sawmnga ti'n ngan in,' ti'n ti si.
42016007	Tsin, a dang pakhat kheh, 'Nang leiba kawzah nei si tsim?' ti'n dong si. Tsimi pa khen, 'Sangvut beem zakhat si,' ti'n ti si. Thil keemtu pa khen, 'Na tsazin le in to la, beem sawmriat ti'n ngan in,' ti'n ti si.
42016008	Tsin a dik ngawl thil keemtupa khen tsing ngai in na a per kheh a bawipa in a mu phangin ziap si. Heiman sim tiphangin leivuma tsa te heh amahni khang hun in varnak tsa te tah in tsing sawn si.
42016009	"Nang rel sing. Nang nunnak a bo phangin kumkhaw omnak munah nangmahni a saang thei tu rualpi nang nei theinak tuh in, leivum peisa mang in rualpi zei un.
42016010	Thil kohno ah muangtaak te heh thil lianpi vumah muangtaak deve tu si. Tutu sikhen thil kohno ah a dik ngawl te heh thil lianpi vumah dik deve tu ngawl si.
42016011	Tsimi manin a kho ngawl peisa vumah muangtaak ngawl na si lekhaw, liannak taktak kheh tu in na aap ngam tu sim?
42016012	Midang te thil neinak vumah muangtaak ngawl na si lekhaw, nangma tuh heh tu in na pe ngam tu sim?
42016013	"Omlawh pakhat in bawi paniha na kheh per kop thei ngawl si. Pakhat kheh haw tu atsia, a khatta sawn kheh it tu si. A si ngawl lekhaw pakhat vumah muangtaak si tu in, a khatta sawn kheh heinam tu ngawl si. Nangmahni'n Pathian na le peisa na kheh per kop thei tu ngawl si utsi," ti'n ti si.
42016014	Peisa deih Farasi te'n me thu tehem heh a za phangin, Jesuh ah kheh nihtsip dang si.
42016015	Tsimi phangin Jesuh in, "Nangmahni heh minung mai ah dik tiar tsawm si utsi. Sinapikhaw Pathian in nang thinlung thei si. Minung te sunsak ngainak heh Pathian mai ah a ningtsir nung si.
42016016	"Johan leng tian in daan thu le profet thu te om si. Tsimi hun pin pan Pathian uknak heh phuangnak si in, mi tehem in lut si.
42016017	Tsimi manin daan thu kohberno a pai thong tah in van le lei pai heh beih sawn si.
42016018	"Tutu sikhen ama zi kheh paw in zi dang a huaitu heh zuanzam si. Tsin, tutu sikhen a pasel thaw a khektu minu a huaitu heh mi zuanzam si.
42016019	"Milian pakhat om in, puan sennum le puan hoih ngai sil atsia, ni tin in nuamtsangkhai ngai in om si.
42016020	Tsin, milianpa kongkham bul ah toh vengnak kutdawh ngen Lazarus ah tinak om si. Amah heh a pumpuluk in meima dim si.
42016021	Ama'n milian pa tsabuai pin a kulh lai tsuan te kheh ei ot pittseih si. Tsimi bek zo ngawl a meima te kheh uitso te'n liak si.
42016022	Kutdawh ngenpa kheh thi atsia, vanvummi te'n Abraham kaang sungah tsawiper si. Milianpa kheh thi deve atsia vi si.
42016023	Milianpa khen mithi khaw ah zilhtsak ngai in a om laitak in, van lam panso atsia, khawlapia Abraham ah le a kaang sunga Lazarus ah kheh mu si.
42016024	"Tsimi phangin ama'n au atsia, 'Ei pa Abraham, ka ngeihhar sawh in. Me mei alh ah hen reemnak nase ngai in tuar ka si manin, Lazarus in a kuttsung in ti tok sehla, ka lei a tsop tuh in ka tser sawh sen,' ti'n ti si.
42016025	Sinapikhaw Abraham in, 'Tsapa, na nung lai in thilpha pha tso si tsi. Tsimi bangpah in Lazarus ah hen thilse tso si. Meheh phawk reng in. Sinapikhaw tuhen Lazarus ah heh nunnuam ngai in om si. Tsin, nangmah heh reemnak tuar si tsi.
42016026	Tsimi bek zolai ngawl in keimahni le nangma laklawh ah hawrkaw thukpi om si. Tsimi manin nai pin na nen lam ah a hawh ottu hen tsimi hawrkaw kheh leek thei ngawl in, na nen pin keimahni nenah a hawh ottu khen leek thei lawt ngawl si,' ti'n ti si.
42016027	"Tsimi phangin milian pa khen, 'Tsimi manin ei pa, Lazarus ah tsawh ei pa inn ah na hawh tiar sak sawh tuh in na kun sing.
42016028	Unau suahpi panga nei sing. Amahni kheh me reemnak munah a leng deve tuh ngawl in, Lazarus in thurel tasen,' ti'n ti si.
42016029	Abraham in, 'Amahni'n Mawsi le profet te nei si. Amahni thu kheh ngai tasen,' ti'n ti si.
42016030	Ama'n, 'Ei pa Abraham, si ngawl si. Mi pakhat heh mithi te lak pin a leng a si lekhaw, amahni'n a sual sir tu si,' ti'n ti si.
42016031	Tsimi phangin Abraham in, 'Amahni'n Mawsi thu le profet te thu a ngai ngawl a si lekhaw, mi pakhat kheh mithi te lak pin tho atsia a rel a sikhen ngai lawt tu ngawl si,' ti'n ti si," ti'n rel si.
42017001	Tsin Jesuh in a ningluntu te kheh, "Khawsi tuh a leng ngawl heh si theihnung ngawl si. Sipelh atsia a leng tiartupa tsa zong hen lungsenung si.
42017002	Me naupangno te lak pin pakhatno heh a khawsi tiar tah in, a ngawng ah tsangrialnak lungtum khaih atsia, tipi sungah lawn asin ama tsa in pha sawn si.
42017003	Tsimkom un. Na unau pi pakhat in na vumah thilsual a puah kha lekhaw hau in. A sir leh lekhaw zah in.
42017004	Nikhat sungah vei sarih tian na vumah sual atsia, vei sarih tian na nenah lehlawi leh in, 'Ka sual sir sing,' ti'n ati a silekhaw, zah rori in," ti'n ti si.
42017005	Lehnak te khen Bawipa kheh, "Kei umnak khang tiar sak in," ti'n ti dang si.
42017006	Tsimi manin Bawipa'n amahni kheh, "Nangmahni in ankam tsi te umnak nang nei a si lekhaw, me pukuang heh, 'Na bul pin bong tsawm la, tipi sungah phun tsawm ten,' ti'n ti thei tu in, nangmahni thu kheh ngai tu si.
42017007	Nangmahni lak pin tu in a omlawh leilettu maw tuukhaltu maw, lo pin a leng phangin, 'Nai ah hawh nomper la la, to in lai ei in,' ti'n ti tu sim?
42017008	Tsimi tah in, 'Ka simlai hei poh khen ka puahsak la, ka ei ka in tselh tian na el kilh la, ka tuamlawm in. Tsimi tselh phangin ei la in leh lai in,' ti'n ti ol ngawl si maw?
42017009	Puah tuh in thupenak tehem a puah manin tsimi omlawh kheh a bawipa in paak ol maw? Diksang ngawl sing.
42017010	Tsimi bang deve in nangmahni khen thupenak bangin me thil tehem heh nang puah tselh phangin, 'Keimahni heh nempinak a nei ngawl omlawh te si sing. Kei puah tuh naper tselh ongla si ung,' ti'n ti un," ti'n rel si.
42017011	Tsin, tibang hen thiltsang si. Jesuh ah kheh Samaria le Galilee ramri tawnin Jerusalem ah hawh si.
42017012	Khaw pakhat ah khen a lut lai in pharnat vei mi sawmkhat te'n Jesuh ah kheh muak dang atsia, khawla thah ngai ah ding dang si.
42017013	Amahni khen ring ngai in au dang atsia, "Bawipa Jesuh, kei ngeihhar sawh in," ti'n ti si.
42017014	Jesuh in amahni kheh a mu phangin, "Hawh ta ula, suang te nenah nang ruangpum muh tsawm ta un," ti'n ti si. A tiarnak bangin a hawh dang tseih lai in, a pharnat dam thiang dang si.
42017015	Amahni lak pin pakhat in dam thiang tiarnak a si lam kheh a mu tsawm phangin, lehlawi leh atsia, ring ngai in Pathian thangphat si.
42017016	Amah khen Jesuh kawngbul ah bok atsia, amah kheh paak si. Amah heh Samaria te si.
42017017	Jesuh in, "Mi sawmkhat dam thiang si ngawl si maw? A dang pakua te zong kawnai ah sim?
42017018	Me ramdang pa siar ngawl Pathian thangphat tu in a lehlawi leh midang om ngawl si maw?" ti'n ti si.
42017019	Tsimi phangin Jesuh in, "Tho la hawh talen. Na umnak in dam tiar na si lei," ti'n tsimi pa kheh ti si.
42017020	Farasi te'n Pathian uknak heh kontik in leng tu sim ti'n a dong phangin, Jesuh in, "Pathian uknak heh mitmuh theih rori in leng ngawl si.
42017021	'Naia heh pan un,' ti'n maw, 'Mia khena kheh pan un,' ti'n tumah in ti tu ngawl si. Heimansim tiphang in, ngai un, Pathian uknak heh nangmahni sungah om si," ti'n o si.
42017022	Tsin, Jesuh in a ningluntu te kheh, "Mi Tsapa-a ni nikhat pohkhen nang mu ot pittseih hun leng tu si. Sinapikhaw mu ngah tu ngawl si utsi.
42017023	Tsimi hun in amahni'n nangmahni heh, 'Nai ah pan in,' ti'n maw, 'Mia khen ah pan un,' ti'n ti tu nang si. Amahni nenah hawh mah na un. Lun khen lun kha mah na un.
42017024	Heimansim tiphangin van hang nuai ah khawlip kheh van hatlam pin hatlam ah a vaarsur bangin, Mi Tsapa, ama ni in si deve tu si.
42017025	Sinapikhaw ama'n harsanak tampi tuar masa tu in, tusan minung te elnak khen tuar tu si.
42017026	"Tsin, Noah san bangin Mi Tsapa san khen si deve tulai si.
42017027	Noah in tangphawlawng sungah dum atsia, tilau dung in amahni hem a siatsuahberh ni tian in amahni kheh ei le in atsia, zi nei in huai dun si.
42017028	Tsimi bang deve in Lot san lai in si deve si. Amahni in ei atsia, in in, thil lei in, zuar atsia, laitsi tsing in inn sa si.
42017029	Sinapikhaw Sodom khaw pin Lot a dan ni rori in van pin mei le kaat sar atsia, amahni hem kheh siatsuahberh si.
42017030	Tsimi bang deve in Mi Tsapa a lang ni phangin si deve tu si.
42017031	"Tsimi ni in innkhum lu ah a omtu khen a inn sunga thil le tu in tolh mah na sen. Lo ah a omtu khehkhen lehlawi in hong leh mah na sen.
42017032	Lot zi kheh phawk reng ta un.
42017033	Tutu sikhen a nungnak san tsawm tu in a zeitu kheh a nungnak pai tu si. A nungnak a paitu kheh nung tu si.
42017034	Nang rel sing; tsimi zan in eihkhun pakhat ah mi panih zau kawm tu atsia, pakhat kheh lenak si tu in, a dang pakhat kheh zamnak si tu si.
42017035	Nupang panih laideng kawm tu in, pakhat heh lenak si tu atsia, a khatta zamnak si tu si.
42017036	Patsang panih lo sungah om kawm tu in, pakhat heh lenak si tu atsia, a khatta zamnak si tu si," ti'n ti si.
42017037	Tsimi phangin a ningluntu te'n, "Bawipa, kawnai ah si tu sim?" ti'n ti si. Jesuh in amahni kheh, "Mithi ruang om min hem ah muvanlai te khawm dang tu si," ti'n ti si.
42018001	Minung te'n thin nau ngawl in saw a ngen tuh in Jesuh in amahni kheh thusanteh pakhat rel si.
42018002	Ama'n, "Khawpi pakhat sungah Pathian kihzah ngawl, minung khen maisongnak nei ngawl thukhentu pakhat om si.
42018003	Tsimi khawpi sungah numei pakhat om in, thukhentu nenah hawh atsia, 'Ka raal heh ka phuzul sak in,' ti'n ti si.
42018004	Thukhentu khen hun reipi sung heimah heisiar sak ngawl in om si. Sinapikhaw tsimi zawh in ama'n, 'Keimah heh Pathian kihzah ngawl in, minung maisongnak khen nei ngawl sing.
42018005	Sinapikhaw me numei nu hen keimah heh nainok tseih tu a si manin, a thu rel sak tu sing. Tsimi a si ngawl lekhaw keima nenah hawh nawnom akhaw, thintsawl tiar tu ka si,'" ti'n ti tsawm si.
42018006	Tsimi phangin Bawipa'n, "A dik ngawl thukhentupa relnak kheh ngai un ti'n ti si.
42018007	Pathian in a dengnak te a sun a zan in a aunak aw kheh thukhensak ngawl in om tu si maw? Reipi tian sanang reng tu si maw?
42018008	Nang rel sing; rang ngai in thukhensak tu si. Sinapikhaw Mi Tsapa a leng phangin, leivum ah umnak tawk miau ol maw?" ti'n ti si.
42018009	Jesuh in mah le mah muang tsawm in diktsang tiar tsawm te le, midang te a nautattu te kheh me thusanteh heh rel meek si.
42018010	"Temple sungah mi panih sawngen tu in hawh kawm si. Pakhat heh Farasi si atsia, a khatta heh siahkhon si.
42018011	"Farasi pa kheh ding atsia amah tumruak in, 'Pathian, keimah heh midang te peisa luupsak ngawl in, mi diktsang ngawl si ngawl atsia mi zi sual pi in sualnak nei minung si ngawl sing. Tsin me siahkhonpa bang ka si ngawl manin na paak sing.
42018012	Nipi khat ah veinih laitsang sing. Ka neinak tehem sung pin sehsawma sehkhat na pe sing,' ti'n sawngen si.
42018013	Tsimi zawh in siahkhonpa khen khawlapi ah ding atsia, a mit in van lam riang panso ngam ngawl in, a kuttum in a awm tsum tsawm atsia, 'Pathian, misual keimah heh ka ngeihhar sawh in,' ti'n sawngen si.
42018014	"Nang rel sing. Inn ah a hong phangin Farasi pa si ngawl in siahkhonpa sawn kheh diktsang si. Tutu sikhen mah le mah a tsawisang tsawmtu heh lakulhnak si tu in, mah le mah a niam tiar tsawmtu heh tsawisangnak si tu si," ti'n ti si.
42018015	Mi te'n nausenno te kheh a tongsak tuh in a nenah huai dang in, a ningluntu te'n a mu phangin amahni kheh hau si.
42018016	Sinapikhaw Jesuh in naupangno te kheh a nenah ko atsia, "Naupangno te heh ka nenah hawh tiar un. Kham mah na un. Pathian uknak heh me bang naupangno tea si.
42018017	Thungai ngai in nang rel sing. Tutu sikhen Pathian uknak heh me naupangno bangin a saang ngawl a si lekhaw, Pathian uknak sungah lut thei tu ngawl si," ti'n ti si.
42018018	Uktu pakhat in amah kheh, "A pha sayapa, kumkhaw nungnak ro ka luah theinak tuh in hei puah ang im?" ti'n ti si.
42018019	Jesuh in amah kheh, "Heita mipha ka ti si tsim? Mipha pakhat bek om in, amah heh Pathian si.
42018020	Thukhaam te kheh thei si tsi, 'Zuanzam mah,' 'Tualreek mah,' 'Ruko mah,' 'A maan ngawl tetti ding mah,' 'Na nu le na pa upat in,'" ti'n ti si.
42018021	Ama'n, "Me tehem heh ka naupangno lai pah in ka lunsek saak si," ti'n o si.
42018022	Jesuh in me thu te heh a thei phangin amah kheh, "Thil pakhatno sam lai si tsi. Na neinak thil tehem zuarberh la, minawm te sawm ten. Tsin, van ah ro nei tu si tsi. Tsimi zawh in ka lun in," ti'n ti si.
42018023	Amah heh milian ngai a si manin me thu heh a za phangin a lungse ngai si.
42018024	Jesuh in a lungse ngai kheh a mu phangin, "Milian te tsa Pathian uknak sungah lut tu heh kaw zah in har sim!
42018025	Milian pakhat Pathian uknak sungah lut tah in, phim kaw sungah kalauk lut heh beih sawn si," ti'n ti si.
42018026	Me thu heh a zatu te'n, "Tu heh sannak si thei tu sim?" ti'n ti dang si.
42018027	Jesuh in, "Minung tsa a tsang theihnung ngawl heh Pathian tsa in tsang theihnung si," ti'n ti si.
42018028	Tsimi phangin Piter in, "Pan in; heizongza zam in na lun si ung," ti'n amah kheh ti si.
42018029	Tsimi manin Jesuh in amahni kheh, "Thungai ngai in nang rel sing. Tutu sikhen Pathian uknak manin a inn maw, a nu le a pa te maw, a suahpi unau te maw, a zi maw, a tsa te maw a zamtu heh,
42018030	tu san ah hen a let tampi in a ngah ngawl tumah om tu ngawl in, a leng tulai hun ah kumkhaw nungnak a ngah ngawl tumah om tu ngawl si," ti'n ti si.
42018031	Jesuh in ningluntu leinih te kheh a nenah ko atsia, "Ngai un, profet te ngannak Mi Tsapa thu tehem a kim theinak tuh in, Jerusalem ah hawh dang tu si sing.
42018032	Amah heh Gential te nenah aapnak si tu atsia, zohsuamnak, zingsam in zingnak le tsil thuhnak tuar tu si.
42018033	Savun rihual in vaat tu atsia, reek tu in, a nithumnak ni in tho leh tu si," ti'n ti si.
42018034	A ningluntu te pakhat poh khen me thu te heh thei zo ngawl si. Me awnnak heh amahni lak pin thupnak a si lai manin amahni a relnak thu te heh thei dang ngawl si.
42018035	Tsin, tibang hen thiltsang si. Jesuh ah kheh Jerikho khaw leng dawn ongla si. Tsin, mittsaw pakhat kheh kutdawh ngen in lampi kung ah to reng si.
42018036	Mihonpi hawh thawm a za phangin, meheh hei thu sim ti'n dong si.
42018037	Amahni'n, Nazareth khaw te Jesuh ah leng si ti'n rel si.
42018038	Mittsaw pa'n, "David Tsapa Jesuh, ka ngeihhar sawh in," ti'n au si.
42018039	A mai pin a hawhtu te'n mengdeen tiar si. Sinapikhaw ama'n, "David Tsapa, ka ngeihhar sawh in," ti'n ring sawndoh in au leilei si.
42018040	Tsimi phangin Jesuh ah kheh ding atsia, mittsaw pa kheh ama nenah huai tiar si. A nenah a leng phangin amah kheh thu dong atsia,
42018041	"Nangma tsa in hei puahsak tu in deih ka si tsim?" ti'n ti si. Ama'n, "Bawipa, mit khawmu ot sing," ti'n ti si.
42018042	Tsimi phangin Jesuh in, "Khaw mu in; na umnak in dam tiar ongla na si," ti'n ti si.
42018043	Makhat in amah kheh mit khawmu in, Pathian kheh ultung thah in amah kheh lun nom si. Mi tehem in tsimi kheh a mu dang phangin, Pathian kheh thangphat dang si.
42019001	Jesuh ah kheh Jericho khaw sungah lut in hawh tenper si.
42019002	Tsin, ngai in, tsimi ah Zakhia tinakpa om si. Amah heh siahkhon bawiber si in, a hausa ngai si.
42019003	Amah khen Jesuh ah kheh mu ot si. Mipi tam leita in, amah khen heh mi tsomno a si manin, mu baan ngawl si.
42019004	Tsimi manin mailam ah dan hamper atsia, Jesuh ah a mu theinak tuh in theikuang vumah kai si. Heimansim tiphangin Jesuh ah heh tsimi lampi tawnin hawh tu si.
42019005	Jesuh in tsimi mun a leng phangin panso atsia Zakhia ah kheh mu in, "Zakhia, tsuarsuk nawmnawm in. Tuni hen na inn ah dung tu sing," ti'n ti si.
42019006	Zakhia ah khen tsuarsuk nawmnawm atsia, ang ngai in a inn ah dung tiar si.
42019007	Amahni hem in a mu phangin, "Ama'n misual pakhat inn ah dung tu in hawh si," ti'n phu sepsup dang si.
42019008	Zakhia ah khen ding atsia Bawipa kheh, "Bawipa, ngai in, ka thil neinak a zahlam heh minawm te pe tu sing. Tsin, mi pakhat khat nena thuson in thil pakhat khat ka le kha a silekhaw, a let li in rul leh tu sing," ti'n ti si.
42019009	Tsimi phangin Jesuh in, "Amah khen heh Abraham tsapa pakhat a si deve manin, tuni hen nai innsang ah sannak leng si lei.
42019010	Mi Tsapa heh a pai te zei tu in le san tu in leng si," ti'n amah kheh ti si.
42019011	Mi te'n me thu te heh a ngai dang reng lai in, amahni'n Jesuh ah heh Jerusalem a nong lemlem ongla manin le Pathian uknak heh a leng nomper tula in a ring manin, amahni kheh a dang thusanteh pakhat rel si.
42019012	Ama'n, "Mi upa pakhat khen ram khawlapi ah uknak le tu in le kumpibawi a si zawh in hong leh tu in hawh si.
42019013	"Amah khen omlawh sawmkhat te kheh ko atsia, maneh tangka tsangsawm pe in, 'Ka leng ma hem sumpei ta un,' ti'n ti si.
42019014	Sinapikhaw a ram minung te'n amah kheh a haw manin, 'Me pa heh keimahni uk tu tuh in deih ngawl si ung,' ti'n ti tu in ama nilun ah nalang te leh si.
42019015	Tsin, tibang hen thiltsang si; tsimi pa kheh kumpibawi sinak a sang tselh phangin hong leh atsia, tangka a aapnak a omlawh te sumpeinak kawzah ten a miat, ti a thei nuam manin amahni kheh ama nenah ko tiar si.
42019016	Pakhatnak pa kheh leng atsia, 'Bawipa, na penak maneh tangka sung pin a miat maneh tangka tsangsawm ngah sing,' ti'n ti si.
42019017	"A bawipa'n, 'Omlawh phapa, thilpha puah si tsi. Nangmah heh thil kohno vumah muangtaak na si manin khawpi sawmkhat uk tu si tsi,' ti'n ti si.
42019018	A panihnak pa leng in, 'Bawipa, na penak maneh tangka sung pin a miat maneh tangka tsangnga ngah sing,' ti'n ti si.
42019019	A bawipa khen a masa bangpah in, 'Nangmah khen khawpi panga uk tu si tsi,' ti'n ti si.
42019020	"A dang pakhat kheh leng atsia, 'Bawipa, pan in, maneh tangka na penak la puan in tsun in, keempek sing; meheh si.
42019021	Nangmah heh mi tsul har ngai na si manin na kih sing. Na koih ngawlnak le atsia, na pawi ngawlnaka khawl si tsi,' ti'n ti si.
42019022	Tsimi phangin a bawipa khen amah kheh, 'Omlawh sesuak pa, na kampau bangin na vumah thukhen tu sing. Mi tsul har tawp ka si manin, ka koih ngawlnak kontik in le awng sing im? Kawti ka pawi ngawlnak ka khawl lam thei si tsim?
42019023	Heita ka tangka heh tangka khawlnak ah koih ngawl si tsim? Na koih ta asin ka leng phangin a khang ngah tu sing,' ti'n ti si.
42019024	Tsimi phangin ama kung ah a dingtu te kheh, 'Ama nena maneh tangka tsawh le ula, maneh tangka tsangsawm a neitupa heh pe un,' ti'n ti si.
42019025	"Amahni'n, 'Bawipa, ama'n maneh tangka tsangsawm nei ongla si,' ti'n ti si.
42019026	A bawipa'n, 'Nang rel sing; a neitu tehem heh pe belhnak si tu atsia, a nei ngawltu heh a neinak lamtsang riang sutnak si tu si.
42019027	Tsin, ka uknak a nuam ngawl ka raal te kheh nai ah huai ula, ka mai rori ah hen reek un,'" ti'n ti si.
42019028	Me thu heh a rel tselh phangin Jesuh ah kheh amahni masuan pin Jerusalem ah hawh ham si.
42019029	Olive ti'n konak muala Bethfake khaw le Bethany khaw a leng dawn ongla phangin, a ningluntu panih te kheh leh si.
42019030	Jesuh in, "Nang raala khaw ah khen hawh ta ula, khaw sungah nang lut phangin tumaha tonak lai ngawl laakno khit rengnak kheh mu tu si utsi. A ri sut ula, nai ah kai ta un.
42019031	Mi pakhat khat in, 'Hei manin laakno ri sut si utsim?' ti'n a dong lekhaw, 'Bawipa'n kin si,' ti'n ti ta un," ti'n ti si.
42019032	A lehnak te khen hawh atsia, a rel ham saak bangin tawk si.
42019033	Laakno ri kheh a sut laitum in a neitupa khen, "Heita laakno ri sut si utsim?" ti'n ti si.
42019034	Ningluntu te'n, "Bawipa'n kin si," ti'n ti si.
42019035	Amahni khen laakno kheh Jesuh nenah huai kawm atsia, a zaang ah puanphahsak in amah kheh to tiar si.
42019036	Jesuh ah kheh laakno to in a hawh lai in, mi te'n lampi ah amahni puan te kheh phah si.
42019037	Olive Mual haap ah a leng phangin, ningluntu mihonpi tehem khen thawmlian thil a puahnak a mu manin, ang ngai in Pathian kheh aw ring ngai in thangphat pan dang si.
42019038	Amahni'n, "'BAWIPA ming in a leng Kumpibawi heh thangphatnak si tasen.' Vanvum ah thinnuamnak om ta seh la, a daak ber ah tsungnung tasen," ti'n au dang si.
42019039	Mihonpi laka Farasi te'n, "Sayapa, na ningluntu te heh hau in," ti'n ti si.
42019040	Jesuh in, "Nang rel sing, me te hen dapdeenno in a om lekhaw, makhat in lungto te'n au tu si," ti'n amahni kheh ti si.
42019041	Jesuh ah kheh Jerusalem a leng dawn ongla phangin, khawpi kheh pan atsia kah si.
42019042	Jesuh in, "Nangmah, nangmah riang in, tuhun rori hen na thinnuamnak tsa in puahnak thil te heh na thei tsuk asin! Sinapikhaw tuhen tsimi thil te heh na mitmuh pin thupnak si.
42019043	Pathian in nangmah a leeng hun na thei ngawl manin, na raal te'n na kawnvel pin hual tu in, na kulhrep akhaw mun hem pin nom tu atsia,
42019044	nangmah le na sunga na tsa te heh lei tsankim in zelh tu si. Tsin, nangmah ah lungto tiangnak pakhat pohkhen a om ngawl hun leng tu si," ti'n ti si.
42019045	Tsin, Jesuh ah kheh temple reen sungah lut in, thil zuartu te le thil leitu te kheh hawl pan in,
42019046	"'Ka inn heh sawngennak inn si,' ti'n ngan si. Sinapikhaw nangnihni'n 'ruko te kaw' in tsan si utsi," ti'n ti si.
42019047	Ama'n ni tin in temple reen sungah thu zirh si. Sinapikhaw suangbawi te, Daan zirhtu te le mipi huaitu te'n amah kheh siatsuah tu in zei dang si.
42019048	Sinapikhaw mi hem in a thu zirhnak kheh phatak ngai in a ngai dang manin, heimah zing thei ngawl si.
42020001	Tsimi hun laia ni nikhat in tibang hen thiltsang si. Temple reen sungah thu zirh atsia, thuthang pha a rel tseihlai in, suangbawi te le Daan zirhtu te khen upa te thaw in amah kheh sim dang in,
42020002	awnpi atsia, "Kei rel in; hei thuneinak thawmin me thil te heh puah si tsim? Me thuneinak nangmah a petu heh tu sim?" ti'n ti dang si.
42020003	Jesuh in amahni kheh o atsia, "Keimah khen thu pakhat nang dong deve tu sing. Ka rel un.
42020004	Johan niimnak heh vanvum pina si maw, minung nen pina si sawn sim?" ti'n ti si.
42020005	Amahni'n thuruat dang atsia, " 'Vanvum pina si,' ti'n ti le singkhaw, 'Heita um ngawl si utsim?' ti'n ti tu kei si.
42020006	Tsin, 'Minung nen pina si,' ti'n ti le singkhaw, mipi tehem in Johan ah heh profet pakhat si ti'n a um manin lungto in seplum tu kei si," ti'n rel dang si.
42020007	Tsimi manin, kawnai pin si ti thei ngawl si ung ti'n o dang si.
42020008	Jesuh in amahni kheh, "Hei thuneinak thawmin me thil te heh puah sing im, ti nang rel deve tu ngawl sing," ti'n ti si.
42020009	Jesuh in mipi te kheh me thusanteh heh rel si, "Mi pakhat in tsapit vuan sungah tsapitkuang phun atsia, a vuan kheh a kiltu te nga tuh in a aap tselh phangin ram khawlapi ah hun reipi khualvak si.
42020010	"Tsapit rah thawi hun phangin, tsapit vuan sunga tsapit rah te a pe tuh in omlawh pakhat leh pelh in, vuan kiltu te'n a vaatreih tselh phangin kut ro thong in hong tiar si.
42020011	A dang omlawh pakhat leh lehleu pelh in, vaatreih lehleu atsia zaknung ngai in a zing tselh phangin, kut ro thong in hong tiar lehleu si.
42020012	A pathumnak leh lehleu in, amahni'n maliam suah atsia, vuan pulam ah vawr dang si.
42020013	Tsimi phangin vuan neitupa'n, 'Kaw ti'n ti tu sing im? Ka it pittseihnak ka tsapa heh leh angkhaw, amah heh maisong bel tu si,' ti'n ti si.
42020014	Sinapikhaw vuan kiltu te'n a tsapa kheh a mu phangin rel dang atsia, 'Me pa heh ro luahtu si, a ro tehem kei nei sak thei tuh in, amah heh hawh in reek a sing,' ti'n ti dang si.
42020015	"Amahni'n a tsapa kheh vuan pulam ah hawl dang atsia, reek dang si. Tibang hen a si phangin vuan neitupa in vuan kiltu te kheh kawti'n ti tu sim?
42020016	Ama'n hawh atsia, vuan kiltu te kheh a reek tselh phangin vuan kheh mi dang aap tu si," ti'n ti si. Mipi te'n me thu heh a za dang phangin, "Ti bang tson si mah na sen," ti'n ti dang si.
42020017	Jesuh in amahni kheh panken atsia, "Tsimi a si lekhaw: 'Inn satu te'n a hannak lungto heh inn ning khumnak ber in tsang si,' ti'n ngannak heh hei ati nuamnak si tu sim?
42020018	Mi pakhat khat tsimi lungto vumah a datu pohpoh heh kehreihtu in, tsimi lungtoa daaknak pohpoh heh vuatbuk tu si," ti'n ti si.
42020019	Suangbawi te le Daan zirhtu te khen me thusanteh heh amahni a tinak a si lam a thei dang phangin, tsimi hun rori in amah kheh pom tum pelh in mipi te kih si.
42020020	Tsimi manin amahni'n amah kheh tsul dang reng in, ama kampau pin a sual pom atsia, uktupa thuneinak le huham ah a aap theinak tuh in, mi diktsang si tiar tsawmtu thutsultu te kheh ama nenah leh si.
42020021	Amahni'n amah kheh thudong atsia, "Sayapa, nangmah hen minung maisong ngawl le deihdan ngawl in tsangkhen in rel atsia, thu zirh in, Pathian lamzin heh dik ngai in na zirh lam na thei si ung.
42020022	Sizar nenah siah pe tuh si maw, si ngawl sim?' ti'n ti si.
42020023	Jesuh in amahni thiatha kheh a thei phangin, "Heita ka tsul si utsim?
42020024	Denari tsawh ka muh tsuk un. Me heh tu mel le tu ming sim?" ti'n ti si. Amahni'n, "Sizar mel le ming si," ti'n o dang si.
42020025	Jesuh in, "Sizar thil te heh Sizar pe ula, Pathian thil te heh Pathian pe un," ti'n ti si.
42020026	Tsimi manin mipi mai ah ama kampau pin a sualnak pom thei dang ngawl in a awn onak te manin khum ngai dang atsia dapdeen in om si.
42020027	Mithi tholehnak a eltu Sadusi te'n amah kheh thu pakhat dong dang si.
42020028	Amahni'n, "Sayapa, mi pakhat in zi huai atsia tsa tsawi ngawl in a thi a si lekhaw, a tsi a pai tuh ngawl in a zi kheh a naupa'n huai sen, ti'n Mawsi in ngan sak kei si.
42020029	Unau dang pasarih om atsia, upa ber in zi huai in tsa tsawi ngawl in thi si.
42020030	A zi kheh a nau in huai atsia, tsa tsawi ngawl in thi deve si.
42020031	A pathumnak pa in tsimi minu kheh huai si. Tsimi bangin a unau dang pasarih tian in huai dang pelh atsia, tsa tsawi ngawl in thi dangberh si.
42020032	Tawpsannak in minu kheh thi deve si.
42020033	Me minu heh a unau dang pasarih in a huai dang ten manin, tholehnak ah tu zi ber si tu sim?" ti'n ti dang si.
42020034	Jesuh in amahni kheh o atsia, "Leivuma tsa te'n huai dun atsia, a tsa te kheh huai dun tiar si.
42020035	Sinapikhaw mithi te lak pin thonak ah le, a om tulai san ah peh deve taak in siarnak te heh huai dun leh tu ngawlla in, a tsa te khen huai dun tiar leh tu ngawlla si.
42020036	Amahni heh thi leh tu ngawlla in, Pathian tsa te le tholehnaka tsa te a si ongla manin, vanvummi te bangin si thei tula si.
42020037	Tsimi bek zo lai ngawl in Mawsi in Bawipa kheh, 'Abraham Pathian, Isak Pathian, Jakob Pathian,' ti'n sawl sung pin a pon phangin, mithi te a tho leh ongla lam muh ongla si.
42020038	Pathian heh mithi te Pathian si ngawl in, minung te Pathian si. Heimansim tiphangin minung tehem ama sungah nungberh si," ti'n rel si.
42020039	Tsimi phangin Daan zirhtu pakhat in amah kheh, "Sayapa, o thiam ngai si tsi," ti'n ti si.
42020040	Tsimi zawh hem amahni'n amah kheh thudong ngam leh nom ngawlla si.
42020041	Jesuh in amahni kheh, "Hei manin Khrih heh David Tsapa ti'n ti sim?
42020042	David amah rori in Saam Labu sung ah, 'BAWIPA in ka Bawipa kheh,
42020043	"Na ral te na palkam in ka tsan ma hem, ka taklam ah to in,"' ti'n ti si.
42020044	Tsimi manin David in, 'Ka Bawipa,' ti'n a ti a silekhaw, kawti'n a Tsapa si thei tu sim?" ti'n ti si.
42020045	Tsin, mipi tehem theih in a ningluntu te nenah,
42020046	"Daan zirhtu te kheh ralring un. Amahni'n angki tsualpi sil in vaak kheh sah atsia, dawr ah upatnak tuur in, sinakok ah tohkheng thupi ber le puai puahnak ah tonak pha ber ah to kheh tuur si.
42020047	Numei te inn ruam atsia, sidatnak thaw reipi pi sawngen si. Amahni'n hannak nase sawn pittseih tuar tu si," ti'n ti si.
42021001	Tsin, Jesuh in pan atsia, .Af Aalu kuang sungah mi hausa te'n alu a koih tseih kheh mu si.
42021002	Tsin, minawm numei pakhat in dar tangka tsang nih a koih khehkhen mu si.
42021003	Ama'n, "Thungai ngai in nang rel sing; midang tehem tah in me minawm numei hen tam ber koih si.
42021004	Heitasim tiphangin me midang tehem hen kangkim in a neinak sung pin Pathian nenah alu pe si. Sinapikhaw me numei nu hen a nawm ngai thahlam in a pum tsawmnak tuh in a neinak hem koih si," ti'n ti si.
42021005	Mi pawlkhat te'n temple reen sunga lungto mawi ngai ruai le bawlnak te thaw mawi tiarnak kheh rel dang si.
42021006	Tsimi phangin Jesuh in, "Me nang munak lungto pi te ruai heh tumah in phereih ngawl in, lungto pakhat le pakhat a delh dun ngawl hun leng tulai si," ti'n ti si.
42021007	Amahni'n Jesuh ah kheh, "Sayapa, tsimi thil te tsawh kontik in si tu sim? Tsimi thil te a tsang tula phangin hei theihdiknak om tu sim? ti'n dong dang si.
42021008	Tsimi phangin Jesuh in, "Tumaha zolnak nang si tuh ngawl in tsimkom un. Mi tampi te'n keima ming in leng tu in, 'Keimah heh Khrih ah sing,' tsin 'hunkim ongla si,' ti'n ti tu si. Amahni kheh luun mah na ta un.
42021009	Raal tawng thawm le thunok thawm te nang za a sikhen thinphu mah na un. Me te heh leng masa tupelh atsia, a bonak heh makhat in leng zep rih tu ngawl si," ti'n ti si.
42021010	Tsin, Jesuh in amahni kheh, "Miphun pakhat le pakhat do dun tu in, ram pakhat le pakhat do dun tu si.
42021011	Mun hem ah nase ngai in thinthing tu atsia, rian dung tu in, hizul natse te leng tu si. Van ah thil launung te le theihdiknak mak ngai ruai lang tu si.
42021012	"Sinapikhaw me tehem heh a leng ma in nangmahni heh keima ming manin pom tu atsia, erh tu in sinakok ah le thawnginn sungah aap tu nang si. Tsin, kumpibawi te le mangki te mai ah len tu nang si.
42021013	Tsimi te heh keima tetti nang si lam a langnak tuh si sawn tu si.
42021014	Tsimi manin nang o dan tuh heh ruat ham tseih a kul ngawl lam nang thinlung in thei ta un.
42021015	Heimansim tiphangin nang raal tehem in nangmahni do atsia, nang thu a el thei tuh ngawl in awnkam le tsimnak nang pe tu sing.
42021016	Nang nu le nang pa te, nang unaupi te, nang sen te le nang rualpi pha te 'n nang zuar tu si. Pawlkhat te heh reek tu nang si.
42021017	Keima ming manin mi hem in haw tu nang si.
42021018	Sinapikhaw nang lua nang sam zangkhatno pohkhen zuuk thong tu ngawl si.
42021019	Nang veizonak manin nang nungnak hung thei tu si utsi.
42021020	"Jerusalem kheh raal te'n a hual nang mu phangin, a se dawn ongla lam kheh thei ta un.
42021021	Judea peng sungah a omtu te'n mual vumah dan tasen. Jerusalem khaw sungah a omtu te'n khaw pulam ah suak ta sehla, khaw tenau ah a omtu te'n khawpi sungah lut leh mah na tasen.
42021022	Ngannak tehem a kimnak tuh in, tsimi hun heh phuzul hun si tu si.
42021023	Tsimi hun in naupai te le nau kanghuam nei te tsa lungsenung si. Me ram sungah hen rimnak le me minung te vumah thinrawnak leng tu si.
42021024	Amahni kheh vangsang hiam ah duberh tu atsia, miphun hem ah sel in huainak si tu si. Gential te'n amahni hun a kim maa hem Jerusalem khawpi kheh amahni kawng in pal beet rih tulai si.
42021025	"Tsin, nii, lade le arsi te ah theihdiknak lang tu si. Leilung vuma miphun te laklawh ah thunok reirui in rimnung tseih tu atsia, tipithuanthum tilet tho thawm ring hehu tu si.
42021026	Van huham te a thing tu man in, leilung vumah thil leng tu te ruat in minung te thinlung te heh thinphunak thaw in dim tu si.
42021027	Tsimi tselh phangin Mi Tsapa heh huham le tsungnungnak mak thaw in meiro sung pin a leng kheh amahni'n mu tu si.
42021028	Me thil te a tsang pan phangin nang dennak tuh a nong ongla manin, nang lu daak in panso un," ti'n ti si.
42021029	Tsin, Jesuh in amahni kheh thusanteh pakhat rel si; "Theikuang le thingkuang tehem kheh pan un.
42021030	A nah te a tserh phangin khal hun nong ongla si, ti kheh nangmahni rori in thei si utsi.
42021031	Tsimi bangin nangmahni in me thil te a tsang nang mu phangin Pathian uknak a nong ongla lam kheh thei ta un.
42021032	Thungai ngai in nang rel sing; me thil tehem a kimsek ma hem tusan minung te thi tu ngawl si.
42021033	Van le leilung pi heh pai tupelh atsia, ka thu te pai thong himhim tu ngawl si.
42021034	"Tsimkom ta un. Tsimi a si ngawl lekhaw zu rong in le zu nang ri tseih lai in, le me nungnak tsa nang thintsawl tseih lai in tsimi ni kheh leng tu si.
42021035	Tsimi ni khen leivum ah a omtu tehem kheh sur bangin khuhberh tu si.
42021036	Tsimi manin a leng tula me thil tehem pin luat tuh taak in siarnak nang si theinak tuh in, le Mi Tsapa mai ah nang ding theinak tuh in sawngen in ngak un," ti'n ti si.
42021037	Tsin, Jesuh ah kheh sun in temple reen sungah thu zirh veng in, zan phangin suak atsia Olive Mual ah tsaam veng si.
42021038	Minung tehem in a thu zirhnak ngai tu in, zingmano in temple reen sungah hawh dang veng si.
42022001	Tuhen Leekdelh Puai tinak Tsol Phulh ngawlnak Sang Puai nong ongla si.
42022002	Suangbawi te le Daan zirhtu te'n Jesuh a reek theinak tuh zei dang si. Heimansim tiphangin amahni'n mipi te kih si.
42022003	Tsimi teng phangin, ninglun leinih lak-a Iscariot ti'n ponnak Judas sungah Satan lut si.
42022004	Tsimi manin ama'n suangbawi te le temple kiltu bawi te nenah hawh atsia, amahni kut sungah Jesuh ah a aap dan tuh reelpi si.
42022005	Amahni kheh ang ngai dang in, tangka pe tu in lungkim dun si.
42022006	Ama'n mipi te om ngawl lan in amah kheh amahni kut ah zuar tu in thutiam atsia, hun remtsang zei si.
42022007	Leekdelh Puai tsa tuuno tel ni, Tsol Phulh ngawlnak Sang Puai ni leng si.
42022008	Tsin, Jesuh in Piter ah le Johan ah kheh, "Hawh ta ula, Leekdelh puai simlai kei ei tuh puah ham ta un," ti'n tiar si.
42022009	Amahni'n amah kheh, "Kawnai ah puah ham tu in deih kei si tsim?" ti'n dong kawm si.
42022010	Jesuh in, "Ngai un, Khawpi sungah nang lut phangin tibeel phur mipa pakhat tawk tu si utsi. A lutnak inn sungah amah kheh lun in lut ta un.
42022011	Tsin, innteek pa kheh, 'Sayapa'n "ka ninglun te thaw Leekdelh puai simlai ka einak tuh innkhan kawnai ah sim," ti'n dong tiar kei si,' ti'n ti ta un.
42022012	Tsimi phangin ama'n thilri te kimsek in koihnak innkhan lianpi kheh inn vumta thuah ah muh tu nang si. Tsimi ah puah ham ta un," ti'n ti si.
42022013	Amahni kheh hawh kawm atsia Jesuh relnak bangin tawk atsia, Leekdelh puai simlai puah kawm si.
42022014	Hun a kim phangin amah kheh to atsia, a ningluntu te khen to deve si.
42022015	Tsimi phangin ama'n, "Thihnak ka tuar ma hen nangmahni thaw me Leekdelh puai simlai heh ei ot pittseih sing.
42022016	Nang rel sing. Pathian uknak a kim ma hem ei leh tu ngawlla sing," ti'n ti si.
42022017	Tsin, Jesuh in khuat kheh le atsia Pathian a paak tselh phangin, "Meheh le ula, sem un.
42022018	Nang rel sing. Tu pin pan Pathian uknak a leng ma hem tsapit zu heh in leh tu ngawlla sing," ti'n ti si.
42022019	Tsin, sang kheh le atsia Pathian paak si; hem in amahni kheh pe atsia, "Meheh nangmahni tsa ka penak ka ruangpum si. Keimah nang phawk rengnak in puah un," ti'n ti si.
42022020	Tsimi bangin simlai a ei dang tselh phangin, khuat khehkhen le a tsia, "Me khuat heh nangmahni tsa a luang ka thisena thukam ther si.
42022021	Sinapikhaw pan un, keimah a zuartua kut heh me tsabuai vumah hen keima kut thaw in om reng si.
42022022	Teekham saak bangin Mi Tsapa heh hawh kul tu si. Sinapikhaw amah a zuartu tsa in lungsenung si!" ti'n ti si.
42022023	Ningluntu te'n amahni lak ah me thil puahtu tuh heh tu ber si ol na maw ti'n dong dun dang pan si.
42022024	Tsin, amahni lak ah, tu ber heh mi thupi ber in ruatnak si tu ti'n el dunnak suak meek si.
42022025	Tsimi phangin ama'n, "Gential te kumpibawi te khen a uknak te vumah bawi ngai in, amahni vumah thuneitu te kheh, 'Thilpha puah saktu te,' ti'n ti si.
42022026	Sinapikhaw nangmahni lak ah tsimi bangin si tu ngawl si. Nangmahni lak ah mi thupi ber heh nauta ber bangin om sawn ta sehla, uktu heh omlawh bangin om sawn tasen.
42022027	Laikuang kiltu le lai ei tuh in a puahsak tu heh tu thupi sawn sim? Laikuang a kiltu heh thupi sawn si ngawl si maw? Sinapikhaw keimah heh nangmahni lak ah naper saktu bangin om sing.
42022028	"Sualroihnak te ka tawk phangin keimah ompitu heh nangmahni si utsi.
42022029	Ei Pa'n uknak heh keimah a aap bangin, keimah khen uknak heh nang aap sing.
42022030	Tsimi heh ka uknaka ka tsabuai ah nang ei nang in theinak tuh in le Israel nam leinih te uktu tuh in le kumpibawi tohkheng ah nang to theinak tuh si," ti'n ti si.
42022031	Tsin Bawipa in, "Simon, Simon, ngai in, nangmah heh Satan in sangvut khap bangin khap ot na si.
42022032	Sinapikhaw na umnak a pirh tuh ngawl in, saw na ngen sak sing. Keima lam ah na nga leh phangin na u le nau te heh thape leh in," ti'n ti si.
42022033	Tsimi phangin Piter in amah kheh, "Bawipa, thawnginn ah le thihnak ah nangmah thaw hawh langkhat tu in tiari lep sing," ti'n ti si.
42022034	Sinapikhaw Jesuh in, "Piter, na rel sing, amah heh thei ngawl sing, ti'n veithum tian na phaa ma hem tuni ar khuang tu ngawl si," ti'n ti si.
42022035	Tsin, Jesuh in a ningluntu te kheh, "Tangka dip, tawngphu le kedawl keng tiar ngawl in nangmahni ka hawh tiar lailen, dasamnak heimah nei utsim maw?" ti'n ti si. Amahni'n, "Heimah nei ngawl si ung," ti'n ti dang si.
42022036	Tsimi phangin Jesuh in amahni kheh, "Sinapikhaw tuzonghen tangka dip a neitu te'n keng tasen. Tsimi bangin tawngphu a neitu te'n pai ta sehla, vangsang a nei ngawltu in a angki tsual kheh zuar in vangsang lei tasen.
42022037	Nang rel sing, 'Amah heh daan hektu te lak ah siar tsihnak si,' ti'n ngannak kheh keima vumah a leng kultsam si in, keima thu te heh a tawpnak leng ongla si," ti'n ti si.
42022038	Amahni'n, "Bawipa, pan in, nai ah vangsang panih om si," ti'n amah kheh ti dang si. Ama'n, "Tham poh si," ti'n amahni kheh ti si.
42022039	Tsin, amah kheh suak in, ama dan bangin Olive Mual ah hawh atsia, a ningluntu te'n lun dang si.
42022040	Tsimi munah a leng phangin, "Sualroihnak sungah nang da tuh ngawl in sawngen un," ti'n amahni kheh ti si.
42022041	Amahni nen pin muilawnnak tsan ah hawh tum si. Khuklepbok in sawngen atsia,
42022042	"Ei Pa, na deihnak a si lekhaw, me khuat heh ka nen pin ka lesak sawh in. Sinapikhaw keima deihnak si ngawl in, nangma deihnak si tasen," ti'n ti si.
42022043	Tsimi phangin vanvum pin vanvummi pakhat kheh ama nenah lang atsia thape si.
42022044	A zilhtsak leita manin nase sawndoh in sawngen si. A saup heh thisen tser lianpi bangin lei ah tser si.
42022045	Saw a ngen tselh phangin a ningluntu te nenah hawh atsia, a lungse ngai dang manin a eihmu dang kheh tawk si.
42022046	Ama'n, "Hei manin eihmu si utsim? Sualroihnak sungah nang da tuh ngawl in, tho ula sawngen un," ti'n amahni kheh ti si.
42022047	A awn tseih laitum in, ngai in, mihonpi te leng si. Amahni kheh ningluntu leinih laka Judas tinak pa'n huai atsia, ama'n Jesuh ah kheh thuut tu in zuan si.
42022048	Sinapikhaw Jesuh in amah kheh, "Judas, Mi Tsapa heh thuutnak men in zuar tu si tsim maw?" ti'n ti si.
42022049	Ama kung ah omtu te'n thil sidaan tuh kheh a mu dang phangin, "Bawipa, vangsang thaw ban tei men a ung maw?" ti'n ti dang si.
42022050	Tsin, ningluntu te laka pakhat in suangbawi bera selpa taklam beng kheh sat tawng sak si.
42022051	Sinapikhaw Jesuh in, "Meno heh vang ka puah siang un," ti'n ti atsia, a beng kheh tong sak in dam tiar leh si.
42022052	Tsin, Jesuh in ama nenah a leng suangbawi te le temple reen sung kiltu palik bawi te le upa te kheh, "Ruko pom tu bangin vangsang le thingtawng thaw in leng si utsim maw?
42022053	Ni tin in temple reen sungah om sing. Keimah pom tu in heimah tuum ngawl si utsi. Sinapikhaw tuhun heh nangmahni hun si in, thimnak huhama hun si," ti'n ti si.
42022054	Amahni'n Jesuh ah kheh pom atsia, huai in, suangbawi ber inn ah huai dang si. Piter in khawla thah pin lun si.
42022055	Amahni'n inntual laingial ah meiseem atsia, mei awi to dang in, Piter ah khen to deve si.
42022056	Omlawh minu pakhat in amah kheh mu atsia, pan po in, "Me pa khen heh amahni lak ah peh deve si," ti'n ti si.
42022057	Piter in phaa atsia, "Minu, amah heh thei ngawl sing," ti'n el si.
42022058	Dawmlai a rei phangin midang pakhat in Piter ah kheh mu atsia, "Nangmah khen heh amahni minung si tsi," ti'n ti si. Piter in, "Unau, si ngawl sing," ti'n ti si.
42022059	Tsimi zawh naazi pakhat duk a rei phangin, midang pakhat in muangsiar in, "Me pa heh Galilee te a si manin, ama nenah a om pa la si rori si," ti'n ti si.
42022060	Piter in, "Unau, na awnnak heh thei nom ngawl sing," ti'n ti si. Tsimi tsang in, a awn tseih laitum in ar khuang si.
42022061	Tsimi teng in Bawipa in Piter ah kheh her atsia, pan si. Tsimi phangin Piter in, "Ar a khuang ma in veithum tian phaa tu ka si tsi," ti'n Bawipa relnak la phawk leh si.
42022062	Tsin, Piter ah kheh pulam ah suak atsia, nase ngai in kap si.
42022063	Jesuh ah a pomtu te'n zohsuam in vaat dang si.
42022064	A mai kheh hup dang in a biang pin beeng dang atsia thu dong in, "Nangmah a beengtu heh tu sim? Kei rel in," ti'n ti dang si.
42022065	Awn dang tampi thaw in amah kheh relse meek lai si.
42022066	Khawvar tsang in mipi laka upa te, suangbawi te le Daan zirhtu te kheh mun khat ah khawm dang in, Jesuh ah kheh amahni Sanhedrin ah huai dang si.
42022067	Amahni'n, "Khrih ah na si lekhaw, kei rel in," ti'n ti dang si. Sinapikhaw Jesuh in, "Ka rel sikhen diksang lawt tu ngawl poh si utsi.
42022068	Thu ka dong sikhen o nuam lawt tu ngawl in, leh nuam lawt tu ngawl ka si utsi.
42022069	Tu zawh in Mi Tsapa heh Pathian huham taklam ah to tu si," ti'n amahni kheh ti si.
42022070	Tsimi phangin a vaseng in, "Nangmah heh Pathian Tsapa si tsim maw?" ti'n dong dang si. Jesuh in, "Nang awnnak bangin si sing," ti'n rel si.
42022071	Amahni'n, "Keimahni rori in ama kampau kei za ongla manin, tetti dang kul lai si sing maw?" ti'n ti dang si.
42023001	Tsin, mihonpi tehem kheh tho dang hu atsia, Jesuh ah kheh Pilat nenah huai dang si.
42023002	Amahni'n Jesuh ah kheh sual nawn pan dang in, "Me pa hen kei miphun heh buai tiar in, Kumpibawi Khrih ah sing, ti tsawm in, Sizar nenah siah pe a kham tseih kheh mu si ung," ti'n ti dang si.
42023003	Tsimi phangin Pilat in, "Jew te Kumpibawi si tsim maw?" ti'n ti si. Jesuh in o atsia, "Na awnnak bangin si sing," ti'n ti si.
42023004	Pilat in, "Me pa thil tisualnak heimah mu ngawl sing," ti'n suangbawi te le mipi te kheh ti si.
42023005	Amahni'n, "Amah hen Galilee peng pin pan nai mun tian in, Judea ram sung hem ah mipi te kheh so in thu zirh si," ti'n nase sawndoh in ti dang si.
42023006	Pilat in Galilee tinak awnkam a za phangin, me pa heh Galilee te si maw ti'n dong kan si.
42023007	Pilat in Jesuh ah heh Herod uknak ram minung a si lam a thei natsang in, Herod nenah kuat si. Tsimi hun in Herod ah heh Jerusalem ah a om teng si.
42023008	Herod in Jesuh ah kheh a mu ot zawh reipi ongla in, a mu phangin ang tihtak in ang si. Heimansim tiphangin ama'n Jesuh thu tampi za ongla in, thil theihdiknak dawmlai a puahnak kheh mu tu in limdik si.
42023009	Amah khen thu tampi dong pelh in Jesuh in heimah o nuam ngawl si.
42023010	Suangbawi te le Daan zirhtu te'n ding atsia, nase ngai in a sual zei dang si.
42023011	Herod ah le a raalkap te'n zohsuam in nihtsiam bawlnak in mang dang atsia, puan mawi ngaino silh in Pilat nenah kuat leh si.
42023012	Herod ah le Pilat ah heh raal dun peng sipelh in, tsimi ni rori in rem dun thei si.
42023013	Pilat in suangbawi te, uktu te le mipi te kheh ko khawm si.
42023014	Pilat in, "Mipi te raaltho tiartu bangin, me pa heh ka nenah huai lehleu bang si utsi! Nang maitsang rori ah hen thudong kan pelh nangkhaw, a mawhnak nang zeinak bangin avum ah mawhnak heimah tawk ngawl sing.
42023015	Herod ah khen tawk tse ngawl si. Tsin nang nenah khen amah kheh leh sing. Pan un, nang vumah thi taak heimah puah ngawl si.
42023016	Tsimi manin amah heh nunzirh angkhaw, leh tu sing," ti'n ti si.
42023017	Tsimi puai ah mipi te tsa in mi pakhat lehsak kultsam veng si.
42023018	Tsimi tsang in amahni'n, "Me pa heh reek la, Barabbas ah kei lehsak in," ti'n au tuptup dang si.
42023019	Barabbas ah heh khawpi sunga mipi te raaltho tiar atsia, tualreek a si manin thawng tohnak si.
42023020	Pilat in Jesuh ah kheh a leh ot manin amahni kheh thurel lehleu si.
42023021	Sinapikhaw amahni'n au tuptup in, "Thinglamteh ah khen in; thinglamteh ah khen in," ti'n ti dang si.
42023022	A veithumnak in Pilat in, "Hei man sim? A pha ngawl hei puah sim? Thi taak sual a puahnak heimah mu ngawl sing. Tsimi manin nunzirh angkhaw leh tu sing," ti'n amahni kheh ti si.
42023023	Amahni'n aw ring ngai in thinglamteh ah khen tuh in ngen leilei dang si. Tsin, amahni au thawm le suangbawi te au thawm in neh si.
42023024	Tsin, Pilat in amahni ngennak bangin si tu in thukhen si.
42023025	Amahni deih sawnnak raaltho manin le tualreek manin thawng tohnak pa kheh suah sak atsia, amahni deihnak bangin Jesuh ah kheh amahni kut ah aap si.
42023026	Jesuh ah kheh a huai dang tseihlai in lo pin a leng Sairin khaw te Simon ah kheh Jesuh ai in thinglamteh kheh phur tu in a vumah thinglamteh kheh suan dang si.
42023027	A ning pin a luntu mi tampi te lak ah Jesuh ah kah in a siar tseihtu nupang te peh deve si.
42023028	Sinapikhaw Jesuh in amahni kheh her atsia, "Jerusalem tsanu te, keima manin kap mah na un. Nangmahni le nang tsa te tsa in kap sawn un.
42023029	Heimansim tiphangin, 'A tsing minu heh mi ang si. Naupai kel ngawl sul le nau in a tsawp kel ngawlnak khul heh a muitsu si,' ti'n amahni'n ati hun leng tulai si.
42023030	Tsimi hun in amahni'n 'mual saangpi te kheh, "keimahni vumah min in," ti'n ti tu atsia, mual niam te kheh, "Kei nen in"' ti'n ti tulai si.
42023031	Amahni'n thingkuang hing riang heh tibang hen a zing phangin, thingkuang ro heh kawtibang si tu sim?" ti'n amahni kheh ti si.
42023032	Tsin, Jesuh ah thaw reek langkhat tuh in misual panih te khen huai deve si.
42023033	Calvary tinak munah a leng phangin, Jesuh ah kheh thinglamteh ah khen in, misual panih te kheh a taklam ah le a kehlam ah khen deve si.
42023034	Tsimi phangin Jesuh in, "Ei Pa, amahni'n a puah dangnak heh a thei dang ngawl manin, amahni sual te zah sak in," ti'n ti si. A puan khen aisan in sem dang si.
42023035	Mi te kheh amah pan in ding dang reng si. Amahni lak ah a ding uktu te khen eu in, "Ama'n midang te kheh san si. Pathian dengnak Khrih a si miau lekhaw, amah le amah san tsawm tsuk sen," ti'n ti dang si.
42023036	Raalkap te'n amah kheh nihtsiam bawlnak in mang dang atsia, a nenah hawh in tsapit zu pawng kheh pe in,
42023037	"Israel te Kumpibawi na si miau lekhaw san tsawm in," ti'n ti dang si.
42023038	Tsin, Grik awn, Latin awn le Hebru awn in, "ME PA HEH JEW TE KUMPIBAWI SI," ti'n ngannak lai kheh a vumah tar si.
42023039	Thinglamteh ah khennak misual panih lak pin pakhat sawn in, "Khrih ah na si miau lekhaw san tsawm la, keimahni khen kei san in," ti'n Pathian relse in ti si.
42023040	Sinapikhaw a khatta sawn in o atsia, hau in, "Ama bangin hannak na tuar thahlam in Pathian riang kihzah ngawl lai si tsim maw?
42023041	Keimahni'n kei puah awngnak te manin tuar kei si manin kei tuarnak heh a dik si. Sinapikhaw me pa hen thilsual heimah puah ngawl si," ti'n ti si.
42023042	Tsin, ama'n Jesuh ah kheh, "Bawipa, na uknak sungah na lut phangin ka phawk sawh lai in," ti'n ti si.
42023043	Tsimi phangin Jesuh in, "Thungai ngai in na rel sing; tuni rori in keimah thaw paradise ah om tu si tsi," ti'n amah kheh ti si.
42023044	Sun laitak naazi leinih pin pan simlam naazi pathum tian leivum hem ah thimla dung si.
42023045	Nii thim in, temple sunga puanzar kheh khennih in bal zur si.
42023046	Jesuh in ring ngai in au atsia, "Ei pa, 'ka raula heh na kut sungah na aap sing,'" ti'n ati tselh phangin a haihawh bo si.
42023047	Tsin, raalkap zakhat uktupa'n me te heh a mu phangin, Pathian thangphat atsia, "Me pa heh mi diktsang si rori si," ti'n ti si.
42023048	Me heh pan tu in a leng mihonpi tehem in a awm tsum tsawm atsia, hong leh dang si.
42023049	A mel theih tehem le Galilee pin amah a luntu minu te khen khawla thah ah ding dang atsia, me thiltsang te heh ralpaan dang reng si.
42023050	Ngai in, tangsuak mipha le midik pakhat Joseph ah om si.
42023051	Ama'n tangsuak dang te thu ngai nuam ngawl in, amahni puahnak khen puah deve ngawl si. Amah heh Israel khawpi Arimathia khaw te si in, Pathian uknak a ngak rengtu si deve si.
42023052	Me pa hen Pilat nenah hawh atsia, Jesuh ruang kheh ngen si.
42023053	Ama'n Jesuh ruang kheh losuk atsia, puan nemno thaw in tsuun in, tumah vi lai ngawlnak lungretnak thaan sungah vi si.
42023054	Tsimi ni heh Thawithang ni si atsia, Sabbath ni a leng tu zep si ongla si.
42023055	Jesuh ah thaw Galilee pin a leng minu te khen a ruang kheh la dang in, thaan le a ruang a zau dan kheh pan si.
42023056	Amahni kheh hong leh dang in, rim ur le sathau rim ur puah ham dang si. Tsin, thukhaam bangin Sabbath ni in tsawlom dang si.
42024001	Nipi khat sunga ni masa ber ni, zingmano in minu te'n a puah hamnak rim ur kheh keng atsia, thaan ah hawh dang in, a dang minu te khen lun dang si.
42024002	Amahni'n thaan pin lungdeep thawn saak kheh tawk dang si.
42024003	Thaan sungah lut dang in, Bawi Jesuh ruang kheh tawk ngawl si.
42024004	Tsin, tibang hen thiltsang si. Ambuk in a om dang lai in, ngai in, puan vaar ngai sil mi panih kheh amahni kung ah ding si.
42024005	Amahni kheh kih dang ngai in lei ah bok dang si. Mi panih te'n, "Heita mithi lak ah minung zei si utsim?
42024006	Amah heh nai ah om leh ngawlla in, tho leh ongla si. Galilee ah a om lai in nangmahni a relnak la phawk leh un.
42024007	Ama'n, 'Mi Tsapa heh misual te kut ah aapnak a si kultsam si. Amahni'n thinglamteh ah khen tu in, nithumnak ni in tho leh tu si,' ti'n nang rel awng si," ti'n ti si.
42024008	Tsimi phangin amahni'n a relnak la phawk leh dang si.
42024009	Amahni kheh thaan pin hong leh dang in, me thu tehem heh ningluntu leikhat te le midang tehem kheh rel si.
42024010	Lehnak te nenah me thu te a reltu te heh Mary Magdalene ah, Joanna ah le Jeim nu Mary ah le amahni ompinak a dang minu te kheh si.
42024011	Lehnak te'n me minu te relnak heh puah tsawmnak tangthu bang phang men in a ring dang manin, diksang dang ngawl si.
42024012	Tsin, Piter ah khen tho vut atsia thaan ah dan nawmnawm in, kun in thaan sung a pan phangin puan nemno heh amah keelno in a om kheh mu si. Amah khen me thil omdan heh lunglawi ngai in inn ah hong leh si.
42024013	Tsimi ni in ningluntu panih te kheh Jerusalem pin peng sarih luun khawla Emmaus khaw ah hawh kawm si.
42024014	A hawh thahlam in me thil tehema omdan heh rel kawm thah tseih si.
42024015	Me thu te heh a rel thah kawm tseih lai in, Jesuh amah rori in amahni kheh zuan atsia, amahni thaw hawh langkhat nom si.
42024016	Sinapikhaw a mit kheh zialnak a si manin amahni'n Jesuh ah kheh thei ngawl si.
42024017	Jesuh in, "Nang hawh thahlam in nang rel kawm tseihnak heh hei thu sim? Hei manin lungse khawngai in om si utsim?" ti'n amahni kheh ti si.
42024018	A khatta sawn Kleopas ah tinak pa'n amah kheh o atsia, "Tulai sung hem Jerusalem ah thiltsang a thei kha ngawl, mikhual nangmah pakhat bek om si tsim maw?" ti'n ti si.
42024019	Jesuh in, "Hei thu sim?" ti'n amahni kheh dong si. Amahni'n, "Nazareth khaw te Jesuh thu si. Amah heh Profet si in Pathian mai le minung tehem mai ah a puahnak le a awnkam ah thawmlian ngaingai si.
42024020	Keimahni suangbawi te le uktu te'n thi tu in han tuh in, le thinglamteh ah khen tuh in amah kheh aap si.
42024021	Sinapikhaw keimahni hen amah heh Israel te dentu tuh in limdik si ung. Tsimi bek zo ngawl me thil tehem a tsang zawh tuni heh a nithumnak ni si.
42024022	Si si. Keimahni pawl sunga zingmano in thaan ah a hawhtu minu te'n lunglawi tiar kei si.
42024023	Ama ruang a mu dang ngawl phangin hong leh dang atsia, amah heh nung leh ongla si ti'n amahni a reltu vanvummi te lalhnak a mu dangnak kheh rel kei si.
42024024	Keimahni pawl sunga mi pawlkhat te'n thaan ah hawh in minu te relnak bangin tawk pelh in, a ruang kheh tawk dang ngawl si," ti'n ti si.
42024025	Tsimi phangin Jesuh in amahni kheh, "Nangnihni mitaw te, profet tehema relnak um tu in thinlung sanang thei te,
42024026	Khrih ah hen me thil tehem heh tuar atsia, ama tsungnungnak ah lut tu si ngawl si maw?" ti'n ti si.
42024027	Tsin, Mawsi pin pan Profet te le Laithiangrim tehem in ama thu a ngannak te kheh amahni reltsiangsek si.
42024028	A hawh min tuh Emmaus khaw ah a leng dawn phangin, amah heh khawla sawn ah hawh rih tu bangin om si.
42024029	Sinapikhaw amahni'n, "Keimahni nenah tsaam rih len; ni da ongla in khawthim dawn ongla si," ti'n amah kheh ati manin, Jesuh ah kheh amahni nenah tsaam tu in hawh si.
42024030	Amahni thaw laikuang a kil lai in, sang kheh le atsia, muitsu burh in hem atsia, amahni pe si.
42024031	Amahni kheh a mit vaar kawm in, amah a si lam thei ngah kawm si. Jesuh ah kheh amahni mitmuh pin paiden si.
42024032	Tsimi phangin amahni'n, "Lampi khawdung kei awntsawp dang lai le Laithiangrima sullelam a reltsiang lailen kei thinlung heh tuaireih zo tho si ngawl si maw?" ti'n ti dun si.
42024033	Amahni kheh tho atsia, tsimi hun rori in Jerusalem ah hawh kawm leh atsia, ningluntu leikhat te le amahni thaw om langkhat te kheh mun khat ah a khawm dang laitum kheh tawk kawm si.
42024034	Amahni'n, "Bawipa heh tho leh miau ongla in, Simon nenah lang ongla si," ti'n rel si.
42024035	Tsin, ningluntu panih te'n lampi khawdung a awntsawp dangnak te le sang hem atsia, amah a si lam a thei tiar dan thu te kheh amahni rel deve si.
42024036	Me thu te a awn dang tseih lai in Jesuh amah rori kheh amahni laingial keek ah ding atsia, "Nang nenah thinnuamnak om tasen," ti'n amahni kheh ti si.
42024037	Sinapikhaw ningluntu te'n thila mu a ring tsawm dang manin, thinphu in kih ngai dang si.
42024038	Tsimi phangin Jesuh in, "Hei manin lunglawi si utsim? Heita nang thinlung sungah ummawhnak suak tiar si utsim?
42024039	Ka kut te le ka kawng te heh pan un. Keimah rori si reng nangnge! Ka zen ula, ka pan tsuk un. Thila hen taksa le ruh nei ngawl si. Keimah hen taksa le ruh nei sing," ti'n amahni kheh ti si.
42024040	Tsimi bangin a awn tselh phangin a kut le a kawng te kheh amahni muh si.
42024041	Amahni'n ang in lunglawi dang atsia, a diksang dang thotho lai ngawl phangin, "Ei tuh heipohkhen nei utsim maw?" ti'n amahni kheh ti si.
42024042	Amahni'n nga hainak pakhat le khuaipheng pe dang si.
42024043	Jesuh in tsimi te kheh le atsia, amahni mai rori ah ei si.
42024044	Jesuh in, "Mawsi daan bu sungah le Profet te Laithiangrim sungah le Saam labu sungah keima thu ngannak tehem heh a veksen in a kimsek kul si, ti'n nangmahni nenah ka om lai ka relnak te la heh me thu te heh si," ti'n amahni kheh rel si.
42024045	Laithiangrim a thei dang theinak tuh in amahni thinlung kheh hong sak si.
42024046	Tsin, Jesuh in amahni kheh, "Khrih in thihnak heh a tuar kultsam si in, a nithumnak ni in mithi te lak pin tho rori tu si ti'n ngan si.
42024047	Ama ming in sual sirnak le sual zahnak kheh Jerusalem pin pan leivum miphun hem te lak ah phuangnak si tu si.
42024048	Nangmahni heh me thu tea tetti si utsi.
42024049	Ngai un, ei Pa thutiam kheh nangmahni nenah leh tu sing. Sinapikhaw van lama huhama thuamnak nang si ma hem, Jerusalem khawpi pin ngak dang rih ta un," ti'n amahni kheh rel si.
42024050	Amahni kheh Bethany khaw ah huai atsia, a kut zar in muitsu burh si.
42024051	Tsin, tibang hen thiltsang si. Muitsu a burh tseih laitum in amahni nen pin kiang atsia, vanvum ah lesonak si si.
42024052	Amahni'n amah kheh be dang atsia, ang ngai in Jerusalem ah hong dang leh si.
42024053	Amahni kheh temple ah hawh dang in Pathian thangphat dang atsia, ultung dang tsiat veng si. Amen
43001001	A pan in Thu om si. Tsimi Thu heh Pathian thaw om in, tsimi Thu heh Pathian ah si.
43001002	A pan in amah heh Pathian thaw om si.
43001003	Thil tehem heh amah tawnin siamnak si, tsin, siamnak tehem heh amah tawn ngawl in siamnak thil heimah om ngawl si.
43001004	Amah ah nungnak om si; tsimi nungnak heh minung te tsa varnak si.
43001005	Tsimi varnak heh khawthim sungah vaar pelh in, thimnak in amah thei ngawl si.
43001006	Pathian lehnak mi pakhat om in, a ming heh Johan ah si.
43001007	Amah heh minung tehem in amah tawnin a um theinak tuh in, Vaarnak tettikhan tu in a leng tetti si.
43001008	Amah heh tsimi Vaarnak si ngawl pelh in, Vaarnak thu tettikhan tu in lehnak si.
43001009	Tsimi heh mi tehem vaarnak pe tu in leivum ah a leng Vaarnak taktak si.
43001010	Amah heh leivum ah om si atsia, ama thawmin leivum heh siam sipelh in, leivum minung te'n amah thei ngawl si.
43001011	Amah hen ama minung te nenah hawh pelh in, ama minung te'n amah saang ngawl si.
43001012	Sinapikhaw amah a saangtu tehem le a ming a umtu tehem kheh Pathian tsa te si theinak pe si.
43001013	Tsimi heh thisena hingnak si ngawl, tisa otnaka hingnak khen si ngawl, minunga deihnak bangin hingnak khen si ngawl in, Pathian hingnak te si.
43001014	Tsin, Thu heh minung in tsang atsia, lainatnak le thudik thaw dim in keimahni lak ah om atsia, a tsungnungnak kheh mu si sing. Tsimi tsungnungnak heh Pa'n a neihlamtsang a Tsapa tsungnungnak bang kheh si.
43001015	Johan in amah kheh tettikhan atsia, "'Ka ning pin a lengtupa heh ka piang ma in om ongla a si manin, amah heh keima tah in thupi sawn si,' ti'n ka rel awngnak pa la amah heh si lei," ti'n au si.
43001016	Kei vaseng in ama nakimnak sung pina lainatnak kheh tso ngah dang in, tsimi a lainatnak kheh tso nennen lai si sing.
43001017	Heitasim tiphangin Daan heh Mawsi tawnin pe atsia, lainatnak le thudik heh Jesuh Khrih tawnin leng si.
43001018	Kontik khen tumah in Pathian mu awng keel ngawl si. Pa kaang sunga om Tsapa neihlamtsang pakhat bek in Pathian kheh langtsiang tiar si.
43001019	Jew te'n Johan ah kheh, "Tu si tsim?" ti'n dong tu in Jerusalem pin suang te le Levi te a tiar phangin, Johan tetti khannak heh tibang heh si.
43001020	Johan in el ngawl in, "Khrih ah si ngawl sing," ti'n iim po ngawl in phuang tsawm si.
43001021	Tsimi phangin amahni'n, "Tsimi lekhaw tu ha tsikhaw ee? Elijah ah si tsim?" ti'n dong si. Johan in, "Si ngawl sing," ti'n o si. "Profet si tsim maw?" ti'n dong dang atsia, Johan in, "Si ngawl sing," ti'n o si.
43001022	Tsimi phangin amahni'n, "Tu si tsim? Keimahni lehtu te kei rel leh tuh in tu ti tsawm si tsim?" ti'n ti dang si.
43001023	Johan in, "Keimah heh, 'Hampalak pin a au tseih aw kheh sing, "BAWIPA lampi kheh tsam tiar un," ' ti'n profet Isaiah in a tinak bangin si," ti'n ti si.
43001024	Amahni heh Farasi te lehnak te si.
43001025	Amahni'n, "Khrih ah na si ngawl, Elijah ah khen na si ngawl, profet khen na si ngawl poh tsimi, heita mi te niim si tsim?" ti'n dong dang si.
43001026	Johan in amahni kheh o atsia, "Mi te heh ti ah niim sing. Sinapikhaw nang thei ngawlnak mi pakhat heh nangmahni lak ah ding reng si.
43001027	Amah heh keima ning pin leng si atsia, keima tah in thupi sawn in, ama kedawl ri sut sak tu riang taak ngawl sing, ti'n ka tinak pa la heh amah heh si," ti'n ti si.
43001028	Me heh Johan in a niim min, Jordan run ral Bethany khaw pin thiltsang si.
43001029	A thaizing in Johan in ama lam ah Jesuh hawh kheh mu atsia, "Pan un! Leivum sualnak a phur saktu Pathian Tuuno heh.
43001030	'Ka ning pin a lengtupa heh ka piang ma om ongla a si manin, keima tah in thupi sawn si,' ti'n a thu ka reelnak la amah heh si lei.
43001031	Amah heh thei ham ngawl sing. Sinapikhaw Israel te lak ah a lang tuh in ti ah niimnak thaw in leng sing," ti'n ti si.
43001032	Johan in tettikhan in, "Van pin Raula kheh khuro bangin tolhsuk atsia, a vumah a khop nom reng kheh mu sing.
43001033	Amah heh thei ham ngawl sing. Sinapikhaw ti ah niim tu in keimah a tiar tu pa'n, 'Raula Thiangrim kheh a vumah tolhsuk atsia, a khop nom reng na munak pa heh Raula ah niimtupa si,' ti'n ti ka si.
43001034	Keimah hen mu atsia, 'Me pa heh Pathian Tsapa si,' ti'n tettikhan sing," ti'n ti si.
43001035	Tsin, a thaizing in Johan ah kheh a ningluntu panih te thaw ding reng si.
43001036	Jesuh vak tseih kheh pan reng atsia, Johan in, "Pan un, Pathian Tuuno heh," ti'n ti si.
43001037	Ningluntu panih te'n Johan awnnak a za phangin, Jesuh ninglun kawm nom si.
43001038	Tsin, Jesuh in her atsia, amah a lun kawm kheh a mu phangin, "Hei zei si utsim?" ti'n amahni kheh dong si. Amahni'n, "Rabbi, kawnai ah om si tsim?" ti'n dong kawm si. (Rabbi heh upattaak Saya tinak si.)
43001039	Ama'n amahni kheh, "Hawh ula pan un," ti'n o si. Amahni khen hawh in pan atsia, a omnak kheh mu si. Tsimi hun heh simlam naazi pali lun a si ongla manin, Jesuh nenah tsam kawm nom si.
43001040	Johan awnnak za atsia, Jesuh ning a luntu panih lak pin a khatta sawn heh Simon Piter nau Andrew ah si.
43001041	Andrew in a u Simon ah tawk masa ber atsia, "Messiah ah tawk ongla si ung," ti'n ti si. (Messiah heh, Khrih tinak si.)
43001042	Andrew in a u kheh Jesuh nenah huai si. Jesuh in Simon ah kheh pan po atsia, "Nangmah heh Jonah tsapa Simon ah si tsi. Kephas ti'n ponnak si tu si tsi," ti'n ti si. (Kephas heh Lungto tinak si.)
43001043	A thaizing in Jesuh ah heh Galilee ah hawh tu in thawi in, Philip ah mu atsia, "Ka lun in," ti'n ti si.
43001044	Philip ah heh Bethsaida khawte si in, Andrew ah le Piter khawpi te si.
43001045	Philip in Nathanael ah tawk atsia, "Mawsi in Daan bu sungah a ngannak le profet te khen a ngannak, Nazareth khawte Joseph tsapa Jesuh ah mu ongla si ung," ti'n rel si.
43001046	Nathanael in, "Nazareth khaw pin thilpha heino pohkhen suak thei tu si maw?" ti'n o si. Tsimi phangin Philip in, "Ka lun la pan in," ti'n ti si.
43001047	Jesuh in ama nenah Nathanael hawh tseih kheh a mu phangin, "Pan un, Israel minung taktak heh, heimah ngian nei ngawl si," ti'n ti si.
43001048	Nathanael in, "Kawti bangin ka thei si tsim?" ti'n dong si. Jesuh in, "Philip in nangmah a ko ma, theikuang nuai ah na om kheh na mu ongla sing," ti'n o si.
43001049	Nathanael in o atsia, "Rabbi, nangmah heh Pathian Tsapa, Israel te Kumpibawi si tsi!" ti'n ti si.
43001050	Jesuh in amah kheh o atsia, "'Theikuang nuaia na mu si lang,' ti'n ka ti manin ka um si tsim maw? Me te tah in thilmak sawnpi te mu tulai si tsi," ti'n ti si.
43001051	Tsin, Jesuh in, "Thungai ngai in na rel sing; tuzawh lam phangin van kheh hong akhaw, Mi Tsapa vumah Pathian vanvummi te a tolhsuk le a kaiso mu tulai si tsi," ti'n ti si.
43002001	Nithumnak ni in Galilee peng Kana khaw ah mopuai om in, Jesuh nu khen puai sim deve si.
43002002	Tsin, Jesuh ah le a ningluntu te khehkhen ko si.
43002003	Tsapit zu a bo phangin Jesuh nu in, "Tsapit zu bo ongla si," ti'n Jesuh ah rel si.
43002004	Jesuh in, "Minu, heita ka seng tseih si tsim? Ka hunkim lai ngawl si," ti'n ti si.
43002005	A nu'n, "A tiarnak bangin puah ta un," ti'n omlawh te rel si.
43002006	Tsimi munah Jew te daan in thiangnak tuh in koihnak lungbuul buul ruk om in, buul khat ah ti kalaan kul pin sawmthum lun vat si.
43002007	Jesuh in, "Lungbuul sungah ti a dim in thanberh un," ti'n omlawh te rel atsia, amahni'n lungbuul dimlelh in ti than si.
43002008	Tsimi tselh phangin Jesuh in, "Tuzong hen dawmlai suak ula tsangsuak phiin pa pe ta un," ti'n amahni kheh ti si. Amahni'n ti kheh suak atsia pe si.
43002009	Ti pin tsapit zu in a tsang ongla kheh tsangsuak phiin pa'n tsang si. Tsimi tsapit zu kheh tsangsuak phiin pa'n kawnai pina si, ti kheh thei ngawl pelh in, ti suaktu omlawh te'n thei si. Tsimita tsangsuak phiin pa'n mohuaipa ko si.
43002010	Tsin amah kheh, "Mi tehem hen tsapit zuhan suah masa atsia, a kham ten ongla phangin tsapit zukhul suah si. Sinapikhaw nang zong tutian hen tsapit zuhan siit lai si tsi," ti'n ti si.
43002011	Jesuh in Galilee peng Kana khaw ah theihdiknak puah pan in, ama tsungnungnak muh si. Tsin, a ningluntu te'n amah um si.
43002012	Me zawh hen Jesuh in a nu, a nau te le a ningluntu te thaw Kapernaum khaw ah hawhsuk in, ni tampi tsam ngawl si.
43002013	Tuhen Jew te Leekdelh Puai a nong ongla ta, Jesuh ah heh Jerusalem ah hawhso si.
43002014	Temple reen sungah kawlpawtsang zuartu te le tuu zuartu te le khuro zuartu te le tangka thengtu te to dang kheh mu si.
43002015	Amahni vaatnak tuh ri a hual tselh phangin tuu te le kawlpawtsang te thawlom a vaseng in temple reen sung pin hawlberh atsia, tangka thengtu te tangka kheh bawlei sak in, a tsabuai te khehkhen lailet reih sak si.
43002016	Tsin, khuro zuartu te kheh, "Me thil tehem heh danberh ta un. Ei Pa inn heh thil zuarnak mun in tsan mah na un!" ti'n ti si.
43002017	Tsimi phangin a ningluntu te'n, "Na inn ka thupi tsan leitanak hen ka thin sungah mei alh bangin kangberh ka si," ti'n ngannak kheh phawk leh dang si.
43002018	Tsimi manin Jew te'n, "Me thil te heh puah si tsikhaw, hei theihdiknak muh tu kei si tsim?" ti'n ti si.
43002019	Jesuh in, "Me temple heh phe ula nithum sung sa leh tu sing," ti'n o si.
43002020	Tsimi phangin Jew te'n, "Kum sawmli le kum ruk sung sanak me temple heh nithum sung bek in sa zo leh tu si tsim maw?" ti'n ti si.
43002021	Sinapikhaw Jesuh in temple a tinak heh ama ruangpum a tinak si.
43002022	Tsimi manin mithi te lak pin a tho phangin, a ningluntu te 'n me amahni a relnak thu heh phawk leh in, Laithiangrim le Jesuh relnak thu te kheh um dang si.
43002023	Jesuh ah heh Leekdelh Puai sung hem Jerusalem ah om in, mi tampi te'n puai sung theihdiknak a puahnak te a mu dang phang in, ama ming kheh um dang si.
43002024	Sinapikhaw, minung tehem a theiberh manin, Jesuh ah kheh amahni lak ah tualnel ngawl si.
43002025	Tsin, minung sungah hei om si, ti a theisek manin, mi pakhat in midang pakhata thu kheh Jesuh ah rel kul ngawl si.
43003001	Farasi te lak pin mi pakhat, Jew te uktu Nikodemus tinak om si.
43003002	Me pa hen zan lai Jesuh nenah hawh atsia, "Rabbi, Pathian nen pin a leng saya pakhat na si lam na thei si ung. Heitasim tiphangin Pathian in a ompi ngawl himhim in me theihdiknak na puahnak te heh tumah in puah thei tu ngawl si," ti'n ti si.
43003003	Jesuh in, "Thungai ngai in na rel sing, mi pakhat heh hing lehnak a si ngawl lekhaw Pathian uknak mu thei tu ngawl si," ti'n amah kheh o si.
43003004	Nikodemus in, "Mi pakhat heh uham zawh in hing lehnak si thei tu si maw? Hing lehnak si tu in a nu pum sungah veikhat dum leh thei tu si maw?" ti'n amah kheh ti si.
43003005	Jesuh in, "Thungai ngai in na rel sing, mi pakhat heh ti le Raula in a hing leh ngawl nungsang Pathian uknak sungah lut thei tu ngawl si.
43003006	Tisa-a hingnak heh tisa si atsia, Raula-a hingnak heh raula si.
43003007	'Hing lehnak kultsam sitsi,' ti'n ka ti manin lunglawi mah nen.
43003008	Huih heh a nuam min hem ah ra in, a thawm za pelh in, kawnai pin a leng ti le kawnai lam ah a ra ti kheh rel thei ngawl si tsi. Raula-a hingnak tehem heh tsimi bang si," ti'n amah kheh o si.
43003009	Nikodemus in o leh atsia, "Meheh kawtibang in si thei tu sim?" ti'n amah kheh ti si.
43003010	Jesuh in o atsia, "Nangmah heh Israel te saya pakhat si atsia, kawti me thu te heh thei zo ngawl si tsim?
43003011	Thungai ngai in na rel sing, keimahni'n kei theinak rel atsia, kei munak tettikhan si ung. Nangnihni'n tetti kei khannak heh saang ngawl si utsi.
43003012	Leivum thu te ka relnak heh na um ngawl a si lekhaw, vanvum thu te rel ka sin kawti bangin um thei tu si tsim?
43003013	Vanvum ah om in, vanvum pin a tolhsuk Mi Tsapa siar ngawl vanvum ah a kaiso tumah om ngawl si.
43003014	Mawsi in hampalak ah rul a tar bangin, Mi Tsapa khen tarnak si tu si.
43003015	Tsimi heh tutu sikhen amah a umtu heh ral thong ngawl in kumkhaw nungnak a nei theinak tuh in si sawn si.
43003016	"Heitasim tiphangin, tutu sikhen amah a umtu taak hem ral thong ngawl in, kumkhaw nungnak a nei theinak tuh in, Pathian in a Tsapa neihlamtsang pe tian in leivum mi te it si.
43003017	Leivum mi te thukhen tu in Pathian in leivum ah a Tsapa leh si ngawl in, a Tsapa thawmin leivum mi te sannak a si tuh in leh si sawn si.
43003018	"Tsapa a um te heh thukhennak tuar ngawl in, amah a um ngawl te heh Pathian Tsapa neihlamtsang pakhat bek-a ming a um ngawl manin, thukhennak tuar ham ongla si.
43003019	Thukhennak heh tibang hen si. Leivum ah vaarnak leng ongla sipelh in, minung te'n amahni puahnak a sesuak manin vaarnak tah in thimnak kheh ngeih sawn si.
43003020	Thil sesuak a puahtu tehem in vaarnak haw atsia, a puahnak phozar khatu manin vaarnak kheh zuan ngawl si.
43003021	Sinapikhaw thil dik a puahtu te'n a puahnak te heh Pathian thawmin a si lam tsiangno in a lang thei tuh in, vaarnak kheh zuan si," ti'n amah kheh ti si.
43003022	Me te tselh phang hen Jesuh ah le a ningluntu te kheh Judea ram sungah hawh in, tsimi munah amahni thaw om atsia niim si.
43003023	Salim khaw kunga Aenon ah ti tampi a om manin, Johan in mi te kheh niimnak pe si. Mi te khen a nenah hawh atsia, Johan in niimnak pe si.
43003024	Tsimi lai in Johan ah heh thawng tohnak si lai ngawl si.
43003025	Tsimi phangin Johan ningluntu pawlkhat te le Jew te kheh thiang tiarnak thu el dun si.
43003026	Amahni khen Johan nenah hawh in, "Rabbi, Jordan Run hatlam ral ah nangmah thaw om awng, ama thu tetti na khannak pa len mi te niimnak pe tseih si. Pan in, mi tehem in amah zuan si," ti'n rel dang si.
43003027	Johan in o atsia, "Vanvum pin penak a si ngawl nungsang minung hen heimah ngah thei ngawl si.
43003028	'Keimah heh Khrih ah si ngawl sing,' sinapikhaw, 'Ama masuan ah lehnak sing,' ti'n ka relnak theipitu ka tetti heh nangmahni rori heh si utsi.
43003029	Mo neitu heh mohuaipa si. Sinapikhaw mohuaipa kung ah dingin a aw a zatu a tetti hen mohuaipa aw a za manin angngai si. Tsimi manin me ka angnak heh kim ong si lei.
43003030	Amah heh khangso tu in, sinapikhaw keimah heh kiamsuk tu sing.
43003031	Vumlam pin a lengtupa heh heizongza vumah si. Leilung pina heh leimi si atsia, lei thu rel si. Vanvum pin a leng pa heh heizongza vumah si.
43003032	Ama'n a mu saak le a za saak thu tettikhan pelh in, tumah in a tetti khannak saang ngawl si.
43003033	Tetti a khannak a saangtu te hen Pathian heh a dik si ti'n thu khotiarnak tatsik khen si.
43003034	Pathian lehnakpa hen Pathian thu rel si, Heiman sim tilekhaw Pathian in Raula heh a teek om ngawl in pe si.
43003035	Pa hen Tsapa kheh it atsia, a kut sungah thil tehem pe si.
43003036	Tsapa a umtu te'n kumkhaw nungnak nei si. Tsapa a um ngawltu te'n nungnak mu tu ngawl in, a vumah Pathian thinrawnak kho reng tu si," ti'n ti si.
43004001	Jesuh in Johan tah in ningluntu tam sawn nei atsia, mi tam sawn a niim kheh Farasi te'n a thei lam Bawipa'n thei si.
43004002	Sipelh atsia, Jesuh amah rori in mi te niim ngawl in, ama ningluntu te zong hen niim si.
43004003	Tsin Judea peng kheh zam atsia, Galilee peng ah zuan lehleu si.
43004004	A hawh phangin Samaria peng tawn kultsam si.
43004005	Tsimi manin Samaria khawpi Saikhar tinak khaw ah leng si. Saikhar khaw heh Jakob in a tsapa Joseph ah a penak mun kung ah om si.
43004006	Tsimi munah Jakob tikhuar om si. Jesuh ah heh a khualvaknak a tsawl leita manin tikhuar kung ah to si. Tsimi hun heh sun laitak si.
43004007	Samaria minu pakhat kheh titsawi tu in leng atsia, Jesuh in, "Ka in tuh ti ka pe in," ti'n ngen si.
43004008	Heitasim tiphangin a ningluntu te heh khaw sungah lai eih lei tu in hawh si.
43004009	Tsimi phangin Samaria minu in, "Nangmah heh Jew te si in heita Samaria nupang keima nenah in tuh ti ngen ka si tsim?" ti'n Jesuh ah kheh ti si. Heitasim tiphangin Jew te'n Samaria te thaw pawl dun ngawl si.
43004010	Jesuh in o atsia, "Pathian lehsawng thei atsia, 'Ka in tuh ti ka pe in,' ti'n ti a ngen tu pa heh na thei asin, nangma'n amah heh ti ngen tu in, ama'n nungnak ti kheh na pe tupelh si," ti'n minu kheh ti si.
43004011	Minu in, "Sayapa, ti suaknak tuh titsian na nei ngawl, me tikhuar heh a thukngai si, tsimi nungnak ti tsawh kawnaia le tu si tsim?
43004012	Me tikhuar heh keimahni a pe tu kei pa Jakob tah in mak sawn si tsim maw? A tsa te le a sumzuatnak tehem in me tikhuar sunga ti in si," ti'n Jesuh ah kheh ti si.
43004013	Jesuh in minu kheh o atsia, "Tutu sikhen me ti a intu te heh dangrum leh tu si.
43004014	Sinapikhaw tutu sikhen ka penak ti a intu te heh dangrum leh awngkeel tu ngawlla si. Ka penak ti heh amah ah kumkhaw nungnak tsa tuh in a suak tsirhti in tsang tu si," ti'n ti si.
43004015	Minu in, "Sayapa, ka dangrum leh tu ngawlla in le nai ah hawh in ti tsawi ka kul leh tuh ngawl in, me ti tsawh ka pe in," ti'n ama nenah ti si.
43004016	Jesuh in, "Hawh ten, na pasel huaila nai ah hawh leh in," ti'n minu kheh ti si.
43004017	Minu'n, "Pasel nei ngawl sing," ti'n ti si. Jesuh in, "'Pasel nei ngawl sing' na ti heh thu man rel si tsi.
43004018	Heitasim tiphangin pasel panga nei ongla si tsi. Tua na ompinak heh na pasel si ngawl si. Tsimita thu man rel si tsi," ti'n amah kheh ti si.
43004019	Minu in, "Sayapa, profet pakhat na silam tuhen na thei sing.
43004020	Kei pa te hen me mual vumah Pathian be si. Nangnihni Jew te'n Jerusalem bek heh Pathian be min tuh mun si ti'n ti si utsi," ti'n amah kheh ti si.
43004021	Jesuh in, "Minu, ka um in; me mual vumah maw Jerusalem ah maw Pa kheh nang be ngawl hun leng tulai si.
43004022	Nangnihni hen nang thei ngawlnak be si utsi. Keinihni in kei theikennak be si ung. Heitasim tiphangin sannak heh Jew tea si.
43004023	Sinapikhaw a be taktaktu te'n Pa heh raula le thutak in a be hun a leng tuh heh, tuhen leng ongla si. Heitasim tiphangin Pathian in tsimi bangin amah a betu te kheh zei si.
43004024	Pathian heh Raula si, amah a betu te'n raula le thutak in a be himhim tuh si,"ti'n ti si.
43004025	Minu'n, "Messiah leng tu si ti thei sing" (Khrih ti'n ko nak si). "Amah a leng phangin thu tehem rel tu kei si," ti'n amah kheh ti si.
43004026	Jesuh in, "Nangmah awnpi tu keimah heh Messiah sing," ti'n amah kheh ti si.
43004027	Tsimi hun in a ningluntu te leng in, minu thaw a awntsawp kawm kheh lunglawi dang si. Sinapikhaw, "Minu nen pin hei deih si tsim?" ti le, "Heita minu ah awntsawppi si tsim?" ti heh tumah in dong ngam ngawl si.
43004028	Tsimi phangin minu khen a tibeel zam in khaw sungah hawh atsia,
43004029	"Nai ah hawh ula, ka leidat awngnak tehem a relsektupa heh pan un. Amah heh Khrih ah si ol ngawl si maw?" ti'n a khawpi te kheh rel si.
43004030	Tsimi phangin amahni'n khaw sung pin Jesuh nenah hawh dang si.
43004031	Amahni leng ma in ningluntu te'n, "Rabbi, lai ei in," ti'n ti dang si.
43004032	Sinapikhaw Jesuh in amahni kheh, "Nang thei ngawlnak lai ei tuh nei sing," ti'n ti si.
43004033	Tsimi manin ningluntu te'n, "Mi pakhat khat in a ei tuh pe si nan tih im?" ti'n pakhat le pakhat ti dun dang si.
43004034	Jesuh in, "Keimah lehtu Pa deihnak puah tu le ama naper ka tselhsek tu heh ka lai eih si.
43004035	'Tuzawh la li phangin laikhawl hun si tula si' ti si ngawl si utsim maw? Ngai un, lo te kheh diik in pan tsuk un. Lai te ther in khawl hunkim ong si lei.
43004036	A pawitu le a khawltu a ang kawm theinak tuh in, laikhawltu hen nilawh ngah tu atsia, kumkhaw nungnak rah khen khawl tu si.
43004037	Tsimi manin, 'Mi pakhat in pawi atsia, midang pakhat in khawl si' tinak heh a dik si.
43004038	Nang bung ngawlnak lo ah laikhawl tu in nang tiar sing. Midang te'n bung atsia, nangnihni'n amahni naper saak sungah lut si la utsi," ti'n a ningluntu te kheh rel si.
43004039	"Ka leidat awngnak tehem relsek ka si," ti'n minu tetti khannak manin, tsimi khaw sunga Samaria mi tampi te'n Jesuh ah um si.
43004040	Tsimi manin Samaria te'n ama nenah hawh dang atsia, amahni nenah tsaam rih tu in kun dang in, tsimi munah ninih tsaam si.
43004041	Ama awnkam manin mi tampi te'n um beet lai si.
43004042	Amahni'n minu ah kheh, "Tuzong hen na rel ta bek in um si ngawl in, keimahni rori in ama thurelnak za atsia, leivum minung te Santu Khrih ah si rori si ti kei thei manin, um si ung," ti'n ti si.
43004043	Ninih zawh in tsimi khawpi pin kiang atsia, Galilee peng ah hawh si.
43004044	Heitasim tiphangin Jesuh himhim in, profet heh ama khaw le ram ah heimah upatnak si ngawl si ti'n ti si.
43004045	Galilee te'n Jerusalem ah puai sim a hawh deve dang manin, puai sung Jerusalem ah thil khumnung a puahnak tehem mu ongla in, Galilee peng ah a leng phangin, Galilee te'n amah kheh saang si.
43004046	Tsin, ti pin tsapit zu in a tsang tiar min Galilee peng sunga Kana khaw ah Jesuh hawh leh si. Tsimi lai in, bawi upa pakhat om in, a tsapa heh Kapernaum ah a naa si.
43004047	Jesuh ah heh Judea peng pin Galilee peng sungah a leng thawm a za phangin, a nenah hawh atsia, Kapernaum khaw ah hawhsuk in, a tsapa thi tuzep kheh dam tiar sak tu in kun si.
43004048	Jesuh in, "Theihdiknak te le thil khumnung te na mu ngawl lekhaw um himhim tu ngawl si tsi," ti'n bawi upa pa kheh ti si.
43004049	Bawi upa pa khen, "Bawipa, ka tsapa a thi ma hawhsuk nawmnawm sawh in," ti'n ti si.
43004050	Jesuh in bawi upa pa kheh, "Hong talen; na tsapa nung ongla si," ti'n ti si. Tsimi pa khen Jesuh awnnak kheh um in, inn ah hong si.
43004051	A hongsuk tseih lai in a omlawh te'n muak atsia, "Na tsapa nung si lei," ti'n rel dang si.
43004052	A tsapa a nemtsuam hun kheh dong atsia, "Tsingni simlam naazi pakhat phangin a natdun dam si," ti'n rel dang si.
43004053	Jesuh in, "Na tsapa nung si," ti'n ati hun kek a si kheh bawi upa pa'n a thei phangin, amah le a innkawpi tehem in Jesuh ah kheh um dang si.
43004054	Meheh Jesuh in Judea peng pin Galilee peng sungah a leng zawh in theihdiknak a puahnak a panihnak si.
43005001	Tsimi zawh in Jew te puai pakhat om atsia, Jesuh ah heh Jerusalem ah hawhso si.
43005002	Jerusalem Tuu Dawngkham kung ah, Hebru awn in Bethesda tinak tikhuar om atsia, tsimi tikhuar kawnvel ah buuk panga om si.
43005003	Tsimi buuk te sungah minaa tampittseih te, mittsaw te, kawngbai te le zenat vei te kheh ti phe ngak in zau dang berh si.
43005004	Heitasim tiphangin hun khatkhat in tsimi tikhuar sungah vanvummi pakhat tolhsuk atsia ti hot si. Ti a phe tselh phangin ti sungah a sawn masa bertu heh hei bang natnak a vei sikhen dam si.
43005005	Tsimi munah kum sawmthum le kum riat sung natnak a veipa pakhat om si.
43005006	Tsimi munah a zau reng kheh Jesuh in mu atsia, a rei ongla lam a thei manin, "Dam tiarnak si nuam tsim maw?" ti'n amah kheh dong si.
43005007	Mi naa pa'n, "Sayapa, ti a phe phangin tikhuar sungah keimah sehtu tumah nei ngawl sing. Ka hawh phangin ka masuan ah mi pakhat sawn ngah tsiat veng si," ti'n o si.
43005008	Jesuh in, "Tho la na zauphah zial in hawh ten," ti'n minaapa kheh ti si.
43005009	Makhat in tsimi pa kheh dam atsia, a zauphah phur in hawh si. Tsimi ni heh Sabbath ni si.
43005010	Tsimi manin Jew te'n Jesuh dam tiarnak pa kheh, "Tuni heh Sabbath ni si atsia, na zauphah na phur heh a daan si ngawl si," ti'n ti si.
43005011	A dam leh pa khen, "Keimah a dam tiartupa'n, 'Na zauphah phurla hawh in,' ti'n ti ka si," ti'n amahni kheh o si.
43005012	Amahni'n "'Na zauphah phurla hawh in,' ti'n nangmah ati tupa tsawh tu sim?" ti'n amah kheh dong si.
43005013	Sinapikhaw Jesuh ah heh tsimi mun pin kiangden ongla a si manin, dam tiarnak pa'n amah damtiartu heh tu si ti thei ngawl si. Tsimi munah mihonpi om meek si.
43005014	Dawllam phangin Jesuh in temple reen sungah tsimi pa kheh tawk leh atsia, "Pan in, dam tiarnak si ongla si tsi. Sual lehmah na len. Tsimi a si ngawl lekhaw na vumah a sesuak sawn leng tu si," ti'n ti si.
43005015	Tsimi pa khen hawh atsia, amah dam tiar tu heh Jesuh ah a si lam Jew te rel si.
43005016	Jesuh in me te heh Sabbath ni in a puah manin, Jew te'n amah heh erh atsia, reek tuh in zei dang si.
43005017	Sinapikhaw Jesuh in, "Ei Pa hen tutian hen na a per manin, keimah khen per sing," ti'n amahni kheh o si.
43005018	Ama'n Sabbath ni a tsang ngawl bek zo ngawl, Pathian heh ama Pa in rel atsia, Pathian tsankim in a rel tsawm manin, Jew te'n amah reek theinak tuh zei leilei si.
43005019	Tsimi phangin Jesuh in amahni kheh o atsia, "Thungai ngai in nang rel sing, Tsapa hen ama thu in heimah puah thei ngawl in, Pa puahnak a munak bek puah si. Heitasim tiphangin a puahnak bangkeek in Tsapa khen puah deve si.
43005020	Ei Pa hen Tsapa a it manin, ama puahnak thil tehem kheh Tsapa ah muh si. Nang khum tuh in me te tah mak sawn naper te muh rih tulai nang si.
43005021	Ei Pa hen mithi te tho tiar atsia, nungnak a pe bangin, Tsapa khen a deihnak te kheh nungnak pe deve tu si.
43005022	Ei Pa hen tumah thukhen ngawl in, thukhen tuh tehem Tsapa ah aapberh si.
43005023	Meheh mi tehem in ei Pa a upat bangin, Tsapa a upat deve theinak tuh in si. Tsapa a upat ngawl te'n amah lehtu Pa khen upat ngawl si.
43005024	"Thungai ngai in nang rel sing, ka thu za atsia, keimah leh tu Pa a umtu te heh kumkhaw nungnak nei in, thukhennak tuar tu ngawl si. Sinapikhaw thihnak pin nungnak ah leek ongla si.
43005025	Thungai ngai in nang rel sing, mithi te'n Pathian Tsapa aw a za hun leng in, tsimi hun heh tuhun heh si. Tsin, Tsapa aw a zatu te nung tu si.
43005026	Ei Pa hen ama sungah nungnak a nei bangin, Tsapa khen ama sungah nungnak a nei tuh in pe ongla si.
43005027	Amah heh Mi Tsapa a si manin, thukhen tu in thuneinak khen pe si.
43005028	"Meheh lunglawi mah na un; heitasim tiphangin thaan sunga tehem in a aw za atsia, a suak hun leng tu si.
43005029	Thilpha a puahtu te heh nungnak ah tho tu in le, thil pha ngawl a puahtu te heh hannak tuar tu in tho tu si.
43005030	"Keima thu in heimah puah ngawl sing. Ka zanak bang thek in thukhen sing. Keima deihnak zei ngawl in, keimah leh tu ei Pa deihnak bangin thukhen ka si manin, ka thukhennak heh a dik si.
43005031	Keimah le keimah tettikhan tsawm si lengkhaw, ka tettikhan tsawmnak heh dik ngawl si.
43005032	Keima thu tettikhan tu midang pakhat om in, a tetti khannak heh a maan lam thei sing.
43005033	Nangmahni'n Johan nenah mi leh atsia, Johan in thudik lam ah tettikhan ongla si.
43005034	Minung nena tetti khannak saang ngawl sing. Sinapikhaw me thu te heh sannak nang si theinak tuh in ka relnak si.
43005035	Johan ah heh a alh tseih le a vaar meiinn si atsia, ama vaarnak sungah tsillem sung sahnung tu kheh ot si utsi.
43005036	"Sinapikhaw Johan tah in mak sawn tetti nei sing. Heitasim tiphangin Pa'n ka tsianneihsek tuh in a penak naper, me ka deknak naper te rori ah hen ei Pa lehnak ka si kheh tettikhan si.
43005037	Keimah lehtu ei Pa amah rori hen tettikhan ka si lei. Nangnihni'n a aw za awng ngawl atsia, a mel khen mu awng ngawl si utsi.
43005038	A lehnak Pa nang um ngawl manin, ama thu khen nang sungah om reng ngawl si.
43005039	"Laithiangrim sungah kumkhaw nungnak nei thei tu in nang ruat manin Laithiangrim te kheh zei si utsi. Tsimi Laithiangrim te'n keima thu tettikhan si.
43005040	Tsimi sipelh nungnak nang nei theinak tuh in ka nenah hawh nuam ngawl si utsi.
43005041	Minung te ultungnak saang ngawl sing.
43005042	Sinapikhaw nangmahni sungah Pathian itnak nang nei ngawl lam kheh nang thei sing.
43005043	Ei Pa ming in leng pelh napi ingkhaw, nangnihni'n saang ngawl ka si utsi. Midang pakhat khat in ama ming rori in a leng asin amah kheh saang reng tu si utsi.
43005044	Pathian nen bek pin a leng ultungnak zei ngawl in, pakhat le pakhat ultung dun tu bek a sunsaktu nangnihni'n kawti bangin um thei tu si utsim?
43005045	"Ei Pa nenah nangmahni sual nawn tu in ka ring mah na un. Nangmahni sual nawn tu mi pakhat om si. Amah heh nang aan ngainak Mawsi ah si.
43005046	Mawsi ah nang um lekhaw, amah hen keima thu a ngan manin, keimah khen um tu si utsi.
43005047	Sinapikhaw ama lai ngannak te nang um ngawl lekhaw, kawtibang in ka thu te um tu si utsim?" ti'n ti si.
43006001	Tsimi zawh in, Jesuh ah kheh Tiberias Tipi tinak, Galilee Tipi hatlam ral ah hawh si.
43006002	Minaa te vumah a puahnak ama theihdiknak te a mu manin, mihonpi te'n amah lun si.
43006003	Jesuh in mual vumah kai atsia, tsimi munah a ningluntu te thaw to dang si.
43006004	Tsimi hun in Jew te Leekdelh Puai nong ongla si.
43006005	Jesuh in diik atsia, mihonpi te amah a zuan dang kheh a mu phangin, Philip nenah, "Me te ei tuh sang kawnaia lei tu na sing?" ti'n ti si.
43006006	Jesuh in a puah tuh thei tsawm kuh reng ongla sipelh in, Philip ah a tsulnak in tihen a tinak si.
43006007	Philip in, "Mi taak hem in kohno teen in a ei si riang denari zanih man sang khen tham lawt tu ngawl si," ti'n amah kheh o si.
43006008	Ningluntu pakhat, Simon Piter nau Andrew in,
43006009	"Mia khen ah barli sang tsuun panga le nga kohno panih nei naupang pakhat om si. Sinapikhaw mi tizah tsa reltaak nan tih im?" ti'n amah kheh ti si.
43006010	Jesuh in, "Mipi te tsawh to tiar un," ti'n ti si. Tsimi munah hampa tampi a om manin, hampa vumah to dang si. Mipi te heh patsang veu thawngnga lun si.
43006011	Jesuh in sang tsuun te kheh le atsia, Pathian a paak tselh phangin ningluntu te kheh sem si. Ningluntu te'n mipi to dang te kheh sem si. Tsimi bangin nga khehkhen sem in nual ngai in ei dang si.
43006012	Lai a kham ten phangin, Jesuh in ningluntu te kheh, "A eih val a hembangno te thehthawk ngawl in khul ten un," ti'n ti si.
43006013	Tsimita khon tei dang in, barli sang tsuun nga pin a eih val a hembang te kho leinih dim khon dang si.
43006014	Tsimi minung te'n Jesuh puahnak theihdiknak heh a mu dang phangin, "Me pa heh leivum ah a leng tulai profet si rori si," ti'n ti dang si.
43006015	Tsimi manin amahni'n a nenah hawh atsia, kumpibawi si tu in a tiarlok tuum kheh Jesuh in a thei phangin, amah ruak mual vumah hawh tum lehleu si.
43006016	Simlam phangin ningluntu te kheh tipi ah hawhsuk dang si.
43006017	Tsin, khawm to dang atsia, tipi hatlam ral Kapernaum khaw ah hawh dang si. Khawthim ongla pelh in Jesuh ah heh amahni nenah leng lai ngawl si.
43006018	Khawtawng manin tilet tho si.
43006019	Peng thum peng li lun khawm a hot dang zawh in khawm lam zuan in ti vumah Jesuh hawh kheh mu dang atsia, kihngai dang si.
43006020	Sinapikhaw Jesuh in amahni kheh, "Keimah sing; kih mah na un," ti'n ti si.
43006021	Amahni'n ang ngai in khawm sungah dum tiar atsia, makhat in a khawm kheh a hawh min tuh ah leng dang si.
43006022	A thaizing in tipi hatlam ral ah a ding dang mihonpi te'n ningluntu te tonak khawm siar ngawl, khawm dang a om ngawl lam le Jesuh ah le ningluntu te khawm to langkhat ngawl in, ningluntu te bek a hawh dang lam kheh mu si.
43006023	Sinapikhaw Tiberias khaw pin khawm dang te kheh Bawipa'n Pathian a paak tselh phangin sang a einak min kung ah leng si.
43006024	Tsimita mi te khen tsimi munah Jesuh ah mu ngawl in, ningluntu te khen a mu dang ngawl phangin, khawm to dang deve atsia, Kapernaum khaw ah hawh dang in, Jesuh ah kheh zei dang si.
43006025	Tipi hatlam ral ah amah a tawk dang phangin, "Rabbi, kontik in nai ah leng si tsim?" ti'n ti dang si.
43006026	Jesuh in amahni kheh o atsia, "Thungai ngai in nang rel sing, theihdiknak te nang mu manin keimah zei si ngawl in, sang khampek in nang ei ngah manin zei ka si utsi.
43006027	A se thei lai eih tsa rimsu mah na un. Kumkhaw nungnak tham Mi Tsapa in nangmahni a pe tuh lai eih tsa rimsu sawn un. Heitasim tiphangin Pa Pathian in Tsapa ah a tatsik kheen ong si lei," ti'n ti si.
43006028	Amahni'n, "Pathian naper te kei per theinak tuh in hei puah tu si ung im?" ti'n amah kheh dong dang si.
43006029	Jesuh in amahni kheh o atsia, "Pathian naper heh a lehnak Pa nang um heh si," ti'n ti si.
43006030	Tsimi manin amahni'n, "Tsimi lekhaw kei mu tuh in le nangmah kei um tuh in hei theihdiknak puah tu si tsim? Hei naper per tu si tsim?
43006031	'Pathian in amahni ei tuh van pin sang pe si,' ti'n ngannak bangin, kei papi te'n hampalak ah manna ei si," ti'n ti si.
43006032	Tsimi phangin Jesuh in amahni kheh, "Thungai ngai in nang rel sing, Mawsi in van pin sang pe ngawl nang si. Ei Pa'n van pin sang taktak pe nang si.
43006033	Pathian sang heh van pin lengsuk atsia, leivum mi te nungnak a petu Pa heh si," ti'n ti si.
43006034	Tsimi phangin amahni'n, "Bawipa, tsimi sang tsawh kei pe reng veng in," ti'n ti si.
43006035	Jesuh in amahni kheh, "Keimah heh nungnak sang sing. Ka nenah a hawh tu heh rikaam awngkel leh tu ngawlla in, keimah a umtu heh dangrum leh awngkel tu ngawlla si.
43006036	Sinapikhaw nang rel sing; nangnihni'n keimah mu ongla pelh in um ngawl lai si utsi.
43006037	Ei Pa'n keimah a penak tehem ka nenah hawh tu si. Ka nenah a hawhtu heh nawt himhim tu ngawl sing.
43006038	Heitasim tiphangin keima deihnak puah tu in van pin a lengsuk si ngawl in, keimah leh tu ei Pa deihnak puah tu in leng si sawn sing.
43006039	Keimah leh tu ei Pa deihnak heh keimah a penak tehem pakhatno pohkhen pai tiar ngawl in, dawlta ber ni in ka tho tiar tu heh si.
43006040	Tsin, ei Pa deihnak heh, tutu sikhen Tsapa mu atsia a umtu tehem kumkhaw nungnak nei tu si. Tsin, keimah khen dawlta ber ni in tho tiar tu sing," ti'n ti si.
43006041	"Keimah heh van pin a lengsuk sang sing," ti'n ati manin Jew te'n phun sepsup dang si.
43006042	Amahni'n, "Me pa heh a nu le a pa kei theinak, Joseph tsapa Jesuh ah si ngawl si maw? 'Van pin lengsuk sing,' ti'n ti si, kawti thu sim?" ti'n ti dang si.
43006043	Tsimi manin Jesuh in o atsia, "Phu sepsup tseih mah na un.
43006044	Keimah leh tu ei Pa'n a huai ngawl nungsang tumah in ka nenah hawh thei ngawl si. Tsin, ka nenah a hawhtu heh dawlta ber ni in tho tiar tu sing.
43006045	'Amahni a vaseng in Pathian in zirh tu si,' ti'n profet te'n laibu ah ngan si. Tsimi manin ei Pa thu za atsia, a zirtu tehem ka nenah hawh si.
43006046	Pathian nen pin a leng Tsapa siar ngawl, tumah in Pa mu awng ngawl si. Tsapa hen Pa mu ongla si.
43006047	Thungai ngai in nang rel sing, keimah a umtu heh kumkhaw nungnak nei ongla si.
43006048	Keimah heh nungnak sang sing.
43006049	Nang papi te'n hampalak ah manna ei in thi pah si.
43006050	Meheh vanvum pin a lengsuk sang si atsia, a eitu pohpoh heh thi ngawl si.
43006051	Keimah heh vanvum pin a leng nungnak sang sing. Tutu sikhen me sang heh a ei lekhaw, kumkhaw in nung tu si. Ka pe tuh sang heh leivum minung te nungnak tuh in ka penak ka sa heh si," ti'n amah ni kheh ti si.
43006052	Tsimi phangin Jew te'n, "Kawtibang in me pa hen kei ei tuh in ama sa kei pe thei tu sim?" ti'n el dun dang si.
43006053	Tsimi phangin Jesuh in amahni kheh, "Thungai ngai in nang rel sing, Mi Tsapa-a sa ei atsia, a thi nang in ngawl lekhaw nang sungah nungnak nei tu ngawl si utsi.
43006054	Tutu sikhen ka sa ei atsia, ka thi a intu heh kumkhaw nungnak nei in, dawlta ber ni in tho tiar tu sing.
43006055	Heitasim tiphangin ka sa heh lai taktak si atsia, ka thi heh in tuh taktak si.
43006056	Ka sa ei in ka thi a intu heh keima sungah om atsia, keimah khen ama sungah om sing.
43006057	A nung ka Pa in keimah leh atsia, Pa thawmin ka nung bang hen, keimah a eitu hen keima thawmin nung tu si.
43006058	Me sang heh van pin lengsuk si in, nang papi te'n manna ei atsia a thi pah bang si ngawl si. Me sang a eitu heh kumkhaw in nung tu si," ti'n ti si.
43006059	Me thu te heh Kapernaum khawa sinakok sungah thu a zirh lai in a relnak si.
43006060	Tsimi manin a ningluntu mi tampi te'n me thu heh a za phangin, "Me a awnnak heh a thei har si. Tu in theitsiang zo tu sim?" ti'n ti dang si.
43006061	Ningluntu te'n me thu ah a phu sepsup dang tseih kheh Jesuh in a thin sung in a thei phangin, "Me thu hen nang khawsi tiar si maw?
43006062	Tsimi bang a si lekhaw Mi Tsapa heh ama om masa min ah a kaiso nang mu tsuk a sin kawtibang si nantih utsim?
43006063	Nungnak petu heh Raula si atsia, taksa heh heimah nempi ngawl si. Nangmahni ka relnak thu te heh raula si in, nungnak khen si si.
43006064	Sinapikhaw nangmahni lak ah a um ngawltu te om si utsi," ti'n amahni kheh ti si. Heitasim tiphangin tu te tseng hen um ngawl in, tu ber hen amah zuar tu ti heh Jesuh in a pan pah in thei ham reng ongla si.
43006065	Tsin, Jesuh in, "Tsimi manin, ei Pa'n a siang ngawl nungsang ka nenah tumah hawh thei tu ngawl si ti'n nang rel ham sing," ti'n ti si.
43006066	Tsimi pin pan a ningluntu mi tampi te inn ah hong in, amah lun nuam leh ngawlla si.
43006067	Tsimi phangin, Jesuh in ningluntu leinih te kheh, "Nangmahni khen hong nuam deve si utsim maw?" ti'n dong si.
43006068	Sinapikhaw Simon Piter in, "Bawipa, tu nenah hawh lawt tu si ung im? Kumkhaw nungnak thu te nei si tsi.
43006069	"Keimahni'n a nung Pathian Tsapa Khrih ah na si lam thei in na um si ung," ti'n amah kheh o si.
43006070	Jesuh in, "Nangmahni leinih te heh nang deng si ngawl nang im? Tsin, nangmahni sung pin pakhat heh diabol ah si," ti'n amahni kheh o si.
43006071	Me a relnak heh Simon tsapa Judas Iscariot ah si. Heitasim tiphangin amah heh ningluntu leinih te lak ah a peh thahlam reng in amah a zuar tu tuh pa si.
43007001	Tsimi zawh in Jesuh ah heh Galilee peng ah khualvak si. Jew te'n amah reek tu in a zei manin, Judea peng sungah khualvak nuam leh ngawlla si.
43007002	Tsimi hun in Jew te Buuk Puai nong ongla si.
43007003	A nau te'n, "Na ningluntu te'n na puahnak te a mu tuh in, nai pin kiangla Judea peng sungah hawh ten.
43007004	Mi ming thang si a nuamtu te'n a thupkuhruk in heimah puah ngawl si. Me thil te na puah a si lekhaw nangmah le nangmah leivum ah lang tiar tsawm in," ti'n ti dang si.
43007005	Heitasim tiphangin a nau te riang in amah um ngawl si.
43007006	Tsimi phangin Jesuh in, "Nangmahni tsa in hun heh remtsang reng veng pelh in, ka hun leng lai ngawl si.
43007007	Leivum mi te'n nangmahni heh haw thei ngawl si. Keimah zong heh amahni puahnak sesuak te ka phuang sak manin haw ka si.
43007008	Puai tsawh sim ta la un. Keimah zong heh ka hun a lengkim lai ngawl ta puai sim rih tu ngawl sing," ti'n a nau te kheh ti si.
43007009	Me thu te heh amahni a rel tselh phangin Galilee ah taang si.
43007010	Puai sim tu in a nau te a hawhso dang zawh in, amah khen mi te thei pum tuh ngawl in puai sim hawhso kuhzen deve si.
43007011	Tsimi phangin Jew te'n, "Amah heh kawnai ah si nan tih im?" ti'n puai minah zei dang si.
43007012	Mipi te'n ama thu rel in awn sepsup dang si. Pawlkhat te'n, "Amah heh mipha si," ti atsia, a dang te'n, "Si ngawl si; mipi zoltu si sawn si," ti'n ti si.
43007013	Sinapikhaw Jew te a kih manin ama thu rel sohsoh ngam teen ngawl si.
43007014	Puai a laitum duk a si phangin, Jesuh in temple reen sungah hawhso atsia, thu zirh si.
43007015	Jew te'n lunglawi ngai in, "Me pa heh lai zir awngkel ngawl sipelh, kawti laithiam nan tih im?" ti'n ti dang si.
43007016	Jesuh in amahni kheh o atsia, "Ka zirhnak heh keima si ngawl in, keimah lehtu Pa-a si.
43007017	Mi pakhat khat in ama deihnak puah a nuam lekhaw, ka zirhnak heh Pathian nen pina si maw, keima thuneinak in ka awnnak si, ti heh thei tu si.
43007018	Ama thuthu in a awntu hen ama tsungnungnak bek zei si. Sinapikhaw amah lehtu Pa tsungnungnak a zeitu heh a dik si in, ama sungah dik ngawlnak heimah om ngawl si.
43007019	Nangmahni heh Mawsi in Daan nang pe si ngawl si maw? Tumah in lun ngawl si utsi. Heita reek tu in zei ka si utsim?" ti'n ti si.
43007020	Mipi te'n amah kheh o atsia, "Nangmah heh khawvang nei si tsi. Tu in reek tu in zei na sim?" ti'n ti si.
43007021	Jesuh in amahni kheh o atsia, "Thil pakhat ka puahnak nang vaseng in khum ngai si utsi.
43007022	Tsimita Mawsi in vunrel tennak daan kheh nangmahni pe atsia, mi pakhat kheh Sabbath ni in vunrel ten si utsi. Me daan heh Mawsi pannak si ngawl in, nang pupa te pannak si.
43007023	Mi pakhat in Mawsi daan a se tiar ngawlnak tuh in Sabbath ni in vunrel ten a si lekhaw, Sabbath ni in mi pakhat ka dam tsiangsek tiar manin heita ka vumah thinraw si utsim?
43007024	Puleu munak bek in thukhen mah na un. A maanno in thukhen sawn un," ti'n ti si.
43007025	Tsimi phangin Jerusalem pin leng mi honkhat te'n, "Reek tu in a zei dang tseihnak heh me pa heh si ngawl si maw?
43007026	Sinapikhaw, pan un! Raalpha ngai in thurel atsia, heimah ti dang ngawl si. Khrih ah rori si, ti'n uktu te'n thei rori si nan tih im?
43007027	Sipelh atsia me pa heh kawnai pin a leng ti thei si sing. Sinapikhaw Khrih ah a leng phangin kawnai pin a leng ti tumah in thei tu ngawl si," ti'n ti dang si.
43007028	Jesuh in temple reen sungah thu a zirh tseihlai in dampi in au atsia, "Nangnihni'n keimah thei atsia, kawnai pin ka leng ti khen thei meek si utsi. Ka leng tsawm men si ngawl sing. Sinapikhaw nang thei ngawlnak keimah lehtu Pa heh a dik si.
43007029	Ama'n keimah leh atsia, ama nen pin leng ka si manin amah heh thei sing," ti'n ti si.
43007030	Tsimi phangin amahni'n pom tuum pelh in, a hun a kim lai ngawl manin tumah in kutman ngawl si.
43007031	Mi tampi te'n amah um in, "Khrih ah a leng phangin me pa puahnak tah in tam sawn theihdiknak te puah lawt nan tih im?" ti'n ti dang si.
43007032	Ama thu rel in mipi te awn sepsupnak kheh Farasi te'n a za phangin, Farasi te le suangbawi te'n amah pom tu in temple kiltu te leh si.
43007033	Tsimi phangin Jesuh in amahni kheh, "Nang nenah dawmlai om rih angkhaw, keimah lehtupa nenah hong leh tu sing.
43007034	Nangnihni'n ka zei tu si utsi. Sinapikhaw tawk tu ngawl ka si utsi. Tsin, ka om minah khen hawh thei tu ngawl si utsi," ti'n ti si.
43007035	Tsimi phangin Jew te'n, "Kei tawk tuh ngawl in kawnai ah hawh tuum nan tih im? Grik te zirh tu in Grik te lak ah a om Jew te nenah hawh tuum si nan tih im?
43007036	'Ka zei tupelh na utsikhaw, tawk tu ngawl ka si utsi. Ka om min ah hawh thei tu ngawl si utsi,' ti'n a tinak heh hei ati nuamnak sim?" ti'n rel dang tseih si.
43007037	Puai ni dawlta ber ni, ni thupi ber ni in Jesuh ah kheh ding atsia, dampi in au in, "Dangrum nang om lekhaw ka nenah hawh in, ti in sen.
43007038	Laithiangrim relnak bangin keimah a umtu te heh ama thinlung sung pin ti nung runti luang tu si," ti'n ti si.
43007039	Tibang hen a tinak heh amah a umtu te ngah tuh Raula thu a relnak si. Me hun hen Jesuh ah heh tsungnung tiarnak a si lai ngawl manin, Raula Thiangrim pe lai ngawl si.
43007040	Tsimita mihonpi te sung pin mi tampi te'n me awnnak heh a za phangin, "Me pa heh profet si rori si," ti'n ti si.
43007041	A dang te'n, "Me pa heh Khrih ah si," ti'n ti si. Sinapikhaw pawlkhat te'n, "Galilee peng pin Khrih suak tu si maw?
43007042	Khrih ah heh David tenawn si tu atsia, David suaknak Bethlehem khaw pin suak tu si, ti'n Laithiangrim in rel ham ongla si ngawl si maw?" ti'n ti si.
43007043	Tsimi manin ama manin mipi te khen dun lawh si.
43007044	Mi pawlkhat te'n pom nuam pelh in, tumah in kutmansek ngawl si.
43007045	Temple kiltu te a leng leh phangin suangbawi te le Farasi te'n, "Heita amah huai ngawl si utsim?" ti'n ti si.
43007046	Temple reen sung kiltu te'n, "Me pa bangin tumah in thureel awng ngawl si," ti'n o si.
43007047	Tsimi phangin Farasi te'n, "Nangnihni khen son ngahnak si deve si u tsi maw?
43007048	Uktu te le Farasi te pakhat khat heh amah umtu om si maw?
43007049	Sinapikhaw Daan a thei ngawl me mihonpi te heh tsamnak si," ti'n o si.
43007050	Amahni sung pin zan laitum in Jesuh nenah a hawh kuhzen tu Nikodemus in,
43007051	"Mi pakhat heh ama kampau ngai atsia, a puahnak kei thei ma in kei Daan in thukhen keel si maw?" ti'n amahni kheh ti si.
43007052	Amahni'n o atsia, "Nangmah khen heh Galilee te si deve si tsim maw? Kan la pan po tsuk in. Galilee pin profet pakhat pohkhen a suak awng keel ngawl lam thei tu si tsi," ti'n amah kheh ti dang si.
43007053	Tsimi zawh in amahni inn ten ah hong dang si.
43008001	Tsin, Jesuh ah kheh Olive Mual ah hawh si.
43008002	Zingmano in temple reen sungah lut lehleu in, mi tehem in amah zuan dang si. Tsin, to atsia, amahni kheh thu zirh si.
43008003	Tsimi teng phangin Daan zirhtu te le Farasi te'n zuanzam nu pakhat a pom dangnak kheh ama nenah huai dang atsia, amahni laingial keek ah koih dang si.
43008004	Amahni'n Jesuh ah kheh, "Sayapa, me minu heh a zuanzam laitum rori pomnak si.
43008005	Daan sungah tibang hen lei a datu te heh lungto in seplum tuh in Mawsi in thupe kei si. Nang kawti'n ti atsim?" ti'n amah kheh ti dang si.
43008006	Amahni'n tibang hen a tinak heh Jesuh ah sual zei nuam in a tsulnak si. Sinapikhaw Jesuh in kunsuk atsia, heimah za ngawl bangin a kuttsung in lei ah lai ngan si.
43008007	Amahni'n a dong nawhnawh phangin ding po atsia, "Nangmahni lak ah sualnak a nei nom ngawltu in me minu heh sep masa ber sen," ti'n amahni kheh ti si.
43008008	Jesuh in kunsuk lehleu atsia lei ah lai ngan lehleu si.
43008009	Tsimi thu a za dang phangin, amahni se le pha theikhennak lungmu in a sualnak te lang tiar in, uham ber pin pan nauta ber tian dan sepsep dang si, Jesuh ah heh amah ruak in taang atsia, minu heh a laingial keek ah ding tum reng si.
43008010	Jesuh in ding atsia, minu siar ngawl midang tumah a mu ngawl phangin, "Minu, nangmah sualnawntu te la kawnai ah siberh sim? Tumah in han ngawl na si maw?" ti'n ti si.
43008011	Minu in, "Bawipa, tumah in han ngawl ka si," ti'n ti si. Tsimi phangin Jesuh in, "Keimah khen na han deve tu ngawl sing. Hong ta la, sual lehmah na len," ti'n minu ah kheh ti si.
43008012	Tsimi phangin Jesuh in, "Keimah heh leivum vaarnak sing. Ka ning a luntu te thimnak sungah hawh tu ngawl in, nungnak vaarnak nei tu si," ti'n amahni kheh ti si.
43008013	Tsimi man in, "Nangmah le nangmah tettikhan tsawm na sita, na tetti khannak heh a dik ngawl si," ti'n Farasi ten'n Jesuh ah kheh ti si.
43008014	Jesuh in o atsia, "Keimah hen kawnai pin leng atsia, kawnai ah ka hawh tu, ti heh thei ka si manin, keimah le keimah tettikhan tsawm ka si sikhen tetti ka khannak heh a maan si. Sinapikhaw kawnai pin leng atsia, kawnai ah ka hawh tu, ti heh thei ngawl si utsi.
43008015	Nangnihni'n tisa deihnak bangin thukhen pelh na utsikhaw, keimah hen tumah thukhen ngawl sing.
43008016	Thu ka khen sikhen ka thukhennak heh a maan si. Heitasim tiphangin keimah ruak si ngawl in, keimah lehtu ei Pa'h thaw si si ung.
43008017	Mi paniha tetti khannak heh a maan si, ti'n nang daan sungah ngan meek si.
43008018	Keimah heh keimah le keimah tettikhan tsawmtupa sing. Keimah lehtu ei Pa'n keima thu tettikhan sak meek ka si," ti'n amahni kheh o si.
43008019	Tsimi phangin amahni'n, "Na Pa tsawh kawnai ah sim?" ti'n amah kheh dong si. Jesuh in, "Keimah asikhen, ei Pa ah asikhen thei pumpalak ngawl si utsi. Keimah nang thei tsuk asin, ei Pa ah khen thei meek tu si utsi," ti'n amahni kheh o si.
43008020	Me thu heh Jesuh in temple reen sungah thu a zirh lai in alu koihnak khan sung pin a awnnak si. Ama hun a kim lai ngawl manin, tumah in amah kheh kutman ngawl si.
43008021	Tsimi phangin Jesuh in amahni kheh, "Hawh tu sing. Zei tu ka si utsi; tsin, nang sualnak ah thiberh tu si utsi. Ka hawhnak minah hawh thei tu ngawl si utsi," ti'n ti lehleu si.
43008022	Tsimi manin Jew te'n, "'Ka hawh min ah hawh thei tu ngawl si utsi,' ti'n ati manin amah le amah reek tsawm tu si nan tih maw?" ti'n ti dang si.
43008023	Jesuh in, "Nangnihni heh nuailam pina si utsi; keimah heh vumlam pina sing. Nangnihni heh me leivum mi te si utsi; keimah heh leivum mi si ngawl sing.
43008024	Tsimita nang sualnak ah thi tu si utsi ti'n nang rel sing, keimah heh amah sing ti'n ka tinak nang um ngawl manin, nang sualnak ah thiberh tu si utsi," ti'n amahni kheh ti si.
43008025	Tsimi phangin amahni'n, "Tu si tsim?" ti'n Jesuh ah kheh dong si. Jesuh in, "A pan pin nangmahni ka rel tseihnak bangin sing.
43008026	Nangmahni thu ah rel tuh le nang thukhen sak tuh tampi nei sing. Keimah lehtu Pa heh a dik manin, ama nena ka zanak thu te heh leivum minung te nenah rel sing," ti'n amahni kheh ti si.
43008027	Pa thu a rel tseihnak kheh amahni'n theitsiang zo ngawl si.
43008028	Tsimi phangin Jesuh in, "Mi Tsapa heh nang tar phangin, keimah heh amah ka si lam thei tu si utsi. Tsin, keima thu in heimah puah ngawl atsia, ei Pa zirhnak bangin me thu te heh ka rel lam theitsiang leh tu si utsi.
43008029	Keimah lehtu Pa heh ka nenah om si. Ama ang tuh thil te puah veng ka si manin, keimah ruak zam tu ngawl ka si," ti'n amahni kheh ti si.
43008030	Me thu te heh a rel lai in mi tampi te'n amah um si.
43008031	Tsimi phangin Jesuh in amah umtu Jew te kheh, "Ka thu ah nang om reng lekhaw ka ningluntu taktak si si utsi.
43008032	Tsin, nangmahni'n thutak thei tu atsia, thutak khen luat tiar tu nang si," ti'n amahni kheh ti si.
43008033	Amahni'n, "Keimahni heh Abraham tenawn te si atsia, tumaha sel si awng ngawl si ung. Kawti 'Luat tu si utsi,' ti'n kei ti si tsim?" ti'n amah kheh o dang si.
43008034	Jesuh in, "Thungai ngai in nang rel sing; tutu sikhen sualnak a puahtu heh suala sel si.
43008035	Sel heh innsang ah kumkhaw om reng ngawl in, tsapa zonghen kumkhaw om reng thei si.
43008036	Tsimita Tsapa in nangmahni a luat tiar a silekhaw, a luat taktak te si tu si utsi.
43008037	"Abraham tenawn nang si lam nang thei sing. Sipelh atsia ka thu heh nangmahni sungah omnak mun a nei ngawl manin, reek tu in zei ka si utsi.
43008038	Ei Pa nena ka munak kheh nang rel sing. Nangmahni zonghen nang pa te nena nang munak bangin puah si utsi," ti'n ti si.
43008039	Amahni'n, "Abraham ah heh kei papi si," ti'n amah kheh o dang si. Jesuh in, "Abraham tsa te nang si lekhaw Abraham naper per tu si utsi.
43008040	Sinapikhaw Pathian nen pin ka zanak thudik nangmahni a reltupa keimah heh reek tu in zei ka si utsi. Abraham in tibang tson puah ngawl si.
43008041	Nang pa te leidat bangin leida si utsi," ti'n amahni kheh ti si. Tsimi phangin amahni'n, "Tsasawn si ngawl si ung. Pa pakhat bek nei in, Pathian ah si," ti'n o dang si.
43008042	Jesuh in, "Pathian heh nang Pa a si miau lekhaw, keimah it tu si utsi. Heitasim tiphangin keimah heh Pathian nen pin leng sing. Keima thu men in leng si ngawl in, ama lehnak sing.
43008043	Heita thu ka relnak te heh theitsiang thei ngawl si utsim? Ka thurelnak nang thei zo ngawl ta si.
43008044	Nangmahni heh nang pa diabol hin te si atsia, nang pa deihnak bangin puah ot si utsi. Amah heh a pan pin pan tualreek si atsia, ama sungah thutak a om ngawl manin, thutak ah ding ngawl si. Thuson a rel phangin ama sidaan in rel si. Heitasim tiphangin amah heh thuson relpa si atsia, thuson rel te pa si.
43008045	Sinapikhaw thutak ka rel manin um ngawl ka si utsi.
43008046	Nangmahni lak ah ka sualnak phuang theitu tu om si utsim? Thutak rel ka si lekhaw, heita ka um ngawl si utsim?
43008047	Pathian nen pina te hen Pathian thu te za si. Tsimita Pathian nen pina nang si ngawl manin za ngawl si utsi," ti'n amahni kheh ti si.
43008048	Tsimi phangin Jew te'n o atsia, "Nangmah heh Samaria te si atsia, khawvang nei si tsi, ti'n kei tinak heh maan reng ngawl si maw?" ti'n amah kheh ti si.
43008049	Jesuh in, "Khawvang nei si ngawl sing; ei Pa ah ka upat si sawn si, Sipelh atsia, nautat ka si utsi.
43008050	Keima tsungnungnak zei ngawl sing. Keima tsungnungnak zei in thukhentu Pa pakhat om si.
43008051	Thungai ngai in nang rel sing; mi pakhat khat in ka thu a lun lekhaw thihnak tawk awngkeel tu ngawl si," ti'n amahni kheh o si.
43008052	Tsimi phangin Jew te'n, "Tuzonghen khawvang nei na si lam thei si ung. Abraham ah thi ongla si; tsin, profet te khen thiberh ongla si, 'Mi pakhat khat in ka thu a lun lekhaw thihnak tep awngkeel tu ngawl si' ti'n kawti'n ti thei si tsim?
43008053	Athisak kei papi Abraham tah in mak sawn si tsim maw? Profet tehem khen thiberh ong si lei. Nangmah heh tu si tiar tsawm si tsim?" ti'n ti dang si.
43008054	Jesuh in o atsia, "Keimah le keimah ultung tsawm ka si lekhaw, ka ultung tsawmnak heh heimah ngawl men si. Keimah ultung tu heh ei Pa ah si atsia, amah heh, kei Pathian si ti'n nang tinak kheh si
43008055	Tsimi a si sikhen, nangmahni'n amah thei ngawl si utsi.Sinapikhaw keima'n thei sing, 'Amah heh thei ngawl sing,' ti'n ka ti a si lekhaw nangmahni bangin thuson rel si tu sing. Sinapikhaw keimah hen amah thei atsia, ama thu lun sing.
43008056	Nang pa Abraham in ka leng hun mu tu heh thanop ngai si, tsin, mu atsia ang ngai si," ti'n o si.
43008057	Tsimi phangin Jew te'n, "Kum sawmnga riang na kim lai ngawl, Abraham ah mu ongla si tsim maw?" ti'n ti si.
43008058	Jesuh in, "Thungai ngai in nang rel sing, Abraham piang ma om ongla sing," ti'n amahni kheh ti si.
43008059	Tsimi phangin amahni'n amah seplumnak tuh lungto khul dang si. Sipelh atsia Jesuh in pialden in amahni laingialkeek pin nawr atsia, temple reen sung pin suakngut si.
43009001	Jesuh ah kheh lampi ah a hawh tseihlai in, sensuah mittsawpa pakhat mu si.
43009002	A ningluntu te'n, "Rabbi, me pa sensuah mittsaw heh ama sual man si maw, a nu le a pa sual man si sawn sim?" ti'n dong si.
43009003	Jesuh in o atsia, "Amah le a nu le a pa te sual man si ngawl in, me pa ah hen Pathian naper mi te'n a mu theinak tuh in si sawn si.
43009004	Khawvar lai hen keimah lehtupa naper te heh per kul sing. Tumah in na a per thei ngawl hun, zan leng tseih ongla si.
43009005	Leivum ah ka om sung hem leivum minung te vaarnak sing," ti'n o si.
43009006	Me thu te heh a rel tselh phangin lei ah tsil sa atsia, a tsil thaw buan puah in, tsimi mittsawpa mit te kheh noih sak si.
43009007	Tsin, amah kheh, "Hawh ta la, Siloam tikhuar ah mai phiah ten," ti'n ti si. Siloam sullelam heh, Leh tinak si. Tsimi manin hawh atsia a maiphiah in, mit khawmu saak in hong leh si.
43009008	Tsimi manin a inn nen te le a mittsaw a mu vengtu te'n, "Me pa heh to in kutdawh ngen veng pa la si ngawl si maw?" ti'n ti dang si.
43009009	Mi pawlkhat te'n, "Amah si reng si," ti'n ti si. Midang te'n, "Mittsawpa thaw baang dun si," ti'n ti si. Ama'n, "Mittsawpa la sing," ti'n ti si.
43009010	Tsimi manin amahni'n, "Kawti bangin mit khawmu si tsim?" ti'n dong si.
43009011	Ama'n, "Jesuh tinak pa'n buan puah atsia, ka mit noih sak in, 'Hawh ta la, Siloam tikhuar ah mai phiah ten,' ti'n ti ka si. Tsimita hawhper in ka mai phiah atsia, khawmu sing," ti'n o si.
43009012	Tsimi phangin amahni'n, "Tsimi pa tsawh kawnai ah sim?" ti'n amah kheh dong si. Ama'n, "Thei ngawl sing," ti'n ti si.
43009013	Amahni'n mittsaw awng pa kheh Farasi te nenah huai dang si.
43009014	Jesuh in buan puah atsia, mit khaw a mu tiar ni heh Sabbath ni si.
43009015	Farasi te'n a mit khawmu dan dong deve leh atsia, mittsaw awng pa'n, "Ama'n ka mit ah buan noih atsia, ka mai ka phiah phangin khawmu sing," ti'n amahni kheh o si.
43009016	Tsimi manin Farasi pawlkhat te'n, "Me pa heh Sabbath ni a tsang ngawl manin Pathian nen pina si thei ngawl si," ti'n ti si. A dang te'n, "Misual pakhat in tibang theihdiknak heh puah thei tu si maw?" ti'n ti si. Tsimi manin amahni lak ah khendunnak suak si.
43009017	Amahni'n, "Amah hen na mit khawmu tiar si. Tsimita me pa heh nang kawti'n ti si tsim?" ti'n amah kheh ti lehleu si. Ama'n, "Amah heh profet pakhat si," ti'n ti si.
43009018	Sinapikhaw Jew te'n mit khawmutu pa nu le pa te a ko ma hem, a mittsaw awng atsia khaw amu thu kheh um ngawl si.
43009019	Amahni'n, "Me mittsaw saak in suak si, ti'n nang tinak pa heh nang tsapa si reng si maw? Kawtibang in tuhen khawmu sim?" ti'n a nu le pa te kheh dong si.
43009020	A nu le pa te'n o atsia, "Amah heh kei tsapa si atsia, a sensuah mittsaw a si heh thei si ung.
43009021	Sinapikhaw tuhen kawti bangin khawmu atsia, tu in khawmu tiar, ti heh thei ngawl si ung. Amah heh uham ongla a si manin amah dong ula, ama'n rel tsawm thei tu si," ti'n amahni kheh o si.
43009022	A nu le pa te'n Jew te a kih manin tsimi bangin a o nak si. Heitasim tiphangin, mi pakhat khat in Jesuh ah heh Khrih si ti'n a phuang lekhaw sinakok pin suah tu in Jew te'n lungkimnak nei dang si.
43009023	Tsimi manin a nu le pa te'n, "Amah heh uham ongla a si manin amah dong un," ti'n a tinak si.
43009024	Tsin, Jew te'n mittsaw awng pa kheh ko lehleu atsia, "Pathian thangphat in. Me pa heh misual a si lam thei si ung," ti'n ti si.
43009025	Ama'n, "Amah heh misual a si le si ngawl thei ngawl sing. Ka theinak pakhat om si. Keimah heh mittsaw sipelh in, tuhen khawmu sing," ti'n o si.
43009026	Tsimi phangin amahni'n, "Ama'n kawti'n ti na sim? Kawtibang in na mit khawmu tiar sim?" ti'n dong lehleu si.
43009027	Ama'n, "Nang rel ongla pelh sing. Nang ngai ngawl ta si. Heita za leh ot lai si utsim? A ningluntu si nuam deve si utsim maw?" ti'n o si.
43009028	Amahni'n nautat ngai in, "Nangmah heh ama ningluntu si tsi. Keimahni heh Mawsi ningluntu si ung.
43009029	Pathian in Mawsi ah a awnpi lam thei si ung. Me unau ah heh kawnai pin leng si, ti heh thei ngawl si ung," ti'n ti si.
43009030	Mittsaw pa'n o atsia, "Ama'n ka mit khawmu tiar in, nangmahni'n kawnai pin a leng ti nang thei ngawl heh khumnung ngai si!
43009031	Pathian in misual te thu ngai sak ngawl si, ti heh thei si ung. Sinapikhaw mi pakhat khat heh Pathian be atsia, ama deihnak a puah lekhaw Pathian in a thu a ngai saklam heh thei si sing.
43009032	Mi pakhat khat in sensuah mittsaw khawmu tiar si, ti heh leilung a po pan pin pan za awngkeel lai ngawl si sing.
43009033	Me pa heh Pathian nen pin leng a si ngawl lekhaw, heimah puah thei tu ngawl si," ti'n amahni kheh o si.
43009034	Amahni'n, "Sualnak thaw a dim in suak nangmah sawn in thu kei zirh ngeh si tsim?" ti'n ti dang atsia, sinakok pin suah dang si.
43009035	Amah kheh sinakok pin a suah dang lam kheh Jesuh in za si. Tsin, amah a tawk phangin, "Pathian Tsapa heh um tsim maw?"ti'n ti si.
43009036	Ama'n, "Bawipa, amah ka um thei tuh in amah tsawh tu sim?" ti'n o si.
43009037	Jesuh in, "Nangmah hen amah heh mu ongla in, tua nangmah awnpitu keimah heh amah sing," ti'n ti si.
43009038	Tsimi phangin ama'n, "Bawipa, na um sing," ti atsia, amah kheh be si.
43009039	Jesuh in, "Mit khawmu ngawl te khawmu tiar tu in le khawmu te mittsaw tiar atsia thukhen tu in me leivum ah leng sing," ti'n ti si.
43009040	A kung-a Farasi pawlkhat te'n tsimi Jesuh awnnak a za phangin, "Mittsaw deve si ung maw?" ti'n ti si.
43009041	Jesuh in, "Nang mit a tsaw asin sualnak nei tu ngawl pelh si utsi. Tuhen 'Khawmu reng si ung,' ti'n nang ti tsawm manin, nangmahni ah sualnak om reng lai si," ti'n ti si.
43010001	Jesuh in, "Thungai ngai in nang rel sing; tuu inn kawka pin tuu inn sungah dum ngawl in, mun dang pin kai atsia a dumtu te heh ruko le damiah si.
43010002	Sinapikhaw kawka pin a dumtu heh tuukhaltu pa si.
43010003	Kong kelentupa'n amah kheh kong hon atsia, tuu te khen a aw za si. A tuu te kheh amahni ming in pon atsia, tuu inn pin suak pi si.
43010004	Tuu inn sunga tuu te a suah phangin, a tuu te mai pin huai atsia, a tuu te'n a aw a thei manin amah lun dang si.
43010005	Midang te'n amahni a huai tuum sikhen, amahni aw kheh tuu te'n a thei ngawl manin, lun ngawl in peu sep tu si," ti'n ti si.
43010006	Jesuh in me thusanteh heh mang in rel pelh napikhaw, amahni'n a ti nuamnak thei ngawl si.
43010007	Tsimi phangin Jesuh in, "Thungai ngai in nang rel sing; keimah heh tuu kawka sing.
43010008	Ka mai ah a hawh ngawl tehem heh ruko te le damiah te si atsia, tuu te'n amahni aw thei ngawl si.
43010009	Keimah heh kawka sing. Keimah tawnin a luttu tehem sannak si tu in, suak tuak dum tuak atsia, dimdawn omnak tawk tu in tsimi munah leida tu si.
43010010	Ruko hen ru tu in, reek tu in le siatsuah tu bek in leng si. Keimah hen tuu te'n nungnak a nei theinak tuh in le kangkim nun a nei theinak tuh in leng sing.
43010011	"Keimah heh tuukhaltu pha sing. Tuukhaltu pha hen a tuu te tsa in a nungnak liam si.
43010012	Sinapikhaw tuu neitu tuukhaltu si ngawl lawhlaknak tuukhaltu hen nee leng a mu phangin, tuu te kheh zam atsia danper si. Tsin, nee khen tuu kheh bot atsia, tuu te khen dansep si.
43010013	Lawhlaknak tuukhaltu hen lawhlaknak si atsia, tuu te thupi a tsan ngawl manin daan si.
43010014	Keimah heh tuukhaltu pha sing. Ka tuu te kheh thei in, ka tuu te khen thei ka si.
43010015	Ei Pa'n keimah a thei bangin, keimah khen ei Pa ah thei atsia, ka tuu te tsa ka nungnak pe sing.
43010016	"Me tuu inn sunga tuu te lak ah a peh ngawl tuu dang te khen nei meek lai sing. Tsimi a dang tuu te kheh tuu inn sungah khumberh rori meek angkhaw, ka aw za tu atsia, tuu honkhat le tuukhaltu pakhat bek om tu si.
43010017	Ka nungnak leleh tuh in ka liam manin, ei Pa'n it ka si.
43010018	Ka nungnak heh keima liam tsawmnak si atsia, tumaha lesaknak si ngawl si. Ka nungnak liam theinak le leleh theinak thuneinak nei sing. Me thukhaam heh ei Pa nen pin ka ngahnak si," ti'n ti si.
43010019	Me heh a rel manin Jew te kheh khen dun lehleu si.
43010020	Mi tampi te'n, "Khawvang nei si in, a am si. Heita a thu ngai tseih si utsim?" ti'n ti si.
43010021	Mi pawlkhat te'n, "Me a reelnak te heh khawvang nei pakhata rel tuh zangzau si ngawl si. Khawvang in mit khawmu tiar thei tu si maw?" ti'n ti si.
43010022	Khawsik hun in Jerusalem ah biakinn Aap Puai hunkim si.
43010023	Jesuh ah heh temple reen sunga Solomon buuk ah vak tseih si.
43010024	Tsimi lai in Jew te'n amah kheh kawn dang atsia, "Kontik tian aitsan tiar tu kei si tsim? Khrih ah na si lekhaw tsiangno in kei rel in," ti'n ti dang si.
43010025	Jesuh in, "Nang rel awng pelh sing. Diksang ngawl ka si utsi. Ei Pa ming in thil khumnung ka puahnak te hen tettikhan ka si lei.
43010026	Ka rel sak bangin, ka tuu te nang si ngawl manin diksang ngawl ka si utsi.
43010027	Ka tuu te'n ka aw za si. Keima'n amahni thei in amahni'n keimah lun dang si.
43010028	Amahni kheh kumkhaw nungnak pe sing. Tsimi manin amahni kheh senak ah leng awngkeel tu ngawl si. Tsin, ka kut sunga heh tumah in sut thei tu ngawl si.
43010029	Ka kut sungah amahni a petu ei Pa heh heizongza tah in mak sawn a si manin, ei Pa kut sunga kheh tumah in sut thei tu ngawl si.
43010030	Keimah le ei Pa heh pakhat si ung," ti'n amahni kheh o si.
43010031	Tsimi phangin Jew huaitu te khen amah seplum tu in lungto khul dang lehleu si.
43010032	Jesuh in, "Ei Pa tiarnak bangin naper pha te nang muh ongla sing. Tsimi ka puahnak te pin heiman ber in seplum tuum ka si utsim?" ti'n o si.
43010033	Jew huaitu te'n, "Thilpha na puahnak manin seplum tuum si ngawl si ung. Nangmah heh minung sipelh in, Pathian sitiar tsawm atsia, Pathian na relse manin seplum tuum si sawn si ung," ti'n o dang si.
43010034	Jesuh in, "Nang daan lai bu sungah 'nangmahni heh "pathian te si utsi," ti'n nang ti sing,' ti'n ngannak om si ngawl si maw?
43010035	Pathian thu a saangtu te kheh pathian te ti a silekhaw, Laithiangrim heh khelh thei ngawl a si manin,
43010036	Ei Pa'n thiangrim tiar atsia, leivum ah lehnak keimah hen, 'Pathian Tsapa sing,' ti'n ka ti manin, 'Pathian relse si,' ti'n heita ka ti si utsim?
43010037	Ei Pa naper per ngawl ka si lekhaw, ka um mah na un.
43010038	Sinapikhaw ei Pa naper per si reng lengkhaw keimah nang um ngawl sikhen, keima sungah ei Pa ah om atsia, ei Pa sungah keimah ka om lam thei in nang um theinak tuh in, ka naper te heh um un," ti'n o si.
43010039	Tsimi manin amah kheh pom tuum lehleu pelh atsia, amahni kut sung pin suak ngah si.
43010040	Tsin, Johan in a niim masa bernak Jordan run hatlam ral ah hawh lehleu in tsaam si.
43010041	Ama nenah mi tampi hawh dang in, "Johan in theihdiknak heimah muh ngawl pelh atsia, me pa thu a relnak tehem heh maanberh si," ti'n ti dang si.
43010042	Tsin, tsimi mun pin mi tampi te'n amah um si.
43011001	Tsimi lai in Mary ah le a u Martha te khaw Bethany ah Lazarus tinak pa kheh a naa si.
43011002	Mary in Bawipa kheh sathau rim ur pawh atsia, a kawng kheh a sam thaw nawtsek sak si. Lazarus ah heh a mingpa si atsia, a naa si.
43011003	Tsimita a tser te'n, "Bawipa, ngai in, na itnak pa la naa si," ti'n Jesuh nenah thulen si.
43011004	Jesuh in a za phangin, "Me natnak heh thi tham natnak si ngawl si. Me natnak manin Pathian tsungnung atsia, Pathian Tsapa a tsungnung theinak tuh in si sawn si," ti'n ti si.
43011005	Jesuh in Martha ah le, a nau le Lazarus te kheh it si.
43011006	Sinapikhaw Lazarus a naa thawm a za phangin, a omnak ah ninih tsaam beet lai si.
43011007	Tsimi tselh phangin, "Judea peng ah hawh lehleu a sing," ti'n a ningluntu te kheh ti si.
43011008	Ningluntu te'n, "Rabbi, masa len Jew te'n lungto in na seplum tuum si. Hawh leh tuumlai si tsim maw?" ti'n ti si.
43011009	Jesuh in, "Nikhat sungah naazi leinih om si ngawl si maw? Tutu sikhen sun ni nuai ah a vaak a si lekhaw, me leivum vaarnak a mu manin khawsi tu ngawl si.
43011010	Sinapikhaw zan in a vaak a si lekhaw ama sungah khawvar a om ngawl manin khawsi tu si," ti'n o si.
43011011	Me thu te heh a rel tselh phangin, "Kei rualpa Lazarus ah heh a eihmu si. Sinapikhaw a eihmu reng kheh phong tu in hawh tu sing," ti'n amahni kheh ti si.
43011012	Tsimi phangin ningluntu te'n, "Bawipa, a eihmu asi lekhaw dam tu poh si," ti'n ti si.
43011013	Jesuh in Lazarus thihnak a relnak sipelh in, ningluntu te'n eihmu denno in ring si.
43011014	Tsimi phangin Jesuh in, "Lazarus ah thi ong si lei.
43011015	Tsimi munah ka om kha ngawl heh nang um theinak tuh a si manin, nangmahni tsa in ang sing. A nenah hawh dang a sing," ti'n rel tsiang si.
43011016	Tsimi phangin Didymus tinak Thomas in a ninglunpi te kheh, "Amah thaw thi langkhat tu in hawh deve dang a sing," ti'n ti si.
43011017	Jesuh in tsimi munah a leng phangin Lazarus ah heh thaan sungah a vi zawh nili a si ongla lam kheh thei si.
43011018	Bethany khaw heh Jerusalem kung ah om si atsia, Jerusalem pin pengnih lun khawla si.
43011019	A mingpa a thi manin Jew mi tampi te kheh Mary ah le Martha ah topi dang si.
43011020	Martha in Jesuh leng thawm a za natsang in muak rumrum si. Mary ah zong heh inn sungah to reng si.
43011021	Tsimi phangin Martha in Jesuh ah kheh, "Bawipa, nai ah na om asin, ka mingpa heh thi tu ngawl pelh si.
43011022	Sinapikhaw tu riang hen Pathian nenah na ngennak taak hem, Pathian in na pe ken tu si, ti heh thei sing," ti'n ti si.
43011023	Jesuh in, "Na mingpa heh tho leh tu si," ti'n ti si.
43011024	Martha in, "Dawlta ber ni, mithi te tho leh ni in tho leh tu si ti thei sing," ti'n ti si.
43011025	Jesuh in, "Keimah heh tholehnak le nungnak sing. Keimah a umtu heh a thi sikhen nung leh tu si.
43011026	Keimah um atsia a nungtu tehem heh thi awngkeel tu ngawl si. Me thu heh um tsim maw?" ti'n ti si.
43011027	Martha in, "Bawipa, um sing. Nangmah heh leivum ah a leng tu Pathian Tsapa Khrih ah si tsi, ti heh um sing," ti'n ti si.
43011028	Me thu te heh a rel tselh phang in, inn ah hong atsia, Mary ah kheh ko kuhzen in, "Sayapa leng ongla in, na lam tseih si," ti'n ti si.
43011029	Mary in tsimi thu a za natsang in tho nawmnawm atsia, Jesuh nenah hawh si.
43011030	Tsimi hun in Jesuh ah heh khaw sungah lut lai ngawl in, Martha tawk minah om reng lai si.
43011031	Mary in tho nawmnawm atsia a pusuak kheh a inn sunga amah topitu Jew te'n a mu dang phangin, "Thaan ah kap tu in hawh si," ti'n ti dang atsia amah lun dang si.
43011032	Mary ah kheh Jesuh omnak ah leng atsia amah a mu phangin, a kawngbul ah bok atsia, "Bawipa, nai ah om na sin ka mingpa heh thi tu ngawl pelh si," ti'n ti si.
43011033	Jesuh in Mary kap tseih le amah topi tu Jew te kap dang tseih kheh a mu phangin, a raula in lungse atsia, thintsawl ngai si.
43011034	Tsin, "Kawnai ah vi si utsim?" ti'n dong si. Amahni'n, "Bawipa hawhla pan in," ti'n o dang si.
43011035	Jesuh ah kap si.
43011036	Tsimi phangin Jew te'n, "A it dan ngai heh pan un," ti'n ti si.
43011037	Mi pawlkhat te'n, "Mittsaw pa khawmu tiar thei me pa hen, Lazarus ah heh thi tuh ngawl in ti thei tu ngawl si maw?" ti'n ti si.
43011038	Tsimi manin Jesuh ah kheh thaan ah a leng phangin thinna ngun lehleu si. Thaan heh lungretnak kaw si in, lungpeekpi in khaamnak si.
43011039	Jesuh in, "Lungpeekpi heh thawn un," ti'n ti si. Mithipa tsernu Martha in, "Bawipa, a thi zawh nili si ongla in uih tula si," ti'n ti si.
43011040	Jesuh in, "Um letsikhaw Pathian tsungnungnak mu tu si tsi," ti'n na rel sita ngawl ing maw? ti'n ti si.
43011041	Tsimi phangin mithi pa thaan pin lungpeekpi kheh thawn dang si. Tsin, Jesuh in van panso atsia, "Ei Pa, ka sawngennak na ngai sak manin ang sing.
43011042	Ka ngennak na ngai sak veng khen thei sing. Sinapikhaw na lehnak ka si lam heh nai ah a dingtu te'n a um theinak tuh in meheh na rel sing," ti'n ti si.
43011043	Tibanghen ati tselh phangin, "Lazarus, suak in," ti'n ringngai in au si.
43011044	Tsimi phangin mithipa kheh ruangtsuunnak puan thaw a kut le a kawng tsuunnak pah in le a mai khen puan thaw tsuunnak pah in suak si. Jesuh in, "Amah tsuunnak kheh suut sak veng ula hong tiar ta un," ti'n amahni kheh ti si.
43011045	Tsimi phangin Mary ah topitu Jew mi tampi te'n Jesuh puahnak thil te mu dang atsia, amah um dang si.
43011046	Sinapikhaw amahni lak pin mi pawlkhat te'n Farasi te nenah hawh atsia, Jesuh puahnak thil te kheh rel si.
43011047	Tsimi phangin suangbawi te le Farasi te kheh Sanhedrin ko in to dang atsia, "Me pa hen theihdiknak tampi puah ongla a si manin, kawti'n ti dang tu si sing im?
43011048	Tibang hen lehzau men le singkhaw, mi tehem in amah um tu atsia, Rom minung te leng tu in, kei ram le kei miphun ruamreih tu kei si," ti'n ti dang si.
43011049	Amahni lak pin tsimi kum sunga suangbawi ber Kaiafas in, "Heimah thei ngawl si utsi,
43011050	kei miphun ral thong tah in, mipi te ai in mi pakhat thi heh keimahni tsa pha sawn si ti heh ruat ngawl si utsim maw?" ti'n ti si.
43011051	Meheh ama lungmu sungsuak a awnnak si ngawl si. Tsimi kum sung suangbawi ber a si bangin, Jesuh in Jew te tsa in a thihnak tuh thu profet bangin a awnnak sawn si.
43011052	Jesuh thihnak heh tsimi miphun te tsa bek si ngawl in, mun hem ah a vaisep Pathian tsa te munkhat ah khawm atsia miphun pakhat a si dang theinak tuh khen si meek si.
43011053	Tsimi ni pin pan, amahni'n Jesuh ah a reek theinak tuh ngaisung dang si.
43011054	Tsimi manin Jesuh in mihem theih in Jew te lak ah vaak ngam leh ngawlla si. Tsimi mun pin hawh atsia, hampalak kunga Ephraim khaw ah hawh in, a ninglun te thaw om dang si.
43011055	Tsimi hun in Jew te Leekdelh Puai nong ongla si. Tsimita mi tampi te'n amahni ram ten pin Jerusalem ah thiang tiar tsawm tu in Leekdelh Puai ma hawhso ham dang si.
43011056	Amahni khen Jesuh ah zei dang atsia, "Kawti'n ruat si utsim? Puai ah hen leng ol maw?" ti'n temple reen sungah ding thahlam in dong dun dang tseih si.
43011057	Suangbawi te le Farasi te'n amah a pom theinak tuh in a omnak min nang thei lekhaw kei rel un ti'n mipi te kheh thuthan si.
43012001	Jesuh ah kheh Leekdelh Puai tu niruk a sam phangin, mithi te lak pin a tho leh tiarnak Lazarus omnak Bethany khaw ah hawh si.
43012002	Amahni'n Jesuh ah kheh simlai do in, Martha in lai li atsia, Lazarus ah heh Jesuh ah thaw laikuang kil te lak ah to deve si.
43012003	Tsimi phangin Mary in a manhar ngai, spikenard thau tikal kul lun keng atsia Jesuh kawng kheh burh in a sam thaw husek sak si. Me sathau rim ur heh inn sung hem dim in rimvung si.
43012004	Tsimi phangin a ningluntu pakhat Simon tsapa, Jesuh ah a zuar tulaipa Judas Iscariot in,
43012005	"Heita me rim ur heh denari zathum in zuar atsia, minawm te sawm sawn ngawl sim?" ti'n ti si.
43012006	Tihen ati heh minawm te tsa a ruat ta si ngawl in, ruko a si ta si. Amah heh peisa kelen tu si in, a kelennak peisa te kheh luup kuh veng si.
43012007	Jesuh in, "Heimah dimdor mah na un. Keimah a vi ni tsa tuh in me rim ur heh a keem poh si.
43012008	Minawm te heh nang nenah om reng veng tu in, sinapikhaw keimah heh nang nenah om reng tu ngawl sing," ti'n ti si.
43012009	Bethany khaw ah Jesuh om lam Jew tampi te'n a thei phangin, amah mu nuam bek si ngawl in, mithi te lak pin a tho leh tiarnak Lazarus ah mu nuam in leng dang si.
43012010	Sinapikhaw suangbawi te'n Lazarus ah khen reek tu in rel dang si.
43012011	Heitasim tiphangin Lazarus manin Jew tampi te khen Jesuh ah zuan dang atsia um dang si.
43012012	A thaizing in Leekdelh Puai sim mi tampi te'n Jesuh ah kheh Jerusalem ah a hawh tseih thu za si.
43012013	Amahni'n siahsau nah le atsia amah muak tu in hawh dang in, "Hosanna! 'BAWIPA ming in a leng Israel te Kumpibawipa heh muitsu dong tasen,'" ti'n au dang si.
43012014	Ngannak bangin Jesuh in lakno pakhat a mu phangin a vumah to si.
43012015	Tsimi heh, "Zion tsanu, kih mah nen; na Kumpibawipa heh pan in. Lakno to in leng si," ti'n ngannak bangin si si.
43012016	A masa in ningluntu te'n me thu heh thei zo ngawl si. Jesuh ah heh tsungnung tiarnak a si phangin, me te heh ama thu ngannak a si lam le amahni'n ama vumah me thil te a puah lam phawk leh dang si.
43012017	Thaan sunga Lazarus ah kheh ko atsia, mithi te lak pin a tho leh tiar lai in, a kung ah a omtu mihonpi te khen tsimi thu kheh tettikhan si.
43012018	Tsimi theihdiknak a puahnak thu kheh mihonpi te'n a za manin amah muak tu in hawh dang si.
43012019	Tsimi manin Farasi te'n, "Heimah nang zing thei leh ngawlla lam heh thei la utsim maw? Pan un, leivum minung hem in amah lun dang ongla si," ti'n ti si.
43012020	Pathian be tu in Leekdelh Puai sim te lak ah Grik te honkhat peh deve si.
43012021	Galilee peng Bethsaida khaw te Filip nenah hawh dang atsia, "Sayapa, Jesuh ah mu ot si ung," ti'n kun si.
43012022	Filip in Andrew nenah hawh in rel atsia, Filip ah le Andrew in Jesuh ah rel si.
43012023	Jesuh in o atsia, "Mi Tsapa tsungnungnak hunkim si lei.
43012024	Thungai ngai in nang rel sing; sangvut mu heh lei ah tser in a se ngawl nungsang, amah reng in om tu si. Sinapikhaw a thi lekhaw sangvut mu tampi in zai si.
43012025	Ama nungnak a it tu heh a nungnak pai tu in, me leivum ah ama nungnak a hawtu heh kumkhaw tsa in a nungnak kelen si.
43012026	Ka na a pertu hen ka luun sen. Ka omlawh hen ka omnak ah om deve tu si. Keima na a pertu heh ei Pa'n upat tu si.
43012027	"Tuhen ka nunnak tsawl leita si. Kawti'n ti ang im? 'Ei Pa, me hun pin hen ka san sawh in,' ti'n ti ang maw? Sinapikhaw me man hen nai ah leng sing.
43012028	Ei Pa, na ming tsungnung tiar in," ti'n amahni kheh ti si. Tsimi phangin vanvum pin aw pakhat leng atsia, "Tsungnung tiar ongla in tsungnung tiar rih tu sing," ti'n ti si.
43012029	A kung ah ding in, tsimi aw a zatu te'n khawri si, ti'n ti dang si. Midang te'n, "Vanvummi pakhat in amah awnpi si," ti'n ti si.
43012030	Jesuh in o atsia, "Me aw heh keima tsa leng si ngawl in, nangmahni tsa in leng si.
43012031	Tuhen me leivum heh thukhennak tuartu si. Tuhen me leivum uktu heh vawrnak si tu si.
43012032	Leilung pin tarnak ka si phangin, minung tehem ka nenah huaiberh tulai sing," ti'n o si.
43012033	Tihen a tinak heh kawtibang thihnak in a thi tula, ti a rel hamnak si.
43012034	Mihonpi te'n, "Khrih ah heh kumkhaw in nung tu si ti'n Daan in kei rel si. Heita 'Mi Tsapa heh tarnak si kul si' ti'n ti si tsim? Mi Tsapa tsawh tu sim?" ti'n o dang si.
43012035	Tsimi phangin Jesuh in, "Vaarnak heh tsillem sung bek nang nenah om rih tu si. Vaarnak a om lai hen hawh un; thimnak in nang khuh ngah kha tu si. Thimnak sungah a hawhtu hen a nga min tuh thei ngawl si.
43012036	Vaarnaka tsa te nang si theinak tuh in, vaarnak a om lai hen vaarnak heh um un," ti'n amahni kheh ti si. Jesuh in me thu te heh a awn tselh phangin amahni nen pin kiangden atsia, paizeen si.
43012037	Amahni mitmuh ah theihdiknak tampi puah pelh atsia, a mah kheh um lawt ngawl si.
43012038	Tsimi heh profet Isaiah relnak a kimnak tuh in si. Isaiah in, "Bawipa, kei thurelnak heh tu in um sim? BAWIPA kolnak kut kheh tu vumah lang sim?" ti'n ti si.
43012039	Tsimi manin amahni'n um thei ngawl si. Heitasim ti phangin Isaiah in,
43012040	"Ama'n amahni mit te kheh tsaw tiar atsia, a thin kheh kho tiar si. Tsimi manin amahni'n a mit in mu thei tu ngawl in, a thinlung in thei thei tu ngawl si. Tsimi a si ngawl lekhaw keima nen lam ah nga tu in, dam tiar kha tu sing, ti'n Pathian in ti si," ti'n ti si.
43012041	Me thu te heh Isaiah in Bawipa tsungnungnak a mu awng lai in le Bawipa thu a rel awng lai in a awnnak si.
43012042	Huaitu tampi te'n Jesuh um pelh in, Farasi te'n sinakok pin a hawl tu manin, tumah in a umnak kheh phuang ngam ngawl si.
43012043	Heitasim tiphangin amahni'n Pathian paaknak tah in minunga paaknak sunsak sawn si.
43012044	Tsimi phangin Jesuh in ringngai in au atsia, "Keimah a umtu hen keimah bek um si ngawl in, keimah lehtupa khen um si.
43012045	Tsin, keimah a mutu hen keimah lehtupa khen mu si.
43012046	Keimah heh vaarnak si tu in leivum ah leng sing, keimah a umtu tehem heh khawthim sungah om leh tuh ngawlla si.
43012047	"Tutu sikhen ka thu za atsia a um ngawltu heh thukhen tu ngawl sing. Heitasim tiphangin leivum thukhen tu in leng si ngawl in, leivum san tu in leng si sawn sing.
43012048	Keimah el atsia ka thurelnak a saang ngawltu heh amah thukhentu pakhat om si. Thu ka rel awngnak te'n ni dawltaber ni in amah kheh thukhen tu si.
43012049	Heitasim tiphangin keima thuthu in rel si ngawl sing. Keimah lehtu ei Pa'n ka rel tuh le ka awn tuh thukhaam pe ka si.
43012050	A thukhaam heh kumkhaw nungnak a si lam heh thei sing. Tsimi manin ka awnnak tehem heh ei Pa'n keimah a relnak bang rori in ka awnnak si," ti'n ti si.
43013001	Tuhen Leekdelh Puai kim tuzep si ongla in, Jesuh in leivum pin kiang atsia Pa nenah a hongnak tuh hun a leng ongla lam kheh thei si. Ama'n leivuma ama minung te kheh it ngaingai atsia, a tawp tian in it si.
43013002	Simlai a ei dang tselh phangin, diabol in Simon tsapa Judas Iscariot thinlung sungah Jesuh ah zuar tu in ruatnak koih ham si.
43013003	Pa in heizongza ama kut sungah a aapsek ongla lam le amah heh Pathian nen pin leng si atsia, Pathian nenah hong leh tu a si lam kheh Jesuh in thei reng si.
43013004	Tsimi manin simlai a ei min pin tho atsia, a angkitsual putasilh kheh suah in, puanpar le atsia a tai ah hen si.
43013005	Tsimi tselh phangin leng sungah ti pawm atsia, ningluntu te kawng som tepan in, a tai ah a hennak puanpar in husek sak si.
43013006	Simon Piter nenah a leng phangin, Piter in, "Bawipa, ka kawng som sak tu si tsim maw?" ti'n ti si.
43013007	Jesuh in, "Me ka puahnak heh tuhen na theirih ngawl pelhta sikhen, tuzawh lam in thei leh tu lai si tsi," ti'n o si.
43013008	Piter in, "Ka kawng heh kontik khen som thei himhim tu ngawl si tsi," ti'n ti si. Jesuh in, "Na kawng ka som sak ngawl lekhaw, keimah thaw pehdun thei tu ngawl si tsi," ti'n o si.
43013009	Simon Piter in, "Bawipa, ka kawng bek som sak ngawl in, ka kut te le ka lu khen ka som sak vanglak in," ti'n ti si.
43013010	Jesuh in, "Tibual ongla te heh a pumpuluk in a thiangsek ongla manin, a kawng bek som kul si. Nangmahni heh thiangsek ongla pelh in, nang vaseng vang thiang ngawl si utsi," ti'n ti si.
43013011	Amah zuartu tuh pa a thei manin, "Nang vaseng vang si ngawl si utsi" ti'n a tinak si.
43013012	Tsimi bangin amahni kawng a somsak tselh phangin, a angki tsual putasilh la sil leh atsia, a tonak ah toleh in, "Nangmahni vumah ka puahnak heh thei utsim maw?
43013013	Upat taak Sayapa, ti'n le Bawipa, ti'n keimah nang pon heh ka sinak thek a si manin a maan si.
43013014	Nang Bawipa le nang Sayapa keima'n nang kawng ka som sak lekhaw, nangmahni khen pakhat le pakhat kawng som sak dun awhnung si utsi.
43013015	Heitasim tiphangin nangmahni vumah ka puah bangin nang puah tuh in le nang tsung tuh in nang muh ongla sing.
43013016	Thungai ngai in nang rel sing; sel heh a bawipa tah in thupi sawn ngawl in, lehnak heh lehtu tah in mak sawn ngawl si.
43013017	Me thu te heh thei atsia nang puah lekhaw, mi ang te si tu si utsi.
43013018	"Ka relnak heh nang vaseng thaw seng si ngawl si. Ka deng saak te heh thei sing, 'Laikuang ka kilpinak pa'n keimah do in a kawng dang ongla si,' ti'n Laithiangrim in a relnak heh a kimnak tuh in si sawn si.
43013019	Meheh a kim taktak phangin, keimah heh amah ka si lam nang um tuh in, a leng ma nang rel ham sing.
43013020	Thungai ngai in nang rel sing; tutu sikhen ka lehnak a saangtu heh keimah khen saang si. Tsin, keimah a saangtu heh keimah lehtupa khen saang si," ti'n ti si.
43013021	Jesuh in me thu te heh a rel tselh phangin, thintsawl ngai thahlam in, "Thungai ngai in nang rel sing; nangmahni sung pin pakhat in ka zuar tu si," ti'n rel si.
43013022	Tsimi phangin ningluntu te'n, tu ber a ti nuamnak si nan tih im ti'n aitsan buk in pakhat le pakhat pan dun dang si.
43013023	Ningluntu te lak ah Jesuh in a itngai nak, laikuang kil phangin Jesuh kaang a ngaingamtu pakhat om si.
43013024	Simon Piter in tsimi pa kheh ati otnak heh tu ber sim, ti'n a dong tuh in mitkheh si.
43013025	Tsimi phangin Jesuh kaang ngaingamtupa khen, "Bawipa, tsimi tsawh tu sim?" ti'n ti si.
43013026	Jesuh in, "Sang hemnak tihaang sungah niim atsia, ka penak pa heh si," ti'n o si. Tsin, tihaang sungah sang niim atsia, Simon tsapa Judas Iscariot ah kheh pe si.
43013027	Judas in sang a saang tselh pah in Satan kheh ama sungah dum si. Tsimi phangin Jesuh in, "Na puah tuh tsawh puah nawmnawm in," ti'n ti si.
43013028	Tsabuai ah laikuang a kilpinak te'n tibang hen Judas ah a tinak heh thei zo dang ngawl si.
43013029	Judas ah heh tangka kemtu a si manin, "Puai tsa kei kulnak lei ten," ti'n maw, "Minawm te dawmlai sawm ten," ti'n a ti si ol in pawlkhat ten ring si.
43013030	Judas in sang kheh saang atsia, suak nomper si. Tsimi hun heh zan si.
43013031	Judas ah kheh pulam ah a suak zawh in, Jesuh in, "Tuhen Mi Tsapa heh tsungnung ongla in, Pathian khen Mi Tsapa sungah tsungnung si.
43013032	Amah ah Pathian kheh a tsungnung a si lekhaw, Pathian in amah ah Mi Tsapa kheh tsungnung tiar deve tu si. Tsin, makhat in Mi Tsapa kheh tsungnung tiar tu si.
43013033	"Ka tsano te, nang nenah tsillem sung bek om rih tu sing. Ka zei tu si utsi. Sinapikhaw, 'Ka hawhnak minah hawh thei tu ngawl si utsi,' ti'n Jew te ka rel bangin, tuhen nang rel sing.
43013034	Thukhaam ther nang pe sing; pakhat le pakhat it dun un. Keima'n nangmahni ka it bangin, pakhat le pakhat it dun un.
43013035	Pakhat le pakhat nang it dun a silekhaw, me man hen mi tehem in ka ninglun nang si lam nang thei tu si," ti'n ti si.
43013036	Simon Piter in, "Bawipa, kawnai ah hawh tu si tsim?" ti'n dong atsia, Jesuh in, "Tuhen vang ka hawh min tuh ah ka lun theirih tu ngawl si tsi. Sinapikhaw dawllam phangin lun thei leh tulai si tsi," ti'n o si.
43013037	Piter in, "Bawipa, heita tuhen nangmah lun thei tu ngawl sing im? Nangma tsa in ka nungnak liam tu sing," ti'n ti si.
43013038	Jesuh in amah kheh, "Keima tsa in na nungnak liam miau atsim maw? Thungai ngai in na rel sing; ar a khuang ma in veithum tian ka phaa tu si tsi.
43014001	"Nang thin tsawl mah na un. Pathian um ula, keimah khen ka um un.
43014002	Ei Pa inn ah omnak mun tampi om si. A om ngawl a si asin nang rel tula sing. Nangmahni tsa omnak mun remham tu in hawh tu sing.
43014003	Tsin, hawh in nangmahni tsa omnak tuh mun ka rem tselh phangin, nang nenah hawh leh angkhaw, ka om minah nang om deve thei tuh in, ka nenah nang huai tu sing.
43014004	Nangnihni'n ka hawh min thei atsia, a zin khen thei si utsi." ti'n o si.
43014005	Thomas in, "Bawipa, na hawh min kei thei ngawl, kawti bangin a zin thei tu si ung im?" ti'n ti si.
43014006	Jesuh in, "Keimah heh lampi, thutak le nungnak sing. Keimah tawn ngawl in Pa nenah tumah leng thei tu ngawl si.
43014007	"Keimah nang thei lekhaw ei Pa ah khen thei tu si utsi. Tu pin pan amah thei ongla in mu meek ongla si utsi," ti'n ti si.
43014008	Filip in, "Bawipa, Pa na muh asin thinpha suar tu si ung," ti'n ti si.
43014009	Jesuh in, "Filip, hun ti tsan sung nang ompi ongla pelh sing. Ka thei ngawl pah lai si tsim maw? Keimah a mutu hen ei Pa ah khen mu ongla si. Heita 'Pa kei muh in' ti'n ti si tsim?
43014010	Keimah heh Pa sungah om in, Pa heh keima sungah a om heh um ngawl si tsim maw? Nangmahni ka relnak thu te heh keima thuthu in rel si ngawl sing. Keima sungah om Pa'n naper heh per si.
43014011	Keimah heh Pa sungah om in, Pa heh khen keima sungah a om heh ka um in. A si ngawl lekhaw ka puahnak naper te man hen ka um in.
43014012	"Thungai ngai in na rel sing; keimah a umtu hen ka puahnak te kheh puah deve tu si. Ka puahnak naper te tah in a mak sawn thil te puah tu si. Heimansim ti phangin ei Pa nenah hong tu sing.
43014013	Tsapa thawmin Pa kheh a tsungnung theinak tuh in, keima ming in nang ngennak taak hem nang puahsak tu sing.
43014014	Keima ming in thil pakhat khat nang ngen lekhaw, nang puah sak tu sing.
43014015	"Keimah nang it lekhaw ka thukhaam te luun un.
43014016	Tsin, ei Pa ah ngen angkhaw, ama'n a dang Bawmtu petu atsia, kumkhaw in ompi reng tu nang si.
43014017	Tsimi thutak Raula heh leivum minung te'n a mu ngawl manin le a thei ngawl manin saang thei ngawl si. Sinapikhaw nangmahni hen amah kheh thei si utsi. Heitasim tiphangin a mah heh nangmahni thaw om atsia, nang sungah om reng rih tulai si.
43014018	Nu le pa nei ngawl bangin nang zam thong men tu ngawl sing. Nang nenah hawh leh tulai sing.
43014019	"A reima in leivum minung te'n keimah heh mu leh tu ngawlla pelh atsia, nangnihni zong hen mu tu ka si utsi. Heitasim tiphangin ka nung bangin nangmahni khen nung deve tu si utsi.
43014020	Tsimi ni in ei Pa sungah ka om le nangmahni heh keima sungah om atsia, nangmahni sungah ka om lam kheh thei leh tulai si utsi.
43014021	Ka thukhaam te nei atsia a luntu heh keimah a ittu si. Tsin, keimah a ittu heh ei Pa'n it deve tu atsia, keimah khen amah kheh it in a nenah phuang tsawm tu sing," ti'n ti si.
43014022	Judas Iscariot ah si ngawl, midang Judas in, "Bawipa, leivum minung te nenah phuang tsawm ngawl in, kawti kei nenah phuang tsawm thei lawt tu si tsim?" ti'n ti si.
43014023	Jesuh in o atsia, "Mi pakhat khat in keimah a it a si lekhaw, ka thu luun tu si. Tsin, ei Pa'n amah it tu atsia, ama nenah hawh a-ungkhaw, amah thaw om dang tu si sing.
43014024	Keimah a it ngawltu hen ka thu te luun ngawl si. Nang zanak thu te heh keima thu si ngawl in, keimah lehtu ei Pa thu si.
43014025	"Nang nenah ka om lai hen me thu te heh nang rel sing.
43014026	Keima ming in Pa'n a leh tuh Bawmtu Raula Thiangrim hen nangmahni heh thu tehem zirh tu atsia, ka relnak tehem heh nik reng tiar tu nang si.
43014027	Thinnuamnak nang zam sing. Keima thinnuamnak heh nang pe sing. Me thinnuamnak heh leivum minung te penak bang si ngawl si. Thintsawl po mah na ula, thinphu mah na un.
43014028	'Hong rih angkhaw, nang nenah hawh leh tu sing,' ti'n nangmahni ka relnak la za ongla si utsi. Keimah nang it miau lekhaw, ei Pa ah heh keima tah in mak sawn a si manin, 'Ei Pa nenah hong tu sing,' ti'n ka tinak manin ang ngai tu si utsi.
43014029	"Me thu heh a si taktak phangin nang um theinak tuh in, tuhen nang rel ham sing.
43014030	Me leivum uktupa a leng dawnzep ongla manin, thu tampi nang rel leh tu ngawlla sing. A leng sikhen keimah thaw heimah seng dun ngawl si.
43014031	Sinapikhaw Pa ka it lam leivum minung te'n a thei tuh in, ei Pa thukhaam penak bangin naper sing. Tho un; hawh dang ala sing," ti'n ti si.
43015001	Jesuh in, "Keimah heh tsapitkuang taktak si atsia, ei Pa ah heh vuan kiltu si.
43015002	A rah ngawl a kaak tehem satberh tu atsia, rah nei kaak tehem kheh a rah leilei tuh in, sial tu si.
43015003	Nangmahni heh thu ka relnak te nang si ongla manin, thiang ongla si utsi.
43015004	Keima sungah nang om reng lekhaw, keimah khen nangmahni sungah om reng deve tu sing. A kaak hen a kuangpi thaw a peh dun ngawl lekhaw a rah thei ngawl bangin, nangmahni khen keima sungah nang om reng ngawl lekhaw rah thei tu ngawl si utsi.
43015005	"Keimah heh tsapitkuang sing. Nangmahni heh a kaak te si utsi. Tutu sikhen keima sungah om reng atsia, ama sungah ka om reng lekhaw, rah tampi rah thei tu si. Keimah ngawl in heimah puah thei ngawl si utsi.
43015006	Keima sungah a om ngawltu heh a kaak ro bangin vawr tu si. Tsimi a kaak ro te kheh mi te'n khawm tu atsia, mei sungah sang tu in, dumreih tu si.
43015007	Nangnihni'n keima sungah om reng atsia, nangmahni sungah ka thu te a om reng lekhaw, nang deihnak taak hem ngen ula, nangmahni tsa puah saknak si tu si.
43015008	Rah tampi nang rahnak thawmin ei Pa ah a tsungnung manin, ka ninglun te si tu si utsi.
43015009	"Ei Pa'n keimah a it bangin, nang it deve sing. Ka itnak sungah om reng un.
43015010	Ei Pa thukhaam te lun atsia, ama itnak sungah ka om reng bangin, ka thukhaam te nang lun a silekhaw, keima itnak sungah om reng tu si utsi.
43015011	"Ka angnak heh nangmahni sungah a om reng theinak tuh in le nang angnak a dimpek theinak tuh in, me thu te heh nang rel sing.
43015012	Ka thukhaam heh meheh si; keima'n nangmahni ka it bangin, pakhat le pakhat it dun un.
43015013	A rualpi te tsa in a nungnak liam itnak tah lian sawn itnak om ngawl si.
43015014	Nangmahni ka penak thukhaam tehem nang lun asi lekhaw, ka rualpi te si utsi.
43015015	Sel hen a bawipa puahnak a thei ngawl manin, sel te ti'n nang ti leh tu ngawlla sing. Sinapikhaw ei Pa nen pin ka zanak thu tehem nangmahni ka thei tiar ongla manin, rualpi te ti'n nang ti sing.
43015016	Nangmahni'n keimah deng si ngawl si utsi; keima'n nangmahni deng atsia nang koih ongla sing. Tsimi manin nangnihni'n hawh in rah rah tu atsia, tsimi nang rah kheh kho reng tu si. Tsin, keima ming in Pa nenah nang ngennak taak hem pe tu nang si.
43015017	Nangnihni pakhat le pakhat nang it dun tuh in me thukhaam te heh nang pe sing.
43015018	"Leivum minung te'n nangmahni a haw lekhaw, nangmahni a haw ma in keimah haw ongla, ti kheh thei ta un.
43015019	Leivuma neinak nang si lekhaw, leivum minung te'n amahni neinak te heh nang it tu si. Nangmahni heh leivuma neinak si ngawl in, me leivum pin ka dengnak te nang si manin, leivum minung te'n nang haw si.
43015020	'Sel heh a bawipa tah in mak sawn ngawl si,' ti'n nangmahni ka relnak la nik reng un. Amahni'n keimah a erh a si lekhaw, nangmahni khen erh deve tu si. Amahni'n ka thu a luun lekhaw, nangmahni thu khen luun deve tu si.
43015021	Amahni'n keimah lehtu a thei ngawl manin, keima ming manin me thil tehem heh nang vumah puah tu si.
43015022	Keima'n hawh in amahni kheh thu rel ngawl ka si asin, amahni heh sualnak nei tu ngawl pelh si. Tuzong hen amahni sualnak te kheh phaa zo tu ngawl si.
43015023	Keimah a hawtu hen ei Pa ah khen haw meek si.
43015024	Tumaha puah keel ngawlnak me na te heh amahni lak ah puah ngawl ka si ta asin, amahni heh sualnak nei tu ngawl pelh si. Sinapikhaw tuhen amahni'n keimah le ei Pa ah mu kop in haw pahpah lai si.
43015025	Tibang hen a si heh, 'Amahni'n a thu om ngawlpi in haw ka si,' ti'n amahni Daan bu sungah ngannak a kimnak tuh in si.
43015026	"Sinapikhaw Pa nen pin nang nenah ka leh tuhlai Bawmtu a leng phangin, keimah tettikhan tu si. Amah heh Pa nen pin a leng thudik Raula si.
43015027	Nangmahni khen a tepan in ka nenah om reng ongla nang si manin, tettikhan deve tu ka si utsi," ti'n ti si.
43016001	Jesuh in, "Sual ah nang du tuh ngawl in me thu te heh nang rel ham sing.
43016002	Nangmahni heh sinakok pin hawl tu si. Si si, tutu sikhen nangmahni a reektu in Pathian naper per tseih in a ruat hun leng tu si.
43016003	Amahni'n keimah le ei Pa ah thei ngawl a si manin, me tehem heh nangmahni vumah puah tu si.
43016004	Amahni kheh thu ka rel ongla lam a hun a kim phangin nang phawk leh tuh in, me thu te heh nang rel ham sing. Nang nenah ka om lai manin a pan pah in me thu te heh nang rel ngawl sing.
43016005	"Sinapikhaw tuhen keimah lehtupa nenah hong tula in, pakhat poh khen, 'Kawnai ah hawh tu si tsim?' ti'n ka dong nom ngawl si utsi.
43016006	Me thu te heh ka rel manin lungse ngai dang si utsi.
43016007	Thungai ngai in nang rel sing; ka hong ngawl lekhaw Bawmtu nang nenah leng thei tu ngawl si. Hong lengkhaw amah kheh nang nenah leh tu ka si manin, ka hong heh nangmahni tsa pha sawn si.
43016008	Tsimi Bawmtu a leng phangin, sualnak thu, diktsangnak thu le thukhennak thu te kheh leivum minung te reltsiang tu si.
43016009	Amahni'n keimah a um ngawl manin, sualnak thu kheh reltsiang tu si.
43016010	Ei Pa nenah ka hong tu manin diktsangnak nang reltsiang tu si. Tsin, ka mu leh tu ngawlla si utsi.
43016011	Pathian in me leivum uktupa heh thu a khen ongla manin, thukhennak thu reltsiang tu si.
43016012	"Nangmahni thurel tuh tampi nei lai pelh nangkhaw, tuhen vang thei zo rih tu ngawl si utsi.
43016013	Sinapikhaw thutak Raula amah a leng phangin, thutak tehem sungah nang huai leh tulai si. Ama'n ama thuthu in rel tu ngawl in, a zanak taak hem rel tu si. Tsin, a leng tulai thil te khen rel in nang muh tulai si.
43016014	Ama'n tsungnung tiar tu ka si. Ka neinak thil te heh le atsia, nang thei tiar tu si.
43016015	Ei Pa thil neinak tehem heh keima si. Tsimi manin nang rel sing, ama'n ka neinak thil te heh le atsia, nang thei tiar tu si.
43016016	Pa nenah ka hong manin, hun tsomno sung mu tu ngawl in, tsimi zawh hun tsomno sung ka mu leh tu si utsi," ti'n ti si.
43016017	Tsimi phangin a ningluntu pawlkhat te'n, "'Pa nenah ka hong manin,' le 'Hun tsomno sung mu tu ngawl in, tsimi zawh hun tsomno sung ka mu leh tu si utsi,' ti'n a tinak heh hei a tinuamnak sim?" ti'n rel dang si.
43016018	Tsimi manin amahni'n, "'Hun tsomno,' a tinak heh hei a tinuamnak sim? A tinuamnak thei zo ngawl si ung," ti'n ti dang si.
43016019	Me thu heh amah a dong dang ot lam Jesuh in a thei phangin, " 'Hun tsomno sung mu tu ngawl in, hun tsomno sung ka mu leh tu si utsi,' ti'n ka tinak heh heita ka awn ti nangmahni lak ah rel dang tseih si utsim maw?
43016020	Thungai ngai in nang rel sing; kap in siar tseih tu si utsi; sinapikhaw leivum minung te heh ang tu si. Lungse tupelh na utsikhaw, nang lungsenak kheh angnak in theek tu si.
43016021	Minu in nauhing hunkim ongla in naukei a vei manin, lungse si. Sinapikhaw nau a suak natsang in leivum ah minung pakhat suak a si manin ang ngai atsia, a nauhing harsanak hem haiberh si.
43016022	Tsimi manin tuhen lungse ngai si utsi. Sinapikhaw tawk dun leh a singkhaw, ang ngai dang leh tulai si utsi. Tsin, nang angnak kheh tumah in sut thei tu ngawl si.
43016023	"Tsimi ni in heimah ka ngen tu ngawl si utsi. Thungai ngai in nang rel sing; keima ming in Pa nenah nang ngennak taak hem Pa'n nang pe tu si.
43016024	Tutian hen keima ming in heimah ngen lai ngawl si utsi. Nang angnak a kim theinak tuh in, ngen ula ngah tu si utsi.
43016025	"Me thu te heh thutsangsimnak in nang rel sing. Sinapikhaw santehnak thaw in rel leh ngawlla in, Pa thu kheh tsiangno in nangmahni ka rel hun leng tu si.
43016026	Tsimi ni in keima ming in ngen tulai si utsi. Nangmahni tsa keima'n Pa nenah ngen sak tu in nang rel ngawl sing.
43016027	Heitasim tipangin nangnihni'n keimah it atsia, Pathian nen pin ka leng lam nang um manin, Pa amah rori in nang it si.
43016028	Keimah hen Pa nen pin suak atsia, leivum ah leng sing. Tsin, leivum heh zam leh angkhaw, Pa nenah hong leh tu sing," ti'n ti si.
43016029	A ningluntu te'n, "Ngai in, tuzong hen thutsangsimnak mang ngawl in tsiang ngaino in kei rel si tsi.
43016030	Tuhen keimahni'n heizongza na theisek lam thei ongla si ung. Tumaha thudong kulnak si ngawl si tsi. Me man hen Pathian nen pin leng na si lam um si ung," ti'n ti si.
43016031	Jesuh in, "Tuzong hen um si la utsim maw?
43016032	Ngai un, nangmahni inn teen zuan in, kheksep tu atsia, keimah nang zam hun leng tu in, tuhen leng ong si lei. Sinapikhaw keimah ruak si ngawl in, ei Pa'n ompi tu ka si.
43016033	"Keimah ah thinnuamnak nang nei theinak tuh in me thu te heh nang rel sing. Leivum ah hen harsanak tuar tu si utsi. Sinapikhaw muiliim thangvar in om un; leivum heh neh ongla sing," ti'n o si.
43017001	Jesuh in me thu te heh a awn tselh phangin, vanvum lam panso atsia, "Ei Pa, a hunkim ong si lei. Na Tsapa hen nangmah ka tsungnung tiar theinak tuh in, na Tsapa heh tsungnung tiar len.
43017002	Tsapa nenah na penak hem zah in kumkhaw nungnak a pe theinak tuh in, mi tehem vumah thuneinak kheh amah pe ongla si tsi.
43017003	Amahni'n nangmah thei atsia, nangmah bek heh Pathian taktak na si lam le, Jesuh Khrih ah heh nangma lehnak a si lam a thei heh kumkhaw nungnak si.
43017004	Leivum ah hen na tsungnung tiar sing. Na penak naper heh tselh ongla sing.
43017005	Ei Pa, leilung a po ma kei nei kawmnak tsungnungnak thaw tuhen nangmah rori in ka tsungnung tiar in.
43017006	"Leivum minung te sung pin keimah na penak minung te nenah na ming kheh thei tiar ongla sing. Amahni heh nangma si atsia, ka pe si tsi. Amahni'n na thu lun si.
43017007	Keimah na penak tehem heh nangma a si lam amahni'n tuhen thei ongla si.
43017008	Heitasim tiphangin amahni na rel tiarnak thu tehem amahni relberh ongla in, amahni khen saang ongla si. Na nen pin leng ka si lam khen amahni'n thei taktak ongla in, nangma lehnak ka si heh um ongla si.
43017009	"Leivum minung te tsa sawngen ngawl sing. Keimah na penak te heh nangma a si manin, amahni tsa sawngen sing.
43017010	Ka neinak tehem heh nangma si atsia, nangma neinak tehem khen keima si in, amahni thawmin tsungnung sing.
43017011	Tuhen leivum ah om leh tu ngawlla in, na nenah hong tula sing. Amahni zong heh leivum ah taang rih tu si. Thiangrim ei Pa, nangmah le keimah heh pumkhat kei si bangin, na penak te heh pumkhat a si theinak tuh in, na ming in me te heh hung in.
43017012	Amahni thaw leivum ah ka om lai in, amahni heh na ming in kelen sing. Na penak te kelenberh ong si lang. Laithiangrim a kim theinak tuh in, siatsuah tuh pa siar ngawl, pakhat pohkhen pai thong tiar ngawl sing.
43017013	"Tuhen na nenah hong tula sing. Amahni sungah ka angnak a kim theinak tuh in, me leivum ah hen me thu te heh rel ongla sing.
43017014	Na thu heh amahni pe ongla sing. Keimah heh leivuma neinak ka si ngawl bangin, amahni heh leivuma neinak a si ngawl manin, leivum in amahni heh haw si.
43017015	Leivum pin amahni heh le tu in na ngen ngawl sing. Sesuakpa nen pin na hung tuh in na ngen sing.
43017016	Keimah heh leivuma neinak ka si ngawl bangin, amahni khen leivuma neinak si ngawl si.
43017017	Na thudik thawmin amahni heh thiangrim tiar in. Na thu heh a dik si.
43017018	Leivum ah keimah na leh bangin, amahni heh leivum ah leh deve sing.
43017019	Amahni heh thudik thawmin a thiangrim theinak tuh in, amahni tsa in keimah le keimah thiangrim tiar tsawm sing.
43017020	"Me te tsa bek in sawngen si ngawl sing. Amahni thurelnak manin keimah a um tulai te tsa na ngen meek sing.
43017021	Ei Pa, nangmah heh keima sungah om atsia, nangma sungah ka om bangin, amahni tehem heh pumkhat a si theinak tuh in, sawngen sing. Tsin, na lehnak ka si heh leivum minung te'n a um theinak tuh in, amahni heh keimahni sungah pumkhat a si tuh in sawngen meek sing.
43017022	Keimahni heh pumkhat kei si bangin, amahni khen pumkhat a si theinak tuh in, keimah na penak tsungnungnak heh amahni pe sing.
43017023	Amahni heh pumkhat sinak ah a nakim theinak tuh in le leivum minung te'n na lehnak ka si lam heh a thei theinak tuh in le keimah na it bangin amahni na it thei tuh in, keimah heh amahni sungah om atsia, nangmah heh keima sungah om si tsi.
43017024	"Ei Pa, leilung a po ma in keimah na it manin, keimah na penak ka tsungnungnak heh amahni'n a mu theinak tuh in, keimah na penak amahni heh ka om minah om deve tu in deihsak sing.
43017025	"Maw diktsang ei Pa, leivum minung te'n nangmah a thei ngawl pelh sikhen, keima'n na thei reng sing. Tsin, me te hen na lehnak ka si heh thei ongla si.
43017026	Keimah na itnak bang itnak heh amahni sungah om atsia, keimah heh amahni sungah ka om theinak tuh in, na ming heh amahni thei tiar ongla in, thei tiar rih tulai sing," ti'n sawngen si.
43018001	Jesuh in me thu te heh a rel tselh phangin, Kidron lii ral ah hawh atsia, tsimia vuan pakhat sungah ningluntu te thaw dum dang si.
43018002	Jesuh ah le a ningluntu te kheh tsimi munah hawh dang veng a si ta, amah zuartu Judas ah khen tsimi mun kheh thei si.
43018003	Tsimi phangin Judas ah kheh Suangbawi te le Farasi te lehnak temple kiltu garrison tinak raalkap honkhat le raalbawi te thaw leng si. Amahni'n meiinn le meitsar te vaar in raalhiam te vong dang si.
43018004	Jesuh in ama vumah thil a tsang tuh tehem a theisek manin, mailam ah dawm hawh atsia, "Tu zei si utsim?" ti'n ti si.
43018005	Amahni'n, "Nazareth khawte Jesuh ah zei si ung," ti'n o si. Jesuh in, "Keimah heh sing," ti'n ti si. Amah zuartu Judas ah kheh amahni lak ah ding reng si.
43018006	Jesuh in, "Keimah heh sing," ti'n ati natsang in, amahni kheh ninglam ah toih dang atsia leilak ah duphung dang si.
43018007	Tsimi zawh in Jesuh in, "Tu zei si utsim?" ti'n dong lehleu si. Amahni'n, "Nazareth khawte Jesuh ah zei si ung," ti'n ti pah si.
43018008	Jesuh in, "Keimah heh sing, ti'n nang rel ongla sing. Keimah zei nang si lekhaw me te heh hong tiar un," ti'n o si.
43018009	Ti hen ati heh, "Ei Pa, keimah na penak te heh pakhat pohkhen pai thong tiar tu ngawl sing," ti'n a awn awngnak a kimnak tuh in a tinak si.
43018010	Tsimi phangin, Simon Piter in a hanak vangsang kheh dawk atsia, suangbawi bera selpa kheh sat in a taklam beng kheh sat tawng sak si. Omlawh pa ming heh Malkhus ah si.
43018011	Tsimi phangin Jesuh in Piter ah kheh, "Na vangsang tsawh a kawng sungah thiat leh in. Ei Pa'n keimah a penak me khuat heh in tu ngawl si ing maw?" ti'n ti si.
43018012	Tsimi phangin Jew te lehnak temple kiltu garrison tinak raalkap honkhat, raalbawi te le Jew te huaitu upa te'n Jesuh ah kheh pom atsia, heenpek dang si.
43018013	Tsin, tsimi kuma suangbawi ber Kaiafas-a zi pa Annas nenah len masa ber si.
43018014	Kaiafas ah heh mi tampi thi tah in, mi pakhat thi heh pha sawn si ti'n Jew te a titupa la si.
43018015	Simon Piter in Jesuh ah lun in a dang ningluntu pakhat in lun deve si. Tsimi ningluntu heh suangbawi ber thaw mel thei dun si in, suangbawi bera inntual ah Jesuh ah thaw lut kawm si.
43018016	Sipelh atsia Piter ah heh kongbiang pulam ah ding si. Tsimi phangin suangbawi ber thaw mel thei dun ningluntu khen pulam ah suak atsia, dawngkham kil tu minu kheh rel sak in, Piter ah kheh inntual ah lutpi si.
43018017	Tsimi phangin dawngkham kiltu sel khangngai nu in, "Nangmah heh me pa ningluntu pakhat si deve si ngawl si tsim maw?" ti'n ti si. Piter in, "Si ngawl sing," ti'n phaa si.
43018018	Tsin, khawsik manin tsimi munah a ding sel te le temple kiltu bawi te'n meihol seem dang atsia, mei awi in ding dang si. Tsin, Piter ah kheh amahni thaw ding in mei awi deve si.
43018019	Suangbawi ber khen Jesuh ah kheh a ningluntu te thu le a thu zirhnak te dong kan si.
43018020	Jesuh in, "Leivum minung te kheh mihem theih in thu rel sing. Jew te khawm dang vengnak mun sinakok sungah le temple reen sungah thu zirh veng sing. A thup kuhruk in heimah rel ngawl sing.
43018021	Heita ka dong si tsim? Ka thu zirhnak a zatu te kheh dong ten. Amahni'n ka reelnak te thei si," ti'n o si.
43018022	Tsimi bangin a o manin, a kung ah a ding temple kiltu bawi pakhat in amah kheh beeng atsia, "Suangbawi ber heh tibang tson o ngam si tsim?" ti'n ti si.
43018023	Jesuh in, "Awn pha ngawl awn ka si lekhaw ka sualnak ka rel in. Ka awnnak a maan reng lekhaw, heita ka beeng si tsim maw?" ti'n o si.
43018024	Tsimi phangin Annas in Jesuh ah kheh a heennak pah reng in suangbawi ber Kaiafas nenah kuat si
43018025	Simon Piter ah kheh ding thahlam in mei awi si. Mei a awipinak mi pawlkhat te'n, "Nangmah khen ama ningluntu pakhat si deve ngawl si tsim maw?" ti'n ti dang si. Piter in, "Si ngawl sing," ti'n phaa si.
43018026	Piter in a beng a sat tawng saknakpa unaupi, suangbawi bera sel pakhat in, "Jesuh thaw vuan sungah nang om kawm la na mu tho sing?" ti'n ti si.
43018027	Piter in phaa lehleu in, tsimi tsang pah in ar khuang zeep si.
43018028	Zingmano in Jesuh ah kheh Kaiafas nen pin Praetorium tinak uktupa inn ah huai dang si. Leekdelh Puai simlai ei theinak tuh in thiangrim a kul manin, amahni'n, a nawngkai tuh ngawl in thukhennak innkhan sungah lut ngawl si.
43018029	Tsimi phangin Pilat in amahni nenah hawh atsia, "Me pa sual nang nawnnak heh hei sim?" ti'n ti si.
43018030	Amahni'n, "Thil sesuak puahtu a si ngawl tsuk asin na nenah aap tu ngawl si ung," ti'n o dang si.
43018031	Pilat in, "Amah heh huai ula, nang daan bangin a thu khen ta un," ti'n ti si. Tsimi phangin Jew te'n "Rom daan in mi reek khuan kei pe ngawl si," ti'n o dang si.
43018032	Jesuh in kawtibang thihnak in a thitu ti a rel hamnak a kimnak tuh in, amahni'n tibang hen awn si si.
43018033	Tsimi phangin Pilat in Praetorium tinak innkhan sungah dum leh in Jesuh ah kheh ko atsia, "Jew te Kumpibawi si tsim maw?" ti'n dong si.
43018034	Jesuh in, "Nangma thu in awn si tsim maw, mi dang ten keima thu a relnak si sawn si tsim," ti'n o si.
43018035	Pilat in, "Jew te ka ring si tsim maw? Na phunpi te le suangbawi te'n ka nenah aap na si. Hei puah kha si tsim?" ti'n o si.
43018036	Jesuh in, "Ka uknak heh me leivum thaw heimah seng dun ngawl si. Ka uknak heh me leivum thaw seng dun a si tsuk asin, Jew te kut sungah aapnak ka si tuh ngawl in, ka minung te'n tawng tu si. Tuhen ka uknak heh me leivum thaw heimah seng dun ngawl si," ti'n o si.
43018037	Tsimi manin Pilat in, "Tsimi lekhaw kumpibawi si tsim maw?" ti'n dong si. Jesuh in, "Kumpibawi si tsi, ti'n na ti heh maan si. Thudik heh tetti ka khan theinak tuh in me man hen hing atsia, me man hen leivum ah leng sing. Thudika neinak tehem in ka aw za si," ti'n o si.
43018038	Pilat in, "Thudik tinak heh hei sim?" ti'n ati tselh phangin pulam ah suak lehleu atsia, Jew te kheh, "Thil a tisualnak mu ngawl sing.
43018039	Sinapikhaw Leekdelh Puai nasiar in mi pakhat luat tiarnak daan nei si utsi. Tsimita Jew te Kumpibawi heh nangmahni tsa luat tiar tu in deih utsim maw?" ti'n ti si.
43018040	Tsimi phangin amahni tehem in, "Me pa heh si ngawl in Barabbas ah sawn kei luat tiar sak in," ti'n auh dang ten lehleu si. Barabbas ah heh damiah si.
43019001	Tsimi manin Pilat in Jesuh ah kheh huai atsia a rel ah thiar zum khaihnak savun rihual thaw vaat si.
43019002	Raalkap te'n lingkaak phiarnak lupawng khiimtiar in puan sennum silh si.
43019003	Tsin, "Jew te Kumpibawi, upat taak," ti'n ti atsia, beeng dang si.
43019004	Pilat ah khen pulam ah suak lehleu atsia, "Pan un, amah ah thil a tisualnak ka mu ngawl lam nang thei tuh in, amah heh nang aap leh sing," ti'n ti si.
43019005	Tsimi phangin Jesuh ah kheh ling thaw phiarnak lupawng khiim in le puan sennum sil in pulam ah suak si. Tsin, Pilat in, "Me pa heh pan un," ti'n ti si.
43019006	Suangbawi te le temple kiltu bawi te'n amah a mu dang phangin, "Thinglamteh ah khen in, thinglamteh ah khen in," ti'n auh dang si. Pilat in, "Amah heh huai ula, thinglamteh ah khen ta la un. Keimah vang a thil tisualnak mu ngawl sing," ti'n ti si.
43019007	Jew te'n, "Keimahni hen Mawsi Daan nei in, Pathian Tsapa sing, ti'n ati tsawm manin tsimi kei Daan bangin a si lekhaw amah heh thi vo si," ti'n o dang si.
43019008	Tsimi bangin a o dang manin Pilat ah kheh thinphu leilei si.
43019009	Tsin, Praetorium tinak innkhan sungah dum leh atsia, "Kawnai pin leng si tsim?" ti'n Jesuh ah kheh dong si. Sinapikhaw Jesuh in heimah o nuam ngawl si.
43019010	Tsimi phangin Pilat in, "Ka o nuam ngawl si tsim maw? Nangmah heh thinglamteh ah khen theinak le luat tiar theinak thuneinak ka nei lam thei ngawl si tsim maw?" ti'n ti si.
43019011	Jesuh in, "Vumlam pin thupenak a si ngawl lekhaw ka vumah heimah thunei thei ngawl si tsi. Tsimi manin na kut sungah keimah a aap tu pa heh a sualnak lian sawn si," ti'n o si.
43019012	Tsimi pin pan Pilat in Jesuh ah a luat tiar theinak tuh thu zei si. Sinapikhaw Jew te'n, "Me pa heh na luat tiar lekhaw, Sizar rualpi situ ngawl si tsi. Tutu sikhen kumpibawi si tiar tsawm tu heh Sizar ah a dotu si," ti'n auh dang si.
43019013	Tsimi a awn daangnak kheh Pilat in a za phangin, Jesuh ah kheh pusuah atsia, Hebru awn in Gabbatha tinak Lungphah muna thukhennak tohkheng ah to si.
43019014	Tsimi ni heh Leekdelh Puainak tuh thawithang ni sun laitak si. Pilat in Jew te kheh, "Nang Kumpibawi heh pan un," ti'n ti si.
43019015	Sinapikhaw amahni'n, "Reek in, reek in, thinglamteh ah khen in," ti'n auh dang si. Pilat in, "Nang Kumpibawi heh thinglamteh ah khen tu sing maw?" ti'n amahni kheh ti si. Suangbawi te'n, "Sizar ah siar ngawl kumpibawi dang nei ngawl si ung," ti'n o si.
43019016	Tsimi manin Pilat in Jesuh ah kheh thinglamteh ah khen tuh in amahni kut ah aap in, amahni'n pusuah atsia huai dang nom si.
43019017	Jesuh in ama thinglamteh phur atsia, Hebru awn in Golgotha tinak luruh mun lam zuan in hawh si.
43019018	Tsimi munah Jesuh ah kheh midang panih te thaw thinglamteh ah khen in, midang panih te kheh a hatlam veve ah taar in Jesuh ah heh amahni laklawh ah taar si.
43019019	Pilat in, "JEWTE KUMPIBAWI, NAZARETH KHAWTE JESUH," ti'n amahni'n ama sual a zeinak lai kheh ngan atsia, thinglamteh vumah taar si.
43019020	Jesuh ah thinglamteh ah a taarnak mun heh Jerusalem pin khawnenno a si manin, Jew minung tampi te'n tsimi lai ngannak kheh siar si. Tsimi bek zo ngawl tsimi lai kheh Hebru awn, Grik awn le Latin awn in ngan si.
43019021	Tsimi phangin Jew te suangbawi te'n Pilat ah kheh, "'Jew te Kumpibawi,' ti'n ngan mah nen, 'Ama'n, "Keimah heh Jew te Kumpibawi sing," ti'n ti si,' ti'n ngan in," ti si.
43019022	Pilat in, "Ka ngannak heh ka ngansaak si," ti'n amahni kheh o si.
43019023	Raalkap te'n Jesuh ah thinglamteh ah a khen tselh phangin, a vansilh te le atsia khenli in khen in, khenkhat ten in tso dang si. A angki sungta silh heh khui ngawl in nuailam pin pan a khum tian ramnak si.
43019024	Tsimi manin, "Meheh vang bal awl a sing. Tu ber in tso na sing maw, aisan tehtsuk a sing," ti'n ti dang si. "Amahni'n ka angki tsual kheh sem dang atsia, ka angki sungta tsa in aisan dang si," ti'n Laithiangrim sungah ngannak a kimnak tuh in, raalkap te'n me te heh puah si
43019025	Tuhen Jesuh ah a khennak thinglamteh kung ah a nu, a nu nau Kleopas zi Mary ah le Mary Magdalene te ding dang reng si.
43019026	Jesuh in a nu le a it ngainak ningluntu a mu phangin, a nu kheh, "Minu, na tsapa heh pan in," ti'n ti si.
43019027	Tsimi tselh phangin a ningluntu kheh, "Na nu tsawh pan in," ti'n ti si. Tsimi hun pin pan tsimi ningluntupa'n ama inn ah tsimi minu ah kheh kelen si.
43019028	Tsimi tselh phangin, Jesuh in heizongza a kimberh ongla a thei manin, Laithiangrim a kimnak tuh in, "Ka dangrum si," ti'n ti si.
43019029	Tsimi munah tsapit zu pawng a dim in thannak buul pakhat om si. Amahni'n tihuup thei thil pakhat kheh tsapit zu pawng sungah a niim tselh phangin, hisop kang rel ah koih atsia, a kam ah baarso dang si.
43019030	Tsapit zu pawng a saang tselh phangin Jesuh in "Tselh ong si lei," ti'n ti atsia, a lu kun in, a raula aap si.
43019031	Tsimi ni heh puai thawithang ni si in, a thaizing heh ni thupi ngai Sabbath ni si. Sabbath ni in mithi ruang te heh thinglamteh vumah om theihnung ngawl a si manin, amahni kheh a thi tuh in a kawng te vaattet sakberh atsia, thinglamteh vum pin losukberh tu in Jew te'n Pilat ah kheh ngen si.
43019032	Tsimi manin raalkap te kheh hawh atsia, Jesuh ah thaw thinglamteh ah a khennak pakhat sawna kawng kheh a vaattet sak tselh phangin, a khattaa kawng kheh vaattet sak si.
43019033	Sinapikhaw Jesuh nenah a leng dang phangin, a thi ongla kheh tawk in, a kawng vaattet sak ngawl si.
43019034	Sinapikhaw raalkap pakhat in tseipi thaw a nak pin sun atsia, makhat in thi le ti suak si.
43019035	Nangnihni'n me thu heh nang um theinak tuh in, a mutu pa'n a munak bangin tettikhan atsia, a tetti khannak heh a dik lam ama'n thei si.
43019036	"A ruh pakhatno khen tet tu ngawl si," ti'n Laithiangrim sungah ngannak a kim theinak tuh in me thil te heh tsang si.
43019037	Laithiangrim mun dang ah, "Amahni'n a sunnak pa kheh pan tulai si," ti'n ngan meek si.
43019038	Me zawh hen Arimathia khawte Joseph in Jesuh ruang le tu in Pilat ah ngen si. Tsimi pa hen Jew te a lau manin a thup kuhrukno in Jesuh ning a luntu si. Pilat in a siang manin, hawh atsia Jesuh ruang kheh le si.
43019039	Zan lan in Jesuh nenah a hawh awngpa Nikodemus ah khen hawh deve atsia, myrrh le aloes rawinak rim ur tsuai kul rit duk keng si.
43019040	Amahni'n Jesuh ruang kheh losuk atsia, Jew te mithi vi daan bangin, rim ur thuh in puan nemno thaw tsunpek si.
43019041	Jesuh ah a taar min kung ah vuan pakhat om in, tsimi vuan sungah tumah vi awng lai ngawlnak thaan ther pakhat om si.
43019042	Jew te puai thawithang ni si atsia, a khawnen manin tsimi thaan sungah Jesuh luang kheh vi si.
43020001	Nipi khat sunga ni masa ber ni, khawvar ma zingmano in, Mary Magdalene ah kheh thaan ah hawh atsia, thaan kawka pin lungdeep thawnnak a si ongla kheh mu si.
43020002	Tsimi phangin Mary Magdalene ah khen Simon Piter nenah le a dang ningluntu Jesuh itnak pa nenah dan nawmnawm atsia, "Amahni'n thaan pin Bawipa ah la le ongla in, a koih min thei ngawl si ung," ti'n ti si.
43020003	Tsimi manin Piter ah le a dang ningluntu khen pusuak in thaan ah hawh kawm si.
43020004	Tsimita daan kawm in, a dang ningluntu khen Piter ah kheh maikhalh atsia, thaan ah leng masa si.
43020005	Tsin, ama'n kun in thaan sung kheh pan atsia, puan nemno dunglun in a om kheh mu si. Sipelh atsia thaan sungah dum ngawl si.
43020006	Tsin, Simon Piter in a ning pin hil atsia, thaan ah leng in, thaan sungah dum si. Tsin, puan nemno dunglun in a om kheh mu si.
43020007	A lu tsunnak puanpar heh puan nemno thaw om ngawl in, a zial in om si.
43020008	Tsimi phangin thaan ah a leng masa a dang ningluntu khen thaan sungah dum deve in, mu atsia um si.
43020009	Heitasim tiphangin mithi te lak pin tho leh himhim tu in Laithiangrima relnak kheh amahni'n thei zo lai ngawl si.
43020010	Tsimi zawh in ningluntu te kheh amahni inn veve ah hong kawm leh si.
43020011	Sinapikhaw Mary Magdalene ah heh thaan pulam ah ding in, kap tum tseih si. A kap thah in kun atsia thaan sung kheh pan si.
43020012	Tsimi phangin Jesuh luang a zaunak ah puan ngo sil vanvummi panih, pakhat heh a lu lam ah, a dang pakhat heh a kawnglam ah a to kawm kheh mu si.
43020013	Amahni'n Mary Magdalene ah kheh, "Minu, heita kap tseih si tsim?" ti'n ti si. Ama'n, "Amahni'n ka Bawipa dan sak in, a koih min ka thei ngawl manin kap sing," ti'n amahni kheh ti si.
43020014	Tsimi bangin a awn tselh phangin ninglam her atsia, tsimi munah Jesuh ding reng kheh mu si. Tsin, ama'n Jesuh ah a si lam thei ngawl si.
43020015	Jesuh in amah kheh, "Minu, heita kap tseih si tsim? Na zei tseihnak tsawh tu sim?" ti'n ti si. Ama'n vuan kiltu ring in, "Sayapa, nangmah heh amah dansaktu na si lekhaw, na koih min ka rel in; leleh tu sing," ti'n amah kheh ti si.
43020016	Jesuh in amah kheh, 'Mary' ti'n pon si. Mary Magdalene in amah kheh her atsia, 'Rabboni' ti'n pon si. Rabboni heh upat tak Saya tinak si.
43020017	Jesuh in, "Ka tong nang mah nen. Heitasim tiphangin ei Pa nenah hawhso lai ngawl sing. Sinapikhaw ka u le nau te nenah hawh ta la, 'Keimah heh ei Pa le nang Pa, le ka Pathian le nang Pathian nenah hawhso tu sing,' ti'n rel ten," ti'n amah kheh ti si.
43020018	Mary Magdalene in hong atsia, Bawipa a mu ongla lam le me thu te heh amah a rel lam kheh ningluntu te rel si.
43020019	Tsimi ni simlam phangin, nipi khat sunga ni masa ber ni a si bangin, ningluntu te kheh khawm dang atsia, Jew te a kih manin kong khampek dang si. Tsin, Jesuh ah leng atsia, amahni laingial ah ding in, "Nang nenah thinnuamnak om tasen," ti'n amahni kheh ti si.
43020020	Tihen a awn tselh phangin amahni kheh a kut te le a nak kheh muh si. Ningluntu te khen Bawipa a mu phangin ang ngai dang si.
43020021	Tsin, Jesuh in, "Nang nenah thinnuamnak om tasen. Ei Pa'n keimah a leh bangin, keimah khen nang leh deve sing," ti'n ti lehleu si.
43020022	Meheh a awn tselh phangin amahni kheh muut atsia, "Raula Thiangrim heh saang un.
43020023	Mi pakhat khata sual te nang zah a silekhaw, Pathian in a sualnak zah deve tu si. A sualnak te nang zah ngawl a si lekhaw, Pathian in zah deve tu ngawl si," ti'n amahni kheh ti si.
43020024	Sinapikhaw Jesuh leng phangin ningluntu leinih laka pakhat, Didymus tinak Thomas ah peh ngawl si.
43020025	Tsimi manin a ninglunpi te'n, "Bawipa mu si la ung," ti'n rel si. Sipelh atsia Thomas in, "A kuta tawngkhen khennak maa te mu in, ka kuttsung in tok ngawl in, a naak ka kut in ka zen ngawl nungsang um tu ngawl sing," ti'n a pi te kheh ti si.
43020026	Tsimi zawh ni riat a rei phangin ningluntu te kheh inn sungah khawm dang lehleu in, Thomas ah khen peh si. Kong khampeknak sungah Jesuh ah leng in, amahni laingial ah ding atsia, "Nang nenah thinnuamnak om tasen," ti'n ti si.
43020027	Tsimi phangin Thomas ah kheh, "Na kuttsung in ka zen la, ka kut te heh pan in. Tsin, na kut tsawh nai ah suah la ka nak sung heh tok in. Um ngawl mah nen; um in," ti'n ti si.
43020028	Thomas in, "Ka Bawipa le ka Pathian," ti'n amah kheh ti si.
43020029	Jesuh in, "Thomas, keimah na mu ongla ta um ka si tsi. Mu ngawl pelh in a umtu te heh mi ang te si," ti'n ti si.
43020030	Me laibu sungah ngan ngawlnak Jesuh in a ningluntu te maitsang ah a puahnak theihdiknak dang tampi om lai si.
43020031	Sipelh atsia 'Jesuh ah heh Pathian Tsapa Khrih ah si,' ti na um theinak tuh in le na umnak manin ama ming in nungnak na nei theinak tuh in me tehem heh ngannak si.
43021001	Tsimi te tselh phangin Tiberias Tiniim kung pin Jesuh in a ningluntu te nenah amah le amah muh tsawm lehleu si. Tibang hen amah le amah muh tsawm si.
43021002	Simon Piter, Didymus tinak Thomas, Galilee peng Kana khawte Nathanael, Zebedee tsapa te le a dang ningluntu panih te om dang si.
43021003	Simon Piter in, "Kei nga len tarih ang," ti'n a rualpi te kheh ti si. Amahni'n "Keimahni khen na lun tu si ung," ti'n amah kheh ti si. Amahni'n suak in khawm to daang zep nom si. Tsimi zan hen heimah ngah dang ngawl si.
43021004	Zinglam a si ongla phangin Jesuh ah kheh ti kung ah ding si. Sinapikhaw ningluntu te'n tsimi kheh Jesuh ah a si lam thei dang ngawl si.
43021005	Tsimi phangin Jesuh in, "Tsa te, lai ei tuh heimah nei utsim?" ti'n amahni kheh ti si. Amahni'n "Nei ngawl si ung," ti'n o dang si.
43021006	Tsin, ama'n, "Nang sur tsawh khawm taklam ah seh ula, dawmlai ngah tu si utsi," ti'n amahni kheh ti si. Tsimi manin amahni'n seh dang si. Tuzong hen nga tam leita a ngah dang manin sur kheh khawm sungah nukso zo dang ngawl si.
43021007	Tsimi manin Jesuh itnak ningluntu pa'n, "Me kheh Bawipa ah si," ti'n Piter ah kheh rel si. Simon Piter in Bawipa a si lam a thei phangin, a angki putasilh a suahnak kheh sil in ti sungah sawnsuk si.
43021008	Sinapikhaw a dang ningluntu hen nga dim suur nuuk tu in khawm kohno sungah dum si. Heitasim tiphangin amahni heh lei pin khawla ngawl in dong zanih lun bek khawla si.
43021009	Tsin, lei ah a leng dang natsang in meihol seemnak le a vumah nga hainak le sang te kheh mu dang si.
43021010	Jesuh in, "Tungtu nang lenngahnak nga dawmlai nai ah keng un," ti'n amahni kheh ti si.
43021011	Simon Piter in hawh atsia, nga dim suur kheh lei ah nuukso si. A len ngahnak nga heh pum za le pum sawmnga le pum thum si in, tam pittseih pelh atsia suur bal ngawl si.
43021012	Jesuh in, "Nai ah hawh ula zinglai ei un," ti'n amahni kheh ti si. Ningluntu te'n amah heh Bawipa a si lam a thei manin, "Tu si tsim?" ti'n tumah in dong ngam ngawl si.
43021013	Jesuh in hawh atsia sang kheh le in amahni pe si. Tsimi bangin nga khehkhen amahni pe si.
43021014	Meheh Jesuh in mithi te lak pin a tho leh zawh a veithumnak a ningluntu te amah le amah a muh tsawmnak si.
43021015	Zinglai a ei dang tselh phangin Jesuh in, "Jonah tsapa Simon, me te tah in ka it sawn tsim maw?" ti'n Simon Piter ah kheh dong si. Piter in, "Si si, Bawipa, nangmah ka it heh thei si tsi," ti'n amah kheh o si. Jesuh in, "Ka tuuno te tsawm in," ti'n ti si.
43021016	Jesuh in, "Jonah tsapa Simon, ka it tsim maw?" ti'n a veinihnak amah kheh dong lehleu si. Piter in, "Si si, Bawipa, nangmah ka it heh thei si tsi," ti'n amah kheh o si. Jesuh in, "Ka tuu te kelen in," ti'n amah kheh ti si.
43021017	Jesuh in, "Jonah tsapa Simon, ka it tsim maw?" ti'n a veithumnak ti lehleu si. Ama'n veithum tian, "Ka it tsim maw?" ti'n ati manin, Piter ah kheh a khawngai ngai si. Piter in, "Bawipa, thil tehem theisek si tsi. Nangmah ka it heh thei si tsi," ti'n ti si. Jesuh in, "Ka tuu te tsawm in.
43021018	Thungai ngai in na rel sing; na khangno lai hen nangmah heen tsawm atsia, na nuam minah vak si tsi. Sinapikhaw na patsang phangin na kut te zaar a tsikhaw midang te'n heen tu atsia, na nuam ngawlnak minah huai tu na si," ti in amah kheh ti si.
43021019	Tihen a tinak heh Piter in kawtibang thihnak in Pathian a tsungnung tiar tu, ti a rel hamnak si. Tsin, Jesuh in meheh a awn tselh phangin, "Ka lun in," ti'n Piter ah kheh ti si.
43021020	Tsimi phangin Piter in ninglam her atsia, Jesuh itnak ningluntu khen amahni a lun tseih kheh mu si. Tsimi pa heh simlai a ei dang lai in Jesuh kang kheh ngaingam in, "Bawipa, nangmah zuartu pa tsawh tu sim?" ti'n a dongtupa si.
43021021	Piter in mu atsia, "Bawipa, me pa heh kawtibang sim?" ti'n Jesuh ah kheh ti si.
43021022	Jesuh in, "Amah heh ka leng tian om reng tu in deih ka si lekhaw, nangmah thaw hei seng sim? Ka lun in," ti'n ti si.
43021023	Tsimi manin tsimi ningluntu pa thi tu ngawl si ti'n me awnnak heh ningluntu te lak ah thangpum si. Sinapikhaw Jesuh in amah heh thi tu ngawl in a awnnak si ngawl in, "Ka leng tian om reng tiar nuam ka si lekhaw, nangmah thaw hei seng sim?" ti'n a awnnak bek si.
43021024	Me thu tehem heh tettikhan atsia, a ngantupa heh tsimi ningluntupa si in, tetti a khannak heh a dik lam thei si ung.
43021025	Tsin, Jesuh puahnak thu dang tampi om meek lai si. Tsimi tehem ngan seuhseuh asin, a ngannak laibu te heh leivum ah vat tu in um ngawl sing. Amen.
44001001	Maw Theofilus, Jesuh in per tu in le zirh tu in a pan saak hem muah,
44001002	lesonak a si ni tian a puahnak te kheh ka lai masa sungah ngan sing. A deng saak lehnak te kheh Raula Thiangrim tawnin thu pe si.
44001003	Thihnak a tuar zawh in lehnak te kheh ni sawmli sung lalh tsawm atsia, Pathian uknak thu te kheh rel in, a nung lam kheh kho ngai in tetti muh si.
44001004	Amahni khawmnak ah peh deve atsia, Jerusalem pin kiang rih ngawl in Pa penak thutiam ngak rih tu in thupe si. Jesuh in, "Me heh ka nen pin nang zanak thutiam si.
44001005	Johan ah hen ti ah niim miau si. Sinapikhaw tu pin pan ni a rei ngawl in Raula Thiangrim ah niimnak si tu si utsi," ti'n ti si.
44001006	Tsimi manin mun khat ah a khawm dang phangin amahni'n, "Bawipa, tuhen Israel te nenah uknak heh pe leh atsim maw?" ti'n amah kheh dong dang si.
44001007	Tsimi phangin ama'n, "Pa in ama thuneinak sungah a koihnak hun le khawhun te heh nangmahni thei kul si ngawl si.
44001008	Sinapikhaw nangmahni vumah Raula Thiangrim a leng phang in, huham ngah tu si utsi. Tsin, Jerusalem ah, Judea ram hem ah, Samaria ram ah le leilung a tawpnak tian ah keima tetti si tu si utsi," ti'n amahni kheh ti si.
44001009	Me thu te heh a rel tselh phangin, amahni'n amah kheh a pan dang reng lai in, amah kheh lesonak si atsia, amahni mubaan ngawlnak ah meiro in thiarper si.
44001010	Amahni'n amah lesonak van lam kheh a pan dang reng lai in, a vaar ngai mi panih kheh amahni kung ah ding si.
44001011	Amahni'n, "Galilee te, heita van lam pan in ding dang reng si utsim? Nangmahni nen pin van ah lesonak me Jesuh ah heh van ah a kaiso nang munak bangpah hen leng leh tu si," ti'n amahni kheh ti si.
44001012	Tsimi phangin amahni kheh Olive Mual pin Jerusalem ah hong dang leh si. Olive Mual heh Jerusalem kung ah om si in, Sabbath ni khualvaknak tsan khawla si.
44001013	Inn sungah dum dang atsia, amahni tsaamnak innkhan vumta ah kai dang si. Amahni heh Piter ah, Jeim ah, Johan ah, Andrew ah, Philip ah, Thomas ah, Bartholomew ah le Mahte ah, Alphaeus tsapa Jeim ah le phun it Simon ah, le Jeim tsapa Judas ah si.
44001014	A vaseng in nupi te, Jesuh nu Mary ah le a nau mipa te thaw thinkhat lungkhatno in tsawl ngawl in zuamnak thaw sawngen dang si.
44001015	Tsimi hun in ningluntu te lak pin Piter ah kheh ding si. A khawm dangtu te heh minung za le kul si dang si.
44001016	Piter in amahni kheh, "U le nau te, Jesuh ah a pomtu te huaitu Judas thu ah Raula Thiangrim in David awnkam mang in a rel hamnak, me Laithiangrim heh a kim kultsam si.
44001017	Amah heh keimahni lak ah siarkhatnak si in, me napernak ah a pehtu pa si."
44001018	Me pa hen thil sesuak ngai a puah man a ngahnak thaw leiram lei atsia, a lubuksuk in da in, a pum keh atsia a ril tehem suakberh si.
44001019	Me thu heh Jerusalem ah a omtu tehem in thei teen si. Tsimi manin tsimi lo kheh amahni awn in, 'Akel Dama,' ti'n ti si. A sullelam heh 'Thisen Lo,' tinak si.
44001020	"Heimansim tiphangin Saam labu sungah, 'Ama inn kheh inn ro si ta sehla, tumah om mah na sen,' ti'n le 'Huaitu a sinak kheh midang in theng tasen,' ti'n ngan si.
44001021	"Tsimi manin keimahni lak pin mi pakhat heh deng kultsam tu si sing. Amah heh Jesuh in keimahni lak ah lut tuak suak tuak in a om min hem ah keimahni thaw om langkhat reng vengtu pa si kul tu si.
44001022	Tsin, amah heh Johan in mi te a niim hun pin pan Pathian in Jesuh ah kheh keimahni nen pin a leso ni tian keimahni thaw om langkhat reng vengtu pa si kul tu si. Tsimi pa heh keimahni thaw ama tholehnak tetti khantu tuh in deng kul tu si sing," ti'n ti si.
44001023	Amahni'n mi panih Justus ti'n ponnak Barsabbas ah tinak Joseph ah le Matthias ah kheh suah si.
44001024	Sawngen dang atsia, "Maw Bawipa, nangmah hen minung tehema thinlung kheh theisek si tsi. Me nasiam a pertu tuh le lehnak naper a pertu tuh in na dengnak sawn kei muh in.
44001025	Amah heh Judas in daan a heek manin ama omnak munah a hawh theinak tuh in, a zamnak nasiam le lehnak naper kheh sawng tu si," ti'n ti dang si.
44001026	Aisan dang atsia, Matthias vumah tsu si. Tsin, amah kheh lehnak leikhat te lak ah beet si.
44002001	Pentikost Ni a kim phangin, amahni hem kheh thinkhat lungkhatno in mun khat ah khawm dang si.
44002002	Makhat in tsimi munah khawtawng huihpi thawm bangin van pin aw thawm leng atsia, a to dangnak inn sung hem ah dim si.
44002003	Tsimi ah mei alh bang lei te lang atsia, pakhat seuhseuh vumah tsu heuh si.
44002004	Tsimi phangin amahni hem kheh Raula Thiangrim thaw dim atsia, Raula in awn theinak a penak bangin awn phun dangdang in awn pan dang si
44002005	Tsimi lai in van hang nuai ah om miphun tehem lak pin Pathian kihzah pengtu Jew te kheh Jerusalem ah om dang si.
44002006	Tsimi aw thawm a ring phangin mihonpi te'n zuan dang si. A khawm dangtu te awnnak kheh mipi te'n amahni awn ten in a za dang manin lunglawi ngai dang si.
44002007	A vaseng in me thiltsang kheh khuum ngai in le lunglawi ngai in pakhat le pakhat kheh, "Ngai un, me a awn tseihtu tehem heh Galilee te si ngawl si maw?
44002008	Amahni awnnak heh keimahni awn ten in kei za heh kawtibang thu sim?
44002009	Keimahni sung pin pawlkhat te heh Parthian ram ah om te, Media ram ah om te, Elam ram ah om te, Mesopotamia ram ah peem te, Judea peng le Kappadosia ram, Pontus ram le Asia ram ah om te si dang in,
44002010	pawlkhat te heh Frygia le Pamfilia ram ah om te, Izip ram le Libya ram sunga Sairin khaw kung ah om te si atsia, pawlkhat te heh Rom pin a leng Jew te le Jew te benak ah a luttu te si in,
44002011	pawlkhat te heh Krete tikulh ah om te le Arab ram ah om te si dang si sing. Sinapikhaw Pathian naper khumnung a relnak te heh keimahni awn ten in za si sing," ti'n rel dun dang si.
44002012	Tsimi manin a vaseng in khuum ngai in aitsan ngai dang in, "Meheh a sullelam hei sim?" ti'n pakhat le pakhat dong dun si.
44002013	Midang te'n zohsuam in, "Amahni heh tsapit zu ther ri si," ti'n ti si.
44002014	Tsimi phangin Piter ah kheh lehnak leikhat te thaw ding atsia, ring ngai in, "Judea te le Jerusalem ah a omtu tehem, meheh thei ula, ka thurelnak heh ka ngai sak rih un.
44002015	Nang ruatnak bangin amahni heh tsapit zu ri si ngawl si. Tuhen zinglam naazi kua bek si lai si.
44002016	Me thu heh profet Joel in rel ham ong si lei:
44002017	'Pathian in, hun dawlta ber in tibang hen si tu si. Minung tehem vumah ka Raula burh angkhaw, nang tsanu le nang tsapa te'n profet bangin thurel tu si. Nang khangno te'n lalhnak mu tu in, nang patsang te'n mang man tu si.
44002018	Tsimi hun in ka sel mipa te le ka sel nupang te nenah khen ka Raula burh angkhaw, amahni'n profet bangin thurel tu si.
44002019	Vumlam van ah thil khumnung te muh angkhaw, nuai lam lei ah thisen, mei alh le meikhu thaw theihdiknak muh tu sing.
44002020	BAWIPA ni mak taktak le tsiing taak ni a leng ma in ni kheh thim tu atsia, lade kheh thisen in tsang tu si.
44002021	Tsin, tibang hen thiltsang tu si, tutu sikhen BAWIPA ming a lam tu heh sannak si tu si,' ti'n ti si.
44002022	"Israel te, me thu heh ngai un. Nang thei saak bangin Pathian in amah mang in nangmahni nenah thil khumnung, lunglawi nung le theihdiknak te thawmin Nazareth khawte Jesuh ah heh nangmahni muh ongla si.
44002023	Amah heh Pathian in a teek ham saak le a rel ham saak bangin, nangmahni kut ah aapnak si atsia, nangmahni'n daan heektu te kut mang in thinglamteh ah khen atsia reek si utsi.
44002024	Amah heh thihnak tuarnaka heen reng theihnung a si ngawl manin, thihnak a tuarnak kheh Pathian in suut sak atsia, tho tiar si.
44002025	Ama thu heh David in, 'BAWIPA heh ka mai ah mu reng veng sing. Ka thiing tuh ngawl in amah heh ka taklam ah om si.
44002026	Tsimi manin ka thinlung heh ang ngai in, awn sah ngai sing. Tsimi bek zo ngawl in ka taksa heh limdiknak ah tsawlom tu si.
44002027	Heimansim tiphangin mithi khaw ah ka nunnak zam sak men ngawl si tsi. Na Thiangrim Pa heh se thong siang tu ngawl si tsi.
44002028	Nungnak lamzin heh ka thei tiar ongla si tsi. Na maitsang ah angnak thaw in dim tiar ongla ka si tsi,' ti'n ti si.
44002029	"U le nau te, kei papi David thu heh tsangkhen in nang rel rih tu sing. Amah heh thi atsia, vi in ama thaan khen tuni tian in kei nenah om si.
44002030	Tsimi manin, David in profet a sinak le Pathian in ama nenah tsial tsawm atsia a tsam tsawmnak a thei manin tisa lam in ama tenawn sung pin Khrih ah kheh ama kumpibawi tohkheng ah to tu in tho tiar tu si.
44002031	David in meheh muham atsia, Khrih nungnak heh mithi khaw ah zam ngawl atsia, a ruangpum khen a zaan tuh ngawl in tho leh tiarnak a si thu kheh rel si.
44002032	Me Jesuh heh Pathian in tho leh tiar si ti heh kei vaseng in a tetti te si ung.
44002033	Tsimi manin Pathian in Jesuh ah heh a taklam ah tsawisang atsia, Pa nen pin thutiam Raula Thiangrim a saang ongla manin, tuhen nang munak le nang zanak tsimi Raula Thiangrim heh nang burh ongla si.
44002034	"David ah heh vanvum ah kaiso ngawl pelh in, amah le amah tihen ti tsawm si, 'BAWIPA in ka Bawipa kheh,
44002035	"Na raal te kheh na palkam in ka koih tian, ka taklam ah to in," ti'n ti si.'
44002036	"Tsimi manin thinglamteh ah nang khennak me Jesuh ah heh Pathian in Bawipa le Khrih in puah ongla si, ti heh Israel miphun tehem in thei rori ta un," ti'n ti si.
44002037	Amahni'n me thu heh a za phangin a thinlung sun ngun atsia Piter ah le lehnak te kheh, "U le nau te, kawti'n ti tu si ung im?" ti'n ti dang si.
44002038	Tsimi phangin Piter in amahni kheh, "Nang sual sir ula, sualzahnak nang si tuh in mi taak hem in Jesuh Khrih ming in niim un. Tsin, Raula Thiangrim lehsawng ngah tu si utsi.
44002039	Heimansim tiphangin thutiam heh nangmahni le nang tsa te le khawlapi ah om Bawipa kei Pathian konak tehem tsa si," ti'n ti si.
44002040	Ama'n thu dang tampi thaw in tettikhan atsia, amahni kheh thuso in, "Tusan nun suaksual te nen pin san tsawm un," ti'n ti si.
44002041	Me thu heh ang ngaino in a saangtu te'n niim dang si. Tsimi ni in amahni pawl sungah minung thawngthum lai luut belh si.
44002042	Amahni kheh lehnak te zirhnak, pawlkomnak, sang hemnak le sawngen dangnak ah kho ngai in om dang tsiat veng si.
44002043	Tsin, lehnak te'n thil khumnung le theihdiknak tampi apuah manin mi tehem in kih ngai si.
44002044	Umtu tehem kheh munkhat ah om dang in, a thil neinak tehem kheh lawm dun dang ten si.
44002045	A thil te le a neinak te kheh zuar atsia, mi dasam tehem kheh zem si.
44002046	Ni tin in thinkhat lungkhatno in temple sungah khawm dang veng in, innkhat zawh innkhat ah sahnung ngai le lungthiang ngaino in sang hem dang atsia lai ei dang veng si.
44002047	Pathian thangphat dang veng atsia, mi hema mitmai pha penak si dang si. Bawipa'n sannak te kheh ni tin in pawlpi sungah belhsep si.
44003001	Sawngen hun simlam naazi pathum phangin, Piter ah le Johan ah kheh temple ah hawhso kawm si.
44003002	Tsin, sensuah kawng zenat veipa kheh ni tin in temple ah a hawhtu te nenah kutdawh ngen tu in puut atsia, Mawi tinak temple dawngkham ah koih veng si.
44003003	Piter ah le Johan te temple ah a luut tu zep kheh a mu phangin, a kutdawh in ngen si.
44003004	Tsimi phangin Piter ah le Johan in amah kheh er po in pan atsia, "Kei pan in," ti'n ti kawm si.
44003005	Tsimi manin amahni nen pin heino pohkhen ngah tu limdik in amahni kheh pan si.
44003006	Tsin, Piter in, "Sui le ngun nei ngawl si ung. Sinapikhaw ka neinak heh na pe tu sing. Nazareth khawte Jesuh Khrih ming in tho la hawh in," ti'n ti si.
44003007	Tsin, Piter in a taklam kut in amah kheh len atsia, daangso si. Makhat in a kawng ruh le a ruh mangbol te kheh kol si.
44003008	Tsimi manin amah khen dingso in, dawk tseih in hawh atsia, amahni thaw temple sungah luut si. A hawh thahlam in dawk tseih atsia, Pathian thangphat si.
44003009	Vak tseih atsia Pathian a thangphat tseih kheh mi tehem in mu si.
44003010	Amahni'n tsimi pa kheh Mawi tinak Dawngkham kung ah to in kutdawh ngentupa a si lam kheh thei si. Ama vumah thiltsang manin amahni'n lunglawi in khuum ngai dang si.
44003011	Kawng zenat dam tiarnak pa khen Piter ah le Johan ah kheh beekpek reng si. Mi tehem in khuum pittseih in Solomon leenglim tinak ah dan dang si.
44003012	Tsimi kheh Piter in a mu phangin, "Israel te, heita meheh lunglawi dang si utsim? Me pa heh keimahni huham le Pathian awizawng kei sinak manin kei hawh tiar theinak ring in, hei manin keimahni heh panken si utsim?
44003013	Abraham Pathian, Isak Pathian, Jakob Pathian le kei pa te Pathian in, a sel Jesuh ah heh tsungnung tiar ongla si. Pilat in amah heh a leh tuum phangin, Pilat maitsang rori ah amah heh han atsia, midang te kut ah nang aapnak la heh amah si.
44003014	Nangmahni'n Thiangrim Pa le Midik kheh han atsia, tualreek pa kheh leh sak tu in ngen si utsi.
44003015	Nungnak Kumpibawi nang reeknak kheh Pathian in mithi te lak pin tho tiar si. Tsimi tetti heh keimahni si ung.
44003016	Nang mu le nang theinak bangin me pa heh Jesuh ming a um manin, kol tiarnak si. Si si, Jesuh ming a umnak manin nang vaseng mitmuh ah damsek tiarnak si ongla si.
44003017	U le nau te, tuhen nangmahni uktu te bangin nang thei ngawl manin tsimi bangin a puahnak a si lam heh thei sing.
44003018	Sinapikhaw, Khrih ah hen a tuar kul himhim si ti'n Pathian in ama profet tehema kam mang in a rel ham bangin, ama'n kim tiar ongla si.
44003019	Nang sual sir ula, Pathian lam ah nga leh un. Tsimi asilekhaw nang sualnak te kheh phiatnak si tu si. Tsimi phangin Bawipa maia tha ther le lehnak hun leng tu si.
44003020	Tsin tima nang nenah phuangnak Jesuh Khrih ah kheh Pathian in nangmahni nenah leh tu si.
44003021	Tsin, Pathian in leivum a po pan pin pan ama profet thiangrim tehem awnkam mangin a rel ham bangin, thil tehem kheh rem leh thernak a si hun tian in Jesuh Khrih ah heh vanvum ah om rih tu si.
44003022	Heimansim tiphangin Mawsi in kei pa te nenah, 'BAWIPA nang Pathian in nangmahni unaupi lak pin keima bang profet kheh nangmahni tsa in suak tiar tu in, nangmahni nenah a relnak thil tehem kheh za tu si utsi.
44003023	Tsin, tibang hen thiltsang tu si. Tutu sikhen profet thurelnak a ngai ngawl minung hem kheh Pathian in minung te lak pin siatsuah tei tu si,' ti'n a rel ham miau ongla manin si.
44003024	Si si, Samuel pin pan a niluna a reltu profet tehem in tsimi hun kheh rel ham ongla si.
44003025	Nangmahni heh profet te tsa te le Pathian in kei pa te nenah a puahnak thukama tsa te si utsi. Abraham nenah, 'Na tsi sung pin leivummi tehem heh muitsu burhnak si tu si,' ti'n ti si.
44003026	Pathian in ama sel Jesuh ah kheh mithi te lak pin a tho tiar zawh in, nang sesuaknak pin nang lehlawi leh manin nangmahni muitsu burh tu in amah kheh leh si," ti'n ti si.
44004001	Mipi te kheh thu a rel kawm tseih lai in, suangbawi te, temple kiltu palik bawi te le Sadusi te kheh amahni nenah leng dang si.
44004002	Amahni'n, Jesuh mithi te lak pin a tholehnak thu phuang in mipi te a zirh kawm manin, ngaimawh ngai dang si.
44004003	Amahni'n Piter ah le Johan ah kheh pom dang atsia, simlam a si ongla manin thawng toh dang si.
44004004	Sinapikhaw amahni thurelnak a zatu mi tampi te'n amahni thurelnak kheh um si. Amahni heh minung thawngnga kim dang si.
44004005	Tsin, tibang hen thiltsang si, a thaizing in amahni uktu te, upa te le Daan zirhtu te kheh Jerusalem ah khawm dang si.
44004006	Amahni lak ah suangbawi ber Annas ah, Kaiafas ah, Johan ah le Alexander ah le suangbawi bera innkawpi tehem peh si.
44004007	Amahni'n Piter ah le Johan ah kheh amahni laingial ah koih atsia, "Tu huham in le tu ming in me thil heh puah si utsim?" ti'n dong si.
44004008	Piter ah kheh Raula Thiangrim in dim atsia, amahni kheh, "Mipi te uktu te le Israel te upa te,
44004009	tuni in bawmtu nei ngawlpa vumah thilpha kei puahnak manin, kawti bangin amah heh dam sim, ti'n keimahni heh nang dong kan a silekhaw,
44004010	nangmahni'n thinglamteh ah khen atsia, Pathian in mithi te lak pin a tho tiarnak Nazareth khawte Jesuh Khrih ming in me pa heh damthiangsek in nang mai ah ding si ti heh nang vaseng le Israel mi tehem in thei ta un.
44004011	Me Jesuh ah heh, 'Nangmahni inn satu te'n nang hannak lungto heh inn ning khuhnak lungto thupi ber in tsang si,' ti'n tinak heh si.
44004012	Midang tumah nenah sannak om ngawl si. Van hang nuai-a minung te ming sanak lak ah keimahni santu tuh ming dang himhim om ngawl si," ti'n ti si.
44004013	Amahni'n Piter ah le Johan te ralpha daan mu atsia, amahni heh lai zir ngawl le mi zaraan a si kheh a thei phangin khum ngai dang si. Tsin, amahni heh Jesuh nenah om awng te a si lam kheh theitsiang dang si.
44004014	Tsin, dam tiarnak pa kheh amahni thaw a ding langkhat kheh mu in, sual zei tuh heimah thei dang ngawl si.
44004015	Tsimi phangin Sanhedrin thukhennak khaan pin suak tu in amahni kheh thupe atsia, amahni thu a khen daan tuh kheh thuruat dang si.
44004016	Amahni'n, "Me te panih heh kaw ti'n ti a sing im? Lang ngai in theihdiknak a puahnak te heh Jerusalem ah omtu tehem in thei ten si. Keimahni'n heimah el thei ngawl si sing.
44004017	Sinapikhaw midang te nenah zalh leita ngawl in, le tu pin pan me pa ming in tumah nenah thurel leh tuh ngawlla in thumdek a sing," ti'n ti dang si.
44004018	Tsin, amahni kheh ko leh atsia, Jesuh ming in thurel leh tu ngawlla in le thu zirh leh tu ngawlla in thupe si.
44004019	Sinapikhaw Piter ah le Johan in o atsia, "Pathian thu kei ngai tah in nangmahni thu ngai le singkhaw, Pathian mai ah maan maw ti heh ruat po un.
44004020	Heimansim tiphangin keimahni'n kei munak le kei zanak heh rel ngawl in om thei ngawl si ung," ti'n amahni kheh o si.
44004021	Tsimi manin amahni'n Piter ah le Johan ah kheh nase sawn in thum atsia leh si. Mipi tehem in amahni puahnak manin Pathian thangphat dang si. Tsimita amahni tsawhnak tuh zin heimah tawk zo dang ngawl si.
44004022	Damnak theihdiknak mang in a damtupa heh kum sawmli val si ongla si.
44004023	Lehnak te'n a luat phangin, a pawlpinak te nenah hawh kawm atsia, suangbawi te le upa te'n amahni a relnak thu tehem kheh amahni rel si.
44004024	Amahni'n a za phangin thinkhat lungkhat in Pathian nenah au dang in, "Bawipa, nangmah heh van le lei le tipi le a sungah om tehem puahtu Pathian si tsi.
44004025	Tsin, na selpa David kam mang in, 'Hei manin lawkih te'n raaltho atsia, mipi te'n heimah a nempi ngawl thu ruat sim?
44004026	Leilung vum-a kumpibawi te'n ding atsia, uktu te'n BAWIPA ah le Khrih ah do in khawm dang si,' ti'n ti si tsi.
44004027	"Heitasim tilekhaw, sathau na pawhnak na sel thiangrim Jesuh ah kheh do tu in Herod ah le Pontius Pilat ah kheh Gential te le Israel mi te thaw khawm dang si.
44004028	Tsimi heh na kut in na puahnak taak hem le na tuumnak kim tiar tu in si.
44004029	Bawipa, keimahni a vaudennak heh kei ngai sak in. Tsin, na sel te heh ralpha ngai in na thu phuang theinak pe in.
44004030	Na sel thiangrim Jesuh ming in minaa dam tiar tu in, theihdiknak puah tu in le a khumnung naper te puah tu in na kut kheh zaar in," ti'n sawngen dang si.
44004031	Saw a ngen tselh phangin a khawm daangnak mun kheh thing si. Tsin, amahni hem kheh Raula Thiangrim in dim atsia, Pathian thu kheh ralpha ngai in rel dang si.
44004032	Umtu mi tampi te kheh thinlung munkhat in le ruatnak munkhat nei in om dang si. Mi pakhat pohkhen a thil neinak tehem kheh ama bul thil in ti ngawl in, lawm dun dang tennak si sawn si.
44004033	Lehnak te'n huham mak thaw Bawi Jesuh tholehnak kheh tettikhan dang si. Tsin, lainatnak mak kheh a vaseng vumah om si.
44004034	Tsin, amahni lak ah mi dasam tumah om ngawl si. Heimansim tiphangin leiram le inn a neitu te'n zuar atsia, a man a ngahnak kheh le in,
44004035	lehnak te kawngbul ah koih in, amahni'n mi dasam te zem leh si.
44004036	Saipras ram minung, Levi nam Joses in loram nei si. Lehnak te'n amah kheh Barnabas ti in pon atsia "Thapetu," tinak si.
44004037	Tsimi a loram kheh zuar atsia, a man a saangnak tangka kheh lehnak te kawngbul ah koih si.
44005001	Sinapikhaw Ananias tinakpa le a zi Sapfira te'n a neinak kheh zuar si.
44005002	A man zahlam kheh luupkuh atsia, a zi khen theipi si. A zahlam kheh keng in lehnak te kawngbul ah koih si.
44005003	Sinapikhaw Piter in, "Ananias, Raula Thiangrim son tu in le nangma tsa tuh in loram man zahlam luupkuh tu in hei manin Satan ah heh na thinlung sungah dim tiar si tsim?
44005004	Na zuar ma in nangma si ngawl si maw? Na zuar tselh phang khen nangma thuthu si ngawl si maw? Hei manin me thil heh na thinlung ah pai si tsim? Minung son si ngawl in Pathian son si tsi," ti'n ti si.
44005005	Ananias in me thu te heh za atsia, du in a haihawh bo si. Me thu te a zatu tehem in kih ngaingai dang si.
44005006	Khangno te'n tho atsia, a ruang kheh tsuun in zawng atsia, vi dang si.
44005007	Simlam naazi pathum val duk in thiltsang kheh heimah thei ngawlpi in a zi Sapfira ah kheh leng si.
44005008	Piter in amah kheh, "Ka rel in, leiram heh me zah bek hen zuar si utsim maw?" ti'n ti si. A zi in, "Si si. Me zah bek hen zuar si ung," ti'n ti si.
44005009	Tsimi phangin Piter in amah kheh, "Bawipa Raula tsul tu in nang lungkim kawm heh nang kawti thu sim? Pan in, na pasel vitu te riang hong leh ongla si. Amahni'n nangmah khen na zawng tu si," ti'n ti si.
44005010	Makhat in minu kheh du atsia, a haihawh bo si. Khangno te kheh inn sungah lut in a thisaak kheh tawk dang si. Amahni'n minu kheh zawng dang atsia, a pasel kung ah vi dang si.
44005011	Pawlpi sunga tehem le me thu te a zatu tehem kheh thinphu ngaingai dang si.
44005012	Lehnak te'n mipi te lak ah theihdiknak le khumnung tampi muh si. Amahni tehem kheh Solomon leenglim ah thinkhat lungkhatno in khawm dang si.
44005013	Mipi te'n upat ngai pelh in, tumah in amahni kheh pawl ngam ngawl si.
44005014	Umtu mipa le minu tampi te kheh Bawipa nenah belhsep in pung si.
44005015	Piter in lampi ah a hawh phangin natnak a vei mi pawlkhat te'n amahni vumah a lim in a lim ngah tuh in, natnak a veitu te kheh lampi kung ah phurh in, eihkhun le khawsum vumah zau dang si.
44005016	Jerusalem khaw kunga khawpi te pin mi tampi te kheh Jerusalem ah khawm dang in, minaa te le raula nawngkai-a reemnak te kheh phurh dang in, a vaseng in damberh dang si.
44005017	Tsimi phangin suangbawi ber le a pawlpinak Sadusi pawl lak ah peh tehem kheh thase leita in tho dang atsia,
44005018	lehnak te vumah kutman dang in, thawng toh dang si.
44005019	Sinapikhaw zan lan in Bawipa vanvummi pakhat in thawnginn kongkham kheh hong sak atsia, amahni kheh pulam ah suah in,
44005020	"Hawh ta ula, temple ah ding in me nungnak thu tehem heh mipi te nenah rel ta un," ti'n ti si.
44005021	Lehnak te'n me thu heh a za phangin, zingmano in temple ah luut dang atsia, thu zirh si. Sinapikhaw suangbawi ber le a pawlpinak te kheh leng dang atsia Sanhedrin thureltu te le Israel mi te lak pin uham tehem thaw thurel khawm dang tu in ko si. Tsin, thawnginn ah minung leh in lehnak te kheh huai tiar si.
44005022	Temple kiltu bawi te'n thawnginn ah hawh atsia, amahni kheh a tawk ngawl phangin, hong leh in khawnsel te nenah rel si.
44005023	Amahni'n, "Thawnginn heh him ngai in kongkhamnak tawk reng si ung. A kiltu te khen kawka mai pulam ah ding dang reng si. Sinapikhaw kongkham kei hong phangin thawnginn sungah tumah tawk ngawl si ung," ti'n ti dang si.
44005024	Suangbawi ber, temple kiltu palik bawi te, le suangbawi te'n me thu heh a za phangin, kawtibang si na maw, ti'n khum ngai dang si.
44005025	Tsimi lai in mi pakhat in amahni nenah hawh atsia, "Pan un, thawng nang tohnak lehnak te la temple reen sungah ding in mipi te thu zirh tseih si," ti'n ti si.
44005026	Tsimi phangin temple kiltu bawi le bawi upa te khen mipi te'n lungto in a seplum khatu manin, amahni vumah liah po ngawl in huai den si.
44005027	Amahni'n lehnak te kheh huai atsia, Sanhedrin mai ah ding tiar si. Tsin, suangbawi ber in amahni kheh thudong si.
44005028	Suangbawi ber in, "Me ming hen thu zirh tu ngawl in khakreen in thu nang pe si ngawl si ung maw? Pan un, nang zirhnak heh Jerusalem khaw sung hem ah dim tiar in, me pa thisen heh keimahni vumah dung tiar tuum si utsi," ti'n ti si.
44005029	Tsimi phangin Piter ah le a dang lehnak te'n suangbawi ber ah kheh o atsia, "Minung te thu tah in Pathian thu ngai sawn tu si ung.
44005030	Kei pa te Pathian in thing vumah tar in nang reeknak Jesuh ah heh tho tiar si.
44005031	Israel te nenah sual sir atsia sualzahnak a pe theinak tuh in, Pathian in amah kheh Kumpibawi si tu in le Santu si tu in ama taklam ah tsawisang ong si lei.
44005032	Keimahni heh me thil te vumah ama tetti te si ung. Tsin, ama thuluntu te nenah Pathian penak Raula Thiangrima tetti khen si meek si ung," ti'n ti dang si.
44005033	Me thu heh a za dang phangin amahni kheh thinraw ngaingai dang in, amahni kheh reek tu in rel dang si.
44005034	Tsimi phangin Sanhedrin lak ah peh deve Farasi mi, a ming Gamaliel tinak daan zirhtu saya le mihema upatnakpa kheh ding atsia, lehnak te kheh tsillem sung pulam ah suak tiar rih tu in thupe si.
44005035	Ama'n a khawnsel pi te kheh, "Israel te, me minung te vumah nang puah tuumnak ah hen tsimkom ngai un.
44005036	Heimansim tiphangin kei ninglam awng in Theudas in mi thupi pakhat si tiar tsawm in suak atsia, minung zali duk in amah lun si. Amah kheh reeknak tong in, ama thuluntu tehem khen kheksep atsia, heimah ngawl in tsang si.
44005037	Me pa zawh in, mipum siar hun lai in Galilee te Judas ah suak atsia, minung tampi ama ningluntu si tu in huai zo awng si. Amah khen ral thong men in, ama thuluntu tehem khen kheksep si.
44005038	Tuhen nang rel sing, me te heh zam men ula, amahni ruak in om ta la sen. Amahni tuumnak le me naper heh minung nen pina a silekhaw, heimah ngawl in tsang tu poh si.
44005039	Sinapikhaw Pathian nen pina a si lekhaw, heimah siatsuah thei tu ngawl in, nangmahni sawn heh Pathian dotu in tsang khatu si utsi," ti'n ti si.
44005040	Khawnsel te'n Gamaliel awnnak kheh lungkim dang in, lehnak te kheh ko in vaat atsia, Jesuh ming in thurel leh nom tuh ngawlla in amahni kheh thupe si. Tsin, lehnak te kheh hong tiar si.
44005041	Tsimi manin amahni kheh Sanhedrin mai pin kiang dang atsia, ama ming manin zaknung tuar taak in tsannak a si kheh ang ngai dang si.
44005042	Ni tin in temple ah le inn hem ah Jesuh ah heh Khrih si, ti zirh le phuang kheh tsawl lawt ngawl si.
44006001	Tsimi hun in ningluntu te mi pum heh pung in, Grik awn a mangtu Jew te'n, ni tin eih le in zem dunnak ah keimahni lama numei te heh dar si, ti'n Hebru awn mang Jew te vumah phu si.
44006002	Tsimi phangin leinih te'n ningluntu mi tampi te kheh ko khawm atsia, "Keimahni'n Pathian thu heh zam atsia, eih le in kei ngaisung tseih heh deih nung ngawl si.
44006003	Tsimi manin u le nau te, nangmahni lak ah Raula Thiangrim le tsimnak in a dim, maisong taak mipa pasarih zei un. Amahni heh me naper per tu in deng tu si sing.
44006004	Keimahni hen sawngennak le Pathian thu rel naper heh zompeh in per tu si ung," ti'n ti si.
44006005	Amahni awnnak in mipi tehem ang tiar si. Tsin, umnak le Raula Thiangrim in a dimtu Stefen ah, Filip ah, Prokhorus ah, Nikanor ah, Timon ah, Parmenas ah le Antiok pin Jew te benak ah a luuttu Nikolas te kheh deng si.
44006006	Amahni kheh lehnak te mai ah ding tiar atsia, a lu ah kutsuan in sawngen dang si.
44006007	Pathian thu kheh pung in zai atsia, Jerusalem ah ningluntu mipum tam pittseih in khang si. Tsin, suang tampi te'n umnak thu lun dang si.
44006008	Stefen ah kheh umnak le huham in dim atsia, mi te lak ah khumnung mak taktak le theihdiknak mak taktak puah si.
44006009	Tsin, Sinakok mi Luat te tinak te thaw thu el dun si. Amahni heh Sairin rama Jew te, Alexander khaw-a Jew te, Silisia peng le Asia rama Jew te si si. Amahni kheh Stefen ah thaw thu el dun si.
44006010	Stefen in tsimnak le Raula thawmin a awnnak kheh amahni'n kal zo ngawl si.
44006011	Tsimi phangin amahni'n, "Me pa hen Mawsi le Pathian a relsenak kheh za ongla si ung," ti'n ti tu in mi te kheh phum si.
44006012	Amahni'n mipi te, upa te le Daan zirhtu te kheh so atsia, Stefen nenah hawh dang in, amah kheh pom atsia Sanhedrin ah len dang si.
44006013	Amahni'n tetti maan ngawl te kheh, "Me pa hen me mun thiangrim le Daan a relse heh tawp ngawl si.
44006014	Tsin, me Nazareth khawte Jesuh in me mun heh siatsuah atsia, Mawsi penak hin le nam daan heh theng tu in a awn heh za ongla si ung," ti'n awn tiar si.
44006015	Sanhedrin ah a totu tehem in amah kheh pan po dang in, a mai vanvummi bang a si kheh mu dang si.
44007001	Tsimi phangin suangbawi ber in, "Me thu te heh a dik si maw?" ti'n ti si.
44007002	Stefen in, "Nangnihni, u le nau te le pa te, ngai un. Kei pa Abraham in Haran ah a peem ma Mesopotamia ram ah a om lai in tsungnungnak Pathian kheh ama nenah lang si.
44007003	Pathian in kei pa Abraham ah kheh, 'Na ram le na sen te nen pin suak la, ka muh tuh ram ah hawh in,' ti'n ti si.
44007004	Tsimi phangin Abraham in Khaldea te ram pin khen suak atsia, Haran ah peem si. A pa a thi zawh in tsimi ram pin tuhen kei omnak me ram ah hen thawn si.
44007005	Pathian in amah kheh ro luah tuh le a kawngkoihnak tuh pohriang pe ngawl si. Sinapikhaw tsapa a nei ma in amah le a niluna a tsanawn te kheh a nei tuh in ram pe tu in thutiam si.
44007006	Amah kheh Pathian in tibang hen rel si, na tsanawn te kheh ramdang ah vai tu in, amahni'n sel in huai tu atsia, kum zali sung erhnak tuar tu si.
44007007	Tsin, 'A seltaangnak miphun kheh reem ang khaw, amahni'n tsimi ram pin suak tu atsia, nai mun pin hen ka na per tu si,' ti'n Pathian in ti si.
44007008	Amah kheh Pathian in vunrel tennak thukam pe si. Tsimi manin Abraham in Isak ah nei atsia, niriat a kim ni in vunrel ten sak si. Tsin, Isak in Jakob ah nei atsia, Jakob in nampi leinih te hing si.
44007009	"Nampi te'n Joseph ah kheh iksik in Izip ram ah zuar dang si. Sinapikhaw Pathian in Joseph ah ompi si.
44007010	Tsin, harsa a tuarnak tehem pin luat tiar atsia, Izip kumpibawi Faraw mai ah mitmai pha le tsimnak ngah in, Izip ram uktu in le a kumpibawi inn tehem uktu tuh in koih si.
44007011	Tsimi hun in Izip ram hem ah le Kanaan ram sung hem ah nase ngai in rian dung in harsanak tuar atsia, kei papi te'n lai ei tuh heimah nei ngawl si.
44007012	Sinapikhaw Jakob in Izip ram ah tsaang om si, ti thu a za phangin, a veikhatnak in kei pa te kheh Izip ram ah hawh tiar si.
44007013	A veinihnak phangin Joseph in amah kheh Joseph ah a si lam a u te rel si. Tsin, Joseph innsang te kheh Faraw theinak te in tsang si.
44007014	Tsimi phangin Joseph in a pa Jakob ah le a unaupi minung a vaseng sawmsarih le panga te kheh Izip ram ah huai si.
44007015	Tsimi manin Jakob ah kheh Izip ram ah hawhsuk si. Amah le kei pa te kheh thi si.
44007016	A ruang kheh Shekhem khaw ah phur in, Abraham in Hamor tsapa te nena tangka tampi thaw a leinak thaan ah vi si. Hamor ah heh Shekhem te pa si.
44007017	"Pathian in Abraham nenah leng rori tu in hun a tiamnak a nong lemlem ongla phangin, Izip rama minung te kheh pung in zai si.
44007018	Tsimi hun in Joseph ah a thei ngawl a dang kumpibawi in Izip ram uk si.
44007019	Tsimi kumpibawi khen kei papi te kheh zol atsia erh si. Amahni tsano te kheh a thi tuh in pulam ah vawr tiar si.
44007020	Tsimi hun in Mawsi ah suak si. Mawsi ah heh Pathian mitmuh ah a deihnung ngaino si in, lathum sung a pa inn sungah tsawmnak si.
44007021	Amah kheh vawrnak a si phangin, Faraw tsanu in khul atsia, ama tsapa si tu in tsawm si.
44007022	Tsin, Mawsi in Izip te tsimnak tehem zir atsia, awnkam ah le puahnak ah thawm lian ngai si.
44007023	"Kum sawmli a kimkhoh phangin a unaupi Israel te nenah leeng tu in ngaisung si.
44007024	A leeng phangin a unaupi pakhat la erhnak a tuar tseih kheh mu in kan atsia, amah a nuainentu Izip pa kheh reek sak in phuzul sak si.
44007025	Heimansim tiphangin Pathian in amah heh a minung te santu in lehnak a si lam kheh a minung te'n a thei tu in ring si. Sinapikhaw ama minung te'n thei ngawl si.
44007026	A thaizing in ama minung panih te hau dun kheh zuan in remrel tuum in, 'Unau te, nau-u si utsi. Hei manin hau kawm tseih si utsim?' ti'n ti si.
44007027	Sinapikhaw ama inn nen pa a tsum tseihtu pa sawn khen amah kheh tuul atsia, 'Keimahni uktu in le keimahni thu heh khen sak tu in, tu in na tiar sim?
44007028	Tsingni Izip pa na reek bangin reek nuam ka si tsim maw?' ti'n ti si.
44007029	Me awnnak man hen Mawsi ah kheh Midian ram ah mi vakvai in tsang atsia, tsimi mun pin tsapa panih tsawi si.
44007030	"Kum sawmli a rei phangin, Sinai Mual hampalak ah Bawipa Vanvummi pakhat kheh sawl sunga mei alh sung pin ama nenah lang si.
44007031	Mawsi in tsimi kheh mu atsia lunglawi ngai in, a munak kheh hei si, ti thei nuam in a neek phangin, Bawipa aw kheh ama nenah leng si.
44007032	Bawipa'n, 'Keimah heh na pa te Pathian, Abraham Pathian, Isak Pathian, le Jakob Pathian sing,' ti'n ti si. Tsimi phangin Mawsi in a thinphu tsai in pan ngam ngawl si.
44007033	'Tsin, BAWIPA in, "Na dingnak leilung heh a thiangrim mun a si manin, na kedawl sut in.
44007034	Izip rama ka minung te a siahtheihnak kheh mu in, a ainak aw khehkhen za ongla sing. Tuhen amahni kan tu in lengsuk ongla sing. Tuhen Izip ram ah na leh tu sing," ' ti'n ti si.
44007035	"Mi panih in el in, 'Tu in keimahni uktu in le kei thu heh khensak tu in na tiar sim?' ti'n a tinak me Mawsi ah heh sawl sungah a langtu Vanvummi kut thawmin, uktu le santu tuh in Pathian lehnak pa heh si.
44007036	Amah khen Izip ram ah, Tipi Sen ah, hampalak ah kum sawmli sung thil khumnung le theihdiknak te mang in huai si.
44007037	" Me Mawsi ah heh Israel te nenah, 'BAWIPA na Pathian in nang unau dang sung pin nangmahni tsa in keima bang profet pakhat suak tiar tu si. Nangmahni'n a thu kheh ngai tu si utsi,' ti'n a titupa si.
44007038	"Amah heh hampalak ah Pathian konak te thaw a om awng Mawsi ah si. Amah heh Sinai Mual pin amah awnpitu Vanvummi le kei pupa te thaw om si awng si. Tsin, ama'n keimahni a pe salawn tuh a nung awnkam te saang si.
44007039	Amah heh kei pa te'n a thu ngai ngawl in, a elnak pa si. Amahni'n a thinlung in Izip ram ah lehleh si.
44007040	Aaron ah kheh, 'Izip ram pin keimahni a suahtu Mawsi bangin keimahni mai ah hawhtu tuh in pathian kei puah sak in. Mawsi ah heh hei a tsang, ti thei ngawl si ung,' ti'n ti si.
44007041	Tsimi hun in amahni'n kawlpawno bang puah atsia, tsimi milim kheh bawlnak pe dang in, amahni kut rori in a puahnak ah khen sahnung ngai in puai puah dang si.
44007042	Tsimi manin Pathian in amahni kheh ningngat atsia, vana arsi te be tu in lehzau si. Tsimi heh Profet te'n, 'Maw Israel innsang te, hampalak ah kum sawmli sung sa tel in bawlnak pe ka si utsim maw?
44007043	Si si, nangnihni'n Moloch benakbuuk le be tuh in nang puahnak milim, nang pathian Remphana arsi kheh keng si utsi. Tsimi manin nangmahni heh Babylon khaw kaan ah nang daan tu sing,' ti'n a ngannak bangin si si.
44007044	"Kei papi te'n hampalak ah tetti benakbuuk kheh nei si. Tsimi benakbuuk heh Pathian in Mawsi ah a sa daan tuh rel atsia, Mawsi in a innvuak a munak bangin sanak si.
44007045	Kei papi te'n tsimi buuk kheh tso dun perper si. Tsin, Pathian in kei papi te mai ah Gential te kheh amahni luahnak ram pin nawtberh atsia, Joshua huainak in Kanaan ram ah a luut phang in, tsimi buuk kheh luutpi si. Tsimi buuk kheh David san tian in om reng lai si.
44007046	David ah hen Pathian mitmai pha penak ngah in, Jakob Pathian tsa omnak tuh ngen si.
44007047	Sinapikhaw Pathian tsa in inn a satu heh Solomon ah si.
44007048	"Sinapikhaw profet-a relnak bangin Tsungnung ber ah kheh kut in sanak temple sungah om ngawl si.
44007049	"Profet in, 'Vanvum heh ka kumpibawi tohkheng si in, leilung heh ka palkam si. Keima tsa in kawtibang inn sa sak tu si tsim? ti'n BAWIPA in ti si. Ka tsawlomnak mun heh kawnai ah sim?
44007050	Me thil tehem heh ka kut in ka puahnak te si ngawl si maw?' ti'n ti si.
44007051	"Nangmahni heh ngawng ruh khober atsia, thinlung le beng in vunrel a ten ngawl te si utsi. Nang pa te bangin Raula Thiangrim heh khaak tsiat veng si utsi.
44007052	Nang pa te'n a erh ngawlnak profet tu om sim? Midik Pa leng tu si, ti'n a rel hamtu te kheh amahni'n reek atsia, tuhen nangmahni heh tsimi Midik Pa zuartu le reektu te si si utsi.
44007053	Amahni'n vanvummia relnak thawmin Daan kheh saang atsia, lun leh ngawl si," ti'n ti si.
44007054	Amahni'n me thu te heh a za phangin, thinraw ngaingai in, hariat tuihtuih dang si.
44007055	Sinapikhaw Stefen ah kheh Raula Thiangrim in dim atsia, vanvum lam panso in, Pathian tsungnungnak le Pathian taklam ah Jesuh ding reng kheh mu atsia,
44007056	"Pan un, van hongnak le Pathian taklam ah Mi Tsapa a ding reng mu sing," ti'n amahni kheh ti si.
44007057	Tsimi phangin amahni'n a beng hup in riik ngunngun atsia, thakhat in a nenah dan dang si.
44007058	Amahni'n Stefen ah kheh Jerusalem khawpi pulam ah vawr in, lungto in seplum dang si. Tetti te'n amahni puan kheh Saul tinak pa kawngbul ah sop dang si.
44007059	Amahni'n Stefen ah kheh lungto in a sep tuptup dang lai in, Stefen in Pathian kheh awn in, "Bawi Jesuh, ka raula heh ka le sak in," ti'n ti si.
44007060	Tsin, khuk tsaitsen atsia, "Bawipa, me sualnak heh amahni vumah dung tiar mah nen," ti'n au ngunngun si. Me heh a awn tselh phangin amah kheh thi si.
44008001	Stefen thihnak heh Saul in lungkimpi si. Tsimi hun in Jerusalem ah pawlpi erhnak nase ngai in a om manin, lehnak te siar ngawl umtu tehem heh Judea ram le Samaria ram ah dansep dang si.
44008002	Pathian a kihzahtu te'n Stefen ruang kheh zawng in vi dang atsia, nase ngai in kah dang si.
44008003	Saul in pawlpi vumah senak rohse ngai in leng tiar si. Ama'n inn taak hem ah dum atsia, mipa le nupang te kheh nuuklok in thawng toh si.
44008004	A danseptu te'n mun hem ah thu kheh rel tseihzel si.
44008005	Tsin, Filip ah kheh Samaria khawpi ah hawhsuk atsia, amahni kheh Khrih thu kheh rel si.
44008006	Mihonpi te'n Filip thurelnak za atsia, thil khumnung a puahnak te a mu phangin lungrual ngai in a thurelnak kheh phatak ngai in ngai sak dang si.
44008007	Raula nawngkai te zingnak tampi te sung pin raula nawngkai te kheh au ngunngun in suak atsia, zenat vei te le kawng zenat vei tampi te khen damberh si.
44008008	Tsimi manin tsimi khawpi ah angnak mak taktak leng si.
44008009	Sinapikhaw tsimi khawpi sungah amah le amah mi thupi ngai si tiar tsawmtu Simon ah om si. Amah hen tima in tsimi khawpi sungah mitdawi muh veng in, Samaria khaw sunga te kheh lunglawi tiar ngai veng si.
44008010	"Me pa heh Pathian huham maktak tak ah si," ti'n ti si. Tsin, mi nauta ber pin pan mi thupi ber tian a vaseng in a thu kheh phatak ngai in ngai dang si.
44008011	Ama'n hun reipi sung a mitdawi thaw in amahni a lunglawi tiar ongla manin a thu a ngainak si si.
44008012	Amahni'n Filip reelnak Pathian uknak thu le Jesuh Khrih-a ming kheh a um zawh in, mipa le nupang te'n niim dang si.
44008013	Simon amah rori khen um deve in, niimnak a si zawh in Filip nenah om reng nom si. Ama'n Filip puahnak thil khumnung le theihdiknak te a mu phangin lunglawi ngai si.
44008014	Jerusalem-a lehnak te'n Samaria te Pathian thu a saang lam kheh a za dang phangin, amahni nenah Piter ah le Johan ah kheh leh si.
44008015	Amahni kheh hawhsuk kawm atsia, Raula Thiangrim a ngah tuh in amahni tsa sawngen sak si.
44008016	Amahni heh Bawi Jesuh ming beka niimnak a si lai manin Raula Thiangrim kheh tumah nenah leng lai ngawl si.
44008017	Amahni lu vumah a kut a suan kawm phang in, Raula Thiangrim kheh ngah leh si.
44008018	Lehnak te'n kut suan atsia Raula Thiangrim ngah a si kheh Simon in a mu phangin lehnak te kheh tangka tampi pe in,
44008019	"A lu vumah ka kut ka suannak pohpoh in Raula Thiangrim a ngah tuh in me huham heh ka pe deve un," ti'n ti si.
44008020	Sinapikhaw Piter in amah kheh, "Pathian lehsawng heh tangka in lei theihnung in na ruat manin, na tangka heh nangmah thaw senak ah leng tasen!
44008021	Pathian mai ah na thinlung omdan a dik ngawl manin, me thu ah hen peh thei ngawl in, tel khen nei ngawl si tsi.
44008022	Tsimi manin na suaksualnak heh sir leh la, na sir miau a si lekhaw na thinlunga ruatnak heh zahnak na si tuh in Pathian nenah sawngen in.
44008023	Heimansim tiphangin na thinlung heh nikkha bangin a kha nger dim atsia, kolkhahnak bangin diktsang ngawlnak in nangmah a heen kheh mu sing," ti'n ti si.
44008024	Tsimi phangin Simon in amahni kheh o atsia, "Na awnnak te heh pakhatno pohkhen ka vumah a leng tuh ngawl in, Bawipa nenah saw ka ngen sak in," ti'n ti si.
44008025	Amahni kheh Bawipa-a thu tettikhan in a rel kawm tselh phangin, Samaria te khaw tampi ah thuthang pha rel thah in Jerusalem ah hong kawm leh si.
44008026	Bawipa vanvummi pakhat in Filip ah kheh awnpi atsia, "Tho la, Jerusalem khawpi pin Gaza khaw hawhsuknak lampi tawnin, hawhsuk in," ti'n ti si. Tsimi mun heh hampalak si.
44008027	Tsimi manin amah khen tho atsia hawh si. Ngai in, Ethiopia kumpibawi nu Kandake kut nuai ah thuneinak nase ngai a neitu tilretnak Ethiopia pa pakhat om si. Amah heh kumpibawi nu tangka tehem keemtu si in, Pathian be tu in Jerusalem ah hawh si.
44008028	Amah heh a hong leh lam si ongla si. Amah khen raaltawngnak sipuh leng to in, profet Isaiah laibu siar thah tseih si.
44008029	Tsimi phangin Raula in Filip ah kheh, "Sipuh leng tsawh hil la, neektsek in hawh in," ti'n ti si.
44008030	Tsimi manin Filip in amah kheh hil atsia, profet Isaiah laibu a siarnak kheh za in, "Na siarnak tsawh theitsiang zo tsim maw?" ti'n ti si.
44008031	Ethiopia pa'n, "Mi pakhat khat in a reltsiang ngawlnak kawti bangin theitsiang zo tu sing im?" ti'n ti si. Tsin, ama'n Filip ah kheh a sipuh leng vumah kai tiar atsia, a kung ah to tiar si.
44008032	Laithiangrim a siarnak heh meheh si, "Tel tuh tuu bangin amah kheh kai si. Tuuno in a mul voltu mai ah dapdeen in a ngat bangin, ama'n a kam kaa ngawl si.
44008033	Mi nuai ah si tiarnak a si phangin dik ngawl ngai in thukhen saknak si. Leilung pin a nungnak kheh lesaknak a si manin, ama hin le nam tangthu kheh tu in phuang sak tu sim?"
44008034	Tsimi manin Ethiopia pa in Filip ah kheh, "Profet hen tu thu rel sim? Ama thu a relnak si maw, midang thu a relnak sim? Ka rel in," ti'n dong si.
44008035	Tsimi phangin Filip in a kam pau atsia, tsimi Laithiangrim mang in amah kheh Jesuh thu rel si.
44008036	Lampi ah a hawh kawm tseih lai in ti om minah leng kawm si. Ethiopia pa'n, "Pan in, nai ah ti om si. Niimnak si tu in hei in khak ka sim?" ti'n ti si.
44008037	Filip in, "Na thinlung vaseng in na um a si lekhaw niim thei si tsi," ti'n ti si. Ama'n, "Jesuh Khrih ah heh Pathian Tsapa si, ti'n um sing," ti'n o si.
44008038	Tsimi manin sipuh leng kheh tsawl tiar si. Filip ah le Ethiopia pa kheh ti sungah tsuarsuk kawm in, Filip in niim si.
44008039	Ti sung pin a suak kawm phangin, Bawipa Raula in Filip ah kheh thiarper in, Ethiopia pa'n mu leh ngawlla si. Tsin, amah kheh angngai in hongper si.
44008040	Filip ah heh Azotus khaw ah leng in, Sisaria khaw a leng tian lamlaka khaw tehem thuthang pha rel thah tseihzel si.
44009001	Tsimi hun in Saul in Bawipa ningluntu te kheh thum in, reek tu in huisa lutlut atsia, suangbawi te nenah hawh si.
44009002	Tsin, amahni nenah Lamzin ther a luntu mipa le nupang a tawk a silekhaw, Jerusalem ah huai in thawng a toh theinak tuh in Damaskas khawa sinakok uktupa nenah pe tuh laiken kheh ngen si.
44009003	Tsin, Damaskas ah hawh in Damaskas khaw kung a leng phangin, makhat in a kawnvel hem kheh van pin vaarnak in deet si.
44009004	Tsimi phangin amah kheh lei ah du atsia, "Saul, Saul, hei manin erh ka si tsim?" ti'n tinak aw kheh za si.
44009005	Ama'n, "Bawipa, tu si tsim?" ti'n ti si. Bawipa'n, "Keimah heh na erh tseihnak Jesuh ah sing. Molhzum na sirh heh vei har ngai tu si tsi," ti'n ti si.
44009006	Tsimi manin Saul ah kheh tsai tseih atsia lunglawi ngai in, "Bawipa, hei puah tu in deih ka si tsim?" ti'n ti si. Bawipa'n, "Tho in, khawpi sungah hawh ta la, na puah tuh relnak si tu si tsi," ti'n ti si.
44009007	A khualvakpinak mipa te kheh awn ngawl in ding dang reng si. Amahni'n aw bek zong za atsia, tumah mu ngawl si.
44009008	Saul ah kheh lei pin tho in a mit a hak phangin tumah mu thei ngawl si. Sinapikhaw amahni'n a kut pin kai atsia, Damaskas khaw sungah huai dang si.
44009009	Amah heh nithum sung khaw mu ngawl atsia, heimah ei ngawl in, in ngawl si.
44009010	Damaskas khaw sungah Ananias tinak ningluntu pakhat om si. Lalhnak ah Bawipa'n amah kheh, "Ananias," ti'n pon si. Ama'n, "Bawipa, nai ah om sing," ti'n ti si.
44009011	Tsimi phangin Bawipa'n, "Tho la, Zin Tsamphet tinak rawtpi ah hawh ten. Tsin, Judas inn ah Saul tinak pa kheh zeiper ten. Ngai in, amah heh sawngen tseih si.
44009012	Tsin, ama'n lalhnak ah Ananias tinak pa kheh ama nenah hawh in, a lu vumah kut suan atsia a mit khawmu tuh in saw a ngen kheh mu si," ti'n ti si.
44009013	Tsimi phangin Ananias in o atsia, "Bawipa, me pa thu mi tampi te relnak za ongla sing. Tsin, Jerusalem-a na mi thiangrim te vumah thil pha ngawl kawzah a puah, ti khen mi tampi te relnak za ongla sing.
44009014	Tsin, nai ah hen nangma ming a kotu tehem heh thawng toh tu in suangbawi te nena thuneinak ngah si," ti'n ti si.
44009015	Sinapikhaw Bawipa'n, "Hawh ten; amah heh Gential te, kumpibawi te le Israel tsa te mai ah ka ming phur tu in ka dengnak minung si.
44009016	Keima ming manin harsanak tampi a tuar tuh kheh muh tu sing," ti'n ti si.
44009017	Ananias in hawh atsia, inn sungah luut si. Tsin, Saul vumah a kut suan atsia, "Ka nau Saul, na khawmu tuh in le Raula Thiangrim in na dim tuh in, nai ah na hawh tseih lai in lamlak ah nangma nenah a langtu Bawi Jesuh in na nenah leh ka si," ti'n ti si.
44009018	Makhat in a mit pin nga hawng bang thil pakhat tser atsia, mit khawmu zep si. Amah kheh tho atsia, niim nom si.
44009019	Lai a ei tselh phangin amah kheh tha nei leh si. Tsin, Damaskas khawa ningluntu te nenah Saul ah kheh ni dawmlai tsaam si.
44009020	Ama'n, Khrih ah heh Pathian Tsapa si, ti'n sinakok ah phuang nomper si.
44009021	A thurelnak a zatu tehem in lunglawi ngai in, "Me pa heh Jerusalem-a me ming a saaltu te siatsuahtu pa la si ngawl si maw? Ama'n amahni kheh heen atsia, suangbawi te nenah a huai theinak tuh in, me tuumnak man hen nai ah a leng si ngawl si maw?" ti'n ti dang si.
44009022	Sinapikhaw Saul ah kheh kol leilei in, me Jesuh ah heh Khrih ah si, ti'n ati manin, Damaskas khaw ah a omtu Jew te kheh thinnok tiar ngai si.
44009023	Ni tampi a liam zawh in Jew te'n amah kheh reek tu in rel dang si.
44009024	Sinapikhaw a rel dangnak kheh Saul in thei si. Jew te'n Saul ah reek nuam in dawngkham pin sun le zan in bawh dang si.
44009025	Zan lan in ningluntu te'n amah kheh huai dang atsia, kho lianpi sungah koih in ving vum pin lehsuk dang si.
44009026	Saul ah kheh Jerusalem ah a leng phangin ningluntu te pawl tuum si. Sinapikhaw ningluntu tehem in amah kheh kih in, ningluntu a si deve kheh um dang ngawl si.
44009027	Sinapikhaw Barnabas in amah kheh huai atsia, lehnak te nenah hawhpi si. Ama'n lampi ah Bawipa a mu daan kheh rel in, amah a awnpi daan te, Jesuh ming in Damaskas khaw sungah ralpha ngai in thuthang pha a phuang daan te kheh rel si.
44009028	Tsimi manin Jerusalem-a lehnak te nenah om in, amahni thaw leida si.
44009029	Bawi Jesuh ming in ralpha ngai in thureel atsia, Grik awn mang Jew te thaw in thu el dun veng si. Sinapikhaw amahni'n Saul ah kheh reek tu in zuam dang si.
44009030	Tsimi kheh unaupi te'n a thei phangin, amah kheh Sisaria khaw ah huai atsia, tsimi pin Tarsus khaw ah hawh tiar dang si.
44009031	Tsimi phangin Judea peng, Galilee peng le Samaria peng sung hema pawlpi te kheh thinnuamno in om dang thei in, thakol dang si. Amahni kheh Bawipa kihzah ngai in, Raula Thiangrim thapenak ah khangso dang si.
44009032	Tsin, tibang hen thiltsang si. Piter ah kheh tsimi ram sung hem ah khualvak tseihzel in, Lidda khaw ah leng atsia, tsimi khawa mi thiangrim te kheh veh si.
44009033	Tsimi ah Aeneas ah tinak zenat veipa om in, eihkhun ah a zau zawh kum riat si ongla si.
44009034	Piter in amah kheh, "Aeneas, Jesuh Khrih in na dam tiar ong si lei. Tho la, na zaunak heh zial in," ti'n ti si. Tsimi tsang in amah kheh tho zep nom si.
44009035	Lidda khaw le Sharon zawllai ah a omtu tehem in amah kheh mu in, Bawipa lam ah nga dang si.
44009036	Joppa khaw ah Tabitha ah tinak ningluntu minu pakhat om si. Tabitha heh Dorkas tinak si. Me nu hen thilpha le ngeihharnak naper kheh per tseih veng si.
44009037	Tsimi hun in tibang hen thiltsang si. Amah kheh naa atsia thi si. Amahni'n ruangsom a tselh phangin vumta khan ah zau dang si.
44009038	Lydda khaw heh Joppa khaw thaw a nong dunno si in, ningluntu te'n Joppa khaw ah Piter om lam kheh thei si. Amahni'n mipa panih leh in, sanang po ngawl in amahni a lun zep nom tuh in kun tiar si.
44009039	Tsimi phangin Piter ah khen tho atsia, amahni kheh lun nom si. A leng phangin amah kheh vumta khaan ah huai dang si. Numei tehem in Dorkas ruang kung ah ding in a kah dang thahlam in a khui awngnak angki le puan dang te kheh Piter ah muh dang si.
44009040	Sinapikhaw Piter in amahni kheh a vaseng in pusuak tiarberh atsia, khuk tsaitsen in sawngen si. Tsin, Tabitha ruang lam nga atsia, "Tabitha, tho in," ti'n ti si. Tabitha ah khen a mit hak in Piter ah a mu phangin tho si.
44009041	Tsimi phangin Piter in a kut kheh saan atsia, daangso si. Tsin, mi thiangrim te le numei te kheh ko atsia, a nung in amahni aap si.
44009042	Tsimi thu kheh Joppa khaw sung hem ah thang pum in, minung tampi te'n Bawipa kheh um si.
44009043	Tsimi manin Joppa khaw ah ni reipi om in savun puahtu Simon inn ah tsaam si.
44010001	Sisaria khaw ah Italy raalkap garrison honkhat uktu Kornelius ah tinak pa om si.
44010002	Amah heh Pathian lam ah mi zuam ngai si in, a innkawpi tehem thaw Pathian kihzah ngai dang si. Amah heh penak lam ah mi rawlthiam ngai si atsia, Pathian nenah sawngen tsiat veng si.
44010003	Simlam naazi pathum luun in lalhnak kheh tsiang ngai in mu in, Pathian vanvummi pakhat kheh ama nenah hawh atsia, "Kornelius," ti'n pon si.
44010004	A mu phangin kih in, "Hei thu sim, bawipa?" ti'n ti si. Tsin, vanvummi khen, "Na sawngennak le na penak te heh Pathian mai ah phawk rengnak si tu in lengso ongla si.
44010005	Tuhen Joppa khaw ah mi leh la, Piter ti'n ponnak Simon ah kheh ko tiar in.
44010006	Amah heh savun puahtu Simon inn ah tsaam si. Simon inn heh tipi kung ah om si. Ama'n na puah tuh rel tu na si," ti'n ti si.
44010007	Amah awnpitu vanvummi a kiang zawh in, Kornelius in a nen om panih le a raalkap te laka ama nenah a om tsiat vengtu Pathian lam ah mi zuam ngai raalkap pakhat kheh ko si.
44010008	Me thu tehem heh a reltsiang tselh phangin, amahni kheh Joppa khaw ah hawh tiar si.
44010009	A thaizing, Joppa khaw a leng dawn ongla phangin, sun laitak luun in Piter ah kheh sawngen tu in inn vumah kaiso si.
44010010	Tsimi lai in amah heh a rikaam ngai in lai ei ot si. Sinapikhaw amahni'n a ei tuh lai a puah sak tseih lai in, zialnak si si.
44010011	Ama'n van hongnak kheh mu in, ningli in khuinak puan deeppi bang thil kheh ama nenah tolhsuk in lei ah a tsersuk kheh mu si.
44010012	Tsimi sungah leilung vuma kawng pali nei ramsa hinkim, sapi hinkim, bokvak ramsa hinkim le huih laka a zuang vano hinkim te om si.
44010013	Aw pakhat kheh ama nenah leng in, "Piter, tho in, tel la ei in," ti'n ti si.
44010014	Sinapikhaw Piter in, "Bawipa, ei tu ngawl sing. Heimansim tiphangin a zaraan le a thiang ngawl sa himhim ei awngkel ngawl sing," ti'n ti si.
44010015	Tsin, aw khen a veinihnak in amah kheh, "Pathian in, a thiang tiarnak heh, zaraan si ti'n ti himhim mah nen," ti'n ti si.
44010016	Meheh veithum tian in puah si. Tsin tsimi thil kheh van ah leso leh si.
44010017	Piter in me a munak lalhnak heh a thinlung sung in a lunglawi tseih laitum in, ngai in, Kornelius lehnak mipa te'n Simon inn kheh zei in kongbiang dawngkham mai ah ding dang reng si.
44010018	Amahni'n innteek te kheh auh a tsia, Piter ti'n ponnak Simon ah a tsaam le tsaam ngawl dong dang si.
44010019	Piter in lalhnak kheh a ruat tseih lai in Raula in, "Ngai in, mi pathum te'n zei tseih na si.
44010020	Tsimi manin tho la, tsuarsuk in. Tsin, amahni heh keima lehnak a si manin, ummawh po ngawl in amahni lun ten," ti'n ti si.
44010021	Tsimi phangin Piter ah kheh Kornelius in a nenah a lehnak te nenah tsuarsuk in, "Si si, nang zeinak heh keimah sing. Hei thu manin leng si utsim?" ti'n ti si.
44010022	Amahni'n, "Raalkap zakhat uktu, midik, Pathian kihzah ngaitu le Jew miphun hem lak ah upatnak Kornelius ah heh a thiangrim vanvummi in na thureelnak ngai tu in, a inn ah nangmah sam tiar si," ti'n ti si.
44010023	Tsimi phangin Piter in amahni kheh a nenah tsam rih tu in kun atsia, tsaam dang si. A thaizing in Piter ah khen amahni thaw hawh in, Joppa khaw-a umtu u le nau pawlkhat te khen amah lun si.
44010024	A thaizing in Sisaria khaw ah leng dang si. Kornelius ah heh amahni ngak reng si. Tsin, a sen te le a rualpi pha ngaingai te khen sam si.
44010025	Piter ah kheh inn sungah a luut phangin Kornelius in muak rumrum atsia, a kawngbul ah bok in be si.
44010026	Sinapikhaw Piter in amah kheh phong atsia, "Dingso in. Keimah khen heh minung si deve sing," ti'n ti si.
44010027	Amahni a awnpi thah tseih pah in inn sungah luut atsia, minung tampi khawm dang kheh tawk si.
44010028	Piter in amahni kheh, "Jew te tsa in nam dang te thaw pawl dun in amahni nenah hawh daan ngawl a si heh nang thei saak si. Sinapikhaw mi pakhat khat heh a zaraan le a thiang ngawl in ka ti tuh ngawl in Pathian in muh ongla ka si.
44010029	Tsimi manin keimah a sam natsang in el ngawl in hawh sing. Tsin, heita keimah nang sam?" ti'n dong sing.
44010030	Tsimi phangin Kornelius in, "Tima nili lai in tubang hun tian hen laitsang sing. Simlam naazi pathum phangin ka inn ah sawngen sing. Ngai in, puan vaar ngai sil mi pakhat kheh ka mai ah ding in,
44010031	'Kornelius, na sawngennak heh za saknak si ongla in, na penak te heh Pathian mitmuh ah phawk reng saknak si ongla si.
44010032	Tsimi manin Joppa khaw ah mi leh la, Piter tinak Simon ah kheh nai ah sam in. Amah heh tipi kunga savun puahtu Simon inn ah tsaam si. A leng phangin thu kheh na rel tu si,' ti'n ti ka si.
44010033	Tsimi manin na nenah mi leh nomper sing. Tsin, na leng manin pha ngai si. Tuhen Pathian in rel tuh in a penak thu tehem ngai tu in kei vaseng in nai ah khawm dang ongla si ung," ti'n ti si.
44010034	Tsimi phangin Piter ah khen a kam pau atsia, "Pathian in tumah deih dan ngawl si, ti heh thudik a si lam thei sing.
44010035	Sinapikhaw miphun tehem laka amah kihzahtu te le diktsangnak na a pertu te kheh ama'n saang si.
44010036	Israel tsa te nenah thu kheh leng tiar in, Jesuh Khrih tawnin thinnuamnak thuthang pha kheh phuang si. Amah heh bawi te hema Bawipa si.
44010037	Johan in niimnak thu a rel zawh Judea peng pin pan Galilee peng tian a phuangnak thu kheh nang thei saak si.
44010038	Pathian in Nazareth khawte Jesuh ah kheh Raula Thiangrim in le huham in sathau pawh si. Amah khen thilpha puah in khualvak tseih atsia, Pathian in a ompi manin diabola nuainennak tehem dam tiarberh si.
44010039	Jew te ram sungah le Jerusalem ah a puahnak thil tehem a mutu heh keimahni si ung. Amah heh thing vumah tar in reeknak si.
44010040	Amah heh Pathian in nithumnak ni in tho tiar atsia tsiangsek in muh tsawm si.
44010041	Mi tehem nenah muh tsawm si ngawl in, Pathian in tettikhan tu in a deng hamnak keimahni nen bek ah muh tsawm si. Mithi te lak pin a tho zawh in amah thaw ei le in dang si ung.
44010042	Amah heh minung le mithi te thukhen sak tu tuh in Pathian teeknak a si lam kheh mi hem nenah phuang tu in le tettikhan tu in thupe kei si.
44010043	Tutu sikhen amah a umtu tehem kheh ama ming manin sualzahnak ngah tu si, ti'n profet tehem in tettikhan si," ti'n ti si.
44010044	Piter in me thu te heh a rel tseih lai in, a thurelnak a ngaitu tehem vumah Raula Thiangrim leng si.
44010045	Raula Thiangrim lehsawng heh Gential te nenah khen burhnak a si manin, Piter ah thaw a leng dang vunrel tennak tehem khen lunglawi ngai dang si.
44010046	Heimansim tiphangin awn phundang dang in a awnnak le Pathian a thangphat dangnak kheh amahni'n za si. Tsimi phangin Piter in,
44010047	"Keimahni ngahnak bang Raula Thiangrim a ngahtu me Gential te heh niim tuh in tu in khaak thei tu sim?" ti'n ti si.
44010048	Tsin, amahni kheh Bawipa ming in niim tu in thupe si. Amahni'n ni dawmlaino pohkhen tsaam rih tu in kun dang si.
44011001	Judea peng sunga lehnak te le u le nau te'n Gential te in Pathian thu a saang deve lam kheh za si.
44011002	Piter ah kheh Jerusalem ah a hawhso phangin, vunrel ten te in amah kheh sawi si.
44011003	Amahni'n, "Nangmah heh vunrel ten ngawl te nenah hawh atsia, amahni kheh laikuang kilpi si tsi," ti'n ti dang si.
44011004	Piter in a tepan pin pan a lamlunno in amahni kheh reltsiang si.
44011005	Piter in, "Keimah heh Joppa khaw ah om sing. Saw ka ngen tseih lai in, keimah heh zialnak si atsia, lalhnak mu sing. Ningli nei puan deeppi bang thil kheh tolhsuk in, van pin tsersuk atsia keima nenah leng si.
44011006	Tsimi kheh pan po in ka ruat tseih lai in, leilung vuma kawng pali nei ramsa te, sapi te, bokvak te le huih laka vano te kheh mu sing.
44011007	Tsimi phangin van pin aw pakhat in, 'Piter, tho in; tel la ei in,' ti'n a tinak kheh za sing.
44011008	"Sinapikhaw keima'n, 'Bawipa, ei tu ngawl sing. Heimansim tiphangin a zaraan le a thiang ngawl himhim ka kam sungah luut awng ngawl si,' ti'n ti sing.
44011009	Sinapikhaw van pin aw khen keimah o lehleu atsia, 'Pathian in, a thiang tiarnak heh, zaraan si, ti'n ti himhim mah nen,' ti'n ti ka si.
44011010	Meheh veithum tian in lalh atsia, a veksen in van ah nukso leh si.
44011011	Tsimi hun keek in Sisaria pin lehnak mi pathum te kheh ka tsamnak inn mai ah ding dang si.
44011012	Tsin, ummawh po ngawl in amahni kheh lun tu in Raula in rel ka si. Tsimi bek zo ngawl me u le nau paruk te'n lun ka si. Tsin, Kornelius inn sungah luut dang si ung.
44011013	Ama'n a inn sungah vanvummi pakhat ding reng a mu thu kheh rel kei si. Tsimi vanvummi khen 'Joppa khaw ah mi leh la, Piter ti in ponnak Simon ah kheh ko in.
44011014	Ama'n thuthang pha nang rel akhaw, tsimi thuthang pha thawmin nangmah le na innkawpi tehem sannak si tu si utsi,' ti'n ti si.
44011015	"Amahni kheh thuthang pha ka rel tseih lai in, a pan in keimahni vumah a leng bangin, Raula Thiangrim kheh amahni vumah leng si.
44011016	Tsimi phangin Bawipa-a thu kheh phawk leh sing. Bawipa in, 'Nangmahni heh Johan in ti ah niim miau nang si. Sinapikhaw Raula Thiangrim ah niim tulai si utsi,' ti'n ti si.
44011017	Tsimi manin Bawi Jesuh Khrih kei um phangin Pathian in keimahni a penak Raula Thiangrim lehsawng pah heh amahni a pe manin, Pathian a kham ngamtu keimah heh tu sing im?" ti'n ti si.
44011018	Amahni'n me thu heh a za phang in, meng den dang si. Pathian kheh thangphat dang in, "Pathian in Gential te heh a nung tuh in sual sirnak pe deve si," ti'n ti dang si.
44011019	Stefen ah erhnak a si zawh in tsimi erhnak manin ram dang ah a thehsep te kheh Fonisia ram, Saipras tikulh le Antiok khaw tian leng dang atsia thuthang pha kheh mi nam dang te nenah rel ngawl in Jew te nen bek ah rel dang si.
44011020	Amahni laka mi pawlkhat te heh Saipras tikulh pin le Sairin ram pin a lengtu te si in, amahni'n Antiok khawa Grik awn mang Jew te kheh Bawi Jesuh thuthang pha rel si.
44011021	Bawipa kut kheh amahni vumah om in, mi tampi te'n um atsia, Bawipa lam ah nga si.
44011022	Me thuthang te heh Jerusalem-a pawlpi te'n a za phangin, Antiok khaw tian khun tu in Barnabas ah kheh leh si.
44011023	A leng phangin Pathian lainatnak kheh mu atsia, ang ngai dang si. Amahni thinlung tuumnak kheh Bawipa a beentel tuh in a vaseng kheh so si.
44011024	Amah heh mipha si in, Raula Thiangrim le umnak in dim si. Tsin, Bawipa nenah minung tampi te kheh belhsep si.
44011025	Tsimi zawh in Barnabas ah kheh Saul ah zei tu in Tarsus khawpi ah hawh si.
44011026	A tawk phangin Antiok khaw ah huai si. Tsin, tibang hen thiltsang si. Amahni kheh kumkhat viangvial pawlpi te ompi in, mipi te kheh thu tampi zirh si. Tsin, Antiok khaw pin ningluntu te kheh Khristian, ti'n ko masa ber si.
44011027	Tsimi hun in Jerusalem pin profet te kheh Antiok khaw ah leng si.
44011028	Amahni laka Agabus tinak pa in Raula-a thei tiarnak bangin, leivum mun hem ah nase ngai in rian dung tula si, ti'n phuang si. Tsimi heh Klaudius Sizar uk hun in leng si.
44011029	Tsimi manin ningluntu mi taak hem in amahni ti theinak zah ten in Judea penga u le nau te bawmnak kuat tu in rel dang si.
44011030	Tsimi kheh puah dang in, amahni'n a bawmnak kheh upa te nenah pe sak tu in Barnabas ah le Saul kut ah aap si.
44012001	Tsimi hun in Herod in pawlpi sunga mi pawlkhat te vumah thil sesuak puah tu in a kut suah si.
44012002	Ama'n Johan u Jeim ah kheh vangsang in reek si.
44012003	Tsimi bangin a puah manin Jew te a ang tiar kheh a mu phangin, mainawt sawndoh rih atsia, Piter ah kheh pom tu in tuum si. Tsimi hun heh Tsol Phulh ngawlnak Sang Puai puah hun si.
44012004	A pom tselh phangin thawng toh atsia, thuahkhat ah raalkap pali thaw thuahli in a kil tuh in amahni kut ah aap si. Ama'n Leekdelh Puai zawh in mipi te nenah huai tu in tuum si.
44012005	Tsimi manin Piter ah kheh thawnginn sungah khumpek si. Sinapikhaw pawlpi in Pathian nenah ama tsa tsawl ngawl in sawngen si.
44012006	Herod in mipi te nenah a huai tula zan in, Piter ah kheh raalkap panih te laklawh ah zau si. Amah kheh thiarri tawidun panih in hen atsia, kawka mai pin thawnginn kawka kheh kil si.
44012007	Ngai in, Bawipa vanvummi pakhat kheh ama kung ah ding in, vaarnak khen thawnginn sung kheh vaar si. Ama'n Piter tai pin beng atsia, phongso in, "Tho nawmnawm in," ti'n ti si. Amah hennak thiarri tawidun kheh a kut pin zuul phung si.
44012008	Tsin, vanvummi in, "Na el het la, na kedawl bun in," ti'n ti atsia, a el het in kedawl bun si. Vanvummi in, "Na angki tsual tsawh sil la, ka lun in," ti'n ti si.
44012009	Piter ah khen pusuak in amah kheh lun nom si. Vanvummi-a puahnak kheh a dik a si lam thei ngawl in lalhnak mu in ring si.
44012010	Kiltu pakhatnak le panihnak a kaan tselh phangin, khawpi lam ah hawhnak thiar dawngkham ah leng si. Tsimi thiar dawngkham kheh ama thu in hong tsawm men in, amahni'n suak si. Tsin, rawtpi pakhat ah a hawh kawm natsang in, vanvummi kheh ama nen pin kiang si.
44012011	Piter ah kheh a thei tsawm phangin, "Herod kut pin le Jew te limdiknak tehem sung pin san tu in, Bawipa'n a vanvummi a leh lam heh tuhen thei taktak lang ee," ti'n ti si.
44012012	Me thu heh a ruat thahlam in Mark ti'n ponnak Johan nu Mary inn ah leng si. Tsimi munah mi tampi te khawm dang in sawngen dang tseih si.
44012013	Piter in kong khawng atsia, khangngai Rhoda in kong hon tu in hawh si.
44012014	Piter aw a si lam a thei phangin, a ang leita in kong hon ngawl atsia, dan nawmnawm in kawka mai ah Piter ah a ding reng lam kheh amahni rel si.
44012015	Amahni'n khangngaino ah kheh, "Na am si maw," ti'n ti dang si. Sinapikhaw khangngaino in, amah rori si, ti'n ati pittseih phangin, amahni'n, "Ama vanvummi si tu si," ti'n ti bel lai si.
44012016	Sinapikhaw Piter in kong kheh khawng tseihtseih si. Amahni'n kong hon dang atsia, amah kheh a mu phangin lunglawi ngai dang si.
44012017	Piter in amahni kheh mengdeen tu in a kut in zaap atsia, Bawipa'n thawnginn sung pin amah a suah daan kheh rel si. Tsin, ama'n, "Hawh ta ula, me thu te heh Jeim ah le u le nau te kheh rel ta un," ti'n ti atsia, amahni nen pin kiang in mun dang ah hawh si.
44012018	Khawvar phangin amah kiltu raalkap te kheh Piter ah heh kawnai ah si tu sim ti'n buaibung dang si.
44012019	Herod ah khen zei in, tawk lawt ngawl in, kongkham kiltu te kheh dong kan atsia, amahni kheh reekberh tu in thupe si. Herod ah kheh Judea peng ah hawhsuk in, tsimi pin Sisaria khaw ah hawh atsia, om reng nom si.
44012020	Herod ah kheh Tyre le Sidon khaw te vumah a thinraw ngaingai si. Sipelh atsia amahni'n lung rual dangno in a nenah hawh dang in kumpibawi zau min khan kelentu Blastus ah kheh amahni bawm tu in kun dang si. Heimansim tiphangin amahni rama ei tuh lai heh kumpibawi uknak ram sung pin kuatnak si.
44012021	A ni teek ni in Herod in a kumpibawi van te sil in, kumpibawi tohkheng ah to atsia, amahni kheh thu rel si.
44012022	Tsin, mipi te'n, "Me aw heh minunga aw si ngawl in, pathian aw si," ti'n au tseihtseih dang si.
44012023	Amah khen Pathian nenah tsungnungnak a pe ngawl manin, makhat in Bawipa vanvummi in kutman atsia, huut in amah kheh ei in thi si.
44012024	Sinapikhaw Bawipa thu kheh pung in zai leilei si.
44012025	Barnabas ah le Saul ah kheh nasiam a tselh ongla manin Jerusalem pin hong in, Mark ti'n ponnak Johan ah kheh huai kawm si.
44013001	Tuhen Antiok pawlpi sungah profet le zirhtu te om ongla si. Amahni heh Barnabas ah, Niger ti'n ponnak Simeon ah, Sairin te Lukius ah, ram khen pali sung pin ram khen pakhat uktu Herod rualpi pha ber Manaen ah le Saul ah si.
44013002	Amahni kheh laitsang in Bawipa na a per dang tseih lai in Raula Thiangrim in, "Barnabas ah le Saul te heh me nasiam heh per tu in ka konak te a si manin a dangno ah koih un," ti'n ti si.
44013003	Pawlpi in laitsang in sawngen atsia, amahni lu vumah kut a suan tselh phangin amahni kheh leh si.
44013004	Tsimi manin amahni kheh Raula Thiangrim in a hawh tiarnak bangin, Seleusia khaw ah hawh kawm si. Tsimi pin Saipras tikulh ah timbaw to in hawh kawm si.
44013005	Salamis khawpi ah a leng kawm phangin, Jew te sinakok ah Pathian thu rel si. Amahni bawm tu in Johan ah kheh huai si.
44013006	Amahni kheh tikulh sung mun hem ah khualvak in Pafos khawpi ah leng si. Tsimi khawpi ah Jew miphun Bar-Jesuh tinak profet dik ngawl dawi thiam pa kheh tawk si.
44013007	Amah heh Rom kut nuaia ram pakhat uktu Sarkias Paulus nenah om si. Sarkias Paulus ah heh mitsim ngai si. Tsimi ram uktupa khen Pathian thu za nuam in, Barnabas ah le Saul ah kheh ko si.
44013008	Sinapikhaw amahni nam ming in ponnak dawi thiam Elimus ah khen ram uktupa kheh umnak pin peu tiar tuum in amahni kheh do si.
44013009	Tsimi phangin Paul ti'n ponnak Saul ah kheh Raula Thiangrim in dim si. Paul in amah kheh mitkhep ngawl in er po in pan atsia,
44013010	"Mizolnak tehem le awkrawlnak tehem thaw a dim, diabol tsapa, diktsangnak te hema raal, Bawipa zin tsamphet kawi tiar heh tawp rih tu ngawl si tsim maw?
44013011	Ngai in, tuhen Bawipa kut heh na vumah leng ongla in, ni mu ngawl in hun khat sung na mit tsaw tu si," ti'n ti si. Tsimi tsang in a mit mal atsia a thim manin, a kut pin kaitu mi pakhat khat zei si.
44013012	Ram uktupa in thiltsang kheh a mu phangin um in, Bawipa thu a zirh kawmnak kheh khum ngaingai si.
44013013	Tsin, Paul ah le a rualpi te kheh Pafos khawpi pin timbaw to atsia, Pamphylia rama Perga khawpi ah leng dang si. Tsin, Johan in amahni kheh zam atsia Jerusalem ah hong si.
44013014	Perga khaw pin hawh lehleu in, Pisidia peng sunga Antiok khawpi ah leng kawm si. Sabbath ni in sinakok ah hawh kawm in to si.
44013015	Sinakok uktupa'n Daan le Profet te laibu a siar tselh phangin, "U le nau te, mipi te thu so tuh nang nei a si lekhaw so un," ti'n ti si.
44013016	Tsimi phangin Paul ah khen ding atsia a kut zar in, "Nangnihni Pathian a kihzahtu Israel te, ngai un.
44013017	Me Israel te Pathian in kei pa te kheh deng atsia, Izip ram ah mikhual a si lai in Israel minung te kheh tsawisang si. Tsin, a kut kol thaw in amahni kheh Izip ram pin suah si.
44013018	Hampalak ah kum sawmli sung tsawm si.
44013019	Kanaan rama miphun sarih te kheh a siatsuah tselh phangin, a ram kheh ro bangin khen in sem si.
44013020	"Profet Samuel san tian kum zali le sawmnga sung amahni kheh thukhentu te uk tiar si.
44013021	Tsimi zawh in amahni'n kumpibawi ngen si. Tsimi manin Pathian in kum sawmli sung amahni uktu tuh in Benjamin nam, Kish tsapa Saul ah kheh pe si.
44013022	Amah kheh a nawt zawh in, David ah kheh amahni kumpibawi per tiar si. Pathian in ama thu kheh tettikhan atsia, 'Ka deihnak tehem puahtu tuh, ka lungmu bang Jesse tsapa David ah tawk sing,' ti'n ti si.
44013023	Pathian in a thutiam bangin ama tenawn sung pin Israel te Santu tuh Jesuh ah suak tiar si.
44013024	A leng ma in Johan in Israel minung tehem tsa sual sirnak niimnak thu rel ongla si.
44013025	Johan in a naper a tselh dawn lam phangin, 'Keimah heh tu si tu in ruat ka si utsim? Keimah heh amah si ngawl sing. Sinapikhaw ngai un, ka ning pin mi pakhat leng si. Ama kedawl ri sut sak tu riang heh taak ngawl sing' ti'n ti si.
44013026	"Abraham tsa u le nau te le nangmahni laka Pathian a kihzahtu te, me sannak thu heh nang thei tiar si ung.
44013027	Jerusalem ah a omtu te le uktu te'n amah kheh thei ngawl si. Sabbath ni nasiar in Profet te thu a siar tseih vengnak khehkhen a thei zo ngawl manin, amah kheh han atsia profet te thu kheh kim tiar si.
44013028	Ama vumah thihnak tuh thu mu ngawl pelh in, Pilat nenah reek tuh in ngen dang si.
44013029	Ama thu ngan hamnak tehem a kim tiar tselh phangin, thing vuma kheh losuk in thaan ah vi si.
44013030	Sinapikhaw Pathian in mithi te lak pin tho tiar si.
44013031	Galilee peng pin Jerusalem ah amah thaw a hawhsotu te'n ni tampi sung amah kheh mu in, amahni kheh mipi te nenah ama tetti te si si.
44013032	"Keimahni'n kei pa te nenah thutiamnak thuthang pha heh nangmahni nenah phuang si ung.
44013033	Saam la panihnak sungah, 'Nangmah heh ka Tsapa si tsi. Tuni in na nei sing,' ti'n ngannak bangin, Pathian in keimahni a tsa te nenah a thutiam heh Jesuh ah a tho tiarnak hen kim tiar ongla si.
44013034	'David nenah ka penak thutiam thiangrim muangtaak heh na pe tu sing,' ti'n a tinak bangin, a ruangpum kheh a zaan nomper tuh ngawl in, Pathian in amah kheh mithi te lak pin tho tiar si.
44013035	Tsimi manin a dang Saam la sungah ama'n, 'Na Thiangrim Pa kheh zaan siang tu ngawl si tsi,' ti'n ti meek si.
44013036	"David in ama khang lai in Pathian deihnak bangin na a per zawh in thi atsia, a pupa te lak ah vi in zaan si.
44013037	Sinapikhaw Pathian tho tiarnak pa heh zaan ngawl si.
44013038	Tsimi manin u le nau te, me pa manin sual zahnak thu relnak nang si heh thei un.
44013039	Mawsi Daan thawmin nang diktsang thei ngawlnak tehem heh amah a umtu tehem ama thawmin heizongza diktsang si.
44013040	Tsimi manin tsimkom un. Tsimi a si ngawl lekhaw profet te relnak kheh nangmahni vumah leng kha tu si.
44013041	"Profet te'n, 'Nangnihni mi zohsuamtu te, ngai un, lunglawi ula ral thongberh ta la un. Heimansim tiphangin nangmahni san ah hen naper pakhat per sing. Tsimi naper heh mi pakhat in nangmahni a rel pelhta sikhen diksang awngkel tu ngawl si utsi,' ti'n rel si," ti'n ti si.
44013042	Jew te kheh sinakok pin a suak dang zawh in, Gential te'n me thu heh mai Sabbath ni in amahni rel leh tu in kun dang si.
44013043	Pumkhawm te a hongsep zawh in Jew te le Jew te benak ah luut in Pathian a betu Gential mi tampi te'n Paul ah le Barnabas ah kheh lun si. Tsin, Pathian lainatnak sungah om dang reng tu in amahni kheh rel in so kawm si.
44013044	Sabbath ni a leng leh phangin khawpi sunga minung a vaseng dawn petpet in Pathian thu ngai tu in khawm dang si.
44013045	Sinapikhaw Jew te in mihonpi te a mu phangin iksik in, Paul thurelnak kheh kal in relse dang si.
44013046	Tsimi phangin Paul ah le Barnabas ah kheh ralpha leilei in, "Pathian thu heh nangmahni nenah rel masa ber kultsam si. Sinapikhaw nangmahni in el atsia, kumkhaw nungnak thaw phutua dun ngawl in thu nang ten tsawm manin, ngai un, Gential te lam ah nga tula si ung.
44013047	Heimansim tiphangin Bawipa in keimahni heh thupe atsia, 'Nangmah heh Gential te tsa vaarnak si tu in le leilung a tawp tian sannak a si tuh in na deng sing,'" ti'n ti si.
44013048	Me thu heh Gential te'n a za phangin ang ngai dang in, Bawipa thu kheh ultung dang si. Kumkhaw nungnak ngah tu in teeknak a om zahzah in um si.
44013049	Tsimi ram sung hem ah Bawipa thu kheh zai si.
44013050	Tsimi phangin Jew te'n Pathian a kihzahtu maisongnak minu te le khawpi sunga mi muangtaak te kheh so in Paul ah le Barnabas ah kheh erh tiar in, amahni ram sung pin nawt tiar si.
44013051	Amahni'n a kawnga leivul kheh thin kawm atsia, Ikonium khawpi ah hawh si.
44013052	Ningluntu te kheh angnak le Raula Thiangrim in dim si.
44014001	Tsin, Ikonium khaw ah tibang hen thiltsang si. Amahni'n Jew te sinakok ah luut kawm in thurel in, Jew te le Grik te tampi in um si.
44014002	Sinapikhaw a um ngawl Jew te'n a buai tuh in Gential te kheh so atsia, u le nau te a do tuh in lungmu sesuak nei tiar si.
44014003	Tsimi manin amahni kheh tsimi khawpi ah reipi tsaam kawm si. Bawipa ming in ralpha ngai in thurel atsia, amahni kut in theihdiknak te le thil khumnung te puah tu in Bawipa'n a lainatnak thu kheh tettikhan si.
44014004	Khawpi sunga minung te kheh khennih in khen si. Khenkhat te heh Jew te lam ah om in khenkhat te heh lehnak te lam ah om si.
44014005	Tsin, lehnak te kheh zahtsaknung ngai in zing atsia, lungto in seplum tu in le nom tu in, Gential te le Jew te'n amahni uktu te thaw tuum dang si.
44014006	Tsimi thu kheh a thei kawm phangin Lystra khawpi, Derbe khawpi, Lykaonia khawpi te le a kawnvel ram sung hem ah dan kawm si.
44014007	Amahni'n thuthang pha rel thah tseihzel si.
44014008	Lystra khaw ah a tsiah thei awngkeel ngawl mi pakhat to reng si. Amah heh a sensuah kawng zenat vei si in, vak thei awngkel ngawl si.
44014009	Me pa hen Paul thureelnak kheh ngai reng si. Paul in amah kheh er po in pan atsia, a nat dam tuh in umnak a nei lam kheh a thei phangin,
44014010	aw ring ngai in, "Na kawng vumah ding phet in!" ti'n ti si. Amah khen dawkso atsia vaak si.
44014011	Paul thil puahnak kheh mipi te'n a mu phangin a aw neih hem suah in amahni Lykaonia awn in, "Minung bangin pathian te kheh keimahni nenah lengsuk si!" ti'n ti dang si.
44014012	Amahni'n Barnabas ah kheh Zeus, ti'n ti atsia, Paul ah kheh thureltu sawn a si manin, Hermes ti'n ti si.
44014013	Zeus suang heh khawpi tawkpannak ah om si. Ama'n kawlpawtsang le papar kheh khawpi luutnak dawngkham ah keng in, mipi te thaw hibawl tu in tuum si.
44014014	Tsimi kheh lehnak Barnabas ah le Paul in a za phangin, a puan bal atsia, mipi te lak ah hawh in au si.
44014015	Amahni'n, "Patsang te, hei manin me thil te heh puah si utsim? Keimahni heh nangma ni bang sinak nei minung si deve si ung. Tsin, nangmahni'n me a heimah ngawl thil te pin van le lei le tipi le a sungah om tehem a puahtu a nung Pathian lam ah nang nga leh tuh in thuthang pha reltu te si ung.
44014016	Tanglai pi in Pathian in miphun tehem kheh amahni lamzin ten ah hawh tu in siang awng si.
44014017	Sinapikhaw thilpha puahnak thawmin ama thu tetti om ngawl in zam men ngawl atsia, van pin ruah sar tiar in, amahni hun ten in thingrah kheh rah tiar in kei thin sung heh thilpha le angnak thaw dim tiar si," ti'n ti si.
44014018	Ti hen thu a relnak manin tsangtsa ririat in amahni nenah a hibawl dang tu kheh kham thei si.
44014019	Tsimi phangin Antiok khawpi le Ikonium khawpi pin Jew te kheh Lystra khawpi ah leng si. Amahni'n mihonpi te kheh so in Paul ah kheh lungto in seplum in, a thi ongla a ring manin khawpi pulam ah kai dang si.
44014020	Sinapikhaw ningluntu te kheh a kawnvel ah a khawm dang phangin, thoso atsia, khawpi sungah hawh si. A thaizing in Barnabas ah thaw Derbe khawpi ah hawh kawm si.
44014021	Derbe khawpi ah thuthang pha rel atsia, minung tampi te kheh ningluntu si tu in a puah kawm tselh phangin, Lystra khawpi ah, Ikonium khawpi ah le Antiok khawpi ah hong leh kawm si.
44014022	A leng min khawpia ningluntu te kheh umnak ah kho reng tu in so atsia, thin kol tiar in, "Harsanak tampi tuar thahlam in Pathian uknak sungah luut tu si sing," ti'n ti si.
44014023	Amahni'n pawlpi taak hem ah pawlpi kelentu upa te deng sak thah zel si. Tsin, amahni kheh laitsang in sawngen pi zel atsia, amahni umnak Bawipa nenah amahni kheh aapberh si.
44014024	Pisidia peng sung kheh hawh tenper in Pamfilia peng ah leng kawm si.
44014025	Perga khawpi ah thuthang pha a phuang tselh kawm zawh in, Attalia khaw ah leng kawm si.
44014026	Tsimi pin timbaw to in Antiok khawpi ah hawh kawm si. Pathian nasiam a per kawmnak kheh lamlen lawlaw tu in u le nau te'n amahni kheh Pathian lainatnak ah aap dang si.
44014027	A leng phangin pawlpi te kheh ko khawm atsia, Pathian in amahni mang in na a pernak tehem le Gential te tsa in Pathian in umnak kong a hongsak thu te kheh relberh si.
44014028	Tsin, ningluntu te nenah reipi tsam kawm si.
44015001	Judea peng pin mi honkhat leng in u le nau te kheh, "Kei miphun daan Mawsi penak bangin vunrel nang ten ngawl a si lekhaw, sannak si thei tu ngawl si utsi," ti'n zirh si.
44015002	Tsimi manin Paul ah le Barnabas ah kheh amahni thaw nase ngai in el dun in sol dun si. Tsimi manin Paul ah le Barnabas ah kheh amahni sunga mi pawlkhat te thaw Jerusalem ah hawhso in, lehnak te le upa te thaw tsimi thurel khawm dang tu in ngaisung dang si.
44015003	Pawlpi in amahni kheh a hawh tiar manin Fonisia peng le Samaria peng tawnin hawh tenper dang atsia, Gential te thin thengnak thu te kheh rel thah zel si. Tsimi khen u le nau tehem kheh ang tiar ngaingai si.
44015004	Jerusalem ah a leng phangin amahni kheh pawlpi te, lehnak te le upa te'n vaimuak dang si. Tsin, Pathian in amahni mang in a puahnak thil tehem kheh reltsiang kawm si.
44015005	Sinapikhaw umtu Farasi pawlkhat te'n ding atsia, "Gential te heh vunrel a ten kultsam si. Tsin, Mawsi Daan khen lun tu in thupe kultsam si sing," ti'n ti si.
44015006	Me thu heh ruat dang tu in lehnak te le upa te kheh khawm dang si.
44015007	Reipi thu a el dun zawh in Piter ah kheh ding atsia, "U le nau te, Gential te'n keima kam pin thuthang pha thu za atsia, a um theinak tuh in Pathian in keimahni lak pin dengnak a nei lam kheh nang thei saak si.
44015008	Minung thinlung a theisektu Pathian in keimahni heh Raula Thiangrim a pe bangin, amahni khen a pe devenak thawmin thei tiar ongla si.
44015009	Umnak thawmin amahni thinlung a thiang tiarnak thawm in, amahni le keimahni laklawh ah dang dunnak heimah om ngawl si.
44015010	Tsimi manin kei pupa te'n phur zo ngawl in, keimahni khen kei phur zo ngawlnak kolhaak heh amahni ngawng ah koih in heita Pathian heh tsul si utsim?
44015011	Sinapikhaw, Bawi Jesuh Khrih lainatnak thawmin amahni heh sannak a si bangin keimahni khen sannak si sing, ti'n um si sing," ti'n ti si.
44015012	Tsimi phangin mipi tehem kheh mengdeen dang si. Barnabas ah le Paul in amahni mang in Pathian in Gential te nenah theihdiknak le thil khumnung a puahnak a relnak kheh ngai dang si.
44015013	Mengdeen in a om dang zawh in Jeim in, "Mipi te le ka u le ka nau te, ka awnnak heh ngai rih un.
44015014	Pathian in ama ming tsa in Gential te lak pin mi pawlkhat le tu in amahni a veh masa bernak thu kheh Simon in thuthan ongla kei si.
44015015	Me thu heh profet te awnkam thaw thuhual dun si. Meheh tibang hen ngan si.
44015016	'Me zawh hen leng leh angkhaw, a se saak David benakbuuk kheh sa leh tu sing. A du ongla kheh phong leh angkhaw, sa leh tu sing.
44015017	Tsimita a taanglai minung tehem le Gential tehem in BAWIPA ah zei tu si. Me thil tehem a puahtu BAWIPA in rel si.'
44015018	"Pathian in leivum a po pan pin pan ama naper tehem kheh theisek si.
44015019	Tsimi manin ka ruatnak heh Gential te lak pin Pathian lam ah a ngatu te heh harsa tiar awl a sing.
44015020	Tsimi tah in milim te baalnak pial tu in, nu le pa sual puah heh pial tu in, ngawng het in reeknak ramsa sa te pial tu in le thisen te kheh a pial tuh in amahni nenah laikuat sawn a sing.
44015021	Heimansim tiphangin Mawsi daan heh tanglai pah in Sabbath ni nasiar in sinakok ah siarnak si in, khawpi tehem ah relnak si ongla si," ti'n ti si.
44015022	Tsimi phangin lehnak te, pawlpi upa te le pawlpi tehem in ruat in mi deng atsia, Paul ah le Barnabas te thaw Antiok khawpi ah hawh tiar tu in rel dang si. Amahni'n u le nau te lak ah huaitu Barsabbas ah tinak Judas ah le Silas ah deng dang si.
44015023	Amahni nenah me lai heh kuat si: "Lehnak te, upa te le u le nau te'n, Antiok khaw le Syria ram le Silisia rama Gential miphun u le nau te, ngai nang rel si ung.
44015024	Keimahni nen pin mi pawlkhat te nangmahni nenah leng atsia, 'Daan lun in vunrel ten kul si utsi,' ti'n nangmahni rel in nangmahni buai tiar in nang thin a tsawl tiar lam za si ung. Amahni heh tsimi banga thu kei penak si ngawl si.
44015025	Keimahni hen thinkhat lungkhatno in thurel dang atsia, kei dengnak minung te heh Barnabas ah le Paul te nenah kei leh heh pha in ruat si ung.
44015026	Barnabas ah le Paul ah heh kei Bawipa Jesuh Khrih ming tsa in amahni nungnak a pe ngamtu te si.
44015027	Tsimi manin Judas ah le Silas ah heh nangmahni nenah leh si ung. Amahni'n a awnkam rori in me lai sungah kei ngannak thu te heh nang rel tu si.
44015028	Me a nuaia nang lun kultsam tuh thil te vumah a rit sawn thilrit heimah suan tuh ngawl in Raula Thiangrim le keimahni'n pha in ruat si ung.
44015029	Milim bawlnak sa ei mah na un; thisen ei mah na un; ngawng het in reeknak sa ei mah na un; nu le pa sual puah mah na un. Me te heh nang tsang zo lekhaw a pha puah si utsi. Dam reng ta un."
44015030	Thurel khawmnak a ta dang zawh in, amahni lehnak te kheh Antiok khaw ah hawh dang si. Tsin, amahni'n umtu mipi te kheh ko khawm a tsia, laikuat kheh amahni pe dang si.
44015031	Amahni'n siar dang atsia, amahni tha a penak vumah ang ngai dang si.
44015032	Judas ah le Silas te'n profet a sinak thaw in umtu u le nau te kheh thu tampi so in thape si.
44015033	Amahni kheh Antiok khaw ah dawmlai a tsam dang zawh in, amahni lehtu lehnak te nenah thinnuam ngaino in hong leh tu in u le nau te'n la dang si.
44015034	Silas ah zong hen Antiok ah a tang rih heh pha in ruat si.
44015035	Paul ah le Barnabas te khen Antiok ah tang deve in, midang tampi te thaw Bawipa thu kheh zirh in phuang si.
44015036	Ni dawmlai a rei phangin Paul in Barnabas ah kheh, "Tuhen Bawipa thu kei phuang awngnak khawpi taak hema u le nau te nenah hawh leh a singkhaw, veh leh in amahni omdaan pan kawm leh a sing," ti'n ti si.
44015037	Barnabas ah hen Mark ti'n ponnak Johan ah kheh huai ot si.
44015038	Sinapikhaw Paul ah hen Pamfilia ram pin amahni zam atsia, amahni napernak ah a peh lensuah ngawltu pa huai tu heh man si ti'n ruat ngawl si.
44015039	Amahni kheh nase ngai in awn o dun atsia, khek dun nom si. Tsin, Barnabas in Mark ah kheh ko atsia Saipras ah timbaw thaw hawh kawm si.
44015040	Paul in Silas ah deng atsia, u le nau te'n Pathian lainatnak ah a aap dang zawh in kiang si.
44015041	Paul ah kheh Syria ram le Silisia ram sungah khualvak in pawlpi te kheh thape zel si.
44016001	Tsin, Paul ah kheh Derbe khaw le Lystra khaw ah leng si. Ngai in, tsimi ah Jew miphun umtu minu tsapa Timote ah tinak ningluntu pakhat om si. A pa heh Grik te si.
44016002	Timote ah heh Lystra khaw le Ikonium khawa umtu te'n a ziap ngainak si.
44016003	Paul in Timote ah kheh amah lun tu in deih in huai si. Tsimi ram sungah om Jew miphun tehem in a pa heh Grik te a si lam a thei ten manin Paul in a vunrel ten sak si.
44016004	Jerusalem-a lehnak te le upa te'n lun tuh in thu a penak kheh a hawh min khaw hem ah rel thah tseihzel si.
44016005	Tsimi manin pawlpi te kheh umnak ah thakol atsia, ni tin in umtu mi pum khang leilei si.
44016006	Amahni kheh Raula Thiangrim in Asia ram sungah thu kheh phuang tuh ngawl in a kham manin, Phrigia le Galati ram sungah khualvak dang si.
44016007	Mysia ram a leng dang zawh in, Bithynia ram sungah hawh tu in tuum dang pelh in, Raula in siang ngawl si.
44016008	Tsimi manin Mysia ram kheh tawnper atsia, Troas khawpi ah hawhsuk dang si.
44016009	Zan in lalhnak kheh Paul nenah lang si. Tsimi lalhnak ah Masidonia mipa pakhat in ding in kun atsia, "Masidonia ram ah hawh la kei bawm in," ti'n ti si.
44016010	Paul in lalhnak a mu tselhtsang in, Bawipa'n amahni nenah thuthang pha phuang tu in keimahni heh ko si, ti'n ruat atsia Masidonia ram ah hawh tu in tuum nom si.
44016011	Tsimita Troas khawpi pin timbaw to in Samothrace tikulh ah hawh phet in, a thaizing in Neopolis khaw ah leng si ung.
44016012	Tsimi pin Masidonia ram sunga peng pakhata khawpi Filipi khaw ah leng si ung. Me khaw ah hen a tam ber in Rom miphun te om si. Me khaw ah hen rei po tsaam si ung.
44016013	Sabbath ni in khaw pulam ah hawh in sawngen veng min run kung ah hawh si ung. Tsimi ah sawngen tu in a leng nupang pawlkhat te thaw awntsawp dang si ung.
44016014	Lydia tinak minu pakhat in kei thurelnak ngai reng si. Amah heh Thyatira khawte si in Filipi khaw ah puan sennum zuar si. Amah heh Pathian a kihzah ngaitu si. Paul thurelnak kheh thupi tsan tu in Bawipa'n ama thinlung kheh hongsak si.
44016015	Tsin, amah le a innkawpi te'n a niim zawh in keimahni kun in, "Bawipa nenah muangtaak ti'n keimah heh nang ti miau lekhaw, ka inn ah dung ula tsaam un," ti'n ti kei si.
44016016	Tsin, tibang hen thiltsang si. Sawngen tu in kei hawh tseih lai in, raulaa zingnak manin mailam thu a rel thei sel khangngai nu pakhat thaw tawk dun si ung. Ama'n mailam thu a relnak thawmin a bawi te'n tangka tampi ngah veng si.
44016017	Khangngai nu khen Paul ah le keimahni lun tseih in, "Me te heh keimahni nenah sannak zin a phuangtu Daak ber Pathian sel te si," ti'n au veng si.
44016018	Tsimi bangin ni tampi au si. Paul in nokkhah ongla in, ama lam her atsia, "Khangngai nu sung pin suak tu in Jesuh Khrih ming in thu na pe sing," ti'n raula kheh ti si. Tsimi hun rori in raula kheh suak si.
44016019	A bawi te'n tangka ngah tu in a limdiknak hem a bo lam a thei phangin, Paul ah le Silas ah kheh pom atsia, dawra thuneitu te nenah kai dang si.
44016020	Amahni kheh uktu te nenah huai dang in, "Me te heh Jew te si atsia, kei khaw sungah buainak leng tiar si.
44016021	Tsin, Rom miphun te saang daan ngawlnak le lun daan ngawlnak daan kheh zirh kei si," ti'n ti si.
44016022	Tsimi phangin mipi te'n Paul ah le Silas ah kheh simtup dang in, uktu te'n a vansilh te bal atsia, amahni kheh molhkang thaw in vaat tu in thupe si.
44016023	Amahni'n Paul ah le Silas te kheh vei tampi a vaat zawh in, thawng toh atsia, a kiltu kheh himno in a kilpek tuh in thupe si.
44016024	Tsimi bangin thupenak a si manin amahni kheh thawnginn sungta ah khum atsia, a kawng te kheh kolkhah sak si.
44016025	Zan laitum in Paul ah le Silas ah kheh Pathian nenah sawngen in thangphatnak la sa kawm si. Tsimi kheh thawng to te'n ngai dang reng si.
44016026	Makhat in nase ngai in thinthing atsia, thawnginn elphah te thingberh si. Makhat in kawka tehem hongberh in thawng to te heennak thiarri tehem kheh zuulberh si.
44016027	Thawnginn kiltu kheh a eihmunak pin phawk in, kawka tehem a hongberh kheh mu si. Ama'n thawng to tehem a danberh ongla ring atsia, a vangsang dawk in amah le amah reek tsawm tu in tuum si.
44016028	Sinapikhaw Paul in amah kheh ring ngai in pon atsia, "Nangmah le nangmah siatsuah tsawm mah nen. Kei vaseng in nai ah om dang reng si ung," ti'n ti si.
44016029	Tsimi phangin thawnginn kiltu khen mei vaar tiar in, dan nawmnawm atsia Paul ah le Silas te kawngbul ah bok si.
44016030	Ama'n Paul ah le Silas ah kheh pulam ah suah atsia, "Saya te, sannak ka si theinak tuh in hei puah tu sing im?" ti'n ti si.
44016031	Tsimi manin amahni'n, "Bawi Jesuh Khrih um la, nangmah le na innkawpi tehem sannak si tu si utsi," ti'n ti si.
44016032	Tsin, amah le a inn ah om tehem kheh amahni'n Bawipa thu kheh rel si.
44016033	Thawnginn kiltu khen amahni kheh huai a tsia, a vaatnak meima te kheh somsek sak si. Tsin, makhat in amah le a innkawpi tehem kheh amahni'n niimberh si.
44016034	Tsin, amahni kheh a inn ah huai atsia, lai ei tuh pe si. Amah le a innkawpi tehem in Pathian um dang atsia, angngai ngai dang si.
44016035	A thaizing in uktu te'n palik bawi te kheh, "Paul ah le Silas ah tsawh suak leh ta la sen," ti'n thupe si.
44016036	Tsimi manin thawnginn kiltu khen me thu te heh Paul ah rel in, "Nangmahni heh uktu te'n suak tiar ongla si. Tsimi manin tuhen nai pin kiang ula, thinnuamno in hawh ta un," ti'n ti si.
44016037	Sinapikhaw Paul in amahni kheh, "Keimahni heh Rom miphun sinak nei si in, lon men tuh kei si ngawl thahlam reng in khawza muh in vaat atsia, thawng toh kei si. Tuhen a thup kuhrukno in suah kei tum si maw? Si theihnung ngawl si. Amahni rori nai ah hawh sehla, kei suah sen," ti'n ti si.
44016038	Palik bawi te'n me thu te heh uktu te nenah rel si. Amahni'n Paul ah le Silas ah heh Rom miphun sinak nei a si lam a thei phangin thinphu ngai dang si.
44016039	Amahni'n Paul le Silas nenah hawh atsia, sual zah kun dang si. Amahni kheh thawnginn sung pin suah atsia, amahni khaw pin suak tu in kun dang si.
44016040	Tsimi manin amahni kheh thawnginn sung pin suak atsia, Lydia inn ah hong si. Umtu u le nau te kheh a mu phangin thape atsia, tsimi khaw pin suak si.
44017001	Paul ah le Silas te kheh Amfipolis khaw le Apollonia khaw kheh hawh tenper in, Thesalon khaw ah leng si. Tsimi khaw ah Jew te sinakok om si.
44017002	Paul ah kheh a hawh veng bangin amahni nenah Sabbath zarh thum sung tsam in mipi te kheh Laithiangrim thu relpi si.
44017003	Khrih ah heh tuar tu atsia, mithi te lak pin a tho lehtu si. "Nangmahni nenah ka phuangnak me Jesuh ah heh Khrih ah si," ti'n amahni kheh reltsiang in lang tiar si.
44017004	Mi pawlkhat te'n um atsia, Paul ah le Silas ah kheh pawl si. Pathian a kihzah tu Grik mihonpi le mi thupi nupang tampi te khen pawl deve si.
44017005	Sinapikhaw a um ngawl Jew te'n amahni kheh eng si. Amahni'n dawra mi pha ngawl te kheh khawm atsia mihonpi in tsang tiar si. Khawpi kheh buaibung tiar atsia, Jason inn kheh sim dang in, Paul ah le Silas ah kheh mipi mai ah kai tu in tuum dang si.
44017006	Amahni'n Paul ah le Silas ah a tawk ngawl phangin, Jason ah le umtu mi pawlkhat te kheh khaw sung uktu te mai ah kai dang atsia, "Leivum a buai tiartu te heh nai ah leng deve si.
44017007	Jason in a inn ah dung tiar si. Amahni tehem in, Kumpibawi dang Jesuh ah om si, ti'n Sizar thupenak kalhberh si," ti'n ti si.
44017008	Khawpi uktu te le mipi te'n me thu te heh a za phangin a thinlung buai ngai dang si.
44017009	Tsimi manin Jason ah le a rualpi te kheh aamahkhannak tangka tampi liam tiar a tsia leh si.
44017010	Tsimi phangin makhat in umtu u le nau te'n Paul ah le Silas ah kheh zan lan in Berea khaw ah la dang si. Berea khaw ah a leng phangin, Jew te sinakok ah hawh kawm si.
44017011	Berea khaw te heh Thesalon khaw te tah in a thinlung thiang sawn si. Amahni'n Paul thurelnak kheh thinkarh ngai in ngai atsia, a thurelnak te kheh a maan maw maan ngawl theinak tuh in ni tin in Laithiangrim siar in tsek dang si.
44017012	Tsimi manin mi tampi in um si. Grik miphun upat taak nupang te le mipa te khen um si.
44017013	Sinapikhaw Paul in Berea khaw ah Pathian thu a phuang lam kheh Thesalon khawa Jew te'n a thei phangin, Berea khaw ah hawh atsia mipi buai tuh in puah si.
44017014	Tsimi phangin u le nau te'n Paul ah kheh tipi lam ah la dang si. Sinapikhaw Silas ah le Timote ah heh taang lai si.
44017015	Tsimi manin Paul ah a hungtu te'n amah kheh Athen khaw ah len dang si. Silas ah le Timote in a rang thei ber in ama nenah a hawh kawm tuh in Paul in thu a penak kheh amah latu te'n a saang zawh in Paul nen pin kiang dang si.
44017016	Paul in Athen khaw pin Silas ah le Timote ah a ngak reng lai in, tsimi khaw heh milim benak in a dim kheh a mu phangin a thintsawl ngai si.
44017017	Tsimi manin sinakok ah Jew te le Pathian a kihzahtu Gential te kheh thu relpi veng si. Ni tin a tawk vengnak dawra te khehkhen thu relpi si.
44017018	Leivum thuruat thiam mitsim Epikurus te le Stoic te thaw thu el dun si. Mi pawlkhat te'n, "Me mi tsimdatpa rel nuamnak heh hei sim?" ti'n ti si. Midang te'n, "Ramdang pathian te thu rel si," ti'n ruat si. Heimansim tiphangin Paul in Jesuh thu le a tholehnak thu kheh amahni rel si.
44017019	Amahni'n Paul ah kheh Areopagus tinak mual ah huai in, "Me zirhnak ther na relnak heh kei thei tiar thei ol tsim maw?
44017020	Thu dangsa ngai kei za tiar si tsi. Me thu te sullelam thei ot si ung," ti'n ti dang si.
44017021	Tsimiman in Athen khaw tehem le amahni khawa ramdang minung tehem in hun a neinak te kheh thil dang ah mang ngawl in thuther relnak maw, ngainak in maw mang dang si.
44017022	"Tsimi phangin Paul in Areopagus tinak mual ah ding atsia, "Athen khawte, heizongza ah benak lam nga in a zuam ngai nang si lam heh thei sing.
44017023	Nang benak thu te ruat thah in ka vaak tseih lai in nangmahni bawlnak dawndel vum ah, THEI NGAWLNAK PATHIAN NEN AH, ti'n ngannak mu sing. Thei ngawlpi in nang benak Pathian heh tua ka relnak heh si.
44017024	Leivum le a sunga tehem a puahtu Pathian heh lei le vana Bawipa a si manin, kut in sanak temple te ah om ngawl si.
44017025	Pathian heh minung tehema nungnak, haihawh le heizongza petu a si manin thil pakhat khat dasamnak nei bangin minung te kut in naper sak tu in a kinnak heimah om ngawl si.
44017026	Leilung hem luahtu tuh in miphun tehema minung te kheh thisen pakhat pin puah atsia, amahni tsa hun te teek sak in, a luah tuh ram rituah te puah sak si.
44017027	Tsimi heh minung te'n Bawipa kheh zei atsia, a zeet tseih phangin a tawk khapang theinak tuh in si si. Sinapikhaw amah heh keimahni pumpak ten thaw a khawlapi si ngawl si.
44017028	Keimahni heh amah ah nung in phe atsia, om si sing. Nangmahni, la puah thiam khenkhat te'n, 'Keimahni heh ama hin te si sing,' ti'n ti deve si.
44017029	"Keimahni heh Pathian hin kei si manin, Pathian sinak heh minung te thiamnak le kutthiamnak thaw puahnak sui le ngun le lungto te bang men in kei ruat tuh si ngawl si.
44017030	Thungai in ti le singkhaw Pathian in minung te amah a thei lai ngawl hun te kheh haiden sak pelh in, tuhen mun hema minung tehem kheh sual sir tu in thupe ongla si.
44017031	Heimansim tiphangin a dengnak pa thawmin leivumpi heh diktsangnak thaw in thukhen tu in a ni teek ongla si. Tsimi a dengnak pa heh mithi te lak pin a tho leh tiarnak thawmin minung tehem theitsiang tiar ongla si," ti'n ti si.
44017032	Amahni'n mithi te tho leh thu a za phangin mi pawlkhat te'n nihsan dang atsia, midang te'n, "Me thu heh na relnak za leh ot lai si ung," ti'n ti si.
44017033	Tsimi manin Paul ah kheh amahni nen pin kiang si.
44017034	Sinapikhaw mi pawlkhat te'n amah kheh lun in um si. A umtu te lak ah Areopagite pakhat a si deve Dionysius ah le minu Damaris ah le midang te peh si.
44018001	Tsimi zawh in Paul ah kheh Athen khaw pin kiang atsia, Korin khaw ah hawh si.
44018002	Paul in Pontus ram te Jew miphun Aquila ah tawk si. Aquila ah heh a zi thaw Rom khawpi pin Korin ah a leng kawm tsang si lai si. Heimansim tiphangin Rom kumpibawi Klaudius in Jew tehem kheh Rom khawpi pin danberh tu in thupe si. Tsin, Paul ah kheh amahni nenah leeng si.
44018003	Amahni heh puanbuuk puah in pum tsawm si in, Paul ah khen amahni bangin puanbuuk puah in pum tsawm a si manin, amahni nenah om nom si.
44018004	Paul ah kheh Sabbath ni nasiar in sinakok ah thu relpi in, Jew te le Gential te kheh a theitsiang theinak tuh in phatak ngai in reltsiang si.
44018005	Silas ah le Timote ah kheh Masidonia ram pin a leng phangin, Paul in Raula sonak bangin Jesuh ah heh Khrih ah si, ti'n Jew te kheh rel si.
44018006	Sinapikhaw amahni'n Paul ah kheh do in a relse phangin, Paul in a vansilh thiin atsia, "Nang thisen heh nangmahni lu vumah leng tasen. Keimah heh nang thisen pin thiang sing. Tu pin pan Gential te nenah hawh tu si lang," ti'n ti si.
44018007	Paul ah kheh sinakok pin suak atsia, Pathian kihzah ngaitu Justus inn ah hawh si. Justus inn heh sinakok kungtsek ah si.
44018008	Sinakok uktu Krispus in a innkawpi tehem thaw Bawipa um si. Korin khawte mi tampi te'n a thurelnak kheh ngai dang in um dang atsia, niim dang si.
44018009	Bawipa kheh zan in Paul nenah lang atsia, "Kih mah nen. Dapdeen men ngawl in rel in.
44018010	Na ompi reng sing. Nai khaw ah minung tampi ka nei manin, nangmah maliam suah tu in tumah in kutman tu ngawl na si," ti'n ti si.
44018011	Paul ah kheh Korin ah kum khat le laruk sung om in, amahni kheh Pathian thu zirh tseih veng si.
44018012	Gallio ah kheh Akhaia ram mangki a si lai in, Jew te'n thinkhat lungkhat in Paul ah kheh pom dang atsia, thukhennak zung ah kai dang si.
44018013	Amahni'n, "Me pa hen daan thaw kalh dun in Pathian be tu in mi te kheh zawl si," ti'n ti dang si.
44018014	Paul in awn tu in a thawi phangin Gallio in Jew te kheh, "Maw Jew te, me heh thilsual puah le suaksual sual manin thunei tum nang si lekhaw, nang thu nang ngai sak tu sing.
44018015	Sinapikhaw thu el dunnak, ming te le nangmahni daan thu man men a si lekhaw, nangmahni'n rel ta un. Tsimi bang thu ah thukhentu si naap ngawl sing," ti'n ti si.
44018016	Tsin, amahni kheh thukhennak zung pin hawlberh si.
44018017	Tsimi phangin Grik tehem in sinakok uktu Sosthenes ah kheh pom dang atsia, thukhennak zung mai ah vaatdek dang si. Sinapikhaw Gallio in tsimi kheh heisiar sak ngawl si.
44018018	Paul ah kheh Korin ah reipi a tsaam zawh in, u le nau te kheh zam atsia Priscilla le Akuila te nupa thaw timbaw to in Syria ram ah hawh si. Khenkhiria khaw ah a leng phangin Pathian nenah thu a kam saak bangin a lukolh in a sam vol si.
44018019	Efesa khaw ah a leng phangin Priscilla te nupa kheh zam atsia, sinakok ah hawh in Jew te thu relpi si.
44018020	Jew te'n rei sawndoh tsaam rih tu in khaam pelh in, nuam ngawl si.
44018021	Amahni kheh nukset in, "Jerusalem ah puah pal tuh puai heh kal kultsaam sing. Pathian in a siang a silekhaw, nang nenah hawh leh tu sing," ti'n ti atsia, Efesa pin timbaw to in hawh si.
44018022	Sisaria khaw ah a leng phangin hawhso atsia, pawlpi te kheh nukset in Antiok khaw ah hawhsuk si.
44018023	Antiok khaw ah khawthu po a tsaam zawh in thawn atsia, Galati ram le Frigia ram sung tehem ah hawh atsia, ningluntu tehem kheh thape tseihzel si.
44018024	Tsimi hun in Alexandria khaw pin suak, thurel thiam ngai le Laithiangrim talensek in a theitu, Jew te Apollos ah kheh Efesa khaw ah leng si.
44018025	Amah heh Bawipa lamzin thu phatakno in zirhnak si ongla si. Amah hen Johan niimnak bek thei sipelh in, Bawipa thu te kheh thinkarh ngai in rel atsia maan ngai in zirh si.
44018026	Tsimi manin sinakok ah raalpha ngai in thurel si. Tsimi thu kheh Priscilla ah le Aquila te'n a thei phangin, amah kheh mun dang ah huai kawm atsia, Pathian lamzin thu kheh maan sawn ngai in reltsiang si.
44018027	Apollos ah kheh Akhaia ram ah hawh tu in tuum atsia, ningluntu te'n amah a saang tuh in u le nau te'n laikuat ken si. A leng phangin lainatnak thawmin umtu tehem kheh nase ngai in bawm si.
44018028	Heimansim tiphangin Jesuh ah heh Khrih a si lam heh Laithiangrim sunga muh in mipi mai ah Jew te kheh raalpha ngai in o thei si.
44019001	Tsin, tibang hen thiltsang si. Apollos ah kheh Korin khaw ah a om lai in, Paul ah kheh mual vum ram ah khualvak in, Efesa khaw ah lengsuk atsia ningluntu pawlkhat te tawk si.
44019002	Paul in amahni kheh, "Nang um zawh in Raula Thiangrim ngah la utsim maw?" ti'n ti si. Amahni'n, "Raula Thiangrim a om lam riang thei ngawl si ung," ti'n ti si.
44019003	Paul in amahni kheh, "Asi lekhaw hei niimnak sang si utsim?" ti'n ti si. Amahni'n, "Johan niimnak si," ti'n ti si.
44019004	Paul in, "Johan in a ning pin a lengtu Khrih Jesuh ah um tu in mi te kheh rel thah in sual sirnak niimnak thaw niim miau si," ti'n ti si.
44019005	Amahni'n me thu heh a za phangin, Bawi Jesuh ming in niim dang si.
44019006	Tsin, Paul in amahni lu vumah a kut suan atsia, Raula Thiangrim kheh amahni vumah leng in, awn dang in awn daang atsia profet bangin thu rel dang si.
44019007	Amahni heh a vaseng in patsang tep leinih lun si dang si.
44019008	Tsin, Paul ah khen sinakok ah hawh atsia, lathum sung raalpha ngai in thurel in Pathian uknak thu te kheh mi te reelpi in zol si.
44019009	Sinapikhaw mi pawlkhat te'n thinkho in um nuam ngawl atsia, mipi mai ah a thu zirhnaka Lamzin thu kheh relse dang si. Tsimita Paul in amahni kheh zam atsia, ningluntu te kheh mun dang ah huai in Tyrannus thuzirnak ah thureelpi si.
44019010	Tsimi bangin kumnih sung per si. Tsimi manin Asia ram khen sungah a om tehem Jew te le Gential te'n Bawi Jesuh thu kheh za si.
44019011	Tsin, Pathian in Paul kut mang in khumnung dangsa ngai in naper si.
44019012	Paul mangnak pavua le vaivuak puan te kheh le atsia, minaa te vumah a koih phangin a natnak te kheh dam in raula sesuak te khen amahni sung pin suak si.
44019013	Tsimi phangin mun hem ah khualvak atsia phuisam in raula sesuak te a hawl tseih vengtu Jew pawlkhat te'n raula sesuaka zingnak te vumah Bawi Jesuh ming saal in, "Paul phuangnak Jesuh thawmin suak tu in thu na pe sing," ti'in ti si.
44019014	Jew te suangbawi ber Skeva tsapa pasarih te'n tsimi bangin puah si.
44019015	Raula sesuak khen amahni kheh o atsia, "Jesuh ah thei sing. Paul ah khen thei sing. Nangmahni heh tu te si utsim?" ti'n ti si.
44019016	Raula sesuaka zingnak pa'n amahni kheh nom atsia, nuai reih in neh si. Tsimi manin amahni kheh tsangte in le maliam kuai in inn sung pin dan dang si.
44019017	Me thu heh Efesa khawa Jew tehem le Grik tehem in za ten in, kih ngai dang atsia Bawi Jesuh ming kheh a veksen in ultung dang si.
44019018	Umtu mi tampi te'n hawh atsia, a sual te phuang in a puah awngnak te kheh rel si.
44019019	Dawi thiam tampi te'n amahni laibu te ten kheh keng atsia, mi hem mitmuh ah hal dang si. Amahni'n a man a tuat phangin a veksen in ngun tangka thawngsawmnga man si.
44019020	Tsimita Bawipa thu kheh nase ngai in thang atsia neh si.
44019021	Me zawh hen Paul in Masidonia ram le Akhaia ram ah a hawh tselh phangin Raula in Jerusalem ah hawh tu in tuum in, "Jerusalem ah ka hawh tselh phangin Rom khawpi ah hawh meek tulai sing," ti'n ti si.
44019022	Tsimi manin amah tuamlawmtu Timote ah le Erastus te kheh Masidonia ram ah hawh tiar in, amah heh Asia ram ah dawmlai om beetlai si.
44019023	Me hun lai in Lamzin thu manin buainak lianpi suak si.
44019024	Heimansim tiphangin ngun pumsutu Demetrius in Artemis milim temple kohno puah in, kutthiam te kheh a miat tampi ngah tiar si.
44019025	Ama'n kutthiam te le amahni bang thiamnak nei in na a pertu te kheh ko khawm atsia, "Rual te, me napernak pin kei hausa heh nang thei saak si.
44019026	Tsimi zo ngawl nang mu saak le nang za saak bangin Efesa khaw bek ah si ngawl in, Asia ram veksen dawn petpet ah me Paul ah hen, kut in puahnak te heh pathian si ngawl si, ti'n minung tampi zol zo in ama lam ah her zo ongla si.
44019027	Tsimi manin me kei naper heh a ming se bek zo ngawl, Asia ram minung tehem le leivum minung tehema benak a maklek Artemis nuthian temple khen heh zohsuamnak si tu in, a ming thangnak khen siatsuahnak si tula heh launung meek si."
44019028	Amahni'n tsimi thu a za phangin thinraw ngaingai dang in, "Efesa te Artemis heh mak si!" ti'n au tuptup dang si.
44019029	Tsimi manin khawpi sung hem buaibung in, Gaius ah le Aristarkhus ah kheh pom in sel puai puahnak munah hawh hu dang si. Gaius ah le Aristarkhus ah heh Masidonia te si in, Paul in khual a vakpinak te si.
44019030	Paul ah khen mihonpi te nenah hawh tu in a tuum phangin, ningluntu te'n siang ngawl si.
44019031	Asia rama thu neitu a rualpi te'n puai puahnak munah hawh himhim tuh ngawl in mi leh atsia kun dang si.
44019032	Mihonpi te kheh mi honkhat te'n thu pakhat au in, a dang honkhat te'n thu hin dang a au manin, buaibung dang si. Mi tampi te'n hei thu manin a khawm dang, ti khen thei nge ngawl si.
44019033	Amahni'n mihonpi te lak pin Alexander ah kheh kaisuah atsia, Jew te'n mailam ah tul si. Ama'n a hung tsawmnak thu rel nuam in mipi te kheh a kut zaar si.
44019034	Sinapikhaw mipi tehem in amah kheh Jew te a si lam a thei phangin, "Efesa te Artemis heh mak si," ti'n naazi panih sung lai au dang si.
44019035	Khawpi lai ngantu khen mipi te kheh meng tiar atsia, "Efesa khaw te, Efesa khawpi heh a nase Artemis nuthian temple le Zeus nen pin a tsersuk a milim kelentu a si lam a thei ngawl tu om si utsim?
44019036	Tsimi manin me thu heh el khop ngawl a si lekhaw mengdeen ula, au thong thong tseih men mah na un.
44019037	Me nang huainak te heh temple phultu te si ngawl in, nang nuthian relsetu te khen si ngawl si.
44019038	Tsimi manin Demetrius ah le a naperpi kutthiam te'n mi tangtaih tuh a nei a si lekhaw, thukhen zung om in khawpi uktu khen om reng si.
44019039	Sinapikhaw thu dang rel tuh nang nei a silekhaw, a daan bangin thurel khawmnak ah nang rel tuh si si.
44019040	Tunia buainak man hen thu kannak kei si tu launung si. Sullelam nei ngawl in kei khawm dangnak heh heimaan si ti rel tuh heimah nei ngawl si sing," ti'n ti si.
44019041	Me thu te heh a rel tselh phangin, mipi te kheh hong tiarberh si.
44020001	Thunok a bo phangin Paul in ningluntu te kheh ama nenah ko atsia, a nukset tselh phangin Masidonia ram ah hawh si.
44020002	Tsimi ram ah khualvak tseihzel in, thu tampi rel in thape si. Tsimi zawh in Grik ram ah hawh si.
44020003	Grik ram ah lathum sung om si. Timbaw to in Syria ram ah a hawh tula kheh Jew te'n a pang manin Masidonia ram lam tawnin hawh tu in thu ten si.
44020004	Berea ramte Sopater ah, Thesalon khawte Aristarkhus ah le Sekundus ah, Derbe khawte Gaius ah, Timote ah, le Asia ramte Tykhikus ah le Trophimus te'n Asia ram tian lun dang si.
44020005	Me te hen hawh ham atsia, Troas khaw pin ngak kei si.
44020006	Keimahni heh Tsol Phulh ngawlnak Sang Puai tselh phangin Filipi khaw pin timbaw to in hawh si ung. Ni nga zawh in amahni nen Troas khaw ah leng si ung. Troas khaw ah ni sarih tsaam dang si ung.
44020007	Nipi khat sunga ni masa ber ni in ningluntu te kheh sang hem dang tu in pumkhawm dang si. Paul ah heh a thaizing in a thawn tula manin zan laitum tian in thurel tseihtseih si.
44020008	A pumkhawm dangnak vumta khan ah meiinn tampi vaar si.
44020009	Eutykhus ah tinak dangvalpa kheh khamleng ah to in, eihmu sung tseih si. Amah kheh eihmu ur leita in, Paul thurel tseih lai in, inn thuahthumnak pin da atsia, a thisaak kheh zawngso dang si.
44020010	Paul ah kheh tsuarsuk in, a vumah bok atsia, huampek in, "Nang thintsawl mah na un. Ama sungah nungnak om reng si," ti'n ti si.
44020011	Paul ah kheh kaiso leh in, sang hem atsia ei dang si. Khawvar tian in reipi thurel in, amahni nen pin thawn si.
44020012	Amahni'n dangval pa kheh a nung in huai in, thinnuam ngai dang leh si.
44020013	Keimahni heh timbaw to in Assos khaw ah hawh ham si ung. Assos khaw pin Paul ah heh timbaw to tiar tu in tuum si ung. Paul, amah heh Assos khaw ah kawng in hawh a tuum manin tsimi bangin a tinak si.
44020014	Assos khaw pin kei tawk dun leh phangin amah kheh timbaw to tiar in, Mitylin khaw ah hawh si ung.
44020015	Tsimi pin hawh dang lehleu atsia, thaizing in Khios tikulh ah leng si ung. A thaizing in Samos tikulh ah leng in, Trogyllium leizum ah tsaam si ung. Tsimi thaizing in Miletus khaw ah leng si ung.
44020016	Paul ah hen Asia ram ah reipi tsaam a tuum ngawl manin Efesa khaw kheh leek men tu in tuum si. A tsang thei a si lekhaw Pentikost ni kal in Jerusalem ah leng ot si.
44020017	Miletus khaw pin Efesa khaw ah mi leh atsia pawlpi upa te kheh ko tiar si.
44020018	Efesa pawlpi upa te a leng dang phangin Paul in, "Asia ram ah ka leng masa ber ni pin pan nangmahni lak ah ka om sung hem ka omdan kheh thei si utsi.
44020019	Thintsualnak hem le mitti tampi luang thahlam in, Jew te a maan ngawl in phiarnak le tsuulnak te tuar thahlam in Bawipa na kheh per sing.
44020020	Nangmahni phatnak tsa in heimah siitnak nei ngawl in, mi zapi mai ah le innkhat zawh innkhat ah thurel in ka zirh tseih lam te, le
44020021	Pathian lam ah sualsirnak le kei Bawipa Jesuh Khrih lam ah umnak a nei tuh in Jew te le Grik te nenah ka tetti khannak te heh nang thei saak si.
44020022	"Ngai un, tuhen Raula in Jerusalem ah hawh tu in kai ka si. Jerusalem pin ka vumah a leng tuh thil heh thei ngawl sing.
44020023	Thiarri tawidun in hennak le harsanak bekbek in ngak ka si, ti bek heh Raula Thiangrim in khaw hem ah a thei tiarnak si.
44020024	Sinapikhaw Pathian lainatnak thuthang pha tettikhan sing. Bawi Jesuh nen pin ka ngahnak nasiam heh ang ngai in ka lamlen theinak tuh in, ka nungnak khen pamheih ngawl sing. Tsin, me rimnak te hen thing zo ngawl ka si.
44020025	"Ngai un, tuhen Pathian uknak thuthang pha ka relnak nang vaseng in kontik khen ka mel nang mu leh tu ngawlla lam heh thei sing.
44020026	Tsimi manin mi hema thisen pin thiang sing, ti'n tuni hen tettikhan sing.
44020027	Pathian deihnak hem rel tu heh pial ngawl sing.
44020028	Pathian in ama thisen in a leinak ama pawlpi kelen tu in Raula Thiangrim in huaitu si tu in amahni lak pin a dengnak te nang si manin, nangmahni le tuu hon hem tsa in tsimkom ta un.
44020029	Heimansim tiphangin ka kiang zawh in nangmahni lak ah ne rihse te luut akhaw, tuu hon te heh hawi nom tu ngawl si, ti heh thei sing.
44020030	Ningluntu te kheh amahni lam ah huai nuam in thumaan ngawl reltu te heh nangmahni lak pin suak tu si, ti khen thei meek sing.
44020031	Tsimi manin tsimkom ula, a sun a zan tsawl ngawl in kumthum sung biat mitniraw thahlam in nang vaseng ka zirhnak thu te la phawk reng ta un.
44020032	"Tuhen, u le nau te, Pathian nenah le ama lainatnak thu ah nang aap sing. Ama lainatnak in nangmahni heh khangso tiar thei tu atsia, mithiang tehem lak ah roluahnak pe tu nang si.
44020033	Tumaha sui le ngun le vansilh te ot ngawl sing.
44020034	Si si, keimah le keima nenah a omtu te kulnak tehem me kut te'n a pe lam heh nangmahni rori in nang theiseknak si.
44020035	Tsimi bangin nangmahni khen keima bangin naper atsia, thaneem te nang bawm theinak tuh in le 'Ngah lam tah in pe lam heh muitsu dong sawn si,' ti'n Bawi Jesuh thu nang phawk reng theinak tuh in heizongza ah nang muh ongla sing," ti'n amahni kheh rel si.
44020036	Me thu te heh a rel tselh phangin khuk tsaitsen atsia amahni tehem thaw sawngen si.
44020037	A vaseng in kap dang in Paul ah kheh a ngawng pin kuah atsia thuut dang si.
44020038	A lungse dangnak heh Paul in amahni kheh ama mel mu awngkel leh tu ngawlla in a rel manin si ber si. Tsin, amahni'n timbaw tsawl min tian in la dang si.
44021001	Tsin, tibang hen thiltsang si. Amahni nen pin kiang atsia, timbaw to in Koos tikulh ah hawh phet si ung. A thaizing in Rhodes tikulh ah leng in, tsimi pin Patara khaw ah hawh si ung.
44021002	Fonisia ram ah hawh tu timbaw tawk dang in, tsimi timbaw to in hawh dang si ung.
44021003	Saipras tikulh kei mu phangin kehlam pin heel atsia leekper in, Syria ram ah hawhper si ung. Kei tonak timbaw heh a phurnak van te leh kul a si manin Tyre khaw ah tsawl si ung.
44021004	Tyre khaw ah ningluntu te tawk in ni sarih biat tsaam si ung. Raula relnak bangin amahni'n Paul ah kheh Jerusalem ah hawh nom tu ngawl in rel dang si.
44021005	Ni sarih zawh in amahni nen pin kiang in hawh dang si ung. A vaseng in a zi a tsa te thaw khaw pulam tian in la kei si. Tsin, tipi kung ah khuk tsaitsen in sawngen dang si ung.
44021006	Nukset dun kei tselh phangin timbaw vumah kai dang si ung. Amahni khen inn ah hong dang si.
44021007	Tyre khaw pin Ptolemais khaw ah kei leng phangin, tipi vumah kei khualvaknak tselh si ung. Ptolemais khaw ah u le nau te nukset in amahni nenah nikhat tsam dang si ung.
44021008	A thaizing in keimahni Paul khualvakpinak te'n Ptolemais khaw pin kiang dang in, Sisaria khaw ah leng dang atsia, pawlpi upa pasarih lak ah a peh, thuthang pha reltu Filip inn ah lut in tsam dang si ung.
44021009	Filip in profet bangin mailam thu phuang thei tsanu khangngai thiamlawh pali nei si.
44021010	Ni reipi kei tsam zawh in Agabus ah tinak profet pakhat kheh Judea peng pin lengsuk si.
44021011	Keimahni nenah a leng phangin Paul elkilh kheh lesak atsia, a kut le a kawng hen tsawm in, "Raula Thiangrim in, 'Me bang hen Jerusalem khaw a Jew te'n me elkilh neitu heh hen atsia Gential te nenah aap tu si,' ti si," ti'n ti si.
44021012	Me thu heh kei za phangin keimahni le Filip inn ah a omtu tehem in Paul ah kheh Jerusalem ah a hawh nom tuh ngawl in kun dang si ung.
44021013	Tsimi phangin Paul in, "Kawti kap dang tseih in ka thinlung tsim tiar si utsim? Bawi Jesuh ming in Jerusalem ah hennak bek si ngawl in, thi tu in ralringlep meek sing," ti'n o si.
44021014	Kei zawl zo ngawl phang in, "Pathian thuthu si tasen," ti'n ti dang in amah zawl tseih kheh ta dang si ung.
44021015	Tsimi zawh in kei van te puah in Jerusalem ah hawh dang si ung.
44021016	Sisaria khawa ningluntu pawlkhat te zawkpi si ung. Amahni lak ah ninglun masa pawl Saipraste Mnason ah khen peh deve si. Amah heh Jerusalem ah kei zindung min tuh si.
44021017	Jerusalem ah kei leng phangin u le nau te'n ang ngaino in vaimuak kei si.
44021018	A thaizing in Paul ah heh keimahni thaw Jeim nenah hawh si. Jeim inn ah upa tehem om dang si.
44021019	Paul in amahni nukset a tselh phangin nasiam a pernak manin Gential te nenah Pathian puahnak thil tehem kheh kimsekno in rel si.
44021020	Amahni'n a za phangin Bawipa thangphat dang si. Tsin, amahni'n, "Kei nau Paul, umtu Jew te heh thawng kawzah om ti le amahni tehem heh daan lunnak ah mi zuam ngai te a si lam heh na theisek saak si.
44021021	Sinapikhaw Gential te laka Jew tehem in a tsa te kheh vunrel ten tu ngawl in le pupa te daan bangin nung tu ngawl in na relnak le Mawsi Daan han tu in na zirhnak te kheh amahni'n thei ongla si.
44021022	Kawti'n ti a sing im? Na leng lam heh amahni'n thei tu a si manin, mipi khawm dang ken tu si.
44021023	Tsimi manin kei relnak heh puah in. Thukam a puah tu mi pali nei si ung.
44021024	Amahni heh huai la, amahni thaw thiangnak puah ta un. Amahni sam vol man khen pesak ten. Nangmah rori hen daan lun atsia, daan thu bangin na nung lam heh mi tehem in thei atsia, nangma thu a theinak te heh heimah ngawl men a si lam kheh amahni'n thei tu si.
44021025	Umtu Gential te heh milim bawlnak sa te, ramsa thisen te, ngawng het in reeknak sa te le nu le pa sual puah te a tsang siar ngawl thil dang te heh a tsang tuh ngawl in thu ten atsia lai khen kuat ongla si ung," ti'n rel dang si.
44021026	Paul in me pali te heh huai atsia, a thaizing in amahni si thiangnak puah si. Tsin, thiangnak puah ni te a kim hun tuh rel tu in temple reen sungah lut si. Tsimi hun in amahni pakhat ten tsa bawlnak pe tu si.
44021027	Ni sarih a kim tuzep phangin, Asia rama Jew te'n temple reen sunga Paul ah kheh mu si. Amahni'n mipi tehem kheh buai tiar atsia, Paul ah kheh pom dang si.
44021028	Amahni'n, "Israel te, kei bawm un. Me pa heh kei mipi te do atsia, daan le me Mun Thiangrim heh do in ram hema minung tehem a zirhtu pa si. Tsimi bek zo ngawl temple reen sungah Grik te lut tiar in me Mun Thiangrim heh baal tiar si," ti'n ti dang si.
44021029	Heimansim tiphangin Efesa khawte Trofemus ah kheh khaw sungah mu ongla in, amah kheh Paul in temple reen sungah huai bel tu in ruat dang si.
44021030	A khawsen in buaibung in, mipi te kheh dan dang in Paul ah kheh pom atsia, temple reen pulam ah kai dang in, kongkham te kheh khamberh si.
44021031	Paul ah kheh reek a tuum dang lai in, Jerusalem khawsen in a buaibung thu kheh Jerusalem kiltu garrison tinak raalkap honkhat uktu Rom raalkap bawi ber pa'n thei si.
44021032	Ama'n raalkap te le raalkap honkhat uktu raalbawi te kheh huai in dansuk nawmnawm dang si. Mipi te'n raalbawipa le raalkap te a mu phangin, Paul ah a vaat tseih kheh tawp si.
44021033	Raalbawi pa'n Paul ah kheh zuan ter nom in, pom atsia thiarri tawidun panih in hen tu in thupe si. Tsin, ama'n Paul ah kheh tu si, ti le hei a puah, ti dong si.
44021034	Mipi te lak pin pawlkhat te'n thu pakhat au atsia, a dang te'n thu dang au si. A au tuptup dang manin raalbawi pa'n thumaan thei zo ngawl si. Tsin, Paul ah kheh raalving sungah huai tu in thupe si.
44021035	Kaipom ah a leng phangin mipi te'n a bur leita manin, raalkap te'n amah kheh tsawiso dang si.
44021036	Mihonpi te'n amah a lun thahlam in, "Reek un," ti'n au dang si.
44021037	Raalving ah huai tu in a tuum phangin Paul in raalbawipa kheh, "Na awnpi thei ang maw?" ti'n ti si. Raalbawi pa'n, "Grik awn thiam si tsim maw?
44021038	Nangmah heh raaltho atsia tualreektu minung zali te hampalak ah a huai awngtu Izip te la si ngawl si tsim maw?" ti'n ti si.
44021039	Sinapikhaw Paul in, "Keimah heh Jew miphun si in, Silisia ram Tarsus khawte sing. Ka om min khaw heh khaw menmen si ngawl si. Na kun sing; mipi te nenah thurel ka siang in," ti'n ti si.
44021040	Paul ah kheh thurel khuan pe si. Paul in kaipom ah ding atsia mipi te kheh a kut zar in, mipi te a meng phangin Hebru awn in thurel si.
44022001	Paul in, "Nangnihni ka u le ka nau te le ka pa te, tuhen nang mai ah ka hung tsawmnak heh ka ngai sak un," ti'n ti si.
44022002	Hebru awn in a awn kheh a za dang phangin mipi te kheh meng sawndoh si.
44022003	"Thu ngai in ti le singkhaw keimah heh Jew miphun sing. Silisia ram Tarsus khaw pin suak sing. Sinapikhaw nai khaw pin hen khang atsia, Gamaliel kawngbul ah a zirtu pa sing. Kei pa te daan heh tsiltsang ngai in zirhnak sing. Tunia nang veksen bangin Pathian lam ah mi zuam ngai si deve sing.
44022004	Me Lamzin thu a lun tu te heh thi tuh tian in erh atsia, nupang le mipa neih ngawl in hen atsia thawng tohberh sing.
44022005	Suangbawi ber le khawnsel upa tehem heh ka tetti si. U le nau te pe tuh in amahni nena lai ngah in, Damaskas khawa umtu te kheh kolkhah atsia tsawh tuh in Jerusalem ah huai tu in Damaskas khaw ah hawh sing.
44022006	"Tsin, tibang hen thiltsang si. Ka hawh tseih lai in, sun laitak in Damaskas khaw ah ka leng dawn ongla phangin, makhat in van pin vaarnak maktak tak in ka kawnvel hem deet si.
44022007	Keimah heh lei ah du atsia, aw pakhat in, 'Saul, Saul, heita ka erh si tsim?' ti'n ti ka si.
44022008	Tsimi phangin, 'Bawipa, tu si tsim?' ti'n o sing. Ama'n, 'Keimah heh na erh tseihnak Nazareth khawte Jesuh ah sing,' ti'n ti ka si.
44022009	"Ka hawhpinak te'n vaarnak kheh mu in kih ngai dang si. Sinapikhaw keimah awnpitu pa aw heh za dang ngawl si.
44022010	Tsimi phangin, 'Bawipa, hei puah tu sing im?' ti'n dong sing. Bawipa'n, 'Tho la, Damaskas khaw sungah hawh ten. Na puah tuh in nangma tsa teeknak tehem relsek tu na si,' ti'n ti si.
44022011	Tsimi vaarnak tsungnung manin khaw mu ngawl sing. Ka hawhpinak te kainak in Damaskas khaw sungah hawh sing.
44022012	"Tsimi ah daan thu bangin Pathian lam ah a zuam ngai tu Ananias ah om in, amah heh Damaskas khaw sungah om Jew miphun tehem in a ziap ngainak si.
44022013	Ama'n ka nenah hawh in ding atsia, 'Ka nau Saul, khaw mu leh in,' ti'n ti ka si. Tsimi hun rori in amah kheh panso sing.
44022014	Tsimi phangin ama'n, 'Kei pa te Pathian in ama deihnak thei thei atsia, midik pa mu tu in le ama kam pin a suak aw za tu in deng na si.
44022015	Heimansim tiphangin na munak te le na zanak te heh mi hem nenah ama tetti si tu si tsi.
44022016	Hei manin ngak reng si tsim? Tho la, niim in. Tsin, Bawipa ming ko in na sual te somtsiang in,' ti'n ti ka si.
44022017	"Tsin, tibang hen thiltsang si. Jerusalem ah hawh leh in temple ah saw ka ngen lai in zialnak si sing.
44022018	Tsin, Jesuh ah mu sing. Ama'n, 'Keima thu tetti na khannak amahni'n a saang tu ngawl manin, nawhnah ngai in Jerusalem pin suak la, zam nawmnawm in,' ti'n ti ka si.
44022019	Tsimi manin, 'Bawipa, nangmah a umtu tehem kheh thawng toh atsia, sinakok pin ka vaat lam heh amahni'n thei si.
44022020	Na tetti Stefen ah thisen a suah dang lai in, a thi heh lungkim in amah reek tseihtu te vansilh hem keem sak in amahni kung ah ding deve sing,' ti'n ti sing.
44022021	Tsimi phangin ama'n, 'Hawh ten. Nai pin hen khawlapia Gential te nenah na leh tu sing,'" ti'n ti ka si.
44022022	Me thu heh a rel tian hen mipi te'n ngai dang si. Tsin, amahni'n ring ngai in au in, "Ti bang mihing heh leivum pin pai tiar ta un. Nung tu in taak ngawl si," ti'n au dang si.
44022023	Amahni khen a au thahlam in a vansilh te suah atsia, huih lak ah leivul te thehso dang si.
44022024	Raalbawi ber pa'n Paul ah kheh raalving ah huai tu in thupe si. Paul ah do in tizah lawmmam in a au dangnak heh heiman si, ti thei nuam in savun rihual thaw in vaat atsia thudong tu in ti si.
44022025	Paul ah kheh savun ri thaw in a hen tseih lai in, a kung ah a ding raalkap zakhat uktu raalbawipa kheh, "Rom miphun pakhat heh a sual thukhen sak ngawl in vaat men heh daan in siang si maw?" ti'n ti si.
44022026	Tsimi Paul awnnak kheh raalkap honkhat uktu raalbawi pa'n a za phangin, raalbawi ber nenah, "Na puah tuh heh ralring in. Me pa heh Rom miphun si," ti'n ti si.
44022027	Raalbawi ber pa khen Paul nenah hawh atsia, "Rom miphun si tsim maw? Ka rel in," ti'n ti si. Paul in, "Si sing," ti'n ti si.
44022028	Raalbawi berpa'n, "Rom miphun sinak ka ngah theinak tuh in tangka tampi pe sing," ti'n o si. Tsimi phangin Paul in, "Keimah heh Rom miphun in piang sing," ti'n ti si.
44022029	Tsimi phangin amah thudong kantu tehem kheh ama nen pin dan dangberh si. Raalbawi berpa'n Paul ah kheh Rom miphun a si lam a thei phangin le a hen manin thinphu ngai leh si.
44022030	A thaizing in raalbawi berpa'n Paul ah kheh Jew te'n hei manin sual zei si tu, ti thei nuam in, suangbawi te le Sanhedrin tehem ko si. Paul ah kheh a hennak thiarri te suut sak in huai atsia, amahni mai ah ding tiar si.
44023001	Tsimi phangin Paul in Sanhedrin kheh er po in pan atsia, "U le nau te, tuni tian in Pathian mai ah pha le se theinak lungmu pha hem thaw in nung sing," ti'n ti si.
44023002	A kung ah a dingtu pa kheh suangbawi ber Ananias in a kam beng tu in thupe si.
44023003	Tsimi phangin Paul in amah kheh, "Sii ngo thuhnak bang thaw bangve nangmah heh Pathian in na beng tulai si. Nangmah hen daan thu bangin keimah heh thukhen tu in to si tsim. Daan thu thaw kalh dun in keimah beng tu in thupe si tsi maw?" ti'n ti si.
44023004	A kung ah a dingtu pa' n, "Pathian suangbawi ber heh zohsuam si tsim maw?" ti'n Paul ah kheh ti si.
44023005	Tsimi phangin Paul in, "U le nau te, amah heh suangbawi ber a si lam heh thei ngawl sing, 'Na minung te a uktu vumah awn pha ngawl awn mah nen,' ti'n ngannak om si," ti'n ti si.
44023006	Paul in khawnsel laka pawlkhat te heh Sadusi te si in, pawlkhat te heh Farasi te a si lam kheh a mu phangin Sanhedrin te kheh, "U le nau te, keimah heh Farasi pakhat si in, Farasi pa tsapa ka si thahlam in, limdiknak le mithi te tholehnak thu manin thukhennak tuar sing," ti'n ti si.
44023007	Paul in me thu heh a rel tselh phangin Farasi te le Sadusi te kheh nase ngai in sol dun in a khawm dang te kheh khen dun si.
44023008	Heimansim tiphangin Sadusi te'n, tholehnak om ngawl si. Vanvummi om ngawl in raula khen om ngawl si, ti'n ti si. Farasi te'n a panih in om si, ti'n ti si.
44023009	A sol dunnak a nase leita ongla phangin Farasi te pom zawng a pomtu Daan zirhtu te'n ding atsia, nase ngai in el in, "Me pa pha ngawlnak heimah tawk ngawl si ung. Raula in maw vanvummi in maw amah heh a awnpi a si lekhaw, Pathian heh tawng awl ala sing," ti'n ti si.
44023010	A sol dunnak a nase leita ongla phangin, raalbawi berpa khen amahni'n Paul ah kheh a botreih dang khatu a lau manin, raalkap te kheh tsuarsuk tu in thupe atsia, amahni laka Paul ah kheh sutlok in raalving sungah huai tiar si.
44023011	A thaisim in Bawipa kheh Paul kung ah ding atsia, "Paul, muiliimno in om in. Keimah heh Jerusalem ah tetti na khan bangin, Rom ah khen ka tetti si tu si tsi," ti'n ti si.
44023012	Khawvar phangin Jew te'n aihual dang atsia, Paul ah a reek ngah ma hem lai ei tu ngawl in tsial tsawm dang si.
44023013	A aihual kuhtu te heh minung sawmli val si dang si.
44023014	Amahni'n suangbawi te le upa te nenah hawh dang atsia, "Paul ah kei reek ngah ma hem lai ei tu ngawl in nase ngai in tsial tsawm si ung.
44023015	Tsimi manin tuhen nangmahni le Sanhedrin te'n raalbawi ber pa kheh Paul ah heh thudong kan sawndoh rih tu in ti khel ula, thaizing in Paul ah kheh nangmahni nenah huai tu in ngen un. Keimahni'n a leng ma in reek tu in pang tula si ung," ti'n ti dang si.
44023016	Tsin, a pang lam kheh Paul tsernua tsapa in a za phangin, raalving sungah lut atsia, Paul ah kheh rel si.
44023017	Tsimi phangin Paul in raalkap honkhat uktu raalbawipa kheh a nenah ko atsia, "Me dangval pa heh raalbawi ber nenah huai ten. Ama'n thurel tuh nei si," ti'n ti si.
44023018	Tsimi manin raalbawi pa'n dangvalpa kheh huai atsia, raalbawi berpa nenah hawhpi in, "Thawngto Paul in keimah heh ama nenah ko atsia, me dangvalpa heh na nenah huai tiar ka si. Ama'n nangmah thurel tuh nei si," ti'n ti si.
44023019	Tsimi phangin raalbawi ber pa'n dangvalpa kheh a kut pin kai atsia mun dang ah hawhpi in, "Keimah thu na rel otnak heh hei thu sim?" ti'n dong kuh si.
44023020	Dangvalpa'n, "Jew te'n Paul ah heh thudong kan sawndoh rih tu bangin thaizing in Sanhedrin mai ah huai tu in nangmah ngen dang tu in lungkim dang si.
44023021	Sinapikhaw minung sawmli val te'n lamlak pin pang atsia, a reek ngah ma hem ei tu ngawl in le in tu ngawl in tsial tsawm dang a si manin, amahni thu heh diksang kha po mah nen. Tuhen nangma nen pin thutiam bek ngak in ralringlep in om dang si," ti'n ti si.
44023022	Raalbawi ber pa'n dangvalpa kheh hong tiar in, "Keimah na relnak me thu heh tumah rel mah nen," ti'n thupe si.
44023023	Raalbawi berpa'n raalkap zakhat uktu raalbawi panih te kheh ko atsia, "Raalkap zanih, sipuh raalkap sawm sarih le tseipi vong raalkap zanih te tu zan naazi kua phangin Sisaria khaw ah hawh tu in tiari tiar ham un.
44023024	Paul ah heh a to tuh ramsa te pe ula, mangki Felix nenah himno in huai ta un," ti'n ti si.
44023025	Raalbawi ber Lysias in me lai heh ken si:
44023026	Klaudius Lysias in upat taak ber mangki Felix, ngai na rel sing.
44023027	Me pa heh Jew te'n pom atsia, a reek tuum dang tseih lai in raalkap te thaw hawhsuk in, Rom miphun a si lam ka thei phangin kan leh sing.
44023028	Amahni sual zeinak ber ka thei nuam manin amahni Sanhedrin mai ah huai sing.
44023029	Tsimi phangin amahni daan thu thaw peh dun in sual zeinak a si lam thei ngah sing. Sinapikhaw sual a zei dangnak heh thihnak taak sualnak, a si ngawl lekhaw thawng toh taak sualnak heimah mu ngawl sing.
44023030	Jew te'n amah heh a reek tuum lam ka thei phangin nangma nenah hawh tiar zep nom sing. Amah sual a zeitu te'n nangma mai ah a tangtaihnak thu a rel tu in thupe sing. Mangpha.
44023031	Raalkap te'n thupenak bangin Paul ah kheh huai in, zan lan in Antipatris khaw ah hawhpi si.
44023032	A thaizing in Paul ah huai tu in sipuh raalkap zanih te zam atsia, a dang te heh raalving ah hong leh dang si.
44023033	Sisaria khaw ah a leng dang phangin mangki bawi nenah lai pe atsia, Paul ah kheh ama kut ah aap dang si.
44023034	Mangki bawi in lai a siar tselh phangin, a suaknak khaw le ram dong atsia, Silisia ram te a si lam thei si.
44023035	Uktu bawi in, "Nangmah tangtaihtu te a leng phangin, na thu heh ngai leh tu sing," ti'n ti si. Tsin, Paul ah kheh Praetorium tinak Herod innkhan sungah thawng toh tu in thupe si.
44024001	Ni nga zawh in suangbawi ber Ananias ah kheh upa te le sihni Tertullus ah si Sisaria khaw ah lengsuk si. Me te hen Paul ah sual a zeinak thu kheh mangki bawipa nenah rel dang si.
44024002	Paul ah kheh luut tiar atsia, Tertullus in sual a zeinak kheh rel si. Ama'n, "Keimahni heh na muh bangin thinnuam ngai in khawsa dang atsia, mailam thu sangpi na mubaannak thawmin me miphun heh heizongza ah khangso si.
44024003	Maisong bernak Felix, tsimi heh keimahni'n mun hem ah tso in na paak pittseih si ung.
44024004	Hei bang a si sikhen na ngai heh leita tuh ngawl in a tsomnak in ka relnak heh ngeihharnak in na ngaisak sawh tuh in na kun sing.
44024005	"Heimansim tiphangin leivum mun hema Jew tehem lak ah buainak suak tiartu me misualpa heh tawk ngah si ung. Amah heh Nazarenes pawl te huaitu luu ber si.
44024006	Temple riang heh nawngkai tiar a tuum manin, kei daan bangin amah heh pom si ung.
44024007	Sinapikhaw raalbawi ber Lysias ah leng atsia keimahni kuta heh sutlok si.
44024008	Lysias in amah tangtaihtu te'n nangma mai ah a thu rel tu in thupe kei si. Nangmah rori in thudong kansek la, me amah sual kei zeinak tehem heh theitsiang tu poh si tsi," ti'n ti si.
44024009	Jew te khehkhen me a relnak heh, maan si, ti'n ti dang si.
44024010	Tsimi phangin mangki bawipa'n Paul ah kheh thurel tu in a lutsik si. Paul in sihni pa awnnak kheh o atsia, "Me miphun te vumah kum reipi thu khentu na si lam ka thei manin, ang ngai in keima thu heh rel tu sing.
44024011	Pathian be tu in Jerusalem ah ka leng heh ni leinih tah in tam rih tu ngawl si, ti heh na thei saak si.
44024012	Me hun sungah hen temple reen sungah mipi thaw thu el dun tseih in ka om heh mu tu ngawl ka si. Tsin, sinakok ah maw khawpi sungah maw mipi a buai tuh in ka so tseih heh amahni'n mu tu ngawl ka si.
44024013	Tsin, tuhen keimah sual a zeinak te heh amahni'n tetti muh thei tu ngawl si.
44024014	Me heh na mai ah phuang tu sing. Amahni'n pawl pakhat in a koihnak Lamzin thu bangin, Daan bu sungah le Profet te laibu sungah ngannak tehem um in kei pa te Pathian heh be sing.
44024015	Midik le mi dik ngawl te a vaseng in thihnak pin tho leh tu si, ti'n Pathian ah limdiknak nei sing. Meheh amahni khen limdik deve si.
44024016	Me man hen keima pha le se khennak lungmu heh Pathian lam ah le minung lam ah mawhsiatnak ka si tuh ngawl in zuam veng sing.
44024017	"Kum reipi zawh, tuhen ka miphun te bawmnak pe tu in le Pathian nenah bawlnak pe tu in leng sing.
44024018	Temple ah mipi khawm dang om ngawl in, buainak khen ka puah ngawlnak sipelh in, thiangnak ka puah tseihlai kheh Asia rama Jew te'n mu ka si.
44024019	Keimah sual a nawnnak a om kha a si lekhaw, nai na mai rori ah hen a rel tuh sipelh si.
44024020	A si ngawl lekhaw Sanhedrin mai ah ka ding lai in,
44024021	'Mithi te tholehnak tuh thu pakhat manin tuni hen thukhennak tuar sing,' ti'n ka aunak thu siar ngawl thilsual ka puahnak heh nai ah a om te'n a thei kha a si lekhaw rel sen," ti'n ti si.
44024022	Felix in me thu heh a za phangin, tsiltsang sawn ngai in Lamzin thu thei tu a si bangin, "Lysias ah a lengsuk phangin nang thu heh nang khen sak leh tu sing," ti'n ti atsia, sanang sak si.
44024023	Felix in Paul ah kheh dongda ngai in koih atsia kil tu in raalkap zakhat uktupa kheh thupe si. Tsin, a rualpi te'n thil pe nuam in a veh sikhen kham tu ngawl in rel si.
44024024	Ni dawmlai a rei phangin Felix ah kheh a zi Drusilla ah thaw leng in, Paul ah kheh ko atsia, Khrih ah umnak a relnak kheh ngai kawm si. Drusilla ah heh Jew te si.
44024025	Paul in diktsangnak thu te, mah le mah keem tsawmnak thu te le a leng tula thukhennak thu te a relnak kheh Felix in a za phangin thinphu atsia, "Tuhen vang hawh leh tarih in. Hun ka ngah leh phangin na ko leh tu sing," ti'n o si.
44024026	Tsimi lai in Paul in a luatnak tuh in tangka a pe tu kheh Felix in limdik si. Tsimi manin Felix in Paul ah kheh ko nomnom in thu relpi veng si.
44024027	Sinapikhaw kumnih a rei phangin Felix ah kheh Porkius Festus in theek si. Felix in Jew te ang tiar a nuam manin, Paul ah kheh thawnginn sungah zam si.
44025001	Festus ah kheh tsimi ram ah a leng zawh nithum a si phangin, Sisaria khaw pin Jerusalem ah hawhso si.
44025002	Tsimi phangin suangbawi ber le Jew te huaitu upa te'n Paul ah sual a nawnnak te kheh ama nenah rel in, thu a ruat sak leh tuh in kun dang si.
44025003	Amahni'n lampi ah Paul ah reek tu in a pang lai in, Jerusalem ah a huai tuh in ngeihhar kun dang si.
44025004	Festus in o atsia, Paul ah heh Sisaria khaw ah thawng toh reng tuh a si thu le amah rori khen a rei ma in Sisaria khaw ah hawhsuk leh tu a si thu kheh amahni rel si.
44025005	Tsimi manin Festus in, "Nangmahni laka thuneitu te'n Sisaria khaw ah ka lunsuk sehla, me pa hen thilsual a puah le puah ngawl ka thei theinak tuh in a sualnak te rel sen," ti'n ti si.
44025006	Festus ah kheh amahni lak ah ni sawm val a tsam zawh in, Sisaria khaw ah hongsuk si. A thaizing in thukhennak tohkheng ah to atsia, Paul ah kheh thukhennak zung sungah huai tu in thupe si.
44025007	Paul ah kheh thukhennak zung sungah a luut phangin, Jerusalem pin a lengsuk Jew te'n ding atsia, nase ngai in sual nawn pelh in, tetti heimah nei ngawl si.
44025008	Paul in, "Jew te daan thu vumah maw temple vumah maw Sizar kumpibawipa vumah maw thilsual ka puahnak heimah om ngawl si," ti'n a luatnak tuh in awn si.
44025009	Sinapikhaw Festus in Jew te ang tiar a nuam manin, Paul ah kheh o atsia, "Jerusalem ah hawhso in me na thu heh relsak tu in deih tsim maw?" ti'n ti si.
44025010	Paul in, "Sizar kumpibawi berpa thukhennak mai ah ding sing. Tsimi thukhennak ah ka thu heh relsak awhnung sipelh si. Na thei seksaak bangin Jew te vumah thilsual heimah puah ngawl sing.
44025011	Thilsual puahtu ka si manin maw thi taak sual ka puah manin maw a si lekhaw, thi tu heh heimah nopmawh ngawl sing. Sinapikhaw me te sual zeinak heh heimah ngawl men a si lekhaw, me te kut ah tumah in aap thei tu ngawl ka si. Sizar kumpibawi berpa nenah thuneiso tu sing," ti'n ti si.
44025012	Festus in thu relpinak te kheh thu a relpi tselh phangin o atsia, "Sizar kumpibawi ber nenah thunei so tu si tsim maw? Sizar nenah hawh tu si tsi," ti'n ti si.
44025013	Ni dawmlai a rei phangin kumpibawi Agrippa ah kheh a zi Bernice ah thaw Festus ah leeng si.
44025014	Ni reipi a tsam zawh in Festus in kumpi bawipa nenah Paul thu kheh, "Felix zamnak thawng to pakhat om si.
44025015	Ama thu heh Jerusalem ah ka om lai in suangbawi te le Jew te huaitu upa te'n keimah rel in, a thu rel sak tu in kun ka si.
44025016	"Amahni kheh, 'Tutu sikhen tangtaihnak heh tang a taihtu thaw maitsang tsan in sual a zeinak heh rel atsia, tangtaihnak khen sual a nawnnak heh a o thei ma in reek heh Rom atsuzah daan si ngawl si,' ti'n o sing.
44025017	Tsimi manin amahni heh sanang po ngawl in leng dang atsia, a thaizing in thukhennak tohkheng ah to in, Paul ah kheh huai tiar sing.
44025018	Amah tangtaihtu te ding atsia a sual a rel phangin, ka ruatnak bangin a sual heimah rel thei nge ngawl si.
44025019	A relnak heh amahni benak thu a el dunnak le mi pakhat, thi atsia, nung leh si, ti'n Paul in kho ngai in a relnak Jesuh thu a el dunnak te phang si men si.
44025020	Tsimi thu a el dunnak heh ka thei tsiang ngawlnak a si manin, amah heh Jerusalem ah hawh in, tsimi pin me thu heh relsak tu in a nuam maw nuam ngawl dong sing.
44025021	Sinapikhaw Paul in kumpibawi ber Augustus thukhen tuh in thawng sungah khum rih tu in a ngen manin, Sizar Augustus nenah ka kuat thei ma hem khum rih tu in thupe sing," ti'n ti si.
44025022	Tsimi phangin Agrippa in Festus ah kheh, "Keimah rori in ama thu heh ngai nuam deve sing," ti'n ti atsia, Festus in, "Thaizing in ngai tu si tsi," ti'n ti si.
44025023	A thaizing in Agrippa ah le Bernice ah kheh taangkhawmnak inn sungah tsungnung ngai in lut si. Amahni kheh raalbawi te le khaw sunga mi upa te'n lun dang si. Tsin, Festus in Paul ah kheh huai tu in thupe si.
44025024	Festus in, "Kumpibawi Agrippa ah le keimahni thaw nai ah a omtu tehem, me pa heh mu si utsi. Amah heh Jerusalem-a mi bu le nai-a Jew tehem in, nung rih tu in taak leh ngawlla si, ti'n keima nenah a ngennak pa si.
44025025	Keimah hen thi taak sual a puahnak heimah mu ngawl sing. Ama'n Augustus nenah thunei so tu in ngen atsia, hawh tiar tu in thu ten sing.
44025026	Keimah hen ka bawipa nenah ngan tuh in ama thu heh tsiltsang ngai in theinak heimah nei ngawl sing. Tsimi manin amah heh nangmahni mai ah le a tsuangtsung in kumpibawi Agrippa, nangma mai rori ah huai sing. Thu na dong kan tselh phang bek in ama thu ngan tuh dawmlai nei thei tu sing.
44025027	Heimansim tiphangin thawng to pakhat heh amah sual nawnnak tsiltsang ngai in thei ngawl in hawh tiar tu heh sullelam nei ngawl ngai in ruat sing," ti'n ti si.
44026001	Tsimi phangin Agrippa in Paul ah kheh, "Nangma thu rel tsawm thei si tsi," ti'n ti si. Tsimita Paul in a kut kheh zar atsia, ama thu kheh tibang hen rel si.
44026002	Paul in, "Kumpibawi Agrippa, tuni hen Jew te sual zeinak tehem thu thaw peh dun in keimah rori in na mai ah ka rel thei manin angnung ngai in ruat sing.
44026003	A tsuangtsung in Jew te tidaan tehem le thu el dunnak tehem a theisek tu na si manin, ang sawndoh lai sing. Tsimi manin thintsual ngai in na ngaisak tuh in na kun sing.
44026004	"A pan in Jerusalem-a ka phunpi te nenah le ka rualtsam te nenah ka nungdaan te heh Jew tehem in thei ka si.
44026005	Jew te benak ah pawl lak pin a kip ber Farasi pawl te nungdaan in ka nung lam heh tetti a khan nuam a si lekhaw, amahni'n tuma pah in a thei saak si.
44026006	Pathian in kei pa te thu a tiamnak heh ka limdik manin, tuhen ding in thukhennak si sing.
44026007	Keimahni nam leinih te'n zuam ngai in Pathian na heh a sun a zan in per atsia, me thutiam heh ngah tu in limdik si ung. Kumpibawi Agrippa, me limdiknak manin keimah heh Jew te tangtaihnak sing.
44026008	Mithi te heh Pathian in tho leh tiar tu si, ti heh hei manin um awhnung ngawl in ruat si utsim?
44026009	"Thu ngai in ti le singkhaw Nazareth khawte Jesuh ming thaw a lehngat dun thil tampi puah tuh in ruat awng sing.
44026010	Tsimi bangin Jerusalem ah puah sing. Suangbawi te nen pin siangnak lai ka ngah phangin, mi thiangrim tampi te kheh thawng tohberh in, reeknak a si phangin lungkimpi sing.
44026011	Amahni kheh sinakok tehem ah tsawh atsia, Pathian kheh relse tiarlok veng sing. Amahni vumah ka thin a raw leita manin, ramdang khawpi tea riang kheh erh sing.
44026012	"Tsimi bangin puah in suangbawi te nena thuneinak le natiarnak thaw in Damaskas khawpi ah hawh sing.
44026013	Maw kumpibawi pa, sun laitak in lampi ah keimah le khual ka vakpinak te kawnvel ah van pin ni tah in vaar sawn vaarnak kheh mu sing.
44026014	Kei vaseng in lei ah du dang in, 'Saul, Saul, heita ka erh si tsim? Molhzum sirh heh nangma tsa har tu si,' ti'n awnnak aw le Hebru awn in a relnak kheh za sing.
44026015	"Tsimita, 'Bawipa, tu si tsim?' ti'n ti sing. Ama'n, 'Na erh tseihnak Jesuh ah sing.
44026016	Sinapikhaw tho la ding in. Na mu saak thil te le nangmah ka muh tuh thil te tsa naper tu in le tetti khantu si tu in tuumnak manin na nenah lalh tsawm sing.
44026017	Jew te kut pin le Gential te kut pin na kan tu sing.
44026018	Gential te mit vaar tiar tu in le thimnak pin vaarnak ah nga atsia, satan huham pin Pathian huham sungah a nganak manin, sual zahnak a ngah tuh in tuhen amahni nenah na leh sing. Tsin, keimah a umnak thawmin thiang tiarnak te lak ah ro luahtu te a si theinak tuh in khen, tuhen amahni nenah na leh sing,' ti'n ti ka si.
44026019	"Tsimi manin kumpibawi Agrippa, van pin lalhnak thu ngai ngawl in om men thei ngawl sing.
44026020	Mi te'n a sual sir atsia, Pathian lam ah nga in sualsirnak thaw a phutua naper pha te per tu in Damaskas khaw ah rel masa ber sing. Tsin, Jerusalem ah le Judea peng sung hem ah, le Gential te nenah rel sing.
44026021	Me thu manin Jew te'n temple sungah pom atsia, reek tuum ka si.
44026022	Pathian in keimah a bawm manin, minung a lian le a koh te nenah tettikhan tu in tuni tian ding reng sing. Profet te le Mawsi in a leng tula a relnak thu te siar ngawl thu dang heimah rel ngawl sing.
44026023	Tsimi thu heh, Khrih in mithi te lak pin tho masa ber a si theinak tuh in rimnak tuar atsia, Jew te le Gential te nenah vaarnak thu phuang tula si, ti heh si," ti'n rel si.
44026024	Tihen Paul in amah hung tsawmnak thu a rel tseih lai in Festus in, "Paul, am ongla si tsi! Zir tam leitanak hen nangmah am tiar ongla si!" ti'n ti si.
44026025	Sinapikhaw Paul in, "Upat taakber Festus, am nom ngawl sing. Thudik thu le ruat taak thu rel sing.
44026026	Kumpibawi pa, me thu te heh thei reng si tsi, ti'n thinlung thiang ngai in rel meek sing. Me thil heh ningnawi pin puahnak a si ngawl manin, me thil te sung pin kumpibawipa thei ngawlnak heimah a om ngawl lam heh muang sing.
44026027	Kumpibawi Agrippa, profet te relnak te heh um tsim maw? Na um lam thei sing," ti'n ti si.
44026028	Tsimi phangin Agrippa in Paul ah kheh, "Khristian si tu in zawl zo dawnzep ka si tsi," ti'n ti si.
44026029	Paul in, "Nangmah ruak si ngawl in tuni thu ka relnak a zatu tehem heh me thiarri thaw hennak siar ngawl in keimah thaw nang bang tuzep bek si ngawl in, keima bang si rori tu in Pathian nenah ngen sing," ti'n ti si.
44026030	Me thu te heh a rel tselh phangin, kumpibawipa kheh tho in, mangki bawi le Bernice ah le amahni thaw a to dang tehem khen tho deve si.
44026031	Amahni kheh suak dang atsia, "Me pa hen thi taak le thiarri in hen taak sualnak heimah puah ngawl si," ti'n rel dang si.
44026032	Tsimi phangin Agrippa in Festus ah kheh, "Me pa hen Sizar nenah thu a nei so ngawl tsuk asin, suah men tuh sipelh si," ti'n ti si.
44027001	Italy ram ah timbaw thaw in hawh tiar tu in thu tennak kei si phangin, Paul ah le midang thawng to te kheh Sizar Augustus kumpibawi bera garrison tinak raalkap honkhat uktu raalbawipa Julius kut ah aap si.
44027002	Tsimita Adramyttium timbaw to in hawh si ung. Tsimi timbaw heh Asia ram tipi kung pin hawhper tu si. Masidonia rama Thesalon khawte Aristarkhus in lun kei si.
44027003	A thaizing in Sidon khaw ah leng si ung. Julius ah heh Paul vumah a pha ngai si. Paul ah heh a rualpi te nenah leeng in bawmnak te a ngah thei tuh in dongda ngai in om tiar si.
44027004	Timbaw to in kei hawh leh phangin keimahni lam ah huih a ra manin, Saipras tikulh been in hawh si ung.
44027005	Silisia ram le Pamfilia ram te tipi kheh tenper in hawh dang atsia, Lycia ram khawpi Myra ah leng si ung.
44027006	Tsimi khaw ah raalbawi pa'n Italy ram ah hawh tu Alexandria khawte timbaw tawk in, tsimi ah thawn tiar kei si.
44027007	Nawmhet in ni reipi kei hawh zawh in, zilhtsak ngai in Knidus khaw ah leng si ung. Huih ra daan a deihnung ngawl manin Krete tikulh been in hawh atsia, Salmone leizum pin hawh tenper si ung.
44027008	Harsa ngai in kei hawh zawh in, Lasea khawpi kunga timbaw tsawlnak Deihnung, tinak ah leng si ung.
44027009	Tsimi ah hun reipi tsaam si ung. Laitsang Puai tselh ongla atsia, tipi vumah khualvak heh a launung ngai ongla manin Paul in amahni kheh ruatnak pe si.
44027010	Paul in, "Rual te, tipi vumah khualvak lai le singkhaw timbaw le a phurnak van te a ral thong bek zo ngawl, kei nungnak tian in a ral thei harsanak maktak tak kei tawk khatu launung si," ti'n amahni kheh ti si.
44027011	Sinapikhaw raalkap honkhat uktu raalbawi pa'n Paul ruatnak penak tah in, timbaw napertu te le timbaw neitupa thu kheh ngai sawn si.
44027012	Tsimi timbaw tsawlnak heh khawsik hun sung omnak tuh in a nuamdoh ngawl manin, mi tam sawn in khawsik hun sung omnak nuam Krete tikulha timbaw tsawlnak Foenix ah hawh khokho tu in ruatnak pe si. Foenix heh nidanak langlam le nidanak saklam nga si si.
44027013	Langlam huih nemno in a ra phangin mi te'n amahni tuumnak lamlen tu ring in, timbaw tsawltiarnak thiarkawi kheh nuukso atsia, Krete tikulh neek in hawh si ung.
44027014	Sinapikhaw a rei ngawl in Euroklydon tinak khawtawng huihpi rasuk si.
44027015	Khawtawng huihpi in timbaw kheh laan in, a nang zo ngawl manin huiha laannak bangbang a si tuh in timbaw kheh leh vanglak si ung.
44027016	Klauda tikulh been in kei hawh lai in khawm kheh a se tuh ngawl in zilhtsak ngai in nuukso si ung.
44027017	Khawm kheh timbaw sungah kei koih tselh phangin, timbaw a keh tuh ngawl in amahni'n rihual tuunpi thaw in kaanpek si. Syrtis runpil ah a taang kha tu a lau manin, timbaw puanzar te kheh lakulhberh in, khawtawng huihpia laannak bangbang in hawh si ung.
44027018	Khawtawng huihpi in a laan leita ongla phangin, a thaizing in timbaw a zaang doh tuh in a phurnak van te vawr si ung.
44027019	A nithumnak ni in timbaw ah mangnak thil te kheh kei kut rori in vawr si ung.
44027020	Ni tampi sung nii le arsi lang ngawl in khawtawng huihpi in nase leita in a muut manin, luat tu in limdiknak hem nei leh ngawlla si ung.
44027021	Reipi lai kei ngawl zawh in Paul ah kheh amahni lak ah ding atsia, "Rual te, ka thu ngai in Krete pin hawh awl ta kei sin, me senak le ralnak pin luat tupelh si sing.
44027022	Sinapikhaw tuhen timbaw siar ngawl, nang nungnak heh a ral thong tu ngawl manin muangkeekno in om un.
44027023	Heimansim tiphangin keimah a neitu le ama na ka pernak Pathian vanvummi pakhat kheh tsingzan in keima kung ah ding atsia,
44027024	'Paul, kih mah nen. Sizar mai ah huainak si tu si tsi. Ngai in, timbaw na topinak tehem heh Pathian in na kut sungah na pe si lei,' ti'n ti ka si.
44027025	Tsimi manin rual te, Pathian in keimah a rel bangin tsang tu in ka muang manin muangkeekno in om un.
44027026	Sinapikhaw tikulh pakhat ah taang tu si sing," ti'n ti si.
44027027	Adriatic tipi vumah khawtawng huihpi in a suk a so ah a laan zawh zan leilinak zan laitum luun in timbaw napertu te'n tipi kung lei kei neek ongla lam thei si.
44027028	Timbaw napertu te'n ti a teh phangin lamkul lai a thuk kheh thei si. Dawmlai a hawh zawh in teh lehleu atsia, lamleinga a thuk kheh thei si.
44027029	Lungpi te a khawk khatu a lau manin timbaw ninglam pin timbaw tsawltiarnak thiarkawi lehsuk in timbaw kheh tsawl tiar si. Tsin, sawngen in khawvar ngak si ung.
44027030	Timbaw napertu te kheh timbaw pin dan kuhzen tu in tuum dang in, timbaw tsawltiarnak thiarkawi pi kheh timbaw mailam pin lehsuk khel in, khawm lehsuk kuhzen dang si.
44027031	Tsimi phangin Paul in raalkap zakhat uktu raalbawipa le raalkap te kheh, "Me timbaw napertu te heh a om ngawl a si lekhaw, him thei tu ngawl si utsi," ti'n ti si.
44027032	Tsimi phangin raalkap te'n khawm khitnak ri kheh sat tawng sak atsia, khawm kheh tser tiar si.
44027033	Khawvar dawn ongla phangin Paul in amahni kheh lai ei tiar in, "Ni leili sung lai ngawl in ngak atsia, heimah ei ngawl si utsi.
44027034	Tsimi manin nang dam reng theinak tuh in lai ei tu in nang kun sing. Tutu nang sikhen nang lua sam zangkhatno pohkhen zuuk thong tu ngawl si," ti'n ti si.
44027035	Me thu heh a rel tselh phangin Paul in amahni vaseng mai ah sang le atsia, Pathian a paak tselh phangin hem in ei dang si.
44027036	Tsimi phangin a vaseng kheh tha nei dang in lai ei dang si.
44027037	Timbaw sungah minung zanih le sawm sarih le paruk om dang si ung.
44027038	Lai a kham ten phangin timbaw a zaang sawndoh tuh in, sangvut te kheh ti sungah vawr dang si.
44027039	Khawvar phangin amahni'n kei leng min heh kawnai si ti thei dang ngawl si. Sinapikhaw lei kawi pakhat ah timbaw tsawlnak a mu manin, a tsang thei a si lekhaw tsimi munah timbaw hawh tiar tu in tuum dang si.
44027040	Tsimi phangin timbaw tsawltiarnak thiarkawi pi te kheh a ri sat tawng berh in, ti sungah vawr nom dang si. Timbaw mawngnak thil peek pi khitnak ri khen suut si. Timbaw mailam pin puanzar kheh zaar atsia, tipi kung lei lam zuan dang si.
44027041	Sinapikhaw timbaw in run le tipi khawmnaka runpil sawh kha in, a lu lam heh pil sungah a nim manin taang si. A ninglam heh tilet in nase ngai in a sawh manin keh si.
44027042	Thawng to te'n tileuh atsia a danberh kha tu a lau manin raalkap te'n thawng to hem reek tu in tuum si.
44027043	Sinapikhaw raalkap zakhat uktu raalbawi pa'n Paul ah heh san a nuam manin raalkap te kheh kham in, tileuh thei te'n ti sungah dawk masa ber atsia, lei ah a kai tuh in thupe si.
44027044	Midang te'n thing peek le timbaw keh bang thing tawng te pompai in tileuh tu in thupe si. Tsimi bangin a vaseng in luat in lei ah leng dang thei si.
44028001	A luat dang tselh phangin tsimi tikulh heh Malta ti'n konak a si lam thei si.
44028002	Limdik ngawl in tsimi tikulh ah om te heh kei vaseng vumah pha ngai dang si. Ruah sar in khawsik manin meiseem atsia, awi tiar kei si.
44028003	Paul in thingkang khawmkhat khawm atsia mei ah a sang phangin, a sa manin rul pakhat suak in a kut velh si.
44028004	Tikulh ah om te'n Paul kut ah rul a peet reng kheh a mu phangin, "Ummawhnung nom ngawl in me pa heh tual reek si. Tipi vum pin dan pelh in, thumaan in nung siang ngawl si," ti'n pakhat le pakhat rel dun si.
44028005	Sinapikhaw Paul in rul kheh mei sungah thiing lok si. Rul in amah kheh heimah naa tiar ngawl si.
44028006	Tsimi bang a sipelh sikhen amahni'n Paul ah heh a bumkung ngawl lekhaw tal in thi tu in um lai si. Sinapikhaw reipi pan dang reng in, heimah a naa ngawl a mu phangin thin theng dang atsia, me pa heh pathian si, ti'n ti dang si.
44028007	Kei leng min kung ah tsimi tikulh khawbawi Publius tinak pa omnak om si. Keimahni heh ama nenah dung tiar in, nithum sung var kei si.
44028008	Tsin, tibang hen thiltsang si. Publius-a pa kheh natdun in thisen sang nat vei si. Paul in ama nenah dum in sawngen atsia, a vumah kut suan in dam tiar si.
44028009	Paul in me heh a puah tselh phangin, tikulha minaa dang te khehkhen leng deve in, dam tiarberh si.
44028010	Amahni'n thil tampi sawm kei si. Kei hawh leh phangin timbaw vumah kei kulnak thil tampi phurh belh lai si.
44028011	Lathum zawh phangin Alexandria khaw pin a leng timbaw to in hawh si ung. Tsimi timbaw vumah Tsaphir Unau milim bennak si in, khawsik hun sung hem tsimi tikulh ah om si.
44028012	Syrakus khaw ah leng in nithum sung tsaam si ung.
44028013	Tsimi pin a heel in hawh atsia, Rhegium khaw ah leng si ung. Nikhat kei tsaam zawh in langlam pin huih a ra manin ninih zawh in Puteoli khaw ah leng si ung.
44028014	Tsimi khaw ah umtu u le nau te tawk si ung. Amahni nenah tsaam tu in a huai manin ni sarih biat tsaam si ung. Tsimi pin Rom ah hawhper si ung.
44028015	Rom khawa umtu u le nau te'n kei thawm a za phangin mi pawl khat te'n Appii Dawr tian in muak kei si. Tsin, pawl khat te'n Buuk Pathum tian in muak kei si. Paul in amahni a mu phangin Pathian paak in, tha ngah si.
44028016	Rom ah kei leng phangin raalkap zakhat uktu raalbawi pa'n thawng to tehem kumpibawipa kiltu raalbawi pa kut ah aap si. Sinapikhaw Paul ah heh a mah kiltu raalkap thaw in dongda ngai in om siang si.
44028017	Tsin, tibang hen thiltsang si. Nithum zawh in Paul in Jew miphun huaitu te kheh ko si. A leng dang phangin Paul in amahni kheh, "U le nau te, ka phunpi te vumah heimah sual ngawl pelh in, kei pa te puahdaannak te khen han ngawl pelh in, Jerusalem khaw te'n thawng toh atsia Rom minung te kut ah aap ka si.
44028018	Amahni'n keimah heh thudong kan atsia, thi taak sualnak ka puahnak a mu ngawl manin leh tuum ka si.
44028019	Tsimi a tuumnak kheh Jew te'n kham atsia, Sizar nenah thunei so tu in ti sing. Tsimi bangin ka ti phangin ka miphun te sual zeinak heimah nei ngawl sing.
44028020	Tsimi manin nangmahni mu tu in le awntsawppi tu in nang ko sing. Heimansim tiphangin Israel te limdiknak manin thiarri thaw in hennak tuar sing," ti'n ti si.
44028021	Amahni'n, "Judea peng pin nangma thu thaw peh dun in laikuatnak heimah ngah ngawl si ung. Tsin, u le nau te leng in nangma thu relnak le nangmah relsenak awnkam heimah za lai ngawl si ung.
44028022	Sinapikhaw na ruatnak heh thei ot si ung. Me te pawla thu heh mun hem ah relsenak asilam thei si ung," ti'n ti dang si.
44028023	Ni a teeknak a kim phangin Jew miphun tampi te kheh Paul tsaamnak ah leng dang in, Paul in Pathian uknak thu kheh tsiltsang ngai in tettikhan atsia, Mawsi Daan le Profet te laibu sunga Jesuh thu ngannak te kheh zing pin pan simlam tian in reltsiang in amah ni kheh zawl si.
44028024	Mi pawlkhat te heh tsimi thu thaw zawl zo in, pawl khat te'n um ngawl si.
44028025	Amahni kheh a rem dun thei ngawl zawh in, a khek dun maa in Paul in thu pakhat rel si, "Kei pa te nenah Raula Thiangrim in Isaiah profet ah mang atsia a relnak heh maan si.
44028026	'Me miphun te nenah hawh ta la, "Nangmahni'n za tseih pelh in thei zo ngawl si utsi. Pan tseih pelh in mubaan ngawl si utsi.
44028027	Heitasim tiphangin me minung te thinlung heh mol in, amahni beng te heh thu za har ngai a tsia, a mit te siingpek si. Tsimi bang a si ngawl tsuk asin amahni mit in mu tu atsia, a beng te'n za tu in, a thinlung te'n theitsiang tu in, ka nen lam nga akhaw dam tiar tu sing," ti'n rel ten,' ti'n ti si.
44028028	"Tsimi manin Pathian sannak heh Gential te nenah penak si ongla in, amahni'n za tu si, ti heh thei ta un," ti'n amahni kheh ti si.
44028029	Paul in me thu heh a rel tselh phangin Jew te kheh Paul nen pin kiang dang in, nase ngai in sol dun si.
44028030	Paul ah heh inn a zawngnak ah kumnih sung biat om in ama nenah a leng tu tehem vai muakberh si.
44028031	Tsin, amahni kheh Pathian uknak thu rel atsia, Bawi Jesuh Khrih thu kheh muang ngai in zirh si. Amah kheh tumah in kham ngawl si.
45001001	Pathian in lehnak pakhat si tu in ko atsia, Pathian thuthang pha phuangtu tuh in a dangno ah a koihnak, Jesuh Khrih sel keimah Paul in lai nang kuat sing.
45001002	Tsimi thuthang pha heh tanglai in Pathian in ama profet te mang in Laithiangrim sungah thu a tiam saak si.
45001003	Tsimi thuthang pha heh ama tsapa, kei Bawipa Jesuh Khrih thu si. Amah heh tisa lam pin David tenawn si.
45001004	Mithi te lak pin tho tiarnak a sinak thawmin le thiangrimnak Raula thawmin, amah heh Pathian Tsapa si, ti'n huham thaw phuang si.
45001005	Ama thawmin le ama ming manin miphun tehem umnak thuluntu a si ten theinak tuh in lainatnak le lehnak sinak kheh tso si sing.
45001006	Nangmahni khen tsimi miphun te lak pin Jesuh Khrih konak te si utsi.
45001007	Pathian in it atsia, mi thiangrim te si tu in a konak, Rom pawlpi hem te nenah kei Pa Pathian le Bawi Jesuh Khrih lainatnak le thinnuamnak om tasen.
45001008	Leivum hem ah nang umnak thu a thang manin Jesuh Khrih ming in, nang vaseng tsa ka Pathian paak masa ber sing.
45001009	Ka sawngen nasiar in nangmahni phawk reng veng in nangmahni tsa saw ka ngen sak tsiat veng heh, ka thinlung taktak in ama tsapa-a thuthang pha phuang in ama na ka pernak, Pathian heh ka tetti si.
45001010	Tutian hen Pathian deihnak bangin, lamtsawnno in nang nenah ka hawh theinak tuh hunpha ka ngah theinak tuh in, Pathian nenah sawngen veng sing.
45001011	Heitasim tiphangin a tawp tian nang kho thei tuh in Raula lehsawng khenkhat nangmahni ka khen thei tuh in, nangmahni tawk tu heh ngaklah pittseih sing.
45001012	Meheh kei nei dangnak umnak thawmin pakhat le pakhat thazaang kei pe dun dang theitu heh si.
45001013	U le nau te, Gential dang te lak ah rah ka nei bangin, nang nenah rah ka nei deve thei tuh in, vei tampi ka tuum lam tuhen thei ngawl men nang si tu deih ngawl sing. Sinapikhaw tutian hen phengphual tu om tsiat si.
45001014	Grik te le Grik miphun a si ngawl ramdang mi te nenah, le mitsim le mitaw te nenah leiba nei sing.
45001015	Tsimi manin ka thin sungah a om heh Rom khawpi ah om nangmahni nenah khen thuthang pha heh ka ti theitawp in rel tu in ka ralringlep heh si.
45001016	Khrih thuthang pha heh zahpi himhim ngawl sing. Heitasim tiphangin thuthang pha manin a umtu tehem tsa sannak heh Pathian huham si atsia, Jew te san masa in dawlta in Gential te san si.
45001017	"Midik heh umnak in nung tu si," ti'n ngannak bangin Pathian diktsangnak heh umnak pin umnak ah lang si.
45001018	Pathian thinrawnak heh van pin, Pathian kihzah ngawl te le mi diktsang ngawl te nenah lang in amahni'n thudik kheh diktsang ngawlnak in lenpek si.
45001019	Heimansim tiphangin Pathian thu a thei awhnung te kheh Pathian in amahni a muh ongla manin, amahni sungah tsiangno in lang si.
45001020	Kawti bangin sim tiphangin Pathian in leilung a puah pin pan mu theihnung ngawl a sinak kheh amahni'n tsiangno in mu thei atsia, kumkhaw a neinak huham le kumkhaw Pathian a sinak riang kheh puahnak thil te thawmin thei theih si. Tsimi manin amahni in heimah pawhlem thei tu ngawl si.
45001021	Amahni'n Pathian kheh thei reng pelh atsia, amah kheh Pathian bangin ultung ngawl in, paak khen paak ngawl si. Tsimi tah in amahni ruatnak te kheh heimah ngawl men in tsang atsia, amahni thinlung tawnak kheh khawthim in tsang si.
45001022	A tsimdatnak te khehkhen tawnak in tsang si.
45001023	A thi thei ngawl Pathian tsungnungnak kheh a thi thei minung, vano te, kawng pali nei ramsa te le bokvak te zuk thaw thek si.
45001024	Tsimi manin amahni taksa rori riang pakhat le pakhat vumah zaknung ngai in mang tu in, le amahni thinlunga ngeetnak bangin thiangrim ngawl ngai in leida tu in, Pathian in amahni kheh lehzau vanglak si.
45001025	Amahni'n Pathian thudik kheh thuson in thek atsia, semsuahtu tah in semsuahnak te kheh be in, a na per sawn si. Semsuahtu kheh kumkhaw in tsungnung tasen. Amen.
45001026	Tsimi manin Pathian in amahni kheh a zaknung hurnak ah lehzau vanglak si. Heitasim tiphangin a nupang te riang in nupang a sinak kheh a daan bangin mang ngawl atsia, nupang dan thaw kalh dun in mang si.
45001027	Tsimi bangin mipa te khen nupang thaw a dan bangin pawl dun kheh zam atsia, ir dun leita in, zaknung ngai in mipa le mipa pawl dun si. Tsimi thil sesuak a puah manin a ngah tuh tsawhkuan kheh ngah si.
45001028	Amahni'n Pathian thei a nuam ngawl bangin, a si awhnung ngawl me thil te puah tu in lungmu sesuak sungah Pathian in amahni kheh lehzau vanglak si.
45001029	Amahni heh diktsang ngawlnak tehem, nu le pa sualnak taak hem, sesuaknak tehem, hampumnak tehem, mi siatsuah otnak thaw dim in, iksiknak, tualreeknak, hau dunnak, mizolnak le midangte thil pha ngawl puahtu in a zoltu te, mi thutam te si.
45001030	Tsin, amahni heh mi a relse thei te, Pathian a haw te, mi ngal te, mi puarthau te, mi tuangkhawng te, thil sesuak a puah pantu te, nu le pa thu a ngai ngawl te,
45001031	mi tsing ngawl te, a thukam bangin a lun ngawl te, itnak a nei ngawl te, misual a zah ngawl te, mi ngeihhar ngawl te si.
45001032	Tibang hen lei a datu te heh thitaak si ti, Pathian-a a dik thukhennak a thei thahlam reng in, tibang hen lei a da bek zo ngawl, tibanga lei a datu te kheh limpi belhsep lai si.
45002001	Tsimi manin, maw mihing, mi sual a khen saktu, na sual phaazo tu ngawl si tsi. Heitasim tiphangin midang sual thu na khen phangin, amahni sual puahnak bang thek na puah manin nangmah le nangmah sual thukhen tsawm si tsi.
45002002	Sinapikhaw tsimi bang thil te a puahtu te vumah, thudik mang in Pathian in thukhen tu si, ti heh thei si sing.
45002003	Thu na khen saknak bang thek in leida atsia tsimi bangpah in a puahtu, maw mihing, Pathian in thu a khen phangin luat tu in ruat tsawm si tsim maw?
45002004	A si ngawl lekhaw Pathian zawnruatnak hen sual sir tu in nangmah a huai lam thei ngawl in, ama zawnruat leitanak, ama thintsual leitanak le ama veizo leitanak te heinam ngawl men si tsim maw?
45002005	Sinapikhaw halta in na thin a khober manin, Pathian thinraw ni le a thukhennak dik a lang tiar ni tsa nangma tuh Pathian thinrawnak khawl tsawm tseih poh si tsi.
45002006	Pathian in, "Minung taak hem a puahnak ten bangin rul leh tu si."
45002007	Thintsual ngai in thilpha a puah khokho veng te le tsungnungnak, ultungnak le a thithei ngawl minunga sinak a zei te kheh Pathian in kumkhaw nungnak pe tu si.
45002008	Sinapikhaw maa tsabek zei in thudik thu lun ngawl atsia, diktsang ngawlnak thu lun te vumah ama thinrawnak le ama thinlingnak burh tu si.
45002009	Thil sesuak a puah veng minung hem vumah rimnak le lungsenak leng tu atsia, a masa in Jew te vumah leng tu in, dawlta in Grik te vumah leng tu si.
45002010	Sinapikhaw tsungnungnak, ultungnak le thinnuamnak kheh thilpha a puahtu tehem vumah leng tu in, a masa in Jew te vumah leng tu atsia, dawlta in Grik te vumah leng tu si.
45002011	Pathian hen mi deihdannak nei ngawl si.
45002012	Daan nei ngawl in a sual te hemmuah heh Daan nei ngawl in senak ah leng tu in, Daan neireng pelh in a sual te hemmuah heh Daan in thukhen tu si.
45002013	Heitasim tiphangin Daan za men hen Pathian mai ah diktsang si ngawl in, Daan a lun te bek diktsang si tu si.
45002014	Heitasim tiphangin Daan a nei ngawl Gential te'n Daan sungah ngannak bangin a lun tsawm men phangin, Daan a nei ngawl pelhta sikhen tsimi kheh amahni tsa Daan si ongla si.
45002015	Daana puahnak kheh Pathian in amahni thinlung sungah a ngan ham ongla lam kheh amahni'n lang tiar atsia, amahni se le pha theinak lungmu khen tettikhan si. Amahni lungmu hen amahni le amahni mawhsiat tuak, zah tuak si.
45002016	Jesuh Khrih thawmin Pathian in minung te puah kuhnak te thu a khen ni phangin, thuthang pha ka relnak bang hen khen tu si.
45002017	Ngai in, nangmah heh Jew te ti'n ponnak, Daan sirhsan in, Pathian ah tuangkhawng si tsi.
45002018	Tsin, Pathian deihnak thei in, Daan mang in zirhnak nang si ongla manin, thilpha ngaingai te kheh theitsiang si utsi.
45002019	Tsin, mittsaw lamhuaitu, khawthim sungah a om te vaarnak a petu,
45002020	mitaw te nun zirhtu, naupangno te zirhtu, Daan thu theizonak le Daan thudik neitu sing, ti'n muang tsawm si tsi.
45002021	Tsimi manin midang te zirhtu, nangmah le nangmah zirhtsawm ngawl si tsim maw? Ruko tuh ngawl in zirhtu nangmah hen ruko si tsim maw?
45002022	"Zuanzam mah," ti'n a titu nangmah hen zuanzam si tsim maw? Milim te a ningtsirtu nangmah hen milim temple te ruam si tsim maw?
45002023	Daan ah a tuangkhawngtu nangmah hen Daan na heek manin Pathian heinam ngawl te si na tsim maw?
45002024	Heitasim tiphangin, "Nangmahni manin Gential te'n Pathian ming kheh relse si," ti'n ngannak bangin si.
45002025	Daan na lun lekhaw vunrel ten heh nempi miau si. Sinapikhaw Daan na heek a si lekhaw vunrel na tennak heh ten ngawl bang si.
45002026	Tsimi manin vunrel ten ngawl pa'n Daan-a ngeetnak diktsangnak te a lun lekhaw, vunrel a ten ngawl kheh Pathian in vunrel ten in tsansak ol ngawl si maw?
45002027	Ngannak Daan nei atsia vunrel tentu nangmah hen Daan na heek lekhaw, taksa in vunrel ten ngawl, Daan kimsekno in a luntu pa'n thu na khen tu ngawl si maw?
45002028	Heitasim tiphangin pulam bek Jew te si heh Jew miphun taktak si ngawl in, taksa in pulam vunrel ten bek heh vunrel ten taktak si ngawl si.
45002029	Sinapikhaw sunglam in Jew te heh Jew miphun taktak si. Vunrel ten taktak heh ngannak daan bangin si ngawl in, Raula in thinlung vunrelten heh si si. Tsimi bang minung heh minung-a thangphatnak si ngawl in Pathian thangphatnak ngah tu si.
45003001	Tsimi lekhaw Jew te'n hei uaknak nei sim? Vunrel ten heh hei nempi sim?
45003002	Thil hintsang ah nempi pittseih si. A uaknak ber heh Pathian in ama awnkam te rori heh Jew te kelen tuh in aap si.
45003003	Mi pawlkhat te'n a um ngawl men phang hen kawti'n ti a sing im? Amahni um ngawlnak hen Pathian muangtaak sinak kheh heimah ngawl men in tsan tu si maw?
45003004	Tsan himhim tu ngawl si, "Na awnkam in diktsang atsia, thukhennak na si phang na neh theinak tuh in," ti'n ngannak bangin, minung tehem heh thuson rel ruakruak a sipelh ta sikhen, Pathian heh dik reng tasen.
45003005	Sinapikhaw kei diktsang ngawlnak hen Pathian diktsangnak lang tiar asi lekhaw, kawti'n ti a sing im? Pathian in a thinrawnak keimahni vumah a leng tiar phangin, Pathian heh a dik ngawl si, ti'n ti a sing maw? Minung sinak in awn sing.
45003006	Ti thei himhim tu ngawl si sing. Tsimi a si lekhaw kawti bangin leivum minung te thukhen thei tu sim?
45003007	Sinapikhaw thuson ka rel manin Pathian thudik hen amah tsungnung tiar leilei a si lekhaw, heita misual bangin thukhennak tuar reng lai sing im?
45003008	"Thilpha a suak tuh in thil sesuak puah a sing," ti'n heita kei ti men sawn ngawl? Tsimi heh mi pawlkhat te'n keimahni a relsenak bang le tsimi bangin awn si tiar in a nawnnak bangin si si. Tsimi bangin a titu te vumah Pathian thukhennak heh a dik si.
45003009	Tsimi a si lekhaw kawti'n ti a sing im? Keimahni Jew te heh amahni tah in pha sawn lawt na sing im? Pha sawn nom ngawl poh ee. Heitasim tiphangin ka rel saak bangin keimahni Jew tehem le Grik tehem heh suala nennak ruak si sing.
45003010	Midik tumah om ngawl si; pakhatno pohkhen om ngawl si.
45003011	Theitsiang zo tumah om ngawl si. Pathian zei tumah om ngawl si.
45003012	A vaseng in peuberh in, mi nempi ngawl in tsang dangberh si lei. Thilpha puah tumah om ngawl, pakhatno pohkhen om ngawl si."
45003013	"Amahni dangsung heh thaan hongnak bang si in, a lei te kheh mizolnak in mang si. " "Amahni mur nuai ah rulru om si."
45003014	"Amahni kam heh mitsamnak le awrse in dim si."
45003015	"Amahni kawng te heh mi thisen suah tu in dangzaang si.
45003016	Amahni lampi te ah senak le bawngsenak ruakruak dim si.
45003017	Thinnuamnak lampi kheh thei ngawl si."
45003018	"Amahni mit ah Pathian kihzahnak om vanglak ngawl si," ti'n ngannak bangin si.
45003019	Tumah in a awn thei tuh ngawl in le leivum minung tehem Pathian mai ah mawh nei asiberh theinak tuh in, Daan-a relnak tehem heh Daan nuai ah a om te nenah relnak a si lam heh thei si sing.
45003020	Tsimi manin Daan lunnak man hen tumah in Pathian mitmuh ah diktsang tu ngawl si. Heitasim tiphangin Daan thawmin sual heh hei si, ti heh thei si sing.
45003021	Sinapikhaw tuhen Daan le Profet te'n tetti a khan bangin, Daan peh ngawl in Pathian in a diktsangnak kheh muh ongla kei si.
45003022	Pathian diktsangnak riang kheh Jesuh Khrih umnak thawmin, a umtu minung tehem nenah le minung tehem vumah leng si. Tsimita danghan dunnak heimah om ngawl si.
45003023	Heitasim tiphangin minung tehem sualberh ongla in, Pathian tsungnungnak ah leng baan ngawl si.
45003024	Pathian in a lainatnak thawmin Khrih Jesuh dennak manin amahni kheh a thawnthong in diktsang tiar ong si lei.
45003025	Pathian in ama diktsangnak kheh Jesuh Khrih thisen umnak thawmin a lang theinak tuh in Jesuh Khrih ah kheh sualzah kunsaktu tuh in mang si lei. Heitasim tiphangin Pathian thintsualnak hen a puah awngnak sualnak te kheh leekdelh si.
45003026	Tsimi bangin sualnak te a leekdelh heh Pathian in tusan ah hen ama diktsangnak muh tu in, le amah heh diktsang si atsia, Jesuh ah a umtu tehem diktsang tiar tu a si lam a muh theinak tuh in si.
45003027	Tsimi a si lekhaw tu in tuangkhawng thei tu sim? Tumah in tuangkhawng thei tu ngawl si. A tuangkhawng thei ngawlnak heh hei Daan in a kham ta sim? Naper manin si maw? si ngawl si. Umnak Daan in a kham man si.
45003028	Tsimi a si manin minung heh Daan lun manin si ngawl in, umnak manin diktsang si, ti heh kei thukhumnak si.
45003029	Pathian heh Jew te Pathian bek si maw? Gential te Pathian khen si deve si ngawl si maw? Si si, Gential te Pathian khen si deve si.
45003030	Umnak sirhsan in vunrel a tentu te, le umnak manin vunrel a ten ngawl te diktsang tiartu Pathian pakhat bek om si.
45003031	Tsimi a si lekhaw umnak manin Daan heh kei lon men si maw? Si himhim ngawl si. Daan kei kho tiar si sawn si.
45004001	Tsimi a si lekhaw kei pa Abraham in tisa lam ah hei ngah sim?
45004002	Abraham ah heh a pernak manin diktsang tiarnak a si lekhaw, tuangkhawng tuh heino pohkhen nei bel ol si. Sinapikhaw Pathian mai ah zonghen nei tu ngawl si.
45004003	Laithiangrim ah ngannak bangin "Abraham in Pathian um atsia, tsimi a umnak heh Pathian in diktsangnak in siarsak si," ti'n ti si.
45004004	Mi pakhat in na a per phangin a naper man heh lainatnak manin a ngahnak si ngawl in, a tsovo a ngahnak si sawn si.
45004005	Sipelh atsia Pathian heinam ngawl te diktsang tiartu Pathian in, na per ngawl pelh in amah a um a si lekhaw, tsimi a umnak kheh diktsangnak in siarsak si.
45004006	Tsimi bangin napernak peh ngawl in Pathian in mi diktsang in a siarnak pa angnak kheh David in tihen ti si,
45004007	"Daan nei ngawla napernak zah saknak te le a sualnak te khuh saknak te kheh mi ang te si.
45004008	BAWIPA in sual reng pelh sual ngawl si, ti'n a tinak pa heh mi ang si," ti'n ti si.
45004009	Me angnak heh vunrel ten te tsa bek si maw? A si ngawl lekhaw vunrel ten ngawl te tsa khen si deve sim? Heita tihen dong sing im ti phangin, Abraham in um atsia, tsimi a umnak kheh diktsangnak in Pathian in siarsak si, ti si sing.
45004010	Kontik in siarsak sim? Vunrel a ten zawh in si maw, vunrel a ten ma in si sawn sim? Vunrel a ten zawh in si ngawl in, vunrel a ten ma in si sawn si.
45004011	Abraham in vunrel ten ngawl asi pelhta khen, a umtu hem te pa a si theinak tuh in, le a umtu tehem diktsang in siarnak a si theinak tuh in, vunrel ten ngawl a si lai in vunrel ten theihdiknak kheh ngah si. Tsimi vunrel tennak heh umnak manin diktsangnak tatsik si.
45004012	Tsin, Abraham ah heh vunrel ten te ruak-a pa si ngawl in, kei pa Abraham in vunrel a ten ma ama umnak khawngiah a luntu te tsa khen si meek si.
45004013	Heitasim tiphangin Abraham ah le a tenawn te heh leivum ro luahtu tuh in thutiam a si heh Daan lun manin si ngawl in, umnak manin a ngahnak diktsangnak manin si sawn si.
45004014	Daan bangin a nungtu te heh ro luahtu a si tsuk asin, umnak heh heimah ngawl men situ atsia, thutiam khen heh heimah nempi ngawl in tsang tu si.
45004015	Heitasim tiphangin Daan hen thinrawnak suak tiar si. Daan om ngawl min ah daan heek om ngawl si.
45004016	Tsimi manin thutiam heh Daan a lun te tsa bek si ngawl si. Kei vaseng-a pa Abraham umnak bangin a umtu te le Abraham tenawn tehem tsa a kim theinak tuh in, umnak sirhsan in lainatnak thawmin diktsang si theinak tuh in si.
45004017	"Miphun tampi te pa in na puah ongla sing," ti'n ngannak bangin, Abraham ah heh mithi te nungnak a petu le a om ngawl thil te a om bangin a reltu, a umnak Pathian mai ah amah heh kei pa si.
45004018	"Na tenawn te heh tsimi bang zah in tam tu si," ti'n ngannak bangin, miphun tampi te pa a si theinak tuh in, Abraham in limdik tuh a om leh ngawlla sipelh in, umnak thawmin limdik si.
45004019	Amah heh kum zakhat a kim tuzep si ongla in, a taksa khen heh mithi bang a si ongla lam a thei thahlam reng in, le a zi Sarah ah khen nau a pai thei ngawl lam a thei thahlam reng in a umnak kiam lawt ngawl si.
45004020	Um ngawlnak manin Pathian thutiam kheh ummawh ngawl in, a umnak kol tiar atsia, Pathian thangphat si.
45004021	Tsin, Pathian in a tiam saak heh kim tiar tu si ti heh tsiangno in thei si.
45004022	Tsimi manin "tsimi a umnak kheh Pathian in diktsangnak in siarsak si."
45004023	Tsimi a umnak heh Pathian in diktsangnak in siarsak si, ti heh Abraham tsa bek in ngannak si ngawl si.
45004024	Keimahni tsa khen si deve si. Kei Bawipa Jesuh heh mithi te lak pin a tho tiartu Pathian kei um lekhaw, tsimi kei umnak kheh diktsangnak in siarsak tu kei si.
45004025	Amah heh thilsual kei puahnak te manin aapnak si atsia, kei diktsang theinak tuh in tho tiarnak si.
45005001	Umnak manin diktsang tiarnak kei si ongla manin, kei Bawipa Jesuh Khrih thawmin Pathian thaw rem dun si sing.
45005002	Ama manin kei sirhsannak lainatnak sungah umnak thawmin lut thei atsia, Pathian tsungnungnak limdik in ang si sing.
45005003	Tsimi bek zo ngawl harsanak in keimahni tsungnung tiar deve si. Heimansim tilekhaw harsanak in tuarzonak suak tiar,
45005004	tuarzonak in nuntsan pha suak tiar in, nuntsan pha in limdiknak a suak tiar manin si.
45005005	Tsin, limdiknak hen zak tiar ngawl kei si. Heitasim tiphangin, keimahni a penak Raula Thiangrim thawmin Pathian itnak kheh kei thin sungah burh ongla si.
45005006	Heimah ti thei ngawl kei si lai in, a hun a kim phangin, Pathian kihzah ngawl te tsa in Khrih ah kheh thi si.
45005007	Midik pa ai in mi pakhat thi heh om har ngai si; mipha pa ai in thi ngam mi pakhat khat om kha men thei si.
45005008	Sinapikhaw misual kei si laitak in keimahni ai in Khrih in thihnak a tuarnak hen Pathian in ama itnak kheh kei nenah lang tiar si.
45005009	Tsimi bek zo ngawl tuhen keimahni heh a thisen thawmin diktsang tiar atsia, ama manin Pathian thinrawnak pin sannak te si sing.
45005010	Heitasim tiphangin ama raal kei si lai in ama Tsapa thihnak manin Pathian amah thaw rem dun leh tiarnak kei si lekhaw, rem dun leh tiarnak kei si zawh in ama nungnak thawmin sannak si leilei rih tu si sing.
45005011	Tsimi bek si ngawl in, keimahni heh tuhen kei Bawipa Jesuh Khrih thawmin Pathian thaw rem dun leh tiarnak kei tso manin, kei Bawipa Jesuh Khrih thawmin Pathian vumah ang meek si sing.
45005012	Tsimi manin mi pakhat manin leivum ah sual a lut bangin, tsimi sual manin leivum ah thihnak lut si. Leivum minung tehem a sualberh manin minung tehem vumah thihnak leng si.
45005013	Heitasim tiphangin Daan a om ma in leivum ah sual om ongla si. Sinapikhaw Daan a om ngawl lailen sual heh sual in ruatnak si ngawl si.
45005014	Sinapikhaw Adam san pin pan Mawsi san tian thihnak in uk si. Adam in daan a heeknak bang thilsual a puah ngawl te riang thihnak in uk si. Adam ah heh a leng tulai Pa muh hamnak si.
45005015	Sinapikhaw thawnthong in penak lehsawng heh thilsual puahnak te bang si ngawl si. Heitasim tiphangin mi pakhata thil tisualnak manin mi tampi thi a silekhaw, me tah hen Pathian lainatnak le mi pakhat, Jesuh Khrih thawmin lehsawng heh mi tampi nenah tam sawn pittseih in leng si.
45005016	Tsin, lehsawng heh mi pakhat, misual pa manin a leng thil thaw bangve ngawl si. Heitasim tiphangin mi pakhata sual manin thukhennak heh hannak heh si. Sinapikhaw sualnak tampi tsa Pathian in thawn thong in a penak lehsawng heh diktsang tiar heh si.
45005017	Heitasim tiphangin mi pakhat in thilsual puah atsia, tsimi mi pakhat manin thihnak in a uk a silekhaw, lainatnak nual ngai in a dongtu le diktsangnak lehsawng a saangtu te'n, tsimi mi pakhat, Jesuh Khrih thawmin nungnak ah uk leilei tu si.
45005018	Tsimiman in mi pakhat in thilsual a puah manin mi hem vumah hannak leng si. Tsimi bang deve in mi pakhata diktsangnak a puahnak manin mi hem vumah Pathian in thawnthong in a penak lehsawng leng atsia, nungnaka diktsangnak ah leng theinak ngah si.
45005019	Heitasim tiphangin mi pakhata thu ngai ngawl manin mi tampi te misual in a tsang tiar bangin, Mi pakhata thu ngai manin mi tampi te mi diktsang si tiar deve tu si.
45005020	Tsimi bek zo ngawl thilsual puah a tam leilei tuh in Daan leng si. Sinapikhaw sual a pungzai minah lainatnak tam leilei si.
45005021	Tsin, sual in thihnak tawnin a uk bangin, lainatnak in diktsangnak tawnin uk tu atsia, tsimi bangpah in diktsangnak in kei Bawipa Jesuh Khrih thawmin kumkhaw nungnak ah lenpi tu si.
45006001	Tsimi a si lekhaw kawti'n ti a sing im? Lainatnak a tam leilei tuh in sual tseihtseih rih a sing maw?
45006002	Sual leh nom tu ngawlla si sing. Sual ah a thi ongla keinihni hen kawti'n sual ah nung rih tu si sing im?
45006003	Khrih Jesuh ah niim ongla keinihni hen ama thihnak ah kei niim lam theitsawm ngawl si utsim maw?
45006004	Tsimi manin ama thihnak ah kei niimnak thawmin amah thaw vi langkhatnak si sing. Tsin, Pa'n ama tsungnungnak thawmin Khrih ah kheh mithi te lak pin a tho tiar bang deve in, keimahni khen nunther ah nungtu si sing.
45006005	Ama thihnak ah thi langkhat le singkhaw, ama tholehnak ah tho langkhat leh tu si sing.
45006006	Suala sel kei si awngkel leh tuh ngawlla in, kei sual ruangpum heh siatsuah a si theinak tuh in, kei minung lun heh amah thaw thinglamteh ah khentsih a si lam thei si sing.
45006007	Heitasim tiphangin mithi heh sual pin luat si lei.
45006008	Khrih ah thaw thi langkhat le singkhaw amah thaw nung deve tu si sing, ti'n um si sing.
45006009	Khrih ah heh mithi te lak pin tho tiarnak si ongla in, thi awngkel leh tu ngawlla si, ti kheh thei si sing. Thihnak in a vumah thunei leh nom tu ngawlla si.
45006010	Heitasim tiphangin amah hen a thi phangin mi hem tsa in sual ah veikhat thi si. Sipelhatsia a nung phangin Pathian ah nung si.
45006011	Tsimi bangin nangnihni khen sual ah hen thi miaumiau ongla in ruat tsawm ula, kei Bawipa Jesuh Khrih thawmin Pathian ah a nung in ruat tsawm un.
45006012	Tsimi manin a thi thei nang ruang puma ngeetnak nang luntuh ngawl in sual heh a thi thei nang ruangpum uk tiar leh awl la un.
45006013	Tsin, nang ruangpum khen te kheh diktsang ngawlnaka raalvan si tu in sualnak ah pe mah na un. Tsimi tah in mithi te lak pin a nung leh te bangin nangmah ni le nangmah ni tsawh Pathian nenah aap tsawm ula, nang ruangpum khen te kheh diktsangnak raalvan si tu in Pathian nenah pe tsawm sawn un.
45006014	Daan nuai ah om si ngawl in, lainatnak nuai ah om nang si ongla manin sual in nang uk leh awl la sen.
45006015	Tsimi a si lekhaw kawtibang si tu? Daan nuai ah om ngawl in lainatnak nuai ah om kei si ongla manin sual rih a sing maw? Sual himhim leh tu ngawlla si sing.
45006016	Mi pakhat khat nenah sel bangin ama thu lun tu in nang pe tsawm a si lekhaw, thihnak ah a lentu sual asikhen, diktsangnak ah a lentu thulunnak asikhen, tsimi a thu nang lunnaka sel nang silam thei ngawl si utsim maw?
45006017	Nangmahni heh suala sel si awng si utsi. Sinapikhaw nangmahni nenah penak zirhnak daan kheh thintak lungtak in nang lun manin Pathian paak sing.
45006018	Sual pin luat tiarnak nang si ongla manin, diktsangnaka sel si ongla si utsi.
45006019	Nang tisa a kol ngawl manin, minung daan in rel nang sing. Nang ruangpum khen te kheh a thiangrim ngawl thil lam ah le tsan nei ngawl in nungnak lam ah sel bangin pe si utsi. Tsimi tsan nei ngawl in nungnak khen tsan nei ngawl leilei in nungnak ah huai nang si. Tsimi bangpah in tuzong hen nang ruangpum khen te kheh thiangrimnak ah a huaitu diktsangnaka sel bangin pe tsawm un.
45006020	Suala sel nang si lai in diktsangnak in uk ngawl nang si.
45006021	Tuhen nangmahni a zak tiartu thil te khen hei nempinak nang pe sim? Tsimi nuntsan te khomnak heh thihnak si.
45006022	Sinapikhaw tuhen nangmahni heh sual pin luat tiarnak si ongla si utsi. Pathian sel nang si ongla manin, thiangrimnak rah nei ongla si utsi. Tsin, a khomnak heh kumkhaw nungnak si.
45006023	Heitasim tiphangin sual thaman heh thihnak si. Sinapikhaw Pathian lehsawng heh kei Bawipa Jesuh Khrih thawmin kumkhaw nungnak si.
45007001	Daan a theitu te nang rel sing. U le nau te, mi pakhat heh a nun sung bek Daan in uk si ti heh thei ngawl si utsim maw?
45007002	Pasel nei nupang heh a pasel a nung lai bek in Daan in a pasel thaw hen si. A pasel a thi a si lekhaw a pasel thaw a hentu daan pin luat si.
45007003	Tsimi bangin a pasel nung reng pelh in, pasel dang a nei lekhaw amah heh zuanzam si. Sinapikhaw a pasel a thi a si lekhaw tsimi Daan pin luat atsia, mipa dang thaw a huai dun asikhen zuanzam si ngawl si.
45007004	Tsimi bangin ka u le ka nau te, Pathian lam ah rah kei rah thei tuh in le Pathian in mithi te lak pin a tho leh tiarnak Khrih thaw nang huai dun theinak tuh in, Khrih ruangpum thawmin Daan ah mithi si ongla si utsi.
45007005	Heitasim tiphangin tisa nun in kei nung lai in, Daan in a thawnnak sual ot leitanak te hen thihnak ah a huaitu rah rah tu in, kei ruangpum khen te ah naper si.
45007006	Sinapikhaw tuhen Daan lun ngannak si ngawl in, Raula thernak in ama na kei per thei tuh in, keimahni a hen tu Daan ah thi ongla kei si manin, Daan pin luat tiarnak si ongla si sing.
45007007	Tsimi a si lekhaw kawti'n ti a sing im? Daan heh a sual si maw? Sual himhim ngawl si. Heitasim tiphangin Daan in, "Mi te thil ot mah," ti in a ti ngawl tsuk asin, mi te thil ot heh sual a si lam thei tu ngawl sing.
45007008	Sinapikhaw sual hen thukhaam thawmin hunpha ngah atsia, keimahni sungah sesuak otnak a phunphun suak tiar si. Heitasim tiphangin Daan a om ngawl lekhaw sual om ngawl si.
45007009	Daan nei ngawl in nung awng sing. Sinapikhaw thukhaam a leng phangin sual heh nung leh atsia, thi sing.
45007010	Nungnak ah a lentu thukhaam heh keimah thi tiartu a si lam mu ngah sing.
45007011	Heitasim tiphangin sual hen thukhaam manin hunpha le ngah in, keimah zol atsia, thukhaam mang in reek ka si.
45007012	Tsimi manin Daan heh thiangrim si, thukhaam khen thiangrim in diktsang atsia pha pah si.
45007013	Tsimi lekhaw thilpha heh keima tsa thihnak in tsang si maw? Tsang himhim ngawl si. Sinapikhaw sual heh sual a si lam a lang theinak tuh in, thilpha mang in keima sungah thihnak suak tiar si. Tsimi heh sual heh thukhaam manin sual tawptong a si theinak tuh in si.
45007014	Daan heh raula lam thil a si lam thei si sing. Sinapikhaw keimah heh lei tisa minung si atsia, suala sel si tu in zuarnak sing.
45007015	Ka puahnak heh thei zo ngawl sing. Heitasim tiphangin ka puah otnak puah ngawl in, ka hawnak sawn puah sing.
45007016	Tsimi bangin ka puah tuh ngawl thil ka puah a si lekhaw, Daan heh a pha si, ti'n lungkimpi sing.
45007017	Sinapikhaw tuhen tsimi a puahtu heh keimah si leh ngawlla in, ka sungah a om sual in a puahnak si sawn si.
45007018	Heitasim tiphangin ka sungah thilpha heimah a om ngawl lam thei sing. Meheh lei tisa ka sinak in si. Keima sungah thilpha puah otnak a om pelhta sikhen, kawtibang in puah tu ti thei zo nom ngawl sing.
45007019	Heitasim tiphangin thilpha ka puah tuh puah ngawl in, ka puah ot nom tuh ngawlnak a sesuak thil sawn puah sing.
45007020	Tuhen ka puah tuh ngawl ka puah phangin a puahtu taktak heh keimah si ngawl in, ka sungah a om sual si sawn si.
45007021	Tsin, thilpha ka puah ot phangin keima sungah thil sesuak om si tinak daan heh tawk sing.
45007022	Keima sunglam minung hen Pathian daan ah ang si.
45007023	Sinapikhaw ka ruangpum khen te ah ka lungmu daan dotu daan dang mu sing. Tsimi daan hen ka ruangpum khen te ah na a pertu sual daan ah sel tsang tiar ka si.
45007024	Bang lawmlawma mi siahtheih ka si heh maw! Me thihnak ruangpum pin tu in ka san tu nan tih im?
45007025	Kei Bawipa Jesuh Khrih thawmin keimah santu Pathian paak sing. Ka lungmu hen Pathian daan lun atsia, ka tisa hen sual daan lun sing.
45008001	Tsimi manin tuhen tisa deihnak bangin nung ngawl in Raula deihnak bangin nung atsia, Khrih Jesuh sungah a omtu te vumah hannak om ngawl si.
45008002	Heitasim tiphangin Khrih Jesuh ah nungnak Raula daan in suala daan le thihnak daan pin luat tiar ongla kei si.
45008003	Tisa manin Daan heh kol ngawl in heimah a puah thei ngawl manin, Pathian in ama tsapa rori kheh sual sinak tisa bang nei tiar in, sual tsa in leh si. Tsin, sual kheh tisa ah han si.
45008004	Tisa deihnak bangin nung ngawl in, Raula deihnak bangin a nung keimahni ah hen Daana ngeetnak diktsangnak a kimsek theinak tuh in, ama tsapa kheh leh si.
45008005	Heitasim tiphangin tisa deihnak bangin a nung te hen tisa thil te kheh ruat in, Raula deihnak bangin a nung te hen Raula thil te ruat si.
45008006	Tisa lam ruatnak heh thihnak si. Sinapikhaw raula lam ruatnak heh nungnak le thinnuamnak si.
45008007	Tisa lam ruatnak heh Pathian thaw a raal dun manin, Pathian daan lun ngawl in, lun zo ngawl taktak si.
45008008	Tsimi manin tisa lam ah a nung te hen Pathian ang tiar thei nom ngawl si.
45008009	Sinapikhaw Pathian Raula kheh nangmahni sungah a om taktak a si lekhaw, nangmahni heh tisa ah om si ngawl in, Raula ah om si sawn si utsi. Tutu sikhen tuhen Khrih Raula a nei ngawltu heh Khrih-a si ngawl si.
45008010	Nangmahni sungah Khrih a om lekhaw sual manin ruangpum heh a thi pelhta sikhen, diktsangnak manin Raula heh nung si.
45008011	Sinapikhaw mithi te lak pin Jesuh ah a tho tiartu Pathian Raula heh nang sungah a om lekhaw, Khrih ah mithi te lak pin a tho tiartu Pathian in nangmahni sungah a om ama Raula thawmin a thi thei nang ruangpum kheh nungnak pe deve tu si.
45008012	Tsimi manin u le nau te, leiba nei si sing; sinapikhaw tisa ah si ngawl in, tisa deihnak bangin nung tu in khen si ngawl si.
45008013	Heitasim tiphangin tisa deihnak bangin nang nung a si lekhaw thi tu si utsi. Raula thawmin ruangpuma napernak te kheh nang thi tiar a si lekhaw, nung tu si utsi.
45008014	Pathian Raula-a huainak te hemmuah heh Pathian tsa te si.
45008015	Nangnihni hen kih le lau tu in sel ah a tang leh tiartu raula tso si ngawl in, tsalawh sinak Raula tso si sawn si atsia, tsimi Raula thawmin, "Abba, ei Pa," ti'n au si sing.
45008016	Pathian tsa te kei si lam heh Raula amah rori in kei raula thaw tettikhan si.
45008017	Tsin, Pathian tsa te kei si lekhaw, keimahni heh ro luahtu te si atsia, Khrih ah ro luah pitu, Pathian ro luahtu te si sing. Khrih thaw tsungnung langkhat tiarnak kei si tuh in, Khrih amah thaw tuar dang si sing.
45008018	Tusana tuarnak te heh kei nenah a lang leh tulai tsungnungnak thaw santeh taak in ruat ngawl sing.
45008019	Pathian tsa te a lang tu kheh semsuahnak te'n ngaklah ngaingai dang si.
45008020	Pathian in semsuahnak te heh heimah ngawl men in tsan si. Tsimi heh semsuahnak te amahni nuamnak manin si ngawl in, a tsan tu in limdiknak sungah a om tiar si sawn si.
45008021	Heitasim tiphangin semsuahnak te khehkhen senaka sel pin Pathian tsa tea a tsungnung luatnak sungah luat tiarnak si deve tu si.
45008022	Semsuahnak tehem heh tutian hen ai ruangruang in naukei nat tuar dang si, ti kheh thei si sing.
45008023	Tsin, amahni ruak si ngawl in, Raula rah masa ber keimahni rori riang in ama tsalawh kei sinak kei ruangpum den tuh ngaklah in kei sunglam pin ai ruangruang deve si sing.
45008024	Heitasim tiphangin me limdiknak sungah sannak te si sing. Sinapikhaw mu rengnak limdik heh limdiknak si ngawl si. Mi pakhat in a mu rengnak heh limdik tseih rih tu si maw?
45008025	Sinapikhaw kei mu ngawlnak kei limdik phangin thintsual ngai in ngak khokho si sing.
45008026	Tsimi bangin kei kol ngawlnak heh Raula in bawm meek kei si. Kei ngen awhnung bangin kei sawngen tuh khen thei ngawl si sing. Sinapikhaw awn in rel theihnung tuh ngawl tiantian in keimahni tsa Raula in ai ruangruang in kun sak kei si.
45008027	Raula hen Pathian deihnak bangin mi thiangrim te tsa a kun sak veng manin, thinlung a tsulsektu Pathian in Raula ruatnak thei si.
45008028	Tsin, Pathian a ittu, ama tuumnak bangin a konak te tsa in, thil tehem heh amahni phatnak tsa in naper dang si, ti kheh thei si sing.
45008029	Heitasim tiphangin unau tampi sung pin tsaminlawh a si theinak tuh in le a thei ham saak te kheh ama Tsapa sinak bang a nei theinak tuh in, laitenteek ham si.
45008030	Tsimi zo ngawl a laitenteeknak te kheh ko atsia, a konak te kheh diktsang tiar in, diktsang tiarnak te kheh tsungnung tiar si.
45008031	Me thu te vumah hei awn rih tu si sing im? Pathian in keimahni lam ah a om a si lekhaw tu in kei do ngam tu sim?
45008032	Ama tsapa rori riang hawi ngawl in keimahni a pe siangtu Pathian in, tsapa thawlom in thil tehem khen kei vaseng tsa in pe tsih ol ngawl si maw?
45008033	Pathian dengnak te heh sual nawn tuh hei om tu sim? Diktsang tiartu heh Pathian si.
45008034	Hantu heh tu sim? Amah heh a thi bek zo ngawl, mithi te lak pin tho leh tiarnak si in, Pathian taklam ah om atsia, keimahni tsa sawngen saktu Khrih ah si.
45008035	Khrih itnak pin tu in khen theitu kei sim? Harsanak in maw, lungse khawngainak in maw, erhnak in maw, riandungnak in maw, kawngkolhnak in maw, thinphu lasamveinak in maw, vangsang in maw, me te hen khen thei tu kei si maw?
45008036	"Nangma tsa in sunlawhlen reeknak tuar si ung. Tel tuh tuu bangin teeknak si ung," ti'n ngannak bangin si si.
45008037	Khen thei himhim tu ngawl kei si. Keimahni ittu Pathian thawmin me thil tehem vumah nehtu te tah in nehtu sawn si lai si sing.
45008038	Heitasim tiphangin thihnak a sikhen, nungnak a sikhen, vanvummi te a sikhen, uktu te a sikhen, huham te a sikhen, tuhuna thil te'n a sikhen, a om tulai thil te'n a sikhen,
45008039	a dak a sikhen a thuk a sikhen, semsuahnak thil dang te a sikhen kei Bawipa Khrih Jesuh sungah kei tso ngah saak Pathian itnak pin, khen thei tu ngawl kei si, ti heh theiken si sing.
45009001	Keima pha le se theikhennak lungmu in Raula Thiangrim sungah tetti a khan bangin, thuson rel ngawl in, Khrih ah thudik ka relnak heh,
45009002	ka thinlung in lungse ngun atsia, thinhar ngai veng sing.
45009003	Heitasim tiphangin lei tisa daan in ka sulzawn ka laizawn, ka unaupi te ai in keimah sawn heh Khrih thaw khek in Pathian tsamnak si ot sing.
45009004	Amahni heh Israel te si atsia, tsalawh sinak, tsungnungnak, thukam te, Daan penak, Pathian napernak le thutiam te nei si.
45009005	Pupa te heh amahnia si atsia, lei tisa daan in Khrih ah heh amahni sung pin piang si. Amah heh heizongza vumah om si atsia, kumkhaw tsungnung Pathian si. Amen.
45009006	Pathian awnkam heh hei a ti thei ngawl si ngawl si. Heitasim tiphangin Israel tsanawn tehem heh Israel miphun taktak silawt ngawl si.
45009007	Abraham tenawn a si tavang poh in, Abraham tsa te taktak si veng lawt ngawl si. Tsimi tah in, "Isak pina bek heh na tenawn te tinak si tu si," ti'n ti si.
45009008	Tsimi heh lei tisaa tsa te heh Pathian tsa te si ngawl in, thutiama tsa te bek, Abraham tsa te in siarnak si.
45009009	Heitasim tiphangin, "A hun a kim phangin leng leh angkhaw, Sarah in tsapa hing tu si," ti'n thutiam thu om si.
45009010	Me bek zo ngawl, Rebekka ah heh kei papi Isak ah thaw huai dun atsia, naupai si.
45009011	Pathian dengnak thu ah hen a tuumnak heh puah le per man si ngawl in, a kotu pa thu bangin a kho theinak tuh in, tsaphir te a hing ma, amahni'n se le pha a puah ma in,
45009012	Pathian in, "A u in a nau na per tu si," ti'n Rebekka ah rel si.
45009013	Tsimi heh, "Jakob ah heh it atsia, Esau ah heh haw sing," ti'n ngannak bangin si si.
45009014	Tsimi a si lekhaw kawti'n ti a sing im? Pathian heh diktsang ngawl si, ti'n ti a sing maw? Ti himhim tu ngawl si sing.
45009015	Heitasim tiphangin Pathian in, "Ngeihhar ka nuamnak te ngeihhar angkhaw, laina ka nuamnak te laina tu sing," ti'n Mawsi ah rel si.
45009016	Tsimi manin me thu ah hen a deihtua deih man men in le a daantua daan man men si ngawl in, ngeihharnak a muh tu Pathian thuthu si sawn si.
45009017	Heitasim tiphangin Laithiangrim in, "Nangma sungah ka huham ka lang tiar theinak tuh in le leivum hem ah ka ming a thang theinak tuh in, me ka tuumnak man rori hen tsawisang na sing," ti'n Faraw ah kheh ti si.
45009018	Tsimi manin Pathian hen a ngeihhar otnak te ngeihhar atsia, thin a kho tiar otnak te thinkho tiar si.
45009019	Tsimi phangin nangmah hen, "Hei manin Pathian in sual zei renglai sim? Ama deihnak tu in kham thei tu sim?" ti'n ti tu ka si tsi.
45009020	Pathian sol ngamtu maw mihing, nangmah heh tu si tsim? Thil vawnak hen vawtu pa nen ah, "Hei manin tibang hen vaw ka si tsim?" ti'n ti thei ol maw?
45009021	Beel vawtu hen buan lom khat pin tsungnung ngai in mang tuh le zaraan in mang tuh beel vaw theinak thu nei ngawl si maw?
45009022	Pathian in minung te vumah a thinrawnak muh nuam atsia, a huham thei tiar nuam si. Sinapikhaw a thinrawnak a tuartu tuh te vumah le amahni senak tuh in a remham saak thinrawnak beel te vumah thintsual in a pantel men tsuk asin kawti'n ti a sing im?
45009023	Tsin, tuma pah in a tuum hamnak ngeihharnak beel te tsungnung tiar tu in a remham saak, ngeihharnak a tso beel te vumah a tsungnungnak lian heh thei tiar nuam si.
45009024	Tsimi ngeihharnak beel te heh Jew te sunga bek konak si ngawl in, keimahni Gential te sung pin khen a konak si deve si sing.
45009025	Hosea Laithiangrim sungah Pathian in, "Keima minung a si ngawl te kheh, ka minung te, ti'n ti tu sing. Ka it ngawlnak minu kheh ka itnak minu, ti'n ti tu sing," ti'n ti si.
45009026	"Tsin, tibanghen thiltsang tu si. 'Ka minung te si ngawl si utsi' ti'n ka ti minah, tsimi mun keek ah anung Pathian tsa te, ti'n ponnak te si tu si utsi," ti'n ti si.
45009027	Isaiah in Israel te thu kheh, "Israel tsa te heh tipi kunga runpil zah in a tam pelhta sikhen, a taang lamtsang te bek sannak si tu si.
45009028	Heitasim tiphangin BAWIPA in a naper kheh tselh tu atsia, diktsangnak thaw ten in tsom tiar tu si. Heimansim tilekhaw BAWIPA in leivum ah ama naper hun kheh tsom tiar tu si," ti'n ti si.
45009029	Me thu heh Isaiah in, "Sabaoth BAWIPA in kei tsi a hawi ngawl tsuk asin, keimahni heh Sodom khaw bang si tula in, Gomorrah khaw bangin zingnak si tula si sing," ti'n rel ham awng si.
45009030	Tsimi a si lekhaw kawti'n ti a sing im? Diktsangnak a hil ngawl Gential te'n diksangnak ngah ongla in, umnak manin diktsangnak riang kheh ngah ongla si.
45009031	Sinapikhaw diktsangnak daan a hiltu Israel te'n tsimi diktsangnak daan nei ngah ngawl si.
45009032	Hei manin nei ngah ngawl sim? Amahni'n umnak thaw zei ngawl in Daan lunnak thaw a hil manin si. Amahni'n khawsi atsia a tan thei lungto kheh a sirh kha manin si.
45009033	"Ngai un, Zion ah khawsi thei lungto le a tan thei lungtum koih sing. Tutu sikhen amah a umtu taak hem mualpho tu ngawl si," ti'n ngannak bangin si.
45010001	U le nau te, Israel te tsa ka thinlung in ka deihsaknak le Pathian nenah ka sawngen saknak heh amahni sannak a si thei tuh heh si.
45010002	Amahni heh Pathian lam ah a zuam ngai heh theipi rori sing. Sinapikhaw thei theinak manin si ngawl si.
45010003	Amahni'n Pathian diktsangnak heinam ngawl in, amahni diktsangnak a khotu bek zei atsia, Pathian diktsangnak ah aap tsawm nuam ngawl si.
45010004	A umtu tehem mi diktsang a si theinak tuh in, Khrih ah heh Daan a khomnak si si.
45010005	Mawsi in daan manin diktsang nak thu ah, "Tsimi Daan a luntu heh tsimi daan bangin nung tu si," ti'n ngan si.
45010006	Sinapikhaw um naka diktsangnak hen ti hen awn si, "Na thinlung in, 'Vanvum ah tu kai tu sim?' ti'n ti mah nen." Tsimi heh vumvum lam pin Khrih ah huaisuk tu, tinak si.
45010007	Tsimi a si ngawl lekhaw, "'A thuk min sungah tu tolhsuk tu sim?' ti in khen ti mah nen." Tsimi heh mithi te lak pin Khrih ah huai so tu, tinak si.
45010008	Sinapikhaw ngannak hen kawti'n ti sim? "Thu heh nangmahni thaw a nongtsekno si in, nang kam sungah le nang thinlung sungah om si," ti'n ti si. Tsimi thu heh kei phuangnak umnak thu si.
45010009	Jesuh ah heh Bawipa si, ti in na kam in phuang atsia, Pathian in mithi te lak pin tho tiar si, ti heh na thinlung in na um a si lekhaw, sannak si tu si tsi.
45010010	Mi pakhat hen ama thinlung in um atsia diktsangnak ngah in, a kam in a phuangnak hen sannak ngah si.
45010011	Heitasim tiphangin, "Amah a umtu tehem mualpho tu ngawl si," ti'n Laithiangrim in ti si.
45010012	Jew le Gential laklawh ah dang dunnak heimah om ngawl si. Bawi tehem vumah amah pah heh Bawipa si atsia, amah a kotu tehem vumah hausa si.
45010013	"Tutu sikhen BAWIPA ming a kotu heh sannak si tu si."
45010014	Tsimi bang a si lekhaw a um ngawlnak Khrih ah kheh kawti'n ko thei tu sim? A thu a za ngawlnak pa kheh kawti'n um thei tu sim? Thureltu a om ngawl a si lekhaw kawti'n za thei tu sim?
45010015	Thuphuangtu te leh ngawl in kawti'n phuang thei tu sim? "Thinnuamnak thuthang pha a phuangtu te le thu phapha-a thuthang pha a kengtu te kawng te heh kawzah in mawi sim!" ti'n ngannak bangin si si.
45010016	Sinapikhaw thuthang pha heh amahni'n ngaiberh ngawl si. Heitasim tiphangin Isaiah in, "BAWIPA, kei relnak thu te heh tu in um sim?" ti'n ti si.
45010017	Tsimi manin umnak heh zanak pin leng si in, zanak heh Pathian awnkam pin leng si.
45010018	Sinapikhaw keimah hen, amahni'n thuthang pha heh za ngawl si maw? ti'n ti sing. Za emsai poh ee! "Amahni aw kheh leivum mun hem ah thang atsia, amahni awnnak te heh leivum a tawpnak tian in ring si."
45010019	Sinapikhaw keimah hen, Israel te'n thei zo ngawl si maw? ti'n ti sing. A masa ber in Mawsi in, "Miphun lak ah a peh ngawl te mang in iksiknak nei tiar tu nang sing. Mitaw phun mang in nang thinraw tiar tu sing," ti'n ti si.
45010020	Sinapikhaw Isaiah in raalpha ngai in, "Keimah a zei ngawl te'n keimah tawk atsia, keimah a zei ngawl te nenah keimah le keimah phuang tsawm sing," ti'n ti si.
45010021	Sinapikhaw Pathian in Israel te kheh, "Thu lun ngawl le thu el mang te vumah sun nilawh in ka kut zar sing," ti'n ti si.
45011001	Tsimi phangin keima'n, Pathian in ama miphun kheh lon si maw? ti'n ti sing. Lon nom ngawl poh ee! Heitasim tiphangin keimah khen heh Israel miphun, Abraham tsanawn, Benjamin nam sing.
45011002	Pathian in a thei ham saak a minung te kheh lon ngawl si. Elijah in Israel te mawhsiat in Pathian nenah kawti bangin a kun sak ti thu Laithiangrima relnak thei ngawl si utsim maw,
45011003	"BAWIPA, amahni'n na profet te reek ongla in, nangma bawlnak dawndel te khen phereih ongla si. Keimah ruak tang in, keimah khen reek tu in zei ka si," ti'n ti si.
45011004	Pathian in kawti bangin o sim? Pathian in, "Baal milim mai ah khuklepbok ngawl keima tsa ka siitnak minung thawng sarih nei sing," ti'n ti si.
45011005	Tsimi hun lai bangin tuhun ah lainatnak bangin dengnak a tang lai te om si.
45011006	Tsimi heh lainatnak thawmin a silekhaw, puah le pernak te manin si leh ngawlla si. Tsimi bang a si ngawl lekhaw lainatnak heh lainatnak si leh ngawlla si. Puah le pernak te manin a silekhaw, ngeihharnak si leh ngawlla si. Tsimi bang a si ngawl lekhaw puah le per heh puah le per si leh ngawlla si.
45011007	Tsimi a si lekhaw kawti'n ti a sing im? Israel te'n a zei tseihnak heh tawkngah ngawl si. A dengnak te'n tawkngah atsia, a tanglai te heh a thinkho si.
45011008	Tsimi heh, "Tuni tian rori hen, Pathian in eihmu sung raula, khawmu nom ngawl mit te, le thu a za ngawl beng te kheh amahni pe si," ti'n ngannak bangin si.
45011009	Tsin, David in, "Amahni tsabuai kheh amahni tsa in, ngawngkau le hum, tannak le phuzulnak in tsang tasen.
45011010	A mu thei tuh ngawl in amahni mit te thim ta sehla, amahni el te kun tsimit nom tasen," ti'n ti si.
45011011	Tsin, amahni'n a tan nom reng tuh in khawsi si maw? ti'n ti sing. Si himhim ngawl si. Amahni'n Daan a lun ngawl manin Gential te nenah sannak leng si. Tsimi heh Israel te'n thase atsia a iksik tuh in si si.
45011012	Amahni'n Daan a lun ngawl manin leivum minung te nenah hausanak phurh si. Amahni sungnak hen Gential te nenah hausanak a phurh a si lekhaw, amahni nakimnak hen kawzah in hausanak phurh leilei tu sim?
45011013	Gential te nang rel sing, Gential te nenah lehnak ka si bangin nasiam ka pernak vumah tuangkhawng sing.
45011014	Tsimi heh ka phunpi te iksiknak nei tiar thei khapang atsia, amahni sung pin mi honkhat pohkhen ka san theinak tuh in si.
45011015	Heitasim tiphangin Israel te heh Pathian lonnak a sinak hen leivum minung te le Pathian remdun lehnak a si lekhaw, Pathian saang lehnak a sinak heh mithi te lak pin a tho leh nungnak si ol ngawl si maw?
45011016	Sangvut ther a thiangrim lekhaw sanglompi khen thiangrim deve tu si. A bul a thiangrim lekhaw a kaak te khen thiangrim deve tu si.
45011017	Olive kuanga a kaak khenkhat te sat atsia, hampalak olive kuang, nangmah heh tsimi olive kuang ah pehnak si tsi. Tsimita nangmah hen tsimi olive kuanga ham le thau ei deve na silekhaw,
45011018	satnak olive kaak te vumah ngal mah nen. Na ngal lekhaw, a ham heh nangma tsawmnak si ngawl in, nangmah sawn heh a hama tsawmnak na si lam phawk reng in.
45011019	Tsimi phangin, "Pehnak ka si tuh in, a kaak te sat si," ti'n ti tu si tsi.
45011020	Tsimi heh a dik si. Israel te'n a um ngawl manin satnak tong si. Nangmah zong heh umnak thawmin ding si tsi. Sidat tseih mah nen. Pathian kihzah sawn in.
45011021	Heitasim tiphangin Pathian in a kaak popo te riang hawi ngawl a si lekhaw, ralring in, na ralring ngawl a si lekhaw na hawi lawt nom tu ngawl si.
45011022	Tsimi manin Pathian phatnak le rihsenak heh ngaisung po in. A du te vumah rihse ngai pelh atsia, ama phatnak sungah na om reng lekhaw na vumah pha reng tu si. Tsimi a si ngawl lekhaw sat deve tu na si.
45011023	Tsin, amahni'n um ngawl in a om nom reng ngawl a si lekhaw, Pathian in peh leh thei a si manin, amahni khehkhen amahni kuang ah peh leh deve tu si.
45011024	Heitasim tiphangin nangmah heh hampalak olive kuang satnak si atsia, a keel ngawlpi in zuatnak olive kuang pha ah pehnak na silekhaw, a kaak popo te kheh amahni olive kuang rori ah peh leilei ol ngawl si maw?
45011025	U le nau te, Gential te hun a kim ma hem, Pathian in Israel mi tam sawn te thinkho tiar si, tinak me thuthup heh thei ngawl men nang si tu deih ngawl sing. Tsimi a si ngawl lekhaw tsimdat tseih kha tu si utsi.
45011026	Tsin, Israel tehem sannak si tu si. Tsimi heh, "Zion pin luat tiartu leng tu atsia, Jakob tenawn te Pathian a kihzah ngawlnak tehem kheh le sakberh tu si.
45011027	Amahni sualnak te a le sak hun in, amahni nenah ka thukam heh meheh si tu si," ti'n ngannak bangin si.
45011028	Thuthang pha thaw peh dun in nangmahni tsa in Jew te heh thuthang phaa raal si. Sinapikhaw Pathian dengnak te a sinak thu ah hen amahni pupa te manin amahni heh Pathian itnak te si.
45011029	Heitasim tiphangin Pathian in ama lehsawng le ama konak vumah sir leh awng ngawl si.
45011030	A bosaak hun ah nangnihni Gential te heh Pathian thu lun ngawl si utsi. Sinapikhaw Jew te'n Pathian thu a lun ngawl manin, tuhen ngeihharnak tso si utsi.
45011031	Tsimi bangin Gential te nang tsonak ngeihharnak manin amahni'n ngeihharnak a tso deve thei tuh in, tuhen amahni'n thu lun ngawl si.
45011032	Heitasim tiphangin Pathian in minung tehem a ngeihhar thei tuh in a vaseng in thu lun ngawlnak sungah khalhkhumberh si.
45011033	Pathian heh tsimnak a hausa dan le thei theinak a hausa dan heh kawzah in thuk sim! A thukhennak te heh tumah in kan zo ngawl in, ama hawhnak lamzin te tumah in tawk zo ngawl si.
45011034	"BAWIPA ruatnak tu in thei zo sim? a si ngawl lekhaw amah ruatnak petu tu om sim?"
45011035	"Ama rul leh tuh in tu in amah pe masa sim?"
45011036	Heitasim tiphangin thil tehem heh ama nen pin le ama manin le ama tsa si si. Tsungnungnak heh kumkhaw in ama si reng tasen. Amen.
45012001	Tsimi manin u le nau te, nang ruangpum te kheh bawlnak nung, a thiangrim le tsotak si tu in, Pathian nenah nang aap tsawm tuh in, Pathian ngeihharnak thawmin, nang so sing. Tsimi heh nangmahni Pathian be daan tuh himhim si.
45012002	A pha, saang taak le Pathian deihnak kim nang theitsiang theinak tuh in, me leivum minung te nundaan bangin nung mah na ula, ruatnak ther nang neinak thaw theng tsawm un.
45012003	Nangmahni sungah mi taak hem in nang ruat tsawm tuh tah in daak sawn leita in ruat tsawm mah na un. Pathian in mi pakhat seuhseuh nenah umnak a teeknak bangin, a khawthuno in nang ruat tsawm tuh in, lainatnak keimah a penak thawmin nang rel sing.
45012004	Ruangpum pakhat ah taksa khen tampi nei si sing. Sinapikhaw tsimi taksa khen tehem naper heh bang dun ngawl si.
45012005	Tsimi bangin keimahni heh tampi kei sipelh sikhen, Khrih ah pumkhat si dang in, peh dun dang heuh si sing.
45012006	Keimahni a penak lainatnak bangin lehsawng te a dang dang in nei ten si sing. Tsimi lehsawng heh profet bangin thurel theinak kei ngah a si lekhaw umnak kei neinak zah in profet bangin thurel a sing.
45012007	Lehsawng heh nasiam a silekhaw, nasiam per a sing. Lehsawng heh thu zirh thiamnak a silekhaw, zirh a sing.
45012008	So dunnak lehsawng a ngahtu hen, midang te so sen. Penak lehsawng a ngahtu hen siang ngai in pe sen. Huaitu sinak lehsawng a ngahtu hen thanuam ngai in huai sen. Ngeihharnak lehsawng a ngahtu hen ang ngaino in ngeihharnak muh sen.
45012009	Itnak heh awkrawlnak peh ngawl itnak si tasen. A pha ngawl haw ula, a pha kheh beekpek un.
45012010	Unau it dun bangin pakhat le pakhat it dun un. Nangmah na upat tsawm tah tam sawn in midang te upat in.
45012011	Thanuam ula, thazawng mah na un. Raula ah thatho ngai ula, Bawipa na per un.
45012012	Limdiknak ah ang un. Harsanak nang tawk phangin veitul ula, tset ngawl in sawngen un.
45012013	Mi thiangrim te kulnak te pe ula, zinse mah na un.
45012014	Nangmahni a erhtu te muitsu pe ula, tsam ngawl in thupha pe sawn un.
45012015	A ang te angpi ula, a kap te kappi ta un.
45012016	Pakhat le pakhat nang ruatnak bang dun tasen. Daak leita in ring tsawm ngawl in, mi nauta te pawl sawn un. Tsimdat kha po mah na un.
45012017	A pha ngawl kheh a pha ngawl in rul mah na ula, mi tehem mitmuh ah thilpha te puah tu in zuam sawn un.
45012018	A tsang thei lekhaw nang ti theinak bangno in mi tehem thaw rem dun un.
45012019	Ka itnak te, phuzul dun mah na un. Tsimi tah in Pathian thinrawnak tuh in hawi sawn un. Heitasim tiphangin, "Phuzulnak heh keima si. Keima'n phuzul tu sing," ti'n Bawipa'n ti si, ti'n ngan si.
45012020	Tsimi manin, "Na raal te a rikaam lekhaw, lai pe in. A dangrum lekhaw ti pe in. Tsimi bangin na puah lekhaw, ama lu vumah meiling a toh si tu si tsi."
45012021	A pha ngawl in na neh mah na ta sehla, a pha ngawl kheh a pha in neh sawn in.
45013001	Mi hem in rampi uktu te thu lun un. Heitasim tiphangin Pathian tohnak siar ngawl tumah rampi uktu si thei ngawl si. Rampi uktu te heh Pathian siamnak te si.
45013002	Tsimi manin thuneitu a dotu heh Pathian thuneinak a dotu si. Tsimi bangin a dotu heh thukhennak tuar tu si.
45013003	Thilpha a puahtu te tsa hen uktu te heh kih tuh si ngawl si. Thil sesuak a puahtu te tsa zong hen kih tuh si. Uktu te huham kih ngawl in om nuam si tsim maw? Thilpha puah la uktu te'n na paak tu si.
45013004	Heitasim tiphangin uktu te heh nangma phatnak tsa in Pathian omlawh te si. Thil pha ngawl na puah a si lekhaw amahni kih in. Heitasim tiphangin a vangsang heh a pai thong mennak si ngawl si. Thil sesuak a puahtu te vumah thinrawnak a lentu, phuzultu Pathian omlawh a pertu te si.
45013005	Tsimi manin thinrawnak man bek si ngawl in, se le pha theikhennak lungmu manin khen uktu te thu lun un.
45013006	Amahni heh zompeh in tsimi naper a pertu Pathian nasiam a pertu te a si manin, siah khen pe si utsi.
45013007	Tsimi manin a ngahvo te ngah tuh tehem peberh un. Siah pe tuh te pe un. Thilri siah pe tuh te pe un. Kihzah tuh te kihzah ula, upat tuh te upat un.
45013008	It dunnak siar ngawl tumah in mi nenah leiba nei mah na un. Heitasim tiphangin midang a ittu hen Daan lun kimsek ongla si.
45013009	Daan hen, "Zuanzam mah," "Tualreek mah," "Ruko mah," "Thuson in tetti ding mah," "Mi te thil ot mah," tinak thukhaam pin pan a dang thukhaam te hemmuah heh, "Nangmah le nangmah na it tsawm bangin, na inn nen it in," tinak thukhaam in huapberh ong si lei.
45013010	Itnak hen ama inn nen vumah thil sesuak puah awng ngawl si. Tsimi manin itnak hen Daan kim tiar si.
45013011	Tuhen nang eihmunak pin khangtho hun a kim ongla lam nang thei manin, meheh puah un. Heitasim tiphangin Pathian in keimahni a sannak heh kei um pantsang lai tah in tuhen nong leilei ongla si.
45013012	Zan heh a bo tuzep si ongla in, khaw a vaar tuzep si ong si lei. Tsimi manin khawthim naper te vawrsek a singkhaw, khawvar raalvan sil a sing.
45013013	Zu in sahnung in le zu kham tsehpawh neuno in, nu le pa sual puah tseih men in le nu le pa sualnak ah ningtsir nung ngai in, hau dun tseih in le iksik dun tseih in nung ngawl in, sun ni nuai ah leida bangin, panthawhnung ngaino in nung dang a sing.
45013014	Bawi Jesuh Khrih ah kheh sil sawn a singkhaw, lei tisa ngeetnak kim tiar tu in heimah puah awl a sing.
45014001	Umnak dawm te kheh saang ula, um sual baihno thu te reelpi tseih mah na un.
45014002	Mi pakhat hen lai taak hem ei thei in ring si. Sinapikhaw umnak dawm te hen antseh anrah bek ei si.
45014003	Lai taak hem a eitu hen, a ei ngawltu kheh nautat mah na sen. A ei ngawltu khen a eitu vumah thukhen mah na tasen. Heitasim tiphangin amah heh Pathian in saang ongla si.
45014004	Midang te omlawh relse saktu nangmah heh tu si tsim? A ding le a to heh ama bawipa mai ah si. Heitasim tiphangin Pathian in amah heh ding tiar thei a si manin dingtiarnak si tu si.
45014005	Mi pakhat in ni nikhat heh ni dang te tah in thupi sawn in ruat si. Midang pakhat in ni tehem a bangten in ruat si. Mahni ruatnak ten theitsiangsek tasen.
45014006	Ni a tsangtu hen Bawipa ah ultung in tsang si. A tsang ngawltu khen Bawipa ah ultung in tsang ngawl si. A eitu hen Pathian a paak manin Bawipa ah ultung in ei si. A ei ngawltu hen Bawipa ah ultung in ei ngawl in, Pathian paak si.
45014007	Heitasim tiphangin tumah in ma tsa bek in nung ngawl in, ma tsa bek in thi ngawl si.
45014008	Kei nung asikhen Bawipa tsa in nung si sing. Tsin, kei thi asikhen Bawipa tsa in thi si sing. Tsimi manin kei nung asikhen kei thi asikhen, Bawipa-a si sing.
45014009	Heitasim tiphangin Khrih in a thi te le a nung te Bawipa a si kop thei tuh in, thi atsia, tho in nung leh si.
45014010	Tsimi a si lekhaw hei manin na unaupi vumah thukhen si tsim? Hei manin na unaupi kheh nautat si tsim? Kei vaseng in Khrih thukhennak tohkheng mai ah ding leh tulai si sing.
45014011	Heitasim tiphangin, "BAWIPA in, a nung ka si bangin, minung hem ka mai ah khuklepbok tu atsia, mi tehem in, keimah heh Pathian si ti'n phuang tu si," ti'n ngannak om si.
45014012	Tsimi phangin keimahni pumpak ten in Pathian nenah keimahni thu rel tsawm ten tulai si sing.
45014013	Tsimi manin pakhat le pakhat thukhen dun leh awl ala sing. Kei unaupi kheh lampi ah a khawsi tuh maw, a tan tiar thei thil maw, koih leh nom tuh ngawlla in thu ten tsawm sawn a sing.
45014014	Heizongza heh ama thu men in a zaraan heimah a om ngawl lam Bawi Jesuh thawmin theitsiang in muang sing. Sinapikhaw mi pakhat in thil pakhat khat heh a zaraan in a ruat lekhaw, ama tsa zaraan si men poh si.
45014015	Na einak lai manin na unaupi thinna tiar na silekhaw, itnak sungah nung leh ngawlla si tsi. Ama tsa Khrih in thihnak a tuarnak na unaupi kheh na lai eih manin siatsuah kha po mah nen.
45014016	Tsin, thilpha nang puahnak kheh mi te relse tuh in tsang tiar mah na un.
45014017	Heitasim tiphangin Pathian uknak heh eih le in thu ah si ngawl in, Raula Thiangrim ah diktsangnak, thinnuamnak le angnak si sawn si.
45014018	Me bangno hen Khrih na a pertu hen Pathian ang tiar atsia, mi te khen saang thei si.
45014019	Tsimi manin thinnuamnak a pe thei thil te le pakhat le pakhat domso dun thei thil te kheh hil sawn a sing.
45014020	Lai eih manin Pathian naper se tiar mah na un. Thungai in tile singkhaw thil tehem heh thiangberh si. Sinapikhaw sa a ei manin mi pakhat khat a tan tiar a silekhaw, ama tsa a pha ngawl si.
45014021	Sa ei ngawl in maw, tsapit zu in ngawl in maw, na unaupi khawsi tiar thei thil maw, tan tiar thei maw, thaneem tiar thei thil maw heimah na puah ngawl asin pha si.
45014022	Umnak nei tsim maw? Na nei a si le khaw nangmah le Pathian laklawh ah keem in. A pha ti'n a ti tsawm saak vumah a han tsawm ngawl heh mi ang si.
45014023	Ummawh thah reng in a ei pahpahtu hen umnak in ei a si ngawl manin, amah le amah han tsawm si. Heitasim tiphangin umnak peh ngawl in puahnak hemmuah kheh sual si.
45015001	Keinihni umnak ah thakol te hen keimahni si otnak bangin nung ngawl in, mi hei ngawl te hei ngawlnak kheh tuar khokho men sawn a sing.
45015002	Kei inn nen te phatnak tsa tuh in domso a sing khaw ang tiar a sing.
45015003	Heitasim tiphangin, "Nangmah a zohsuam tu te zohsuamnak heh keima vumah dung si," ti'n ngannak bangin Khrih rori riang in ama sahzawng in om ngawl si.
45015004	Keimahni hen Laithiangrim sung pin kei ngahnak tuarzonak le thazaang te thaw limdiknak kei nei thei tuh in, tuma ngansaak tehem heh keimahni zirhtu tuh in ngan hamnak si.
45015005	Tuarzonak le thazaang a petu Pathian in Khrih Jesuh deihnak bangin thin khat lung khat nang nei tiar tasen.
45015006	Tsimi phangin nang vaseng in lung rualno in le kampau munkhatno in kei Bawipa Jesuh Khrih-a Pa, Pathian kheh tsungnung tiar thei tu si utsi.
45015007	Pathian tsungnungnak tsa in Khrih in keimahni a saang bangin, pakhat le pakhat saang dun un.
45015008	Jesuh Khrih ah heh Pathian thudik aiawh in vunrelten te tsa napertu in tsang si. Tsimi heh Pathian in pupa te nenah thutiam a puahnak kho tiar atsia,
45015009	Gential te'n Pathian ngeihharnak manin Pathian a tsungnung tiar thei tuh in si, ti heh nang rel sing. Tsimi heh, "Me man hen Gential te lak ah na ming phuang angkhaw, na ming thangphatnak la sa tu sing," ti'n ngannak bangin si.
45015010	Tsin, ama'n, "Maw Gential te, ama minung te thaw ang dang un," ti'n ti lehleu si.
45015011	Tsin, "Nangnihni Gential te nang vaseng in BAWIPA thangphat un! Nangnihni minung tehem, amah thangphat un!" ti'n ti lehleu si.
45015012	Tsin, Isaiah in, "Jesse ham sa tu in, amah heh Gential te uktu tuh in tho tu si. Gential te'n ama vumah limdiknak nei tu si," ti'n ti meek si.
45015013	Raula Thiangrim huham thawmin limdiknak kangkim in nang nei tuh in, limdiknak petu Pathian in amah nang umnak manin, angnak tehem le thinnuamnak tehem thaw nang dim tiar tasen.
45015014	U le nau te, nangmahni heh phatnak thaw kim deve atsia, thei theinak tehem thaw nang dim meek manin pakhat le pakhat thurel dun thei nang si heh keimah rori in tsiangno in nang muang sing.
45015015	Sinapikhaw u le nau te, Pathian in keimah a penak lainatnak manin, nangmahni phawk tiar leh ka nuamnak thu dawmlai thu ah raalpha ngai in lai nang kuat sing.
45015016	Tsimi heh Gential te nenah Pathian thuthang pha phuang in Jesuh Khrih na a pertu ka si thei tuh in si. Tsimi phangin Gential te heh Raula Thiangrima thiang tiarnak Pathian saangtaak penak si thei tu si.
45015017	Tsimi manin Pathian thaw seng dun thil te thu ah Khrih Jesuh ming in maingal tuh nei sing.
45015018	Gential te'n thu a ngai theinak tuh in keimah mang in awnkam le puahnak in Khrih in a tsianneihnak siar ngawl thil heino pohkhen rel ngam ngawl sing.
45015019	Tsimi heh Pathian Raula huham thawmin thawm lian theihdiknak te le khumnung thil te manin a tsang thil si. Tsimi manin Jerusalem pin pan Illyrikam peng sung hem ah Khrih thuthang pha kheh kimsek in phuang sing.
45015020	Mi te inn elphah sak vumah sa beet men ka si tuh ngawl in, Khrih ah a thei ngawl te om minah thuthang pha rel tu heh ka tuum bernak si.
45015021	Sinapikhaw, "Ama thu rel awng kel ngawlnak te'n thei tu in, ama thu a za awng ngawl te'n theitsiang tu si," ti'n ngannak bangin si.
45015022	Me thu manin nangmahni nenah ka hawh tu heh vei tampi khamnak tong sing.
45015023	Sinapikhaw tuhen vang nailam ram te pawl ah naper min tuh nei leh ngawlla sing. Tsin, nang nenah ka leng otternak khen heh kum rei ongla si.
45015024	Spain ram ah ka hawh pohpoh phangin nang tawn thah tu sing. Tsimi phangin nangmahni thaw tawk dun tu in limdik sing. Nangmahni thaw dawmlai pawlkomnak ka nei tselh phangin, Spain ram ah ka hawhnak tuh heh nang bawm bel tu in limdik sing.
45015025	Sinapikhaw tuhen mi thiangrim te tsa nasiam per sak tu in Jerusalem ah hawh rih tu sing.
45015026	Heitasim tiphangin Masidonia ram le Akhaia rama pawlpi te'n Jerusalem-a mi thiangrim te lak pin minawm tsarah te bawmnak kuat tu heh thanop ngai dang si.
45015027	Masidonia le Akhaia rama pawlpi te'n amahni vumah leiba bangin ruat dang atsia, tsimi bangin a bawm thei manin ang ngai dang si. Heitasim tiphangin Gential te'n Jew te ngahnak raula lam thil te ngahpi a si manin, lei thilri heh a lawmpi tuh him po si.
45015028	Tsimi manin me naper heh tselh atsia, bawmnak heh amahni kut ah a leng lam ka theiken zawh in, Spain ram ah hawh tu sing. Tsimi phangin nang tawn thah tu sing.
45015029	Tsin, nang nenah ka leng phangin Khrih thuthang pha-a muitsu thaw dim in leng tu ka si heh thei tsawm sing.
45015030	U le nau te, Bawi Jesuh Khrih thawmin le Raula itnak thawmin Pathian nenah keima tsa sawngen in nang bawm sawh tuh tuhen nang kun sing.
45015031	Judea penga um ngawltu te kut pin kan ka si theinak tuh in le Jerusalem ah na ka pernak heh mi thiangrim te saang taak a si theinak tuh in sawngen in ka bawm sawh un.
45015032	Pathian deihnak thawmin nangmahni nenah ang ngaino in leng thei atsia nangmahni si thather kei ngah dang theinak tuh in Pathian nenah sawngen in ka bawm meek un.
45015033	Thinnuamnak Pathian heh nang vaseng nenah om tasen. Amen.
45016001	Khenkhiria khaw-a pawlpi na a pertu kei tser Phoebe ah heh nang thei sak tuh deih sing.
45016002	Mi thiangrim te puah awhnung a si bangin Bawipa ming in amah kheh saang ula, bawm a kulnak taak hem bawm ta un. Heitasim tiphangin amah heh mi tampi bawmtu a si bek zo ngawl keimah bawmtu khen si si.
45016003	Khrih Jesuh na ka pernak ah ka naperpi Priscilla ah le Akuila te ngai ka rel sak un.
45016004	Amahni hen ka nungnak tuh in amahni ngawng dawh ngam si. Keimah ruak in amahni paak si ngawl in, Gential pawlpi tehem khen paak meek si.
45016005	Tsimi bangpah in amahni inna pawlpi te khen ngai ka rel sak un. Akhaia ram sung pin Khrih nenah rah masa ber, ka it ngainak Epaenetus ah khen ngai ka rel sak un.
45016006	Keimahni tsa rimsu tuar in na a pertu Mary ah ngai ka rel sak un.
45016007	Ka phunpi le thawng ka to pinak Andronikus ah le Junia te ngai ka rel sak ta un. Amahni heh lehnak te lak ah mi thupi te si atsia, ka masuan ah Khrih sungah om ongla si.
45016008	Bawipa ming in ka it ngainak Amplias ah ngai ka rel sak un.
45016009	Khrih na ka perpinak Urbanus ah le ka it ngainak Stakhys ah ngai ka rel sak un.
45016010	Pathian in Khrih ming in a theipinak Apelles ah ngai ka rel sak ula, Aristobulas innsang ah om te ngai ka rel sak ta un.
45016011	Bawipa sungah a om ka phunpi Herodion ah le Narkissas innsang ah om te ngai ka rel sak un.
45016012	Bawipa na rimsu ngai in a pertu Tryphena ah le Tryphosa ah ngai ka rel sak un. Bawipa sungah Bawipa na rimsu ngai in a pertu, mi hema itnak Persis ah khen ngai ka rel sak ta un.
45016013	Pathian in Bawipa ming in a dengnak Rufus ah le nu bangin ka neinak a nu ngai ka rel sak un.
45016014	Asynkritus, Phlegon, Hermas, Patrobas, Hermes ah le amahni thaw om dang u le nau te ngai ka rel sak un.
45016015	Philologus ah le Julia ah, Nereus ah le a tser, Olumpas ah le amahni thaw om dang mi thiangrim tehem ngai ka rel sak un.
45016016	Pakhat le pakhat a thiangrim thuut dunnak thaw ngairel dun un. Khrih pawlpi tehem in ngai nang rel si.
45016017	U le nau te, nang pomsaak thu zirhnak te thaw a kalh dun thu te zirh atsia, khen dunnak a suak tiartu te le mi a du tiartu te kheh theihdik ula, nang pial rori tuh in nang so sing.
45016018	Heitasim tiphangin tsimi bang mihing te heh Bawi Jesuh Khrih na a pertu te si ngawl in, amahni pum tsa naper si sawn si. Amahni'n awnkam nem diakduak in le mi lawm hohhoh atsia, mi tsulnuam te zol si.
45016019	Pathian Thu nang lun heh mi hema thei saak si utsi. Tsimi manin nangmahni ai in ang ngai sing. Sinapikhaw thilpha vumah tsim ula, thil pha ngawl te vumah nang thinlung theinak nang nei tuh ngawl in deih sing.
45016020	Thinnuamnak Pathian in Satan kheh nangmahni kawng nuai ah rialreih tu si. Kei Bawipa Jesuh Khih lainatnak kheh nang nenah om tasen. Amen.
45016021	Ka naperpi Timote ah le ka unaupi Lukius ah, Jason ah le Sosipater te'n ngai nang rel si.
45016022	Me laikuat a ngantu keimah Tertius in Bawipa ming in ngai nang rel sing.
45016023	Ka zindungnak Gaius ah le pawlpi sunga tehem in ngai nang rel si. Khawpia peisa kelentu Erastus ah le nang unaupi Quartus in ngai nang rel si.
45016024	Kei Bawipa Jesuh Khrih lainatnak kheh nang vaseng nenah om tasen. Amen.
45016025	Jesuh Khrih thu, ka phuangnak thuthang pha huham thawmin Pathian in nang umnak kho tiar thei si. Tsimi ka phuangnak thu heh leivum a po pan pin pan thup rengnak si atsia, tua hun ah hen lalhnak thudik thuthup si.
45016026	Kumkhaw Pathian thukhaam bangin tsimi thuthup kheh profet te ngannak Laithiangrim pin miphun tehem in thei atsia, umnak in Pathian thu a lun thei tuh in phuangnak si ongla si.
45016027	Pathian bek heh a tsim si. Pathian heh Jesuh Khrih tawnin kumkhaw in tsungnung tasen. Amen.
46001001	Pathian deihnak manin Jesuh Khrih lehnak si tu in konak Paul ah le kei unaupi Sosthenes in,
46001002	Jesuh Khrih sungah thiang tiar atsia, mi thiangrim si tu in konak Korin khawa Pathian pawlpi le mun hem pin amahni Bawipa le keimahni Bawipa, Jesuh Khrih ming a kotu tehem nenah lai nang kuat si ung.
46001003	Pathian kei Pa le Bawipa Jesuh Khrih lainatnak le thinnuamnak kheh nang nenah om tasen.
46001004	Khrih Jesuh in nangmahni heh Pathian lainatnak a pe manin, nangmahni tsa in Pathian paak tseih veng sing.
46001005	Tsimi hen heizongza ah, thurel thiamnak tehem le thei theinak tehem ah nang raula thakol tiar si.
46001006	Tsin, Khrih tetti khannak nangmahni sungah a kho tiar bangin si.
46001007	Tsimi manin kei Bawipa Jesuh Khrih muhnak kheh thinkarh ngai in nang ngak lai in, raula lehsawng ah dasam lawt ngawl si utsi.
46001008	Kei Bawipa Jesuh Khrih ni in sual nawnnak nang si tuh ngawl in, a tawp tian in ama'n kho tiar meek tu nang si.
46001009	A Tsapa Jesuh Khrih, kei Bawipa thaw pawlkom tu in nangmahni a kotu Pathian heh muangtaak si.
46001010	U le nau te, tuhen nang vaseng in nang kampau bangten in, nangmahni sungah khen dunnak om ngawl in, thinlung munkhat in le ruatnak bang dun atsia, nang thinlung nakim ngai in nang om dang tuh in kei Bawipa Jesuh Khrih ming in nang kun sing.
46001011	Ka u le ka nau te, nangmahni lak ah hau dunnak a om lam Khloe innkawpi te'n rel ka si.
46001012	Nangnihni'n, "Keimah heh Paul-a pawl sing," ti'n maw "Keimah heh Apollos-a pawl sing," ti'n maw "Keimah heh Kefas-a pawl sing," ti'n maw "Keimah heh Khrih-a pawl sing," ti'n maw nang ti dang ten manin nang rel sing.
46001013	Khrih heh khen dun si maw? Nangmahni tsa Paul in thinglamteh ah thihnak tuar si maw? Tsimi a si ngawl lekhaw Paul ming in niimnak si utsim maw?
46001014	Krispus ah le Gaius ah siar ngawl tumah niim ngawl ka si manin, Pathian paak sing.
46001015	Tsimi a si lekhaw mi te'n keima ming in niim in rel kha tu si.
46001016	Si si, Stephanas te innkaw khen niim tho sing. Tsimi te siar ngawl midang ka niim lam thei tsawm ngawl sing.
46001017	Heitasim tiphangin Khrih in mi te niim tu in leh ngawl in, thuthang pha rel tu in leh ka si. Tsimi thuthang pha heh tsimnak awnkam men in rel tu si ngawl sing. Tsimi bang a si lekhaw Khrih thinglamteh heh heimah ngawl men in tsang kha tu si.
46001018	Heitasim tiphangin, thinglamteh thu heh a ral thong tseih te tsa tawna sipelh in, san laitumnak keimahni tsa in Pathian huham si.
46001019	Heitasim tiphangin, "Mitsim te tsimnak heh siatsuah angkhaw, mithiam te thiamnak heh heimah ngawl men in tsan tu sing," ti'n ngan si.
46001020	Mitsim heh kawnai ah om sim? Dan zirhtu heh kawnai ah om sim? Me leivuma mi thukalkol te kawnai ah sim? Me leivum tsimnak heh Pathian in tawna in tsan ongla si ngawl si maw?
46001021	Heimansim tiphangin, Pathian tsimnak ah hen leivum mi te'n amahni tsimnak thaw in Pathian a thei thei ngawl phangin, tawna thurelnak thaw in a umtu te santu heh Pathian lungkimnak si.
46001022	Heitasim tiphangin, Jew te'n theihdiknak ngen in Grik te'n tsimnak zei si.
46001023	Sinapikhaw keimahni'n thinglamteh ah reeknak Khrih thu rel si ung. Tsimi heh Jew te tsa khawsinak si in, Grik te tsa tawna si.
46001024	Sinapikhaw Jew te a sikhen, Grik te a sikhen, konak te tsa in kei phuangnak Khrih ah heh Pathian huham le Pathian tsimnak si.
46001025	Heimansim tiphangin Pathian tawnak heh minung te tsimnak tah in tsim sawn in, Pathian thaneemnak heh minung te kolnak tah in kol sawn si.
46001026	U le nau te, konak nang sinak heh ngaisung tsuk un; tisa lam ah mi tsim tampi te, mi kol tampi te, mi thupi tampi te kheh konak si ngawl si.
46001027	Sinapikhaw mi tsim te zak tuh in leivuma mitaw te deng atsia, mi kol te zak tuh in leivuma mi thaneem te kheh Pathian in deng si.
46001028	Tsin, leivum ah thil thupi ngawl te le zohsuamnak thil te kheh Pathian in deng si. Tsin, a om saak thil te heimah ngawl in a tsan tuh in a om ngawl thil te deng si.
46001029	Tsimita a mai ah tumah in tuangkhawng thei tu ngawl si.
46001030	Sinapikhaw nangnihni heh ama thawmin Khrih Jesuh sungah om si utsi. Amah heh keimahni tsa Pathian nen pin tsimnak si in, diktsangnak, thiangrimnak le dennak si si.
46001031	Tsimi bangin, "A tuangkhawng te'n BAWIPA ah tuangkhawng tasen," ti'n ngannak bangin si.
46002001	Tsin, u le nau te, Pathian tetti khannak heh awnkam thiamnak le tsimnak in rel tu in nangmahni nenah leng si ngawl sing.
46002002	Heitasim tiphangin Jesuh Khrih thu le thinglamteh ah a tuarnak siar ngawl nangmahni nenah thu dang heimah reltuum ngawl sing.
46002003	Nang nenah thaneem le thinphu in le tsai tseihtseih in om sing.
46002004	Tsin, ka kampau le ka thureelnak heh minung tsimnak awnkam si ngawl in, Raula le huham in langtiarnak si sawn si.
46002005	Tsimi manin nang umnak heh minung tsimnak ah nga ngawl in, Pathian huham ah nang nga tuh si.
46002006	Tsimi bang asi pelhta sikhen, piding saak te nenah tsimnak thu rel si ung. Sinapikhaw me leivum tsimnak si ngawl si. Tsin, heimah ngawl men in a tsan tu me leivum uktu te tsimnak khen si ngawl si.
46002007	Leivumpi a po ma Pathian in keimahni tsungnungnak tuh in a teekham saak thupnak tsimnak, Pathian tsimnak thuthup rel si ung.
46002008	Tsimi tsimnak heh me leivum uktu te tumah in thei ngawl si. A thei tsuk asin tsungnung Bawipa kheh thinglamteh ah reek tu ngawl pelh si.
46002009	Ngannak bangin, "Pathian a ittu te tsa in a rem saak thil te kheh amahni mit in mu ngawl in, a beng te khen za ngawl atsia, minung thinlung sungah khen lut ngawl si."
46002010	Sinapikhaw tsimi thil te heh Pathian in ama Raula thawmin muh ongla kei si. Raula khen thil tehem, Pathian thil thup ngaingai te tian in zei sak kei si.
46002011	Heitasim tiphangin minunga thil te heh minung sungah om minunga raula siar ngawl tu in thei zo sim? Tsimi bang deve in Pathian thil te heh Pathian Raula siar ngawl tumah in thei ngawl si.
46002012	Pathian in keimahni thawnthong in a penak thil te kei thei zo tuh in, tuhen leivum raula si ngawl in, Pathian nen pin a leng Raula tso si sing.
46002013	Me thil te heh minung tsimnaka zirhnak awnkam thaw rel ngawl in, Raula Thiangrima zirhnak in raula thil te kheh raula in rel si ung.
46002014	Leimi hen Pathian Raula thil te saang ngawl si. Heitasim tiphangin me thil te heh amahni tsa tawna si in, Raula thaw bek in thei theihnung a si manin, a theikhen thei zo ngawl si.
46002015	Raula mi in thil tehem vumah thukhen thei in, tumah in ama vumah thukhen thei ngawl si.
46002016	"BAWIPA zirh tu in ama lungmu theizotu tu om sim?" Sinapikhaw keimahni'n Khrih lungmu nei si sing.
46003001	U le nau te, Raula mi te thu ka rel bangin, thu nang rel thei ngawl sing. Tisa mi le Khrih ah nausenno te bangin nang rel sing.
46003002	A bosaak hun ah laipual eizo lai ngawl si utsi. Tu riang hen eizo thotho lai ngawl nang si manin, laipual pe ngawl in khul tul nang sing.
46003003	Heitasim tiphangin, tisa mi si reng lai si utsi. Nangmahni sungah iksiknak, hau dunnak le khen dunnak a om lai sung hem, tisa mi le mihing men bangin nung si ngawl si utsim maw?
46003004	Mi pakhat in, "Keimah heh Paul-a pawl sing," ti'n ti atsia, a dang pakhat in, "Keimah heh Apollos-a pawl sing," ti'n ati phangin tisa mi si ngawl si utsim maw?
46003005	Paul ah heh tu sim? Apollos ah heh tu sim? Bawipa in naper a tiarnak bangten in a pertu te si in, nang theizo tuh in na a pertu te si.
46003006	Keima'n phun atsia, Apollos in tiburh in, Pathian in khang tiar si.
46003007	Tsimi bang a si manin, a khang tiartu Pathian siar ngawl a phuntu le ti a burhtu heh thupi ngawl poh si.
46003008	A phuntu le ti a burhtu te heh pakhat si in, na a pernak bangin amahni'n lawhman ngah kawm leh tulai si.
46003009	Keimahni heh Pathian thaw naper dang te si in, nangmahni heh Pathian lo si atsia, Pathian inn te si utsi.
46003010	Pathian in keimah a penak lainatnak bangin, mitsim inn sa thiam ngai pa bangin, suatpi tung ongla sing. Midang in tsimi vumah sa beet tu si. Sinapikhaw a sa beettu te'n kawti bangin a sa beet, ti kheh ralring tasen.
46003011	Heitasim tiphangin, suatpi tung saak ah suatpi dang tumah in tung thei tu ngawl in, tsimi suatpi heh Jesuh Khrih ah si.
46003012	Tutu sikhen me suatpi vumah sui, ngun, lungmanpha te, thing, hampa le tsangphor thaw a sa a si lekhaw,
46003013	mihema napernak kheh langtiar leh tu si. Kawtibang in sim tiphangin tsimi Ni in lang tiar tu atsia, mihema naper kheh hei bang kek asi, ti mei thaw in er leh tu si.
46003014	Tsimi suatpi vumah sabeetnak naper heh a kho a si lekhaw, lawhman ngah tu si.
46003015	Mi pakhat khata naper heh a dum lekhaw sung tu si. Sinapikhaw mei pin a luat bangin amah heh sannak si tu si.
46003016	Nangmahni heh Pathian temple si atsia, nangmahni sungah Pathian Raula a om heh thei ngawl si utsim maw?
46003017	Mi pakhat khat in Pathian temple a siatsuah a si lekhaw, Pathian in a mah siatsuah deve tu si. Heitasim tiphangin Pathian temple heh a thiangrim si in, tsimi temple heh nangmahni si utsi.
46003018	Mah le mah zol tsawm mah na un. Nangmahni sung pin mi pakhat khat in me leivum ah tsim in a ruat tsawm a si lekhaw, mitsim asi theinak tuh in mitaw si masa tasen.
46003019	Me leivum tsimnak heh Pathian mai ah tawna si. "Pathian in mitsim te kheh amahni awkrawlnak ah awk si," ti'n ngan atsia,
46003020	"Mitsim te thuruatnak heimah ngawl men a si kheh BAWIPA in thei si," ti in khen ngan meek si.
46003021	Tsimi manin minung vumah tumah in ngal mah na sen. Thil tehem heh nangmahnia si.
46003022	Paul ah a sikhen, Apollos ah a sikhen, Kephas ah a sikhen, leivum a sikhen, nungnak a sikhen, thihnak a sikhen, a om saak thil te a sikhen, a om tulai thil te a sikhen, a vaseng in nangmahnia berh si.
46003023	Tsin, nangmahni heh Khrih-a si atsia, Khrih heh Pathian-a si.
46004001	Keimahni heh midang te'n Khrih sel te le Pathian thuthuk thil keemtu te in ruat sen.
46004002	Tsimi bek zo ngawl thil keemtu te heh muangtaak si kul tu si.
46004003	Nangmahni thukhennak a sikhen mihing te thukhennak a si tasikhen, ka vumah nang thukhennak heh a nauta ngai in ruat sing. Keimah le keimah riang thukhen tsawm ngawl sing.
46004004	Ka mawhnak heimah mu tsawm ngawl sing. Sinapikhaw me man hen diktsang lawt ngawl sing. Keimah thukhentu heh Bawipa ah si.
46004005	Tsimi manin khawthim sungah thupnak thil te heh vaarnak ah a kaisuahtu le thinlung sunga tuumnak te a lang tiartu Bawipa a leng ma, hun a kim ma hen heimah thukhen mah na un. Tsimi hun in pumpak ten heh Pathian thangphatnak tso leh tulai si.
46004006	Tsimita u le nau te, Laithiangrim ah ngannak kaan in sang sawn sing ti in tumah ruat mah na un. Tsimi a si lekhaw pakhat vumah pakhat tuangkhawng tu ngawl atsia, keimahni nen pin nang zir theinak tuh in, nangmahni tsa keimah le Apollos ah santeh in nang rel sing.
46004007	Nangmahni heh pakhat le pakhat tu in lam dang tiar nang sim? Nang ngah ngawlnak hei nei si utsim? Nang ngah miaunak a si tsuk asin, heita a ngah ngawl te bangin tuangkhawng si utsim?
46004008	Tuhen nei tual ongla si utsi, tuhen hausa si la utsi. Keimahni peh ngawl in kumpibawi te bangin uk ongla si utsi. Nangmahni thaw kei uk deve theinak tuh in, uk miau nang sin deih sing.
46004009	Reek tuh in teek saak bangin keimahni lehnak te heh Pathian in dawlta ber ah a koih in ruat sing. Heitasim tiphangin keimahni heh leivum ah le vanvummi te le minung te pan sahnung tuh in puahnak te si sing.
46004010	Khrih manin keimahni heh mitaw si ung. Sinapikhaw nangmahni heh Khrih ah mitsim si utsi. Keimahni heh thaneem in nangmahni heh kol si utsi. Nangmahni heh upatnak si atsia, keimahni heh zohsuamnak si ung.
46004011	Tuhun tian hen rikaam dangrum in le silhtsen dasam in, vaatnak tuar in le inn nei ngawl in om si ung.
46004012	Zilhtsak ngai in kei kut in naper si ung. Zohsuam nawmtsannak kei tuar phang awnkam lumno in thun si ung. Erhnak kei tuar phang veitul si ung;
46004013	Relsenak kei si phang awnkam lumno in o si ung. Tutian hen leivum borh te bangin le heizongza phiatnak borh bang men phang si ung.
46004014	Me thu te heh nang zak tuh in ngan si ngawl in, ka itnak ka tsa te bangin nangmahni hau in ka relnak si.
46004015	Khrih sungah zirhtu thawngsawm nei pelh na utsikhaw, pa tampi nei ngawl si utsi. Thuthang pha manin nangmahni heh Khrih sungah ka hingnak te si utsi.
46004016	Tsimi manin ka tsung un, ti'n nang kun sing.
46004017	Me thu man hen Bawipa ah ka it pittseihnak le muangtaak ka tsapa Timote ah heh nang nenah leh sing. Ama'n pawlpi tehem nenah le mun hem ah ka zirh bangin, Khrih sungah ka nuntsan daan te phawk leh tiar tu nang si.
46004018	Nang nenah ka leng tu ngawl ring in pawlkhat te'n puarthau tseih si utsi.
46004019	Bawipa'n a lungkim a si lekhaw, a rei ma in nang nenah leng tu sing. Tsimi phangin mi puarthau te awnkam heh thei sak tu ngawl in, amahni huham sawn theisak tu sing.
46004020	Heitasim tiphangin Pathian Uknak heh awnkam ah om si ngawl in, huham ah om si.
46004021	Hei deih sawn si utsim? Molhkang thaw in maw, a singawl lekhaw itnak, le thinneemnak thinlung thaw in leng sawn ang im?
46005001	Nangmahni sungah nu le pa sualnak, Gential te lak ah riang theitseih ngawlnak, pa zi long a om thu heh thang hehu si.
46005002	Tsimi bangin thil a puahtu te heh lungse ngai in hawl tuh si sawn pelh in, puarthau pi tseih sawn nom si utsi.
46005003	Tsimi manin ka ruangpum in nangmahni nenah om ngawl pelh in, raula in om sing. Tsin, nang nenah om bangin tsimi banga leidatu te kheh tu rori hen thukhen ongla sing.
46005004	Kei Bawipa Jesuh Khrih ming in nang pumkhawm dang phangin, ka raula in kei Bawipa Jesuh Khrih huham thaw in nang ompi sing.
46005005	Bawi Jesuh Ni in a raula sannak si atsia, a taksa siatsuahnak a si tuh in Satan nenah aap un.
46005006	Nang ngalnak heh pha ngawl si. Tsol dawmno in sanglompi a tho tiar kheh thei ngawl si utsim maw?
46005007	Nangmahni heh tsol phulh ngawlnak nang si bangin, sanglom ther nang si theinak tuh in, tsol lun kheh vawrsek un. Heitasim tiphangin kei Leekdelh Puai Tuuno Khrih ah heh keimahni tsa bawlnak in penak si ongla si.
46005008	Tsimi manin tsol lun thaw, mihawnak le suaksualnak tsol thaw in puai puah awl a sing. Tsimi tah in tsol peh ngawl thinlung thiangnak le thudik thaw in puai puah sawn a sing.
46005009	Nang nenah lai ka kuatnak ah len nu le pa sualnak a puahtu te kheh nang pawl tuh ngawl in ngan ongla sing.
46005010	Tsimi bangin ka ngan phangin me leivuma nu le pa sual a puahtu te maw hampum te maw mizol thei te maw milim a betu te maw, pawl tu ngawl in ka rel nuamnak si ngawl si. Tsimi bang a si lekhaw me leivum pin suak kul tu si utsi.
46005011	Sinapikhaw u le nau ming phur thahlam in nu le pa sual a puahtu maw, hampumtu maw, milim a betu maw, mi zohsuamtu te maw, zu ri te maw, mi zoltu te thaw maw pawl dun tuh ngawl in tuhen lai nang kuat sing. Tibanga lei a datu te heh laikuang riang kilpi mah na un.
46005012	Heitasim tiphangin pulam mi te thukhen sak tu in hei sengkha sing im? Pawlpi sunga te heh nangmahni in thukhen si ngawl si utsim maw?
46005013	Sinapikhaw pulama te heh Pathian in thukhen tseih si. Tsimi manin "tsimi bang mi suaksual heh nangmahni nen pin hawl ta un."
46006001	Mi thiangrim te mai ah si ngawl in mi diktsang ngawl te mai ah tangtaih dun ngam tu om si utsim?
46006002	Mi thiangrim te'n leivum minung te thu khen tulai si, ti heh thei ngawl si utsim maw? Leivum minung te heh nangmahni thukhen sak tuhlai te a silekhaw, thu nepnawi te nang khen tu heh taak ol si maw?
46006003	Vanvummi te thu khen sak tulai nang si heh thei tsawm ngawl si utsim maw? Tsimi manin tua kei nun sung thil te ah kawzah in thu khen leilei tu si sing im.
46006004	Tua nun sung thil te ah thukhen tuh nang nei a si lekhaw, pawlpi sunga mi nauta ber te thukhen tuh in ruat un.
46006005	Nang zak tuh in nang rel sing. Unau laklawh thu ah thukhen sak thei mitsim pakhat pohkhen nangmahni lak ah om ngawl si maw?
46006006	Sinapikhaw nangmahni in unau le unau thukhen zung ah len dun si utsi. Tsimi heh um ngawltu te mai ah si belhsep lai si.
46006007	Pakhat le pakhat thukhen zung ah nang len dun manin khelh taktak si utsi. Heita sual nawnnak tuar men sawn ngawl si utsim? Hei manin tsawhnak tuar men sawn ngawl si utsim?
46006008	Tsimi bang si ngawl in nang unaupi vumah thilsual puah in tsawh si utsi.
46006009	Mi diktsang ngawl te'n Pathian uknak ro a tso thei tu ngawl heh thei ngawl si utsim maw? Zolnak si mah na un. Nu le pa sual a puahtu te, milim a betu te, mi zuanzam te, mipa dopzuar te, le mipa le mipa, nupang le nupang sual a puahtu te
46006010	ruko te, hampum te, zu kham thei te, awrse mang te, mi ruam thei te'n Pathian uknak ro luah tu ngawl si.
46006011	Pawlkhat te heh tsimi bang mihing si si utsi. Sinapikhaw Bawi Jesuh ming le kei Pathian Raula thawmin somtsiangnak si ongla in, thiangrim tiarnak le diktsang tiarnak te si ongla si utsi.
46006012	Keima tsa in thil tehem puah tu in poi ngawl pelh in, a veksen in nempi veng lawt ngawl si. Thil hem puah tu in keima tsa poi ngawl pelh in, hei huham mah in nuainennak si ngawl si sing.
46006013	Lai heh pumpi tsa si atsia, pumpi heh lai tsa sipelh in, Pathian in a panih in siatsuah tulai si. Tsin, ruangpum heh nu le pa sual puahnak tuh in si ngawl in, Bawipa-a si atsia, Bawipa heh ruangpuma si.
46006014	Tsin, Pathian in Bawi Jesuh kheh thihnak pin tho tiar in, keimahni heh ama huham thawmin thihnak pin tho tiar deve tu kei si.
46006015	Nang ruangpum te heh Khrih ruang pum khen te nang si lam thei ngawl si utsim maw? Khrih ruangpum khen pakhat heh le atsia, dopzuartua ruang pum khen in tsan tu sing maw? Tsan himhim tu ngawl sing.
46006016	Dopzuartu thaw a pawltu heh amah thaw pumkhat a si lam thei ngawl si utsim maw? "Amahni panih heh pumkhat in tsang tu si," ti'n Pathian in ti si.
46006017	Bawipa thaw a pehzomtu heh, tsimi Bawipa thaw raula in pum khat si si.
46006018	Nu le pa sual heh zam un. Minung te puahnak sualnak tehem ruangpum pulam ah si. Sinapikhaw nu le pa sualnak a puahtu heh ama ruangpum vumah sualnak puah si.
46006019	Tsimi asita, nang ruangpum heh Pathian nen pin nang ngahnak, nangmahni sungah a om Raula Thiangrim-a temple nang si lam heh thei ngawl si utsim maw? Tsin, nangmahni heh nangmahnia nang si ngawl lam heh thei tsawm ngawl si utsim maw?
46006020	Nangmahni heh man pe in leinak te si ongla si utsi. Tsimi manin Pathian neinak nang ruangpum le nang raula in Pathian kheh tsungnung tiar un.
46007001	Keimah lai nang kuatnak thu ah, mipa in zi a huai ngawl heh pha si.
46007002	Sinapikhaw nu le pa sual heh nang pial theinak tuh in, mipa in zi huai sehla nupang khen pasel nei sen.
46007003	Mipa in a zi vumah itnak thaw siang ngai in pe tsawm veng sen. Tsimi bangin nupang khen a pasel vumah itnak thaw siang ngai in pe tsawm veng deve sen.
46007004	Zi in ama ruangpum thunei tsawm theinak heimah nei ngawl in, a pasel in nei si. Tsimi bangin pasel khen ama ruangpum vumah thuneinak heimah nei ngawl in, a zi in nei si.
46007005	Hun tsomno sung lai ngawl le sawngen hun mang tu in nang lungkim kawm ti siar ngawl, pakhat le pakhat siang dun ngawl mah na un. Tsimi tselh phangin nang supzo ngawlnak manin Satan zolnak nang si tuh ngawl in, om kawm leh un.
46007006	Sinapikhaw tihen ka ti phangin nangmahni thukhaam pe si ngawl in, nangmahni khuan ka penak in ka relnak si.
46007007	Mipa tehem heh keima bangberh a si asin deih sing. Sinapikhaw mi hem in keimahni khawthu Pathian lehsawng phun dang tso ten si sing.
46007008	Tsimi manin zi nei ngawl te le numei te heh keima bangberh in a om ten asin amahni tsa pha si, ti'n nang rel sing.
46007009	Sinapikhaw amahni'n a sup zo ngawl a si lekhaw huai dun lawlaw tasen. Hurnak thinlung thaw om tah in huai dun heh pha sawn si.
46007010	Tsin, innkawpi nei te, keima thupenak bek si ngawl in, Bawipa thupenak ah hen, zi in a pasel zam mah na sen.
46007011	A zam a si lekhaw pasel dang nei ngawl in om sen. A si ngawl lekhaw a pasel thaw rem dun leh sen. Tsin, pasel in a zi paw mah na sen.
46007012	A taanglai te, Pathian thupenak si ngawl in keima thupenak heh, u le nau pakhat khat in um ngawltu zi huai atsia, a zi in nupa si reng tu in a nuam a si lekhaw, a zi kheh paw mah na sen.
46007013	Nupang pakhat in um ngawltu pasel nei atsia, a pasel in nupa si reng tu in a nuam a si lekhaw, a pasel kheh paw mah na sen.
46007014	Heimansim tiphangin um ngawltu pasel heh a zi thawmin thiang si atsia, um ngawltu zi heh a pasel thawmin thiang si. Tsimi a si ngawl tsuk asin nang tsa te heh thiangrim tu ngawl si. Tuhen nang tsa te heh thiangrim si.
46007015	Sinapikhaw um ngawltu sawn in zam a nuam a si lekhaw, zam ta la sen. Umtu u le nau mipa maw nupang maw heh tsimi bang thu te'n heen ngawl si. Keimahni heh remno in om tu in Pathian in ko kei si.
46007016	Zi, na pasel na san thei tu le san thei tu ngawl heh kawti'n thei si tsim? Pasel, na zi na san thei tu le san thei tu ngawl heh kawti'n thei si tsim?
46007017	Hei bang a si ta sikhen Pathian in mi pumpak ten nenah a sem bangin le Bawipa in mi pumpak ten a ko bangin nung tasen. Tsimi bangin pawlpi tehem ah thupe sing.
46007018	Vunrel ten saak konak om utsim maw? Vunrel ten ngawlnak si leh mah na sen. Vunrel ten ngawl in konak tu pohkhen om utsim maw? Vunrel ten leh awl ta la sen.
46007019	Vunrel ten heh heimah nempi ngawl si in, vunrel ten ngawl khen heh heimah nempi ngawl si. Pathian thukhaam tsiltsangno in lun heh a thupi si poh si.
46007020	Sinapikhaw Pathian in a ko lai omdaan bangin mi hem in om tasen.
46007021	Sel na si lai konak si tsim maw? Nopmawh awl talen. Sinapikhaw suak thei na si lekhaw na luatnak kheh mang sawn in.
46007022	Heitasim tiphangin sel na si lai Bawipa konak heh Bawipa-a mi luat si ongla si. Tsimi bangin miluat konak heh Khrih sel si si.
46007023	Nangmahni heh man in leinak te si utsi. Minung te sel in tsang mah na un.
46007024	U le nau te, konak nang si lai bang kek in tsimi munah mi hem Pathian thaw om reng tasen.
46007025	Khangngai thiamlawh te thu ah hen Bawipa nen pin thukhaam ngah ngawl sing. Sinapikhaw muangtaak si tu in Bawipa ngeihharnak ngahtu ka sinak bangin ka ruatnak nang rel sing.
46007026	Tua harsanak man hen mipa in zi a huai ngawl heh pha in ruat sing.
46007027	Zi na nei lekhaw, khek tu in tuum mah nen. Na zi na paw lekhaw, zi dang zei mah nen.
46007028	Sinapikhaw zi nei na si lekhaw, misual si ngawl si tsi. Khangngai thiamlawh hen pasel a nei lekhaw sual ngawl si. Sinapikhaw tsimi bang minung te'n a taksa ah harnak tawk tu atsia, tsimi na tawk tu heh na deihsak ngawl sing.
46007029	Sinapikhaw u le nau te, meheh nang rel sing. Hun tsomno bek nei ongla kei si manin, zi nei te'n zi nei ngawl bangin om tasen.
46007030	A kap te'n a kap ngawl te bangin si tu in, a ang te heh a ang ngawl te bang si tu si. A leitu te heh heimah a nei ngawl te bangin si tasen.
46007031	Me leivum a mangtu heh a mang ngawl bang si tasen. Heitasim tiphangin me leivum si dan heh a pai thei si.
46007032	Sinapikhaw thintsawl ngawl in nang om tu heh nang deihsak sing. Zi nei ngawl te'n Bawipa ang tuh in Bawipa thil te ngaisung si.
46007033	Sinapikhaw zi neitu hen a zi ang tuh in leivum thil te kheh ngaisung si.
46007034	Pasel nei le khangngai thiamlawh heh dang dun ver si. Pasel nei ngawl nupang hen a ruangpum le a raula a thiangrim theinak tuh in, Bawipa thil te kheh ruat si. Sinapikhaw pasel a neitu hen a pasel ang tuh in leivum thil te kheh ngaisung si.
46007035	Tihen ka rel phangin nangmahni nempinak tuh in ka relnak si. Nangmahni harsa tiar si ngawl sing. Nundaan mawino in nung atsia, thinlung nainok ngawl in Bawipa na heh nang per theinak tuh in ka relnak si sawn si.
46007036	Mipa pakhat khat in a tsanu khangngai thiamlawh a nungaw tu heh mawi khadoh ngawl in ruat atsia, a parlai ni a luan ongla manin, a kultsam in a ruat lekhaw, tsimi pa hen ama deihnak bangin puah in pasel nei tiar sen. Tsimi pa heh sual ngawl si.
46007037	Sinapikhaw thinkol in ama deihnak puah theinak thuneinak nei atsia, khangngai thiamlawh kheh pasel nei kul ngawl in ruat atsia, khangngai thiamlawh si reng tu in a ruat lekhaw thilpha puah si.
46007038	Tsimi manin a tsanu pasel a nei tiartu hen thilpha puah in, pasel a nei tiar ngawltu hen thilpha sawn puah si.
46007039	Zi heh a pasel a nung sung hem daan in hen si. A pasel a thi a si lekhaw ama deihnak pasel nei tu in mi luat si. Sinapikhaw Bawipa deihsaknak thaw bek in om kawm tasen.
46007040	Keima ruat daan in amah keel in a om reng a si lekhaw, a nunnuam sawn tu in ruat sing. Me thu ah hen Pathian Raula nei in ruat tsawm sing.
46008001	Tsin, milim bawlnak thil te thu ah: Kei vaseng in thei theinak kei neilam thei si sing. Thei theinak hen ngal tiar in itnak hen domso si.
46008002	Mi pakhat in thei in a ruat tsawm a silekhaw, a thei tuh zah in thei ngawl si.
46008003	Sinapikhaw mi pakhat in Pathian a it lekhaw, amah heh Pathian in thei si.
46008004	Milim bawlnak sa ei thu ah hen, leivum ah milim te heh heimah ngawl men si atsia, Pathian pakhat bek siar ngawl Pathian dang a om ngawl heh thei si sing.
46008005	Van ah maw lei ah maw pathian ti'n konak pathian tampi le bawi tampi te om si.
46008006	Sinapikhaw keimahni tsa hen Pathian, kei Pa pakhat bek om in, thil tehem heh ama sung pin piang atsia, keimahni heh ama tsa in nung si sing. Tsin, Bawi pakhat, Jesuh Khrih bek om in, thil tehem heh ama thawmin piang atsia, keimahni khen ama thawmin nung si sing.
46008007	Sinapikhaw tsimi thei theinak heh mi hem in ngah ngawl si. Pawlkhat te'n tutian hen milim bawlnak sa a ei phangin, milim maisongnak thaw a ei manin, amahni se le pha theikhennak lungmu a thaneem kheh nawngkai tiar si.
46008008	Sinapikhaw lai eih hen Pathian mitmai pha ngah tiar ngawl kei si. Kei ei sikhen kei phatnak silawt ngawl in, ei ngawl kei sikhen kei selawtnak si ngawl si.
46008009	Nang luatnak heh mi thaneem te khawsinak a si kha tu ralring un.
46008010	Heitasim tiphangin nangmahni thei theinak a neitu te'n milim benak munah bawlnak sa na ei kheh pha le se theikhennak thaneem mi pakhat in a mu tsuk asin, milim bawlnak sa ei tu in amah kheh raalpha tiar ol ngawl si maw?
46008011	Na thei theinak manin ama tsa Khrih in thih a tuarnak, mi thaneem u le nau kheh ral thong tu si maw?
46008012	Tsin, u le nau pakhat vumah tsimi bangin sual atsia, se le pha a theinak lungmu thaneem kheh na maliam tiar phang in, Khrih vumah sual si tsi.
46008013	Tsimita ka eih le in hen ka u le nau a du tiar a si lekhaw, ka u le nau heh keima manin a du ngawlnak tuh in sa ei awngkel leh tu ngawlla sing.
46009001	Keimah lehnak si ngawl siing maw? Miluat si ngawl siing maw? Kei Bawipa Jesuh Khrih ah mu si ngawl siing maw? Nangmahni heh Bawipa ah ka naper si ngawl si utsim maw?
46009002	Midang te nenah lehnak ka si ngawl pelh sikhen, nangmahni nen tel ah vang lehnak si himhim sing. Nangmahni heh Bawipa ah lehnak ka sinaka tatsik te si utsi.
46009003	Keimah a tsultu te nen pin ka hung tsawmnak heh tibang hen si.
46009004	Keimahni hen ei le in theinak thu nei ngawl si ung maw?
46009005	Lehnak dang te, Bawipa nau te le Kefas bangin umtu zi thaw khualvak kawm theinak nei ngawl si ung maw?
46009006	A si ngawl lekhaw keimah le Barnabas ah bek heh naper ngawl in om theinak thu nei si ngawl si ung maw?
46009007	Maa tangka mang in tu in raal tawng awng sim? Tsapit vuan ah tsapit phun atsia, a rah ei ngawl tu om sim? Tuu khal atsia tuu khul in ngawl tu om sim?
46009008	Me thu te heh minung sinak in nang rel siing maw? Daan in tibang pah hen rel deve si ngawl si maw?
46009009	"Tsang tsiltu kawlpawtsang mur kheh hen mah nen," ti'n Mawsi daan bu sungah ngan si. Pathian ruat saknak heh kawlpawtsang tsa si maw?
46009010	Asi ngawl lekhaw tsimi ngannak daan heh keimahni tsa in rel tsih si maw? Aitsan tuh om ngawl in keimahni tsa in rel tsih si. Leilettu hen limdiknak thaw let sehla, tsangtsiltu khen a limdiknak kheh ngah tu in limdiknak thaw tsil sen, ti'n ngan si.
46009011	Nangmahni nenah raula thil te tuh atsia, nangmahni nen pin leivum thil te kei at a silekhaw, uak leita tu si ung maw?
46009012	Midang te'n nangmahni vumah tibang hen thuneinak a ngah a silekhaw, keimahni'n ngah leilei awhnung si ngawl si ung maw? Sinapikhaw tsimi thuneinak kheh mang ngawl si ung. Tsimi tah in Khrih-a thuthang pha khaktu kei si tuh ngawl in heizongza ah tuartul si ung.
46009013	Naper thiangrim a pertu te'n temple reen sunga a thiangrim thil te ei atsia, bawlnak dawndel ah na a pertu te'n bawlnak dawndela lai te a ei thei lam thei ngawl si utsim maw?
46009014	Tsimi manin thuthang pha reltu te'n thuthang pha thaw pum tsawm tu in Bawipa'n thupe si.
46009015	Sinapikhaw me thil te heh pakhatno pohkhen mang ngawl sing. Tsimi bek zo ngawl keima vumah tsimi bangin nang puah tuh in me lai heh ngan si ngawl sing. Bawipa sungah ka tuangkhawngnak heh mi pakhat khata heimah ngawl men in tsannak a si tah in thi men ka sin keima tsa pha sawn noh si.
46009016	Thuthang pha ka phuang manin tuangkhawng ngawl sing. Tsimi heh phuang ngawl in om men theihnung ngawl in suannak ka si ta si. Si si, thuthang pha heh phuang ngawl lengkhaw, lungsenung ngai si tu sing.
46009017	Me nasiam heh keima otnak in a pertu si lengkhaw, lawhman ngah tu sing. Ka deihnak el in per si lengkhaw, Pathian in muangnak thaw thil kelentu naper a penak si tu sing.
46009018	Tsimi a si lekhaw ka lawhman heh hei si tu sim? Thuthang phaa thuneinak heh ka mangsual ngawlnak tuh in, Khrih thuthang pha ka phuangnak ah hen man ngen ngawl sing.
46009019	Mi tehem nenah miluat sipelh nangkhaw, minung tam sawndoh ka ngah theinak tuh in mi hema sel in puah tsawm sing.
46009020	Jew te ka ngah theinak tuh in, Jew te lak ah Jew miphun bangin om sing. Daan nuai ah a omtu te ka ngah theinak tuh in, daan nuai ah a omtu te nenah daan nuai ah a om bangin om sing.
46009021	Pathian mai ah Mawsi daan nei ngawl si ngawl in, Khrih daan nuai ah om si thahlam in Mawsi daan nei ngawl te ka ngah theinak tuh in, Mawsi daan nei ngawl te lak ah Mawsi daan nei ngawl in om sing.
46009022	Mi thaneem te ka ngah theinak tuh in, mi thaneem te lak ah mi thaneem in om sing. Kawtibang pohkhen mi pawlkhat te ka san theinak tuh in, mi hem nenah heizongza in tsang ongla sing.
46009023	Nangmahni thaw thuthang pha tsovo ka ngah deve theinak tuh in, thuthang pha manin me tehem heh puah sing.
46009024	Dan zuam dunnak ah a dantu tehem in dan teen pelh atsia, pakhat bek in lehsawng a ngah kheh thei ngawl si utsim maw? Tsimi manin lehsawng ngah tu in dan un.
46009025	Lehsawng ngah tu in a zuamtu tehem in heizongza sup si. Amahni'n vuai in a se thei nehnak lukhuk ngah tu in zuam si si. Sinapikhaw keinihni'n a vuai thei ngawl sui lukhuk ngah tu si sing.
46009026	Tsimi manin ka dan phangin dan thongthong men ngawl sing. Huih tsum tseihtu bangin tsum thongthong men ngawl sing.
46009027	Midang te thu ka zirh phangin keimah nom sawn heh a taak ngawl ka si tuh ngawl in, ka ruangpum heh reem tsawm atsia, uk tsawm sing.
46010001	Tsimi bek zo ngawl u le nau te, kei pa te a vaseng in meiro nuai ah om in, a vaseng in tipi a ten dang thu te,
46010002	a vaseng in Mawsi nenah meiro le tipi sungah a niimberh thu te,
46010003	a vaseng in raula lai a ei dang thu te,
46010004	a vaseng in raula ti a in dang thu te heh thei ngawl men nang si tu heh deih ngawl sing. Amahni a luntu Raula Lungpi sunga ti kheh in dang si. Tsimi Lungpi heh Khrih ah si.
46010005	Sinapikhaw amahni laka mi tampi vumah Pathian a ang ngawl manin, hampalak ah thi thongberh si.
46010006	Amahni'n thil sesuak a puah ot leita bangin kei puah ot deve tuh ngawl in me te heh kei tsung tuh te si.
46010007	"Me te hen ei le in tu in to dang atsia, sel tu in tho dang si," ti'n ngannak bangin, mi pawlkhat te'n milim a be bangin milim a betu sikha mah na un.
46010008	Amahni lak pin mi pawlkhat te'n nu le pa sual puah atsia, nikhat sung in minung thawng kulluanthum a thi bangin, nu le pa sual heh puah deve awl a sing.
46010009	Mi pawlkhat te'n Khrih a tsuul manin, rul in a siatsuah bangin, amah kheh tsuul deve awl a sing.
46010010	Mi pawlkhat te'n a phun tseih manin, siatsuahtua siatsuahnak a si bangin, phun tseih deve awl a sing.
46010011	Me tehem heh kei tsung tuh in amahni vumah tsangberh si. Tsin, san bonak ah om keimahni tsimkomnak tuh in ngannak si si.
46010012	Tsimi manin, ding sing, ti'n a ruat tsawmtu hen a du tuh ngawl in tsimkom tasen.
46010013	Minunga tuar vengnak sualroihnak siar ngawl sualroihnak heimah tuar ngawl si utsi. Pathian heh muangtaak si atsia, nang tuarzo tuh ngawl sualroihnak heh nangmahni nenah leng siang tu ngawl si. Tsin, nang tuarzo theinak tuh in tsimi sualroihnak pin nang suak theinak tuh zin nang puahsak tu si.
46010014	Tsimi manin itnak te, milim be heh zam rori ta un.
46010015	Mitsim te thu ka rel bangin nang rel sing. Ka relnak heh ngaisung po un.
46010016	Kei thangphatnak muitsu khuat heh Khrih thisen thaw kei pawldunnak si ngawl si maw? Kei hemnak sang heh Khrih ruangpum thaw kei pawldunnak si ngawl si maw?
46010017	Sang philkhat bek om si. Tsimi manin mi tampi kei sipelh sikhen ruangpum pakhat si sing. Heimansim tiphangin kei vaseng in tsimi sang philkhat kheh sem dang si sing.
46010018	Tisa lam ah Israel miphun a si te heh pan un. Bawlnak sa a eitu tehem in bawlnak dawndel kheh mang dang si ngawl si maw?
46010019	Tsimi a si lekhaw ka rel otnak heh hei sim? Milim hen sullelam nei atsia, milim bawlnak khen sullelam nei reng si, ti'n ka ti nuamnak si maw?
46010020	Gential te bawlnak penak heh Pathian nenah pe si ngawl in khawvang nenah a penak si, ti nang rel sing. Tsimi manin khawvang thaw nang pawlkom heh nang deihsak ngawl sing.
46010021	Bawipa khuat le khawvang te khuat in kop thei ngawl atsia, Bawipa tsabuai le khawvang te tsabuai kilkop thei ngawl si utsi.
46010022	Bawipa ling tuh in amah heh thinraw tiar na sing im? Ama tah in kol sawn si sing maw?
46010023	Keima tsa in thil hem puah tu in poi ngawl pelh in, a veksen in nempiberh ngawl si. Keima tsa in thil hem puah tu in poi ngawl pelh in, midang tsa domso dunnak si ngawl si.
46010024	Tumah in ma tsa phatnak bek zei ngawl in, midang te phatnak a zei thei teek sawn un.
46010025	Se le pha theikhennak lungmu manin sa zuarnak dawra sa zuarnak pohpoh kheh dong kan tseih ngawl in ei men un.
46010026	"Leilung le a sunga thil tehem heh BAWIPA-a si."
46010027	Um ngawltu pakhat khat in puai ah sam atsia, nangmahni khen hawh nang nuam a si lekhaw, se le pha theikhennak lungmu manin dong kan tseih ngawl in, nangmahni a linak pohpoh kheh ei men un.
46010028	Sinapikhaw mi pakhat khat in, "Me heh milim bawlnak sa si," ti'n a tilekhaw, nangmah a reltu le se le pha na theikhennak manin ei mah nen. Heitasim tiphangin "Leilung le a sunga thil tehem heh BAWIPA-a si."
46010029	Se le pha theikhennak lungmu ka tinak heh nangma lungmu si ngawl in ama lungmu sawn si. Midang te se le pha theikhennak lungmu hen hei manin ka luatnak heh thu ka khen sak sim?
46010030	Pathian paak in a ei tu ka si lekhaw, hei manin Pathian paak in ka einak lai vumah relsenak tong lai sing im?
46010031	Tsimi manin nang ei a sikhen nang in a sikhen, thil nang puahnak tehem heh mi te'n Pathian tsungnungnak a mu theinak tuh in puah un.
46010032	Nangnihni'n Jew te a sikhen Gential te a sikhen Pathian pawlpi a sikhen, adu tuh in heimah puah mah na un.
46010033	Thil taak hem ah mihem ka ang tiar bangin keima tsa miatnak zei ngawl sing, sinapikhaw mi tampi te sannak a ngah theinak tuh in amahni miatnak zei si sawn sing.
46011001	Keimah in Khrih nun ka tsung bangin, ka tsung deve un.
46011002	U le nau te, heizongza ah keimah nang phawk atsia, nangmahni ka penak bangin thurosiah te nang lun manin nang paak ngai sing.
46011003	Mipa te hema luu heh Khrih si atsia, nupang te luu heh mipa si in, Khrih luu heh Pathian a si lam heh nang thei tuh in deih sing.
46011004	Sawngen phangin maw, profet bangin awn phangin maw, mipa hem in ama luu a khuh tsawm heh a luu upat ngawl si.
46011005	Sinapikhaw nupang tehem zong hen ama luu khuh ngawl in sawngen si maw, profet bangin awn si maw, heh a luu upat ngawl a si manin sam voltei nupang thaw bangve si.
46011006	Nupang in a luu a khuh ngawl a si lekhaw a sam tsomno in vol sawn sen. Sam voltei le lukolh heh zaknung a si manin, a luu khuh sen.
46011007	Mipa heh Pathian mel le tsungnungnak a si manin a luu khuh mah na sen. Nupang heh mipaa tsungnungnak si.
46011008	Mipa heh nupang pin piang si ngawl in, nupang sawn heh mipa pin piang si sawn si.
46011009	Mipa heh nupang tsa siamnak si ngawl in, nupang sawn heh mipa tsa siamnak si sawn si.
46011010	Me thu man hen vanvummi te manin nupang in mipaa thuneinak nuai ah a om lam langtiarnak in a luu khuh sen.
46011011	Sinapikhaw Bawipa sungah nupang heh mipa ngawlthaw om thei ngawl in, mipa khen heh nupang ngawlthaw om thei ngawl si.
46011012	Heitasim tiphangin nupang heh mipa pin piang si, tsimi bangin mipa heh nupang pin piang si. Sinapikhaw heizongza heh Pathian nen pina ruak si.
46011013	Nupang hen luu khuh ngawl in Pathian nenah sawngen heh mawi maw mawi ngawl nangmahni'n thukhen tsawm un.
46011014	Mipa in sam sang in a hawi heh zaknung ngai a si lam heh leivum dan pohriang nang zirh si ngawl si maw?
46011015	Nupang zong heh sam sang in a hawi lekhaw, ama tsa a tsungnungnak si. Heitasim tiphangin a sam heh amah a khuh tsawmnak tsa si.
46011016	Sinapikhaw mi pakhat khat in a kal lekhaw, keimahni a sikhen Pathian pawlpi te a sikhen, tsimi bangin luu khuh daan siar ngawl a dang puahdan nei ngawl si ung.
46011017	Tsin, nang pumkhawmnak heh nangmahni tsa phatnak tah in senak a si sawn manin, nang paak thei ngawl sing.
46011018	A masa ber in, biakinn ah pum nang khawm phangin, nang sungah khen dunnak a om thu za sing. Ka zanak bangin um thahthah sing.
46011019	Nangmahni lak ah umtu taktak te a langtsiang theinak tuh in, zirhsualnak heh a om kul si.
46011020	Tsimi manin mun pakhat ah nang khawmdang phangin, Bawipa simlai ei dang tuh si ngawl si utsi.
46011021	Nang ei phangin midang te masuan ah mahni simlai ten ei si utsi. Tsimi phangin pakhat heh rikaam atsia, pakhat heh ri si.
46011022	Nang kawti ha? Nang ei nang innak tuh in inn nei ngawl si utsim maw? A si ngawl lekhaw Pathian pawlpi heh zohsuam atsia, heimah a nei ngawl te mualpho tiar si utsim maw? Kaw tin nang ti ang im? Me man hen nang ziap ang maw? Nang ziap himhim ngawl sing.
46011023	Heitasim tiphangin nangmahni ka penak heh Bawipa nen pin ka ngahnak si. Ka ngahnak heh tibang hen si. Bawi Jesuh in a raal te kut ah aapnak a si zan in sang kheh le si.
46011024	Pathian a paak tselh phangin sang kheh hem atsia, "Me sang heh nangmahni tsa in a keh ka ruangpum si. Le ula ei un. Meheh keimah nang phawk rengnak tuh in puah un," ti'n ti si.
46011025	Tsimi bangin simlai a ei tselh phangin khuat kheh khen le atsia, "Me khuat heh ka thisena thukam ther si. Me khuat heh nang in natsaang in keimah phawk rengnak in in un," ti'n ti si.
46011026	Me sang heh nang ei natsaang in le me khuat heh nang in natsaang in Bawipa leng ma hem ama thihnak phuang si utsi.
46011027	Tsimi manin tutu nang sikhen taak ngawl thahlam in Bawipa sang ei atsia, khuat a intu heh Bawipa ruangpum le thisen vumah sual si.
46011028	Tsimi manin tutu nang sikhen mah le mah tsek tsawm tselh phang bek in sang ei atsia, khuat kheh in un.
46011029	Heimansim tiphangin taak ngawl thahlam in a eitu le a intu heh Bawipa ruangpum a theikhen ngawl manin, ama vumah thukhennak kheh in tsih si.
46011030	Me man hen nangmahni lak ah mi tampi te thaneem in, mi tampi te naa atsia, mi tampi te thi si.
46011031	Keimahni le keimahni thukhen tsawm le singkhaw, thukhennak si tu ngawl si sing.
46011032	Sinapikhaw kei khen tsawm phangin, leivum minung te thaw hantsihnak kei si tuh ngawl in Bawipa nunzirhnak tong si sing.
46011033	Tsimi manin u le nau te, Bawipa simlai ei tu in nang pumkhawm dang phangin, pakhat le pakhat ngak dun un.
46011034	Thukhennak si tu in pumkhawm dang nang si tuh ngawl in rikaam nang om lekhaw inn ah lai ei ham un. Thu dang te heh nangmahni nenah ka leng phangin tsianneih leh tu sing.
46012001	U le nau te, raula lehsawng thu ah hei nam ngawl men nang si tu heh nang deihsak ngawl sing.
46012002	Nangmahni heh Gential miphun nang si lai in, awn thei ngawl milim lam ah huai in zolnak te nang si kheh thei si utsi.
46012003	Tsimi manin Pathian Raula thawmin, Jesuh ah heh tsamnak si, ti'n tumah in awn ngawl in, Raula Thiangrim thawmin siar ngawl tumah in, Jesuh ah heh Bawipa si, ti'n ti thei ngawl si, ti heh nang thei tiar sing.
46012004	Lehsawng heh phun tampi om pelh in, Raula heh pakhat si.
46012005	Nasiam hin dang dang om pelh in, Bawipa heh pakhat si.
46012006	Naper dan a phunphun om pelh in, mi tehem nenah napertu Pathian heh pakhat si.
46012007	Sinapikhaw nempinak tuh in Raulaa thei tiarnak heh pumpak ten nenah penak si ongla si.
46012008	Raula thawmin mi pakhat nenah tsimnak thupe atsia, tsimi Raula thawm pah in mi pakhat nenah thei theinak pe si.
46012009	Tsimi Raula thawm pah reng in midang pakhat kheh umnak pe atsia, tsimi Raula thawm pahpah in midang pakhat kheh natnak dam tiar theinak pe si.
46012010	Midang pakhat kheh thil khumnung puah theinak pe in, midang pakhat kheh profet bangin thureel theinak pe si. Tsin, midang pakhat heh raula te theikhen theinak pe in, midang pakhat heh awn phun dangdang awn theinak pe atsia, midang pakhat heh awn phun dangdang let theinak pe si.
46012011	Sinapikhaw me tehem a petu Raula heh pakhat, amah pah si atsia ama deihnak bangin mi hem sem heuh si.
46012012	Ruangpum heh pakhat si atsia, khen tampi nei si. Ruangpum pakhata a khen tehem heh tampi pelh in, ruangpum heh pakhat si. Tsimi bangin Khrih ah heh si deve si.
46012013	Heimansim tiphangin Jew te a sikhen Gential te a si sikhen, sel a sikhen miluat a si sikhen, kei vaseng in Raula pakhat thawmin ruangpum pakhat ah niim dang atsia, kei vaseng in Raula pakhat sunga in dang si sing.
46012014	Ruangpum heh khenkhat bek si ngawl in, khen tampi om si.
46012015	Kawng in, "Keimah heh kut ka si ngawl manin ruangpum ah peh ngawl sing," ti'n ati tsuk asin, ruangpum ah peh ngawl miau tu si maw?
46012016	Tsin, beng in, "Keimah heh mit ka si ngawl manin ruangpum ah peh ngawl sing," ti'n ati tsuk asin, ruangpum ah peh ngawl miau tu si maw?
46012017	Ruangpum puluk heh mit a si tsuk asin, kawtibang in thu za tu sim? Tsin, ruangpum puluk heh beng a si tsuk asin, kawtibang in rim niim thei tu sim?
46012018	Sinapikhaw tuhen Pathian in ama lungkimnak bangin, ruangpum khen te kheh ruangpum ah koih heuh si.
46012019	Tsin, ruangpum khen tehem heh pakhat ruak a si tsuk asin ruangpum heh kawnai ah si leh tu sim?
46012020	Sinapikhaw tuhen ruangpum heh khen tampi in om pelh in, ruangpum heh pakhat si.
46012021	Mit in kut heh, "Na kintsak ngawl sing," ti'n ti thei ngawl in, luu in kawng heh, "Na kintsak ngawl sing," ti'n ti thei ngawl si.
46012022	Tsimi tah in, ruangpum khen te lak pin thaneem ngai in kei ruatnak te heh a om ngawl theih ngawl te si veng si.
46012023	Upat taak leem ngawl in kei ruatnak ruangpum khen te heh upat ngainak si leh sawn atsia, mizahnung ruangpum khen te heh mawi ngai in langal si sing.
46012024	Sinapikhaw upat ngainak ruangpum khen te hen kulnak nei ngawl si. Tsin Pathian in taksa khen te kheh ruangpum pakhat ah remtsang ngaino in koih si. Upat taak ngawl ruangpum khen te kheh nase sawn in upat si.
46012025	Ruangpum khen te pakhat le pakhat zawnruat nak a nei theinak tuh in ruangpum khen te ah khen dunnak heimah om tuh ngawl in puah si
46012026	Ruangpum khen pakhat in harsanak a tuar lekhaw ruangpum khen dang tehem in tuarpi si. Tsin, ruangpum khen pakhat in ultungnak a si lekhaw, khen dang tehem in angpi si.
46012027	Nangmahni heh Khrih ruangpum si atsia, pumpak ten in ama ruangpum khen te si utsi.
46012028	Pathian in a masaber in lehnak te, panihnak ah profet te, pathumnak ah saya te koih in, tsimi tselh phang thil khumnung muhtu te, tsin, dam tiar theinak lehsawng a ngahtu te, midang a bawmtu te, mi huai thiamtu te, awn phun dang dang a awn thei te kheh pawlpi sungah siamheuh si.
46012029	A vaseng in lehnak te si maw? A vaseng in profet si maw? A vaseng in saya si maw? A vaseng in thil khumnung a puahtu te si maw?
46012030	A vaseng in dam tiar theinak lehsawng ngah si maw? A vaseng in awn phun dangdang in awn si maw? A vaseng in awn phun dangdang lettu si maw?
46012031	Sinapikhaw Raula lehsawng a phaber te deih tihtak in deih sawn un. Tsin, zin pha sawn ngai heh nang muh tu sing.
46013001	Keimah hen minung te awn le vanvummi te awn in ka awn pelhta sikhen, itnak ka nei ngawl lekhaw, dar ring bengbung le darkop ring selsul bang si sing.
46013002	Profet bangin thurel theinak lehsawng ngah in, thuthup tehem le theizonak tehem ka theisek pelhta sikhen, mual te thawn theinak tham umnak nakim ka nei pelhta sikhen, itnak ka nei ngawl lekhaw, heimah ngawl men phang si sing.
46013003	Minawm tsawmnak in ka neinak thil tehem pe siang ka si takhen, haal tuh in ka pum ka pe ngam pelhta sikhen, itnak ka nei ngawl lekhaw keimah tsa heimah nempi ngawl si.
46013004	Itnak heh a thintsual atsia, mi ngeihhar thei si; itnak hen iksik ngawl si; itnak hen sidat ngawl atsia, puarthau ngawl si.
46013005	Itnak hen khawklawk in leida ngawl atsia, ama phatnak bek zei ngawl si; a thintsom ngawl si; a sesuak ruat ngawl si.
46013006	Itnak hen dik ngawlnak vumah ang ngawl in, thudik heh angpi si.
46013007	Heizongza ah tuarzo atsia, heizongza um si; heizongza limdik atsia, heizongza ah veitul si.
46013008	Itnak heh kontik khen bo awng tu ngawl si. Profet bangin thurel thiamnak a om pelhta sikhen, bo leh tu si. Awn phun dangdang awn theinak te khen a om pelh sikhen, tawp leh men tu si. Tsin, theizonak a om pelh sikhen, pai perper leh tu si.
46013009	Keimahni hen a paal in thei atsia, a paal in profet bangin thurel si sing.
46013010	Sinapikhaw nakim a leng phang zong hen a paal tehem paiberh tu si.
46013011	Naupang ka si lai hen naupang bangin awn in, naupang bangin thei atsia, naupang bangin thuruat sing. Sinapikhaw ka uham ongla phang hen, naupang dan tehem lonberh sing.
46013012	Tuhen limlang sungah rau reirui in mu si sing. Sinapikhaw tuzawh in maitsang tsan in tsiang ngai in mu dun leh tulai si sing. Tuhen a paal in thei sing; tuzawh phangin Pathian in keimah a thei bangin, keimah khen thei leh tulai sing.
46013013	Tuhen umnak, limdiknak le itnak, pathum om si. Sinapikhaw me pathum lak pin a lianber heh itnak si.
46014001	Itnak heh hil ula, raula lehsawng te kheh deih un. Sinapikhaw profet bangin thurel theinak heh deih leilei rih un.
46014002	Theih ngawl awn in a awntu hen minung nenah awn si ngawl in, Pathian nenah awn si. A awnnak heh tumah in theisak ngawl si. Sinapikhaw ama'n ama raula ah thuthup te kheh awn si.
46014003	Profet bangin thureltu hen mi te nenah domsonak thu, so dunnak thu le neem dunnak thu te rel si.
46014004	Theih ngawl awn in a awntu te khen amah le amah domso tsawm si. Sinapikhaw profet bangin thureltu hen pawlpi domso si.
46014005	Nang vaseng in theih ngawl awn in nang awn tuh in deih sing. Sinapikhaw profet bangin thu nang rel tu heh deih sawn pittseih sing. Heitasim tiphangin theih ngawl awn in a awntu te hen pawlpi domsonak tuh in a awnnak heh a sullelam a reltsiang thei ngawl lekhaw, ama tah in profet bangin thu a reltu heh thupi sawnpi si.
46014006	U le nau te, tuhen nang nenah leng in theih ngawl awn mang atsia, muhnak maw theizonak maw, profet bangin thurelnak maw, thu zirhnak maw, pakhat khat ka rel tsuk asin, nangmahni tsa ka nempinak hei om tu sim?
46014007	Nungnak nei ngawl piru aw le phaidar aw riang heh a aw tsiang ngai in a suak ngawl lekhaw, kawtibang in piru aw le phaidar aw a si lam kheh thei tu sim?
46014008	Ngunrasem heh a aw tsiang ngawl ngai in a suak a si lekhaw, tu in raal tawng tu in tiari thei tu sim?
46014009	Tsimi bangin nangmahni'n a thei beih in nang awn ngawl lekhaw, nang awnnak heh kawtibang in thei thei tu sim? Huih lak ah awn thong men si tu si tsi.
46014010	Leivum ah hen awn hin tampi om tu pelh in, sullelam nei ngawl awn heimah om ngawl si.
46014011	Tsimi manin awnnak heh a tinuamnak ka thei ngawl nungsang, keimah heh ama tsa in ramdang mi si tu in, amah khen keima tsa in ramdang mi si tu si.
46014012	Tsimita nangmahni in raula lehsawng ngah nang tuur pittseih bangin, pawlpi nang domso thiam tuh in tuur pittseih sawn un.
46014013	Tsimi manin theih ngawl awn in a awntu hen a sullelam a reltsiang theinak tuh in sawngen sen.
46014014	Theih ngawl awn in saw ka ngen phangin, ka raula in sawngen sipelh in, ka theithiamnak heh nempi ngawl si.
46014015	Tsimi lekhaw kawti'n ti a sing im? Raula in sawngen tu sing, theithiamnak in ngen meek tu sing. Raula in la sa angkhaw, theithiamnak in sa meek tu sing.
46014016	Tsimi ngawl lekhaw raula in Pathian na thangphat phangin, a mahni lak pin heimah a thei ngawltu te khen, na paaknak awnkam heh heisi ti thei ngawlpi in, "Amen," ti'n kawti'n ti thei tu sim?
46014017	Nangmah hen phatak ngai in paak pelh na tsikhaw, midang te heimah domso ngawl poh si tsi.
46014018	Nang vaseng tah in theih ngawl awn tam sawn ka awn manin, Pathian paak sing.
46014019	Sinapikhaw pawlpi pumkhawmnak ah theih ngawl awn in awntsang thawngsawm ka awn tah in, midang te thu ka zirh theinak tuh in, ka theithiamnak thaw awntsang panga awn sawn tu sing.
46014020	U le nau te, theithiamnak ah naupang si mah na un. Sipelh atsia thil pha ngawl te ah nausen si ula, theithiamnak ah piding un.
46014021	Daanbu sungah ti hen ngan si, "Me minung te nenah awn phun dang le mur dang mang in awn tu sing. Sinapikhaw amahni'n ngai tu ngawl ka si" ti'n Bawipa in ti si.
46014022	Tsimi manin theih ngawl awn heh umtu te tsa si ngawl in, um ngawltu te tsa theihdiknak si. Sinapikhaw profet bangin thurel thiamnak heh um ngawltu te tsa si ngawl in, umtu te tsa si sawn si.
46014023	Tsimi manin pawlpi vaseng in munkhat ah pumkhawm dang atsia, nang vaseng in theih ngawl awn in nang awn tseih lai in a thiam deve ngawl tu maw um ngawltu maw mi honkhat a lut tsuk asin, me te heh a am si, ti'n nang ti ol ngawl si maw?
46014024	Sinapikhaw nang vaseng in profet bangin thu nang rel tseih lai in um ngawltu maw a thei ngawl te maw mi pakhat a lut tsuk asin, nang vasenga thurelnak manin amah kheh a sual lam thei tsawm tiartu in, nang vaseng in a thukhen sak tu si utsi.
46014025	Tsin, a thinlung sunga thuthup te khen lang tu in, bok in Pathian be tu atsia, nangmahni sungah Pathian om taktak si, ti'n ti tu si.
46014026	U le nau te kawti'n ti a sing im? Nang pumkhawm dang phangin Saam la, thu zirhnak, theih ngawl awn, thuphuan le a sullelam rel theinak te heh a dang seuhseuh in ngah dang ten si utsi. A veksen hen pawlpi khangsonak tuh in mang tuh si sawn si.
46014027	Theih ngawl awn mang nang om a si lekhaw, panih si maw, a tam ber in pathum si maw in sita sehla, a don donno in awn atsia, pakhat in a sullelam reltsiang tasen.
46014028	A sullelam reltsiangtu a om ngawl lekhaw, pumkhawmnak ah mengdeen tasen. Tsin, amah le Pathian nen bek ah awn tasen.
46014029	Mi panih a si ngawl lekhaw pathum in profet bangin thurel sehla, midang te'n thukhen tsiang tasen.
46014030	A kung ah a to rengtu heh thu pakhat khat muhnak a si lekhaw, a rel masatu sawn kheh mengdeen tasen.
46014031	Mi hem in a zir theinak tuh in le mi hem in tha a ngah theinak tuh in nang veksen in a saak dunno in, profet bangin thurel thei si utsi.
46014032	Profet te hen amahni raula uk zo si.
46014033	Pathian heh buainak suak tiartu si ngawl in, mi thiangrim te pawlpi hem ah remnak a om bangin pawlpi sungah remnak om tiartu si.
46014034	Nang nupang te heh pawlpi sungah mengdeen tasen. Thurel siangnak si ngawl si. Mawsi daan in a rel bangin mipa uknak nuai ah om tu in thupenak si.
46014035	Tsin amahni'n thil pakhat khat zir a nuam a si lekhaw inn pin a pasel te nenah dong tasen. Heitasim tilekhaw pawlpi sungah nupang thurel heh a zaknung si.
46014036	Pathian thu heh nangmahni nupang te nen pin suak si maw? A si ngawl lekhaw Pathian thu heh nangmahni nen bek ah leng sim?
46014037	Tutu nang sikhen mah le mah heh profet si maw raula mi si maw in a ruat tsawm lekhaw, nangmahni lai ka kuatnak heh Bawipa thukhaam a si lam heh theitsiang tasen.
46014038	Sinapikhaw me thu heh a thei nom ngawl a om kha a si lekhaw, thei ngawl in om tasen.
46014039	Tsimi manin u le nau te, profet bangin thurel theinak heh deih tihtak in deih ula, theih ngawl awn a mangtu te khehkhen kham mah na un.
46014040	Heizongza heh a mawi le a lamlunno in puah un.
46015001	Tsimi zo ngawl u le nau te, nangmahni nenah ka phuangnak thuthang pha la nang phawk leh tiar sing. Me thuthang pha heh nangmahni'n saang ongla in, me thuthang pha vumah ding ongla si utsi.
46015002	Nangmahni ka rel awngnak thu kheh nempinak nei ngawl in um thong men ngawl atsia, khopek in nang len reng lekhaw, tsimi thuthang pha thawmin sannak si utsi.
46015003	A masa ber in nangmahni ka penak, ka saangnak thu heh, Laithiangrim sungah ngannak bangin, Khrih in kei sualnak te manin thi si.
46015004	Amah kheh vi atsia, Laithiangrim sungah ngannak bangin nithumnak ni in tho leh si.
46015005	Kefas in amah kheh a mu tselh phangin, ningluntu leinih te'n mu si.
46015006	Tsimi tselh in umtu u le nau zanga val te'n veikhat mu in mu dang si. Amah ni lak pin mi tam sawn heh tutian hen nungtsa dang lai atsia, pawlkhat te heh eihmu ongla si.
46015007	Tsimi zawh in Jeim in mu atsia, tsimi zawh in lehnak tehem in mu dang si.
46015008	Dawlta ber in, a hun ngawl in a piang keimah khen mu deve sing.
46015009	Keimah heh Pathian pawlpi ka erh awng manin, lehnak te lak pin mi nauta ber, lehnak ming phur tu riang taak ngawl poh sing.
46015010	Sinapikhaw Pathian lainatnak thawmin, ka sinak bangin keimah heh si sing; keimah a lainatnak heh heimah ngawl men si ngawl si. Lehnak dang tehem tah in nase ngai in zuam sawn in naper sing. Sinapikhaw keima thil titheinak thawmin per si ngawl in, ka nenah a omtu Pathian lainatnak thawmin si sawn si.
46015011	Tsimi manin, keimah sikhen amahni a sikhen, thuthang pha heh rel atsia, nangnihni'n um si utsi.
46015012	Tuhen Khrih ah heh thihnak pin tho ongla si ti'n phuangnak asi ongla lekhaw heita nangmahni sung pin mi pawlkhat te'n, mithi te tholehnak om ngawl si, ti'n rel sim?
46015013	Mithi tholehnak om ngawl a si lekhaw, Khrih ah khen thihnak pin tho leh ngawl si tu si.
46015014	Tsin, Khrih ah heh thihnak pin tho leh ngawl a si lekhaw, kei thurelnak heh heimah ngawl men si in, nang umnak khen heimah ngawl men si si.
46015015	Si si, keimahni heh Pathian tetti dik ngawl kei si lam lang tu si. Heimansim tilekhaw mithi tho ngawl asi le khaw Pathian in Khrih ah a tho leh tiar ngawlnak kheh tho tiar si ti in tetti khan si ung.
46015016	Mithi te tho leh ngawl a silekhaw, Khrih ah heh tho leh tiarnak si ngawl si.
46015017	Khrih ah heh a tho leh ngawl a silekhaw, nang umnak heh heimah ngawl men si. Tsin, nangmahni khen nang sualnak ah om reng lai si utsi.
46015018	Tsimi bang a silekhaw, Khrih ah eihmu te ral thongberh tu si.
46015019	Keinihni in kei nun sung tsa bek hen Khrih ah limdiknak nei kei si lekhaw, keimahni heh mihem tah in mi ngeihhar nungber si tu si sing.
46015020	Sinapikhaw tuhen Khrih ah heh thihnak pin tho leh ongla in, a eihmu saak te lak pin rah masa ber in tsang si.
46015021	Minung thawmin thihnak a leng bangin, minung thawmin thihnak pin tholehnak leng deve si.
46015022	Adam sungah minung tehem a thi bangin, Khrih sungah minung tehem nung tiarnak si deve tu si.
46015023	Sinapikhaw mihem heh mahni hun teen in tho leh tiarnak si tu si; Khrih ah heh rah masa ber si atsia, tsimi tselh phangin, Khrih a leng phangin ama minung te kheh tho leh tu si.
46015024	Tsin, Jesuh in uknak tehem, thuneinak tehem le huham tehem a siatsuahberh tselh phangin, uknak kheh Pathian, Pa nenah a aap tselh phangin hun bonak si tu si.
46015025	Khrih in a raal tehem kheh a kawng nuai ah a koihberh ma hem uk tu si.
46015026	A siatsuah tuh a raal dawlta ber heh thihnak si.
46015027	Heimansim tiphangin, "heizongza heh a kawng nuai ah koih si." Sinapikhaw, "Heizongza heh a kawng nuai ah koih si," ti'n ati phangin, a kawng nuai ah heizongza a koihtupa a peh ngawl kheh tsiang ngai in lang si.
46015028	Pathian heh heizongza ah heizongza a si theinak tuh in, heizongza Khrih nuai ah a koih tselh phangin, Tsapa khehkhen ama nuai ah heizongza a koihtu Pathian nuai ah koihnak si deve tu si.
46015029	Tsimi bangin a thisaak te tho leh ngawl miau a si lekhaw, a thisaak te tsa niimtu te heh kawtibang in ti leh tu sim? Hei manin a thisaak te tsa niim sim?
46015030	A hei manin keimahni hen thinphu lasamvei in om si ung im?
46015031	Keimah heh nitin in thi sing, ti'n nangmahni manin kei Bawipa Jesuh Khrih ah ka tuangkhawngnak thu heh kho tiar sing.
46015032	Minung tawng dundan bangin, Efesa khaw ah sahang te ka tawng heh mithi te a tho leh ngawl a si tsuk asin keima tsa hei nempi sim? A thisaak te a tho leh ngawl lekhaw, "Ei a sing khaw in tseih men ala sing, heimansim tiphangin thaizing in thi tu si sing," ti'n ti a sing.
46015033	Zolnak si mah na un, "Mi s e su ak p aw l nak he n n un ts an pha se tiar si."
46015034	Pawlkhat te'n Pathian thei ngawl nang si manin, diktsangnak ah khangphawk ula, sualnak puah mah na un. Meheh nang zak tuh in ka relnak si.
46015035	Sinapikhaw mi pawlkhat te'n, "A thisaak te kawtibang in tho leh tiarnak si tu sim? Kawtibang ruangpum thaw tho tu sim?" ti'n dong kha men tu si utsi.
46015036	Mitaw, laitsi na tuhnak heh a thi ngawl lekhaw po thei ngawl si.
46015037	Laitsi nang tuh phangin, dawllam phangin a kuang a si leh tulai kheh tuh ngawl si utsi. Sangvut a sikhen a dang laitsi a sikhen, a tsang kheh tuh si utsi.
46015038	Sinapikhaw Pathian in ama deih bangin tsimi laitsi tsa a kuang pe si. Laitsi hem kheh amahni tsi bangin a kuang pe heuh si.
46015039	Taksa tehem heh bangve ngawl in, minung taksa heh a dang, ramsa te taksa a dang, nga taksa heh a dang si in, vano te taksa heh a dang si.
46015040	Vanvum ruangpum om in, lei ruangpum khen om deve si. Vanvum ruangpum te tsungnungnak heh phunkhat si in, lei ruangpum te tsungnungnak heh phun dang si.
46015041	Ni-a tsungnungnak heh phunkhat si atsia, lade-a tsungnungnak heh phun dang si in, arsi te tsungnungnak heh phun dang si; arsi pakhat le pakhata tsungnungnak heh dang dun meek si.
46015042	A thisaak te tholehnak khen heh tsimi bang si. Ruangpum heh tuh phangin a zaan thei si atsia, tho tiarnak a si phangin a zaan thei ngawl si si.
46015043	Ultung ngawlnak in tuhnak si atsia, tsungnung ngai in tho tiarnak si. Kol ngawl ngai in tuhnak si atsia, huham thaw tho tiarnak si.
46015044	Lei ruangpum in tuhnak si atsia, raula ruangpum in tho tiarnak si. Lei ruangpum om atsia, raula ruangpum om si.
46015045	Tsin, "A pakhatnak Adam ah heh nungnak nei minung si," ti'n ngan si. Dawlta ber Adam ah heh raula nungnak petu si.
46015046	Tsimi bang sipelh in raula ruangpum om masa si ngawl in, tisa ruangpum om masa si. Tsimi zawh in raula lam ruangpum kheh om si.
46015047	A pakhatnak minung heh leivut pina a si manin leimi si si. A panihnak minung heh vanvum pina Bawipa ah si.
46015048	Leimi te heh tsimi leimi bang si deve atsia, vana mi te heh tsimi vana mi bang si si.
46015049	Keimahni heh leimia mel kei suun bangin, vana mia mel khen suun tulai si sing.
46015050	U le nau te meheh nang rel sing. Thi le sa hen Pathian uknak ro luah thei ngawl in, a zaan thei thil hen a zaan thei ngawl ro luah thei ngawl si.
46015051	Ngai un, thuthup nang rel tu sing. Kei vaseng in eihmuberh tu ngawl in, thengberh tulai si sing.
46015052	Dawlta ber ngunrasem a tum phangin, tsillem sung, mitkhep laan in thengberh tulai si sing. Ngunrasem tum tu in, mithi te kheh a zaan thei ngawl sinak in tho tiarnak si tu atsia, thengberh tulai si sing.
46015053	Me a zaan thei hen a zaan thei ngawl sil rori tu atsia, a thi thei hen a thi thei ngawl kheh sil rori tu si.
46015054	Tsimi manin me a zaan thei hen a zaan thei ngawl sil atsia, me a thi thei hen a thi thei ngawl a sil phangin, laithiangrim in; "Thihnak heh nehnak in lemhawl berh si lei," ti'n ngannaka a relnak heh kim tu si.
46015055	"Maw thihnak, na raalhiam kawnai ah sim? Maw mithi khaw, na nehnak heh kawnai ah sim?"
46015056	Thihnaka raalhiam heh sualnak si atsia, sualnaka huham heh Mawsi daan heh si.
46015057	Sinapikhaw kei Bawipa Jesuh Khrih thawmin keimahni nehnak a petu Pathian heh paak si sing.
46015058	Tsimi manin itnak u le nau te, Bawipa nasiam nang pernak heh thawn thong a si ngawl lam nang thei saak a si bangin, kho ngai in ding ula, thawn theihnung ngawl in Bawipa nasiam heh thanuam ngai in per reng veng un.
46016001	Tuhen mi thiangrim te tsa alu nang khonnak thu ah hen, Galilee peng sunga pawlpi te thu ka pe bangin puah un.
46016002	Ka leng phangin alu khon tse leh kul tuh ngawlla in, nipi ni natsaang in mi hem in Pathian muitsu burhnak bangin khon atsia, khawl ham ta un.
46016003	Ka leng phangin siang ngai in nang penak thil te kheh Jerusalem ah phur tu in, nang muangnak te lai ken in hawh tiar tu sing.
46016004	Keimah khen hawh tu in a remtsang a si lekhaw, amahni khen keimah thaw hawh langkhat leh tu si.
46016005	Masidonia ram tawn tu ka si manin, tsimi ram ka hawh tselh phang in nang nenah hawh tu sing.
46016006	Tuzawh in mun dang ah khual ka vaak phang in, nang lanak ka si tuh in nang nenah tsaam in, khawsik hun sung hem om kha men tu sing.
46016007	Heitasim tiphangin, tuhen hawh thahlam men in tawk dun lang situ heh nuam ngawl sing; tsimita Bawipa'n a siang lekhaw nang nenah rei kha po tsam tu in limdik sing.
46016008	Sinapikhaw Pentikost puai tian in Efesa khaw ah tsaam reng rih tu sing.
46016009	Heitasim tiphangin, akau pi le a nempi tu kawka kheh keima tsa hong reng si.Sinapikhaw raaltu tampi om si.
46016010	Tsin, nangmahni nenah Timote ah a leng phangin nangmahni lak ah a thinphu tuh ngawl in tsimkom ta un. Amah heh keima bangin Bawipa na a pertu si deve si.
46016011	Tsimi manin tumah in zohsuam kha po mah na ta sen. Thinnuamno in keima nenah a leng leh theinak tuh in, khual a vaaknak ah phatakno in la lai un. A dang u le nau te thaw ka nenah a lengtu heh ngaklah ngai si ung.
46016012	Tuhen kei unau Apollos ah thaw peh dun in, u le nau te thaw nang nenah hawh tu in kun tseih pelh nangkhaw, tuhen vang hawh nuamnom ngawl si. A remtsang hun in hawh leh lai tu si.
46016013	Ralring ula, umnak ah khopek in ding un. Patsang raalkol bangin kol ngai in om un.
46016014	Thil nang puahnak hem heh itnak thaw in puah un.
46016015	U le nau te, Stephanas te innkaw heh Akhaia ram ah rah masa ber te a si lam le mi thiangrim te nasiam per sak tu in a aap tsawmtu te a si lam nang thei saak si.
46016016	Tsimi bang minung te nenah le kei naper a bawmtu tehem nenah le rim ngai in na a pertu tehem nenah nang pe tsawm deve tuh in nang kun sing.
46016017	Stephanas, Fortunatus ah le Achiacus te a leng dang manin ang sing. Heitasim tiphangin, nang dasamnak hem a mahni'n belhsep leh si.
46016018	Amahni'n keima thinlung le nangmahni thinlung ther leh tiar si. Tsimi manin tsimi bang minung te kheh theithiam ta un.
46016019	Asia rama pawlpi te'n ngairel tiar nang si. Aquila le Priscilla te'n amahni inna pawlpi te thaw in, Bawipa ming in ngairel tiar nang si.
46016020	U le nau tehem in ngairel tiar nang si. Pakhat le pakhat a thiangrim thuut dunnak thaw nukset dun un.
46016021	Keimah Paul in nangmahni ngai ka relnak heh ka kut rori in ngan sing.
46016022	Mi pakhat khat in Bawi Jesuh Khrih a it ngawl a si lekhaw, tsamnak tuar tasen. Maranatha .
46016023	Kei Bawipa Jesuh Khrih lainatnak nang nenah om tasen.
46016024	Khrih ah nangmahni ka itnak heh nang vaseng vumah om tasen. Amen.
47001001	Pathian deihnak thawmin Jesuh Khrih-a lehnak keimah Paul le kei unaupi Timote in Korin khawa Pathian Pawlpi le Akhaia ram sung hema mi thiangrim tehem nenah lai nang kuat si ung.
47001002	Kei Pa Pathian le Bawi Jesuh lainatnak le thinnuamnak kheh nang nenah om tasen.
47001003	Nemnak tehema Pathian le ngeihharnaka Pa, kei Bawipa Jesuh-a Pa le Pathian kheh thangphatnak si tasen.
47001004	Amah heh harsa kei tuar phangin keimahni nemtu si. Tsimi manin Pathian in keimahni a nem bangin harsanak a phunphun a tuartu tehem kheh nem thei tu si sing.
47001005	Heimansim tiphangin Khrih manin harsa kei tuarnak a tampi bangin, Khrih manin neeknak heh tampi deve si.
47001006	Siahtheihnak kei tuar sikhen nangmahni tsa sannak le neeknak si. Tsimi heh harsa kei tuarnak bang harsa nang tuarzo theinak tuh in si. Nemnak kei si a sikhen, tsimi heh nangmahni tsa neeknak le sannak si.
47001007	Nangmahni tsa kei limdiknak heh kho reng si. Nangmahni heh harsa kei tuarpinak te nang si bangin, neeknak khen si deve tu si utsi, ti heh thei si ung.
47001008	U le nau te, Asia ram sungah kei tuarnak harsanak heh nang thei sak ngawl men tu deih ngawl si ung. Kei tuar zo tuh ngawl tian in harsanak kei tuar manin nung tu in limdiknak nei leh ngawlla si ung.
47001009	Keimahni muang tsawm ngawl in, mithi a tho tiartu Pathian kei muang sawn tuh in, thi tu in thukhen saak te si in ruat tsawm si ung.
47001010	Tsin, Pathian in keimahni heh a launung ngai thihnak pin kan ongla in, kan tseih lai in, kan rih tulai kei si, ti'n amah muang si ung.
47001011	Nangmahni'n sawngennak thaw kei bawm meek si utsi. Tsimi manin mi tampi te'n keimahni ai in Pathian kheh paak tu si. Heimansim tiphangin mi tampi te thawmin lehsawng penak te si sing.
47001012	Kei maingalnak heh meheh si. Lei tisa tsimnak thaw si ngawl in Pathian lainatnak thawmin thinlung thiangnak le Pathian minung sinak taktakno thaw me leivum ah hen khawsa atsia, nangmahni nenah khen tualnel ngai in kei khawsa leilei heh keimahni pha le se khen theinak lungmu in tettikhan si.
47001013	Nangmahni'n siar atsia, nang theizonak siar ngawl thu dang himhim ngan ngawl si ung. A tawp tian in tsimi kheh nang thei tuh in nang muang si ung.
47001014	Tsimi heh nangmahni'n keimahni heh a paal in nang thei bangin, Bawi Jesuh Ni in keimahni heh nangmahni angnak si atsia, nangmahni khen keimahni angnak nang si theinak tuh in si.
47001015	Meheh ka theitsiang manin a veinihnak nempinak nang ngah theinak tuh in, nang nenah hawh masa lawk tu in tuum sing.
47001016	Masidonia ram ah ka hawh thahlam in nangmahni nen pal thah atsia, Masidonia pin ka hong leh phang khen nangmahni nenah hawh leh tu sing. Tsin, Judea peng ah ka hawhnak ah nang la leh tuh in deih meek sing.
47001017	Tsimi manin, tibang hen tuumnak ka nei phangin mi thinlung theng kawikawi siing maw? A si ngawl lekhaw ka awnnak ah, Si si, ti'n, le si ngawl si, ti'n ti kawikawi tu in, ka tuumnak te heh tisa lun in tuum siing maw?
47001018	Sinapikhaw Pathian heh muangtaak a si bangin nangmahni nenah kei awnnak heh, Si si, ti le si ngawl si, ti heh tsem tsih ngawl sing.
47001019	Heimansim tiphangin keimah, Silvanus ah le Timote in nang nenah kei phuangnak Pathian Tsapa Khrih Jesuh ah heh, Si si, ti le si ngawl si, ti heh tsem tsih ngawl in, amah ah hen, Si si, ti bek om si.
47001020	Heimansim tiphangin amah ah Pathian thutiam hem heh, Si si, ti si atsia, keimahni manin Pathian a tsungnung theinak tuh in, "Amen," ti'n ti thei si sing.
47001021	Tsin, tuhen keimahni le nangmahni heh Khrih ah a kipkho tiar tu le sathau a pawh tu heh Pathian ah si.
47001022	Tsimi Pathian in keimahni heh tatsik khen atsia, keimahni a halhnak in kei thinlung sungah Raula pe si.
47001023	Tsimi bek zo ngawl, Korin khaw ah ka hawh ngawl heh nangmahni ka ruat ta si, ti heh ka nunnak ah Pathian heh tetti in mang sing.
47001024	Nang umnak vumah thu ka nei si ngawl in, umnak ah nang ding kho manin nang angnak tuh in nangmahni thaw naper dang si sawn si ung.
47002001	Sinapikhaw thinna thahlam in vang nang nenah hawh leh tu ngawl in thu ten tsawm sing.
47002002	Heimansim tiphangin nangmahni thinna tiar lengkhaw, ka thinna tiarnak nangmahni siar ngawl tu in ka ang leh tiar tu sim?
47002003	Ka angnak heh nang vasenga angnak a si lam heh muangnak nei sing. Nang nenah ka leng phangin keimah ang tiar awhnung nangmahni heh keimah lungse tiar tu sawn nang si tuh ngawl in, masa len lai nang kuat awng sing.
47002004	Nangmahni laikuatnak ka ngan phangin, harsa le thintsawl ngai in mitti tampi thaw in ngan sing. Tsimi heh nangmahni thinna tiar si ngawl in, nangmahni ka itnak heh kangkim itnak a si lam nang thei tuh in ka ngannak si sawn si.
47002005	Sinapikhaw mi pakhat khat in lungse tiarnak a nei lekhaw, keimah lungse tiar si ngawl in, nang vaseng khen khawthu po lungse tiar si. Tsimi heh nang vaseng vumah ka thu a khak leita ngawlnak tuh in si.
47002006	Nangmahni lak pin mi tampi te'n amah nang tsawhnak heh ama tsa in khawthu ongla si.
47002007	Tsimita a lungse leita in a thin a nau ruih tuh ngawl in a sualzah atsia, nang nem tuh sawn sipelh si.
47002008	Tsimi manin amah nang it miau lam nang muh tuh in nang kun sing.
47002009	Tsin, heizongza ah thu nang lun le lun ngawl ka thei nuam manin, tsulnak in masa len lai nang kuat sing.
47002010	Mi pakhat khata sual nang zahnak heh keimah khen a sualzah deve sing. Mi pakhat khata sualzah awng si lengkhaw, tsimi sual ka zahnak heh nangmahni tsa in Khrih mai ah a sualzah sing.
47002011	Tsimi asi ngawl lekhaw Satan in hunpha le kha tu kei si. Heimansim tiphangin a tuumnak te kheh a thei ngawl si ngawl si ung.
47002012	Tsimi bek zo ngawl Khrih-a thuthang pha rel tu in Troas khawpi ah ka leng phangin Bawipa'n kong ka hon si.
47002013	Tsin, ka nau Titas ah ka tawk ngawl manin ka thin a nuam ngawl ta, amahni kheh ponlah atsia Masidonia ram ah hawh sing.
47002014	Khrih ah thaw keimahni nehnak a pe vengtu le ama tsimnak rim ur kheh keimahni mang in mun hem ah a zai tiartu Pathian kheh thangphatnak si tasen.
47002015	Keimahni heh sannak te nenah a sikhen a ral thong tseih te nenah a sikhen, Pathian ah Khrih-a rim ur te si sing.
47002016	Zahlam te nenah keimahni heh thihnak pin thihnak ah rim ur si atsia, a dang te nenah nungnak pin nungnak ah rim ur si sing. Tsimi bang a si manin me thil tehem thaw tu heh phutua tu sim?
47002017	Mi tampi te'n Pathian thu heh sumpeinak in a mang bangin, mang deve ngawl si ung. Sinapikhaw thinlung thiang ngaino in Khrih thawmin Pathian mai ah Pathian nen pin kei zanak bangin rel si ung.
47003001	Keimahni le keimahni ziap tsawm lehleu si ung maw? Midang te bangin nang nenah theipinak lai pe kul si ung maw? A si ngawl lekhaw nang nen pin theipinak lai ken kul si ung maw?
47003002	Nangmahni heh mi hema theinak le siarnak kei thinlung sungah laikuat ngannak te si utsi.
47003003	Nangmahni heh a nasiam kei pernak Khrih-a laikuat nang si heh tsiangno in lang si. Laiti in ngannak si ngawl in, a nung Pathian Raula in ngannak si utsi. Tsin, lung pek vumah ngannak si ngawl in minung thinlung ah ngannak si si utsi.
47003004	Khrih tawnin Pathian lam ah tsimi bang muangnak nei si ung.
47003005	Thil pakhat khat heh keimahni nen pina si, ti'n ti tu in a taak in ruat tsawm ngawl si ung. Kei taaknak heh Pathian nen pina si sawn si.
47003006	Pathian in keimahni heh thukam ther nasiam per taak si tu in puah meek kei si. Hei man sim tiphangin lai ngannak hen mi reek atsia, Raula hen nungnak a pe manin, lai ngannaka nasiam per tu si ngawl in, Raula nasiam pertu tuh in taak tiar kei si.
47003007	Tsin, Mawsi mel lang dan a tsungnung manin, Israel te'n panhik thei ngawl si. Tsimi heh pai perper thei si. Thihnak ah a lentu nasiam, lung pek vumah ret in ngannak heh a tsungnung lekhaw,
47003008	Raula-a nasiamnak heh kawzah in tsungnung sawn leilei tu sim?
47003009	Hannak nasiam heh a tsungnung lekhaw, diktsangnaka nasiam heh tsungnung sawn leilei rih tu si.
47003010	Tsungnungnak heh a vaar leita manin, a tsungnung tiar awngnak heh tsungnungnak heimah nei leh ngawlla si.
47003011	A pai thei thil heh a tsungnung lekhaw, a kho reng thil heh tsungnung sawn leilei si.
47003012	Tsimi bang limdiknak kei nei manin, iim ngawl in reelsek si ung.
47003013	Israel tsa te'n a pai tseiha tawpnak kheh a pan ken thei tuh ngawl in, Mawsi in a mai a hup bangin hup ngawl si ung.
47003014	Sinapikhaw amahni thinlung kheh thim tiarnak a si manin, Thukam lun a siar nahem in tsimi mai hupnak kheh tuni tian hawk ngawl in hup reng lai si. Tsimi mai hupnak kheh Khrih ah hawknak si ongla si.
47003015	Sinapikhaw tuni tian Mawsi daan bu kheh a siar phangin amahni thinlung kheh mai hupnak thaw in hup reng lai si.
47003016	Tsimi bang a si sikhen mi pakhat heh Bawipa lam ah a her phangin, tsimi mai hup kheh lesaknak si tu si.
47003017	Tuhen Bawipa heh Raula si atsia, Bawipa Raula omnak munah luatnak om si.
47003018	Kei vaseng in mai hup ngawl in limlang sunga bangin Bawipa tsungnungnak kheh pan dang a sing. Bawipa Raula thawmin keimahni heh tsungnungnak pin tsungnungnak ah khangso in limlang sunga ama mel bang si tu in theng tseihnak si sing.
47004001	Tsimi manin me nasiam kei neinak heh ngeihharnak thawmin kei ngahnak a si bangin thinnau ngawl si ung.
47004002	Mi hem mai ah thudik heh tsiangno in keimahni le keimahni langtiarnak thaw Pathian mai ah nung si ung. Tsin, zaknung thil thup te le thuman ngawlnak te kheh el si ung. Awkrawl ngai in nung ngawl in, Pathian thu heh mi te zolnak in mang ngawl si ung.
47004003	Kei thuthang pha heh thupnak a si lekhaw, a pai te nenah thupnak si.
47004004	Me leivum uktu pathian in a um ngawl te thinlung kheh thim tiar si. Tsimi bang a si ngawl lekhaw Pathian mel, Khrih thuthang pha tsungnungnaka vaarnak khen amahni vaar tiar kha tu si.
47004005	Keimahni hen keimahni thu rel tsawm ngawl in, Khrih Jesuh heh Bawipa si, ti thu le Jesuh manin keimahni heh nangmahni sel te si ung, ti heh rel si ung.
47004006	Vaarnak heh thimnak sung pin vaar tu in thu a petu heh Pathian ah si. Pathian in vaarnak kheh thimnak ah vaar tu in thupe atsia, kei thinlung heh vaar si. Tsimi heh Jesuh Khrih mai ah Pathian tsungnungnak thei theinak vaarnak a pe theinak tuh in si.
47004007	Sinapikhaw amak huham heh kei mah ni nen pin si ngawl in Pathian nen pin a si kheh a lang theinak tuh in tsimi ro manpha kheh leibeel sungah nei si sing.
47004008	Mun hem pin harsanak a phunphun kei tuar pelh sikhen, ral thong men ngawl si ung. Kei thinlung a pitkhet pelh sikhen, thin nau ngawl si ung.
47004009	Erhnak kei sipelh sikhen, zam thong ngawl kei si. Talnak kei sipelh sikhen, siat suah ngawl kei si.
47004010	Keimahni ruangpum ah Jesuh-a nungnak tsiang ngai in a lang theinak tuh in, kei ruangpum ah Bawi Jesuh thihnak phur tseihzel veng si ung.
47004011	Heimansim tiphangin a thi thei kei ruangpum ah Jesuh nungnak tsiang ngai in a lang theinak tuh in, a nungtsa lai keimahni heh Jesuh manin thi tuh in aapnak si reng veng si sing.
47004012	Tsimi manin thihnak hen keimahni sungah naper atsia, sinapikhaw nungnak hen nangmah ni sungah na per si.
47004013	Tsimi bang umnak thinlung bangverep kei nei manin, "Umnak ka nei manin rel sing," ti'n ngannak bangin, kei um manin rel si ung.
47004014	Bawi Jesuh ah a tho tiartu Pathian in Jesuh thawmin keimahni khen tho tiar tu atsia, ama nenah nangmahni thaw ding langkhat tiar tu kei si, ti heh thei si ung.
47004015	Pathian lainatnak heh minung tampi nenah leng atsia, Pathian tsungnungnak heh minung tampi in paaknak a si theinak tuh in, thil tehem heh nangmahni tsaberh si.
47004016	Tsimi manin thin nau ngawl si ung. Kei pulam minung heh senak ah a leng tseih pelh sikhen, kei sunglam minung heh ni khat zawh ni khat remther lehnak si.
47004017	A rel taak ngawl kei harsanak te heh tsillem sung tsa bek si. Tsin, a tsungnung sawn pittseih le kumkhaw tsa a tam sawn pittseih tsungnungnak kheh puah sak kei si.
47004018	Tsimi manin mu theihnung thil te pan ngawl in, mu theihnung ngawl thil te pan sawn si ung. Heimansim tiphangin mu theihnung thil te heh tsillem sung bek awk in, mu theih nung ngawl thil te heh kumkhaw in kho si.
47005001	Heimansim tiphangin kei lei inn, me buuk heh phenak asipelh sikhen, minung kuta sanak si ngawl, Pathian sanak vanum ah kumkhaw inn kei nei lam heh thei si sing.
47005002	Keimahni hen vanvum pin a leng kei inn luah tu heh ngaklah leita in, me lei buuk sung pin ai ruangruang si sing.
47005003	Tsimi inn kei luah taktak phangin, tumah in tsangtse in mu tu ngawl kei si.
47005004	Me lei buuk sungah kei om lai in, thilrit phur bangin huisa si sing. Tsimi heh me lei buuk sungah kei om nuam ngawl ta si ngawl in, nungnak hen thihnak a lemhawl theinak tuh in, vanvum buuk sungah kei om nuam manin si sawn si.
47005005	Me thil rori heh a puah hamsaktu Pathian in keimahni a halhnak in Raula khen pe meek kei si.
47005006	Tsimi manin ruangpum a si inn ah kei om laisung hen Bawipa thaw khen dun kei si lam thei reng in, bulum reng veng si ung.
47005007	Heimansim tiphangin munak in hawh si ngawl in, umnak in hawh si sing.
47005008	Si si, bulum reng si ung. Ruangpum thaw khen dun in, Bawipa thaw om langkhat nuam sawn si ung.
47005009	Tsimi manin me ruangpum ah kei om a sikhen, kei om ngawl a sikhen Bawipa saangnak kei si tu heh kei er bernak si.
47005010	Khrih-a thukhennak tohkheng mai ah kei vaseng in lang dangberh tulai atsia, ruangpum in kei puahnak te teen kheh a pha a sikhen a se a sikhen, kei puahnak bangin ngah ten leh tu si sing.
47005011	Pathian heh kihnung ngai a si lam thei si sing. Tsimita midang te khen a kih deve tuh in so si ung. Keimahni heh Pathian in a theiken bangin, nangmahni pha le se theikhennak thaw in keimahni nang theiken deve tu um si ung.
47005012	Nang mai ah ziap tsawm tseih si ngawl si ung. Thinlung taktak si ngawl in, puleu langnak men in a tuangkhawng tseihtu te awnnak heipohkhen nang o theinak tuh in, keimahni ai in tuangkhawng theinak nang pe si ung.
47005013	Mi am kei silekhaw, Pathian tsa in si. Lungmu man kei si lekhaw, tsimi heh nangmahni tsa si.
47005014	Minung tehem tsa in mi pakhat a thi lekhaw, mi tehem khen thi si. Tsimi kei um manin Khrih itnak in henpek reng kei si.
47005015	A nungtu te'n amahni tsa nung leh ngawlla in, amahni tsa thi atsia, a tho lehtupa tsa in a nung theinak tuh in, ama'n mi hem tsa in thi si.
47005016	Tsimi manin tu pin pan minung tisa luun in tumah pan ngawl si ung. Minung tisa luun in Khrih ah kei thei pelh sikhen, tuhen tsimi bangin thei leh ngawlla si ung.
47005017	Tsimi manin mi pakhat khat heh Khrih ah a om lekhaw siam leh thernak mi ther si. Ngai un, thil lun te paiberh atsia, thil hemmuah a ther in tsangberh ongla si.
47005018	Me thil tehem heh Pathian nen pina si. Ama'n Jesuh Khrih tawnin keimahni heh amah thaw remtuah leh in, tsimi remtuah lehnak nasiam heh pe kei si.
47005019	Tsimi remtuah lehnak heh tibang hen si. Pathian in Khrih ah a om thahlam reng in leivum mi te daan heeknak kheh heimah mawhsiat ngawl in, leivum mi te kheh amah thaw remtuah leh atsia, tsimi remtuah lehnak thu kheh pe kei si.
47005020	Tsimi manin keimahni heh Khrih ah aiawh tu te si si ung. Tsimiman in keimahni tawnin Pathian in a kun bangin, Pathian thaw remtuah leh un, ti'n Khrih ai in nang kun si ung.
47005021	Heimansim tiphangin Khrih ah Pathian mi diktsang kei si theinak tuh in, sual a thei ngawl Khrih ah heh keimahni tsa in misual in puah si.
47006001	Pathian lainatnak heh heimah ngawl men in saang thong nang si tuh ngawl in, Pathian thaw naper langkhattu keimahni'n nang kun meek si ung.
47006002	Heimansim tiphangin ama'n, "Saang theihnung hun in na aw za si lang. Sannak ni ah na bawm ongla sing," ti'n ti si. Ngai in, tuhun heh saangnak hun si in, tuni heh sannak ni si.
47006003	Nasiam heh sawinak a si tuh ngawl in, khawsi tuh thil heimah puah ngawl si ung.
47006004	Pathian nasiam te kei si lam heh thil tehem ah lang tiar atsia, veitulnak, harsanak, dasamnak, thintsawlnak,
47006005	vaat dang tupnak, thawng tohnak, buainak, rimsu, eihmu ngawl, rongkingnak in muh si ung.
47006006	Thinlung thiangnak thawmin, thei theinak thawmin, thintsualnak thawmin, zawnruatnak thawmin, Raula Thiangrim thawmin, it miaumiaunak thawmin,
47006007	thudik thu thawmin, Pathian huham thawmin, taklam ah le kehlam ah diktsangnak raalvan kengnak thawmin,
47006008	ultungnak le zohsuamnak kei tuarnak thawmin si sen, mi te relsenak le ziapnak te thawmin si sen tetti muh si ung. Mi zoltu te bang pelh na ungkhaw, mi thu maan te si ung.
47006009	Thei ngawlnak bang sipelh na ungkhaw, mi tampi te theinak te si ung. Thihnak a tuar te bang sipelh na ungkhaw, ngai un, nungtsa si reng lai si ung. Nunzirhnak te bang sipelh na ungkhaw, reeknak tuar ngawl si ung.
47006010	Lungse te bang sipelh na ungkhaw, ang ngai reng si ung. Minawm bang sipelh na ungkhaw, mi tampi te hausa tiar si ung. Heimah nei ngawl bang sipelh na ungkhaw, thil hem nei pheu reng si ung.
47006011	Nangnihni Korin khaw te, nangmahni vumah ruatnak kaupi nei in, tsiangno in thu nang rel si ung.
47006012	Nang rong heh keimahni heetnak si ngawl in, nangmahni heet tsawmnak poh si.
47006013	Nang thunlehnak in keimahni vumah ruatnak kaupi nei deve un. (Ka tsa te vumah ka awn bangin awn sing)
47006014	Um ngawltu te thaw a bangve ngawl kolhaak phur dang mah na un. Diktsangnak le tsannei ngawlnak hen hei pawlkomnak nei sim? Khawthim le khawvaar om langkhat thei si maw?
47006015	Khrih ah le Belial ah heh thuhual dun thei si maw? Umtu le um ngawltu heh hei lawm kawm thei tu sim?
47006016	Pathian temple le milim te'n hei lungkim dunnak nei thei sim? Nangmahni heh a nung Pathian temple Mun Thiangrimber si utsi. Pathian in tihen a tibang in si, "Amahni sungah om in, amahni thaw leida tu sing. Keimah heh amahni Pathian si angkhaw, amahni heh keima minung te si tu si."
47006017	Tsimi manin, "Bawipa'n, amahni lak pin tson suak ula, khek un ti'n ti si. A thiang ngawl himhim tong mah na ula, nang saang tu sing."
47006018	"Keimah heh nang Pa si angkhaw, nangmahni heh ka tsapa te le ka tsanu te si tu si utsi, ti'n Thawmlian ber BAWIPA in ti si."
47007001	Tsimi manin itnak te, me thutiam te heh nei ongla nang si manin, tisa le raula ningtsir nung hem pin thiang tiar tsawm a sing khaw, Pathian kihzahnak ah thiangrimsek a sing.
47007002	Kei saang un. Tumah vumah thilsual puah ngawl si ung. Tumah se tiar ngawl in, tumah a thil luup ngawl si ung.
47007003	Tibang hen ka ti phangin nangmahni han tu in ka awnnak si ngawl si. Heimansim tilekhaw ka rel saak bangin nangmahni thaw thi langkhat tu in le nung langkhat tu in kei thin sungah tsaam reng si utsi.
47007004	Nangmahni nenah ka awn ngam daan heh mak in, nangmahni ai in ka tuangkhawngnak khen heh mak si. Bulumnak thaw dim sing. Harsa kei tuarnak tehem ah ang tihtak in ang sing.
47007005	Masidonia ram sungah kei leng phangin, kei taksa heh tsawlom ngah nom ngawl in, mun hem ah harsanak tuar si ung. Pulam ah hen donak si atsia, kei sunglam in thinphu reng veng si ung.
47007006	Sinapikhaw mi nauta te bulum sa tu Pathian in Titas ah a lengnak thawmin bulum sa kei si.
47007007	Titas leng man bek si ngawl in, nangmahni nen pin neeknak a ngah manin bulum meek si ung. Keimah nang tawk ot pittseih thu, keima manin nang mitniraw thu, le keimah nang thinkarhnak thu te rel in, ang leilei sing.
47007008	Nangmahni lai ka kuat awngnak manin nangmahni ka lungse tiar kha heh sir leh ngai pelh nangkhaw, tuhen vang sir leh ngawlla sing. Heimansim tiphangin tsimi lai ka kuatnak len nangmahni heh tsillem sung bek lungse tiar si, ti heh thei sing.
47007009	Nangmahni ka lungse tiar manin ang si ngawl in, nang lungsenak hen nangmahni sual a sir tiar manin ang si sawn sing. Keimahni manin heimah nang sung thong tuh ngawl in, Pathian deihnak bangin lungse tiar nang sing.
47007010	Pathian deihnak bangin lungsenak hen a sir leh tuh ngawl sannak si tu in sualsirnak suak tiar si. Sinapikhaw leivum lungsenak hen thihnak suak tiar si.
47007011	Me thil te heh phatakno in ngaisung tsuk un. Pathian deihnak bangin nang lungsenak hen nangmahni ah ralringnak, nangmahni le nangmahni nang thiang tiar tsawmnak, thinraw leitanak, thinphunak, ot leitanak, thinkarhnak, lehrul otnak te suak tiar si. Nangmahni'n heizongza ah me thu te vumah nang tsiang lam lang tiar ongla si utsi.
47007012	Tsimi manin nangmahni lai ka kuat tavang poh in, thilsual a puahtupa le thilsual puahnak a tuartupa bulbah in ka ngannak si ngawl in, nangmahni kei komsuannak heh Pathian mitmuh ah a lang tuh in ka ngannak si sawn si.
47007013	Tsimi manin nemnak nang sinak ah khen nemnak si ongla si ung. Nang vaseng in Titas thinlung nang ther leh tiar manin, amah heh ang ngai in, keimahni khen ang tihtak in angpi si ung.
47007014	Nangmahni thu ah ama nenah ka tuangkhawng pelh sikhen, zak ngawl sing. Nangmahni nenah thu heizongza heh dik ngai in kei rel bangin, Titas nenah kei tuangkhawngnak khen heh a dik si.
47007015	Nang vaseng in ama thu kheh ngai atsia, thinphu in le tsai tseih thahlam in amah nang saang dan te a ruat leh phangin nangmahni sunsak doh leilei lai si.
47007016	Heizongza ah nangmahni vumah muangnak ka nei manin ang sing.
47008001	Tsimi bek zo ngawl Masidonia pawlpi te nenah Pathian in ama lainatnak a penak heh nang thei tiar si ung.
47008002	Amahni'n harsanak thaw tsulnak nase ngai a tuar thahlam in a angnak kangkim atsia, a dasam rek thahlam in pe siang si.
47008003	Tsimi pawlpi te'n amahni pe zonak bangten in pe dang si. Si si, amahni'n a pe zonak tah kaan in siang ngai in pe dang si.
47008004	Mi thiangrim te a penak a lu saangsak atsia keimahni thaw mi thiangrim te tsa napernak ah pawl dang tu in kun kei si.
47008005	Me amahni thil tidaan heh kei limdiknak bangin si ngawl si. Bawipa nenah amahni le amahni a pe tsawm masa tselh phangin, Pathian deihnak bangin keimahni nenah pe tsawm leh si.
47008006	Tsimi manin Titas ah heh me lainatnak a tepan bangin nangmahni nenah a lamlen lawlaw tuh in so dang si ung.
47008007	Heizongza ah hausa si utsi. Nangmahni in umnak ah, thurelnak ah, thei theinak ah, thanuamnak hem ah le keimahni nang itnak tehem ah nang hausa bangin me lainatnak ah nang hausa deve lam heh thei un.
47008008	Tihen ka awn phangin nangmahni thukhaam pe si ngawl sing. Midang te thanuamnak thaw santeh in itnak nang nei taktak maw nei taktak ngawl ka tsulnak bek si.
47008009	Kei Bawipa Jesuh Khrih-a lainatnak heh thei si utsi. Ama minawm tsarah sinak thawmin nang hausa theinak tuh in, amah heh hausa pelh in nangmahni tsa in minawm tsarah in tsang si.
47008010	Me thu ah hen tihen ruatnak nang pe sing. Tihni kum in pe otnak thaw nang tepan saak bangin pehzom in nang pe bek zo ngawl, tuhen lamlen lawlaw nang si asin nangmahni tsa nempi tu si.
47008011	Pe otnak nei ongla nang si manin, nang neinak pe ula lamlen un.
47008012	Mi pakhat in a nei ngawlnak bangin si ngawl in, a neinak bangin pe otnak lungmu a nei masa a si lekhaw, saangsak tuh si.
47008013	Tihen ka ti phangin midang te zong bawm zang tiar atsia, nangmahni van rit ka suan si ngawl si.
47008014	Nang bangverep theinak tuh in ka tinak si sawn si. Tuhen tampi nang pe luutnak hen amahni dasamnak bawm thei in, amahni tampi pe luutnak hen nang dasamnak bawm leh saak tu in, bangverep in om thei tu si utsi.
47008015	Tsin, "Tampi a ruuttu hen heimah vaal lawt ngawl in, dawmno a khultu khen dasam lawt ngawl si," ti'n ngannak bangin si.
47008016	Keima'n nangmahni tsa thinkarhnak ka neinak bang heh Titas thinlung sungah a nei tiartu Pathian paak si sing.
47008017	Ka sonak a awi bek si ngawl in, thatho ngai atsia, ama thu in a hawh si sawn si.
47008018	Thuthang pha phuangnak pawlpi tehem in a ziap ngainak kei unau pi pakhat heh amah lun tiar si ung.
47008019	Tsimi bek zo ngawl amah heh me lainatnak alu khon tu in khual kei vaknak ah keimahni lun tu in pawlpi te dengnak si meek si. Bawipa amah rori heh a tsungnung tuh in le midang te nang bawm otnak lungmu lang tiar tu in, keimahni'n me bawmnak na heh per si ung.
47008020	Me lehsawng tampi pi tsa na kei pernak ah hen mi te sual zeinak kei si tuh ngawl in ralring si ung.
47008021	Bawipa mitmuh bek ah si ngawl in, minung te mitmuh ah khen thilpha bek kheh puah si ung.
47008022	Tsin, amah ni nenah kei unau pi pakhat heh leh si ung. Amah heh thil tampi ah kei tsul tsim saak si atsia kei thei saak a si bangin, a zuam ngaitu si. Tuhen nangmahni a muang manin zuam sawn leilei lai si.
47008023	Mi pakhat khat in Titas thu a kan a si lekhaw, ka pawlpi vengnak le nangmahni tsa ka naperpinakpa heh amah si. Tsin, kei unaupi te thukantu a om a silekhaw, amah ni heh Khrih-a tsungnungnak, pawlpi te nalang te si.
47008024	Tsimi manin nang itnak le nangmahni ai in kei tuangkhawngnak heh amah ni muh ula, pawlpi mai ah khen muh meek un.
47009001	Mi thiangrim te napernak thu ah nangmahni nenah lai kuat ngan heh keima tsa in a val si.
47009002	Bawm otnak lungmu nang nei lam ka thei manin, Akhaia te'n tihni kum pin pah in bawm tu in tiari ongla si, ti'n Masidonia te nenah nang tuangkhawng pi sing.
47009003	Tsimi bang a sipelh ta sikhen nangmahni ah ka tuangkhawngnak heh a thawnthong tuh ngawl in, le ka rel saak bangin nang tiari theinak tuh in unaupi te heh nangmahni nenah hawh tiar sing.
47009004	Kei hawhpinak Masidonia te pawlkhat in ralring hamnak heimah nang nei ngawl lam a mu kha a silekhaw, muang ngai in kei tuangkhawngnak tehem hen mualpho tiar tu kei si. Tsin, nangmahni khen mualpho deve tu si utsi.
47009005	Tsimi manin unaupi te heh nangmahni nenah hawh ham tu in so kul tuh in ruat sing. Tsin, rawlthiam ngai in pe tu in nang kam hamsaak te la lamlen thei tu atsia, pe tu in nang ralring ham saak kheh nang rawlthiamnak bangin si tu in pamheih thah in penak si tu ngawl si.
47009006	Sinapikhaw, "Dawmno bek a pawitu te'n dawmno bek khawl deve tu in, tampi a pawitu te'n tampi khawl deve tu si," ti heh nang rel sing.
47009007	Pumpak ten in thinlung sungah tuumnak bangin pe tasen. Pamheih thah in le pe kultsam in ruat in pe mah na sen. Pathian in siang ngaino in a petu te bek it si.
47009008	Thil tehem nang mang tham nang nei theinak tuh in, le naper pha tehem tsa kangkim in nang nei tuh in, Pathian in lainatnak tehem kheh nangmahni pe thei si.
47009009	Tsimi heh, "Ama'n mun hem ah sem in, minawm te kheh pe si. Ama diktsangnak kheh kumkhaw in kho si," ti'n ngannak bangin si.
47009010	Laitsi a pawitu nenah laitsi le ei tuh lai a petu Pa in laitsi nang pe akhaw, pung in zai tiar atsia, nangmahni diktsangnak rah khehkhen khang tiar tasen.
47009011	Nang rawlthiamnak tehem manin thil taak hem ah nangmahni heh hausa tiar atsia, keimahni manin Pathian paak tiar si.
47009012	Heimansim tiphangin me penak naper hen mi thiangrim te dasamnak hem a bawm bek si ngawl in, Pathian paak pittseih tseih tiar si.
47009013	Khrih thuthang pha phuang in a thu nang lunnak, le amahni le mi hem vumah siang ngai in bawmnak alu nang penak te heh nang napernak ah nang lang tiar tsawm manin amahni'n Pathian thangphat si.
47009014	Pathian in nangmahni a lainatnak a tam leita manin, amahni'n a sawngennak ah nangmahni phawk reng veng si.
47009015	Awn in rel tselh nung ngawl a lehsawng te manin Pathian kheh paaknak si tasen.
47010001	Nangmahni nenah ka om lai in thinniam atsia, nangmahni nenah ka om ngawl phangin nangmahni thu ah ralphapa keimah Paul in Khrih thintsualnak le nunneemnak thawmin nang kun sing.
47010002	Keimahni heh tisa daan a leida in a ringtu mi pawlkhat vumah ka ralpha bangin, nangmahni nenah ka om phangin ka ralpha leita tuh ngawl in kun nang sing.
47010003	Keimahni heh tisa daan in leida pelh na ungkhaw, tisa daan lun in raal tawng ngawl si ung.
47010004	Raaltawngnak ah kei mangnak raalvan te heh tisa raalvan te si ngawl in, raalving te siatsuah zo Pathian kolnak raalvan te si.
47010005	Thu kal dunnak te le Pathian tsimnak a tsaitu ultung tsawmnak taak hem kheh vawrberh atsia, amahni ruatnak taak hem kheh Khrih thu lun tu si tu in pomberh si ung.
47010006	Nang thuluunnak heh a kimsek phangin, thu lun ngawltu tehem kheh tsawh tu in tiari lep si ung.
47010007	Thil te heh pulam langnak bek in pan si utsim maw? Mi pakhat khat in Khrih minung in a muang tsawm a silekhaw, keimahni khen heh ama bangin Khrih minung kei si lam thei ta sehla, tsimi kheh ruat tsawm po tasen.
47010008	Nangmahni siatsuahnak tuh si ngawl in, domso theinak tuh in Bawipa in thuneinak kei pe si. Me thuneinak vumah dawmno tuangkhawng ka si riang in zak ngawl sing.
47010009	Nangmahni lai ka kuatnak manin nangmahni thuum ka si khatu nuam ngawl sing.
47010010	Amahni'n, "A laikuat te heh khong ngai in huham nei ngai pelh atsia, a ruangpum in keimahni nenah a om phangin mi raalhut si in, a thurelnak te khen heh bengkhawk nung ruak si," ti'n ti ka si.
47010011	Nangmahni nenah kei om ngawl phangin kei leidat dan heh laikuat sungah kei ngan bangin, nangmahni nenah kei om phangin kei leidat dan si tu si, ti heh tsimi bang mihing te khen ruatphawk ta sehla thei tasen.
47010012	Keimahni hen mi ziap tsawm tseihtu te heh pawl ngam ngawl in, amahni thaw khen santeh tsawm ngam ngawl si ung. Sinapikhaw amahni le amahni khawi dun ngam nongnong in, amahni le amahni santeh dun ngam si. Tsimita amahni heh mi tsing ngawl te si.
47010013	Sinapikhaw teeknak kaan in tuangkhawng ngawl atsia, Pathian teek saak zahno phangin tuangkhawng poh si ung. Tsimi teek saak hen nangmahni tian in huap si.
47010014	Khrih thuthang pha phuang in nangmahni nenah leng ongla kei si bangin, nangmahni huap kha ngawl bangin keimahni teeknak kuam kaan in leng ngawl si ung.
47010015	Teeknak kuam kaan in midang te naper saak vumah tuangkhawng ngawl si ung. Nang umnak a khang daan lun in kei napernak kuam khen nase ngai in nang kauhsak tuh in limdik si ung.
47010016	Midang te naper tselh saak kuam sunga tuangkhawng pi tseih si ngawl in, nangmahni ram kaan in thuthang pha phuang thei tu kei si heh limdik si ung.
47010017	Sinapikhaw "Mi tuangkhawng te'n BAWIPA bek ah tuangkhawng tasen."
47010018	Mah le mah ziap tsawm te heh theipinak si ngawl in, Bawipa ziapnak te bek heh theipinak si.
47011001	Dawmno ka dasamnak heh nang veito tuh deih sing. Vei zo miau si utsi.
47011002	Pathian awizawng in nang ling sing. Heimansim tiphangin khangngai thiamlawh bangin nangmahni heh Khrih ah ka aap theinak tuh in, pasel pakhat tsa nang halh ongla sing.
47011003	Rul in a ngian thaw Eve ah a zol ngah bangin, nang thinlung se tiar atsia, Khrih ah nang thinlung thiangnak a zol kha tu thinphu sing.
47011004	Mi pakhat in nang nenah hawh atsia, kei phuangnak si ngawl a dang Jesuh ah phuang atsia, nang saang ngawlnak raula dang kheh nang saang tsuk asin, tsin, nang tso ngawlnak thuthang pha dang kheh nang nenah a phuang tsuk asin amah kheh saang kha men tu si utsi.
47011005	Lehnak thupi ber te tah in niam sawn in ruat tsawm ngawl sing.
47011006	Mi awn halta sipelh nangkhaw, theinak ah tsimi bang si ngawl sing. Nangmahni nenah thil tehem thaw muh tsawm veng ongla si ung.
47011007	Nang nenah Pathian thuthang pha heh man ngen ngawl in ka phuang manin, tsawisangnak nang si theinak tuh in keimah ka niam tiar tsawm heh sualnak puah siing maw?
47011008	Nangmahni tsa na ka per theinak tuh in pawlpi dang te nena lawhman manin amahni ruam bangin tsang sing.
47011009	Ka kulnak tehem Masidonia pin a leng unaupi te'n a pe manin, nangmahni nenah ka om sung len kulnak nono te ka nei pelhta sikhen, tumah vumah thilrit phurh ngawl sing. Heizongza ah nangmahni tsa thilrit ka si tuh ngawl in keem tsawm atsia, keem tsawm rih tulai sing.
47011010	Keima sungah Khrih thudik a om manin Akhaia ram sungah ka tuangkhawngnak heh tumah in khak thei tu ngawl ka si.
47011011	Hei manin nangmahni tsa thilrit si ngawl sing im? Nangmahni ka it ngawl ta si maw? Pathian in thei si.
47011012	Hamphanak a ngah ottu te'n hamphanak a ngah tuh ngawl in le keima bangin a ruat tsawm ottu te'n a tuangkhawng thei tuh ngawl in, amahni hamphanak kheh ban tawngsak angkhaw, ka puahnak heh puah rih tu sing.
47011013	Tsimi bang mihing te heh lehnak sual te, Khrih lehnak si tiar tsawm in mi zol naper a pertu te si.
47011014	Satan ah riang in vaarnak vanmi bang si tiar tsawm thei a si manin, lunglawi tuh si ngawl poh si.
47011015	Tsimi manin Satan nalang te'n diktsangnak na a pertu te bangin a theng tsawm a sikhen, thil khumnung si ngawl si. Amahni dawlkhumnak heh amahni puahnak bangin si tulai si.
47011016	Nang rel lehleu tu sing. Tumah in mitaw ka ring mah na un. Tsimi bangin a ringtu a om lai tasikhen, dawmno pohkhen ka tuangkhawng deve thei tuh in, mitaw bangin ka saang rih tasen.
47011017	Tsimi bangin ka awn phangin Bawipa deihnak bangin ka awnnak si ngawl in, tawna ngai in muang tsawmnak thaw ka tuangkhawng si sawn si.
47011018	Mi tampi te'n tisa daan bangin a tuangkhawng manin, keimah khen tuangkhawng deve tu sing.
47011019	Nangmahni heh mitsim nang si manin, mitaw te kheh ang ngai in pan kho thei si utsi.
47011020	Mi pakhat in nangmahni heh sel in a pom phangin, a luup phangin, nang thil a long phang in, a tung tsawm phangin le nang biang a beng phangin veikho thei si utsi.
47011021	Keimahni hen tsimi bang thil te nang tuarzonak tuh in thaneem ngai kei si heh zak thahlam in nang rel sing. Sinapikhaw mi taw bangin awn rih ang; mi pakhat khat in a ngamnak taak hem ah keimah khen ngam deve sing.
47011022	Amahni heh Hebru te si maw? Keimah khen si deve sing. Israel te si maw? Keimah khen si deve sing. Abraham tsi si maw? Keimah khen si deve sing.
47011023	Khrih nasiam a pertu te si maw? Mitaw bangin awn rih ang; amahni tah in rimsu tuar sawn in, tuar sawn noh lai sing. Vaatnak vei tam sawnpi tuar in, thawng tohnak tuar veng sawn atsia, thihnak tawk veng sawn sing.
47011024	Jew te vei sawmli sung pin veikhat nuuk in vaatnak veinga khoh tuar sing.
47011025	Molhkang thaw in vaatnak veithum khoh tuar sing. Lungto in sepnak veikhat tuar sing. Timbaw se veithum tuar in, tipi thuanthum vumah nikhat le zankhat taang awng sing.
47011026	Khualvak tseih veng in, runti tennak ah thinphu launung, damiah te manin thinphu launung, ka phunpi te nen pin thinphu launung, Gential te nen pin thinphu launung, khawpi sungah thinphu launung, hampalak ah thinphu launung, tipi vumah thinphu launung le unaupi dik ngawl te nen pin thinphu launung tuar sing.
47011027	Rim ngai in na per atsia, vei tampi eihmu thei ngawl sing. Rikaam dangrum in, rongking veng atsia, khawsik tuar in kawngkolh veng sing.
47011028	Me te bek zo ngawl pawlpi tehem tsa sensernak hen nitin nentsih pek ka si.
47011029	Mi thaneem te thaneempi ngawl siing maw? Mi a khawsi phangin urh in pan men siing maw?
47011030	Tuangkhawng kultsaam si lengkhaw, ka thaneemnak te manin tuangkhawng tu sing.
47011031	Kumkhaw tsungnung tiar a taak kei Bawipa Jesuh Khrih-a Pathian le a Pa'n thuson ka rel ngawl lam thei si.
47011032	Aretas kumpibawi kut nuaia Damaskas mangki in keimah pom a nuam manin Damaskas khawpi kheh raalkap te kil tiar si.
47011033	Sinapikhaw ningluntu te'n kho sungah koih in, vinga khamleng pin lakulh atsia a kut pin luat sing.
47012001	Ummawh ngawl in ka tuangkhawng heh heimah a nempi ngawl lam ka thei thahlam reng in, Bawipa lalhnak le thuphuan heh nang rel rih ang.
47012002	Tuma kum leili lai in, Khrih ninglunpa pakhat kheh thei sing. Amah heh van thuahthumnak ah leso si. A ruangpum in leso a si maw, raula in leso a si heh thei ngawl sing. Pathian in thei si.
47012003	Amah heh keima'n thei sing. Ruangpum in lesonak a si maw, raula in lesonak a si heh rel thei ngawl sing. Pathian in thei si.
47012004	Amah heh paradise ah leso atsia, minung awn in a rel theihnung ngawl le awn siang ngawlnak awnkam te a za lam kheh thei sing.
47012005	Tsimi bang minung heh tuangkhawng pi tu sing. Keimah le keimah heh ka hei ngawlnak te siar ngawl tuangkhawng tu ngawl sing.
47012006	Tuangkhawng ka nuam si khen thudik bek rel tu ka si manin, mitaw si lawt tu ngawl sing. Sinapikhaw mi pakhat khat in keimah a munak le keima thu a zanak tah kan in a ruat tuh ngawl in, tuangkhawng tu ngawl sing.
47012007	Keimah a lalhnak a nase leita man in, a tuarlawt in ka tung tsawm tuh ngawl in ka taksa sungah Satan nalang ling heh koih atsia sun ka si. Tsimi bang a si ngawl tsuk asin tung tsawm leita kha tu sing.
47012008	Me ling heh a lesak tuh in Bawipa veithum tian kun sing.
47012009	Tsimi phangin Bawipa'n, "Ka lainatnak heh nangma tsa in tham si. Heimansim tiphangin ka huham heh thaneemnak ah nakim in om si," ti'n ti ka si. Tsimi manin Khrih huham heh ka vumah a om theinak tuh in ang ngaino in ka thaneemnak ah tuangkhawng rih tu sing.
47012010	Tsimi manin Khrih tsa in thaneemnak, zohsuamnak, dasamnak, erhnak le vansannak ka tuar phangin ang sawn sing. Heimansim tiphangin mi thaneem ka si phangin kol sawn sing.
47012011	Nang sailok manin tuangkhawngnak ah mitaw in tsang sing. Borh bang men ka sipelh ta sikhen, lehnak thupi ber te ka bang ngawlnak heimah a om ngawl manin, nang ziap tseih tuh in mawi pelh sing.
47012012	Lehnak pakhat sinaka theihdiknak dik tehem heh thintsual ngai in nangmahni lak ah theihdiknak, a khumnung thil te le thawm lian thil te puah in lang tiar ongla si.
47012013	Nangmahni tsa thilrit ka si ngawlnak siar ngawl, pawlpi dang te tah in nang nau sawnnak hei om sim? Me ka khelh khanak heh ka zah ta un.
47012014	Ngai un, nangmahni nenah a veithumnak hawh tu in tiari sing. Nang thil te deih si ngawl in nangmahni rori deih ka si manin, nangmahni tsa thilrit si tu ngawl sing. Tsa te'n nu le pa tsa thil khawlsak tu si ngawl in, nu le pa te sawn in tsa te tsa thil khawlsak tuh si.
47012015	Keimah hen nangmahni it leilei atsia, keimah nang itnak a kiam lemlem pelhta sikhen, nang nungnak tsa in ka neinak thil te le keimah rori heh ang ngaino in mang tsawm tseih rih tu sing.
47012016	Hei bang a tsang pelhta sikhen nangmahni tsa thilrit si ngawl sing. Tsimthiamnak thaw tsing ngai in keima tuh in nang leen sing.
47012017	Nangmahni nenah mi pakhat khat leh in nang nena a miat le sing maw?
47012018	Titas ah heh nangmahni nenah hawh tiar atsia, kei unau pi pakhat heh amah lun tiar sing. Titas in nangmahni nena a miat hei le sim? Thin khat lung khat in nung dang in, lampi pakhat ah hawh dang si ngawl na sing im?
47012019	Nangmahni nenah hung tsawm tseih kei ring si utsim maw? Khrih ah Pathian mai ah awn si ung. Itnak te, thil tehem heh nangmahni domsonak tuh in puah si ung.
47012020	Nangmahni nenah ka leng phangin nangmahni heh ka deihnak bangin ka tawk kha tu ngawl, le nangmahni deihnak bangin keimah nang tawk ngawl kha men tu heh lau sing. Tsin, nangmahni lak ah awn el dunnak, hampumnak, thinraw dunnak, matsabek ruatnak, mi relsenak, mi iinak, puarthaunak, buainak te a om khatu lau ngai sing.
47012021	Ka leng leh phangin nangmahni mai ah Pathian in keimah a niam tiar khatu heh lau sing. Tsin, tima sualnak a puahnak a sir leh ngawl sualnak ah nawngkai ngai in a leida te, nu le pa sual a puahtu te le mi hur te manin ka lungse khatu heh lau meek sing.
47013001	Meheh a veithumnak nangmahni nenah ka leng lehnak si tu si. "Tetti panih maw pathum maw te awnkam in thu tehem kho si."
47013002	Tuhen nangmahni nenah om ngawl pelh nang khaw, nangmahni ka rel saak bangin le a veinihnak nangmahni nenah ka om lai ka rel ham saak bangin sual a puahtu te le midang te hem, "Ka leng leh phangin nang hawi tu ngawl sing," ti'n laikuat in nang rel ham po sing.
47013003	Keima sungah a awntu Khrih ah heh Khrih ah a si miau maw si miau ngawl tsul in zei si utsi. Amah heh nangmahni lam ah thaneem ngawl in a kol ngai si.
47013004	Amah heh thaneem ngai in thinglamteh ah khennak asi pelhta sikhen, Pathian huham thawmin nung reng si. Keimahni khen heh ama ah thaneem deve si ung. Sinapikhaw nangmahni lam ah Pathian huham thawmin amah thaw nung tu si sing.
47013005	Umnak ah nang om reng maw om reng ngawl tsek tsawm un. Nangmahni le nangmahni tsul tsawm un. Kim ngawl nang si ngawl nungsang Khrih ah heh nangmahni sungah a om si ti thei tsawm ngawl si utsim maw?
47013006	Sipelh atsia tsek tsawm thei ngawl nang si ngawl lam heh nang thei tu in muang sing.
47013007	Thil sesuak nang puah tuh ngawl in Pathian nenah saw nang ngen sak sing. Tsimi heh mipha in kei lang tu ka deih ta si ngawl in, tsek tsawm thei ngawl in kei lang pelhta sikhen, upat taak thil nang puah theinak tuh in saw nang ngen sak sing.
47013008	Heimansim tiphangin keinihni hen thudik lam ah kei om ti siar ngawl, thudik do tu in heimah ti thei ngawl si ung.
47013009	Keimahni heh thaneem in nangmahni heh nang kol lekhaw ang ngai si ung. Tsin, nakim nang si tu heh kei sawngennak si.
47013010	Tsimi manin nang senak tsa tuh si ngawl in nang khangsonak tuh in, Bawipa'n keimah heh thuneinak a penak bangin nangmahni nenah ka om phangin ka thu a khakren tuh ngawl in, nangmahni nenah ka om ngawl lai hen me thu te heh lai in nang rel sing.
47013011	A khomnak in u le nau te, mangpha. Piding in bulum reng dang ta un. Lungmu munkhat in rem dangno in nung dang ta un. Itnak le thinnuamnak Pathian kheh nang nenah om reng tasen.
47013012	A thiangrim thuut dunnak thaw pakhat le pakhat nukset dun un.
47013013	Mi thiangrim tehem in ngairel tiar nang si.
47013014	Bawi Jesuh Khrih lainatnak, le Pathian itnak le Raula Thiangrim-a pawlkomnak kheh nang vaseng nenah om tasen. Amen.
48001001	Minung te nen pina si ngawl in, minung te lehnak khen si ngawl, Jesuh Khrih le mithi te a tho leh tiar tu Pathian deihnak thawmin lehnak keimah Paul le
48001002	ka ompinak u le nau tehem in, Galati peng sunga pawlpi te lai nang kuat si ung.
48001003	Pa Pathian le kei Bawipa Jesuh Khrih nena lainatnak le thinnuamnak kheh nang nenah om tasen.
48001004	Jesuh Khrih in kei Pa Pathian deihnak bangin tu san hun sesuak pin keimahni a kan theinak tuh in, kei sualnak tsa amah le amah pe tsawm si.
48001005	Pathian heh kumkhaw pin kumkhaw tian in tsungnung tasen.
48001006	Khrih lainatnak sungah nangmahni a kotu Pa zam nomper atsia, thuthang pha dang nang saang men heh lunglawi ngai sing.
48001007	Tsimi nang saangnak thuthang pha heh thuthang pha si ngawl si. Nang lungmu nokbuk tiar atsia, Khrih thuthang pha a lehngat nuamtu mi honkhat om si.
48001008	Sinapikhaw, keimahni nom kei sikhen, vanvum pin leng vanvummi te a sikhen, kei rel saak thuthang pha si ngawl, thuthang pha dang pakhat khat a rel a om lekhaw, tsamnak si tasen.
48001009	Nang saang saak thuthang pha si ngawl, thuthang pha dang pakhat khat a rel a om lekhaw tsamnak si tasen, ti'n ka ti saak bangin, tuhen khen ti lehleu sing.
48001010	Tuhen mi te mitmai psha zei siing maw? A si ngawl lekhaw Pathian mitmai pha zei sawn sing im? A si ngawl lekhaw mi te ang tuh zei sing im? Mi te ang tuh phang zei tseih lai ka si lekhaw, Khrih-a sel si ol ngawl sing.
48001011	Sinapikhaw u le nau te, ka reelnak thuthang pha heh minunga puah tsawm mennak a si ngawl lam heh nang thei tiar sing.
48001012	Meheh minung nen pin ka ngahnak si ngawl in, minunga zirhnak khen si ngawl sing. Jesuh Khrih-a muhnak thawmin ka ngahnak si.
48001013	Jew te benak ka be awng lai in ka nundaan te le nase leita in Pathian pawlpi ka erhnak te le siatsuah reih ka tuum thu te heh nang zasek saak si.
48001014	Jew te benak lam ah ka phunpi sunga ka rualtsam tampi te tah in a zuam ber si atsia, kei pupa te daan lun zo sawn leita sing.
48001015	Sinapikhaw ei nu pum sungah ka om lai pah in Pathian in a dangno in koih atsia, a khawthu a ti hun phangin a lainatnak manin ko ka si.
48001016	Gential te lak ah a thu ka rel thei tuh in, ka sungah a Tsapa kheh lang tiar si. Tsimi tselhtsang in, minung tumah thurel pi masa ngawl in,
48001017	ka masuan ah lehnak a si masa ongla te om min Jerusalem ah khen hawh lawt ngawl in, Arabia ram ah hawh sing. Tsin, Damaskas khawpi ah hong leh sing.
48001018	Tsimi zawh kumthum a rei phangin Piter ah tawk tu in Jerusalem ah hawhso atsia, ni leinga tsaam sing.
48001019	Sinapikhaw Bawipa nau Jeim ah siar ngawl lehnak dang te tumah tawk ngawl sing.
48001020	Me ka ngannak thu te thaw peh dun in, ngai un, Pathian mai ah thuson rel ngawl sing.
48001021	Tsimi zawh in Syria ram le Silisia ram ah hawh sing.
48001022	Khrih ah a om Judea rama pawlpi te lak ah mel theinak khen si ngawl sing.
48001023	Sinapikhaw "Keimahni erh awngtupa'n siatsuah tu in a tum awngnak umnak heh tuhen rel tseih si," ti thubek heh za dang si.
48001024	Tsin, keima manin Pathian kheh thangphat dang si.
48002001	Tsin, kum leili a rei phangin, Barnabas ah thaw Jerusalem ah hawhso leh si ung. Titas ah khen huai sing.
48002002	Pathian muhnak bang rori in hawhso sing. Tsin, lawkih te thuthang pha ka relnak te kheh amahni khen rel sing. Tsin, dan zuam dunnak ah ka dan saak te le ka dan tuhlai te heh thawnthong a si tuh ngawl in, maisong dohnak te kheh a tseno in reltsiang sing.
48002003	Keima nenah a omtu Titas ah heh Grik te sipelh in, vunrel ten tu in sailok ngawl sing.
48002004	Meheh u le nau dik ngawl te'n a tsiik kuhzen man si. Amahni'n Jesuh Khrih ah luatnak kei neinak heh tsulkuh tu in keimahni lak ah lut kuhzen si.
48002005	Thuthang pha thudik heh nangmahni sungah a om reng theinak tuh in, amahni nenah naazi pakhat sung pohkhen petsawm ngawl si ung.
48002006	Amahni heh mi thupi ngai ruai baang in, kawtibang minung a sipelh ta sikhen, keima tsa heimah dangnak om lawt ngawl si. Pathian in maizah dohnak tumah nei ngawl si. Me mi thupi te heh keima tsa heimah nempi ngawl si.
48002007	Sinapikhaw vunrel ten te nenah thuthang pha rel tu heh Piter ah aapnak a si bangin, vunrel ten ngawl te nenah thuthang pha reltu tuh in aapnak ka si kheh amahni'n thei si.
48002008	Heitasim tiphangin, vunrel ten te nenah lehnak si tu in Piter sungah kipkil ngai in na a pertu hen Gential te nenah lehnak ka si tuh in keima sungah na per si.
48002009	Pathian in a lainatnak keimah a penak heh muangnak ber Jeim, Kephas ah le Johan te'n a mu dang phangin, lawkih te nenah hawh tu in keimah le Barnabas ah heh naper langkhat dang theihdiknak in nukset atsia, amahni heh vunrel ten te nenah hawh si.
48002010	Minawm te phawk reng tu heh amahni deihsak bernak si atsia, tsimi heh keimah khen ka thinkarh bernak naper si.
48002011	Sinapikhaw, Piter ah heh Antiok khawpi ah a leng phang in, mawhsiat khurduk a si manin a mai ah ding sing.
48002012	Heitasim tiphangin Piter ah heh Jeim nen pin mi honkhat te a leng ma in Gential te thaw laikuang kil dang si. Sipelh atsia Jeim nen pin mi honkhat te a leng phangin, vunrel ten te a kih man in, Gential te nen pin kiang atsia, mun dang ah om tum si.
48002013	A dang Jew te khen Piter bangin sidat dang deve si. Amahni sidatnak ah Barnabas ah riang peh deve si.
48002014	Amahni'n thuthang pha thudik ah tsamphet in a om ngawl ka mu phangin, a vaseng mai ah Piter ah kheh, "Nangmah heh Jew te na si thahlam reng in Jew te daan in nung ngawl atsia, Gential te nundaan in nung si tsi. Heita Gential te heh Jew te nundaan in a nung tuh in sai si tsim?
48002015	Keimahni heh kei sinak himhim in Jew miphun si atsia, misual Gential miphun si ngawl si sing.
48002016	Minung heh Daan lunnak thawmin diktsang si ngawl in, Jesuh Khrih-a umnak thawmin diktsang a si lam heh thei si sing. Daan lunnak thawmin diktsang si ngawl in Khrih-a umnak thawmin diktsang kei si theinak tuh in, Khrih Jesuh ah um ongla si sing. Heitasim tiphangin Daana naper thawmin tumah in diktsang tu ngawl si.
48002017	Sinapikhaw Khrih thawmin diktsangnak kei zei tseih lai in, misual kei si lam thei tsawm si sing. Tsimi lekhaw Khrih ah heh suala nasiam a per tu si maw? Si ngawl si.
48002018	Ka phe saak thil te heh sa leh lengkhaw, daan heek in a tsan tsawmtu si tu sing.
48002019	Pathian ah ka nung thei tuh in Daan tawnin Daan ah thi ongla sing.
48002020	Khrih thaw thinglamteh ah khentsihnak si ongla sing. Sipelh atsia nung reng sing. A nungtu heh keimah si ngawl in, ka sungah Khrih nung si. Ruangpum sungah tuhen a nung ka nunnak heh keimah it in amah le amah keima tsa a petu Pathian Tsapa-a umnak thawmin nung sing.
48002021	Pathian lainatnak heh a thai men si ngawl sing. Daan thawmin diktsang si lengkhaw, Khrih-a thihnak heh a thawnthong si.
48003001	Maw Galati mitaw te, thudik thu lun tu ngawl in tu in nang zial ngah sim? Thinglamteh ah khennak Jesuh Khrih ah heh tsiang ngai in nang mu thei tuh in muh saak si ongla si utsi.
48003002	Nang nen pin me bek heh thei nuam sing. Daan lunnak manin Raula ngah si utsim maw? A si ngawl lekhaw umnak thu nang za manin ngah sawn si utsim?
48003003	Kawti taw lawmmam si utsim? Raula Thiangrim thaw nang tepan saak heh tisa in dawlkhum tuum si utsim maw?
48003004	Tizah harsanak tampi nang tuartsim saak heh thawnthong tiar men tu si utsim maw? Thawnthong hel men tu si maw?
48003005	Nangmahni Raula Thiangrim a petu le nangmahni lak ah thil khumnung a puahtu Pathian hen Daan lunnak thawmin maw umnak thu nang zanak thawmin Raula Thiangrim pe atsia thil khumnung puah si sim?
48003006	Tsimi bangzet in Abraham in Pathian um atsia, tsimi a umnak heh diktsangnak in siar sak si.
48003007	Tsimi manin a umtu te bek heh Abraham tsa te a si lam heh thei ta un.
48003008	Pathian in Gential te heh umnak thawmin diktsang tiar tu si, ti heh Laithiangrim in a muh ham manin, Abraham ah kheh, "Nangma manin miphun tehem muitsu dong tu si," ti'n ti a tsia, thuthang pha rel ham ongla si.
48003009	Tsimi manin a umtu te'n umtu Abraham ah thaw muitsu dong si.
48003010	Daan lunnak a anntu tehem heh tsamnak nuai ah om si. "Lunberh tuh in Daan bu sungah ngannak bangin a vaseng in a luun kim ngawl te heh tsamnak si tu si," ti'n ngan si.
48003011	Tsin, "Midik heh umnak in nung tu si," ti'n ngannak a om manin, Daan lunnak manin tumah in Pathian mai ah diktsang ngawl si, ti heh tsiangno in lang si.
48003012	Daan heh umnak thaw heimah sengdun ngawl si. "Daan a luntu te'n Daan a lun manin nung si," ti'n ngan si.
48003013	Khrih in keimahni tsa tsamnak tuar in, Daana tsamnak pin den kei si lei. Thing vumah tarnak taak hem heh tsamnak si.
48003014	Jesuh Khrih thawmin Gential te'n Abraham muitsu a ngah theinak tuh in le umnak thawmin a kam saak Raula Thiangrim kei ngah theinak tuh in, Khrih in san kei si.
48003015	U le nau te, minung dan in nang rel sing, minung te thukam pohriang a kho tiar zawh in tumah in phiat leh men thei ngawl in, bet thei ngawl si.
48003016	Pathian in Abraham ah le a tsi te nenah thukam ong si lei. "Na tsi te," ti'n mi tampi nenah a rel bang si ngawl in, tsi pakhat nenah a rel bangin, "Na Tsi Pakhat nen ah," ti'n rel si. Tsimi heh Khrih ah si.
48003017	Meheh nang rel sing, daan in kum zali le kum sawmthum zawh in Pathian in Khrih ah a kho tiar saak thukam kheh phiat leh thei ngawlla si. Tsimi bangin a si tsuk asin thutiam heh a thawnthong in tsang tu si.
48003018	Heitasim tiphangin roluahnak heh Daan pina a silekhaw, thutiam pina si thei leh ngawlla si. Sinapikhaw Pathian in Abraham ah heh thutiam thawmin roluahnak pe si.
48003019	Asi lekhaw heita Daan heh pe sim? Pathian in thutiam a penak Abraham tsi Pa a leng ma hem thil sesuak puahsualnak a om manin pe betnak si. Tsimi Daan heh vanvummi te tawnin sihtuahtu kut ah penak si.
48003020	Sihtuahtu hen mi pakhat nen bek ah naper si ngawl si. Pathian heh pakhat si.
48003021	Tsimi a si lekhaw Daan heh Pathian thutiam te thaw kalh dun si maw? Kalh dun nom ngawl si! Nungnak pe thei tu tuh in Daan pe a si lekhaw, diktsangnak heh Daan lun manin ngahnak si tu si.
48003022	Sinapikhaw a umtu te'n Jesuh Khrih ah a umnak thawmin thutiam penak a si thei tuh in, Laithiangrim hen minung tehem heh sualnak sungah khumberh si.
48003023	Umnak thu a leng tian Daan in kilpek atsia, dawllam phangin a lang tulai umnak sungah khum kei si.
48003024	Tsimita umnak thawmin kei diktsang theinak tuh in, Daan heh Khrih nenah len tu in keimahni a kelentu si.
48003025	Sinapikhaw umnak thu a leng phangin, kelentupa nuai ah om leh ngawlla si sing.
48003026	Heitasim tiphangin nang vaseng in Jesuh Khrih nang umnak thawmin Pathian tsa te si utsi.
48003027	Khrih sungah niimnak nang vaseng in Khrih ah sil ongla si utsi.
48003028	Nang vaseng in Khrih ah pumkhat nang si manin Jew le Grik, sel le miluat, mipa le nupang om ngawl si.
48003029	Khrih-a nang si lekhaw nangmahni heh Abraham tsi si atsia, thutiam bangin ro luah tu te si utsi.
48004001	Tsin, ro luahtu hen thil tehem a neitu a sipelh sikhen, naupang a si lai sung heh sel thaw heimah dang ngawl si, ti heh nang rel sing.
48004002	A pa teeknak hun a kim ma hem kelennak uknak sungah om si.
48004003	Tsimi bangin keimahni khen naupang bang kei si lai in leivum thil te nuai ah sel tsang si sing.
48004004	Sinapikhaw hun a kim phangin Pathian in a Tsapa kheh leh si. Tsimi a Tsapa heh nupanga hingnak si in, daan nuai ah hingnak si.
48004005	Amah heh tsapa bang tsatsawm sinak kei ngah theinak tuh in daan nuaia te dentu in hing si.
48004006	Tsa nang si manin nang thinlung sungah Pathian in a Tsapa-a Raula leh atsia, "Abba, ei Pa," ti'n pon thei si utsi.
48004007	Tsimi manin sel si leh ngawlla in, tsapa si ongla si utsi. Tsapa nang si lekhaw, Khrih thawmin Pathian ro luahtu te si utsi.
48004008	Sipelh atsia Pathian nang thei ma in a sinak himhim in pathian a si ngawl te kheh be si utsi.
48004009	Tuhen nangnihni'n Pathian thei si la utsi, tsimi tah riang in Pathian-a theinak te sawn si utsi. Hei manin a kol ngawl, a nempi ngawl thu naupang lam ah nga leh atsia, tsimi te sel si leh ot si utsim maw?
48004010	Ni le la te, hun le kum te tsang si utsi.
48004011	Nangmahni tsa rimsu ngai in na ka pernak heh a thawnthong men kha tu thinphu sing.
48004012	U le nau te, nangmahni bangin ka om manin, keima bangin nang om tuh in nang kun sing. Ka vumah thilsual heimah puah ngawl si utsi.
48004013	Nang nenah ka hawh masa ber phanglen ka taksa dam ngawl thahlam in nangmahni thuthang pha ka rel la thei si utsi.
48004014	Ka taksa dam ngawlnak manin pandau in le el lawt ngawl in, Pathian vanvummi pakhat bangin le Khrih Jesuh bang tiantian in saang ka si utsi.
48004015	Tsimi asilekhaw nang angnak heh hei bang angnak sim? A si thei tsuk asin nang mittsang riang khai in keimah nang pe nuam lam thei rori sing.
48004016	Thudik ka rel manin nang raal in tsang siing maw?
48004017	Mi te'n nangmahni heh amahni bek thinkarh tu in nase ngai in zuam si. Sinapikhaw tsimi heh nangmahni tsa pha ngawl si. Nangmahni heh keimahni thaw khek atsia, amahni bek thinkarh tu in deih nang si.
48004018	Nang nenah ka om sung bek in si ngawl in, tset ngawl in thilpha ah nang thinkarh reng heh pha si.
48004019	Ka tsano te, Khrih bang nang si ma hem naukei bang harsa tuar leh veng sing.
48004020	Nangmahni ka ummawh reng manin, tuhen nangmahni nenah om atsia ka kampau heh theng ot sing.
48004021	Daan nuai ah a om nuamtu te, Daan thu heh za awng ngawl si utsim maw? Ka rel un.
48004022	Ngannak bangin, Abraham in tsapa panih tsawi si. Pakhat heh sel nu thaw a tsawinak si in, a khatta heh miluat nu thaw a tsawinak si.
48004023	Sel nu thaw a tsawinak a tsapa heh thi le sa thaw piang atsia, miluat nu thaw a tsawinak a tsapa heh thutiam manin a piang si si.
48004024	Me te panih heh santeh tuh in a piang si in, thutiam panih muh tu si. Hagar ah heh Sinai mual pin sel si tu in hingnak thu si.
48004025	Me Hagar ah heh Arabia rama Sinai mual si in, a tsa te thaw sel in a tsang tuh huna Jerusalem thaw bangve si.
48004026	Sinapikhaw vumlama Jerusalem heh miluatnu si in kei vasenga nu si.
48004027	Heitasim tiphangin, "Nau hing kel ngawl nupang tsing, ang in. Naukei kel ngawl nu, riik in au in. Heitasim tiphangin pawnak nu'n pasel nei nu tah in tsa tam tsawi sawn si," ti'n ngan si.
48004028	U le nau te, tuhen keimahni heh Isak bangin thutiama tsa te si sing.
48004029	Sinapikhaw thi le sa thaw a piang tsapa hen Raula in a piang tsapa kheh a erh awng bangin, tuhen khen erh pah si.
48004030	Sinapikhaw Laithiangrim in hei rel sim? "Sel nu le a tsapa heh hawl in, heitasim tiphangin selnu tsapa hen miluat nua tsapa thaw ro luah kawm thei tu ngawl si," ti'n ti si.
48004031	Tsimi bangin, u le nau te keimahni heh selnu tsa si ngawl in, miluat nu tsa si sing.
48005001	Tsimi manin Khrih in keimahni a luat tiarnak luatnak ah kho ngai in ding ula, sel tsangnak kolhaak phur in hennak tuar leh awl la un.
48005002	Keimah Paul in vunrel nang ten tsuk asin, Khrih ah heh nangmahni tsa heimah nempi ngawl si, ti heh nang rel sing.
48005003	Vunrel tentu tehem nen ah, "Daan hem lun kimsek tu in leiba nei si utsi," ti'n tettikhan nawh lehleu sing.
48005004	Daan thawmin diktsang a nuam te, Khrih kheh heimah ngawl in tsan in, lainatnak pin da ongla si utsi.
48005005	Keimahni'n Raula Thiangrim tawnin umnak thawmin kei limdiknaka diktsangnak kheh ngak khokho si ung.
48005006	Vunrel ten a sikhen ten ngawl a sikhen Khrih Jesuh ah heimah nempi ngawl in, itnak thawmin na a per umnak bek heh nempi si.
48005007	Phatakno in dan si utsi. Thudik lun tuh ngawl in tu in nang khak sim?
48005008	Tibanga nangmahni zolnak heh nangmahni a kotu Pathian nen pina si ngawl si.
48005009	Tsol dawmno hen sang lompi tho tiar si.
48005010	Ruatnak dang nang nei tuh ngawl in Bawipa ah nang muang sing. Sinapikhaw nangmahni harsa tiar tu heh hei bang mihing a si sikhen thukhennak tuar tu si.
48005011	Tsin, u le nau te, vunrel ten thu rel tseih pahlai ka si lekhaw, heita erhnak tuar tseih lai sing im? Tsimi lekhaw thinglamteh manin khawsi heh tawp ongla si.
48005012	Nangmahni harsa tiartu te heh amahni a ten tsawm vet a sin deih sing.
48005013	U le nau te, luat tu in konak te si utsi. Tisa deihnak lun tu in tsimi luatnak kheh mang mah na un. Tsimi tah in itnak thaw pakhat le pakhat bawm dun sawn un.
48005014	Heitasim tiphang in, "Nangmah le nangmah na it tsawm bangin na inn nen it in," tinak thu pakhat ah Daan hem kimsek ongla si.
48005015	Tsimi bang si ngawl in pakhat le pakhat pet dun in ei dun nang si lekhaw dumrek tiar dun nang sikhatu ralring un.
48005016	Nang rel sing. Raula in nung un. Tsimi lekhaw tisa otnak kim tiar tu ngawl si utsi.
48005017	Tisa otnak hen Raula otnak heh do atsia, Raula otnak hen tisa otnak do si. Tsin, nang nuam bangin nang puah thei tuh ngawl in me te panih heh a raal dun si.
48005018	Sinapikhaw, Raula-a huainak nang si lekhaw, Daan nuai ah om ngawl si utsi.
48005019	Tisa naper te heh tsiangno in lang si. Tsimi te heh zuanzamnak, nu le pa sualnak, nun thiang ngawlnak, hurnak,
48005020	milim benak, mi dawinak, mi hawnak, hau dunnak, iksiknak, thinliahnak, matsabek ruatnak, lungrual ngawlnak, zirh sualnak,
48005021	mi otnak, tualreeknak, zurinak, zu in sahnung puai puahnak te pin pan tsimi bang te pawl heh si. Tsimi banga lei a datu tehen Pathian uknak ro luah thei tu ngawl si, ti'n ka rel awng bangin tuhen khen nang rel lehleu sing.
48005022	Sinapikhaw Raula rah heh, itnak, angnak, thinnuamnak, thintsualnak, mi zawnruatnak, phatnak, muangtaak sinak,
48005023	thinneemnak, mah le mah uk tsawmzonak te heh si. Me tehem heh a dotu daan heimah om ngawl si.
48005024	Khrih minung te hen tisa otnak kheh a ngeetnak thawlom in thinglamteh ah khentsih ong si lei.
48005025	Raula ah nung le singkhaw Raula in leida a sing.
48005026	Mah le mah tuangkhawng atsia, riam dun tseih in le eng dun tseih in om awl a sing.
48006001	U le nau te, mi pakhat in thilsual a puah kha lekhaw, nangnihni raula mi te'n thinneem ngaino in phong leh un. Sualroihnak sungah nang da deve kha tu zong heh ralring un.
48006002	Pakhat le pakhat thilrit phur bawm dun ula tsimi bangin Khrih daan heh kim tiar un.
48006003	Mi pakhat khat heh heimah si ngawl pelh atsia singai in a ring tsawm lekhaw, amah le amah a son tsawm si.
48006004	Mi taak hem in mahni naper ten tsek tsawm sen, tsimi lekhaw midang te napernak vumah si ngawl in, ama napernak ah amah tum ruakno in ang thei tu si.
48006005	Heitasim tiphangin mihem in mahni van ten phur tsawm ten tu si.
48006006	Pathian thu a zirtu te'n a zirhtu kheh a neinak thilpha tehem khen tasen.
48006007	Mi te zolnak si mahna un. Pathian heh tsekpannak in mang tseih tuh si ngawl si. Heitasim tiphangin minung hen a tuhnak bangin aat leh tulai si.
48006008	Me tisa deihnak a pawitu hen ama tisa deihnaka senak khawl tu atsia, Raula deihnak a pawitu hen Raula deihnaka kumkhaw nungnak khawl tu si.
48006009	Thinnau po ngawl in thilpha puah dang a sing. Bathong po ngawlno in thilpha puah le singkhaw, a hunkim phangin a rah khawl leh tulai si sing.
48006010	Tsimi manin hunpha kei ngah natsaang in mi tehem vumah thilpha puah dang a sing, a tsuangtsung in umnak ah kei innkawpi te vumah thilpha puah dang a sing.
48006011	Ka kut rori in ka ngannak laitsang lianpi ruai heh pan tsuk un.
48006012	Tisa lam in pan mawi tuh in a ot minung tampi te'n Khrih thinglamteh manin erhnak tuar khatu a lau ten manin, vunrel ten tu in sailok nang si.
48006013	Amahni vunrel ten te riang in Daan heh lun ngawl si. Sinapikhaw vunrel nang tennak ah tisa lam in ngal a nuam ten manin vunrel ten tu in deihsak nang si.
48006014	Keimah hen Bawipa Jesuh Khrih-a thinglamteh siar ngawl thil dang himhim ah ka ngal tuh ngawl in Pathian in kham ka si. Tsimi thinglamteh ah me leivum thil te heh keima tsa in khentsih atsia, keimah khen heh me leivum thil te tsa in khentsih tseihnak si deve sing.
48006015	Heitasim tiphangin vunrel ten le ten ngawl heh Khrih Jesuh ah heimah nempi ngawl in, mi ther sinak bek hen nempinak nei si.
48006016	Me daan bangin a nungtu tehem le Pathian minung Israel tehem vumah thinnuamnak le ngeihharnak om tasen.
48006017	Ka ruangpum ah Bawi Jesuh-a theihdiknak meima pawn a om manin, tu pin pan tumah in keimah harsa tiar leh awl la un.
48006018	U le nau te kei Bawipa Jesuh Khrih lainatnak kheh nang raula ah om tasen. Amen.
49001001	Pathian deihnak bangin Jesuh Khrih lehnak keimah Paul in Khrih Jesuh ah muangtaak Efesa khawa mi thiangrim te, lai nang kuat sing.
49001002	Kei Pa Pathian le Bawi Jesuh Khrih nena lainatnak le thinnuamnak heh nang nenah om tasen.
49001003	Khrih ah van lam raula lam muitsu tehem a petu, kei Bawi Jesuh Khrih-a Pa le Pathian ming kheh thangphatnak si tasen.
49001004	Itnak thaw leivumpi a po pan ma in, amah ah keimahni a deng ongla bangin, Pathian mai ah a thiangrim le sawibang ngawl si tu si sing.
49001005	Ama deihzawng nunnuamnak pha bangin, Jesuh Khrih ama thawmin tsa te thaw tsankim in tsatsawm si tu in laitenteek ongla kei si.
49001006	Tsimi heh ama lainatnaka tsungnungnak kheh kei thangphat theinak tuh in si. Tsin, ama lainatnak thawmin a itnak ah saang ongla kei si.
49001007	A lainatnak mak taktak bangin sualzahnak kheh ama thisen thawmin amah ah dennak si sing.
49001008	Tsimi a lainatnak kheh tsimnak tehem le theizonak tehem thaw nual ngai in pe ong la kei si.
49001009	Ama nunnuamnak pha bangin ama tuumnak ama deihzawng thuthuk kheh thei tiar ongla kei si.
49001010	Tsimi heh hunkhennak nia hunkimsek hun in vanvum ah a om tehem le leivuma heizongza te kheh Khrih ah munkhat ah khawmberh atsia pakhat a si theinak tuh in si.
49001011	Tsin, ama deihnaka thuruat saknak bangin, thil tehem a puahtua tuumnak bangin laitenteeknak kei si manin, amah ah ro luah ongla si sing.
49001012	Tsimi heh Khrih ah limdiknak a nei masa keimahni manin mi te'n ama tsungnungnak a thangphat tuh in si.
49001013	Nangmahni khen amah ah thudik thu, nangmahni sannak thuthang pha kheh za atsia, amah nang um zawh in a thutiam saak Raula Thiangrim tatsik khennak te si ongla si utsi.
49001014	Tsimi Raula Thiangrim heh ama tsungnungnak thangphat tu in a leinak, ama neinak keimahni heh a den hun tian in ro luahtu kei sinak aamahkhan si.
49001015	Tsimi manin Bawi Jesuh ah nang umnak le mi thiangrim tehem nang it thu ka za zawh hem,
49001016	nangmahni tsa sawngen le Pathian paak heh tsawl awng ngawl sing. Nangmahni tsa ka sawngennak te heh:
49001017	Kei Bawipa Jesuh Khrih-a Pathian, tsungnungnaka Pa in amah nang theitsiang thei tuh in raula tsimnak le thuphuan a pe tuh in, le
49001018	nang thinlung mit vaar tiar atsia, nangmahni a konak limdiknak le mi thiangrim te tawnin ama ro tsungnung tampi pi te nang theizo tuh in, le
49001019	Ama huham kola napernak bangin amah umtu keimahni lam ah Ama huham a mak leilei lam nang theizo tuh in, saw nang ngensak veng sing.
49001020	Pathian in tsimi huham thaw Khrih ah naper atsia, mithi te lak pin a tho tiar zawh in, vanvum ah ama taklam ah to tiar si.
49001021	Thuneinak tehem, huham, kolnak, uknak tehem le tu san bek si ngawl in, a leng tu lai san ah sanak ming hem tah in tsuangtsung sawn ming sa si.
49001022	Heizongza ama kawng nuai ah koih atsia, pawlpi heh thil hema lu ber si tu in puah si.
49001023	Pawlpi heh heizongza kheh heizongza in a kim tiartu ama ruangpum si.
49002001	Daan heek sual le sualnak ah a thisaak nangmahni heh Pathian in nung tiar leh ongla si.
49002002	Tuma in nangmahni hen me leivum sidaan bangin leida atsia, huih laka huham kumpibawi, tulaitak hen thu ngai ngawl tsa te nenah na a pertu raula thu bangin nung si utsi.
49002003	Keimahni tehem khen mi te bangin tuma thi le sa otnak lun awng atsia, thi le sa, le lungmua ngeetnak te kim tiar in, midang te bangpah in kei sensuah in Pathian thinrawnak a tsa te si sing.
49002004	Sinapikhaw ngeihharnak a hausa pittseih Pathian in itnak mak taktak thaw in it kei si.
49002005	Daan heek sual ah mithi kei si lai riang in Khrih thaw nung langkhat tiar atsia, lainatnak thawmin sannak te si sing.
49002006	Khrih ah thaw tho langkhat tiar in, Khrih Jesuh ming in vanvum ah to langkhat tiar kei si.
49002007	Tsimi heh a leng tulai san ah Khrih Jesuh ming in keimahni lam ah zawnruatnak a nei manin, hausa tihtak in a hausa a lainatnak a muh theinak tuh in si.
49002008	Heitasim tiphangin lainatnak manin umnak thawmin sannak te si ongla si utsi. Nangmahni le nangmahni san tsawmnak si ngawl si, Pathian lehsawng si sawn si.
49002009	Napernak manin si ngawl si,tsimi manin tumah in tuangkhawng thei tu ngawl si.
49002010	Heitasim tilekhaw keinihni heh ama kutma, naper pha te per tu in Khrih Jesuh ah siamnak te si sing. Tsimi naper pha te per tu in Pathian in tuma laipi in a ruat hamsak ong si lei.
49002011	Tsimi manin tuma in tisa lam ah Gential te nang si lam le tisa kut in vunrel tennak te'n, vunrel ten ngawl te, ti'n a tinak te nang si lam phawk reng un.
49002012	Tsimi hun lai in nangnihni'n Khrih kheh thei ngawl si utsi. Israel te pawlkomnak ah peh ngawl si utsi. Thutiam thukam thaw kang dunpi in leivum ah limdiknak nei ngawl in le Pathian thei ngawl in nang om lam phawk reng un.
49002013	Sinapikhaw tuma in khawlapi ah a om nangmahni heh tuhen Khrih Jesuh ah om atsia, Khrih thisen thawmin khawnen tiarnak te si ongla si utsi.
49002014	Heitasim tiphangin Khrih heh kei remnak si in amah rori hen kei panih laklawha khen dunnak ving kheh phe atsia, keimahni heh miphun pakhat in puah si.
49002015	Amah rori in keimahni miphun panih te heh mi ther pakhat in a siam bangin, keimahni a raal dun tiartu thukhaam daan kheh daan kohno te thawlom in ama ruangpum ah phiatberh in rem dunnak puah sak kei si.
49002016	Tsimi rem dunnak heh thinglamteh ah a thihnak thawmin miphun panih te raal dunnak kheh siatsuah sak atsia, ruangpum pakhat sungah remtuah in Pathian nenah a huai theinak tuh in si.
49002017	Ama'n khawlapi ah a om nangmahni le khawnen tsek ah a om keimahni nenah hawh atsia, remnak thu phuang si.
49002018	Khrih tawnin Raula pakhat thawmin Pa nenah lut langkhat theinak ngah si sing.
49002019	Tsimi a si manin tuhen mikhual le ramdang minung si leh ngawlla si utsi. Mi thiangrim te phunpi le Pathian innkawpi te si utsi.
49002020	Nangmahni heh lehnak te le profet te elphahnak vumah sa sonak te si atsia, Jesuh Khrih amah rori heh inn ning khumnak lungto si.
49002021	Amah ah khen innpi tehem sa in peh dunberh atsia, Bawipa ah a thiangrim temple sungah khangso si.
49002022	Raula Thiangrim thawmin Pathian om min tuh in nangmahni khen Khrih ah sanak te si utsi.
49003001	Me thu manin keimah Paul in nangmahni Gential te tsa in Jesuh Khrih-a thawng totupa sing.
49003002	Pathian lainatnak nasiam heh nangmahni tsa in penak ka si lam heh za bel tula si utsi.
49003003	Nang nenah lai tsomno ka ngansaak bangin, Pathian in ama thuthuk kheh keimah a lalhnak thawmin thei tiar ongla ka si.
49003004	Tsimi lai nang siar phangin Khrih-a thuthup ka theitsiang lam thei bel tu si utsi.
49003005	Tuhen ama lehnak thiangrim te le profet thiangrim te nenah Raula Thiangrim thawmin tsimi Khrih-a thuthup a lalh bangin, hun dang ah minunga tsa te nenah lalh ngawl si.
49003006	Tsimi thuthup heh thuthang pha thawmin Khrih ah khen Gential te heh ro luah devetu te si atsia, ruangpum pakhat si in thutiam lawmtu te a si theinak tuh in si.
49003007	Pathian in ama huham thaw kipkil ngai in na a pernak thawmin, ama lainatnak lehsawng keimah a pe bangin, ama nasiam pertu tuh in tsang sing.
49003008	Mi thiangrim tehem lak pin a mi nauta ber te tah in mi nauta sawn keima nenah a kan tselh nung ngawl Khrih-a hausanak heh Gential te nenah phuang thei tuh in, me a lainatnak heh pe ka si lei.
49003009	Tsimi keimah a penak a lainatnak heh heizongza Jesuh Khrih tawnin a siamtu Pathian in leivum a po pan pin pan a thupnak pawlkomnak thuthup kheh mi tehem nenah ka phuang theinak tuh in khen si meek si.
49003010	Tsimi heh vana thuneitu te le huham te'n pawlpi thawmin Pathian tsimnak hinkim te tuhen a thei theinak tuh in si.
49003011	Tsimi heh kei Bawipa Jesuh Khrih ah Pathian in a tsianneih saak kumkhaw a tuumnak bangin si.
49003012	Khrih ah kei umnak manin raalkol ngai le muang ngai in Pathian zuan dang theinak khuan ngah si sing.
49003013	Tsimi manin nangmahni tsa harsa ka tuarnak heh nangmahni tsungnungnak a si manin nang thinnau tuh ngawl in nang ngen sing.
49003014	Me man hen kei Bawipa Jesuh Khrih-a Pa mai ah khuklepbok in sawngen veng sing.
49003015	Khrih nen pin van le lei ah om innsang tehem kheh ming sa si.
49003016	Pathian in ama hausa tsungnungnak bangin, nang minung sunglam kheh ama Raula tawnin huham thaw thakol tiar tuh in,
49003017	le umnak thawmin nang thinlung sung kheh Khrih in a luah tuh in, le itnak sungah phun atsia ham nang sa tuh in,
49003018	tsimi phangin nangnihni'n mi thiangrim tehem thaw, minung tsimnaka baan zo nung ngawl Khrih itnak kawzah in a kau, a sang, a thuk, a dak lam nang thei zo tuh in,
49003019	theizo nung ngawl Khrih itnak nang thei tuh in, le Pathian kimseknak thaw nang dim theinak tuh in saw nang ngen sak veng sing.
49003020	Tuhen keimahni sungah na a pertu huham bangin kei ngennak taak hem le kei ruatnak tah in tam sawn pittseih in na a per thei tu Pathian kheh,
49003021	Khrih Jesuh thawmin pawlpi sungah, san tehem sungah kumkhaw tawp ngawl in tsungnung reng tasen. Amen.
49004001	Tsimi manin Pathian konak te nang si manin, tsimi konak thaw phutua in nung tu in Bawipa-a thawngtotu keimah Paul in nang kun sing.
49004002	Pakhat le pakhat vumah thinniam in, thinneemnak tehem le thintsualnak tehem thaw itnak sungah pakhat le pakhat tuarpi dun ta un.
49004003	Remnak ah hentsih ula Raula-a lungrualnak kheh zuam ngai in beekpek un.
49004004	Ama'n nangmahni a konak, limdiknak pakhat sungah konak nang si bangin, ruangpum pakhat le Raula pakhat om si.
49004005	Bawi pakhat bek om in, umnak pakhat bek om atsia, niimnak pakhat bek om si.
49004006	Vasenga Pa, Pathian pakhat bek om si. Amah heh heizongza vumah om in, heizongza lak ah peh atsia, nang vaseng sungah om si.
49004007	Sinapikhaw Khrih-a lehsawng teeknak bangin lainatnak kheh pumpak ten nenah pe kei si.
49004008	Tsimi man in, "Ama'n a daak min ah a kaiso phangin, selpom tampi te huai in, minung te kheh lehsawng te pe si," ti'n ama'n ti si.
49004009	Me, "Amah heh kaiso si," tinak heh hei sim? Leilung a niambernak munah tolhsuk masa si, tinak si ngawl si maw?
49004010	Thil hemmuah kim tiar tu in a tolhsuktupa heh van tehem leek in a kaisotu pa pah kheh si.
49004011	Amah rori in mi pawlkhat te kheh lehnak sinak pe atsia, pawlkhat te profet sinak, pawlkhat te thuthang pha reltu sinak, pawlkhat te pastor le zirhtu sinak pe si.
49004012	Khrih ruangpum a khangso theinak tuh in nasiam per tu in mi thiangrim te kheh nakim in a thuamsak theinak tuh in si si.
49004013	Tsimi heh umnaka munkhat sinak le Pathian Tsapa theitsiangnak ah leng atsia, mi nakim si in, Khrih-a kimseknaka teeknak ah kei leng kim tian tsa si.
49004014	Tsimi bangin keimahni heh awkrawlnak le zirhnak hintsang te le minung te zolnak taak hem thaw khen a suk a so ah huih in a laan thongthong nak naupang bang si leh tuh ngawlla si sing.
49004015	Tsimi tah in keinihni in itnak thaw thudik rel a sing khaw, heizongza ah ama sungah khangso sawn a sing. Amah heh Khrih ah si atsia kei lu si.
49004016	Tsimi lu pin ruh mangbol tehem tha a pe manin, ruangpum tehem heh peh in khawm si. Ruangpum khen te'n amahni tsovo naper te ten phatakno in a per ten bangin, itnak sungah ruangpum hen amah le amah domso in khangso si.
49004017	Tsimi manin Bawipa ming in tettikhan sing. Gential dang te'n amahni lungmu sesuak kheh lun in a nung bangin, nung deve leh awl la un, ti'n nang rel sing.
49004018	Amahni theizonak kheh thim atsia, amah ni sungah heisiar ngawlnak le a thinlung mittsawnak manin Pathian nungnak thaw khen dun si.
49004019	Amahni heh zak ngawl in, sual ot leitanak thaw a thiangrim ngawl nuntsan hinkim puah tu in, amahni le amahni kheh a ningtsirnung hurnak ah sang tsawm vanglak si.
49004020	Sinapikhaw nangmahni heh tsimi bangin nung tu in Khrih thu zir ngawl si utsi.
49004021	Thudik heh Jesuh ah a om bangin nangmahni in ama thu kheh za ongla in, ama thawmin zirhnak te si ongla si utsi.
49004022	Tsimi manin sual ot leitanak in zol atsia, ningtsirnung ngai in nang leida awngnak nang minung lun kheh suah ula,
49004023	nang thinlung ruatnak ther tiar leh un.
49004024	Tsimi tselh phangin Pathian in diktsangnak le thiangrimnak taktak thaw a siamnak minung ther kheh sil un. Tsimi minung ther heh Pathian in amah thaw bang dun in a siamnak si.
49004025	Khrih-a ruangpum khen kei si dang teen manin, kei inn nen te nenah thuson rel ngawl in, thudik rel sawn a sing.
49004026	Nang thinraw ula sual mah na un, tsin nang thinrawnak kheh nida pi mah na un.
49004027	Diabol ah kheh mun pe mah nen.
49004028	Ruko te'n mi te thil ru leh mah na la sehla, mi dasam te kheh thil pakhat khat a pe thei tuh in, rimsu ngai in ama kut rori in naper pha per sawn tasen.
49004029	Nang kam sung pin awn pha ngawl suak tiar mah na un. Nang awnnak a zatu te'n lainatnak ngah atsia, amahni domso thei awnlumno te bek awn sawn un.
49004030	Dennak ni a kim tian nangmahni tatsik a khentu Pathian Raula Thiangrim kheh lungse tiar mah na un.
49004031	Thintsomnak hem, thasenak, thinrawnak, hau dunnak le mi relsenak tehem kheh mi hawnak thawlom in vawrberh ta un.
49004032	Pakhat le pakhat ngeihhar dun ula, thinneemno in nung ta un. Pathian in Khrih manin nang sualnak te a zah bangin, pakhat le pakhat sualzah dun un.
49005001	Tsimi manin itnak tsa te nang si bangin, Pathian nun tsungtu te si un.
49005002	Khrih in keimahni a it manin, Pathian mai ah rim ur bawlnak kei si thei tuh in, bawlnak ah keimahni tsa amah le amah a pe tsawm bangin, itnak thaw nung un.
49005003	Sinapikhaw nu le pa sualnak, a thiang ngawl taak hem le hampumnak te heh mi thiangrim te nun dan thaw a po dun ngawl manin, nangmahni lak ah a awn riang awn kha mah na un.
49005004	Tsin, awrse te, tawna awn te le tsekpan awn te heh nang kam pin suak tu in a mawi ngawl manin, me te heh mang tseih ngawl in Pathian paaknak awn te awn tseih sawn un.
49005005	Heitasim tiphangin nang thei saak bangin, nu le pa sual a puahtu te, mi thiangrim ngawl te, milim a be te, mi hampum te tumah in Khrih le Pathian uknak ram sung ro luah thei nom tu ngawl si.
49005006	A nempi ngawl awna zolnak si mah na un. Heimansim tiphangin tsimi te manin thu ngai ngawla tsa te vumah Pathian thinrawnak leng si.
49005007	Tsimi manin tsimi bang mihing te kheh pawl mah na un.
49005008	Nangmahni heh tuma in khawthim sungah om si awng pelh in, tuhen Bawipa ah, khawvar sungah om si utsi. Tsimi manin vaarnaka tsa te bangin nung un.
49005009	Heimansim tiphangin Raula Thiangrim rah heh phatnak tehem, diktsangnak tehem le thudik tehem heh si.
49005010	Bawipa deihnak kheh hei sim, ti heh zei ula zir un.
49005011	A nempi ngawl thimnaka naper thaw pawl dun ngawl in, thimnak naper kheh lang tiar sawn un.
49005012	Heitasim tiphangin a thup kuhrukno in a puahnak te heh awn in rel tu riang a zaknung ngai si.
49005013	Thil tehem heh vaarnaka langtiarnak si in, a lang tiartu hem heh vaarnak si.
49005014	Tsimi manin ama'n: "Mi eihmu, khangtho la, Mithi te lak pin tho in. Tsin, Khrih in vaarnak pe tu si," ti'n ti si.
49005015	Mitaw bangin nung ngawl in, mitsim bangin nung tu in tsimkom un.
49005016	Hun te heh a sesuak leita manin, nang hun mang thiam un.
49005017	Mitsim ngawl te bangin om mah na ula, Bawipa deihnak theizo tu in zuam sawn un.
49005018	Nangmahni a siatsuah thei tsapit zu ri mah na un, sipelh atsia Raula Thiangrim thaw dim sawn un.
49005019	Saam la te, Khristian la te le raula lam la te thaw pakhat le pakhat sak dun ula, nang thinlung sungah lamawi puah ula Bawipa kheh lasak un.
49005020	Kei Bawipa Jesuh Khrih ming in heizongza tsa in Pa Pathian kheh paak veng un.
49005021	Pathian kihzahnak ah pakhat le pakhat thinniamnak thaw nuaita tsap dun un.
49005022	Zi te Bawipa ah nang pe tsawm bangin, nang pasel rori nenah pe tsawm un.
49005023	Khrih ah heh pawlpia luu si atsia, ruangpum Santu a si bangin, pasel heh zi-a lu si.
49005024	Pawlpi in Khrih ah a pe tsawm bangin, zi te'n heizongza ah mahni pasel te nen ah pe tsawm tuh si.
49005025	Khrih in pawlpi it atsia, pawlpi tsa amah le amah a pe tsawm bangin, pasel te nang zi te kheh it un.
49005026	Khrih in thu thawmin ti thaw somtsiang atsia, a thiang tiar thei tuh in, amah le amah pe tsawm si.
49005027	Tsimi heh, pawlpi heh baal le zih ngawl in, a thiangrim le sawibang ngawl a tsungnung pawlpi ah amah le amah a pe tsawm thei tuh in si.
49005028	Tsimi bangin pasel te'n amahni ruangpum te ten a it tsawm bangin, amahni zi te ten a it tuh si. A zi a ittu heh amah le amah a it tsawmtu si.
49005029	Heitasim tiphangin ama ruangpum a hawtu tumah om ngawl si. Bawipa in pawlpi tsawm in a tuamlawm bangin, minung hen ama ruangpum tsawm in tuamlawm si.
49005030	Keimahni heh Khrih ama ruangpum khen te si in, ama taksa le ruh te si sing.
49005031	Me thu man hen mipa in a nu le pa zam atsia, a zi thaw om kawm si. Tsin, amahni panih heh tisa pakhat in tsang tu si.
49005032	Meheh thuthup lianpi si in, Khrih ah le pawlpi ka ti nuamnak si.
49005033	Heihei a si sikhen nangnihni'n mah le mah nang it tsawm bangin, mahni zi te ten it ula, zi khen a pasel upat tasen.
49006001	Tsano te, Bawipa deihnak bangin, nu le pa thu ngai un. Meheh nang puah tuh thu maan si.
49006002	"Nu le pa upat in," tinak heh thutiam thaw thukhaam pakhatnak si.
49006003	Nu le pa upat le utsikhaw nang nunnuam tu atsia, leivum ah nunter tu si utsi.
49006004	Pa te, nang tsa te kheh a thinraw tuh in hau mah na un. Tsimi tah in Bawipa deihnak bangin domso in zirh sawn un.
49006005	Sel te, Khrih-a thu nang ngai bangin, kih le tsai thah in, le thinlung thiang in nang minung bawi te thu ngai un.
49006006	Minung mitmai pan in, nang bawi te muh sung bek ah a thu lun si ngawl in, thintak lungtak in Pathian deihnak puah in le Khrih sel nang si bangin naper un.
49006007	Minung tsa naper bang si ngawl in, Bawipa tsa naper bangin deihsaknak thaw naper un.
49006008	Sel a sikhen, miluat a sikhen a pha taak hem a puahtu hen Bawipa nen pin tsimi bang thilpha ngah tu si, ti heh thei reng ta un.
49006009	Bawi te, nangmahni khen tsimi bangin nang sel te vumah thilpha te puah deve un. Nangmahni khen vanvum ah Bawi nei deve in, ama'n tumah a deihdan ngawl lam thei ula, nang sel te thum mah na un.
49006010	A dawltaber in ka u le ka nau te, Bawipa le a kolnak huham ah kol un, ti'n nang rel sing.
49006011	Diabola zolnak kheh nang do zo theinak tuh in khongai in ding ula, Pathian raalvan tehem silberh un.
49006012	Heitasim tiphangin keinihni in thi le sa thaw tawng dun si ngawl in, thuneitu te, huham te, tua thimnak san me leivum a uktu te le vanvuma raula suaksual honpi te thaw tawng dun si sing.
49006013	Tsimi manin, hun sesuak ah nang zo in, heizongza neh in nang ding thei nak tuh in Pathian raalvan tehem kheh sil un.
49006014	Tsimi a si manin thudik thaw nang el kilh un. Awmphaw ai in diktsangnak sil un.
49006015	Thinnuamnak thuthang pha phuang tu in thawithangnak kedawl bun in ding un.
49006016	Tsimi ralvan tehem vumah umnak lum keng un. Suaksual pa kaapnak mei alh theltsang tehem tsimi umnak thaw mit zo thei tu si utsi.
49006017	Sannak thiar lukhuk khu ula, Pathian thu Raula Thiangrim vangsang keng un.
49006018	Raula ah sawngennak le kunnak tehem thaw sawngen tsiat veng ula, Pathian nenah bawmnak ngen un. Tsimkom ngai ula, mi thiangrim tehem tsa sawngen reng veng un.
49006019	Ka kam ka kaa nasiar in thuthang pha thuthup heh mite'n a thei tuh in ralpha ngai in ka rel thei tuh in le Pathian in a thu te heh keimah a pe tuh in saw ka ngensak veng un.
49006020	Thuthang pha manin thawng tohnak nalang ka si manin ka rel tuh bangin ralpha ngai in ka rel theinak tuh in saw ka ngensak un.
49006021	Keima thu le na ka per dan tehem heh Bawipa omlawh muangtaak le itnak Tykhikus in nang relsek tu si.
49006022	Keimahni thu hem nang thei tuh in le ama'n nangmahni bulum asa pi tuh in, me tuumnak man hen nangmahni nenah ka lehnak si.
49006023	Pa Pathian le Bawi Jesuh Khrih nena thinnuamnak le umnak thaw itnak te heh u le nau te nenah om tasen.
49006024	Thintak lungtak in kei Bawipa Jesuh Khrih a ittu tehem vumah Pathian lainatnak om tasen. Amen.
50001001	Jesuh Khrih-a sel keimah Paul ah le Timote in Filipi khaw ah a om Khrih Jesuh-a mi thiangrim tehem le Pastor le pawlpi upa te lai nang kuat si ung.
50001002	Kei Pa Pathian le Bawipa Jesuh Khrih-a lainatnak le thinnuamnak kheh nang nenah om tasen.
50001003	Nangmahni ka phawk nasiar in ka Pathian paak tseih veng sing.
50001004	Saw ka ngen natsaang in nang vaseng tsa in angnak thaw nang ngensak veng sing.
50001005	Thuthang pha ka rel ni pin pan tuni tian thuthang pha phuangnak ah nang peh deve manin,
50001006	nangmahni thinlung sungah naper pha a per pansak onglatu Pathian in Jesuh Khrih Ni a leng tian me naper rori heh per lamlen tu in muang sing.
50001007	Nangmahni heh ka lungmu sungah nang om reng manin, nang vaseng vumah tibang thek hen ka ruat tuh rori si. Heitasim tiphangin thawng ka to lai a sikhen, pulam pin thuthang pha ka hungnak ah le a maan si ti'n ka kho tiar lai a sikhen, Pathian lainatnak ka tsonak te bang lainatnak heh nang vaseng in tso deve si utsi.
50001008	Jesuh Khrih lainatnak thaw nang vaseng ka ngaisung pittseih lam Pathian heh ka tetti si.
50001009	Tsimnak le theikhen theinak tehem le thei theinak thaw nang itnak a kangkim leilei tuh in,
50001010	nangnihni'n thilpha ber te tsiang ngai in lang tiar tu atsia, Khrih-a ni a leng tian thinlung thiang in, le mawhsiatnak si tuh ngawlno in nang om theinak tuh in, le
50001011	Jesuh Khrih thawmin Pathian tsungnung tiar tu in le thangphat tu in, diktsangnak rah thaw nang dim theinak tuh in, saw nang ngensak veng sing.
50001012	U le nau te, ka vumah a leng thil tehem heh thuthang pha zai tiartu sawn in suak si, ti heh nang theitsiang tuh in deih sing.
50001013	Tsimi a si ta, Khrih manin hennak ka si lam heh Praetorium kil tu tehem le mun dang ah a om tehem in theitsiangberh si.
50001014	Tsin, Bawipa ah ka u le nau tampi te khen thawng ka to manin tha ngah in, heimah lau ngawl in, ralpha leilei in ama thunung rel si.
50001015	Mi pawlkhat te'n iksiknak a nei manin le mi thu a el ot manin Khrih thu rel si. Sinapikhaw mi pawlkhat te'n deihsaknak thaw a thu kheh rel si.
50001016	Amahni'n thawng ka tonak ah hen harsa ka tuar leilei tuh in, thinlung thiang ngawl in thupi sawn tiar tsawmnak thaw Khrih thu rel si.
50001017	Sinapikhaw midang te hen thuthang pha heh itnak thaw in phuang si. Heimansim tiphangin amahni hen thuthang pha hungtu tuh in thawng tohnak ka si lam thei si.
50001018	Tsimi asilekhaw kawtibang si tu sim! Tutu sikhen tikhel in maw, thungai in maw, Khrih thu a rel nungsang angpi poh sing. Tsin, ang rih tulai sing.
50001019	Nang sawngen saknak thawmin le Jesuh Khrih Raula-a bawmnak thawm in, meheh ka luatnak in a tsang lam heh thei sing.
50001020	Keima'n ka nung a sikhen, ka thi a sikhen, heizongza ah zak ngawl in ralpha ngai in, ka ruangpum in Khrih ah a tsungnung tiar reng veng bangin, tu rori nom khen tsungnung tiar tu heh ka ngaklah bernak le ka limdiknak ber si.
50001021	Keima tsa in nun heh Khrih ah si in, thih heh ka miatnak si.
50001022	Sinapikhaw taksa in a nung silengkhaw, ka naper man si tu si. Tsimita nun le thih heh ka deng tuh peng thei ngawl sing.
50001023	Me te panih laklawh ah tsartsih pek in om sing. Heitasim tiphangin hawh atsia Khrih ah thaw om tu heh otngai sing. Tsimi heh keima tsa pha sawn ngai in ruat sing.
50001024	Sinapikhaw ka ruangpum in nang nenah ka om rih heh nangmahni tsa kul leilei si.
50001025	Tsimi bang si tu in muangkeek thah in umnak ah khangso atsia, nang ang tuh in tang rih angkhaw, nang vaseng thaw om rih tu sing, ti heh thei sing.
50001026	Tsin, nang nenah ka leng leh phangin, Jesuh Khrih thawmin keima tsa ang tihtak in ang tulai si utsi.
50001027	Nang nundaan heh Khrih thuthang pha thaw phutua dun in nung un. Tsimi a si lekhaw nang nenah leng in nangmahni thaw tawk dun ka sikhen, tawk dun ngawl ka sikhen, raula pakhat ah dingpek in, thinkhat lungkhat in thuthang pha umnak tsa nase ngai in nang zuam dang thu za tu sing.
50001028	Nang raal te heimah nang kih ngawlnak hen amahni kheh siatsuah reihnak a si lam lang tiar in, nangmahni tsa zonghen Pathian nen pin a leng sannak langtiarnak si.
50001029	Khrih aiawh in nangmahni a penak om si. Tsimi heh amah um tu bek si ngawl in, ama tsa in tuar tuh in si.
50001030	Nangnihni'n ka nenah nang mu saak le tuhen nang zanak ka harsanak heh tso deve si utsi.
50002001	Tsimi manin Khrih sunga neeknak, itnaka nemnak, Raula Thiangrim-a pawlkomnak, ngeihkuainak le ngeihharnak nang nei lekhaw,
50002002	ruatnak bang dun in, itnak bang dunno in le thuhual dunno in le thinkhat lungkhat in om ula, ka angnak kim tiar un.
50002003	Maa tsa bek ruatnak le a nempi ngawl tuangkhawng otnak thaw heimah puah mah na un. Thinniam in midang te heh nangmahni tah in pha sawn in ruatberh un.
50002004	Nangmahni pumpak tsa bek pan ngawl in, midang te tsa khen ruat sak un.
50002005	Khrih Jesuh neinak me lungmu heh nangmahni lungmu si tasen.
50002006	Amah hen Pathian sinak nei reng pelh in, Pathian tsankim si tu heh long theihnung in ruat ngawl si.
50002007	Tsimi tah in amah le amah kheh heimah ngawl men in tsan tsawm atsia, sel sinak le in, minung bangin tsang si.
50002008	Minung bangin lang atsia thinniam si. Thi tian, thinglamteh ah thihnak tian in Pathian thu ngai si.
50002009	Tsimi manin Pathian in dak ngai in tsawisang atsia, ming hem vuma ming kheh sak si.
50002010	Tsimita Jesuh ming ultung tu in vanvum ah om tehem le lei ah om tehem le lei nuai ah a om tehem in khuklepbok atsia,
50002011	Pa Pathian tsungnungnak tuh in lei taak hem in, Jesuh Khrih heh Bawipa si, ti'n phuang tulai si.
50002012	Tsimi manin itnak te, nang nenah ka om lai in thu nang ngai bek zo ngawl, nang nenah ka om ngawl phang riang in thu nang ngai sawn leilei bangin, kih le tsai thahlam in nangmahni sannak tsa in na per tsawm un.
50002013	Heimansim tiphangin, Pathian a ang tiartu naper te nang per nap tuh in le nang per thei tuh in, nang sunglam ah na a pertu heh Pathian amah si.
50002014	Thil nang puahnak taak hem ah phu tseih ngawl in le kal dun tseih ngawl in puah un.
50002015	Tsimi bangin nang om lekhaw, sawibang ngawl in le khelhnak nei ngawl si tu si utsi. Tsin, thinlung sesuak le tsannei ngawl tusan minung te lak ah mawhnak nei ngawl Pathian tsa te si tu in, leivum ah khawvar bangin vaar tu si utsi.
50002016	A thawnthong in dan le rimsu ka si tuh ngawl in, Khrih-a ni in ka ang thei tuh in, nungnak thu heh lenpek un.
50002017	Bawlnak nang penak vumah le umnak ah nang napernak ah in tuh bawlnak bangin burhnak ka si sikhen, lungkim in nang vaseng vumah ang reng tu sing,
50002018	Tsimi bang deve in nangnihni khen lungkim in, keimah thaw ang deve un.
50002019	Nang omdan te thei in tha ka ngah thei tuh in, nang nenah Bawi Jesuh in Timote ah a leh nomper tiar tu in muang sing.
50002020	Keima bangin nangmahni sidan thu ngai in a senser thei tu amah ngawl tumah nei ngawl sing.
50002021	Mi tehem in Khrih-a thil te zei ngawl in, amahni tsa ten bek zei si.
50002022	Timote in mi nuntsan pha a si lam a muhnak heh nang thei saak si in, thuthang pha phuangnak naper ah keimah thaw patsa bangin per kawm si ung.
50002023	Tsimi manin ka vumah hei a tsang tu ti ka thei natsang in amah kheh nang nenah hawh tiar zep nom tu in limdik sing.
50002024	Sinapikhaw keimah rori khen nang nenah leng pal tu in Bawipa ah muang sing.
50002025	Nangmahni nen pin thulentu le keima kulnak ah a bawmtu tuh in nang tiarnak, ka unau, ka naperpi le ka raalkappi Epaphroditus ah heh nang nenah ka hong tiar kul tuh in ruat sing.
50002026	Amah hen nangmahni tehem a ngai ngai si in, a naa si ti nang za manin a thintsawl ngai si.
50002027	Amah heh thi dawnzep in naa miau si. Sinapikhaw Pathian in ngeihhar si. Pathian in amah bek ngeihhar si ngawl in, ka lungsenak a thuah nennen tuh ngawl in, keimah khen ngeihhar ka si.
50002028	Tsimi manin amah nang mu leh phangin nangnihni'n ang ngai atsia, ka lungsenak khen a nemtsuam doh tuh in, hong tiar nomper tu poh sing.
50002029	Tsimi manin Bawipa ming in angnak tehem thaw amah heh saang ula, ama bang minung te khen angno in saang un.
50002030	Heitasim tiphangin keima tsa nang puah thei ngawlnak tehem a kim in puah sak atsia, thi tu riang nopmawh ngawl in Khrih na a per manin thi dawn miau si.
50003001	A khomnak in, ka u le ka nau te, Bawipa ah ang un. Ka ngansaak ngan lehtset heh heh ngawl sing. Nang himnak tsa si sawn si.
50003002	Uitso bang mihing te kheh ralring un. A sesuak a puahtu te kheh ralring un. Taksa at tsawm atsia ruangpum melse tiartu te kheh ralring un.
50003003	Keimahni heh vunrel ten taktak si in, Raula in Pathian a betu te si ung. Tsin, Khrih Jesuh ah ang in, tisa ah muang tsawmnak a nei ngawl te si sing.
50003004	Sinapikhaw keimah hen tisa ah muang tsawm theinak nei sing. Midang te hen a tisa vumah muangnak nei thei in a ring tsawm a silekhaw, keima'n nei thei leilei sing.
50003005	Niriat ka kim ni in vunrel ten sing. Israel miphun, Benjamin nam sing. Hebru pin Hebru miphun taktak sing. Daan thu thaw peh dun in Farasi sing.
50003006	Benak lam zuamnak ah hen pawlpi a erhtu pa sing. Daan manin diktsangnak thu lam ah hen sawibang ngawl sing.
50003007	Sinapikhaw ka miatnak tehem heh Khrih manin sungnak bek si sawn si, ti'n ruat sing.
50003008	Tsimibek zo ngawl ka Bawipa Khrih Jesuh ka theinak heh kawzah in a tsungnung, ti ka thei manin, thil dang tehem heh heimah man nei ngawl in ruat sing. Khrih ka ngah thei tuh in, thil tehem zamberh in, me tehem heh ek bangin ruat sing.
50003009	Tsimi manin keimah heh amah ah tawknak si atsia, diktsangnak ka ngahnak heh daan lun manin si ngawl si. Sinapikhaw tsimi diktsangnak heh Khrih ah umnak ka nei manin ka ngahnak Pathian nen pin umnak manin a leng diktsangnak kheh si si.
50003010	Tsimi heh Khrih amah le thihnak pin a tholehnak huham ka theizo thei tuh in, le a tuarnak harsanak kheh lawm deve in, a thihnak ah ama bangin ka thi deve thei tuh in le,
50003011	kawtibang pohkhen mithi te a tho leh phang ka peh deve theinak tuh in si.
50003012	Tihen ka ti phang in, lawhding ongla sing, ti'n ka tinak si ngawl si. Piding ongla sing ti'n ka tinak khen si lawt ngawl si. Jesuh in keimah a lenpek bangin keimah khen len a tsia ka piding tuh in a zuam tseih si lai sing.
50003013	U le nau te, lawhding ongla sing, ti'n ruat tsawm himhim ngawl sing. Sinapikhaw ka puahnak thil pakhat om si. Tsimi heh ninglam thu te haiden atsia, ka mailam thil te ka hil tseih heh si.
50003014	Pathian in Khrih ming in sang ber in a konak lehsawng ka ngah min tuh theihdiknak lam zuan in mainawt tseih sing.
50003015	Tsimi manin piding saak tehem in tsimi bangin ruat in, me lungmu heh nei ten a sing. Thu pakhat khat ah phun dang in nang ruat a si sikhen, tsimi khen kheh Pathian in muh tu nang si.
50003016	Sinapikhaw kawtibang a sikhen tua kei zir ngah saak nundaan bangin nung dang a singkhaw, lungmu tsun dunno in om dang a sing.
50003017	U le nau te ka nundaan heh tsung un. Kei nen pin nang ngahnak nundaan bangin a nung te nun kheh theidik un.
50003018	Heitasim tiphangin nangmahni ka rel lehtsetnak bangin tuhen khen mitniraw thahlam in nang rel not lehleu sing. Midang tampi te nundaan heh Khrih thinglamteh thaw a raal dun si.
50003019	Amahni lamtawpnak heh senak si. Amahni pathian heh amahni hupi si atsia, amahni tsungnungnak heh amahni zaknak si in, leilam thil te bek ruat si.
50003020	Sipelh napikhaw keimahni heh vanvum ram mi te si atsia, tsimi mun pin Santu Bawipa Jesuh Khrih leng tu kheh thanop ngai in a ngaktu te si sing.
50003021	Thil tehem ama thuneinak nuai ah a koih theinak thuneinak mang in, kei ruangpum thaneemnak kheh theng sak in, a tsungnung ama ruangpum bangin puah sak tu kei si.
50004001	Tsimi manin, ka it bernak le ka ngai pittseihnak u le nau te, ka angnak le ka sui lukhuk heh nangmahni si utsi. Tsimi manin itnak te, Bawipa ah khopekno in ding un.
50004002	Euodia ah le Sintiche, Bawipa ah ruatnak bang dun in nang om tuh in nang kun sing.
50004003	Ka naperpi taktak, thuthang pha phuangnak ah keimah thaw na a pertu nupang te, Klement ah le ka naperpinak midang te thaw Nungnak Laibu sungah a ming a om te kheh bawm tu in nang kun sing.
50004004	Bawipa ah ang un. Nang rel not sing ang un.
50004005	Nang lungnemnak kheh mi tehem vumah lang tiar un. Bawipa heh leng pal tula si.
50004006	Heimah thintsawl mah na un. Heizongza ah Pathian paak thahlam in sawngen in kun ula, nang kinnak tehem Pathian rel un.
50004007	Tsimi a silekhaw, minung te theibaannak kaan in Pathian penak thinnuamnak kheh ngah tu si utsi. Tsimi thinnuamnak in nang thinlung le nang ruatnak kheh Khrih Jesuh thawmin nang hungsak tu si.
50004008	A khomnak in u le nau te, a maan tehem, muangtaak tehem, diktsangnak tehem, a thiangrim tehem, a deihnung tehem, mingphanak tehem kheh phatakno in ruat un. Tsin, tsulnuamnak le thangphat taak sinak nang nei kha a sikhen me thil tehem thaw ngaisung po un.
50004009	Keima nen pin nang zir saak, nang ngah saak, nang za saak le nang mu saak, tsimi thil te kheh puah un. Tsimi a si lekhaw thinnuamnak Pathian in ompi tu nang si.
50004010	Dawlta ber in tuhen keimah bawm otnak lungmu nang nei lehleu manin, Bawipa nenah ang tihtak in ang sing. Tsimi bawm otnak heh nangnihni'n nei pelh in, bawm khuan ngah ngawl si utsi.
50004011	Tihen ka ti phangin, ka dasam ta ka tinak si ngawl si. Ka vumah a leng thil taak hem ah lungkim thei tu in zir ngah ongla sing.
50004012	Mi nauta ka sikhen, nei letlut ka sikhen ka nungdan tuh thei ongla sing. Lai khampek in le rikaamdek ka sikhen, nei letlut in le dasamrek ka sikhen, kawnai khawzong ah le heizongza ah nungdaan thiam tu in zir ngah ongla sing.
50004013	Keimah a kol tiartu Khrih thawmin thil tehem ti theiberh sing.
50004014	Tsimi bang ka sipelh sikhen ka harsa lai keimah nang bawm heh thilpha puah si utsi.
50004015	Filipi khaw pawlpi te, thuthang pha rel in khual ka vak pan lai in, Masidonia pin ka thawn phang, alu penak lam ah le ngahnak lam ah nangmahni siar ngawl sensertu pawlpi dang tumah om ngawl kheh nang thei saak si.
50004016	Thesalon khaw ah ka om lai riang in ka kinnak te nang bawmnak heh veikhat bek si ngawl in, ka bawm not tseih lai si utsi.
50004017	Nang bawmnak lehsawng ngah tu limdik tseih si ngawl in, nangmahni tsa tuh rah tampi a zai tuh in ka deihsaknak si sawn poh si.
50004018	Ka kulnak tehem ngah in a vaal in nei ong si lang. Epaphroditus nen pin nang kuatnak thil te manin a kim in nei ong si lang. Tsimi te heh rim ur, Pathian sangtaak bawlnak le amah a ang tiar ngai thil te si.
50004019	Ka Pathian heh tsungnungnak ah a hausa bangin, Khrih Jesuh thawmin nang kulnak tehem nang pe tu si.
50004020	Tuhen Pathian le kei Pa heh kumkhaw, kumkhaw in tsungnungnak penak si tasen.
50004021	Khrih Jesuh ming in mi thiangrim tehem ngai ka rel sak un. Ka ompinak u le nau tehem in ngairel tiar nang si.
50004022	Mi thiangrim tehem in ngairel tiar nang si. A tsuangtsung in Sizar inn ah om te'n ngai rel tiar nang si.
50004023	Kei Bawipa Jesuh Khrih a lainatnak kheh nang vaseng nenah om tasen. Amen.
51001001	Pathian deihnak thawmin Jesuh Khrih lehnak keimah Paul le Timote in,
51001002	Khrih ah mi thiangrim te le muangtaak u le nau Kolose khaw ah a om te, lai nang kuat si ung. Kei Pa Pathian le Jesuh Khrih lainatnak le thinnuamnak kheh nang nenah om tasen.
51001003	Pathian le kei Bawipa Jesuh Khrih-a Pa paak in saw nang ngen sak veng sing.
51001004	Tsin, Khrih Jesuh ah nang umnak le mi thiangrim tehem nang it lam kei za phangin, Pathian paak si ung.
51001005	Heitasim tiphangin nangmahni tsa vanvum ah limdiknak koih sak si. Tsimi limdiknak heh thuthang pha-a thudik thu nang za phanglen nang neinak limdiknak kheh si.
51001006	Tsimi thuthang pha kheh leivum hem ah a leng deve bangin nang nenah leng si. Tsin, thuthang pha za atsia, Pathian lainatnak thudik nang thei taktak ni pin pan leivum hem ah rah a rah bangin nangmahni sungah rah deve si.
51001007	Tsimi heh kei omlawh pi le keimahni tsa muangtaak ngai in Khrih na a pertu muangtaak Epafras nenah nang zirnak bangin si.
51001008	Ama'n Raula thawmin itnak nang nei lam kheh kei rel si.
51001009	Me man hen nang thawm kei za ni pin pan raula lam tsimnak tehem le raula lam theithiamnak tehem thaw ama deihnak theinak ah nang dim theinak tuh in keimahni khen nangmahni tsa sawngen heh tsawl ngawl si ung.
51001010	Naper pha taak hem ah rah atsia, Pathian theinak ah nang khangso thahlam in Bawipa minung si taak in nung atsia, heizongza ah amah nang ang tiar taktak theinak tuh in saw nang ngen sak si ung.
51001011	Thintsualnak hem le angnak thaw nang veitul zo thei tuh in, ama tsungnung huham bangin kolnak tehem thaw thazaang nang pe si.
51001012	Vaarnak sungah mi thiangrim te roluahnak luah tu in a taak tiartu Pa kheh paak dang si sing.
51001013	Amah hen thimnak huham sung pin san atsia, a itnak a Tsapa uknak sungah huai kei si.
51001014	Ama thisen tawnin a Tsapa ah dennak ngah si sing. Tsimi heh kei sualnak te zahnak heh si.
51001015	Amah heh mu theihnung ngawl Pathian mel si in, siamnak tehem vumah tsa minlawh si.
51001016	Ama thawmin thil tehem siam atsia, vanvum ah om tehem le leivum ah a om tehem, mu theihnung le mu theihnung ngawl, kumpibawi tohkheng te maw, uknak te maw, thuneinak te maw, huham te maw, heh ama siamnak si. Thil tehem heh ama thawmin le ama tsa tuh in siamberh si.
51001017	Tsin, amah heh heizongza a om ma in om atsia, heizongza heh amah ah om si.
51001018	Amah heh ruangpuma lu si in, Ruangpum heh pawlpi si. Amah heh heizongza ah a daak ber a si theinak tuh in a pannak le mithi te lak pin tho masa ber tsaminlawh si.
51001019	Heimansim tiphangin Pa angnak ber heh heizongza amah ah a dim in a om tu heh si.
51001020	Tsin, ama thinglamteha thisen manin remnak puah atsia, leilung vuma thil tehem a sikhen vanvuma thil te a sikhen heizongza heh Tsapa thawmin Pathian thaw rem dun leh tiar si.
51001021	Tsin, tuma suaksual ngai in na nang per awngnak manin, nangmahni heh Pathian nen pin hawlnak si atsia, nang lungmu himhim heh Pathian a raaltu te si utsi. Tsimi bang nang si sikhen ama'n Pathian thaw rem dun leh tiar ongla nang si.
51001022	A mai ah nangmahni heh a thiangrim le sawibang ngawl, le mawhsiat tuh om ngawl in a aap theinak tuh in, thihnak manin Tsapa ruangpum taksa ah Pathian thaw rem dun leh tiar ongla nang si.
51001023	Van hang nuai ah om siamnak tehem nenah phuangnak, nangmahni in nang za saak thuthang phaa limdiknak pin thawn ngawl in, hambun atsia kho ngai in umnak ah nang om reng lekhaw, ama mai ah nang aap tu si. Keimah Paul ah heh tsimi thuthang phaa nasiam pertu in tsang sing.
51001024	Tuhen nangmahni tsa ka tuar saknak ah hen ang sing. Khrih in harsanak a tuarnak ah a sam lai tuar tuh te kheh a ruangpum tsa in ka ruangpum ah kim tiar sing. A ruangpum heh pawlpi si.
51001025	Pathian nen pin kelentu ka sinak bangin tsimi pawlpia nasiam a pertu pakhat in tsang sing. Pathian thu heh kimsekno in phuang tu in tsimi kelentu sinak heh nangmahni tsa penak sing.
51001026	Tsimi thuthup heh san le khang te pin thupnak sipelh atsia, tuhen a mi thiangrim te nenah phuangnak si ongla si.
51001027	Me thuthupa tsungnungnak hausa ngai heh Pathian in Gential te lak ah thei tiar nuam si. Tsimi thuthup heh Khrih ah a tsungnung limdiknak kheh si.
51001028	Khrih Jesuh ah mi tehem piding in kei aap theinak tuh in, tsimnak tehem thaw mi tehem thurel in le zirh in thuthang pha phuang si ung.
51001029	Me a tawp tian hen rim ngai in naper atsia, thawm lian ngai in keima sungah na a pertu ama naper bangin zuam khokho sing.
51002001	Nangmahni le Laodisia khaw te le tisa in ka mitmai a mu ngawl te tsa in kawzah in kei do dun lam nang thei tu in deih sing.
51002002	Tsin, amahni thinlung kheh thape atsia, itnak ah heen dun in, theitsiang seknak nakim hem kheh nei tu atsia, Pa Pathian le Khrih a thuthup kheh thei thei tu si.
51002003	Khrih ah hen tsimnak le thei theinak ro tehem thup in om si.
51002004	Meheh nang rel sing. Tumah in awnka lum thaw nang zol mah na sen.
51002005	Tisa in nang nenah om ngawl pelh nang khaw, raula in nang nenah om sing. Tsin, pha ngai in nang khawsa le Khrih ah nang umnak a kho reng ka mu phangin ang ngai sing.
51002006	Tsimita Bawipa Khrih Jesuh nang saang ongla bangin, amah ah nung dang un.
51002007	Ama sungah hamsa in sanak nang si ongla bangin umnak ah khangso in Pathian paaknak ah kangkim un.
51002008	Tsimkom un. Tsimi bang a si ngawl lekhaw Khrih nena zirnak bang si ngawl in, leivum thuneinak hampi bangin le minung te daan bangin leivum thuruat thiamnak le a hei ngawl ngian thaw nang zol khatu si.
51002009	Heitasim tiphangin Pathian nakim sinak tehem Khrih ruangpum ah om si.
51002010	Tsin, nangmahni heh amah ah kimsek ongla si utsi. Amah heh thuneinak le huham tehema Lu si.
51002011	Khrih ah vunrel tennak te si meek si utsi. Tsimi vunrel tennak heh kut in tennak si ngawl si. Khrih ah vunrel tennak thawmin ruangpuma tisa sualnak kheh vawrnak te si utsi.
51002012	Niimnak ah amah thaw vi langkhatnak si ongla si utsi. Tsin, mithi te lak pin Khrih ah a tho tiartu Pathian puah saak nang umnak thawmin, amah thaw tho tiarnak si deve si utsi.
51002013	Tsin, nangmahni heh nang sualnak ah le tisa in vunrel ten ngawlnak ah thi ongla nang si lai in, amah thaw munkhat ah nung leh tiar atsia, nang daan heek sualnak tehem zahnak si ongla si utsi.
51002014	Keimahni thaw a raal dun le a kalh dun kutngana thupenak te kheh phiat sak atsia, tsimi kheh le sak in thinglamteh ah khentsih sak si.
51002015	Tsin, thuneinak te le huham te kheh siatsuah sak atsia, amahni kheh mi hema mu tuh in puah in, tsimi thinglamteh ah neh si.
51002016	Tsimi manin, ei le in thu ah maw, puai thu ah maw, lather thu ah maw, Sabbath ni thu ah maw tumah in thu nang khen mah na tasen.
51002017	Tsimi te heh a leng tulaia lim si. Sinapikhaw ruangpum heh Khrih ruangpum si.
51002018	Tisa lungmu heh a thawn thong in tuangkhawng atsia, ama thei ngawlnak thil te ti belbel in, a dik ngawl in thintsual tiar khel atsia, vanvummi te be in a lungkim tsawmtu te tumah in nang lawhman nang luup sak mah na sen.
51002019	Amahni'n Lu heh leen kho reng ngawl si. Tsimi Lu pin ruangpum pumpuluk heh tsawm atsia, ruh mangbol te le taksa te thaw peh dun in, Pathian deihzawng in khangso tiar si.
51002020	Tsimi manin leivum thuneinak hampi pin Khrih ah thaw thi langkhat ongla nang si lekhaw, hei manin, leivum lam ah nang nung lai bangin, tsimi leivum daan te ah khen pe tsawm lai si utsim?
51002021	Tong mah, tep mah, dek mah;
51002022	tinak tsimi thil tehem heh minung te thukhaam le zirhnak te a si manin a mangtu te heh mi ral thong tu te si ngawl si maw?
51002023	Tsimi minung te thukhaam te heh maa thuthua benak, a man ngawl thinniamnak, maa ruangpum hei siar ngawlnak ah tsiang ngai in lang si. Sinapikhaw tisa otnak neh tu in nempinak heimah om ngawl si.
51003001	Khrih ah thaw mithi te lak pin tho langkhat ongla nang silekhaw, Pathian taklam ah a totu Khrih omnak vumlama thil te kheh zei un.
51003002	Nang thinlung heh leivum thil te ah si ngawl in vumlam thil te ah koih sawn un.
51003003	Nangmahni heh thi ongla si atsia, nang nungnak heh Khrih thaw in Pathian ah thupnak si ongla si utsi.
51003004	Kei nungnak a si Khrih a lang phangin, nangmahni khen amah thaw in tsungnung ngai in lang deve tu si utsi.
51003005	Tsimi manin leivum ah om nang ruangpum khen te otnak tinak nu le pa sualnak, thiang ngawlnak, hurnak, thil sesuak otnak, milim be tinak hampumnak te kheh thi tiar un.
51003006	Heimansim tiphangin me thil te manin Pathian thinrawnak kheh thu ngai ngawla tsa te nenah leng tu si.
51003007	Amahni lak ah nang om awng lai in, tsimi bangin leidaa awng deve si utsi.
51003008	Sinapikhaw, tuhen nangmahni rori in thinrawnak, thinliahnak, haw dunnak, relsenak le nang kam pin a suak ningtsir nung awn tehem heh vawrberh un.
51003009	Nang minung lun heh a leidat thaw nang lon ongla manin, pakhat le pakhat thuson dun mah na un.
51003010	Nangnihni'n minung ther sil ongla in, tsimi minung ther heh amah siamtu Pa'n ama tsimnak in, ama mel sun in a puah ther lehnak kheh si.
51003011	Tsimi puah ther lehnak ah hen Grik miphun om ngawl, Jew miphun om ngawl, vunrel ten om ngawl, vunrel ten ngawl om ngawl, ramdang mi om ngawl, Scythian om ngawl, sel om ngawl, miluat om ngawl si. Sinapikhaw Khrih ah heh heizongza ah heizongza si.
51003012	Tsimi manin, Pathian dengnak, a thiangrim le a it bernak te nang si bangin, ngeihharnak, zawnruatnak, thintsualnak, thinneemnak le tuarzonak te kheh sil un.
51003013	Pakhat le pakhat tuartul dun ula, sual zah dun un. Mi pakhat khat in midang mawhsiat tuh a nei a si lekhaw, Khrih in nangmahni sual a zah bangin zah dun deve un.
51003014	Sinapikhaw me thil te hemmuah vumah itnak kheh sil ula, tsimi itnak heh nakimnak ah a teel tu si.
51003015	Tsin, nangmahni heh ruangpum pakhat ah konak nang si manin Pathian thinnuamnak khen nang thinlung uk ta sen. Tsin, Pathian paak un.
51003016	Khrih thu heh tsimnak hem thaw nangmahni sungah kangkim in luah tasen. Pakhat le pakhat saam la le Khristian la le raula lam la te thaw zirh dun in so dun ula, lainatnak thaw nang thinlung in Bawipa thangphatnak la sa un.
51003017	Tsin, thu in maw puahnak in maw, nang puahnak hemmuah ah Bawi Jesuh ming in puah ula, ama thawmin Pa Pathian nenah angnak rel un.
51003018	Zi te, Bawipa ah a si awhnung bangin, nang pasel te nenah pe tsawm un.
51003019	Pasel te, nang zi te kheh it ula, ama vumah rihse mah na un.
51003020	Tsa te, heizongza ah nang nu le nang pa te thu ngai un. Meheh Bawipa angnak ber si.
51003021	Pa te, nang tsa te kheh a thinraw tiar mah na un. Tsimi lekhaw thinnau tiar khatu si utsi.
51003022	Sel te, minung sinak bangin heizongza ah nang bawi te thu ngai un. Minung te ang tiar tuh bek in mitmuh bek ah si ngawl in nang thinlung taktak in Pathian kihzahnak thaw nang bawi te na per sak un.
51003023	Tsin, heihei nang puah sikhen, minung te tsa si ngawl in, Bawipa tsa per bangin nang thinlung taktak in per un.
51003024	Bawipa Khrih nen pin ro thil lawhman ngah tu nang si lam thei reng un; heimansim tiphangin Bawipa nasiam pertu si utsi.
51003025	Sinapikhaw thilsual a puahtu kheh a puahnak bangin rul leh tu si, heimah deihdannak om ngawl si.
51004001	Bawi te, van ah Bawi nang nei lam thei thahlam in, nang sel te vumah thumaan ula, pha un.
51004002	Thanop ngai in sawngen tseihtseih ula, paak thahlam in ngak un.
51004003	Khrih thuthup rel tu in thuthang pha phuangnak tsa in Pathian in kong a hong sak tuh in saw ka ngen sak meek un. Heimansim tiphangin keimah heh me ama thu manin thiarri in hennak sing.
51004004	Ka rel awhnung bangin Khrih thuthup ka phuang theinak tuh in saw ka ngen sak un.
51004005	Pulam minung te vumah tsing ngai in nung un, nang hun mang thiam un.
51004006	Minung pumpak ten heh nang o daan tuh nang thei tuh in, nang awnnak heh a lum a al, lainatnak awn si reng veng tasen.
51004007	Itnak unau pi, muangtaak omlawh le Bawipa ah ka selpi Tychikas in ka thu le la hem nang rel tu si.
51004008	Me tuumnak man rori hen nang omdaan thei sak tu in, le nang thinlung a bulum tuh in amah heh Onesimus ah thaw nangmahni nenah leh sing.
51004009	Onesimus ah heh muangtaak le itnak unau pi si atsia, nangmahni lak ah a peh pakhat si si. Amahni'n naia thiltsang tehem heh nang thei tiarsek tu si.
51004010	Thawng ka topinak Aristarkhas in Barnabas tupa Mark ah thaw nangmahni ngairel tiar si. Nang lun tuh thu te kheh ama nen pin ngah ongla si utsi. Nang nenah a leng lekhaw, muak leh lai un.
51004011	Tsin, Jesuh ah tinak Justus in ngai nang rel tiar deve si. Amahni heh Pathian uknak tsa in ka naper pi, vunrel tentu te si in, keimah thinnuam tiartu te si.
51004012	Nangmahni lak ah a peh pakhat, Khrih selpa Epafras in ngai nang rel tiar si. Amah heh nakimno in nang ding kho theinak tuh in le Pathian deihnak tehem nang lamlen theinak tuh in nangmahni tsa zuam ngai in zompeh sawngenak thaw naper vengtu pa si.
51004013	Amah heh nangmahni tsa le Laodisia le Hierapolis ah a om te tsa in deihsaknak lianpi a nei lam heh tetti ka khan theinak si.
51004014	Itnak sibawi Luka le Demas in ngairel tiar nang si.
51004015	Laodisia pawlpia unaupi te le Nimfas ah le a innsanga pawlpi te la ngai ka rel sak ta un.
51004016	Tuhen me laikuat heh nang siar tselh phangin, Laodisia pawlpi te khen siar tiar deve ta un. Tsimi bang deve in Laodisia khawte nena lai kheh siar deve un.
51004017	Tsin, Arshippas nenah, "Bawipa nen pin na ngahnak nasiam kheh na lamlen zo theinak tuh in tsimkom ten," ti'n ka rel sak un.
51004018	Me ngairelnak laia dawlkhumnak heh keimah Paul in ka kut rori in ka ngannak si. thiarri in hennak ka si lam ka phawk reng un. Lainatnak kheh nang nenah om reng tasen. Amen!
52001001	Keimah Paul, Silvanas ah le Timote te'n Pa Pathian le Bawi Jesuh Khrih pawlpi Thesalon te nenah lai nang kuat si ung. Kei Pa Pathian le Bawi Jesuh Khrih-a lainatnak le thinnuamnak kheh nang nenah om tasen.
52001002	Nang vaseng tsa Pathian paak veng si ung. Tsin, kei sawngennak ah nang phawk reng veng si ung.
52001003	Kei Pa Pathian mitmuh ah umnak na nang pernak, itnak thaw harsa ngai in na nang pernak, le kei Bawipa Jesuh Khrih ah nang limdik khokhonak te nang niksak reng si ung.
52001004	Itnak u le nau te, Pathian dengnak nang si lam nang thei si ung.
52001005	Nang nenah kei om lai in, nangmahni tsa in kawtibang minung kei si, ti nang thei saak a si bangin, kei thuthang pha heh nangmahni nenah thu bek in leng si ngawl in, huham le Raula Thiangrim le theitsiang seknak thaw in leng si.
52001006	Harsanak tampi tuar thahlam in Raula Thiangrim-a penak angnak thaw nangmahni in thu heh saang atsia, keimahni nun le Bawipa nun a luntu te si si utsi.
52001007	Tsimita Masidonia le Akhaia ram sunga umtu te hema tsungtaak si si utsi.
52001008	Nangmahni nen pin Bawipa thu heh zai in, Masidonia le Akhaia ram sung bek ah zai si ngawl in, mun hem ah zai si. Pathian lam ah nang umnak kheh a thang hehu manin, nangmahni heh keimahni thurel kul si leh ngawlla si utsi.
52001009	Nangmahni nenah kei luut dan te, a nung Pathian taktak be tu in milim benak pin Pathian nenah nang nga dan te, le
52001010	mithi te lak pin a tho tiarnak vanvum pin a lengsuk a Tsapa nang ngak reng thu te heh amahni rori in rel kei si. Tsimi a Tsapa heh a leng tulai Pathian thinrawnak pin keimahni a luattiartu Jesuh ah si.
52002001	U le nau te, nangmahni nenah kei lengnak heh a thawnthong men ngawl lam nangmahni rori in thei si utsi.
52002002	Nang thei saak bangin, Filipi ah rimnak le zaknung ngaia zingnak tuar si ung. Tsimi bang donak tampi lak pin Pathian thuthang pha heh nangmahni nenah phuang tu in, kei Pathian ah ralpha leilei nom sawn si ung.
52002003	Kei so dunnak heh thusonnak men maw nawngkainak maw mizolnak men pin maw leng si ngawl si.
52002004	Thuthang pha hung zo tu si, ti'n Pathian in keimahni a saang bangin, thuthang pha heh minung ang tiar tuum ngawl in, keimahni thinlung a tsulsektu Pathian lungkimnak in rel sawn si ung.
52002005	Nang thei saak bangin, kontik khen nangmahni zolnak awnkam kei mang ngawl lam le hampum kuhnak kei nei ngawl lam, Pathian heh kei tetti si.
52002006	Khrih lehnak kei si bangin, nangmahni vumah thilrit suan theinak nei pelh na ungkhaw, minunga ultung tuh a sikhen, nangmahni le midang te ultung tuh a sikhen, heimah zei ngawl si ung.
52002007	Tsimi tah in nu in ama sungsuak a tsano a dawiderh bangin, nangmahni lak ah nunneem ngaino in om si ung.
52002008	Tsimita nangmahni it pittseih in, kei ngai nguihnguih manin, Pathian thuthang pha bek si ngawl in kei nungnak tian in nangmahni pe ot si ung.
52002009	U le nau te, rimsu ngai in naper atsia, kei zuam khokho lam nik reng si utsi. Pathian thuthang pha kei relnak ah nangmahni sung pin pakhat khata thilrit kei si tuh ngawl in, a sun a zan in rimsu ngai in naper si ung.
52002010	Umtu nangmahni lak ah thiangrimno in, diktsangno in le sawibang tuh om ngawlno in kei nung lam nangmahni heh kei tetti si atsia, Pathian khen kei tetti si meek lai si.
52002011	Pa in a tsano te thu a rel bangin, mi taak hem so in nem atsia, khakreen in thu kei pe lam khehkhen thei si utsi.
52002012	Tsimi heh ama uknak le tsungnungnak ah nangmahni a kotu Pathian deihnak thaw phutua dunno in nang nung theinak tuh in si.
52002013	Me man hen tsawl ngawl in Pathian paak meek si ung. Heitasim tiphangin keimahni nen pin nang zanak Pathian thu nang saang phangin, minung te relnak thu bangin saang si ngawl in, Pathian thu, thudik bangin saang si utsi. Tsimi thu hen umtu nangmahni sungah kipkil ngai in naper si.
52002014	Khrih Jesuh ah a om Judea rama Pathian pawlpi te'n Jew te erhnak a tuar bangin, u le nau te, nangmahni khen nangmahni ram minung te erhnak nang tuar manin, amahni thaw bangve si utsi.
52002015	Tsimi Jew te'n Bawi Jesuh ah le amahni profet te reek atsia, keimahni khen erh si. Amahni'n Pathian ang tiar ngawl in, mi hem thaw a kalh dun si.
52002016	Gential te sannak a si theinak tuh in amahni nenah thu rel tu kei kham si. Tsimi bangin amahni sualnak kheh dim tiar tsiat veng a si manin, amahni vumah Pathian thinrawnak hem kheh mulzumnung ngai in leng si.
52002017	Sinapikhaw u le nau te, thinlung in si ngawl in, tisa in hun tsomno sung khek dun si sing. Nang mitmai liimno mu tu heh turngun in ot pittseih si ung.
52002018	Tsimi manin nangmahni nenah hawh ot si ung. Keimah Paul ah hen nangmahni nenah veikhat hawh tum ongla sing. Tsimi zawh in veikhat tuum lehleu pelh in, Satan in khak kei si.
52002019	Kei limdiknak, kei sahnak le kei angnak sui lukhuk heh hei sim? Kei Bawipa Jesuh Khrih a leng phangin, ama mai ah kei limdiknak, kei sahnak le kei angnak sui lukhuk heh nangmahni rori si utsi.
52002020	Heitasim tiphangin nangmahni heh kei tsungnungnak le kei angnak si utsi.
52003001	Tsimi manin kei tuar zo leh ngawlla phangin, Athen ah keimah ruak tangtum ka sin pha tu in ruat si ung.
52003002	Tsimita kei unaupi, Pathian napertu, le Khrih thuthang pha tsa kei naperpi Timote heh nang umnak khangsopi tu in le thape tu in nangmahni nenah hawh tiar si ung.
52003003	Keimahni heh me harsanak te tuar tu in teeknak kei si lam nang thei saak a si bangin, tsimi harsanak te manin tumah in nang thin a nau tuh ngawl in, ama'n thape tu nang si.
52003004	Nangmahni nenah kei om lai in, me harsanak te heh tuar tula si ung, ti'n nangmahni kei rel saak bangin, a leng miau lam heh thei si utsi.
52003005	Me thu man hen ka tuar zo leh ngawlla phangin sualroihtu hen kawti'n maw pohkhen nangmahni sualroih atsia, kei naper saak te a thawnthong men khatu ka lau manin, nang umnak a theisaktu tuh in Timote heh nang nenah hawh tiar si ung.
52003006	Sinapikhaw tuhen Timote heh nang nen pin kei nenah leng leh ongla in, nang umnak le itnak nang nei thu, thuthang pha sel kei si. Tsin, keimahni nang phawk reng thu, le nangmahni tawktu kei tur pittseih bangin, nangmahni khen keimahni tawk tu nang tur pittseih lam rel kei si.
52003007	Tsimi manin u le nau te, harsanak le thintsawlnak tehem kei tuar lai in, nang umnak in thinnuam tiar kei si.
52003008	Bawipa ah khopek in nang ding a silekhaw, keimahni heh tuhen nung si ung.
52003009	Nangmahni tsa in Pathian nenah hei bang paaknak rel theirih tu si ung im? Heimansim tiphangin kei Pathian mai ah nangmahni thawmin angnung hemmuah thaw in ang si ung.
52003010	Nang mel mu atsia, umnak nang dasamnak te nakim tiar theinak tuh in, nase ngai in sun le zan sawngen veng si ung.
52003011	Tuhen kei Pa Pathian amah rori le kei Bawipa Jesuh Khrih in nangmahni nen lam ah lam kei huai bel tasen.
52003012	Keimahni'n nangmahni kei it bangin, Bawipa'n nangmahni heh pakhat le pakhat it dunnak ah le mi hem nang itnak kheh khang leilei tiar tasen.
52003013	Kei Bawipa Jesuh Khrih ah heh a mi thiangrim tehem thaw a leng phangin, kei Pa Pathian mai ah mawhsiat tuh om po ngawlno in nang thiangrim theinak tuh in, a tawp tian in ama'n nang thinlung kol tiar tasen.
52004001	U le nau te, a khomnak in, nang nung dan tuh le Pathian nang ang tiar dan tuh keimahni nen pin nang saangngah ongla bangin, nang saangngah leilei tuh in Bawi Jesuh ming in kun in nang so si ung.
52004002	Bawi Jesuh thawmin nangmahni thukhaam kei penak heh thei si utsi.
52004003	Thiangrimno in nang om tu heh Pathian deihnak a si bangin nu le pa sual heh pial rori un.
52004004	Pumpak ten in nang ruangpum te ten nang thiangrim tiar dan tuh le upat dan tuh thei ta un.
52004005	Pathian thei ngawl Gential te bangin nu le pa sual puah otnak nei mah na un.
52004006	Me nu le pa sual thu ah hen tumah in ama unau pi zol atsia, thil sesuak puah mah na sen. Heitasim tiphangin nangmahni kei rel ham saak bangin le tetti kei khan ham saak bangin, Bawipa heh tibang in lei a datu tehem phuzultu pa si.
52004007	Heitasim tiphangin Pathian in keimahni heh nawngkai tuh in ko si ngawl in, thiangrim tuh in ko si sawn si.
52004008	Tsimi manin me thu a eltu hen minunga thu el si ngawl in, keimahni ah Raula Thiangrim a petu Pathian thu el si.
52004009	Sinapikhaw pakhat le pakhat it dun tu in nangmahni rori heh Pathian zirhnak nang si ongla manin, unau it dunnak thu heh ngansak kul ngawl si utsi.
52004010	Thu ngai in ti le singkhaw Masidonia ram hem sunga unaupi tehem khehkhen tsimi bangin it si utsi. Sinapikhaw u le nau te, itnak nang nei leilei rih tuh in nang kun sing.
52004011	Nangmahni thu kei pe saak bangin, dapdeenno in, mahni naper ten per ula, mahni kut rori in naper heh sunsak ta un.
52004012	Tsimi a si lekhaw dasamnak heimah nei ngawl in, pulam minung te mai ah panthawhnung ngaino in leida thei tu si utsi.
52004013	Sinapikhaw u le nau te, limdiknak heimah a nei ngawl midang te lungse bangin nang lungse tuh ngawl in, a eihmu te thu thei ngawl men nang si tu deih ngawl sing.
52004014	Jesuh ah heh thi atsia, tho leh si, ti kei um lekhaw, Jesuh ah a eihmu saak te heh Pathian in Jesuh ah thaw huai tu si.
52004015	Tsimi manin Bawipa leng tian nungtsa in a om lai keimahni heh a eihmu te kheh maikhalh tu ngawl si sing, ti'n Bawipa relnak thu nang rel sing.
52004016	Heitasim tiphangin Bawipa amah rori in au thawm, a lian ber vanvummi au thawm le Pathian ngunrasem ring thawm thaw in vanvum pin tolhsuk tu si. Tsin, Khrih ah a thisaak te tho masa tu si.
52004017	Tsimi zawh in keinihni a nungtsa lai te le a taanglai te heh huih lak ah Bawipa thaw tawk dun tu in, meiro sungah thiarsonak si tu si sing. Tsin, Bawipa thaw tset ngawl in om dang tu si sing.
52004018	Tsimi manin me thu te thaw hen pakhat le pakhat neem dun ta un.
52005001	Sinapikhaw u le nau te, a ni le a hun te thaw peh dun in ngansak kul ngawl si utsi.
52005002	Bawipa Ni heh zan in ruko a leng bang si tu si, ti nangmahni rori in theisek si utsi.
52005003	Mi te'n, "Thinnuam nung ee; him si sing ee," ti'n ati tseih lai in, naupai minu in naukei a vei bangin, amahni vumah siatsuahnak leng melh tu atsia, luat tu ngawl si.
52005004	U le nau te, tsimi Ni khen ruko bangin a pom tuh in khawthim sungah om si ngawl si utsi.
52005005	Nang vaseng heh vaarnaka tsa te si atsia, sun ni nuaia tsa te si utsi. Keimahni heh zana tsa te si ngawl in, thimnaka tsa te khen si ngawl si sing.
52005006	Tsimi manin midang te bangin eihmu tseih men ngawl in, tsimkom ngaino in hung tsawm sawn a sing.
52005007	Eihmu te hen zan in eihmu atsia, zu ri te'n zan in ri si.
52005008	Sinapikhaw sun minung keinihni in umnak le itnak awmphaw sil in, sannaka limdiknak lukhuk khu a singkhaw, hung tsawm sawn a sing.
52005009	Pathian in keimahni heh ama thinrawnak tuar tu in a teeknak te si ngawl in, kei Bawipa Jesuh Khrih thawmin sannak kei tso thei tuh in teeknak te si sawn si sing.
52005010	Kei khangtho a sikhen kei eihmu a sikhen, amah thaw kei nung langkhat thei tuh in, amah heh keimahni tsa in thi si.
52005011	Tsimi manin nang puah veng bangin pakhat le pakhat neem dun in domso dun ta un.
52005012	U le nau te, nangmahni lak ah rimsu ngai in na a pertu te le Bawipa ming in nangmahni huaitu upa te le nangmahni nun a reltu te kheh theithiam tu in nang kun sing.
52005013	Amahni naper te manin itnak thaw dakpi in upat ta un, ti'n nang kun si ung. Rem dunno in om ta un.
52005014	Tsin, u le nau te, mi thu ngai ngawl te kheh nunzirh ula, mi thinnau te thape un. Mi thaneem te domso ula, mi hem nenah thintsual un, ti'n nang so si ung.
52005015	A sesuak kheh a sesuak in rul tuh ngawl in tsimkom ta un. Nangmahni lak ah le mi hem nenah thilpha puah zuam reng veng un.
52005016	Ang reng veng un.
52005017	Tsawl ngawl in sawngen un.
52005018	Heizongza ah Pathian paak un. Heitasim tiphangin meheh Khrih Jesuh ah nangmahni tsa Pathian deihnak si.
52005019	Raula kheh mit tiar mahna un.
52005020	Profet te thurelnak kheh niapnal mah na un.
52005021	Heizongza te kheh tsulsek ula, a pha kheh beekpek un.
52005022	A sesuak in a lang tehem pial rori ta un.
52005023	Thinnuamnak Pathian amah rori in nang thiangrimsek tiar tasen. Tsin, nang raula, nang nunnak le nang ruangpum a pumpuluk in kei Bawipa Jesuh Khrih a leng phangin sawibangnak a om tuh ngawl in, ama'n nang kemsak tasen.
52005024	Nangmahni a kotu heh muangtaak a si manin, ama'n puah meek tu si.
52005025	U le nau te, saw kei ngensak un.
52005026	U le nau tehem a thiangrim thuut dunnak thaw ngai kei relsak un.
52005027	Me laikuat heh u le nau mi thiangrim tehem nenah nang siar tuh in Bawipa ming in thu nang pe sing.
52005028	Kei Bawipa Jesuh Khrih lainatnak kheh nang nenah om tasen. Amen.
53001001	Keimah Paul, Silvanas ah le Timote te'n kei Pa Pathian le Bawipa Jesuh Khrih-a Thesalon Pawlpi te nenah lai nang kuat si ung.
53001002	Kei Pa Pathian le Bawipa Jesuh Khrih nena lainatnak le thinnuamnak kheh nang nenah om tasen.
53001003	U le nau te, nang vaseng in nang umnak nase ngai in khang atsia, pakhat le pakhat nang it dunnak khen nase ngai in a khang manin, Pathian kei paak tseih veng tuh si. Meheh kei puah tuhnak himhim si.
53001004	Tsimi manin erhnak le harsanak nang tuarnak tehem vumah nang thintsualnak le nang umnak manin, Pathian pawlpi te lak ah maizal ngai si ung.
53001005	Nangmahni heh Pathian uknak tsa harsa tuar atsia, tsimi uknak ah luut taak in tsannak nang si thei tuh in, Pathianthukhennak diktsang kheh tsimi banga tuarnak te manin tsiangno in lang si.
53001006	Nangmahni a harsa tiartu te vumah Pathian in harsanak thaw a rul heh a dik si.
53001007	A thawmlian a ma vanvummi te thaw vanvum pin Bawi Jesuh a lang phangin, harsa tuar nangmahni heh keimahni thaw tsawlom tiar tu nang si.
53001008	Pathian a thei ngawl te le kei Bawipa Jesuh Khrih thuthang pha a ngai ngawl te kheh mei alh in phuzul tu si.
53001009	Tsimi bang minung heh Bawipa mai le ama tsungnungnak huham mai pin kumkhaw senak ah tsawhnak si tu si.
53001010	Bawipa kheh a leng Ni hun phangin ama mi thiangrim te thangphatnak a si theinak tuh in le nangmahni lak ah kei tetti khannak a umtu tehem in khumnung ngai in ultungnak si tu si.
53001011	Tsimi manin nangmahni heh me ama konak thaw phutua in Pathian in a siar tuh in saw nang ngensak tsiat veng si ung. Ama phatnaka sahnungnak tehem le umnak in na nang pernak tehem kheh ama huham thaw in a kimsek tiar tuh in saw nang ngen sak meek si ung.
53001012	Kei Pathian le Bawipa Jesuh Khrih-a lainatnak bangin, kei Bawipa Jesuh Khrih ming heh nangmahni ah tsungnung atsia, nangmahni khen amah ah nang tsungnung thei tuh in saw nang ngensak tsiat veng si ung.
53002001	U le nau te, tuhen kei Bawipa Jesuh Khrih lengnak tuh thu le ama nenah kei khawm dang tuh thu thaw peh dun in,
53002002	Khrih Ni heh leng ongla si, ti'n raula in a sikhen awnkam rori in a sikhen, keimahni laikuatnak sitiar in a sikhen, nang ruatnak thing nomper tiar atsia, nang thinlung a buai nomper tuh ngawl in nang kun si ung.
53002003	Tumah in kawti mah in nang son mah na sen. Misual pa siatsuahtu tsapa lang atsia, dunak a leng masa ngawl nungsang, tsimi ni kheh leng tu ngawl si.
53002004	Amah hen Pathian ti'n konak le Pathian be tinak taak hem do atsia, tsimi tehem vumah tsawisang tsawm si. Pathian temple sungah Pathian bangin to atsia, Pathian sing, ti'n muh tsawm tu si.
53002005	Nangmahni nenah ka om lai in me thu te ka relnak la phawk leh ngawlla si utsim maw?
53002006	Ama hun in a lang thei tuh in a khaktu heh thei si utsi.
53002007	Tsan nei ngawl a thuthuk in tuhen naper ongla in, khaktu pa kheh lenak a si ma hem, khak rih tu si.
53002008	Tsimi zawh in tsannei ngawlpa kheh lang tu si. Amah kheh Bawipa'n ama kama haihawh thaw in pai tiar tu atsia, ama lengnak a vaarsur in siatsuah tu si.
53002009	Tsimi tsannei ngawlpa lengnak heh Satan napernak a si bangin huham hem, theihdiknak hem le khumnung thuson hem thaw leng tu si.
53002010	Tsin, amahni'n sannak a si tuh in itnak thudik a saang ngawl manin, a pai thong te lak ah diktsang ngawl thusonnak tehem thaw naper tu si.
53002011	Me man hen amahni'n thusonnak a um tuh in, Pathian in zolnak mak taktak kheh amahni nenah leng tiar tu si.
53002012	Tsimi heh thudik um ngawl in, um ngawlnak ah a sahnungtu tehem hannak a si theinak tuh in si si.
53002013	Sinapikhaw Bawipa itnak u le nau te, Raula thawmin thiang tiarnak le thudik nang umnak manin sannak si tu in, a pan pin pan Pathian dengnak te nang si manin, keimahni'n Pathian kei paak tsiat veng tuh si.
53002014	Kei Bawipa Jesuh Khrih tsungnungnak nang ngah tuh in, kei thuthang pha thawmin ama'n ko nang si.
53002015	Tsimi manin u le nau te, khopek in ding ula, awnkam in maw laikuatnak in maw kei zirhnak thurosiah te kheh beekpek un.
53002016	Tuhen keimahni ittu le lainatnak thawmin kumkhaw neeknak le limdiknak pha keimahni a petu kei Bawipa Jesuh Khrih amah rori le Pathian le kei Pa in,
53002017	nang thinlung bulum ta sehla, thupha tehem le naper pha tehem ah nang kol tiar reng tasen.
53003001	A tawpnak in u le nau te, Bawipa thu heh nangmahni nenah a leng bangin, rang ngai in a zai tuh in, le ultungnak a si tuh in keimahni tsa in sawngen un.
53003002	Tsimi a si lekhaw mi thinkawise te le mi suaksual te kut pin kannak si thei tu si ung. Mi hem in umnak neiberh ngawl si.
53003003	Bawipa heh muangtaak si atsia, mi sesuak pa kut pin nang hung akhaw, kol tiar tu nang si.
53003004	Nangmahni thu kei penak te heh nangnihni'n lun atsia, nang lun rih tulai manin, Bawipa ah muangnak nei si ung.
53003005	Tuhen Bawipa'n nang thinlung kheh Pathian itnak sungah le Khrih thintsualnak sungah nang huai tasen.
53003006	U le nau te, keimahni nen pin ngahnak thurosiah bangin a nung ngawl te le dik ngawl ngai in a nungtu u le nau taak hem te nen pin nang ningtoih tuh in, kei Bawipa Jesuh Khrih ming in thu nang pe si ung.
53003007	Nangmahni rori in keimahni nang tsung dan tuh thei si utsi. Heimansim tiphangin nangmahni nenah dik ngawl ngai in om ngawl si ung.
53003008	Mi pakhat khat nena lai kheh man pe ngawl in ei ngawl si ung. Tumah vumah thilrit kei si tuh ngawl in, rimsu ngai in le zilhtsak ngai in a sun a zan in naper si ung.
53003009	Tsimi banga na kei per heh nangmahni nen pin ngah theinak thuneinak kei nei ngawl ta si ngawl in, nang tsung tuh in kei puahnak si sawn si.
53003010	Nang nenah kei om lai mahmah riang in, mi pakhat khat in na a per ngawl a silekhaw, lai khen ei mah na sen, ti'n thu nang pe si ung.
53003011	Tsimi heh heimah naper ngawl in, mi nokkhah nung le mi thurelh khelh nangmahni lak ah mi pawlkhat a om lam kei za manin si.
53003012	Tuhen tsimi bang minung te heh dapdeen in naper atsia, amahni lai ten a ei tuh in, kei Bawipa Jesuh Khrih ming in thupe atsia, so dun si sing.
53003013	Sinapikhaw u le nau te, nangmahni zong hen thilpha nang puahnak ah thinnau kha mah na un.
53003014	Mi pakhat khat in me kei laikuatnaka thu kei relnak a lun ngawl a silekhaw, amah tsawh theihnik po ula, a zak belbel tuh in pawl nom mah na ta un.
53003015	Sinapikhaw raal bangin ruat mah na ula, unau bangin nunzirh sawn ta un.
53003016	Tuhen thinnuamnak Bawipa amah rori in thil sidaan hem in thinnuamnak nang pe tsiat reng veng tasen. Bawipa heh nang vaseng nenah om tasen.
53003017	Keimah Paul in nangmahni ngai ka relnak heh ka kut rori in ngan sing. Tibang hen ka ngan heh ka laikuatnak tehema theihdiknak si.
53003018	Kei Bawipa Jesuh Khrih lainatnak nang vaseng vumah om tasen. Amen.
54001001	Keimahni Santu Pathian thupenak thawmin le kei limdiknak Bawi Jesuh Khrih thawmin, Jesuh Khrih lehnak keimah Paul in,
54001002	umnak ah ka tsapa taktak Timote nenah lai na kuat sing. Pathian kei Pa le Jesuh Khrih kei Bawipa nena lainatnak, ngeihharnak le thinnuamnak kheh na vumah om tasen.
54001003	Masidonia ram ah ka hawh phangin nangmah ka kun bangin, amahni'n thupom dang a zirh tuh ngawl in thu na pe thei tuh in, Efesa khaw ah om reng rih in.
54001004	Puah tsawmnak tangthu te le a bo thei ngawl pupa suahkehnak thu te kheh thupi tsansak mah nen. Tsimi te hen umnak sungah Pathian deihnak bangin khangsopi ngawl in, thu el dunnak bek suak tiar si.
54001005	Tibanga nangmah thu ka penaka tuumnak heh thinlung thiang pin le pha le se theikhennak lungmu pha pin le umnak taktak pin a suak itnak na nei theinak tuh in si.
54001006	Mi pawlkhat te'n me itnak heh pai tiar atsia, thu maan ngawl te awn in lamvaiberh ongla si.
54001007	Amahni'n a awn tuh le a thukho tiar tuh a thei ngawl thahlam in, Daan zirhtu si ot lai si.
54001008	Mi in daan heh a daan bangno in a mang a silekhaw, daan heh a pha lam thei si sing.
54001009	Meheh thei ten. Daan heh mi diktsang pa tsa puahnak si ngawl in, tsannei ngawl le thu ngai ngawl te tsa, Pathian kihzah ngawl le misual te tsa, mi thiangrim ngawl le Pathian a upat ngawl te tsa, ma pa a reek te le ma nu a reek te tsa, tualreek te tsa,
54001010	nu le pa a sual te tsa, mipa le mipa a sual te, minung ru te, thuson rel te, a maan ngawlpi in tsial tsawm te le thu zirhnak dik thaw a kalh dun in a nungtu tehem tsa puahnak si sawn si.
54001011	Tsimi thu zirhnak dik heh Pathian in keimah a muang manin keimah a aapnak, thangphat taak Pathian-a a tsungnung thuthang pha bangin si.
54001012	Me Pathian nasiam heh per tu in muangtaak in ruat atsia, per zo thei tuh in tha a petu Khrih Jesuh kei Bawipa paak sing.
54001013	Tuma hen keimah heh Pathian a relsetu, mi a erhtu le mi zohsuamtu ka si awng pelhta sikhen, um ngawl manin le thei ngawl manin ka puah khanak a si manin, ngeihharnak ngah sawn sing.
54001014	Kei Bawipa lainatnak heh Khrih sungah itnak le umnak thaw kangkim leilei si.
54001015	Khrih Jesuh heh misual te san tu in leivum ah leng si, ti heh muang taak le mi hema saang taak awnkam si. Tsimi misual te lak pin keimah heh a sual ber sing.
54001016	Sipelh atsia amah um atsia, kumkhaw nungnak a ngah tulai te tsung tuh ka si theinak tuh in, misual ber keimah heh ama ngeihharnak ngah tiar atsia, a thintsualnak tehem muh masa ber ka si.
54001017	Tuhen kumkhaw kumpibawi, thi thei ngawl, mu theihnung ngawl le Pathian amah pakhat bek mitsim ah kheh kumkhaw kumkhaw in tsungnung in ultungnak si tasen.
54001018	Tsapa Timote, tima in nangma thu rel hamsak a si bangin, raaltawngnak pha na tawng theinak tuh in, le
54001019	umnak le pha le se theikhennak thiang vongpek in na tawng thei tuh in me thu heh na pe sing. Mi pawlkhat te'n meheh el atsia, umnak thu thaw peh dun in timbaw se bangin se thong si.
54001020	Amahni lak ah Himenis ah le Alexander ah peh deve in, Pathian relse in a awn tuh ngawl in zir tu in, Satan ah aap ongla sing.
54002001	Tsimi manin kulnak ngennak te, sawngennak te le mi te tsa ngensaknak te le paaknak te heh mi hem tsa ngensak tu in na so masa ber sing.
54002002	Pathian kihzahnak tehem le maisong upatnak tehem thaw rem dunno in le bulumno in kei nung theinak tuh in, kumpibawi te le uktu tehem tsa in sawngensak in.
54002003	Heitasim tiphangin meheh keimahni Santu Pathian mitmuh ah a pha le sangtaak si si.
54002004	Pathian hen minung tehem heh sannak si tu in le thudik thei tu heh deih si.
54002005	Heimansim tiphangin Pathian pakhat bek om si atsia, Pathian le minung laklawh ah remtuahtu Minung Khrih Jesuh bek om si.
54002006	Amah heh minung hem den tu in amah le amah pe tsawm atsia, a hun a kim phangin tettikhan tuh si si.
54002007	Tsimi manin thureltu le lehnak si tu in, le umnak ah le thudik ah Gential te zirhtu si tu in deng ka si. Khrih sungah thudik rel sing. Thuson rel ngawl sing.
54002008	Tsimi manin mipa te'n kawnai nai ah a sikhen thinraw ngawl in le ummawh ngawl in kut thiangrim te zar in saw a ngen tuh in deih sing.
54002009	Tsimi bang deve in nupang te khen sam phiar ngawl in, ruang ah sui te maw keplung te maw khaih atsia puan manhar ngaingai te sil ngawl in, vansilh te khen kelen tsawmno in musahnung le a khawthuno in sil tu in, le
54002010	thilpha puahnak thaw in nung tu in deih sing. Tsimi heh Pathian kihzahtu nupang te langal dan si sawn si.
54002011	Nupang hen mengdeenno in thu ngainak hem kheh zir tasen.
54002012	Nupang heh thu zirh tu in le mipa vumah thunei tu in deih ngawl sing. Mengdeen sawn tasen.
54002013	Heitasim tiphangin puah masanak heh Adam ah si atsia, tsimi tselh phangin Eve ah puah si.
54002014	Zolnak heh Adam ah si ngawl in, Eve ah sawn heh zolnak si in, daan heknak sungah da si.
54002015	Sinapikhaw mah le mah uk tsawmzonak thaw itnak le umnak le thiangrimnak a nei zompeh reng lekhaw nauhingnak ah sannak si tu si.
54003001	Mi pakhat in pawlpi huaitu pastor si a tur a silekhaw, naper pha a tur si ti heh muangtaak awnkam si.
54003002	Pawlpi huaitu pastor heh sawibang ngawl, zi pakhat bek nei, a supzotu, mi thinlung tsiltsang, mi nuntsan pha, mikhual pan thiam, thu zirh thiam si tu atsia,
54003003	tsapit zu in ngawl, mi halta ngawl, peisa deih leita si ngawl in, mi lungnem, mi haupi thei ngawl le mi hampum ngawl si tasen.
54003004	Tsin, ama innsang phatakno in a ukzotu, a tsa te'n amah upat maisongnak tehem thaw a thu a lunnak si tasen.
54003005	Heitasim tiphangin ama innsang kawti bangin uktu ti riang a thei ngawltu hen kawti bangin Pathian pawlpi kelen thei tu sim?
54003006	Tapidaw pantsang si mah na tasen. Tsimi a si ngawl lekhaw ngal leita atsia, diabol bangin hannak ah da kha tu si.
54003007	Tsimi bek zo ngawl pulam minung te thangphatnak si tasen. Tsimi a si ngawl lekhaw mi te'n relse atsia, diabol thang ah awk kha tu si.
54003008	Tsimi bangin pawlpi upa te heh upat maisongtaak si ta sehla, mi thutam si mah na tasen. Tsin, tsapit zu ak si mah na ta sehla, peisa deih leita si mah na tasen.
54003009	Se le pha theikhennak thiang thaw umnaka thuthup a vongtu si tasen.
54003010	Amahni heh tsulseksaak si masa ta sehla, sawibang ngawl a silekhaw, pawlpi upa per tasen.
54003011	Tsimi bangin amahni zi te khehkhen upat maisongnak si ta sehla, mi ii thei si mah na tasen. A supzotu le na hem ah muangtaak si tasen.
54003012	Pawlpi upa te heh zi pakhat bek nei si ta sehla, a tsa te le ama innsang phatakno in a ukzotu si tasen.
54003013	Pawlpi upa sinak thaw in pawlpi naper phatakno in a pertu te hen mun pha ngah ongla in, Khrih Jesuh umnak ah ralphanak ngah ongla si.
54003014	A rei ngawl in na nenah leng tu in ka limdik pelhta sikhen, me thu te heh ngan in na kuat sing.
54003015	Sinapikhaw ka khawnu kha lekhaw, Pathian inn sungah na leida dan tuh na thei tuh in, lai in na kuat sing. Tsimi Pathian inn heh a nung Pathian pawlpi si atsia, thudik elphah le khuam si.
54003016	El dun tuh zangzau si ngawl Pathian kihzahnak thuthup heh mak si. Pathian heh tisa in lang atsia, Raula maan in a dikdan lang tiar in, Vanvummi te'n mu si. Gential te nenah phuang atsia, Leivum mi te'n um in, Tsungnungnak ah leso si.
54004001	Hun dawllam in mi pawlkhat te'n umnak zam tu in, zoltu raula le khawvang te zirhnak te thupi tsan sawn tu si, ti'n Raula in tsiangno in awn si.
54004002	Amahni se le pha theikhennak lungmu heh thiarsa thaw halnak si in, sidat ngai in thuson bek rel si.
54004003	Huai dun tu heh kham atsia, thudik thei in a umtu te'n paak thahlam in a saang tuh Pathian puahnak lai kheh ei tu ngawl in kham si.
54004004	Pathian siamnak tehem heh phaberh si. Paak thahlam in kei saang a si lekhaw ei tuh ngawl lai heimah om ngawl si.
54004005	Heimansim tiphangin Pathian thu le sawngennak thawmin thiang tiarnak si ongla si.
54004006	Umnak thua tsawmnak le phatakno in na lunnak zirhnak pha te kheh u le nau te zirh letsikhaw, Jesuh Khrih-a napertu pha si tu si tsi.
54004007	Sinapikhaw Pathian thu thaw sengdun ngawl nupi te puah tsawmnak tangthu te kheh lonsak la, Pathian kihzahno in na nung thei tuh in zuam sawn in.
54004008	Tisa zuamnak hen dawmno nempi pelh atsia, Pathian kihzah nun hen tuhun le a leng tulai hun ah nungnak thutiam a nei manin, na hem ah nempi si.
54004009	Meheh muangtaak le mi hema saang taak awnkam si.
54004010	Minung tehem Santu, a tsuangtsung in amah a umtu te Santu a nung Pathian kei muang manin, rimsu ngai in naper atsia, harsa tuar si sing.
54004011	Me thu te heh lun tuh in thupe la, zirh ten.
54004012	Khangno na sinak kheh tumah in zohsuam mah na sen. Tsimi tah in na kampau, na nun dan, itnak ah, raula ah, umnak ah le thiangrimnak ah umtu te tsungtaak in nung sawn in.
54004013	Ka leng ma hem Laithiangrim siar le so dunnak le zirhnak te kheh thupi tsan in.
54004014	Pawlpi upa te'n nangma lu vumah kutsuan atsia, rel hamnak thaw nangmah a penak, nangma sunga lehsawng te la hei nam ngawl men mah nen.
54004015	Mi tehem in na khangso dan a mu thei tuh in, me thu te heh ngaisung la, kimsek in lun thei zuam in.
54004016	Nangmah ah le na zirhnak ah tsimkom la tsimi te kheh puah reng veng in. Tsimi bangin na puah a si lekhaw nangmah le na thurelnak a zatu te san thei tu si tsi.
54005001	Upa te kheh hau tseih mah nen. Tsimi tah in na pa bangin bulum sapi sawn in. Innlum khangno te kheh unau bangin ruat in.
54005002	Nupi te kheh na nu bangin bulum sapi la, a nauta te kheh thiangnak tehem thaw na tser bangin ruat in.
54005003	Numei miaumiau te kheh upat in.
54005004	Numei pakhat khat hen tsa te tsawi atsia, tu te a nei a silekhaw, mahni innsang ah benak ah mi zuam ngai si tu in le nu te pa te ang tiar leh saak tu in zir masa tasen. Heitasim tiphangin meheh Pathian mai ah a pha le sangtaak si si.
54005005	Numei miaumiau mahtumruak om hen Pathian muang atsia, a sun a zan in Pathian nenah kun le ngen in sawngen reng veng si.
54005006	Sipelh atsia ma sahnung zawng bek in a nungtu numei heh a nungtsa lai pah in a thi si.
54005007	Amahni heh mawhsiatnak a si tuh ngawl in me thu te heh lun tu in thupe in.
54005008	Tutu sikhen ma minung, a tsuangtsung in ma innkawpi te a tsawm nuam ngawl a si lekhaw, umnak kheh el leh atsia, um ngawltu tah in sesuak sawn si.
54005009	Kum sawmruk kim lai ngawl te numei tsazin sungah khum mah nen. Pasel pakhat bek nei,
54005010	naper pha te a per manin mi mingpha, a tsa te piding ongla, mikhual zin dung tiar in, mi thiangrim te kawng a somsaktu, mi harsa te a bawmtu le naper pha tehem thanuam ngai in a pertu a si lekhaw numei tsazin sungah khum in.
54005011	Numei nautadoh te heh Khrih vumah zulhthau leh men atsia, pasel nei a nuam leh men thei manin, numei lak ah peh tiar mah nen.
54005012	A masa ber in a neinak umnak a vawr manin hannak in tsang si.
54005013	Tsimi bek zo ngawl thazawng ngai in, inn hem ah vak kawikawi si. A thazawng bek zo ngawl thutam, mireel thei belhsep atsia, a awn tuh ngawl ngawl te awn in, mi te thiltinak te relse sak thei lai si.
54005014	Tsimi manin numei nautadoh te heh pasel nei asin, tsa te tsawi in, innsang phatakno in pan atsia, raal pa sawi tuh himhim in hamphanak nei tiar awl asin deih sing.
54005015	Heitasim tiphangin mi pawlkhat te'n lamvai atsia, Satan lam ah nga ongla si.
54005016	Umtu mipa in maw nupang in maw numei a nei a silekhaw, amahni'n kelen tasen. Tsimi lekhaw pawlpi in phurhrit kul ngawl in, numei miaumiau te pan thei sawn tu si.
54005017	Phatakno in pawlpi a huaitu upa te, a tsuangtsung in thu in le rimsu ngai in na a pertu te kheh a letnih in upattaak in ruatnak si tasen.
54005018	Laithiangrim in, "Kawlpawtsang kheh tsang a tsil lai in a mur heen mah," ti in le "Rimsu ngai in na a pertu hen lawhman ngah vo si," ti'n ti si.
54005019	Huaitu upa pakhat heh mi te'n a zuar phangin tetti panih maw pathum maw a om ngawl himhim in saang kha mah nen.
54005020	Sualnak a puahtu te heh midang te'n a kih tuh in mi hem mai ah hau ten.
54005021	Kan peengnak le mi deihdannak nei ngawl in me thu te heh na lun tuh in, Pathian le Bawi Jesuh Khrih le dengnak vanvummi te mai ah kho ngai in thu na pe sing.
54005022	Mi vumah na kut te suan zual men mah na la, midang te sual a puahnak te ah peh deve mah nen. Thiangrimno in kem tsawm sawn in.
54005023	Na hupi manin le na naa tseih veng manin, ti ruak in leh ngawlla in tsapit zu dawmno in sawn in.
54005024	Mi pawlkhat te sual heh tsiangno in lang nomper atsia, thukhennak tuar zep nom pelh in, mi pawlkhat te heh dawllam phangin lang leh thei si.
54005025	Tsimi bangin naper pha khenkhat te heh tsiangno in lang nomper atsia, a lang nomper ngawl naper pha te khen heh thup theihnung lawt ngawl si.
54006001	Pathian ming le a zirhnak heh relsenak a si tuh ngawl in, sel sinak kol khahnak sel tehem in a bawi te vumah upatnak tehem nei tasen.
54006002	Tsin, a bawi te heh umtu a si sikhen unau dang a si manin heinam ngawl mah na sen. A miattu te heh umtu te le itnak te a si manin, amahni naper te persak sawn tasen. Me thu te heh zirh la so kom ten.
54006003	Tutu sikhen zirhnak dang zirh atsia, kei Bawipa Jesuh Khrih thu, thu man le Pathian kihzahnak banga zirhnak thiang a saang ngawltu heh,
54006004	mi ngal si atsia, heimah thei ngawl in, mi thu dong sah le thu el dun sah tu si. Tsimi bang mihing te heh iksiknak, hau dunnak, mi relse in nawmtsannak le ummawh dunnak sesuak a neitu si atsia,
54006005	lungmu pha ngawlnak thaw thu kal belbel in, thudik pin a pialtu si in, Pathian benak heh miatnak a ringtu te si. Tsimi bang mihing kheh pial rori ten.
54006006	Thinkimnak thaw Pathian kihzah heh miatnak lianpi si.
54006007	Leivum ah hen kei keng theinak heimah om ngawl in, kei kaisuahnak khen heimah om lawt ngawl si.
54006008	Lai ei tuh le silhtsen kei nei reng nungsang thinkim si ung.
54006009	Sinapikhaw mi hausa a si ottu heh sualroihnak le thang sungah da in, tawna thil tampi le a kihnung otnak sungah da si. Tsimi otnak khen senak le ral thongnak sungah niim tu si.
54006010	Heitasim tiphangin peisa deihnak heh a sesuak tehema hampi si. Mi pawlkhat te'n peisa nei ot leita manin, umnak pin pial atsia, lungsenung tampi thaw amahni le amahni sun tsawm si.
54006011	Sinapikhaw nang, Pathian minung, tsimi thil te tsawh zamla, diktsangnak, Pathian kihzahnak, umnak, itnak, thintsualnak le lungnemnak te kheh hil sawn in.
54006012	Umnaka raaltawngnak pha kheh tawngla, kumkhaw nungnak kheh beekpek ten. Tsimi kumkhaw nungnak ngah tu in Pathian in nangmah ko atsia, nangmah khen tetti tampi te mai ah phuangnak pha thaw tsimi kumkhaw nungnak thu kheh phuang ongla si tsi.
54006013	Thil hem nungnak a petu Pathian mitmuh ah le Pontius Pilat mai ah phuangnak pha thaw tetti a khantu Khrih Jesuh mai ah nangmah ka kun nuamnak heh,
54006014	kei Bawipa Jesuh Khrih a lang tian in baal po ngawlno in le sawi bang ngawl in, me thukhaam te heh lun in.
54006015	Ama hun a kim phangin amah heh lang tu si. Amah heh muitsu thupha a dongtu, Uktu ber, kumpibawi te Kumpibawi le bawi te Bawipa si.
54006016	Amah bek heh a thi thei ngawl si in, nek khop ngawl vaarnak sungah om si. Amah heh tumah in mu awng ngawl in, tumah in mu thei ngawl si. Tsimi Bawipa khen ultungnak le kumkhaw uknak tso tasen.
54006017	Tusana mi hausa te heh a puarthau tseih tuh ngawl in le a muangnung ngawl hausanak kheh aan ngawl in, kei nunnuam tuh in heizongza nakim in keimahni a petu a nung Pathian aan sawn tuh in thupe in.
54006018	Amahni'n thilpha puah in, naper pha te ah hausa tuh in le pamheih ngawl in rawlthiam tuh in, le
54006019	kumkhaw nungnak a beekpek thei tuh in, a leng tulai hun tsa tuh amahni tsa in elphah pha khawlham tu in thupe in.
54006020	Maw Timote, nangmah muang in nangmah aapnak te heh kelen ten. Sawi dunnak, awn thongthong tseih men te, mi te'n dik ngawl ngai in, thei theinak, ti'n a tinak thei theinaka khaknak te kheh pial ten.
54006021	Mi pawlkhat te'n me thei theinak heh nei atsia, umnak pin pial si. Na vumah Pathian lainatnak om tasen. Amen.
55001001	Khrih Jesuh ah om nungnak thutiam bangin, Pathian deihnak thawmin Jesuh Khrih lehnak keimah Paul in,
55001002	itnak ka tsapa Timote, lai na kuat sing. Pa Pathian le Khrih Jesuh kei Bawipa nena lainatnak, ngeihharnak le thinnuamnak kheh na nenah om tasen.
55001003	Ka papi te'n a per veng bangin, pha le se theikhennak thiang thaw a na ka pernak manin Pathian paak sing. Sun le zan tsawl ngawl in saw ka ngennak ah na phawk reng veng sing.
55001004	Na mitniraw theisak reng thahlam in angnak thaw ka dim theinak tuh in, nangmah mu tu tur leita sing.
55001005	Nangmah ah umnak taktak a om kheh thei reng sing. Tsimi muangnak kheh a pan in na nupi Lois sungah le na nu Eunice sungah a om saak si in, nangma sungah khen a om lam thei sing.
55001006	Tsimi manin na vumah ka kut ka suan manin nangmah ah a om Pathian lehsawng la na alh tiar reng tuh in na rel nawh leh sing.
55001007	Pathian in keimahni heh kihnak raula pe si ngawl in, thil titheinak raula, itnak raula le lungmutsing neinak raula pe kei si.
55001008	Tsimi manin kei Bawipa thu tettikhan heh zak himhim mah nen. Ama manin thawng to keimah khen mizah kha po mah nen. Thuthang pha manin harnak ka tuarnak heh Pathian huham bangin ka tuarpi sawn in.
55001009	Pathian heh kei napernak te bangin si ngawl in, ama tuumnak le leilung a po ma Khrih Jesuh ah keimahni a penak lainatnak bangin keimahni a santu le konak thiangrim thaw keimahni a kotu si.
55001010	Sinapikhaw keimahni Santu Jesuh Khrih a langnak thawmin, tsimi lainatnak kheh muh ongla si. Jesuh Khrih in thihnak kheh bo tiar ongla in, thuthang pha manin nungnak le thi thei ngawlnak kheh vaarnak sungah keng ongla si.
55001011	Tsimi thuthang pha tsa Gential te nenah thureltu, lehnak le zirhtu si tu in deng ka si.
55001012	Tsimi manin me harsanak te heh tuar meek sing. Sipelh atsia ka umnak Pa ka thei manin le amah ka aapnak kheh tsimi Ni tian ama'n kelensak thei tu si, ti heh tsiangno in ka thei manin zak ngawl sing.
55001013	Keima nen pin na za saak tsungtaak a maan taktak thu kheh Khrih Jesuh ah a om umnak le itnak thaw beekpek ten.
55001014	Nangma nenah aapnak thilpha kheh keimahni sungah a om Raula Thiangrim thawmin keem in.
55001015	Asia ram ah om tehem in keimah a zam heh thei si tsi. Amahni lak ah Figellas ah le Hermogenes ah khen peh deve si.
55001016	Onesiphoras ah hen keimah thather leh tiar veng atsia, kolkhahnak ka sikhen heh mi a zahpi ngawl manin, Bawipa'n ngeihharsak bel tasen.
55001017	Rom khaw ah a leng phangin keimah zei khokho atsia, tawk ka si.
55001018	Tsimi Ni in Bawipa nen pin ngeihharnak a ngah theinak tuh in, Bawipa'n amah kheh ngeihharsak bel tasen. Efesa khaw ah keimah a tuamlawm dan te heh na theisek saak si.
55002001	Tsimita nang, ka tsapa, Khrih Jesuh ah a om lainatnak khen na kol tiar tasen.
55002002	Tsin, tetti tampi lak pin ka nena na zanak thu te la midang te zirh leh thei tu tuh muangtaak minung te nenah aap salawn leh in.
55002003	Tsimi manin Jesuh Khrih-a raalkap pha bangin, rimnak heh tuar kul si tsi.
55002004	Raalkap hen amah naper a petu kheh a ang tiar theinak tuh in, raal a tawng lai in me leivum nun khawsaknak ah nanok kel ngawl si.
55002005	Sel zuam dunnak ah a zuamtu hen daan luun in a zuam ngawl a si lekhaw, lehsawng ngah tu ngawl si.
55002006	Lo thoktu hen rimsu ngai in lo a thok zawh phang bek in, lai te khawl pheng si.
55002007	Me ka relnak te heh ruat po ta la, Bawipa'n thil tehem theizonak na pe bel tasen.
55002008	David tsanawn Jesuh Khrih ah heh thuthang pha ka phuangnak bangin, mithi te lak pin tho si, ti heh phawk reng in.
55002009	Tsimi thuthang pha manin mi sesuak bangin harsanak tuar in, heennak tian tuar sing. Sinapikhaw Pathian thu heh heennak si ngawl si.
55002010	Tsimi manin Pathian deng saak te'n, Khrih Jesuh ah a om sannak kheh kumkhaw tsungnungnak thaw a ngah tuh in, amahni tsa in thil tehem tuar sing.
55002011	Muangtaak awn heh tibang heh si: Amah thaw thi le singkhaw, amah thaw nung langkhat tu si sing.
55002012	Tuarzo le singkhaw, amah thaw uk langkhat tu si sing. Amah el le singkhaw, ama'n el deve tu kei si.
55002013	Muang taak ngawl kei si sikhen, amah heh muangtaak si reng tu si. Amah hen amah le amah el thei ngawl si.
55002014	Me thu te heh rel not leh ten. Sol dun in hau dun heh a zatu te tsa nempinak heimah om ngawl in, senak ah huaitu a si manin, hau dun tuh ngawl in Bawipa mai ah khakren in thupe in.
55002015	Pathian saangtaak in nangmah le nangmah na pe tsawm thei tuh in zuam in. Napertu hen zak tuh si ngawl si, thutak heh maanno in a khen theitu si ten.
55002016	Pathian hei siar ngawl le tawna sol dun tseih men heh pial in. Heimansim tiphangin me te hen Pathian awizawng ngawl leilei tuh in mai na nawtpi tu si.
55002017	Amahni awnnak heh kheensa ngetnat bangin zai tu si. Hymenaeus ah le Philetas ah heh tsimi bang mihing si.
55002018	Amahni'n thudik pin pial atsia, tholehnak heh leng ongla si, ti'n mi pawlkhat te umnak pai tiar si.
55002019	Sipelh atsia khober in Pathian elphahnak heh ding kho reng si. Tsin, "Bawipa'n ama minung te kheh thei si," ti le "Khrih ming a lamtu tehem in diktsang ngawlnak pin kiang tasen," ti'n tatsik khennak kheh nei reng si.
55002020	Sinapikhaw inn lianpi sunga beel le khawng te kheh sui le ngun thaw puahnak ruak si ngawl in, thing le buan thaw puahnak te khen peh deve si. Tsimi sung pin khenkhat te heh sunsak ngai in mangnak si atsia, khenkhat te heh sunsaknak si lem ngawl si.
55002021	Tsimi manin, tutu sikhen me thil te pin amah le amah a thiang tiar tsawmtu heh sunsak ngai in mangnak beel le khawng si tu in, a Bawipa'n naper pha tehem tsa a remhamsak a thiangrim le a dalawi beel le khawng si tu si.
55002022	Khangno laia tisa otnak te khehkhen pial meek ta la, thinlung thiangno in Bawipa a kotu te thaw diktsangnak, umnak, itnak le thinnuamnak te hil sawn in.
55002023	Tawna le heimah theizo ngawl in mi thu kal thei te kheh pial rori ten. Me thu kal dunnak heh mi hauhroihtu a si lam thei si tsi.
55002024	Bawipa sel hen mi haupi tseih tuh si ngawl in, mi tehem vumah lungnem atsia, mi thu zirh thei, mi thintsual si sawn tuh si.
55002025	Tsin, ama thu a kal tseihtu te kheh lungnem ngaino in reltsiang in. Amahni'n thudik a thei zo tuh in Pathian in sual sirtiar kha men tu si.
55002026	Tsin, amahni'n thei tsawm leh tu atsia, diabol thang pin luat tu si. Diabol ah heh ama deihnak puah tu in sel in a pomtu si.
55003001	Sinapikhaw dawlta ber hun phangin, hun harsa ngaingai te leng tu si, ti thei reng ten.
55003002	Heimansim tiphangin minung te heh amahni le amahni it tsawmtu te, peisa a ittu te, mi tuangkhawng te, mi puarthau te, Pathian relsetu te, nu le pa thu a ngai ngawl te, mi paak thiam ngawl te, mi thiangrim ngawl te,
55003003	itnak a nei ngawl te, remnak a puah nuam ngawl te, dik ngawl ngai in misual a nawn thei te, mah le mah a uk tsawm zo ngawl te, mi rihse te, mipha a haw te,
55003004	mi zuarthei te, mi thinkho te, mi sidat te, Pathian it tah in nu le pa sual sahnungnak a it sawn te,
55003005	Pathian awizawng in nung baang pelh in a Pathian mi sinak huham a el te si si. Tibang mihing te nen pin dan ten.
55003006	Amahni lak pin mi pawlkhat te inn sungah luut kuh in sual thilrita nennak nupang son beih te kheh suala sel si tu in puah atsia, sual otnak hintsang ah huai si.
55003007	Tsimi nupang te heh zirh tseih ta sikhen thudik a thei zo kel ngawl te si.
55003008	Jannea ah le Jambres te'n Mawsi ah a do bangin, tsimi bang mihing te'n thudik kheh do deve si. Amahni heh lungmu a se ongla te le umnak talen ngawl te si.
55003009	Jannea ah le Jambres te taw dan a lang bangin, amahni taw dan kheh mi hem mai ah a lang tu manin khawla khun himhim tu ngawl si.
55003010	Sinapikhaw nangmah zong hen ka thu zirhnak te, ka nungdaan te, ka tuumnak te, ka muangnak te, ka tuartulnak te, itnak ka neinak te, ka thintsualnak te heh phatakno in tsung si tsi.
55003011	Antiok, Ikonium khaw le Lystra khaw ah erhnak le siahtheih ka tuarnak te kheh theisek si tsi. Tsimi erhnak ka tuarnak tehem sung pin Bawipa'n san ka si.
55003012	Si si. Khrih Jesuh ah Pathian awizawng in a nung nuamtu tehem in erhnak heh tuar tu si.
55003013	Sinapikhaw mi sesuak te le mi awkrawl te kheh se leilei in, mi te zol atsia amah khen zolnak tuar si.
55003014	Nangmah zong hen na zir saak le na theisek saak thu te ah om reng in. Tsimi thu te kheh tu nena na zir ti thei tsawm reng poh si tsi.
55003015	Khrih Jesuh ah a om umnak manin sannak na si theinak tuh in nangmah a tsim tiar thei Laithiangrim heh na naupang lai pah in theisek ongla si tsi.
55003016	Laithiangrim tehem heh Pathian in haihawh thun in a penak si atsia, zirhnak le thurel dunnak le nuntsan rem lehnak tsa tuh, le diktsangnak zirhnak tsa in nempi si.
55003017	Pathian minung heh nakim atsia, naper pha tehem pernak tuh in tiari lep saak si tasen.
55004001	Pathian mai ah le Bawi Jesuh Khrih mai ah thu na pe sing. Bawi Jesuh Khrih ah heh amah a lang phangin le a uknak ah minung le mithi te thu a khen tulai Pa si.
55004002	Pathian thu heh phuang in. Hun khawthu a sikhen a khawthu ngawl a sikhen, zuam khokho in. Thintsualnak hem le zirhnak tehem thaw a sual lam thei leh tiar la, hau atsia so in.
55004003	Heimansim tiphangin amahni'n zirhnak man taktak heh a za zo ngawl hun leng tu atsia, a beng a thak manin amahni otnak lun in amahni tsa zirhtu tampi ko tu si.
55004004	Amahni'n thudik kheh ngai nuam tu ngawl in, puah tsawmnak tangthu ngai tu in peu sep tu si.
55004005	Nangmah zong hen heizongza ah tsimkom ten. Siahtheihnak te kheh tuarkho ten. Thuthang pha rel naper per la, nasiam heh lamlen in.
55004006	Heimansim tiphangin keimah heh bawlnak vumah in tuh penak bangin burhnak ka si hunkim ongla in, ka kiang hun nong ongla si.
55004007	Raaltawngnak pha kheh tawng tselh ongla in, dan zuam dunnak khen tselh ongla atsia, umnak khehkhen leenpek ongla sing.
55004008	Tuhen diktsangnak sui lukhuk kheh keima tsa koihsak reng ongla in, diktsang ngaino in thu a khentu Bawipa'n tsimi Ni in khuh tu ka si. Tsin, keimah ruak petu si ngawl in amah a limdik tu tehem khen pe tu si.
55004009	Keima nenah hawh nomper thei zuam in.
55004010	Heitasim tiphangin Demas ah hen me tusan heh a it sawn manin, keimah zam in Thesalon ah hawhper ong si lei. Krescens ah heh Galati ram ah hawh in, Titas ah heh Dalmatia ah hawh ongla si.
55004011	Luka bek heh ka nenah om si. Mark heh ka nenah na hawh phangin huai bel lai in, heimansim tiphangin keima tsa nasiam ah a nempi emsai si.
55004012	Tychikas ah heh Efesa ah hawh tiar sing.
55004013	Ka nenah na hawh phangin Troas khawa Karpas nenah ka zamnak ka angki tsual le ka laibu te, a tsuangtsung in laizial la ka phursak lai in.
55004014	Dar pumsu Alexander in ka vumah thil sesuak tampi puah si. Keima vumah a puahnak bangin Bawipa'n rul leh bel tasen.
55004015	Keimahni thurelnak te heh nase ngai in dotu a si manin, nangmah khen ralring deve in.
55004016	Ka hung tsawm masa ber phanglen keima lam ah tumah ding ngawl in, zamberh ka si. Amahni kheh hannak si mah na tasen.
55004017	Keima manin thuthang pha heh rel kimsek a si theinak tuh in, le Gential tehem in a za theinak tuh in Bawipa'n keimah dingpi atsia, thape ka si. Tsin, khiantih kam pin san ka si.
55004018	Tsin, Bawipa'n naper sesuak tehem pin san tu atsia, ama vanvum uknak ah himno in len tu ka si. Amah ah tsungnungnak kumkhaw kumkhaw in om tasen. Amen.
55004019	Priska le Akuila, le Onesiphoras innkawpi te'n ngairel tiar na si.
55004020	Erastus ah heh Korin ah om in, Trophimas ah heh a dam ngawlta Miletas ah zam sing.
55004021	Khawsik hun ma in ka nenah hawh thei zuam in. Eubulas, Pudens Linas, Klaudia ah le u le nau tehem in ngairel tiar na si.
55004022	Bawi Jesuh Khrih ah heh na raula ah om reng tasen. Lainatnak heh na nenah om tasen. Amen.
56001001	Pathian sel le Jesuh Khrih lehnak keimah Paul in, Pathian dengnak te umnak bangin le Pathian awizawng thudik theinak bangin,
56001002	thuson rel ngawl Pathian in leilung a po ma thu a tiamnak kumkhaw nungnak limdiknak ah,
56001003	keimahni Santu Pathian thukhaam bangin keimah a aapnak ama thu heh ka phuangnak manin a hunkim phangin tsiang ngai in lang atsia, keima umnak bang umnak a neitu ka tsapa taktak Titas lai na kuat sing.
56001004	Pa Pathian le keimahni Santu Bawi Jesuh Khrih nena lainatnak, ngeihharnak le thinnuamnak kheh na vumah om tasen.
56001005	Me thu manin Krete tikulh ah na zam sing. Tsimi heh nangmah thu ka pe saak bangin a sam lai thil te na tsianneih tuh in le khawpi hem ah pawlpi huaitu na dengsak thei tuh in si.
56001006	Mi pakhat heh sawibang ngawl, zi pakhat bek nei a silekhaw, a tsa te heh mi muang taak ngawl si atsia tangka phau thei si, ti'n sual zeinak a si ngawl lekhaw, le thurelh awi a si lekhaw pawlpi huaitu in deng in.
56001007	Pastor heh Pathian thil kelentu a si bangin sawibang ngawl si tasen. Tsin, ma thu bek thupi a tsantu, mi thintsom, tsapit zu ri vengtu, mi halta, hampum ngai in peisa a deihtu si mah na sen.
56001008	Sinapikhaw mikhual pan thiam, a pha a ittu, ma ruangpum a uk tsawmzotu, mi diktsang, mi thiangrim, mah le mah kelen tsawm thiamtu si tasen.
56001009	Tsin, zirhnak ongla a si bangin muangtaak thu a leenpektu si ta sen.Tsimi lekhaw thudik zirhnak thaw mi te tha pe thei tu atsia thu kal thei te kheh el thei tu si.
56001010	Heimansim tiphangin mi thurelh khelh, man nei ngawl awn a awnthong thong tseih thei le mi zol thei tampi om si. A tsuangtsung in vunreltennak te lak ah om si.
56001011	Tsimi te kam kheh tsawl tiar himhim tuh si. Anihni a maan ngawl tangka ngah otnak manin a zirh tuh ngawl te zirh in innkawpi te kheh buaireih tiar si.
56001012	Amahni lak ah pakhat, amahni profet in, "Krete mi te heh a zompeh in thuson rel te si atsia, ramsa sesuak, thazawng rongaak te si," ti'n ti si.
56001013	Me tetti khannak heh a dik si. Tsimita umnak ah a kol tuh in nase ngai in hau in.
56001014	Tsimi a si lekhaw amahni'n Jew te puah tsawmnak tangthu te le thudik pin a peutu te thukhaam te kheh thupi tsansak tu ngawl si.
56001015	Mi thiangrim tsa in heizongza heh thiangrim si. Sinapikhaw mi nawngkai le um ngawltu te tsa in a thiangrim heimah om ngawl si; a lungmu te le pha le se khentheinak lungmu te riang kheh thiangrim ngawl si.
56001016	Anihni hen, Pathian thei si ung, ti'n phuang si. Sinapikhaw a puahnak te'n Pathian el si. Amahni heh a ningtsirnung, thu ngai ngawl le naper pha taak hem a puah tu in a taak ngawl te si.
56002001	Sinapikhaw nangmah hen zirhnak man taktak te kheh rel in.
56002002	Kum uham patsang te heh ruangpum a uk tsawmzotu, upat taak, mah le mah keem tsawm zotu, umnak dik a neitu, itnak dik a neitu le thintsual taktaktu si tu in zirh in.
56002003	Tsimi bang deve in, kum uham nupi te khehkhen misual zeitu le tsapit zu intu si ngawl in, thilpha puah tu in mi a zirhtu te si atsia, upat taak nuntsan neitu si tu in zirh in.
56002004	Tsimi lekhaw amahni'n kum naupang nupi te kheh pasel te le a tsa te it in,
56002005	Pathian thu heh relsenak a si tuh ngawl in pasel thu a ngaitu, mi tsing, nundaan thiang a neitu le innsang kelen thiamtu si tu in zirh thei tu si.
56002006	Tsimi bang deve in innlum khangno te kheh tsiltsang ngai in thuruat theitu si tu in so in.
56002007	Heizongza ah naper pha pernak ah tsungtaak si tu in nangmah le nangmah muh tsawm in. Zirhnak lam ah na ziaza a tsiltsang daan te, upat taak na sidaan te, na nuntsan a sesuak ngawl daan te muh in.
56002008	Nangmah a dotu te'n nangmah relse thei ngawl in a zak tuh in, sawi men tuh si ngawl dik ngai in na awnnak te kheh lang tiar in.
56002009	Sel te kheh a bawi te sol ngawl in, a thu ngai atsia heizongza ah a bawi te a ang tiar thei tuh in so in.
56002010	Tsin, keimahni Santu Pathian zirhnak kheh heizongza ah deihnung ngai in a lang tiar thei tuh in, a thil te rusak ngawl in muangtaak a sinak kheh thilpha tehem ah a langtiar tuh in so in.
56002011	Sannak ah a huaitu Pathian lainatnak heh minung tehem nenah lang ongla si.
56002012	Tsimi Pathian lainatnak khen Pathian awizawng ngawla nuntsan le tisa ngeetnak te kheh el atsia, tu san ah hen keem tsawm thei tu in, diktsangno in le Pathian awizawng in nung tu in zirh kei si.
56002013	Keinihni in angnung limdiknak le a maksak kei Pathian tsungnungnak le a maksak keimahni Santu Jesuh Khrih lang tu kei ngak reng lai in diktsangno in le Pathian awizawng in nung tu in zirh kei si.
56002014	Santu Jesuh Khrih in tsan nei ngawl nuntsan tehem pin a den thei tuh in le a tsuangtsung in a neinak minung te kei si thei tuh in, naper pha tsa a sunsaknak kei si thei tuh in le ama tsa tsiangsek tiarnak kei si thei tuh in keimahni tsa in amah le amah pe tsawm si.
56002015	Thuneinak tehem thaw me thu te heh rel la, so atsia, hau in. Tumah in na nautat mah na sen.
56003001	Amahni kheh uktu te le thuneitu te thu nuai ah om tu in, le thu ngai tu te le naper pha tehem per tu in a tiari leptu te a si tuh in rel not leh in.
56003002	Tumah a relse tuh ngawl in, le mi sualroih tu si ngawl in, tsulnuam in le mi hem nenah thintsualnak tehem muh tu in rel not leh in.
56003003	Heimansim tiphangin keimahni khen tima in mitaw te, thu lun ngawl te, zolnak a tuar te, tisa ngeetnak le sahnungnak ah leidaa te, raal dunnak le iksik dunnak thaw a nungtu te, hawnung le pakhat le pakhat haw dun thei te si awng si sing.
56003004	Sinapikhaw keimahni Santu Pathian zawnruatnak le itnak kheh minung nenah lang si.
56003005	Tsimi awng len keimahni puahnak diktsangnak naper thawmin sannak si ngawl in, hingther lehnak le nunther lehnak petu Raula Thiangrim-a somtsiangnak manin ama ngeihharnak bangin san kei si.
56003006	Tsimi Raula Thiangrim heh keimahni Santu Jesuh Khrih thawmin keimahni vumah nual ngai in burh si.
56003007	Tsimi heh ama lainatnak thawmin diktsang atsia, kei limdiknak bangin kumkhaw nungnak ro tsotu kei si theinak tuh in si.
56003008	Pathian a um ongla te hen naper pha kheh a per lamlen reng tu in tsimkom reng tuh si, ti awn heh muangtaak awn si. Me thu te heh kho ngai in na rel tseihtseih tuh in na deihsak sing. Tsin, me thu te heh minung te tsa in a pha le a nempi si.
56003009	Sinapikhaw tawna sol dunnak te, pupa tangthu kan tseih te, hau dun le daan thu el dunnak te kheh pial in. Heimansim tiphangin me te heh heimah nempi ngawl in, a thawnthong hel si.
56003010	Khen dunnak a suak tiartu te kheh veikhat veinih na rikam zawh in lon in.
56003011	Tsimi bang mihing heh amah le amah a han tsawm lam a thei tsawm thahlam in pawlpi relse atsia, sualnak a puah tseihtu a si lam thei ten.
56003012	Artemas ah, a si ngawl lekhaw Tychikas ah heh na nenah ka leh phangin, Nikopolis khaw ah ka nenah hawh belbel lai in. Heimansim tiphangin tsimi khaw ah khawsik hun sung om tu in thu ten sing.
56003013	Daan thiam Zenas ah le Apollos te'n a khualvak kawmnak ah heimah a dasam tuh ngawl in nase ngai in bawm in.
56003014	Kei minung te'n rah a rah ngawl te a si tuh ngawl in, kultsam phangin mang tuh naper pha per reng tu in zir tasen.
56003015	Ka nenah a omtu tehem in ngairel nang si. Umnak ah keimahni a ittu te kheh ngai ka relsak un. Nang vaseng vumah Pathian lainatnak om tasen. Amen.
57001001	Jesuh Khrih manin thawng a totu keimah Paul le kei unaupi Timote in, kei it pittseihnak le naperpinak Filemon, le
57001002	kei it pittseihnak Apphia ah le kei raalkappi Arkhippas, le nang inna pawlpi te, lai nang kuat si ung.
57001003	Kei Pa Pathian le Bawipa Jesuh Khrih lainatnak le thinnuamnak kheh nang nenah om tasen.
57001004	Saw ka ngen phangin nangmah phawk veng in Pathian kheh paak veng sing.
57001005	Heitasim tiphangin nangmah hen Bawi Jesuh le mi thiangrim tehem vumah itnak le umnak na nei lam ka za manin si.
57001006	Na umnak thu mi te na relnak heh tsiltsang leilei atsia, Khrih tawnin nangma sungah a om thilpha tehem na thei theinak tuh in saw na ngensak sing.
57001007	Heimansim tiphangin ka nau, nangma thawmin mi thiangrim te thinlung tha a ther leh tiar manin, itnak na neinak thawmin keinihni in angnak mak taktak le neeknak ngah si ung.
57001008	Tsimi manin, na puah awhnung heh puah tu in nangmah thupe tu in Khrih ah raalpha ngai ka sipelh sikhen,
57001009	kum upa ongla le tulaitum hen Jesuh Khrih-a thawng to keimah Paul in itnak thawmin na kun sawn sing.
57001010	Thawnginn sungah kolkhahnak ka si lai in ka neinak ka tsapa Onesimas tsa in na kun sing.
57001011	A bosaak hun in nangma tsa in heimah nempi ngawl pelh in, tuhen nangmah le keima tsa in nempi si.
57001012	Amah heh na nenah hong leh tiar sing. Tsimi manin amah, ka thinlung rori heh ka saangsak sawh in.
57001013	Thuthang pha manin kolkhahnak ka si lai hen nangma aiawh in keimah tuamlawm tu in ka nenah om reng tiar ot sing.
57001014	Sinapikhaw thilpha na puahnak heh a kultsam ta ti si sawn ngawl in na nuam sawn in na puahnak a si tuh in nangma thu ngawl in heimah puah nuam ngawl sing.
57001015	Heimansim tiphangin tsillem sung nangma nen pin a dan heh kumkhaw in amah na nei rengnak tuh si kha men thei si.
57001016	Amah heh sel pakhat si leh ngawlla in, sel pakhat tah in dak sawn, it pittseihnak unaupi bangin nei in. Amah heh a tsuangtsung in ka it pittseihnak ka unaupi si atsia, nangma tsa in tisa lam le Bawipa ah na it pittseihnak na unaupi si leilei si.
57001017	Tsimita, keimah heh na naperpi pakhat in na saang a silekhaw, amah kheh keimah na saang bangin saang deve in.
57001018	Ama'n nang vumah thil puahsualnak maw leibat maw a nei a si lekhaw keima baanak tsazin ah ka koihsak in.
57001019	Keimah Paul in ka kut rori in ngan sing. Na rul leh tu sing. Sinapikhaw nangma ruangpum rori riang heh ka baa si tsi, ti'n ka tinak si ngawl si.
57001020	Si si, ka nau, Bawipa thawmin na nen pin angnak ka nei tiar la, Bawipa thawmin ka thinlung heh liim leh tiar in.
57001021	Thu na ngai tu ka muang manin lai na kuat sing. Ka relnak tah in pha sawn in na puah tu khen na thei sing.
57001022	Ka sawngennak manin na nenah leng siangnak si tu ka muang manin, ka tsaamnak tuh khaan ka puah hamsak lai in.
57001023	Khrih Jesuh ah ka thawng to pinak Epafras in ngai na rel tiar si.
57001024	Ka naperpinak Mark, Aristarkhas, Demas te'n ngai na rel tiar si.
57001025	Kei Bawipa Jesuh Khrih lainatnak kheh na raula thaw om tasen. Amen.
58001001	Tanglaia pupa te nenah profet te mang in hun hintsang ah le reldan a phunphun in thu a reltu Pathian in,
58001002	tua dawlta ber hun ah hen a Tsapa mang in thu rel kei si. Amah heh thil hemmuaha ro luahtu tuh in a dengnak si in, amah tawn thotho in leivum te heh Pathian in puah si.
58001003	Amah heh Pathian tsungnungnak vaar le ama mi sinak mel a langnak si in, heizongza kheh ama huham awnkam thawmin kelen si. Amah rori in kei sualnak te a somtsiang tselh zawh in, a dak bera Tsungnungnak taklam ah to si.
58001004	Vanvummi te ngahnak mingphanak tah in a pha sawn pittseih mingphanak ro ngahtu a si bangin, vanvummi te tah in pha sawn pittseih si.
58001005	Heimansim tiphangin, "Nangmah heh ka Tsapa si tsi. Tuni hen na hing sing," ti'n, le "Keimah heh a Pa si tu in, amah heh ka Tsapa si tu si," ti'n vanvummi te nenah Pathian in awn awngkel maw?
58001006	Sinapikhaw leivum ah Tsa minlawh a lut pi phangin, "Pathian vanvummi tehem in amah kheh be tasen," ti'n ti si.
58001007	Tsin, "Ama vanvummi te kheh raula in tsang tiar atsia, ama nasiam pertu te kheh mei alh in tsang tiar si," ti'n vanvummi te thu kheh rel si.
58001008	Sinapikhaw Pathian in Tsapa heh ti hen ti si, "Maw Pathian, na kumpibawi tohkheng heh kumkhaw pin kumkhaw tian in kho si. A diktsang na thingkhawh heh na uknak thingkhawh si.
58001009	Diktsangnak kheh it atsia, tsan nei ngawlnak kheh haw si tsi. Tsimi manin Pathian, na Pathian in na kung ah a omtu te tah in vumta sawn ah angnung sathau thaw in sathau pawh na si lei."
58001010	Tsin, "A Tsapa kheh, "BAWIPA, nangmah hen a pan in leilung heh a elphah atsia, van te heh na kutma si.
58001011	Amahni heh ral thong tupelh in, nangmah heh kho reng tu si tsi. Me thil tehem heh puan bangin seberh leh tu si.
58001012	Angki bangin lep a tsikhaw, thengberh tu si. Sinapikhaw nangmah heh a bang reng si tu si tsi. Tsin, na kum te khen bo tu ngawl si," ti'n a Tsapa kheh ti si.
58001013	Sinapikhaw vanvummi te kheh, "Na raal te kheh na palkam in ka koih ma hem, ka taklam ah to in," ti'n ti awng si maw?
58001014	Vanvummi tehem heh sannak ro a luahtu te tsa napertu tuh in lehnak nasiam pertu raula te si ngawl si maw?
58002001	Tsimi manin kei za saak thu te heh kei hai thong men ngawl nak tuh in kei thinlung sungah tsaam tiar reng a sing.
58002002	Vanvummi te tawnin relnak thu heh a kho reng lam lang tiar atsia, daan heek sual le thu ngai ngawl sual tehem in a khawthu in tsawh tu a si manin,
58002003	tizah a mak leita sannak heh hei nam ngawl in om le singkhaw kawti'n luat thei tu si sing im? Tsimi thu heh a pan in Bawipa'n rel ongla in, a zatu te'n kho tiar ongla si.
58002004	Pathian in theihdiknak le a khumnung thil te, huham naper a phunphun te le Raula Thiangrim in ama deihnak bangin lehsawng a semnak te thaw tettikhan deve si.
58002005	Tuhen kei rel tseihnak a om tulai leivum heh Pathian in vanvummi te uk tiar tu ngawl si.
58002006	Sinapikhaw Laithiangrim mun khat ah mi pakhat in tettikhan in, "Minung heh kawtibang minung si atsia, thei reng si tsim? Minung tsapa heh hei bang minung si atsia, kilkhawl tseih si tsim?
58002007	Vanvummi te tah in niam sawndoh in puah atsia, tsungnungnak le ultungnak kheh khu tiar in, na kutma te uk tiar si tsi.
58002008	Heizongza kheh a uk tuh in a kawng nuai ah koih ongla si tsi," ti'n ti si. Heizongza heh ama nuai ah koihnak a si manin, ama nuai ah koih ngawlnak heimah om ngawl si. Sinapikhaw tuhen heizongza heh ama nuai ah om in mu lai ngawl si sing.
58002009	Sinapikhaw Pathian lainatnak thawmin mi tehem tsa thihnak a tuar theinak tuh in vanvummi te tah in niam sawndoh in koihnak le thihnak a tuar manin tsungnungnak le ultungnak a khutu Jesuh ah mu si sing.
58002010	Heizongza heh Jesuh thawmin si in, ama tsa in om si si. Tsin, Jesuh in a tuarnak manin minung te sannak nakim a si heh Pathian puahnak si ti heh a maan si. Tsimi bangin aman tsa tampi te kheh tsungnungnak ah huai si.
58002011	Thiangrim tiartu le thiangrim tiarnak tehem heh pakhat pin suak si. Tsimi manin amahni kheh unau pi te si ti'n ko heh amah in zak ngawl si.
58002012	Tsimi manin ama'n, "Ka unaupi te nenah na ming heh phuang angkhaw, pawlpi mai ah nangmah thangphatnak la sa tu sing," ti'n ti si.
58002013	Tsin, "Amah ah ka muangnak nga tu sing," ti'n le "Pan un, keimah le Pathian penak tsano te heh," ti'n ti meek si.
58002014	Tsa te heh tisa le thisen a nei manin, thihnak huham a neitu diabol ah kheh thihnak thawmin a siatsuah theinak tuh in amah rori hen amahni bangin tisa le thisen nei deve si.
58002015	Tsin, thihnak a kih manin nun sung hem sel ah a taang tehem luat tiarnak tuh in khen si meek si.
58002016	Thu ngai in ti le singkhaw a bawmnak te heh vanvummi te si ngawl in, Abraham tsanawn te si sawn si.
58002017	Tsimi manin minung te sualnak tsa in sualzah kunsaktu tuh in Pathian thil te ah ngeihhar thei le muangtaak Suangbawi ber a si theinak tuh in heizongza ah ama unaupi te bangin tsannak a si kul si si.
58002018	Amah rori hen sualroihnak a tuar ongla manin, sualroihnak a tuartu te kheh bawm thei si.
58003001	Tsimi manin vanvum pin konak a thiangrim u le nau te, kei phuangnak Lehnak le Suangbawi ber Khrih Jesuh ah heh ngaisung po un.
58003002	Mawsi ah heh Pathian innsang hem vumah muangtaak a si bangin, Jesuh ah heh amah a dengtu Pathian lam ah muangtaak si.
58003003	Tsimi heh inn satu heh inn tah in ultungnak a si bangin, Jesuh heh Mawsi tah in ultung taak sawn in ruatnak a si manin si.
58003004	Inn tehem heh mi pakhat khata sanak si. Sinapikhaw heizongza a satu heh Pathian si.
58003005	Mawsi heh tuzawh lam phangin rel leh tuhlai thil te vumah tettikhantu tuh in sel pakhat bangin Pathian innsang hem ah muangtaak si si.
58003006	Sinapikhaw Khrih ah heh Tsapa bangin ama innsang ah muangtaak si si. Keinihni'n kei muangnak le a kho kei limdiknaka angnak kheh a tawp tian beekpek le singkhaw ama innsang si sing.
58003007	Tsimi manin Raula Thiangrim in a rel bangin, "Tuni hen ama aw na za a si lekhaw,
58003008	hampalak ah a tsul ni in pupa te'n Pathian thin a raw tiar awng bangin, nang thinkho mah na un.
58003009	Tsimi hampalak ah nang pupa te'n keimah tsul atsia, tsek in kum sawmli sung na ka pernak te kheh mu si.
58003010	Tsimi manin tsimi san laia khang te vumah thinna sing. 'Amahni thinlung heh a peu reng si nom in, ka daan te khen thei dang ngawl si,' ti'n ti sing.
58003011	Tsimi manin amahni kheh thinraw ngai in tsam sing. 'Amahni kheh keima tsawlomnak sungah lut thei tu ngawl si,' ti sing," ti'n ti si.
58003012	U le nau te ralring un. Tsimi a si ngawl lekhaw a nung Pathian nen pin dan atsia, um ngawlnak thinlung sesuak nei om kha tu si utsi.
58003013	"Tuni," ati lai hen pakhat le pakhat ni tin in thape dun sawn un. Tsimi a si ngawl lekhaw suala zolnak manin thinkho om kha tu si utsi.
58003014	A pan in kei muangnak heh a tawp tian beekpek le singkhaw, Khrih pawlpinak te si tu si sing.
58003015	Laithiangrim sungah, "Tuni ama aw nang za a silekhaw, amahni'n Pathian thin a raw tiar awng bangin nang thinkho mah na un," ti'n ngannak om si.
58003016	Ama thu a za thahlam reng in Pathian thin a raw tiar tseihlai heh tu sim? Mawsi huainak manin Izip ram pin a suaktu tehem kheh si ngawl si maw?
58003017	Pathian heh kum sawmli sung tu te vumah thinraw sim? Sualnak a puah manin hampalak ah du in a thi te vumah si ngawl si maw?
58003018	Keima tsawlomnak sungah lut thei tu ngawl si ti'n Pathian tsamnak te khen heh tsimi thu ngai ngawl te pah si ngawl si maw?
58003019	Tsimi manin amahni'n a um ngawl manin lut thei ngawl si, ti heh thei si sing.
58004001	Tsimi manin Pathian tsawlomnak sungah lut theinak thutiam om reng sipelh, a leng zo ngawl om kha tu thinphu dang a sing.
58004002	Thuthang pha heh keimahni nenah relnak a si bangin, amahni nenah khen relnak si deve si. Sinapikhaw a zatu te zanak thu kheh umnak a peh ngawl manin amahni tsa heimah nempi ngawl si.
58004003	"Ka thinraw in ka tsam bangin, 'Amahni heh keima tsawlomnak ah lut tu ngawl si,' " ti'n ti si. Sipelh atsia leivum a po pan pin pan naper kheh tselh ongla a sipelh ta sikhen, a umtu keimahni heh ama tsawlomnak sungah lut si sing.
58004004	"Tsin, a ni sarihnak ni in Pathian in ama naper hem pin tsawlom si," ti'n Laithiangrim mun khat ah ni sarihnak ni thu kheh rel si.
58004005	Tsin tsimi Laithiangrim mun khat ah, "Amahni kheh keima tsawlomnak sungah lut tu ngawl si," ti'n om kal si.
58004006	Tsimi manin mi pawlkhat te tsa in tsimi tsawlomnak ah lut theinak heh om reng lai si. Amah zong heh thuthang pha rel masa bernak te'n a um ngawl manin lut thei ngawl si.
58004007	"Tuni hen ama aw nang za a si lekhaw, nang thinkho mah na un," ti'n hun reipi lai a rel bangin, David tawnin, "Tuni," ti'n ni nikhat teeksak leh si.
58004008	Joshua in amahni kheh tsawlomnak pe ongla a si ta asin, Pathian in ni dang thu rel leh tu ngawlla si.
58004009	Tsimi manin Pathian minung te tsa in tsawlomnak hun om reng lai si.
58004010	Pathian in ama naper pin tsawl in a tsawlom bangin, ama tsawlomnak sungah a luttu te khen amahni naper te pin tsawl in tsawlom deve si.
58004011	Tsimi manin amahni bangin thu ngai ngawl tumah kei om tuh ngawl in, tsimi tsawlomnak sungah lut ngah tu in nase ngai in zuam dang a sing.
58004012	Heimansim tiphangin Pathian thu heh a nung si atsia, huham nei in, lehlam le lehlam a hiam vangsang tah in hiam sawn si. Tsimi Pathian thu hen lungmu le raula, ruh mangbol le liing te daam in sun thei si, ruatnak le lungmu thinlung sunga tuumnak te khehkhen thei khen sek si.
58004013	Pathian puahnak tehem heh ama mitmuh pin a thup tsawm thei heimah om ngawl si. Heizongza heh Pathian mitmuh ah kawngkolh in le hongsaak in omberh si sawn si. Pathian mai ah keimahni thu ten rel leh tulai si sing.
58004014	Amaksak Suangbawi ber, vanvum te leek in a hawhtu Pathian Tsapa Jesuh ah nei ongla kei si manin, umnak thu kei phuangnak heh beekpek a sing.
58004015	Kei thaneemnak ah keimahni a ngeihhar thei ngawl Suangbawi ber nei si ngawl si sing. Amah heh keimahni bangin sualroihnak a phunphun tawk awng ongla si, sinapikhaw sual ngawl si.
58004016	Tsimi manin kei kul phangin keimahni bawmtu tuh in, lainatnak ngah tu in le ngeihharnak tawk ngah tu in ralpha ngai in ama lainatnak tohkheng kheh zuan dang a sing.
58005001	Minung te laka lenak suangbawi ber tehem heh lehsawng te le sual tsa bawlnak te a pe sak thei tuh in Pathian lam thil ah minung te aiawh tu in dengnak te si.
58005002	Amahni rori heh thaneemnak nei a si deve manin, a thei ngawl te le lamvai te kheh ngeihhar thei si.
58005003	Tsimi manin minung te sual tsa bawlnak a pe bangin, ama sual tsa in bawlnak pe deve kul si.
58005004	Pathian in Aaron ah a ko bangin a konak te siar ngawl, tumah in me ultungnak heh le thei ngawl si.
58005005	Tsimi bangin Khrih in Suangbawi ber si tu in amah le amah tsungnung tiar tsawm deve ngawl si. Sinapikhaw Pathian in, "Nangmah heh ka Tsapa si tsi. Tu ni hen na hing sing," ti'n amah kheh ti si.
58005006	Tsin Laithiangrim mun khat ah, "Melkhizedek bangin nangmah heh kumkhaw in suangbawi si tsi," ti'n ti meek si.
58005007	Khrih heh a tisa in a nung lai in, thihnak pin amah san theitu Pa nenah nase ngai in au atsia, mitniraw kuaikuai in sawngen in a kun phangin, Pathian a kihzah manin a sawngennak kheh Pathian in ngaisak si.
58005008	Amah heh Pathian Tsapa sipelh in harsa a tuarnak te ah thu ngainak zir si.
58005009	Tsin, a nakim tiar zawh in, ama thu a luntu tehem tsa kumkhaw sannak naar in tsang si.
58005010	Tsin, "Melkhizedek-a Suangbawi ber sinak bangin," Suangbawi ber ti'n Pathian konak ngah si.
58005011	Tsimi Tsapa thu rel tuh tampi nei lai pelh na ungkhaw, nang thei zo thei nom ngawl manin, a reltsiang har ngai si.
58005012	Tuhun ah hen zirhtu si awhnung ongla sipelh si utsi. Sinapikhaw a tepana Pathian awnkam bulpi te kheh mi pakhat khata zirh kul si hiat lai nang si manin, laipual si ngawl in khul in kul tseihlai si utsi.
58005013	Khul bek a in lai tehem heh nausen a si lai manin, diktsangnak thu ah nel lai ngawl si.
58005014	Sinapikhaw laipual heh pha le se theikhen thiamnak phatakno in a zir ongla, piding saak te tsa si.
58006001	Tsimi manin Khrih thu a pan lai kei theinak thu te reeldangnak heh zam a singkhaw, pidingnak lam zuan dang sawn a sing. Naper thii pin sirlehnak le Pathian lam ah kei umnak,
58006002	niimnak thu, kut suan thu, mithi tho leh thu, kumkhaw thukhennak thu te ah bulbah lehtset leh ngawlla in, pidingnak lam zuan dang sawn a sing.
58006003	Pathian in a siang a si lekhaw me pidingnak lam ah zuan a sing.
58006004	Veikhat Pathian vaarnak a mu ngah ongla te, van lam lehsawng a tep ngah ongla te, Raula Thiangrim a tso ngah deve ongla te,
58006005	Pathian thu a pha le a leng tula sana huham a tep ngah ongla te heh
58006006	a du leh a silekhaw, Pathian Tsapa heh thinglamteh ah khen in mualpho leh tiartu a si manin, sual sir lehleu tu in rem ther theihnung leh ngawlla si.
58006007	A vumah a sar tseih veng ruah dong atsia, lothoktua ei tuh lai a suak tiartu leilung heh Pathian thupha dong leilung si.
58006008	Sipelh atsia lingkuang te le har te a po leilung heh hannak si atsia, tsam pal tuh si ongla in, a khomnak heh hal tuh bek si.
58006009	Itnak te, tibang hen nangmahni ka rel pelh sikhen a pha sawn thil te le sannak thil te nei si utsi, ti'n nang muang si ung.
58006010	Mi thiangrim te na persak awng in, tuhen khen nang nasiam saknak thawmin ama ming in nang langtiarnak nang naper te le nang itnak manin nang rimsunak te haisak men tu in Pathian heh a diktsang ngawl si ngawl si.
58006011	Nang vaseng in nang limdiknak ah muangnak nei atsia, a tawp tian in nang zuamnak nang lang tiar reng tuh in, le
58006012	tha zawng ngawl in, umnak le tuarzonak thaw thutiam ro luahtu te nang tsung tuh in nang deihsak si ung.
58006013	Pathian in Abraham ah thu a tiam lailen Pathian in ama tah in mak sawn tsial tuh a nei ngawl manin, ama ming saal in tsial tsawm atsia,
58006014	"Muitsu na burh rori angkhaw, na pung tiar rori tu sing," ti'n ti si.
58006015	Abraham in thintsual ngai in a ngak khokho zawh in tsimi thutiam kheh tso ngah si.
58006016	Minung te hen amahni tah in nase sawn saal in tsial tsawm si. Tsimi tsial tsawmnak hen thukho tiar atsia, hau dunnak tehem bo tiar si.
58006017	Tsimi manin a tuumnak a theng thei ngawl lam kheh thutiam ro luahtu te'n tsiangsek in a mu tuh in, Pathian in tsial tsawm in thukho tiar nuam si.
58006018	A theng thei ngawl thil panih ah hen Pathian heh thuson rel thei ngawl a si manin, neeknak mak tak kheh ngah si sing. Kei luat tuh in Pathian in kei mai ah a koihnak limdiknak heh len ngah tuh in daan si sing.
58006019	Nunnak a kho tiar tu le timbaw tsawltiarnak thiarkawi pi bangin thing ngawl in a om tiar tu limdiknak nei si sing. Tsimi limdiknak kheh temple puan zar sungah lut si.
58006020	Tsimi munah Melkhizekek sidaan bangin kumkhaw Suangbawi ber Jesuh ah kheh keimahni aiawh in lut masa ongla si
58007001	Tsimi Melkhizedek ah heh Salem kumpibawi si atsia, a Daak ber Pathian Suang si si. Amah khen kumpibawi te kheh reek in a hong leh Abraham ah kheh muak in muitsu burh si.
58007002	Abraham in amah kheh a ngahnak hem sung pin seh sawm seh khat pe si. Amasa hen Melkhizedek ming sullelam heh 'Diktsangnak kumpibawi,' ti si. Tsimi zawh in 'Salem kumpibawi,' ti khen si meek in, tsimi heh 'Remnak kumpibawi' tinak si.
58007003	Amah heh a pa om ngawl, a nu om ngawl, pupa om ngawl si in, a nung pan ni le bo ni khen nei ngawl si. Sinapikhaw Pathian Tsapa bangin puahnak si atsia, kumkhaw in suang si reng nom si.
58007004	Tsimita me pa nase dan heh ngaisung po un. Kei papi ber Abraham ah riang in raal kut pin a le ngahnak sung pin seh sawm seh khat pe si.
58007005	Suang naper a saang tu Levi nam te'n amahni unaupi mipi te nen pin seh sawm seh khat khon tu in thukhaama thupenak ngah si. Tsimi Levi nam te heh Abraham tsanawn te pah sipelh si.
58007006	Sinapikhaw Levi nam si ngawl Melkhizedek in Abraham nen-a seh sawm seh khat ngah in, Melkhizedek ah khen thutiam a ngahtu Abraham ah kheh muitsu pe saak deve si.
58007007	A nase sawn in a hei ngawl sawn muitsu a burh heh el theihnung si ngawl si.
58007008	Mehen ah a thi thei minung in seh sawm seh khat ngah si. Sinapikhaw, amah heh nung si ti'n Pathian tetti khannak Melkhizedek in seh sawm seh khat ngah si.
58007009	Seh sawm seh khat a ngahtu Levi in Abraham ah tawnin seh sawm seh khat kheh Melkhizedek ah pe ongla si, ti'n ti theihnung si.
58007010	Heitasim tiphangin Melkhizedek in Abraham ah a muak lai in Levi ah heh a papi Abraham sungah om ongla si.
58007011	Levi nam suang sinak manin mipi te'n Daan kheh ngah si. Tsimi Levi nam suang a sinak manin nakimnak ngah theihnung a si tsuk asin, Melkhizedek-a suang sinak lun in a dang suang suak kul rih tu si maw? Heita Aaron suang sinak lun in ko men ngawl nan tih im?
58007012	Suang hin a theng manin Daan khen theng kul deve si.
58007013	Me thu te a rel hamnak pa heh nam dang te si in, bawlnak dawndel ah na a per awng ngawl nam si.
58007014	Kei Bawipa heh Judah nam pin suak a sinak heh theihnung ver si. Mawsi in suang sinak thu a rel phanglen me Judah nam thu heh heimah rel kha ngawl si.
58007015	Melkhizedek ah thaw bangve a dang suang pakhat a suak phangin, me thu heh tsiang leilei si.
58007016	Me a dang suang heh minung thukhaam daan lun in suang in tsang si ngawl in, a bo thei ngawl nungnak huham lun in suang in a tsang si sawn si.
58007017	Heitasim tiphangin Bawipa'n, "Nangmah heh Melkhizedek-a suang sinak bangin, kumkhaw suang si tsi," ti'n tettikhan si.
58007018	Thukhaam masa Levi thu heh thaneem le a nempi ngawl manin phiat si.
58007019	Tsin, Daan hen tumah nakim tiar zo ngawl meek si. Pathian nenah keimahni a nong tiartu a pha sawn limdiknak kheh ama'n phurh kei si.
58007020	Amah hen tsial tsawm ngawl in suang si men ngawl si.
58007021	Tsimi suang te hen tsial tsawm ngawl in suang si si. Sinapikhaw Jesuh ah heh Pathian tsialnak in suang si tiarnak si. Pathian in, "BAWIPA hen a tsial tsawm ongla manin thinlung theng leh tu ngawl si. 'Nangmah heh Melkhizedek-a suang sinak bangin kumkhaw suang si tsi,' " ti'n amah kheh ti si.
58007022	Tsimi bangin Jesuh ah heh a pha sawn thukama aamahkhan in tsang si.
58007023	Suang si reng tuh ngawl in thihnak in a kham manin, suang heh tampi om si.
58007024	Sinapikhaw amah heh kumkhaw suang a si reng man in, theng theih ngawl suang sinak nei si.
58007025	Amah hen amah tawnin Pathian nenah a hawhtu te tsa in kunsak tu in a nung reng manin, nakim in san thei si.
58007026	Tsimi manin keimahni tsa in Suangbawi ber si tu in amah heh a khawthu ber si si. Amah heh a thiangrim, sawibang ngawl, a baal ngawl le misual te nen pin khennak si atsia, van te tah in daak sawn ongla si.
58007027	Amah hen a dang suangbawi ber te bangin ni tin ama sualnak tsa in bawlnak pe masa kul ngawl in, tsimi tselh phangin mipi te sual tsa in bawlsak kul ngawl si. Heitasim tiphangin amah le amah a pe tsawm phangin, kumkhaw tsa in veikhat pe tsawm ongla si.
58007028	Daan hen a thaneem minung heh suangbawi ber in deng si. Sinapikhaw daan om zawh in a leng tsial tsawmnak hen kumkhaw in a nakim si tu in Tsapa kheh deng si.
58008001	Tuhen kei relnak thu hampi heh meheh si. Keimahni'n vanvuma Tsungnung ber tohkheng taklam ah a totu, tsimi bang Suangbawi ber nei si sing.
58008002	Amah heh minunga sanak si ngawl, Bawipa sanak benakbuuk taktak sunga Mun Thiangrim ah nasiam pertu Pa si.
58008003	Suangbawi ber tehem heh lehsawng te le bawlnak te pe tu in dengnak si. Tsimi manin me Suangbawi ber hen bawlnak tuh in heipoh khen a nei kul si.
58008004	Daan thu bangin Pathian nenah lehsawng petu suang te a om reng manin, amah heh lei ah a om tsuk asin suang si tu ngawl si.
58008005	Tsimi suang te napernak heh van lam thil te a tsungnak lim si. Mawsi in benakbuuk a sa tula phangin Pathian in, "Mual vum pin benakbuuk innvuak ka muhnak bangin thil tehem puah in," ti'n thupe si.
58008006	Sinapikhaw tuhen Jesuh heh a pha sawn thutiam thaw kho tiarnak, a pha sawn thukam Sihtuahtu si meek lai si. Tsin, a pha sawn pittseih suang naper kheh ngah si.
58008007	Heitasim tilekhaw tsimi thukam masa heh sawibang ngawl a si tsuk asin, a panihnak thukam hen kawnaimah ah omnak mun tawk ol ngawl si.
58008008	Pathian in amahni mawhnak a tawk manin ti hen ti si, "Ngai un, Israel innsang te le Judah innsang te thaw thukam ther ka puah ni te leng tu si ti'n BAWIPA in ti si.
58008009	Me thukam heh Izip ram pin a pupa te kheh a kut pin kai in ka huai lai in amahni thaw ka puahnak thukam thaw bangve tu ngawl si. Heitasim tilekhaw amahni'n ka thukam ah a om reng ngawl manin amahni kheh heisiar ngawl sing ti'n BAWIPA in ti si.
58008010	Tsimi hun zawh in Israel innsang thaw thukam ka puah tuh heh meheh si. Ka daan te heh amahni lungmu sungah koih angkhaw, amahni thinlung sungah ngan tu sing. Tsin, keimah heh amahni Pathian si angkhaw, amahni heh ka minung te si tu si ti'n BAWIPA in ti si.
58008011	Amahni sung pin tumah in a inn nen te le a unaupi te kheh, 'BAWIPA heh thei in,' ti'n zirh tu ngawl si. Heitasim tilekhaw amahni sung pin mi nauta ber pin pan mi nase ber tian, a vaseng in keimah thei tu si.
58008012	Tsimi phangin amahni diktsang ngawlnak kheh ngeihhar angkhaw, amahni sual te le tsan nei ngawlnak te kheh phawksak leh nom tu ngawlla sing," ti'n ti si.
58008013	Tsimi bangin ama'n, "Thukam ther," ti'n ati manin, thukam masa la heh lun tiar ongla si. Tsin tua a lun tseih ongla le a pai perper ongla heh pai nomper tula si.
58009001	A masa thukam hen Pathian be daan te, lei lama Mun Thiangrim te nei si.
58009002	Benakbuuk kheh sa atsia, khaan masa ber heh Mun Thiangrim ti in, tsimi sungah meiinn varnak te, tsabuai le sang linak om si.
58009003	Puan zar panihnak sungah a Thiangrim Ber tinak khaan om si.
58009004	Tsimi sungah rim ur halnak sui thaw puahnak bawlnak dawndel le sui khutnak thukam kuang om si. Tsimi thukam kuang sungah manna sang koihnak sui beel, a nah a tserh Aaron thingkhawh le thukam ngannak lungpeek te om si.
58009005	Tsimi thukam kuang vumah a tsungnungnak Cherubim om in, a la in ngeihharnak tohkheng lim si. Tuhen me thu te heh a kimsek in rel theinak hun nei lai ngawl si sing.
58009006	Tsimi bangin me thil te heh a rem tselh phangin, suang te'n benakbuuk khaan masa sawn sungah lut atsia, Pathian na per veng si.
58009007	Sipelh atsia benakbuuk khaan panihnak sungah suangbawi ber in thisen keng atsia, kumkhat ah veikhat bek amah ruak in lut in, ama tsa le mipi te'n thei ngawl in a puah khanak sualnak tsa bawlnak pe si.
58009008	Benakbuuk khaan masa ber a ding sung hen Thiangrim Ber sungah lutnak zin heh Raula Thiangrim in lang tiar lai ngawl si.
58009009	Benakbuuk khaan masa heh tusan tsa theihdiknak si in, lehsawng te le bawlnak te a penak mun si. Tsimi lehsawng te le bawlnak te khen Pathian a betua pha le se theikhennak kheh nakim tiar thei lawt ngawl si.
58009010	Tsimi te heh ei le in dan te, somtsiang tsawm dan hintsang te le tisa lam daan te si in, remther leh hun tian tsa bek si si.
58009011	Sinapikhaw semsuahnak si ngawl in, kut in sanak si ngawl a lian sawn pi le a nakim sawn benakbuuk ah a leng tula thilpha tea Suangbawi Ber Khrih ah leng si.
58009012	Ama'n keimahni tsa kumkhaw dennak ngah in, kel thi le kawlpawno thi si ngawl in, ama thisen rori kheh keng in Mun Thiangrim Ber sungah heizongza tsa veikhat lut si.
58009013	Tsimi a si lekhaw kawlpawtsang thisen, kel thisen le kawlpaw la halnak vut kheh mi thiang ngawl te vumah thehnak riangin a tisa a thiang tiar zo a silekhaw,
58009014	kumkhaw Raula thawmin sualnak nei ngawl in Pathian nenah amah le amah a pe tsawmtu Khrih thisen hen a nung Pathian be tu in, nangmahni pha le se theikhennak kheh naper thi pin thiang tiar leilei ol ngawl si maw?
58009015	Me man hen konak te'n kumkhaw ro luah atsia, thutiam a saang thei tuh in, thukam masa nuaia daan heektu te dennak tsa a thihnak thawmin amah heh thukam thera Sihtuahtu si.
58009016	Ro zamnak a om nungsang ro zamtu a thi kultsam deve si.
58009017	Ro zamtu a nung sung hen ro zamnak hen heimah thunei thei ngawl in, ro zamtu a thi zawh bek in thu nei si.
58009018	Tsimi manin thukam masa heh thisen peh ngawl in remsaknak si ngawl si.
58009019	Daan thu bangin thukam taak hem heh Mawsi in mipi te a rel tselh phangin, ti rawinak kawlpawno thisen le kel thisen kheh keng atsia, a sungah tuu mul sen le hisop kang kheh nim si. Tsin, thukhaam laibu le mipi te kheh theh atsia,
58009020	"Meheh nangmahni nenah Pathian thupenak thukam thisen si," ti'n ti si.
58009021	Tsimi bangpah in benakbuuk le Pathian be phangin mangnak khawng tehem kheh thisen thehberh si.
58009022	Daan thu bangin thil te a veksen dawn kheh thisen thaw in thiang tiar si. Thisen luang ngawl in sualzahnak heimah om ngawl si.
58009023	Tsimi manin vanvum thil te tsung in puahnak thil te kheh tsimi thil te thaw thiang tiar kul a si lekhaw, vanvum thil taktak te heh me te tah hen pha sawn bawlnak thaw thiang tiar kul si.
58009024	Khrih ah heh Mun Thiangrim taktak muhnak, kut in sanak Mun Thiangrim ah lut ngawl in, keimahni tsa Pathian mai ah lang tu in vanvum ah lut si.
58009025	Suangbawi ber in ama thisen si ngawl ramsa te thisen keng atsia, kum tin Mun Thiangrim Ber sungah a lut lehtset veng bangin, Jesuh in amah le amah pe tsawm tu in Mun Thiangrim Ber sungah lut lehtset ngawl si.
58009026	Tsimi bangin tuar kul a si asin, leivum a po pan pin pan vei tampi tuar tula si. Sinapikhaw tuhen san a bonak lam ah hen amah le amah bawlnak ah a pe tsawmnak thawmin sual pai tiar tu in veikhat lang si.
58009027	Minung tehem heh veikhat thi tu in teek saak si in, tsimi zawh in thukhennak si tu si.
58009028	Tsimi manin Khrih ah heh mi tampi te sualnak phursak tu in veikhat penak si ongla si. Tsin, sual phur tu si ngawl in, amah ngaklah ngai in a ngaktu te san tu in veinihnak lang leh tulai si.
58010001	Daan heh a om tulai thilpha te lim si atsia, tsimi thil te taktak vang si ngawl si. Tsimi bangpah in kum tin bawlnak a pe tseih vengnak hen bawlnak petu in a hawhtu te kheh heimah nakim tiar thei ngawl si.
58010002	Nakim tiar thei a si asin, bawlnak pe kheh tawp men ol ngawl si maw? A betu te heh veikhat thiangrim tiarnak a si zawh in, sual a puah awngnak te kheh tsangkhual leh nom tu ngawlla si.
58010003	Sinapikhaw bawlnak te hen kum tin in sual te kheh phawk tiar sawn nom si.
58010004	Heitasim phangin kawlpawtsang thisen le kel thisen hen sual heh lesak thei ngawl si.
58010005	Tsimi manin leivum ah hen Khrih a leng phangin ama'n, "Bawlnak le bawlnak penak te deih ngawl si tsi. Sinapikhaw keima tsa in ruangpum pakhat puahsak ka si tsi.
58010006	"Meihal bawlnak te le sual tsa bawlnak te ah ang ngawl si tsi.
58010007	"Tsimi phangin keima'n, 'Maw Pathian, ngai in, laibu zial sungah keima thu ngan si. Na deihnak puah tu in hawh sing, ti'n ti sing,'"
58010008	A vumah len, "Bawlnak te, bawlnak penak te, meihal bawlnak te le sual tsa bawlnak te deih ngawl in, me te vumah khen ang ngawl si tsi," ti'n ti si. Me te heh daan thu bangin bawlnak penak si.
58010009	Tsimi phangin Jesuh in, "Maw Pathian, ngai in, na deihnak puah tu in hawh sing," ti'n ti si. Panihnak thukam a kho theinak tuh in pakhatnak thukam kheh lesak si.
58010010	Tsimi deihnak manin kumkhaw tsa veikhat penak Jesuh Khrih ruangpuma bawlnak penak manin thiang tiarnak si ongla si sing.
58010011	Suang tehem in ni tin in ding in suang naper per in, sual a lesak thei ngawl bawlnak kheh pe tseihtseih veng si.
58010012	Sinapikhaw me pa hen sual tsa bawlnak veikhat bek in kumkhaw tsa a pe zawh in, Pathian taklam ah to si.
58010013	Tsimi pin a raal te kheh ama palkam in a tsan hun tian ngak reng si.
58010014	Ama'n veikhat bawlnak thawmin a thiang tiar tseihnak te kheh tset ngawl in nakim tiar si.
58010015	Raula Thiangrim khen keimahni nenah tettikhan sak si. Raula Thiangrim in a rel awngnak bangin,
58010016	"Tsimi ni te zawh in amahni thaw thukam ka puahnak heh meheh si tu si ti'n BAWIPA in ti si. Amahni thinlung sungah ka daan te koih angkhaw, amahni lungmu sungah ngan tu sing."
58010017	Tsin tsimi zawh in, "Amahni sual te le tsannei ngawlnak te kheh phawksak leh nom tu ngawlla sing," ti'n ti bet lai si.
58010018	Tsimi bangin sualnak te a zah minah sual tsa bawlnak khen kul leh ngawlla si.
58010019	Tsimi manin u le nau te, Jesuh thisen thawmin Mun Thiangrim Ber sungah luut ngamnak nei si sing.
58010020	Keimahni tsa a reeksaknak ama taksa puanzar, zin ther le zin nung tawnin tsimi sungah luut tu si sing.
58010021	Pathian inn ah thuneitu Suangbawi ber kei nei manin,
58010022	kei thinlung sunga a pha le a se theikhennak sesuak heh thiang tiar atsia, kei ruangpum heh ti thiang thaw som saak le umnaka theitsiangseknak thinlung dik thaw amah nong dang a sing.
58010023	Thutiamtu heh muangtaak a si manin, kei phuangnak limdiknak heh thing leklek tiar ngawl in beekpek a sing.
58010024	Itnak nei tu in le thilpha puah tu in pakhat le pakhat so dun tu in ruatnak nei reng veng a sing.
58010025	Mi pawlkhat te bangin pumkhawm dang heh tawp men ngawl in, Bawipa Ni heh a nong ongla lam nang thei manin, pakhat le pakhat so dun leilei sawn a sing.
58010026	Thudik theinak kei saang zawh in sual ot ngai in kei sual lai lekhaw, tsimi sual tsa bawlnak om leh ngawlla si.
58010027	A kihnung thukhennak le Pathian a raaltu te dumrek in a kang min tuh thinrawnak meipualpi bek heh kei limdik pha om si.
58010028	Mawsi daan a eltu heh tetti panih maw pathum maw a om nungsang, ngeihharnak tong ngawl in thi tu si.
58010029	Pathian Tsapa heh a kawng nuai ah pal atsia, amah thiang tiartu thukam thisen heh zaraan thil men phangin tsan in, lainatnak Raula a zohsuamtu heh a sesuak sawn thukhennak kawzah in tuar taak in ruat si tsim?
58010030	Heitasim tiphangin, "Phuzulnak heh keima si. Keima'n rul tu sing," ti'n Bawipa'n ti si, tsin "BAWIPA in ama minung te thukhen tu si," ti'n ati mektu amah kheh thei si sing.
58010031	A nung Pathian kut sungah da heh thil kihnung si.
58010032	Sinapikhaw vaarnak sungah nang si zawh in, rim ngai in harsanak nang tuar awnglai hun te kheh phawk leh un.
58010033	Veikhat khat zohsuamnak le harsanak tuar in, mi te nihtsiam bawlnak nang si awnglai, le veikhat khat tsimi banga zingnak te lak ah nang peh deve lai te la phawk leh un.
58010034	Kolkhahnak ka si lai in ngeihhar ka si utsi. Vanvum ah a pha sawn le a kho reng thil te nang nei lam nang thei tsawm manin, nang thil neinak te longsaknak nang si phangin ang ngai in saang si utsi.
58010035	Tsimi manin nang muangnak kheh vawr thong men mah na ula. Tsimi muangnak man hen lawhman tampi ngah tu si utsi.
58010036	Pathian deihnak nang puah tselh phangin, thutiam nang ngah theinak tuh in tuarzonak nei kul si utsi.
58010037	"Tsillem a rei zawh in a lengtupa kheh leng tu atsia, khawnu leh tu ngawlla si.
58010038	"Tuhen mi diktsang heh umnak in nung tu si. Ningtoih a om lekhaw, ama vumah ka raula ang ngawl si," ti'n Laithiangrim in ti si.
58010039	Sinapikhaw keinihni heh ningtoih in a se thong mentu te si ngawl in, nungnak raula a santu a umtu te si sawn si sing.
58011001	Tsin, umnak heh limdiknak thil te a om lam theinak si atsia, mu ngawlnak thil te theitsiangnak si.
58011002	Tsimi hen pupa te kheh mingphanak ngah tiar si.
58011003	Umnak thawmin leivum te heh Pathian thu in puahnak a si lam heh thei si sing. Tsimi manin mu theihnung thil te heh a lang thil te pin puahnak si ngawl si ti thei si sing.
58011004	Abel in umnak thawmin Kain tah in a pha sawn pittseih bawlnak kheh Pathian nenah pe si. Tsimi umnak manin amah heh mi diktsang a si lam theipinak ngah si. Tsin, Pathian in ama lehsawng kheh theisak si. Tsimi manin a thi zawh in thurel tseihlai si.
58011005	Umnak thawmin Enok ah kheh thi tuh ngawl in leso si. "Pathian in amah kheh a leso manin, tumah in amah tawk ngawl si. " Lesonak a si ma in ama'n Pathian ang tiar si, ti'n tetti khannak nei si.
58011006	Umnak ngawl thaw himhim in Pathian ang tiar thei ngawl si. Heitasim tiphangin Pathian nenah a hawhtu hen Pathian om si, ti le thintak lungtak in amah a zeitu kheh lawhman petu si, ti a um kul rori si.
58011007	Noah in a mu awngnak lai ngawl thil kheh Pathian in a rel ham phangin, Pathian kheh kihzah atsia, a innsang te sannak tuh in umnak thawmin tangphawlawng puah ham si. Tsimi thawmin leivumpi heh han atsia, umnak thawmin diktsangnak ro luahtu pa in tsang si.
58011008	Abraham in tuzawh lam phangin ro a luah tuh munah hawh tu in konak a si phangin, umnak thawmin Pathian thu ngai si. A hawh phangin a luun min tuh riang thei ngawl si.
58011009	Umnak thawmin thutiam ram ah ramdang mi bangin tsaam reng atsia, ama bangpah in thutiam ro penak Isak ah le Jakob te thaw buuk sungah om si.
58011010	Heimansim tiphangin ama'n elphah nei khawpi kheh ngak si. Tsimi khawpi a satu le a puahtu heh Pathian si.
58011011	Umnak thawmin Sarah amah rori hen amah thutiamtu Pathian heh muangtaak in a ruat manin, nau pai tu in thazaang ngah meek atsia, a teer zawh in nau hing si.
58011012	Tsimi manin mithi bang a si ongla mi pakhat Abraham sung pin vana arsi zah in a tam pittseih, siar tselh nung ngawl tipi kianga runpil zah in tam suak si.
58011013	Tsimi minung tehem kheh a vaseng in thutiam saangnak nei ngawl in umnak in thiberh si. Sipelh atsia tsimi thutiam kheh khawlapi pin ralpan in, muangsiar in huam atsia, me lei ah hen mi khual le khual vaak a si kheh phuang ongla si.
58011014	Tsimi thu a reltu te'n amahni ram a zei lam kheh tsiang ngai in than ongla si.
58011015	Amahni'n a suaknak ram kheh ngai leh taktak a si asin, hong lehnak tuh hunpha ngah ol pelh si.
58011016	Sinapikhaw amahni'n tuhen a pha sawn ram ah om tuur in, tsimi heh vanvum ram si. Amahni tsa Pathian in khawpi a puahsak manin, Pathian heh amahni Pathian in ponnak a si tu heh Pathian in zak ngawl si.
58011017	Abraham ah kheh tsulnak a si phangin umnak thawmin Isak ah kheh bawlnak ah pe si. Thutiam a saangtu pa'n tsapa a neih lamtsang kheh bawlnak in pe si.
58011018	Amah heh, "Isak pina bek heh na hin si tu si," ti'n Pathian in a tinak pa si.
58011019	Pathian in Isak ah kheh mithi te lak pin riang in tho leh tiar thei a si kheh Abraham in um atsia, Isak ah kheh a thi saak nung leh bangin mu si.
58011020	Isak in umnak thawmin a leng tulai thil te thu ah Jakob ah le Esau ah kheh muitsu burh si.
58011021	Jakob in a thi dawn ongla phangin umnak thawmin Joseph tsapa te kheh muitsu burh in, a thingkhawh rel ngam in Pathian be si.
58011022	Joseph in a thi dawn ongla phangin umnak thawmin Israel tsa te'n Izip ram pin a suaknak tuh kheh rel ham in, ama ruh phur tu in thuzam si.
58011023	Mawsi ah kheh a suak phangin nausen mawi ngaino a si kheh a nu le a pa te'n a mu manin, umnak thawmin kumpibawipa thupenak kheh nopmawh ngawl in lathum sung thup si.
58011024	Mawsi in umnak thawmin a uham phangin Pharaoh tsanua tsapa si tu kheh el si.
58011025	Tsillem sung sual nunnuamnak ah sah tseih men tah in, Pathian minung te thaw erhnak tuar kheh deng sawn si.
58011026	Lawhman a ngah tuhlai kheh a pan manin Izip rama tsungnungnak tah in Khrih manin zohsuamnak heh tsungnung sawn leita in ruat si.
58011027	Umnak thawmin kumpibawipa thinliahnak kheh lau ngawl in, Izip ram kheh zam si. Mu theihnung ngawlpa kheh a mu manin veitul si.
58011028	Tsa minlawh a siatsuahtu khen Israel te kheh a tong kha tuh ngawl in, umnak thawmin Mawsi in Leekdelh Puai puah in thisen theh si.
58011029	Umnak thawmin Tipi Sen kheh lei ro vumah hawh bangin ten si. Amahni bangin Tipi Sen a ten tuumtu Izip te zong heh ti sungah laanberh si.
58011030	Amahni'n umnak thawmin Jerikho khaw kheh ni sarih sung a hel zawh in, Jerikho ving kheh tsim si.
58011031	Umnak thawmin dopzuar Rahab in thu kantu te kheh thinnuamno in a saang manin um ngawltu te lak ah se tsih ngawl si.
58011032	Hei awn rih tu sing im? Gideon thu, Barak thu, Samson thu, Jepthah te le David thu, tsin, Samuel thu le profet thu te rel ot lai pelh nangkhaw, hun in pin ngawl ka si.
58011033	Me te hen umnak manin ram te neh in le atsia, diktsang ngaino in naper in, thutiam te ngah atsia, khiantih te kam kheh khim tiar si.
58011034	Tsin, amahni'n umnak manin meipual lioher kheh mit tiar si. Vangsang hiam kheh pial atsia, thaneemnak pin thakol ngai in puahnak si si. Tsin, raal tawng minah raalkol in ramdang te raalkap te kheh dansep tiar si.
58011035	Nupi te'n amahni mithi te kheh tho lehnak manin nungnak kheh ngah leh si. Midang te'n a pha sawn tholehnak a ngah theinak tuh in kannak kheh saang ngawl in erhnak kheh saang sawn si.
58011036	Midang te hen nihtsiam bawlnak in mangnak le savun rihual in vaatnak tuar si. Si si, thiarri in khitnak le thawng tohnak tian in tuar si.
58011037	Amahni kheh lungto in seplumnak si atsia, luah in daamnih in daamnak, tsulnak le vangsang in sat tawngnak tuar si. Tuu vun le kel vun sil in vakvai atsia, dasamrek in le rim ngai in om atsia, rohse ngai in reemnak tuar si.
58011038	Amahni tsa in me leivum heh omnak in taak ngawl si. Amahni kheh pilram ah le mual vumah vakvai tseihzel in, lung kaw te le lungbuuk te ben tseihzel si.
58011039	Me tehem hen umnak thawmin paaknak lawh ongla pelh in, thutiam zong heh saang ngah ngawl si.
58011040	Keimahni peh ngawl in amahni heh nakim tiarnak a si tuh ngawl in, Pathian in keimahni tsa a pha sawn thil pakhat puahsak si.
58012001	Tsimi manin keimahni khen heh meiro bangin tetti tampi te'n nase ngai in kawnnak kei si manin, thilrit tehem le baihno in keimahni a awk thei sual heh vawr in kei mai ah koihnak dan zuam dunnak ah dan khokho dang a sing.
58012002	Kei umnak pansa saktu le nakim tiartu Jesuh ah kheh panken in dan dang a sing. Ama mai ah angnak koihsaknak a si manin mualphonak kheh nopmawh ngawl in thinglamteh ah khennak kheh tuar atsia, Pathian tohkheng taklam ah to si.
58012003	Nang thinlung sungah thintsawl in le thinnau in nang om tuh ngawl in, tsimi banga misual te'n raaltsan in donak a tuar tu Jesuh ah kheh ngaisung po un.
58012004	Nangnihni'n sual thaw do dun in thisen luang tiantian in nang lai ngawl si utsi.
58012005	Tsa te thurel bangin nangmahni thu a relnak kheh hai ongla si utsi, "Ka tsapa, BAWIPA nunzirhnak kheh heinam ngawl mah nala, a haunak kheh thanau mah nen.
58012006	"Heimansim tiphangin BAWIPA in a itnak tsa te kheh thurel in, a tsa in a saangnak tehem kheh vaat si."
58012007	Nunzirhnak nang tuar a si lekhaw, nangmahni heh Pathian in a tsa te bangin nunzirh nang si. Pa thurel ngawlnak tsa tu om sim?
58012008	Tsa tehem in a tuarnak nunzirhnak kheh nang tuar ngawl a silekhaw, nangmahni heh tsa taktak si ngawl in tsasawn si tu si utsi.
58012009	Tsimi bek zo ngawl keimahni thurel tu in minung lam ah pa nei atsia, maizah si sing. Amahni tah in nase sawn raula Pa thu lun in nung sawn leilei tu ngawl na sing im?
58012010	Amahni'n a pha ber ti'n a ruatnak bangin ni dawmno sung nunzirh kei si. Sinapikhaw amah hen a thiangrimnak kheh kei tso deve theinak tuh in le kei phatnak tuh in thurel kei si.
58012011	Tsin, nunzirhnak kei tuar lai hen sahnung baang awng ngawl in, lungse nung baang sawn si. Sipelh napikhaw tsimi banga zirhnak te heh dawllam phangin thinnuam thei diktsangnak rah kheh rah sawn si.
58012012	Tsimi manin kut zawng te le khuk zawng te kheh thakol tiar un.
58012013	Nang kawng tsa lampi tsam tiar un. Tsimi a si lekhaw kawng zenat vei te kheh a ruh mangbol lok ngawl in dam sawn tu si.
58012014	Mi hemmuah thaw remnak le thiangrimnak kheh hil un. Thiangrimnak ngawl thaw in tumah in Bawipa kheh mu tu ngawl si.
58012015	Pakhatno pohkhen Pathian lainatnak pin nang da thong men tuh ngawl in tsimkom un. Tsimi a si ngawl lekhaw a ham kha nger tawt tu in nangmahni harsa tiar khatu atsia, mi tampi te kheh baal tiar kha tu si.
58012016	Tsin, a ningtsir nung nu le pa sualnak nang puah tuh ngawl in ralring un. Tsin, laikuangkhat thaw ro luahtu tsapa upa sinak a zuar thong mentu Esau bangin, Pathian heinam ngawl in nang om kha tuh ngawl in tsimkom un.
58012017	Tsimi zawh in muitsu ro luah ot in, mitniraw in nase ngai in a zei pelhta sikhen, sir leh hun a ngah leh ngawlla manin elnak tuar si.
58012018	Nangmahni heh kut in zen theihnung mual, mei kang min le meiro thim min le khawthim meng min le khawtawng min,
58012019	le ngunrasem ring min le thua aw za min ah leng si ngawl si utsi. Tsimi aw a zatu te'n thu kheh amahni nenah rel leh tuh ngawlla in kun dang si.
58012020	Heitasim tiphangin amahni'n, "Tsimi mual kheh ramsa pakhat in a tongkha a si riang in, lungto thaw seplumnak maw thel tsang thaw kaplumnak maw si tasen," ti'n thupenak kheh a mahni'n tuar zo ngawl si.
58012021	A munak kheh mulzum nung ngai si in, Mawsi in, "Lau tihtak in lau in, tsai tseihtseih sing," ti'n ti si.
58012022	Sinapikhaw nangmahni heh Zion Mual ah le a nung Pathian khawpi, van Jerusalem ah, siar tselh nung ngawl vanmi hon om min,
58012023	vanvum ah ming ngannak tsaminlawh te pawlpi te pumkhawm min, minung tehem thu a khentu Pathian om min, midik te raula nakim tiar min,
58012024	thukam ther Sihtuahtu Jesuh om min, le Abel thisen tah in thu a pha sawn a awntu thisen theh minah leng si utsi.
58012025	Nangmahni thu a reltu heh nang el khatu keem tsawm un. Leivum ah amahni nenah thu a reltu pa a eltu te'n a luat thei ngawl a silekhaw, van pin thu a reltu Pathian ning a ngattu keinihni in luat thei ngawl leilei tu si sing.
58012026	Tsimi lai in ama aw khen leilung thing tiar si. Sipelh atsia tuhen ama'n, "Leilung bek thing ngawl in, van khehkhen veikhat thing rih tulai sing," ti'n thutiam si.
58012027	Tsin, me thu, "Veikhat thing rih tu sing," tinak hen a thing thei ngawl thil te a kho reng theinak tuh in, a thing thei thil te kheh puahnak thil te bangin thawnnak a si lam a thei tiarnak si.
58012028	Tsimi manin a thing thei ngawl uknak saang kei si manin, lainatnak nei dang a sing. Me man hen upatnak le kihzahnak thaw Pathian saang taak in ama na kheh per thei tu si sing.
58012029	Heitasim tiphangin kei Pathian heh mei alh si.
58013001	Unau bangin it dun reng veng un.
58013002	Mikhual pan thiam tu heh phawk ngawl mah na un. Mi pawlkhat te'n thei ngawlpi in vanvummi te kheh khual pan si.
58013003	Thawngto te kheh amahni thaw thiarri in hen devenak si bangin ruat in phawk reng ta ula, nangmahni rori khen heh ruangpum in om nang si deve manin, erhnak a tuartu te kheh phawk reng un.
58013004	Mi hem in huai dun heh ultung ula, eihkhun kheh bal tiar mah na un. Sinapikhaw nu le pa sual a puahtu te le zuanzam te kheh Pathian in thukhen tu si.
58013005	Nang nungdaan ah tangka deih leita si mah na ula, nang neinak thil te vumah lungkim un. Heitasim tiphangin Pathian amah rori in, "Nangmah heh zam thong men ngawl in, na lon thong men tu ngawl sing," ti'n ti si.
58013006	Tsimi manin keinihni'n, "BAWIPA heh keimah bawmtu si. Heimah lau tu ngawl sing. Minung in ka vumah hei puah thei tu sim?" ti'n ralpha ngai in ti tu si sing.
58013007	Nangmahni huaitu upa te le nangmahni Pathian thu a reltu te kheh phawk reng ula, amahni nun khawsak daan pin a suak te kheh ngaisung po in amahni umnak kheh tsung un.
58013008	Jesuh Khrih ah heh tsingni, tuni le kumkhaw in a bang reng si.
58013009	Zirhnak ther phun dangdang thaw huai sualnak si mah na un. Heimansim tiphangin thinlung heh eih le in thaw in kho tiar ngawl in, lainatnak thaw kho tiar heh thilpha si. Tsimi bang thu te ah thinlung rimsu te'n heimah lawhding lawt ngawl si.
58013010	Keinihni in benakbuuk ah na a pertu te ei khuan a ngah ngawlnak bawlnak dawndel nei si sing.
58013011	Suangbawi ber in sual tsa in tsimi ramsa thisen te kheh Mun Thiangrim ah keng in, ramsa ruangpum kheh buuk saamnak pulam ah hal si.
58013012	Tsimi bangin Jesuh in ama thisen thaw minung te a thiang tiar thei tuh in, dawngkham pulam ah thihnak tuar si.
58013013	Tsimi manin amah zohsuamnak kheh phur in, ama nen buuk saamnak pulam ah hawh dang a sing.
58013014	Heitasim tiphangin keinihni in nai ah hen a kho nom reng tu khawpi nei ngawl in, a leng tulai khawpi kheh zei si sing.
58013015	Tsimi manin ama thawmin Pathian kheh thangphatnak bawlnak pe dang reng veng a sing. Tsimi heh kei mur rah, ama ming kei paaknak si.
58013016	Sinapikhaw midang vumah thilpha puah tu le midang thaw thil lawm kawm tu heh hai mah na un. Tsimi bang bawlnak khen Pathian ang tiar si.
58013017	Nang huaitu upa te thu ngai ula, amahni thu bangin nung un. Thu relsaktu te a si manin lungse thahlam in relsak si ngawl in, ang ngai thahlam in a relsak thei tuh in amahni heh raula lam nun kilkhawl saktu te si. Lungse thahlam in relsaknak heh nangmahni tsa in heimah nempi ngawl si.
58013018	Saw kei ngensak un. Keimahni hen a pha le a se theikhennak pha nei atsia, heizongza ah maizah taak in a nung nuam te si ung, ti'n muang tsawm si ung.
58013019	Nangmahni nenah ka hawh leh nomper theinak tuh in keima tsa saw nang ngensak bet tuh khen nang kun meek sing.
58013020	Kumkhaw thukama thisen thawmin tuu te khaltu Tuukhaltu mak ber kei Bawipa Jesuh ah mithi te laka a huaitu thinnuamnak Pathian in,
58013021	Jesuh Khrih tawnin ama mitmuh ah amah a ang tiartu naper kheh nangmahni ah per atsia, ama deihnak naper pha tehem per tu in nang kimsek tiar tasen. Tsungnungnak kheh Jesuh Khrih ama nenah kumkhaw pin kumkhaw tian in om tasen. Amen.
58013022	U le nau te, nangmahni nenah tsomno in ka ngannak me thusonak awnkam heh thintsual ngai in nang ngaisak tuh in nang kun sing.
58013023	Kei unau pi Timote ah luat leh ongla si ti, thei ta un. Ka nenah a leng nomper kha lekhaw, amah thaw nang tawk tu sing.
58013024	Nangmahni huaitu upa te le mi thiangrim tehem ngairel sing. Italy rama te'n ngai nang rel tiar si.
58013025	Pathian lainatnak kheh nang vaseng vumah om tasen. Amen
59001001	Pathian le Bawipa Jesuh Khrih sel Jeim in ramdang ah a vaisep miphun leinih te nenah lai nang kuat sing.
59001002	Ka u le ka nau te, sualroihnak hintsang nang tawk phangin angnung ruak si, ti'n ruat un.
59001003	Heimansim tiphangin nang umnak tsulnak hen tuarzonak a suak tiar lam thei un.
59001004	Heimah dasam ngawl in nang nakim tuh in le nang piding tuh in tuarzonak khen nakim in naper tasen.
59001005	Nangmahni lak pin mi pakhat khat in tsimnak a dasam lekhaw, mawhsiat ngawl in mi hem nenah siang ngai in a petu Pathian nenah ngen sehla, penak si tu si.
59001006	Sinapikhaw ummawhnak nei ngawl in umnak thaw in ngen sen. Heimansim tiphangin ummawhnak a neitu heh huihpi in nom atsia a seu zanzannak tilet bang si si.
59001007	Tsimi manin me bang mihing hen Bawipa nen pin heino pohkhen ngah tu in ruat kha mah na sen.
59001008	Lungmu kaak nei mihing heh a puahnak tehem ah henken ngawl si.
59001009	Mi nauta unau pi hen tsawisangnak a si phangin ang tasen.
59001010	Sinapikhaw milian pa hen lakulhnak a si phangin ang tasen. Heitasim tiphangin hampalaka papar bangin amah kheh ral tulai si.
59001011	Ni kheh sa ngai in a suakso phangin hampa te kheh ro atsia, papar te khen vuai in kulh atsia, a mawinak thuam te khen seberh si. Tsimi bang thek in milian pa puahnak te kheh vuai in ral thongberh tulai si.
59001012	Sualroihnak a tuartu heh mi ang si. Heimansim tiphangin tsulnak a tuar zawh in Bawipa'n amah a ittu te nenah a tiamnak nunnak sui lukhuk kheh ngah tu si.
59001013	Tumah in sualroihnak a tuar phangin, "Pathian in sualroih ka si," ti'n awn himhim mah na tasen. Heimansim tiphangin Pathian heh sesuaknak in sualroih theih nung ngawl si. Amah khen tumah sesuaknak ah sual roih ngawl si.
59001014	Minung taak hem heh ama tisa sual otnaka kainak le zolnak a si phangin amah kheh sualroihnak si sawn si.
59001015	Tsin, tisa otnak hen hamsa atsia, sual kheh suak tiar si. Tsin, sual hen a tawpnak in thihnak suak tiar si.
59001016	Ka itnak u le nau te, zolnak si kha mah na un.
59001017	Lehsawng pha tehem le a nakim lehsawng hem heh vumlam vaarnak tea Pa nen pin lengsuk si. Amah heh a theng awng ngawl le nilim bangin thawn tseihzel men thei si ngawl si.
59001018	Keimahni heh a siamnak te lak ah rah masa ber te bang kei si thei tuh in thudik thu thawmin ama deihzawng in piang tiar kei si.
59001019	Tsimi manin, ka itnak u le nau te, mi tehem in zanak lam ah ruanrang sehla, awnkam le thinrawnak ah ruantsum tasen.
59001020	Heimansim tiphangin minunga thinrawnak hen Pathian diktsangnak suak tiar zo ngawl si.
59001021	Tsimi manin ningtsir nung tehem le suaksual tawpkhong tehem kheh zam ula, nangmahni sungah phunnak Pathian thu kheh lungnemnak thaw saang un. Tsimi thu khen nang raula nungnak te kheh san thei tu si.
59001022	Mah le mah son tsawm tseih men mah na un. Pathian thu kheh a zatu te bek si ngawl in, a puahtu te si sawn un.
59001023	Tutu sikhen Pathian thu heh a zatu si men atsia, a puahtu a si ngawl lekhaw, amah heh mi pakhat in limlang ah a mel a pan tsawm thaw bangve si.
59001024	Heimansim tiphangin ama'n a pan tsawm tselh phangin suakper atsia, a mel kawtibang si, ti kheh makhat in hai nomper si.
59001025	Sinapikhaw a nakim luatnak daan pan po atsia, tsimi ah khen a khorengtu, a zanak thu hai leh men thuzatu si ngawl in a puah tu heh a puahnak vumah muitsu dong si.
59001026	Nangmahni lak ah mi pakhat khat heh benak lam ah zuam ngai baang pelh atsia, a lei keem ngawl in a thinlung ah amah le amah a son tsawm a si lekhaw, benak lam ah mi zuam a sinak heh a thawnthong si.
59001027	Benak lam ah thiangrim, le Pathian le Pa mai ah nawngkainak nei ngawl heh me bang heh si; nu le pa nei ngawl le numei te a harsa phangin veh atsia, amah le amah khen leivum nawngkainak ah peh ngawl in a keem tsawm tu heh si.
59002001	Ka u le ka nau te, tsungnungnaka Bawi, kei Bawipa Jesuh Khrih umtu te nang si manin, mi deihdan mah na un.
59002002	Nang pumkhawm min ah sui kutbun a buntu, puanpha a siltu le vansilh pha a sil zo ngawl minawm kheh leng langkhat si.
59002003	Tsimi phangin nangnihni'n puanpha a siltu kheh upat atsia, "Me mun pha ah tson to in," ti'n ti atsia minawm kheh, "Nang me khen ah ding taw, " a si ngawl lekhaw "Ka kawngkoihnak kung ah to aw," ti'n ti si utsi.
59002004	Nangmahni le nangmahni deihdan dun in ruatnak sesuak te thaw thukhen si ngawl si utsim maw?
59002005	Ngai un, ka itnak u le nau te, me leivuma minawm te heh umnak ah lian tu in le amah a ittu te nenah a tiam saak uknak ro luah tu in Pathian in deng si ngawl si maw?
59002006	Sinapikhaw nangnihni'n minawm te kheh nautat si utsi. Milian te'n nangmahni heh nuainen atsia, thukhennak ah tang nang taih si ngawl si maw?
59002007	Nangmahni ponnak ming tsungnung a relse te heh amahni si ngawl si maw?
59002008	Nangnihni'n, "Nangmah le nangmah na it tsawm bangin na inn nen kheh it in," ti'n tinak Laithiangrima a daak ber daan heh nang luunkim a si lekhaw thilpha puah si utsi.
59002009	Sinapikhaw mi deihdannak nang nei a si lekhaw sual puah nang si manin, daan heek nang silam kheh daan in lang tiar nang si.
59002010	Tutu sikhen daan tehem luun kimsek pelh in, pakhatno a heek kha a si lekhaw, daan hemmuah heek tei si.
59002011	"Zuanzam mah," a titu hen "Tualreek mah," ti'n ti meek lai si. Nangmah hen zuanzam ngawl pelh atsia tual na reek lekhaw, nangmah heh daan heektu in tsang si tsi.
59002012	Tsimi manin luatnak daana thukhen tuh minung bangin awn ula, puah un.
59002013	Ngeihharnak a nei ngawl minung vumah ngeihharnak peh ngawl in thukhen tu si. Ngeihharnak in thukhennak kheh neh si.
59002014	Ka u le ka nau te, mi pakhat khat in, umnak nei sing, ti'n ti pelh atsia, puahnak a nei ngawl lekhaw hei nempi tu sim? A umnak in amah kheh san thei tu si maw?
59002015	Suahpi mipa maw nupang maw kawngkolh le ni tin ei tuh nei ngawl dasam in a om tsuk asin,
59002016	nangmahni laka mi pakhat khat in, "Thinnuam ngai in hawh ten, salum ta la khampek ten," ti'n ti pelh atsia, a ruangpum tsa in a kulnak te a pe ngawl a si lekhaw, hei nempi tu sim?
59002017	Tsimi bangin puahnak om ngawl umnak heh amah ruak si atsia, a thi si.
59002018	Sinapikhaw mi pakhat khat in, "Nangmah hen umnak nei atsia, keimah hen puahnak nei sing," ti'n ti tu si. Puahnak peh ngawl na umnak tsawh ka muhtsuk in. Keimah hen ka umnak heh ka puahnak in nang muh tu sing.
59002019	Nangmah hen, Pathian pakhat bek om si, ti'n um si tsi. Pha ngai si. Khawvang te riang in um atsia, tsai tseih si.
59002020	Sinapikhaw maw mitaw, puahnak peh ngawl umnak heh a thi si, ti heh thei nuam ngawl si tsim maw?
59002021	Kei papi Abraham ah hen a tsapa Isak ah bawlnak dawndel vumah a pe tselh phangin, tsimi a puahnak te manin diktsang si ngawl si maw?
59002022	Umnak heh puahnak te thaw naper langkhat dang si, ti le puahnak te thawmin umnak heh nakim tiar si, ti heh thei ngawl si utsi maw?
59002023	Tsimi manin, "Abraham in Pathian um atsia, tsimi a umnak kheh diktsangnak in siarsak si," ti'n Laithiangrim relnak kheh kim si. Tsin, amah heh, Pathian rualpi, ti'n konak si si.
59002024	Tsimi phangin nangnihni'n, minung heh umnak thawm bek in diktsang si ngawl in, puahnak te thawm manin diktsang si, ti heh mu tu si utsi.
59002025	Tsimi bang deve in, dopzuar Rahab in nalang te kheh saang atsia lamzin dang pin a lehleh tiar phangin, a puahnak te thawmin diktsang si ngawl si maw?
59002026	Heiman sim tiphangin, raula om ngawl ruangpum heh a thi si. Tsimita puahnak peh ngawl umnak khen a thi si deve si.
59003001	Ka u le ka nau te, nangmahni laka mi tampi te'n zirhtu si nuam mah na un. Nang thei saak bangin keinihni zirhtu te'n a nase sawn thukhennak tuar tulai si sing.
59003002	Heimansim tiphangin thil tampi ah khawsiberh si sing. Mi pakhat khat in awnkam in a khawsi ngawl a silekhaw, amah heh mi kim si. Tsin, a ruangpumpi a keem tsawm thei tu si.
59003003	Pan un, sipuh pakhat heh kei thu a lun tuh in khakharh bun si sing. Tsimi zawh in a ruangpumpi heh her kawikawi thei si sing.
59003004	Tsimi bangin timbaw khehkhen pan un. Lian pittseih pelh in, huihpi khen amah kheh a thawn tiar phangin a uktupa khen a mawngnak kohno thaw in ama otnak munah khen her thei si.
59003005	Tsimi bangin lei heh taksa peng lak ah a kohno sipelh atsia, tuangkhawng thei ngaingai si. Pan un, tupi kawzah a lian a sikhen mei alh kohno in kang tiar thei si.
59003006	Tsimi manin lei heh mei alh si, diktsang ngawlnaka leilung si. Tsimi manin lei heh kei taksa peng ah a om pakhat asi thahlam in, kei ruangpumpi nawngkai tiar si. Tsimi bek zo ngawl sinak hem vumah meiseem atsia, amah khen hell mei alh ah kang tiar si.
59003007	Ramsa hintsaang te, vano te, bokvak te le tipi sunga siamnak te kheh mihing in zual tiar thei in, zual tiar ong si lei.
59003008	Sinapikhaw lei heh minung tumah in zual tiar thei ngawl si. Lei heh keem theih ngawl sesuak leita in thihsi thaw dimpek si.
59003009	Tsimi lei thaw in Pathian le kei Pa kheh paak atsia, Pathian mel suun in puahnak minung te kheh tsimi lei in tsam si.
59003010	Tsimi lei pah reng in paaknak le tsamnak kheh suak tiar si. Ka u le ka nau te, me bang thil te heh puah tuh himhim si ngawl si.
59003011	Tsirhti pakhat pin tilum le tikha suak kawm thei tu si maw?
59003012	Ka u le ka nau te, theikuang hen olive rah thei ol si maw? A si ngawl lekhaw sapit kuang pin thei rah thei ol si maw? Tsimita tsirhti pakhat pin ti al le ti thiang suak kop thei ngawl si.
59003013	Nangmahni lak pin mitsim le thei theitu heh tu sim? Amah khen tsimnaka thinneemnak kheh nuntsan ziaza pha thaw a napernak in muh sen.
59003014	Sinapikhaw nang thinlung sungah kha nger in iksik dunnak le hau dunnak nang nei a si lekhaw, thudik kheh thuson relnak thaw do atsia tuangkhawng mah na un.
59003015	Me tsimnak heh vumlam pin lengsuk si ngawl in, leilung pin leng si atsia, tisa deihnak le diabol nen pina si.
59003016	Iksik dunnak le hau dunnak om minah buainak le sesuak naper tehem om si.
59003017	Sinapikhaw vumlam pin a lengsuk tsimnak heh a masa ber in a thiangrim si. Tsimi zawh in remdun thei in, a ngeihkuai si atsia, thurel beih in, ngeihharnak dim in rah pha rah atsia, mi deihdan ngawl in, sidat ngawl si.
59003018	Tsin, diktsangnaka rah kheh remtuahtu te'n remnak thaw in tuh si lei.
59004001	Nangmahni laka raal dunnak le hau dunnak kheh kawnai pin leng sim? Nangmahni ruangpum khen te raal dunnak a suak tiartu nang otnak pin piang si ngawl si maw?
59004002	Ot leita pelh na utsikhaw, ngah ngawl si utsi. Tualreek in nei tu tuur pelh na utsikhaw, ngah thei ngawl si utsi. Hau dun in raal dun si utsi. Sinapikhaw nang ngen ngawl manin, ngah ngawl si utsi.
59004003	Saw nang ngen sikhen nang otnak a kim theinak tuh in a dik ngawl zawng in nang ngen manin ngah ngawl si utsi.
59004004	Nangnihni zuanzam mipa le nupang te! Leilung thaw rualrem dun heh Pathian raal a si lam thei ngawl si utsi maw? Tutu sikhen leilunga rualpi si a nuamtu te heh Pathian raal si.
59004005	Laithiangrim in, "Keimahni sungah a om Raula hen ling taktak kei si," ti'n a tinak heh a thawnthong in a relnak si, ti'n ruat si utsim maw?
59004006	Sinapikhaw Pathian hen lainatnak tam sawn in pe kei si. Tsimi manin, Laithiangrim hen, "Pathian in mi ngal kheh do atsia, mi thinniam kheh a lainatnak pe si," ti'n rel si.
59004007	Tsimi manin Pathian nenah aap tsawm un. Diabol kheh do ula, nangmahni nen pin danper tu si.
59004008	Pathian kheh nong ula, ama'n nang nong deve tu si. Nangnihni misual te, nang kut somtsiang ula, thinlung kaak a neitu te, nang thinlung thiangrim tiar un.
59004009	Siahtheih in lungse le khawngai in kap un. Nang niinak kheh kapnak in thek ula, nang angnak kheh nguisunak in thek un.
59004010	Bawipa mai ah thinniam tiar tsawm ula, ama'n nang domso tu si.
59004011	Ka u le ka nau te, pakhat le pakhat relse dun mah na un. A unaupi relse in thu a khentu heh daan relse tu le daan vumah thukhentu si. Sinapikhaw nangmah hen daan vumah thukhen na si lekhaw, daan luntu si ngawl in daan vumah thukhen tu si tsi.
59004012	Daan petu heh pakhat bek om si. Amah hen san thei atsia, siatsuah thei si. Midang vumah thukhentu nangmah tsawh tu si tsim?
59004013	"Tuni a sikhen thaizing a sikhen me khaw ah khen hawh a singkhaw, thil zuar le thil lei in a miat puah atsia, kumkhat sung hun mang tu si sing," ti'n a awntu te ngai un,
59004014	thaizing hei a tsang tu, ti heh thei ngawl si utsi. Nang nungnak heh hei bang sim? Makhat in langvut atsia, a pai leh zep thei tikhu bang si men si.
59004015	Tsimi tah in, "Bawipa deihnak a si lekhaw nung tu atsia, me heh dek a singkhaw me te heh puah a sing," ti'n ti tuh si sawn si.
59004016	Sinapikhaw tuhen nang tuangkhawngnak ah ngal si utsi. Tsimi bang tuangkhawngnak tehem heh a sesuak si.
59004017	Tsimi manin thilpha puah tuh thei reng pelh in, puah ngawl in om heh ama tsa in sual si.
59005001	Nangnihni milian te, tuhen hawh un. Na vumah a lengtu rimnak manin kap in riik un.
59005002	Nang liannak te kheh sereih atsia, nang puan te khen namrol in ei reih si lei.
59005003	Nang sui le ngun te khen sarkaiberh in, tsimi sarkai heh nangmahni hatlam ah tetti si atsia, mei bangin nang taksa kheh ei tu si. Ni dawl ber ni tsa tuh in ro kheh pamlut si tsi.
59005004	Ngai in, nang lo ah laikhawl tu in nang tiarnak te kheh zol atsia, a nilawh pe ngawl in na kem lehnak khen au si. Tsin, laikhawltu te aunak aw kheh Sabaoth Bawipa beng ah leng si.
59005005	Me leivum ah hen nuamtsangkhai ngai in le sahnungnak bek zei in om si utsi. Sa tel ni bangin nang thinlung te kheh sah tiar si utsi.
59005006	Mi diktsang kheh han atsia, reek si utsi. Ama'n heimah na tawng ngawl si.
59005007	Tsimi manin u le nau te, Bawipa leng tian in tuarkho ta un. Lothoktu in khawpi hong ruah masa le dawlta a leng tian in leilung pin rah manpha pittseih rah te a ngakkho kho lam kheh thei un.
59005008	Nangmahni khen tuarkho deve un. Bawipa leng hun tuh heh a khawnentsek ongla manin, nang thinlung kho tiar un.
59005009	U le nau te, nangmahni le nangmahni thukhennak nang si tuh ngawl in siak dun tseih mah na un. Pan un, Thukhentu heh kawka bul ah ding reng si.
59005010	Ka u le ka nau te, Bawipa ming in a awntu profet te rimnung siahtheih tuarnak le a tuarzonak kheh tsung un.
59005011	Pan un, a tuarzotu te kheh mi ang te si, ti'n rel si sing. Job veizonak kheh za ongla in, a tawpnak in Bawipa'n Job tsa in a tuumnak kheh mu ongla si utsi. Heimansim tiphangin Bawipa heh mi ngeihhar nguntu le mi a ngeihhar theitu si.
59005012	Sinapikhaw tsimi hem vumah ka u le ka nau te, vanvum a sikhen, leilung a sikhen heihei thaw in a sikhen tsial tsawm mah na un. Sinapikhaw thukhennak nang si tuh ngawl in, "Si si," ti'n nang tinak heh, "Si si," ti'n ti reng ula, "Si ngawl si," ti'n nang tinak heh, "Si ngawl si," ti'n ti reng un.
59005013	Nangmahni lak ah mi pakhat khat siahtheih om utsim maw? Sawngen tasen. A ang om utsimmaw? Saam la te kheh sa tasen.
59005014	Nangmahni lak ah mi pakhat khat a naa om utsim maw? Pawlpi kelentu upa te ko in, Bawipa ming in sathau pawh sehla, ama tsa in sawngen tiar sen.
59005015	Tsin, umnak thaw sawngennak in minaa dam tu atsia, Bawipa khen amah kheh phong tu si. Tsin, amah khen sual a puah a si lekhaw zahnak si tu si.
59005016	Pakhat le pakhat sual phuang dun ula, pakhat le pakhat sawngen sak dun ta un. Tsimi a si lekhaw dam tu si utsi. Mi diktsang sawngennak heh huham nei atsia, na se ngai in thil ti thei si.
59005017	Elijah ah heh keimahni bang leivum minung si deve pelh in, ruah sar tuh ngawl in thintak lungtak in saw a ngen phangin, leivum ah kumthum le laruk sung ruah sar ngawl si.
59005018	Tsin, saw a ngen leh phangin vanvum khen ruahti pe leh atsia, leilung pin lai te po leh si.
59005019	U le nau te, nangmahni lak ah mi pakhat khat in thudik pin peu atsia, mi pakhat in amah kheh a sualnak pin a lehlawi tiar leh a silekhaw,
59005020	misual pa kheh a khelhnak zin pin a lehlawi tiartu heh thihnak pin raula san si atsia, sual tampi te a khuhsak lam kheh thei tasen.
60001001	Jesuh Khriha lehnak, keimah Piter in Pontas, Galati, Kappadosia, Asia, le Bithinia ram ah vaisep mikhual te nenah lai nang kuat sing.
60001002	Nangmahni heh thuluuntu te si tu in le Jesuh Khrih thisen thehnak te si tu in Raula thawmin thiang tiarnak te si atsia, Pa Pathian in ama thei hamnak manin dengnak te si utsi. Nangmahni nenah lainatnak om ta sehla, thinnuamnak kheh pung in zai tasen.
60001003	Mithi te lak pin Jesuh Khrih ah a tho leh tiarnak thawm manin, limdiknak nung nei tu in a ngeihharnak maktak tak bangin keimahni a hing leh tu kei Pathian le Bawipa Jesuh Khriha Pa kheh thangphatnak si tasen.
60001004	Tsimi manin nangmahni tsa in vanvum ah a se thei ngawl, a baal thei ngawl le a vuai thei ngawl ro kheh koih ham si lei.
60001005	Hun dawlta ber phang lang tu in koihlep saak sannak ngah tu in umnak thawmin Pathian huham in keemnak te si utsi.
60001006	A kulnak bangin hun tsomno sung tsulnak a phunphun tuar in lungse pelh na utsikhaw, ang tihtak in ang pah reng si utsi.
60001007	Sui heh mei thaw in er pelhta sikhen se thei pah si. Nang umnak heh sui tah in manpha sawn pittseih si. Tsimi manin nang umnak heh tsulnak a sinak khen Jesuh Khrih a lang phangin thangphatnak, ultungnak le tsungnungnak nang nei tiar tu si.
60001008	Jesuh Khrih ah kheh mu awng ngawl pelh in it si utsi. Tuhen khen amah kheh mu lawt ngawl pelh napi utsikhaw um in, angnak thaw rel tselh nung ngawl tsungnungnak thaw in sah ngai si utsi.
60001009	Nang raula sannak thawmin umnak nempinak kheh ngah si utsi.
60001010	Me sannak heh nang nenah a leng tulai lainatnak a relhamtu profet te'n tsiltsang ngaino in dong kan in zeisek ong si lei.
60001011	Tsimi profet te'n hei si ti le kontik in tsang si, ti kheh zei si. Tsin, Khrih tuarnak te a sikhen, tsimi zawh in tsungnungnak in a lun tuh te a sikhen, Pathian in tetti a khan phangin amahni sungah a om Khrih Raula kheh muh ong si lei.
60001012	Profet te khen me thu te heh amahni si ngawl in keimahni tsa in napertu si, ti kheh muh ongla si. Nangmahni in tsimi thu te kheh van pin a lengsuk Raula Thiangrim thawmin thuthang pha a reltu te nen pin za ongla si utsi. Me thu te heh vanvummi te khen thei ot ngai si.
60001013	Tsimi manin, nang thinlung taikep henpek ula, tsiltsang ngaino in om un. Jesuh Khrih a lang phangin nang nenah a keng tuh lainatnak ah nang limdiknak kheh kho ngai in nga un.
60001014	Nang thei ngawl laia tisa sual nang ot awng bangin nung ngawl in, thuluun tsa te bangin om un.
60001015	Sinapikhaw nangmahni a kotu heh a thiangrim manin, heizongza nang puahnak hem ah thiangrim un.
60001016	Heitasim tiphangin, "Ka thiangrim manin thiangrim un," ti'n ngan si.
60001017	Mi deihdan ngawl in, pumpak teena puahnak bangin thu a khentu Pa kheh nang pon lekhaw, nai ah mikhual nang si sung hem thinphu in om un.
60001018	Nang pupa te thurosiah nang saangnak sullelam nei ngawl nuntsan pin a se thei thil sui le ngun thaw in dennak si ngawl in,
60001019	tuuno thisen bangin kohno pohkhen a nawngkai ngawl le a sawibang ngawl Khrih thisen tsungnung thaw dennak nang si lam kheh thei si utsi.
60001020	Amah heh leilung a po maa laitenteek hamsaak si ongla pelh in, nangmahni tsa hun dawlta ber ah hen phuangnak si si.
60001021	Nang umnak le nang limdiknak heh Pathian ah a si thei tuh in, Pathian in mithi te lak pin tho tiar atsia, tsungnungnak a penak Khrih thawmin um si utsi.
60001022	Raula thawmin thudik khen lun atsia unau it dun bangin nang it dun taktak manin, nang nungnak kheh thiang tiarnak nang si zawh in, thinlung thiang ngaino in pakhat le pakhat it dun nguih un.
60001023	A se thei tsi si ngawl in a se thei ngawl, kumkhaw in nung atsia a kho reng Pathian thu thawmin hing lehnak te si utsi.
60001024	Heitasim tiphangin, "Minung tehem heh hampa bang si atsia, minung a tsungnungnak tehem heh hampa par bang si. Hampa te kheh vuai atsia, a par te khen zuuk si.
60001025	"Sinapikhaw BAWIPA thu heh kumkhaw in kho reng si." Me thu heh nang nenah phuangnak thuthang pha si.
60002001	Tsimi manin mi haw otnak tehem, mizolnak tehem, awkrawlnak, iksiknak le mi relsenak awn tehem kheh vawrberh un.
60002002	Nau suakther te bangin nang khangnak tuh in khul thiang Pathian thu kheh deih un.
60002003	Bawipa heh mi lainatu si, ti heh tep ongla si utsi.
60002004	Lungto nung bangin ama nenah hawh un. Amah heh minung te lonnak sipelh in, Pathian dengnak le manpha si si.
60002005	Nangmahni khen Pathian saang taak raula lam bawlnak kheh Jesuh Khrih thawmin a pe tu tuh a thiangrim suang si tu in lungto nung bangin raula lam inn si tu in sanak te si utsi.
60002006	Tsimi a si manin Laithiangrim sungah tihen om si, "Ngai in, inn ning khum lungto, dengnak le manpha kheh Zion ah toh sing, amah a umtu kheh mualpho tu ngawl si."
60002007	Tsimi a si manin, a umtu nangmahni tsa hen amah heh manpha si. Sinapikhaw a thu a lun ngawltu te tsa in, "Inn satu te lonnak lungto kheh inn ning khumnak lungto in tsang atsia,"
60002008	tsin "Khawsi tuh le tannak lungpi in tsang si." Amahni'n Pathian thu a lun ngawl manin tan si. Tsimi bang a si tuh him in amahni kheh dengnak si tho si.
60002009	Sinapikhaw nangmahni heh khawthim sung pin vaarnak maklek sungah ama thangphatnak phuangtu in konak, dengnak miphun, kumpibawi suangbawi hin, miphun thiangrim, a tsuangtsung in ama neinak te si utsi.
60002010	Nidang lai in nangmahni heh Pathian minung si ngawl pelh in, sinapikhaw tuhen Pathian minung si utsi. Ngeihharnak a tso ngawltu te si awng pelh in, tuhen ngeihharnak a tsotu te si utsi.
60002011	Ka itnak te, mikhual le mi ram ah om nang si bangin raula thaw a raal dun tisa otnak kheh pial tu in nang kun sing.
60002012	Gential te lak ah upat taak nuntsan nei un. Tsimi a si lekhaw mi te'n thil sesuak puahtu te bangin nangmahni a relse phangin, nang naper pha te a mu manin Pathian veh Ni in amahni'n Pathian kheh thangphat tu si.
60002013	Tsimi a si manin minung lun tuh daan tehem kheh lun tu in Bawipa manin aap tsawm un. Thuneitu ber kumpibawi nenah a sikhen,
60002014	thil sesuak puahtu te tsawh tu in si maw, thilpha a puahtu te thangphat tu in si maw kumpibawi-a lehnak mangki te nenah a sikhen aap tsawm un.
60002015	Thilpha nang puahnak manin mitaw te'n thei ngawl in thumaan ngawl a relnak te kheh meng tiar zo tu si utsi. Me heh Pathian deihnak si.
60002016	Miluat bangin om un. Sinapikhaw nang luatnak kheh thil sesuak nang puahnak te khuhnak in mang ngawl in, Pathian sel bangin om sawn un.
60002017	Mi hem upat un. U le nau te kheh it un. Pathian kihzah un. Kumpibawi kheh upat un.
60002018	Sel te, nang bawi te'n nang vumah a pha le a tsulnuam maan bek si ngawl in halta ngai in a om phang khen kihzahnak tehem thaw aap tsawm un.
60002019	Mi pakhat in Pathian a thei manin a maan ngawlpi tuar in lungsenung a tuar khokho a si lekhaw paaknung si.
60002020	Na khelh khanak te manin vaatnak na tuarnak kheh na veitul manin mitmai pha ngahtu si tsim maw? Sinapikhaw thilpha na puah phangin harnak tawk atsia na tuarkho a si lekhaw, meheh Pathian mai ah paak taak si.
60002021	Me maan hen nangmahni heh konak te si utsi. Heitasim tilekhaw Khrih in keimahni tsa in tuar deve si lei. Ama khawngiah kei lun thei tuh in kei tsung tuh in zam kei si.
60002022	"Amah hen sual puah ngawl si. A kam ah thusonnak khen tawknak si ngawl si."
60002023	Nautatnak a si phangin nautat thun leh ngawl si. A tuar phangin khen thuum ngawl si. Sinapikhaw diktsangno in thu a khen tu pa nenah aap tsawm sawn si.
60002024	Keinihni in sual ah thi atsia, diktsangno in kei nung thei tuh in, amah rori hen ama ruangpum in kei sualnak te kheh thing vumah phur si. Amah vaatnak maliam te thawmin dam tiarnak si ongla si utsi.
60002025	Heimansim tiphangin nangmahni heh tuu bangin peu sep ongla si utsi. Sinapikhaw tuhen nang nungnak Kelentu Tuukhaltu nenah lehlawi leh ongla si utsi.
60003001	Tsimi bangin zii te, nang pasel te nenah aap tsawm. Tsimi a si lekhaw nang pasel te laka mi pawlkhat te'n Pathian thu a ngai ngawl a si khen, amahni kheh thu manin si ngawl in, a zii te nuntsan in neh thei tu si utsi.
60003002	Kihzahnak thawmin nang nuntsan thiang kheh a mu phangin, neh tu si utsi.
60003003	Nang mawinak heh puleu langalnak tinak samphiarnak, sui khaihnak, puan hoih silnak te si ngawl in,
60003004	a se thei ngawl lungnemnak le dapdeennak thinlung thaw in sunglam minung kheh thuam sawn sen. Tsimi heh Pathian mitmuh ah a manpha si.
60003005	Me bang hen Pathian a aan tanglai nupi thiangrim te khen amahni pasel te uknak nuai ah om in langal tsawm si.
60003006	Sarah in Abraham ah kheh, bawipa ti'n pon in a thu kheh lun si. Tsimi bangin, nangnihni'n kawtibang thinphu nung a sikhen kih ngawl in thilpha nang puah a si lekhaw, Sarah tsanu si tu si utsi.
60003007	Tsimi bangin, nangnihni pasel te, nang sawngennak heh khaaknak a si tuh ngawl in, nang zii te kheh a thaneem sawn beel bangin le nungnak lainatnak ro a tso langkhattu te bangin theithiamnak thaw ompi ula, upat un.
60003008	A dawlkhumnak in, nang vaseng in thinlung munkhat ula, pakhat le pakhat ngeihhar dun un. Unau it dun bangin it dun ula, nunneem in, thintsual un.
60003009	A sesuak kheh a sesuak in le nautatnak kheh nautatnak in thun dun ngawl in, muitsu thupha ro luah tu in konak te nang si kheh thei thahlam reng in muitsu thupha pe dun sawn un.
60003010	Heimansim tiphangin, "Nungnak a ittu le hunpha a mutu hen a lei kheh awn sesuak pin keem ta sehla, a mur kheh thuson a rel tuh ngawl in keem tasen.
60003011	A sesuak pin lehlawi leh sehla, thilpha puah tasen. Remnak kheh zei in hil tasen.
60003012	Heimansim tiphangin, BAWIPA mit heh mi diktsang te vumah om atsia, a sawngennak kheh a beng dawh si. Sinapikhaw a sesuak a puahtu te kheh BAWIPA in her ngawl si," ti'n ngan si.
60003013	Phatnak ningluntu te nang si lekhaw, tu in nang dimdor tu sim?
60003014	Sipelh atsia diktsangnak manin nang tuar a si lekhaw muitsu dong te si utsi. "Amahni thuumnak manin thinphu mah na ula, thintsawl mah na un."
60003015	Bawipa Pathian kheh nang thinlung sungah thiangrim tiar ula, nang sungah a om limdiknak thu a dongtu tehem kheh lungnemnak le kihzahnak thaw reltsiang tu in tiari reng un.
60003016	Khrih ah nang nuntsan pha a nautattu te kheh nang zak tiar thei tuh in, thil sesuak puahtu te bangin nang ming a nau tiar phangin, pha le se theikhennak pha nei reng un.
60003017	Thil sesuak puah manin tuar tah in thilpha puah manin tuar heh pha sawn pittseih in, Pathian deihnak khen si sawn si.
60003018	Pathian nenah keimahni a len thei tuh in, Khrih in sual tsa veikhat tuar deve si. Midik in midik ngawl tsa in tuar si. Tisa in reeknak tuar atsia, Raula thawmin nung tiarnak si si.
60003019	Tsimi Raula thawm pah reng in thawng inn sunga raula thawngto te nenah hawh atsia, thuthang pha phuang si.
60003020	Tsimi raula thawng to te heh tuma Noah san lai in tangphawlawng a sa sung hem Pathian in thintsual ngai in a ngak lai in thu ngai ngawl te kheh si. Tsimi tangphawlawng ah mi dawmno, minung riat bek ti pin sannak si si.
60003021	Tsimi heh Jesuh Khrih tholehnak thawmin tuhen keimahni a santu theihdiknak niimnak si. Tsimi niimnak heh tisa nawngkai te somtsiang bek si ngawl in, pha le se theikhennak pha thaw Pathian lam ah phuangnak kheh si sawn si.
60003022	Jesuh Khrih ah kheh vanvum ah kai atsia, Pathian taklam ah om si. Tsin, vanvummi te, thuneitu te, le huham te kheh ama nuai ah koih si.
60004001	Khrih in a taksa in keimahni tsa a tuar ongla manin, nangmahni khen tsimi thinlung nei un. Heimansim tiphangin taksa in a tuartu hen sual pin luat ongla si.
60004002	A tanglai hun te kheh minung tisa sual otnak tsa nung leh ngawlla in, Pathian deihzawng in nung sawn tuh si.
60004003	Heimansim tiphangin Gential te deihzawng kei luunnak a sesuak hurnak, tisa sual otnak, zurinak, zu in sahnungnak, tokawn zu in dangnak te le ningtsir nung milim benak ah a bosaak kei hun te kei mang heh khawthu ongla si.
60004004	Tuhen me bang thil te heh amahni bangin vaal leita in nang puah leh ngawlla manin, nangmahni heh miphun dang in ruat atsia, nang relse si.
60004005	Minung le mithi te thukhen tu in a tiari rengtu mai ah amahni thu kheh amahni rori in phuang tsawm tulai si.
60004006	Me thu man hen amahni kheh taksa in minung te deihzawng in thukhennak tuar tupelh atsia, raula in Pathian deihzawng in a nung thei tuh in mithi te nenah thuthang pha rel si.
60004007	Sinapikhaw heizongza a tawpnak a nong ongla manin, tsimkom ngai in om ula, nase ngai in sawngen in ngak un.
60004008	Tsin, "Itnak hen sualnak tampi te khuh zo a si manin," thil dang tehem tah in thinlung taktak in pakhat le pakhat it dun un.
60004009	Phun tseih ngawl in pakhat le pakhat khual pan dun thiam un.
60004010	Pathian lainatnak a phunphun kilkhawltu pha bangin lehsawng nang ngahnak bang teen in pakhat le pakhat tuamlawm dun un.
60004011	Pathian heh Jesuh Khrih thawmin heizongza ah a tsungnung tuh in mi pakhat khat in thu a rel a si lekhaw, Pathian awnkam bangin rel sehla, mi pakhat khat heh nasiam a per a si lekhaw Pathian penak thiamnak bangin per sen. Tsungnungnak le uknak heh kumkhaw pin kumkhaw tian in ama si. Amen.
60004012	Itnak te, nangmahni tsuul tu in mei alhpi bang tsulnak nang tong phangin thil phundang ngai in ruat in lunglawi mah na un.
60004013	Sinapikhaw Khrih tuarnak te a tuarpitu nang si manin ang un. Tsin, ama tsungnungnak a lang phangin ang tihtak in ang deve tu si utsi.
60004014	Khrih ming manin nautatnak nang tuar phangin mi ang te si utsi. Heimansim tiphangin tsungnungnak Raula le Pathian kheh nang nenah om si. Amahni lam ah hen amah heh relsenak tuar si atsia, nangmahni lam ah hen amah heh thangphatnak si.
60004015	Sinapikhaw nangmahni lak pin mi pakhat khat in tualreek bangin maw, ruko bangin maw, thil sesuak puahtu bangin maw, midang te thu seng tseihtu bangin maw, tuar mah na sen.
60004016	Sinapikhaw mi pakhat khat in Khristian pakhat bangin a tuar a si lekhaw, zak mah na sen. Tsimi tah in me tuarnak man hen Pathian kheh thangphat sawn sen.
60004017	Pathian innsang ah thukhen pan hun leng si lei. Me thukhennak heh keimahni nen pin a tepan a si lekhaw, Pathian thuthang pha thu lun ngawl te tawpnak heh hei bang si tu sim?
60004018	Tsin, "Mi diktsang heh har ngai in sannak a si lekhaw, Pathian awizawng ngawl te le misual heh kawnai ah lang tu sim?"
60004019	Tsimi manin Pathian deihzawng in a tuartu te'n Pathian heh muangtaak Siamtu bangin a nunnak te kheh thilpha puahnak in pe tsawm tasen.
60005001	Nangmahni lak ah pawlpi kilkhawltu upa te, nang pawlpi kilkhawltu upapi, Khrih tuarnak theipitu le a lang tulai tsungnungnak a tso devetu keima'n nang so sing.
60005002	Nang nena Pathian tuu hon kheh kilkhawl un. A kultsam manin si ngawl in deihsaknak taktak le, ningtsir nung sum deih otnak manin si ngawl in, kilkhawl otnak thinlung taktak thaw kilkhawl un.
60005003	Muangnak nang si manin aapnak tuu hon te vumah a uk in uk mah na ula, amahni tsung tuh in om sawn un.
60005004	Tsin, Tuukhaltu Bawi Ber a lang phangin a vuai thei ngawl tsungnungnak sui lukhuk ngah tu si utsi.
60005005	Tsimi bang deve in khangno te, nang pawlpi kilkhawltu upa te nenah aap tsawm un. Si si, nang vaseng in pakhat le pakhat pe tsawm dun ula, thinniamnak kheh sil un. Heimansim tiphangin, "Mi puarthau heh Pathian in do atsia, mi thinniam heh lainatnak pe si."
60005006	Tsimi manin a hunkim phangin nangmahni a domso thei tuh in, Pathian kut kol nuai ah thinniam un.
60005007	Nangmahni heh ama'n kelen thei a si manin, nang thintsawlnak tehem ama vumah suanberh un.
60005008	Kelen tsawm tel ula, ralring reng un; heitasim tiphangin nang raal Diabol ah kheh khiantih huuk tseih bangin a ei tuh zei in vak tseih si.
60005009	Tsimi manin leivum ah om nang unaupi te'n tsimi bang tuarnak te a tuar deve ongla lam thei in, amah kheh do ula, umnak ah kho ngai in ding un.
60005010	Sinapikhaw Khrih Jesuh thawmin ama kumkhaw tsungnungnak ah keimahni a kotu lainatnak tehem a neitu Pathian in tsillem sung nang tuar zawh in nakimnak, kho ngai in ding theinak, kolnak te thaw in nang kho tiar tu si.
60005011	Ama vumah tsungnungnak le uknak kheh kumkhaw pin kumkhaw tian in om tasen. Amen.
60005012	Me nang ding min heh Pathian lainatnak dik a si lam tetti khannak le nangmahni thapenak heh a tsomnak in ngan atsia, muangtaak unaupi in ka ngaisungnak Silvanas nen pin lai nang kuat sing.
60005013	Nangmahni thaw deng langkhatnak Babylon ah a om pawlpi te'n ngairel tiar nang si. Tsin, ka tsapa Mark ah khen ngairel tiar deve si.
60005014	Pakhat le pakhat itnak thaw thuut dun un. Khrih Jesuh sungah a om nang vaseng nenah thinnuamnak om tasen. Amen.
61001001	Jesuh Khrih sel le lehnak, Simon Piter in kei Pathian le Santu Jesuh Khriha diktsangnak thawmin kei ngahnak umnak bang a manpha umnak a ngahtu te nenah lai nang kuat sing.
61001002	Pathian le Jesuh kei Bawipa nang thei manin, nang nenah lainatnak le thinnuamnak tam leilei tasen.
61001003	Tsungnungnak le nuntsan pha thawmin keimahni a kotupa tsimnak tawnin, nungnak le Pathian awizawng thil tehem kheh ama Pathian sinak huham in pe ongla kei si.
61001004	Tsimi bangin keimahni a penak thawm in, a maktak tak le a manpha ngai thutiam te kheh pe kei si. Tsimi thutiam te manin, tisa otnak pin a leng leivuma suaksualnak pin suak atsia, Pathian sinak nang nei thei devenak tuh in si.
61001005	Me man rori hen nang thazaang hem suah in umnak ah nuntsan pha beet ula, nuntsan pha ah tsimnak beet un.
61001006	Tsimnak ah mah le mah uk tsawm zonak beet ula, mah le mah uk tsawm zonak ah supzonak beet atsia, supzonak ah Pathian awizawng sinak beet un.
61001007	Pathian awizawng sinak ah unau zawnruat dunnak beet ula, unau zawnruat dunnak ah itnak beet un.
61001008	Nangnihni'n me thil tehem heh zen ngai in nang nei a si lekhaw, kei Bawipa Jesuh Khrih tsimnak ah tsing in rah ngawl men si tu ngawl si utsi.
61001009	Me thil te a nei ngawltu hen khawla mubaan ngawl in, a mit tsaw atsia tuma a sual lun somsak saak a si lam kheh hai thong men si.
61001010	Tsimi manin u le nau te, konak le dengnak nang sinak kheh a kho reng tuh in, thasuah leilei un. Tsimi bangin thasuah leilei le utsikhaw, khawsi leh nom tu ngawlla si utsi.
61001011	Tsin, kei Bawipa le Santu Jesuh Khriha kumkhaw uknak sungah lut theinak kheh kangkim ngai in pe tu nang si.
61001012	Nangnihni'n me thu te heh thei atsia, nangmahni ompitu thudik ah nang khopek reng ta sikhen, me thu te nangmahni rel not lehtset heh daithang lawt ngawl sing.
61001013	Si si, me buuk sungah ka om lai sung hem in, nangmahni so not tseih le rel not leh tset heh a maan in ruat sing.
61001014	Kei Bawipa Jesuh Khrih in keimah a muh hamsaak bangin, me ka buuk zam pal tu ka si heh thei tsawm sing.
61001015	Tsimi bek zo ngawl, ka thi zawh in me thu te heh nang phawk reng tuh in, thasuah in zuam rih tu sing.
61001016	Kei Bawipa Jesuh Khrih huham le a leng lehnak thu nangmahni ka rel lailen ngian nei ngai in puah tsawmnak tangthu luun in rel tseih men si ngawl in, kei mit rori in a makleknak a mutu te si si ung.
61001017	A maktak tak tsungnungnak sung pin, "Me pa heh ka it pit tseihnak ka Tsapa si. A vumah tampi ang sing," ti'n ama nenah aw a leng phang len Pa Pathian nen pin tsungnungnak le ultungnak kheh ngah si.
61001018	Amah thaw mual thiangrim vumah kei om dang lai in, vanvum pin aw kheh za si ung.
61001019	Tsin, profet bangin nangmahni rel tuh thu a kip a kho nei lai sing. Nangmahni thinlung sungah ni kong hong arsi suak atsia, khaw a vaar ma hem khawthim min ah vaarnak a daang bangin, me thu te heh thupi nang tsan a sin pha ngai tu si.
61001020	Laithiangrim sunga profet relhamnak te heh, ma thuthu in reltsiang tuh si ngawl si, ti heh thei masa un.
61001021	Heimansim tiphangin profet relhamnak heh minunga deihnak bangin a leng si ngawl in, Raula Thiangrima thawnnak bangin Pathian mi thiangrim te awnnak si sawn si.
61002001	Mi te lak ah profet dik ngawl a om bangin, nangmahni lak ah zirhtu dik ngawl om deve tu si. Amahni'n mi siatsuahtu zirhsualnak te kheh a thupno in nangmahni nenah keng tu atsia, amahni a leitu Bawipa ah riang el tu si. Tsin, amahni tsa senak leng melh tiar tsawm tu si.
61002002	Amahni senak zin kheh mi tampi in lun tu atsia, amahni manin thudik lam kheh relsenak si tu si.
61002003	Hampumnak manin zolnak awnkam thaw luup tu nang si. Tanglai pah in amahni vumah thukhennak heh om thong men ngawl in, amahni senak khehkhen eihmu sung men ngawl si.
61002004	Heimansim tiphangin sualnak a puahtu vanvummi te kheh Pathian in hawi ngawl in, tawp nei ngawl kaw sungah vawr atsia, thimnak thiarri sungah heen in thukhen tuh in siit si.
61002005	Tanglaia leivumpi khehkhen hawi lawt ngawl si. Diktsangnak thu a reltu Noah ah le minung pasarih te kheh san atsia, Pathian awizawng ngawl minung te nenah tilau dung tiar si.
61002006	Sodom le Gomorrah khawpi te kheh vut in tsang tiar atsia, senak ah han si. Amahni heh tuzawh lam phangin a om leh tulai Pathian awizawng ngawl te rikamnak si.
61002007	Tsin, ningtsirnung ngai in a nungtu mi hur te nuainennak mi diktsang Lot ah kheh san si.
61002008	Me mi diktsang pa heh amahni thaw om dang si in, amahni tsannei ngawl puahnak te kheh mu in a za manin ni tin in a diktsang a nungnak kheh dimdor si.
61002009	Bawipa'n sualroihnak sung pin Pathian awizawng te san dan le mi dik ngawl te kheh thukhen ni in tsawh tuh in a siit dan kheh thei si.
61002010	A tsuangtsung in a nawngkai tisa sual otnak bangin a nungtu, le thuneitu heinam ngawltu tsawh tu in siit dan kheh thiam doh zen lai si. Amahni heh mitaw puarthau te le mahni deihnak bek a puahtu te si in, heimah mi nopmawh ngawl in mi thupi ngai te riang kheh relse ngam si.
61002011	Huham nei sawn pittseih in a nase sawn pittseih vanvummi te riang in, amahni tah in thupi sawn te kheh relse ngam ngawl in, Bawipa mai ah raal tsannak awn ngam ngawl si.
61002012	Tsimi bang mihing te heh len atsia, tel men tuh ramsa te bangin, amahni thei baan ngawlnak thil te kheh relse thei si. Tsimi manin amahni nun baal le nawngkai ah khen ral thongberh tulai si.
61002013	Amahni'n sun ni nuai ah zu ri kheh sahnung in a ruat manin, amahni diktsang ngawl man kheh amahni rori in saang tu si. Amahni thaw puai ah laikuang na kil lai in, amahni zolnak le zu ri sahnunga hulnak manin nangmahni ah a baal le nawngkai baang tiar si.
61002014	Amahni'n zuanzam otnak thaw a dim mit nei atsia, sualnak puah ngawl in om thei ngawl in, mi deu te kheh son veng si. Amahni'n hampumnak nei tu in zirhnak thinlung kheh nei atsia amahni heh tsamnaka tsa te si.
61002015	Amahni'n lamzin maan kheh zam in peu atsia, diktsang ngawlnak thaman nempi a tintu Beor tsapa Balaam zin kheh lun si.
61002016	Amah kheh a diktsang ngawl a nun manin haunak tong si. Awn thei ngawl laak khen minung bangin awn atsia, profet pa tawnak kheh kham si.
61002017	Tsimi bang mihing te heh ti om ngawl tikhuar le huiha laan zanzannak meiro bang si. Amahni tsa in khawthim meng kheh kumkhaw in koihsak ham reng ongla si.
61002018	Heimansim tiphangin amahni'n mi zoltu te om min pin a dan taktaktu te kheh a nempi ngawl ngalsak awn tampi awn in, tisa sual otnak le nu le pa sual puah manin hurnak kheh mang in zol thei si.
61002019	Nang luat tiar tu poh sing, ti'n mi te kheh thu a tiam pelh sikhen, amahni rori heh nuntsan sesuaknak-a sel si si. Heitasim tiphangin mi pakhat heh thil pakhata nehnak a si lekhaw amah heh tsimi thila sel si si.
61002020	Amahni'n Bawipa le Santu Jesuh Khrih thei theinak manin leivum nawngkainak pin a dan zawh in, tsimi nawngkainak ah lut leh leu atsia, tsi mi thil ten a neh a si leh lekhaw, dawllam a tawpnak heh a pannak tah in se sawn tu si.
61002021	Amahni'n diktsangnak lamzin a thei zawh in, amahni nenah penak thukhaam thiangrim pin a lehlawi leh tah in, diktsangnak lamzin thei vanglak ngawl a si sawn ta asin amahni tsa pha sawn si.
61002022	Sipelh atsia, "Uitso in ama awknak ei leh," atsia, "Vok in ti a bual tselh phangin tsiardak bual leh si," tinak thutsang simnak a maan bangin amahni vumah leng si.
61003001	Itnak te, tuhen ka laikuat panihnak heh nang kuat sing. Ka laikuatnak a panih ah hen me thu te heh nangmahni phawk leh tiarnak in nang lungmu thiangno kheh nang so sing.
61003002	Profet thiangrim te'n a rel awngnak le Bawipa le Santua lehnak keimahni thukhaam penak thu te la nang phawk leh tuh in ka ngannak si meek si.
61003003	Meheh thei masa un. Dawlta ber hun in nihtsiam bawltu te leng tu in, amahni tisa sual otnak bangin leida tu si.
61003004	Amahni'n, "Ama lengnak thutiam heh kawnai ah sim? Kei pupa te eihmuberh ongla in, thil tehem heh siam pan awng laia bangpah in om reng lai si," ti'n ti tulai si.
61003005	Amahni'n me te heh thei khellem si. Pathian thu in tanglaia van kheh om in, lei heh ti pin dingso atsia, ti ah om si.
61003006	A om awng leilung heh tsimi bangin tilau dung atsia, ral thong si.
61003007	Sipelh atsia tua a om van le leilung heh thukhen atsia, Pathian awizawng ngawl te siatsuah ni tian in tsimi thu thawmin khawm atsia, hal tuh in siit si.
61003008	Sinapikhaw itnak te, Bawipa tsa in ni khat heh kum thawngkhat bang si atsia, kum thawngkhat heh ni khat bang si, tinak me thu kamkhatno heh hai mah na un.
61003009	Mi pawlkhat te'n a ruantsum si, ti'n a ruat tavang poh in Bawipa heh a thutiam lamlen tu in ruantsum ngawl si. Mi pakhatno pohkhen ral thong tu siang ngawl in, kei vaseng in sual kei sir leh ten tuh in, thintsual ngai in keimahni a ngak khokho si sawn si.
61003010	Zan in ruko a leng bangin, Bawipa Ni heh leng tu si. Tsimi ni in van te kheh rung bengbung in pai tu atsia, a sunga thil te kheh a sa leita manin zungberh tu si. Tsin, leilung le a sunga a thil puahnak te kheh kaangberh tu si.
61003011	Me thil tehem heh a boberh tu manin, kawtibang minung si awhnung si tsim? Thiangrimno in le Pathian awizawngno in nung in.
61003012	Van kheh mei thaw in dum tiar atsia, leilung thil te heh a sa leita manin zungberh tu a si manin, Pathian Ni kheh a leng rumrum nom tuh rori in ngaklah tu si ngawl si utsim maw?
61003013	Sinapikhaw keimahni'n ama thutiam bangin mi diktsang te om min van ther le leilung ther kheh ngak si sing.
61003014	Tsimi manin itnak te, tsimi thil te kheh ngak nang si manin, sawibaang ngawl le mawhsiat tuh ngawl in le ama thawmin nang thin a nuam tuh in, thasuah in zuam un.
61003015	Kei unaupi le kei it pittseihnak Paul in ama nenah penak tsimnak mang in, nangmahni lai a kuatnak sunga bangin Bawipa thintsualnak heh sannak si, ti'n ruat ta un.
61003016	Laikuat a ngannak a dang tehem sungah khen me thu tehem heh ngan si. A lai ngannak khenkhat te heh theitsiang a har ngai si. Heimah zirh ngawlnak te le mi thinlung kipkil ngawl te'n tsimi bang laikuatnak te le a dang Laithiangrim te kheh amahni deihzawng in merh atsia, amahni khehkhen siatsuah tsawm si.
61003017	Tsimi manin nangmahni itnak te, me thu te heh nang thei ham ongla manin, kelen tsawm un. Tsimi a si ngawl lekhaw mi suaksual te sonnak lun in, nang kipkhonak pin da khatu si utsi.
61003018	Tsimi tah in kei Bawipa le Santu Jesuh Khrih lainatnak le tsimnak ah khangso sawn ta un. Tuhen le kumkhaw in ama nenah tsungnungnak om reng tasen. Amen.
62001001	A pan pin om atsia keimahni rori in kei zanak, kei mit rori in kei munak, kei pannak, le kei kut rori in kei zennak heh nungnak Thu si.
62001002	Me nungnak kheh lang ongla si. Keimahni'n mu si la ung. Pa thaw om atsia kei nenah tsiang ngai in a langtiarnak kumkhaw nungnak kheh keimahni'n nang nenah tettikhan in phuang si ung.
62001003	Keimahni thaw pawlkomnak nang nei thei devenak tuh in me kei thil mu saak le za saak te heh nang nenah phuang si ung. Tsin, keimahni pawlkomnak diktak heh Pa le a Tsapa Jesuh Khrih thaw in si.
62001004	Tsimita nang angnak a kim theinak tuh in me lai te heh nang kuat si ung.
62001005	Pathian heh vaarnak si atsia ama sungah thimnak heimah om ngawl si tinak thu heh Pathian nen pin za atsia nang nenah phuang si ung.
62001006	Pathian thaw pawlkomnak nei si ung ti pelh atsia, thimnak sungah lei kei daa a si lekhaw keimahni heh thuson rel te si atsia thudik kheh puah ngawl si sing.
62001007	Pathian heh vaarnak sungah a om bangin vaarnak sungah lei kei daa a si lekhaw keimahni heh pakhat le pakhat pawlkomnak a nei te si sing. Tsin, Pathian Tsapa Jesuh Khrih thisen in kei sualnak tehem thiang tiar si.
62001008	Sualnak nei ngawl sing ti'n kei awn a si lekhaw, keimahni le keimahni son tsawm si atsia, kei sungah thudik om ngawl si.
62001009	Kei sualnak kei phuang a si lekhaw, Pathian heh muangtaak le a dik a si manin kei sualnak te kheh zah tu atsia diktsang ngawlnak tehem sung pin khen thiang tiar tu kei si.
62001010	Sual puah ngawl si ung ti'n kei ti asi lekhaw Pathian heh thuson reltu si tiar atsia a thu kei sungah om ngawl si.
62002001	Ka tsano te, nangnihni in sual nang puah ngawlnak tuh in me thil te heh nang nenah lai kuat ngan sing. Mi pakhat khat in sualnak a puah khapang lekhaw Pa nenah kei aiawh in relsaktu a diktsang Jesuh Khrih ah nei si sing.
62002002	Amah Jesuh Khrih rori heh kei sual manin sualzah kunsaktu si. Keimahni tsa ruak si ngawl in leivum pumpi tsa khen si deve si.
62002003	Tuhen ama thukhaam te kei lun asi lekhaw amah kheh theitsiang si sing ti heh thei si sing.
62002004	Mi pakhat in "Amah heh thei sing," ti pelh atsia a thukhaam te a luun ngawl asi lekhaw thuson rel si atsia, a sungah thudik om ngawl si.
62002005	Sinapikhaw tutu a sikhen a thu a luun a si lekhaw Pathian itnak kheh a sungah kimsek taktak si. Me thu manin keimahni heh ama sungah om si ung ti heh theitsiang si ung.
62002006	Ama sungah om reng sing a titu mi in Bawipa leidat daan bang thek in lei a da tuhnak si.
62002007	U le nau te, nang nenah thukhaam ther ngan ngawl sing, sinapikhaw a pan pin nang nei awngnak thukhaam lun kheh si. Thukhaam lun heh a pan pin nang za saak thu kheh si si.
62002008	Tsin, thukhaam ther nang kuat leh sing. Tsimi thukhaam heh amah le nangmahni sungah a dik si si. Heimansim tilekhaw thimnak kheh pai ongla atsia vaarnak dik kheh daang ong si lei.
62002009	Mi pakhat in vaarnak sungah om sing ti atsia a unau a haw a si lekhaw tutian hen thimnak sungah om reng lai si.
62002010	A unau a ittu heh vaarnak sungah om si. Amah khawsi tiar theinak tuh thu heimah om ngawl si.
62002011	Sinapikhaw a unau a hawtu mi kheh thimnak sungah om atsia thimnak sungah leida si. Amah heh thimnak in a mit atsaw tiar manin kawnai ah ka hawh ti theitsawm ngawl si.
62002012	Ka tsano te, ama ming manin nang sualnak zahnak nang si ongla manin lai nang kuat sing.
62002013	Pa te, amah kheh a pan pin thei ongla nang si manin lai nang kuat sing. Dangval te, suaksual pa kheh nang neh ongla manin lai nang kuat sing. Naupangno te, Pa kheh nang thei ongla manin lai nang kuat sing.
62002014	Pa te, amah kheh a pan pin thei ongla nang si manin lai nang kuat sing. Dangval te, nangmahni heh kol atsia Pathian thu heh nang sungah a om manin lai nang kuat sing. Tsin, nangmahni'n suaksual pa kheh neh ongla si utsi.
62002015	Leivum a sikhen a sunga om thil te a sikhen it mah na un. Mi pakhat khat in leivum a it asi lekhaw Pa itnak kheh ama sungah om ngawl si.
62002016	Heimansim tiphangin leivum ah a om thil tehem tinak taksa otnak, mit pan otnak, le nunnak ah tuangkhawngnak te pawl heh Pa nen pin a leng si ngawl in, leivum pin a leng si.
62002017	Leivum le leivum otnak te heh a pai thei si; sinapikhaw Pathian deihnak a puahtu heh kumkhaw in kho si.
62002018	Ka tsano te, tuhun heh hun dawlta ber hun si. Khrih dotu heh leng tulai si ti nang za ongla bangin, tu riang hen Khrih dotu tampi om si. Me thu manin tuhun heh hun dawlta ber hun si ti heh thei si sing.
62002019	Amahni heh keimahni nen pin a suak te sipelh atsia, keimahni thaw sengdun ngawl si ung. Heimansim tiphangin amahni heh keimahni thaw a seng dun a si lekhaw kei nenah om reng tu si. Sinapikhaw keimahni nen pin a suaknak manin amahni heh a vaseng in keimahni thaw sengdun ngawl si ti heh tsiangno in langtiar tsawm si.
62002020	Sinapikhaw nangmahni heh a Thiangrim Pa nen pin sathau pawhnak nang si ongla manin thil tehem kheh thei si utsi.
62002021	Thudik nang thei ngawl manin nang nenah lai kuat ka ngannak si ngawl si. Sinapikhaw nangnihni in thudik kheh thei atsia tsimi thudik ah hen heimah thuson peh ngawl si ti kheh thei si utsi.
62002022	Thuson reltu heh tu sim? Jesuh heh Khrih si ngawl si ti'n a eltu kheh si. Pa le Tsapa a eltu heh Khrih dotu si.
62002023	Tutu sikhen Tsapa a eltu hen Pa nei ngawl si. Tsapa a theitsiangtu hen Pa khen nei deve si.
62002024	Tsimi a si manin a pan pin nang zanak thu sungah om reng ta un. A pan pin nang zanak thu sungah nang om reng a si lekhaw Tsapa le Pa sungah om reng deve tu si utsi.
62002025	Tsin, kei nenah a thutiam saak thutiamnak heh kumkhaw nungnak heh si.
62002026	Nangmahni zol tu in a zuam tseihtu mi te manin me thil te heh nang nenah ka ngannak si.
62002027	Pathian nen pin sathau pawhnak tso ongla nang si manin tsimi sathau pawhnak kheh nangmahni sungah om reng si. Midang te zirhnak kul leh ngawlla si utsi. Sinapikhaw thil tehem tsimi sathau pawhnak thawmin zirhnak si utsi. Me heh thudik si, thuson si ngawl si. Tsimi sathau pawhnak ah nangmahni a zirhnak bangin ama sungah om reng tu si utsi.
62002028	Tsimita ka tsano te, amah a lang hun phangin keinihni'n ama tolhlehnak mai ah khen zak ngawl in kei muangkeek reng theinak tuh in ama sungah om reng un.
62002029	Pathian heh a diktsang si ti nang thei a si lekhaw diktsangnak a puahtu mi tehem heh Pathian hingnak te si ti kheh thei si utsi.
62003001	Keimahni heh Pathian tsa te si sing ti'n konak kei si theinak tuh in, Pa penak itnak heh kawzah lawmlawm sim ti heh pan tsuuk un. Tsimi manin leivum hen keimahni thei kha ngawl si. Heimansim tiphangin leivum hen amah thei ngawl si.
62003002	Ka itnak te, tuhen keimahni heh Pathian tsa te si sing; sipelh atsia hei bang si tulai si sing im ti heh langtsiang lai ngawl si. Sinapikhaw Bawipa a lang phangin keimahni heh amah thaw bangve tu si sing. Heimansim tiphangin Bawipa sinak bangthek in mu tu si sing.
62003003	Tsin, Bawipa sungah limdiknak a neitu tehem in amah a thiangrim bangin thiangrim tiar tsawm tasen.
62003004	Tutu sikhen sual a puah tu heh tsan nei ngawl si. Heitasim tilekhaw sual tinak heh tsan nei ngawl heh si.
62003005	Bawipa heh keimahni sual lesak tu in lang si ti heh thei si utsi. Sipelh atsia amah ah sual om ngawl si.
62003006	Tutu a sikhen Bawipa ah a om rengtu hen sual puah ngawl si. Tutu a sikhen sualnak a puahtu mi hen amah heh mu awng ngawl in a theikhen thei awng ngawl si.
62003007	Ka tsano te, tumah in nang zol mah na tasen. Bawipa heh a diktsang bangin diktsangnak a puahtu heh mi diktsang si.
62003008	Sualnak a puahtu heh diabol nen pina si. Heimansim tiphangin diabol heh a pan pin pan sual puah ong si lei. Pathian Tsapa a langnaka tuumnak heh diabol napernak te siatsuah tu in si.
62003009	Tutu sikhen Pathian hingnak hen sualnak puah ngawl si; heimansim tiphangin Pathian laitsi kheh ama sungah a om reng manin sual puah thei ngawl si. Heita tiphang amah heh Pathian hingnak si ong si lei.
62003010	Me mun keek ah hen Pathian tsa te le diabol tsa te kheh langtsiang si. Tutu a sikhen diktsangnak puah ngawl in le ama unau a it ngawltu heh Pathian nen pina si thei ngawl si. Pakhat le pakhat it dun un.
62003011	A pan pin pan nang theinak thu heh me heh si, pakhat le pakhat it dun rori ta un.
62003012	A naupa vumah suaksual in a reektu mi suaksual Kain bangin si kha mah na un. Hei manin a naupa reek sim? Heitasim tiphangin a naupa naper te diktsang atsia ama naper te heh a sesuak manin si.
62003013	Ka u le ka nau te, leivum mi te'n nangmahni a haw phangin lunglawi mah na un.
62003014	Keimahni hen kei unau te kei it manin thihnak pin nungnak ah a leek te si sing ti heh thei si sing. Ama unau a it ngawltu heh thihnak sungah om reng lai si.
62003015	Tutu sikhen a unau a hawtu heh tualreek si. Tualreektu te heh amahni sungah kumkhaw nungnak om ngawl si ti heh thei si utsi.
62003016	Khrih in keimahni tsa in a nunnak a liamnak manin Pathian itnak heh meheh si ti thei si sing. Tsin, keimahni khen kei u le nau te tsa in nunnak liam deve kul si sing.
62003017	Sinapikhaw tutu a sikhen me leivum ah leivum thilri hausa ngai pelh atsia a dasam pittseih a unau kheh a mu phangin ngeihharnak thinlung a nei ngawl a si lekhaw kawti bangin Pathian itnak kheh a sungah om thei tu sim?
62003018	Ka tsano te, thu le awnkam bek in si ngawl in napernak le thudik thaw it dun tu si sing.
62003019	Me thu manin keimahni heh thudik thaw a sengdun te si sing ti heh thei si sing. Tsin, Bawipa mai ah kei thin muang thei tu si sing.
62003020	Kei thinlung in keimahni a han a si lekhaw Pathian heh kei thinlung tah in mak sawn si. Ama'n heizongza theiberh si.
62003021	Ka itnak te, kei thinlung in keimahni a han ngawl lekhaw Pathian lam ah thin muangnak nei si sing.
62003022	Keinihni in a thukhaam te luun atsia a mai ah a angnak thil te kheh kei puah a si lekhaw a nenah kei ngennak taak hem ngah si sing.
62003023	Tsin, a thukhaam heh me heh si: Kei nenah thukhaam a penak bangin Jesuh Khrih um rori tu atsia pakhat le pakhat it dun tu si sing.
62003024	Tuhen a thukhaam te a luuntu heh Bawipa sungah om reng atsia Bawipa khen ama sungah om reng deve si. Bawipa'n Raula kei nenah a penak thawmin amah heh kei sungah om reng si ti heh thei si sing.
62004001	Ka itnak te, raula taak hem um mah na un; sinapikhaw me raula te kheh Pathian nen pina si maw, si ngawl sim ti kheh tsuul masa ta un. Heimansim tiphangin profet dik ngawl tampi kheh leivum ah leng ongla si.
62004002	Pathian Raula heh tibang hen theithiam tu si utsi: Jesuh Khrih heh tisa in leng si ti'n a phuangtu raula taakhem heh Pathian nen pina si.
62004003	Jesuh Khrih heh tisa in leng ngawl si ti'n a phuangtu raula taakhem heh Pathian nen pina si ngawl si. Me heh Khrih dotu raula si. Amah heh leng ongla si atsia tuhen leivum ah om reng si lei ti heh thei si la utsi.
62004004	Ka tsano te, nangmahni heh Pathian-a si utsi. Heimansim tilekhaw nang sungah a omtu heh leivum ah a omtu tah in mak sawn si. Tsimi manin amahni kheh neh ongla si utsi.
62004005	Amahni heh leivuma neinak te si. Heimansim tiphangin amahni hen leivum thu te rel atsia, leivum mi te khen amahni thu kheh ngai si.
62004006	Keimahni heh Pathian neinak te si sing. Pathian a theitu in kei thu ngai atsia, Pathian a thei ngawltu te'n kei thu ngai ngawl si. Me thu manin thudik raula le zoltu raula kheh theithiam si sing.
62004007	Ka itnak te, pakhat le pakhat it dun tu si sing; heimansim tiphangin itnak heh Pathian-a si. Itnak a neitu tehem heh Pathian hingnak si atsia Pathian khen thei si.
62004008	Itnak a nei ngawltu heh Pathian-a si ngawl si. Heimansim tiphangin Pathian heh itnak si.
62004009	Pathian in a itnak heh kei nenah tibang hen muh si. Pathian in a neih lamtsang Tsapa kheh leivum ah leh si. Heitasim tiphangin keimahni heh ama thawmin kei nung theinak tuh in si.
62004010	Itnak heh meheh si, keimahni'n Pathian kei it heh si ngawl si, sinapikhaw ama'n keimahni it atsia kei sualnak manin sualzah kunsaktu tuh in a Tsapa kheh leh si.
62004011	Ka itnak te, Pathian in keimahni a it leita a si lekhaw keimahni khen pakhat le pakhat it dun kul himhim si sing.
62004012	Minung tumah in kontik khen Pathian mu awng ngawl si. Pakhat le pakhat kei it dun a si lekhaw keimahni sungah Pathian om reng atsia, ama itnak kheh keimahni sungah kimsek si.
62004013	Me maan hen ama sungah kei om reng le amah kei sungah a om reng kheh thei si sing. Heitasim tiphangin ama Raula kheh kei nenah pe si lei.
62004014	Pathian in Tsapa heh leivum Santu tuh in leh si lei ti heh keimahni'n mu in tettikhan ongla si ung.
62004015	Tutu a sikhen Jesuh heh Pathian Tsapa si ti'n a phuangtu heh a sungah Pathian om atsia amah khen Pathian sungah om si.
62004016	Pathian in keimahni tsa in a neinak itnak kheh thei in um ongla si sing. Pathian heh itnak si. Tsimita, itnak sungah a om rengtu heh Pathian sungah om atsia, Pathian khen ama sungah om si.
62004017	Me thu ah hen keimahni lak ah a nakim itnak kei nei ngah ongla manin thukhennak ni tsa in ralphanak nei si sing. Heimansim tilekhaw keimahni heh Bawipa sinak bangthek in me leivum ah om si sing.
62004018	Itnak sungah kihnak om ngawl si, sinapikhaw a nakim itnak hen kihnak kheh nawt si. Heitasim tilekhaw kihnak ah khen tsawhkuan om si. Sinapikhaw kihnak a neitu heh itnak sungah nakim thei lai ngawl si.
62004019	Pathian in keimahni a it masa ongla manin amah it si sing.
62004020	Mi pakhat khat in, "Pathian it sing," ti pelh atsia a unau a haw a si lekhaw amah hen thuson rel si. Heimansim tiphangin a mu theinak a unau a it ngawltu mi khen a mu awng ngawlnak Pathian kheh kawtibangin it thei tu sim?
62004021	Tsimita Pathian a ittu hen a unau khen a it himhim tuh si, tinak me thukhaam heh ama nen pin ngah si sing.
62005001	Tutu sikhen Jesuh heh Khrih si ti'n a umtu heh Pathian hingnak si. Tsin, Pa a ittu tehem hen Pa sung pin a piang te kheh it deve si.
62005002	Keimahni'n Pathian it in a thukhaam te kei luun phangin Pathian tsa te kheh it si sing ti heh thei si sing.
62005003	A thukhaam te kei luun heh Pathian kei it si. A thukhaam te heh luun harsa si ngawl si.
62005004	Heimansim tiphangin Pathian hingnak tehem in leivum neh thei si. Leivum neh theinak heh kei umnak heh si si.
62005005	Jesuh heh Pathian tsapa si ti'n a umtu mi siar ngawl leivum nehtheitu tu om sim?
62005006	Jesuh Khrih heh ti le thisen in leng si. Ti ruak si ngawl in ti le thisen thawmin leng si. Raula heh thudik a si manin me thu heh Raula in tettikhan si.
62005007	Vanvum ah tetti khantu pathum om si: Tsimi te heh Pa, Thu le Raula Thiangrim si. Me te pathum heh pakhat si.
62005008	Leivum ah khen tettikhantu pathum om deve si: Tsimi te heh Raula, ti le thisen si. Me te pathum heh thu munkhat si.
62005009	Minung te nen pin tetti khannak kei saang a si lekhaw Pathian nen pina heh mak sawn lai si. Me tetti heh Pathian in a Tsapa thu ah tetti a khannak kheh si.
62005010	Pathian Tsapa a umtu khen amah ah tetti nei si, Pathian a um ngawltu khen Pathian kheh thuson rel si tiar si. Heimansim tiphangin Pathian in ama Tsapa thu ah tetti a khannak kheh um ngawl si.
62005011	Tsin, tetti khannak heh me heh si: Pathian in kumkhaw nungnak pe kei si, tsimi nungnak heh a Tsapa sungah om si.
62005012	Tsapa a neitu in nungnak nei si, Pathian Tsapa a nei ngawltu in nungnak nei ngawl si.
62005013	Pathian Tsapa a umtu hen kumkhaw nungnak nei ongla si ti nang thei theinak tuh in le Pathian Tsapa ming nang um reng theinak tuh in me lai te heh nang nenah nang kuat sing.
62005014	Tuhen ama deihzawng in saw kei ngen a si lekhaw ama'n kei zasak si ti heh ama sungah kei muangnak heh si si.
62005015	Hei bang bang kei ngennak taakhem ama'n zasak si ti kei thei a si lekhaw kei ngennak tehem kheh ngah si sing ti kheh thei si sing.
62005016	Mi pakhat khat in thihnak ah a lenpi ngawl sualnak a puah tseih a unau kheh a mu a si lekhaw sawngen sak sehla thihnak ah a lenpi ngawl sual a puahtu te kheh Pathian in nungnak pe tu si. Thihnak taak sual om si. Tsimi tsa tuh in sawngen sen ka tinak si ngawl si.
62005017	Diktsang ngawlnak tehem heh sual si. Thihnak ah a lenpi ngawl sual om si.
62005018	Tutu sikhen Pathian hingnak te hen sual puah ngawl si ti thei si sing. Sinapikhaw Pathian hingnak a situ in amah le amah keem tsawm si. Tsimita mi suaksual pa'n amah kheh tong thei nom tu ngawl si.
62005019	Keimahni heh Pathian-a te si ung ti le, leivumpi heh mi suaksualpa thu nuai ah om si ti heh thei si sing.
62005020	Pathian Tsapa leng atsia Pathian diktak kheh kei thei theinak tuh in thei zo theinak pe kei si ti kheh thei si sing. Keimahni heh a dik Pathian le a Tsapa Jesuh Khrih sungah om si sing. Me heh Pathian diktak le kumkhaw nungnak si.
62005021	Ka tsano te, milim te kheh pial ta un. Amen.
63001001	Pawlpi huaitu upa, keimah Johan in thudik sungah ka itnak, upat taak minu le a tsa te nenah laikuat sing. Keimah ruak si ngawl in thudik a theitu tehem in nang it si.
63001002	Heitasim tilekhaw kei sungah a om reng thudik heh keimahni thaw a kumkhaw in om reng tu si.
63001003	Pa Pathian le Pa-a Tsapa Bawipa Jesuh Khrih nen pin lainatnak, ngeihharnak le thinnuamnak, thudik le itnak kheh nang nenah om tasen.
63001004	Nang tsa khenkhat te'n Pa nen pin thukhaam kei saangnak bangin thudik sungah leidaa si ti ka mu phangin ka angnak heh maktak si.
63001005	Upat taak minu, na nenah thukhaam ther ngan ngawl sing. A pan pin kei nei saak pakhat le pakhat it dunnak nei tu in na kun sing.
63001006	Itnak tinak heh a ma thukhaam te bangin kei nung heh si. A pan pin nang za saak bangin a thukhaam heh nang luun rori tuhnak si.
63001007	Jesuh Khrih heh tisa in leng si ti'n a phuang ngawltu, mi zolthei tampi leivum ah leng ong si lei. Me heh mi zoltu le Khrih dotu si.
63001008	Kei napernak te sung thong ngawl in thaman a kimsek in kei ngah theinak tuh in nangmahni le nangmahni keem tsawm un.
63001009	Tutu sikhen daan a heektu te heh Khrih zirhnak ah om reng ngawl atsia Pathian khen a nei ngawl te si. Khrih zirhnak ah a om rengtu tehem khen Pa le Tsapa neikop si.
63001010	Mi pakhat khat nang nenah leng atsia tsimi bang zirhnak a keng ngawl a si lekhaw nang inn ah dungtiar mah na ula awka lum thaw khen vaimuak mah na un.
63001011	Heimansim tiphangin awka lum thaw na vaimuak a si lekhaw ama puahnak sesuak kheh lawm deve si tsi.
63001012	Nangmahni laikuat tuh thu tampi nei lai sing. Laiti mang in lainah vumah ngan ot ngawl sing. Sinapikhaw nang angnak a kimsek theinak tuh in nang nenah hawh in maitsang tsan dun in awntsawp tu heh limdik sing.
63001013	Pathian dengnak na tsernu-a tsa te'n nuk na set si. Amen.
64001001	Pawlpi huaitu upa, keimah Johan in a itnung ngai, thudik sungah ka it ngainak Gaius nenah laikuat sing.
64001002	Ka itnak, nangmah hen na nunnak a hausa bangin thil tehem ah hausa atsia taksa damno in na om theinak tuh in sawngen sing.
64001003	Thudik sungah na leidanak bangin u le nau te leng atsia thudik sungah na om kheh tetti a khan phangin ka ang daan heh maktak si.
64001004	Ka tsa te'n thudik sungah nung si ti thu ka za phangin ka angnak tah in mak sawn angnak nei ngawl sing.
64001005	Ka itnak te, u le nau te tsa le mikhual te tsa in nang puahnak hem ah muangtaak ngai in puah si utsi.
64001006	Amahni khen nang itnak thu kheh pawlpi mai ah tettikhan si. Nangnihni'n amahni khualvak min tuh ah Pathian deihnak bangin nang la leh a si lekhaw tsimi heh thilpha nang puah si si.
64001007	Heimansim tilekhaw amahni khen ama ming thawmin hawh si, sipelh atsia Gential te nen pin lenak heimah nei ngawl si.
64001008	Tsimi manin keinihni in thudik tsa in naperpitu te kei si theinak tuh in me bang minung te kheh saang tu si sing.
64001009	Pawlpi nenah laikuat ngan ongla sing. Sinapikhaw mi vumah om a nuamtu Diotrefas in kei saang nuam ngawl si.
64001010	Tsimi manin ka leng phangin amah hen a thiltinak te le keimahni do in iksiknak awn sesuak le thutam a sinak te kheh phawk leh tiar tu sing. Tsimi bek lungkim lai ngawl in amah rori khen u le nau te kheh saang nuam ngawl atsia, a saang nuamtu te sawn kheh kham atsia pawlpi sung pin khen nawt si.
64001011	Ka itnak te, thil sesuak kheh tsuung mah na ula, thilpha kheh tsuung sawn un. Thilpha a puahtu heh Pathian-a si atsia, thil pha ngawl a puahtu hen Pathian mu ngawl si.
64001012	Demetrius in mi tehem le thudik pin tetti khannak pha nei si. Keimahni khen tetti si deve si ung. Tsin, kei tetti khannak heh a dik si ti thei si utsi.
64001013	Lai ngan tuh tampi nei lai sing, sinapikhaw laiti le lai ngannak thaw ngan ot ngawl sing.
64001014	Sinapikhaw a rei ngawl in nangmahni tawk tu atsia maitsang tsan dun in kei awntsawp ngah dang tu kheh limdik sing. Na vumah thinnuamnak om tasen. Kei rualpi te'n nuk na set si. Rualpi te a ming lam rori in nukset sak sawh in maw.
65001001	Jesuh Khriha sel le Jeim nau Jude in, konak te, Pa Pathiana thiangrim tiarnak le Jesuh Khrih hungnak te nenah lai nang kuat sing.
65001002	Nang nenah ngeihharnak, thinnuamnak le itnak kheh zai leilei tasen.
65001003	Ka itnak te, kei tsodangnak sannak thu nang nenah laikuat tu in nase ngai in ka zuam tseih thahlam in mi thiangrim te nenah veikhat thu in aapnak umnak nang hung tuh in nangmahni sonak lai ngan ka kultsam lam thei sing.
65001004	Heimansim tiphangin tanglai pah in han tuh in theihdik saak Pathian awizawng ngawl mi pawlkhat te'n a thup kuhrukno in nangmahni lak ah luut atsia, Pathian lainatnak kheh hurnak ah her in, kei neih lamtsang Bawipa Pathian le kei Bawipa Jesuh Khrih kheh el si.
65001005	Bawipa'n Izip rama a minung te kheh san atsia, tsimi zawh in a um ngawltu te siatsuahberh si. Me thu heh na thei saak a sipelh sikhen na rel not leh ot sing.
65001006	Tsin, amahni bul thuneinak kilkhawl ngawl in a om min a zamtu vanvummi te kheh a maktak tak thukhen ni in a thukhen tuh in, thimnak sungah kumkhaw thiarri thaw heen in koihham si lei.
65001007	Tsimi bangin Sodom le Gomorrah, a kawnvela khawpi te'n tsimi vanvummi te bangin ningtsir nung nu le pa sual puahnak ah pe tsawm atsia, mipa le mipa nupang le nupang sual a puah manin kumkhaw mei alh sungah phuzul in santeh tuh in koih si.
65001008	Tsimi bang deve in mangmantu te'n amahni ruangpum kheh nawngkai tiar tsawm atsia, uktu te kheh el in, upattaak te kheh relse si.
65001009	Sinapikhaw vanvummi a lian ber Mikhael ah riang kheh diabol ah thaw zuam dun in, Mawsi ruang thu ah a sol dun phangin nautat in mawhsiat ngam ngawl in, "Bawipa'n na hau tasen," ti'n ti si.
65001010	Sinapikhaw me bang mihing te hen a thei ngawlnak taak hem relse si. Amahni'n thuruatnak nei ngawl ramsa te bangin, amahni sesuak theinak taak hem mang in amahni le amahni se tiar tsawm si.
65001011	Amahni heh mi lungsenung te si. Heimansim tiphangin amahni'n Kain lampi ah hawh si. A miat ngah tu in Balaam hawhsualnak ah hampum ngai in daan dang atsia, Korah ralthonak ah se thong dangberh si.
65001012	Amahni heh itnak puai nang puahnak ah mitmai baal tiartu te si. Amahni'n tsimi puai ah zak ngawl in nangmahni thaw laikuang a kil lai in amahnia bek lai suak tsawm si. Amahni heh huiha laannak ti pai ngawl meiro, veinih thi atsia a ham thawlom in botnak a rah ngawl thingkuang ro bang si.
65001013	Amahni heh tipi tilet nase ngai bang si. A zahtsak mualphonak kheh tiphul bangin suak a tsia arsi zuang te bang si. Tsimi bang te tsa in khawthim meng kheh kumkhaw in koihsak ham reng ongla si.
65001014	Adam pin khang sarihnak Enoch in amahni thu kheh profet bangin phuang si, "Ngai in, Bawipa kheh a mithiang thawngsawm te thaw leng si.
65001015	Mi tehem thukhen tu in le, amahni laka Pathian awizawng ngawl tehem in Pathian awizawng ngawl in sual a puahnak Pathian awizawng ngawl nuntsan tehem, le Pathian awizawng ngawl misual te'n halta ngai in a puahnak thil te manin Pathian vumah a awnnak tehem langtsiang tiar tu in leng si," ti'n relham si.
65001016	Amahni heh mi phutsiar te, mi siak thei te, amahni tisa sual otnak bangin a leida te, mi awntaksa te, ma miatnak tuh manin mi ziap thei te si si.
65001017	Sinapikhaw nangnihni itnak te, kei Bawipa Jesuh Khrih lehnak te rel awngnak thu te kheh nik reng un.
65001018	Hun dawlta ber in mi zohsuam theitu te le amahni Pathian awizawng ngawl in tisa sual otnak a luntu te suak tulai si, ti'n rel awng nang si.
65001019	Tsimi bang mihing te heh khen dunnak a suak tiartu le Raula nei ngawl te si in, tisa mi te si.
65001020	Sinapikhaw itnak te, nang umnak thiangrim ber vumah khangso ula, Raula Thiangrim in sawngen un.
65001021	Kumkhaw nungnak ngah tu in kei Bawipa Jesuh Khrih ngeihharnak nang ngaklah reng lai hen Pathian itnak ah kelen tsawm reng un.
65001022	Theikhen thiamnak nei ula, mi pawlkhat te kheh ngeihhar un.
65001023	Midang te kheh kihnak thaw san ula mei sung pin kaisuah un. Tsin tisa manin a baal puan kheh haw un.
65001024	Tuhen a tan thei te lak pin a kelen theitu, le ama mai ah mawhnak nei ngawl in ama tsungnungnak maitsang ah ang tihtak in nang ang tuh in a aap theitu,
65001025	keimahni Santu Pathian, amah pakhat bek atsim nenah tsungnungnak le thawmliannak, uknak le huham kheh tuhen le kumkhaw in om reng tasen. Amen.
66001001	Meheh Jesuh in a sel te nenah muh tuh in Pathian in amah a penak Jesuh Khrih-a Thuphuan si in, a hun rei ngawl in a leng pal tuh thu si. Tsimi heh Pathian in ama vanvummi te leh atsia, a tuumnak kheh a selpa Johan ah rel si.
66001002	Johan in Pathian thu le Jesuh Khrih tetti khannak te le a munak thil hem kheh tettikhan si.
66001003	Hun a nong ongla manin a siartu le mailam thu rel hamnak a zatu, le tsimi sungah ngannak te a luntu heh mi ang si.
66001004	Keimah Johan in Asia rama pawlpi pasarih te nenah lai nang kuat sing. A om lai tum, a om ongla le a leng tulai pa nena, le a kumpibawi tohkheng maia Raula pasarih nena, le
66001005	muangtaak tetti, mithi te lak pin tho masa ber, le leilung vuma kumpibawi tehem uktu Jesuh Khrih nena lainatnak le thinnuamnak kheh nang nenah om tasen. Keimahni a ittu le ama thisen rori in keimahni sualnak a som thiangtu, le
66001006	a Pathian le a Pa nenah kumpibawi le suang si tu in keimahni a puahtu amah nenah tsungnungnak le uknak kheh kumkhaw, kumkhaw om tasen. Amen.
66001007	Ngai un, amah heh meiro thaw in leng tu atsia, mit taak hem in amah kheh mu tu in, amah suntu te khen mu deve tu si. Ama manin leilung vuma hin le nam tehem kap tu si. Si si, Amen.
66001008	"Keimah heh Alpha le Omega, a Pannak le a Tawpnak si atsia, a om laitum, a om ongla le a leng tulai Thawmlian Ber ah sing," ti'n Bawipa'n ti si.
66001009	Keimah Johan ah heh nangmahni unaupi si in, harsanak nang tuarnak ah le Jesuh Khrih uknak ah le thintsualnak ah a peh deve tu si atsia, Jesuh Khrih tetti khannak Pathian thu manin Patmos tinak tikulh ah om sing.
66001010	Bawipa-a Ni in Raula in om sing. Tsin, ka ninglama ngunrasem ring ngai bang aw kheh za sing.
66001011	Tsimi aw khen, "Keimah heh Alpha le Omega, Masa ber le Dawlta ber ah sing," tsin "Na munak thil te heh laibu sungah ngan la, Asia rama pawlpi pasarih: Efesa, Smirna, Perkamos, Thiatira, Sardis, Filadelfia le Laodisia te nenah kuat in," ti'n ti ka si.
66001012	Tsimi phangin keimah awnpitu kheh mu tu in her sing. Ka her phangin sui meiinn pasarih te kheh mu sing.
66001013	Meiinn pasarih laingial ah khawpek tian khup in angki tsual sil in, sui awm kilh in a awm a kilhtu Mi Tsapa bang kheh om si.
66001014	A lu le a sam te heh tuu mul bangin ngo in, vur bangin ngo atsia, a mit heh mei alh bang si.
66001015	A kawng te heh mei ah ernak daar tsiit bang si. A aw heh ti lian thawm bang si.
66001016	A taklam kut in arsi pasarih vong atsia, a kam pin lehlam le lehlam hiam vangsang suak si. A mai heh sun ni sa bangin vaar um si.
66001017	Amah ka mu phangin mithi bangin a kawngbul ah du sing. Sinapikhaw ama'n a taklam kut kheh ka vumah suan atsia, "Kih mah nen. Keimah heh Masa ber le Dawlta ber ah sing.
66001018	Tsin, a nungtu ah si atsia, thi si lang; ngai in, kumkhaw pin kumkhaw tian in nung sing. Amen. Tsin, mithi khaw le thihnak tsabi nei sing.
66001019	Na mu saak thil te le thil a om te le tuzawh in a om leh tulai thil te heh ngan in.
66001020	Ka taklam kut ah na munak arsi pasarih thuthup le sui meiinn pasarih thuthup heh: arsi pasarih heh pawlpi pasarih-a vanvummi te si. Na munak meiinn pasarih te heh pawlpi pasarih te si.
66002001	"Efesa pawlpia vanvummi nenah ti hen ngan in, 'A taklam kut ah arsi pasarih vong atsia, sui meiinn pasarih lak ah a vaktu pa'n me thu te heh rel si,
66002002	"Na naper te, na rimsunak te, na thintsualnak te le mi sesuak te na pan men zo ngawl lam heh thei sing, lehnak te si ung, ti'n ti tsawm atsia, lehnak a si ngawl te kheh tsuldek in thuson rel a si kheh phoksek si tsi.
66002003	Keima ming manin zuam ngai in le thintsual ngaino in rimsu tuar atsia, thinnau lawt ngawl si tsi.
66002004	Sinapikhaw a masa bera na itnak la zam si tsi. Me heh na mawhsiat sing.
66002005	Tsimi manin na da min heh nik reng in. Na sual sir la na naper masa ber kheh per leh in. Tsimi bangin na sir leh ngawl a silekhaw, na nenah rang ngai in hawh angkhaw, na meiinn vaarnak kheh a om min pin na thawnsak tu sing.
66002006	Sinapikhaw meheh nei si tsi, ka haw ngainak Nikolai te puahnak heh haw si tsi.
66002007	"Raula in pawlpi te nenah a relnak heh beng a neitu tehem in za tasen. A nehtu te heh Pathian Paradise laingiala nungnak thingrah ei theinak khuan pe tu sing."'
66002008	"Smirna pawlpia vanvummi nenah ti hen ngan in, 'Me thu te heh thi atsia a nung leh Masa ber le Dawlta ber a relnak si,
66002009	"Na naper te, harsa na tuarnak te le na dasam ngai lam na thei sing. Sinapikhaw hausa ngai reng si tsi. Jew miphun sing, ti tsawm in Jew miphun si ngawl, sinapikhaw Satan sinakok te si in tsimi te'n pawlpi a relsenak kheh thei sing.
66002010	Na tuar pal tuh te heh heimah lau mah nen. Tsulnak na si theinak tuh in nangmahni laka mi pawlkhat te heh diabol in thawng toh pal tu si. Tsin, ni sawm sung biat harsanak tuar tu si tsi. Thi tian in muangtaak ngai in om la, nungnak sui lukhuk na pe tu sing.
66002011	"Raula in pawlpi te nenah a relnak heh beng a neitu tehem in za tasen. A nehtu te heh veinih thihnak in harnak pe tu ngawl si."'
66002012	"Perkamos pawlpia vanvummi nenah ti hen ngan in, 'Me thu te heh lehlam le lehlam hiam vangsang a neitupa, keima relnak si,
66002013	"Na naper te le na om min heh thei sing. Tsimi heh Satan tohkheng si. Ka ming heh beekpek si tsi. Tsin, ka muangtaak martar Antipas ah heh nangmahni laka Satan om min ah reeknak a si hun riang in na umnak kheh el lawt ngawl si tsi.
66002014	Sinapikhaw nangmah mawhsiat tuh dawmlaino nei sing. Heimansim tiphangin nangmahni lak ah Balaam zirhnak a pomtu a om manin si. Balaam in Balak ah kheh Israel tsa te mai ah khawsi tuh koih tu in, le milim bawlnak sa ei tu in, le ningtsir nung ngai in nu le pa sual puah tu in zirh si.
66002015	Tsin, ka haw ngainak Nikolai zirhnak a pomtu te khen nei meek si tsi.
66002016	Na sual sir in. Na sir leh ngawl a si lekhaw na nenah rang ngai in leng angkhaw, ka kama vangsang thaw in Nikolai zirhnak le Balaam zirhnak a luntu te kheh do tu sing.
66002017	"Raula in pawlpi te nenah a relnak heh beng a neitu tehem in za tasen. A nehtu te heh a ei tuh in thupnak manna sang pe tu sing. Tsin, lung ngo pe tu sing. Lung ngo vumah ming ther ngannak heh pumpak in a saangtu siar ngawl tumah in thei ngawl si."'
66002018	"Thiatira pawlpia vanvummi nenah ti hen ngan in, 'Me thu te heh mei alh bang mit a neitu le daar tsiit bang kawng a neitu Pathian Tsapa-a relnak si,
66002019	"Na naper te, na itnak, na napernak, na umnak le na thintsualnak, le na naper lai in dawlta bera na naper heh a masa bera na naper tah in a nase sawn lam kheh thei sing.
66002020	Sinapikhaw nangmah mawhsiat tuh dawmlai nei sing. Heimansim tiphangin ka sel te kheh a ningtsir nung nu le pa sualnak puah tu in, le milim bawlnak sa ei tu in nupang profet sing, ati tsawmtu minu Jezebel ah kheh zirh in zol tu in na siang manin si.
66002021	Amah kheh a ningtsirnung nu le pa sual a puahnak sirlehnak hun pe sing. Ama'n a sual sir nuam ngawl si.
66002022	Ngai in, tsimi nu kheh eihkhun vumah vawr tu sing. Tsin, a zuanzam pinak te khehkhen amahni nuntsan te a sir leh ngawl nungsang, harsanak nase tuar tiar tu sing.
66002023	Tsimi nu tsa te kheh thihnak in reek tu sing. Tsin, pawlpi tehem in keimah heh lungmu le thinlung a zeitu ka si lam thei tu si. Tsin, nang vaseng in nangmahni napernak bangin pe tulai sing.
66002024	"Sinapikhaw nangmah le Thiatira pawlpi sunga midang te, Satan-a thuthuk tinak tsimi zirhnak kheh nei ngawl si utsi. Tsimi zirhnak a thei ngawl nangmahni vumah a dang thilrit suan kal tu ngawl sing.
66002025	Sinapikhaw ka leng tian in nang nei saak kheh beekpek un.
66002026	A nehtu te le a tawp tian in keima naper a per rengtu te heh miphun te vumah thuneinak pe tu sing,
66002027	'Beel vawtua beel vawnak heh dengkeh reihnak a si bangin, ama'n miphun te kheh thiar thembawk thaw in uk tu si.' Ei Pa nena ka saang bangin amah kheh uknak pe tu sing.
66002028	Tsin, amah heh ni kong hong arsi pe tu sing.
66002029	"Raula in pawlpi te nenah a relnak heh beng a neitu tehem in za tasen."'
66003001	"Tsin, Sardis pawlpia vanvummi nenah ti hen ngan in, 'Me thu te heh Pathian Raula pasarih a neitu le arsi pasarih a neitupa relnak si, "Na naper te heh thei sing, a nung ming pu pelh na tsikhaw, a thi si tsi.
66003002	Ralring la, a tanglai a thi tuzep te kheh tuamlawm in. Heimansim tiphangin na naper heh Pathian mai ah nakim in mu ngawl sing.
66003003	Tsimi manin na saang saak le na za saak thu heh phawk leh la, beekpek in na sual sir leh in. Na ralring ngawl a si lekhaw, ruko bangin na nenah leng melh tu sing. Na nenah ka leng hun tuh riang thei tu ngawl si tsi.
66003004	Sardis khaw sungah hen a puan a baal tiar ngawl ming dawmno nei si tsi. Amahni heh a taak manin puanngo sil in keimah thaw vaak tu si.
66003005	A nehtu te heh puan ngo silhnak si tu si. Tsin, Nungnak Laibu sung pin a ming heh phiat tu ngawl in, ei Pa le ama vanvummi te mai ah a ming heh phuang tu sing.
66003006	"Raula in pawlpi te nenah a relnak heh beng a neitu tehem in za tasen."'
66003007	"Tsin, Filadelfia pawlpia vanvummi nenah ti hen ngan in, 'Me thu te heh Thiangrim Pa, Midik Pa, "David tsabi a neitupa relnak si, a hongnak heh tumah in khaam tu ngawl in, a khaamnak heh tumah in hong thei tu ngawl si,"
66003008	"Na naper te heh thei sing. Pan in, na mai ah tumaha khaam theihnung ngawl kongkham hong saak koih sing. Nangmah hen thazaang dawmno nei atsia, ka thu lun in ka ming khen el ngawl si tsi.
66003009	Ngai in, Jew sing ti tsawm atsia, Jew si ngawl thuson rel in ati tsawmtu Satan sinakok pina te kheh ti hen ti tu sing. Amahni'n nangmah ka it lam a thei tuh in, na nenah huai angkhaw na mailam na kawngbul pin nangmah be tiar tu sing.
66003010	Heimansim tiphangin nangmah hen ka thintsualnak thu na lun manin, leilung vumah a om te sualroih tu in leivum mun hem ah a leng tula sualroihnak na tawk hun in keimah khen sualroihnak hun sung pin na hung deve tu sing.
66003011	Ngai in, rang ngai in na nenah leng tu sing. Na sui lukhuk heh tumah in a lesak tuh ngawl in, na nei saak heh beekpek in.
66003012	A nehtu heh ka Pathian temple khuam in puah tu sing. Amah khen heh tsimi temple sung pin suak leh nom tu ngawlla si. Tsin, ama vumah ka Pathian ming le ka Pathian Jerusalem Thera ming kheh ngan tu sing. Tsimi khawpi kheh vana ka Pathian nen pin lengsuk si. Tsin, ama vumah ka ming ther ngan tu sing.
66003013	"Raula in pawlpi te nenah a relnak heh beng a neitu tehem in za tasen."'
66003014	"Tsin, Laodisia pawlpia vanvummi nenah tihen ngan in, 'Me thu te heh Amen, Muangtaak le Tetti dik, semsuah pantu Pathian relnak si,
66003015	"Na naper te heh thei sing. Na tsop ngawl le na saa ngawl lam khen na thei sing. A tsop maw a saa maw na si tuh deih sing.
66003016	Salum men phang si in, a sa si ngawl a tsop si ngawl na si manin, ka kam sung pin na sa tula sing.
66003017	Heimansim tiphangin nangmah hen, 'Hausa in lian leilei sing, heimah dasam ngawl sing,' ti'n ti tsawm atsia, a se saak, lungsenung, minawm tsarah, mittsaw le kawngkolh na si lam thei tsawm ngawl si tsi.
66003018	Na hausa theinak tuh in keima nena mei thaw in er saak sui heh lei la, na kawngkolh zahtsaknung a lang tuh ngawl in na vansilh tuh in keima nena puan ngo heh na lei tuh in, le na khawmu theinak tuh in keima nena mit naa sii heh na noih tuh in na relpi sing.
66003019	Ka itnak tehem heh hau atsia, nunzirh sing. Tsimi manin so tsawm la, sir leh in.
66003020	Ngai in, kawka bul ah ding in kong khawng sing. Tutu sikhen ka aw za atsia kong a hon a silekhaw, ama sungah lut angkhaw amah heh simlai ei pi tu sing. Amah khen ei pi tu ka si.
66003021	A nehtu te heh, keimah khen neh in ei Pa nen ama tohkheng ah ka to bangin, ka tohkheng ah keima nenah to siang tu sing.
66003022	"Raula in pawlpi te nenah a relnak heh beng a neitu tehem in za tasen."'"
66004001	Tsimi tselh phangin ka pan le, tsin pan in, vanvum ah kong hong saak reng kheh mu sing. Tsin, a pan in ka zanak ngunrasem aw bangin keimah a awnpitu aw khen, "Nai ah kaiso in; meheh a tselh phangin a tsang tuh thil te na muh tu sing," ti'n ti ka si.
66004002	Makhat in keimah heh Raula in om sing. Pan in, vanvum ah kumpibawi tohkheng pakhat koih in, a vumah mi pakhat to si.
66004003	Tsimi kumpibawi tohkheng vumah a totupa heh jasper lungvar le sardius lungvar bangin lang atsia, kumpibawi tohkheng kawnvel ah emerald lungvar bang baakkai zaam si.
66004004	Kumpibawi tohkheng kawnvel ah tohkheng kulluanli om in, tsimi tohkheng vumah puan ngo sil upa kulluanli to dang kheh mu sing. Amahni'n a lu ah sui lukhuk khu tep dang si.
66004005	Tsimi tohkheng pin khawlip le khawri aw suak si. Tohkheng mai ah meiinn alh tseih pasarih om si. Tsimi meiinn pasarih heh Pathian Raula pasarih si.
66004006	Tohkheng mai ah krystal lungvar bang limlang tipi om si. A laingiala tohkheng kawnvel pin mailam ah le ninglam ah mit thaw a dim thilnung pali te'n kawn si.
66004007	Thilnung pakhatnak heh khiantih bang si in, thilnung panihnak heh kawlpaw la bang si in, thilnung pathumnak heh minung mai bang si atsia, thilnung palinak heh muvanlai zuang bang si.
66004008	Tsimi thilnung pali te'n la paruk ten nei in, a la sunglam le pulam heh mit thaw dim si. Amahni'n a sun a zan tsawl ngawl in, "Thawmlian Ber Bawipa Pathian, a om ongla, a om laitum le a leng tulai heh thiangrim, thiangrim, thiangrim si," ti'n ti si.
66004009	Tsin, thilnung pali te'n tohkheng vumah a totu, kumkhaw pin kumkhaw tian in a nung rengtupa kheh tsungnung tiar atsia, ultungnak pe in a paak dang nasiar in,
66004010	upa kulluanli te'n tohkheng vumah a totupa mai ah bok atsia, kumkhaw pin kumkhaw tian a nung reng ah kheh be dang si. Amahni sui lukhuk te kheh tohkheng mai ah koih dang atsia,
66004011	"Maw Bawipa, nangmah hen heizongza semsuah si tsi. Na deihnak bangin siam in om si. Tsimi manin tsungnungnak le ultungnak le huham tso taak si tsi," ti'n ti dang si.
66005001	Tsimi kumpibawi tohkheng vumah a totupa taklam kut ah a sunglam le a pulam ah tatsik pasarih thaw khennak ngannak laizial kheh mu sing.
66005002	Tsin, a kol ngai vanvummi in aw ring ngai in, "Laizial keu taaktu le tatsik khennak te hong theitu heh tu sim?" ti'n ti si.
66005003	Vanvum le leilung vumah a sikhen, lei nuai ah a sikhen tumah in laizial keu ngam ngawl in, pan ngam ngawl si.
66005004	Laizial keu taaktu le siar taaktu, le pan ngamtu tumah a tawk ngawl manin nase ngai in kap sing.
66005005	Sinapikhaw upa te laka upa pakhat in, "Kap mah nen. Ngai in, Judah nam Khiantih, David Ham hen laizial keu tu in le tatsik pasarih te hong tu in neh ongla si," ti'n ti ka si.
66005006	Ka pan phangin, ngai in, kumpibawi tohkheng le thilnung pali te le upa te laingial ah a reek saak Tuuno ding reng kheh mu sing. Tsimi Tuuno hen ki pasarih le mit pasarih nei in, tsimi te heh leivum hem ah lehnak Pathian Raula pasarih te kheh si.
66005007	Tsimi Tuuno khen hawh atsia, kumpibawi tohkheng vumah a totu pa taklam kuta laizial kheh le si.
66005008	Laizial a le phangin, thilnung pali te le upa kulluanli te kheh Tuuno mai ah bok dang si. Amahni kheh phaidaar le a sungah rim ur a dim in koihnak sui khuat vong tep si. Tsimi rim ur heh mi thiangrim te sawngennak si.
66005009	Amahni'n, "Nangmah heh laizial le taaktu le tatsik te hongtu si tsi. Heimansim tiphangin nangmah heh reeknak si in, nam tehem, awn tehem, minung tehem le miphun tehem lak pin na thisen thawmin Pathian nenah kei den si tsi.
66005010	Keimahni Pathian nenah kumpibawi le suang in kei puah si tsi. Keimahni'n leilung heh uk tu si ung," ti'n lather sa dang si.
66005011	Ka pan phangin, kumpibawi tohkheng kawnvel le thilnung te le upa te nen pin vanvummi tampi te aw kheh za sing. Tsimi vanvummi te heh thawngsawma let thawngsawm le thawngsawma thawngsawm si.
66005012	Amahni'n ring ngai in, "Reeknak Tuuno heh huham, liannak, tsimnak, kolnak, ultungnak, tsungnungnak le thangphatnak saang taak si!" ti'n ti dang si.
66005013	Tsin, vanvum ah a sikhen, leivum ah a sikhen, lei nuai ah a sikhen, tipi thuanthum sungah a om te a sikhen tsimi sungah a om thilnung tehem in, "Bawi tohkheng vumah a totu le Tuuno nenah thangphatnak, ultungnak le tsungnungnak le uknak kheh kumkhaw pin kumkhaw tian om tasen," ti'n ati dangnak kheh za sing.
66005014	Tsin, thilnung pali te'n, "Amen!" ti'n ti dang atsia, upa kulluanli te kheh kumkhaw pin kumkhaw tian in a nungtupa mai ah bok in be dang si.
66006001	Tsin, Tuuno in tatsik pasarih laka tatsik pakhat a hong kheh mu sing. Thilnung pali laka thilnung pakhat in khawri aw bangin, "Nai ah hawhla pan in," ti'n a tinak kheh za sing.
66006002	Ka pan phangin, pan in, sipuh ngo mu sing. A vumah a totu khen thelkawng vong in, sui lukhuk khuh atsia neh tseih in le neh tu in pusuak si.
66006003	Tuuno in a panihnak tatsik a hong phangin thilnung panihnak in, "Nai ah hawhla pan in," ti'n a tinak kheh za sing.
66006004	Tsin, a dang sipuh sen suak si. A vumah a totu kheh minung te pakhat le pakhat a reek dun tu in leivuma remnak kheh le theinak huham pe si. A kut ah vangsang lianpi von si.
66006005	Tuuno in tatsik pathumnak a hong phangin thilnung pathumnak in, "Nai ah hawhla pan in," ti'n a tinak kheh za sing. Ka pan phangin, ngai in, sipuh hang mu sing. A vumah a totu khen a kut ah zazu keng si.
66006006	Tsin, thilnung pali te laingial pin aw pakhat in, "Denari pakhat in sangvut khungkhai khaw dim ngah si. Denari pakhat in barli sangvut vawhtsek dim ngah si. Sathau le tsapit zu zong heh dimdor mah nen," ti'n a tinak kheh za sing.
66006007	Tuuno in tatsik palinak a hong phangin, thilnung palinak in, "Nai ah hawhla pan in," ti'n a tinak kheh za sing.
66006008	Ka pan phangin ngai in, sipuh pawl kheh mu sing. A vumah a totu ming heh Thihnak si atsia, Mithi khaw in amah kheh luun si. Amahni kheh vangsang, rikaam, thihnak thaw in le leilunga sapi te mang in reek tu in leilung khenli khen khenkhat vumah thuneinak pe si.
66006009	Tuuno in tatsik panganak a hong phangin, bawlnak dawndel nuaia Pathian thu manin le tetti a khan manin reeknak a tuartu te raula te kheh mu sing.
66006010	Amahni'n ring ngai in au atsia, "Maw Bawipa, thiangrim le a dik, leivum ah a omtu te nenah kontik tian in kei thisen man thukhen ngawl in le phuzul ngawl in om tu si tsim?" ti'n ti dang si.
66006011	Tsin, amahni kheh angki tsual ngo pakhat ten pe si. Tsin, a selpi te le unaupi te kheh amahni bangin reek tuh te kheh reek kimseknak a si ma hem tsillem sung ngak rih tu in rel si.
66006012	Tuuno in tatsik paruknak a hong phangin pan sing. Ngai in, nase ngai in thinthing atsia, ni kheh samul hang taknak buri puan bangin hang in, lade kheh thisen bangin tsang si.
66006013	Theikuang kheh nase ngai in huih a ra manin a hun lai ngawl in a rah a zuuk bangin, arsi te kheh van pin lei ah tser si.
66006014	Van kheh laizial zialnak bangin zial in, mual tehem le tikulh tehem amahni om min pin thawnberh si.
66006015	Leilung vuma kumpibawi te, mi thupi ngai te, milian te, raalbawi te, mi kol ngaingai te, le sel tehem le mi luat tehem in leikaw sungah le mual vuma lung lianpi te been in relh si.
66006016	Tsin, mual le lungto te kheh, "Kei nen ula, tohkheng vumah a totu mitmai pin le Tuuno thinrawnak pin kei thup un.
66006017	Heimansim tiphangin ama thinrawnak ni thupi ber kheh leng ongla in, tu in tuar thei tu sim?" ti'n amahni'n ti dang si.
66007001	Me te zawh hen lei ningli ah vanvummi pali a ding kheh mu sing. Leilung vumah le tipi vumah le thingkuang pakhatno vumah pohkhen huih a ra tuh ngawl in lei ningli-a huih kheh vong dang si.
66007002	Tsin, a nung Pathian tatsik vong a dang vanvummi pakhat kheh ni suaknak lam pin a kaiso kheh mu sing. Ama'n ring ngai in leilung le tipi siatsuah tu in khuan a penak vanvummi pali te kheh,
66007003	"Kei Pathian sel te tsel ah tatsik kei khen tselh ma hem leilung le tipi le thingkuang te heh dimdor nang mah na un," ti'n ti si.
66007004	Tatsik a khennak minung kawzah ti kheh za sing. Israel tsa te sungpin nam hema mi 144,00 te kheh tatsik khen ongla si.
66007005	Judah nam pin thawng leinih, Reuben nam pin thawng leinih, Gad nam pin thawng leinih,
66007006	Asher nam pin thawng leinih, Naphtali nam pin thawng leinih, Manaseh nam pin thawng leinih,
66007007	Simeon nam pin thawng leinih, Levi nam pin thawng leinih, Issakhar nam pin thawng leinih,
66007008	Zebulun nam pin thawng leinih, Joseph nam pin thawng leinih le Benjamin nam pin thawng leinih heh tatsik khen ongla si.
66007009	Me zawh hen pan sing. Ngai in, miphun hem pina, nam hem pina, minung hem pina le awn hem pina tumah a siar tselh nung ngawl mihonpi te kheh angki tsual ngover sil atsia, amahni kut ah siahsau nah vong in tohkheng mai ah le Tuuno mai ah a ding dang kheh mu sing.
66007010	Tsin, amahni'n ring ngai in au dang atsia, "Sannak heh tohkheng vumah a totu kei Pathiana le Tuuno-a si tasen," ti'n ti dang si.
66007011	Tsin, vanvummi tehem in kumpibawi tohkheng le upa te le thilnung pali te kawnvel ah ding dang atsia, kumpibawi tohkheng mai ah bok in Pathian kheh be dang si.
66007012	Tsimi vanvummi tehem in, "Amen! Thangphatnak le tsungnungnak le tsimnak le paaknak le ultungnak le huham le kolnak te heh kumkhaw pin kumkhaw tian in kei Pathian nenah om tasen. Amen," ti'n ti dang si.
66007013	Tsimi phangin upa te laka upa pakhat in o atsia, "Me angki tsual ngover siltu te heh tu te sim? Amahni heh kawnai pin leng sim?" ti'n ti ka si.
66007014	Keima'n amah kheh, "Bawipa, nangma'n thei si tsi," ti'n ti sing. Tsimi manin ama'n, "Me te heh harsa maksen sung pin a suaktu te si atsia, a puan te heh Tuuno thisen sungah sawp in a ngo tiartu te si.
66007015	Tsimi manin amahni heh Pathian kumpibawi tohkheng mai ah om dang in, ama temple sungah a sun a zan in ama na kheh per dang si. Tsin, tohkheng vumah a totu pa khen amahni kheh ompi tu si.
66007016	Amahni heh rikaam leh nom tu ngawlla in, dangrum leh nom tu ngawlla si. Ni saa in le a dang a saa heipoh khen kang leh nom tu ngawlla si.
66007017	Heimansim tiphangin tohkheng laingial ah a omtu Tuuno in amahni khal tu atsia, tsirhti nung om minah huai tu si. Tsin, Pathian in amahni mita mitti tehem kheh hu sakberh tu si," ti'n ti ka si.
66008001	Tuuno in tatsik pasarihnak a hong phangin vanvum kheh naazi khuai sung dapkhep si.
66008002	Tsin, Pathian mai ah a dingtu vanvummi pasarih te kheh mu sing. Amahni kheh ngunrasem pasarih pe si.
66008003	A dang vanvummi pakhat leng atsia sui thaw puahnak leng kheh keng in bawlnak dawndel mai ah ding si. Amah kheh kumpibawi tohkheng maia sui thaw puahnak bawlnak dawndel vumah mi thiangrim tehema sawngennak thaw a pe thei tuh in rim ur tampi ama nenah pe si.
66008004	Rim ur halnak khu le mi thiangrim te sawngennak kheh vanvummi kut pin Pathian mai ah zaamso si.
66008005	Tsin, vanvummi khen rim ur halnak leng kheh le atsia, bawlnak dawndela mei thaw dim tiar in, lei ah vawrsuk si. Tsimi phangin aw ring in, khawri atsia, khawlip in thinthing si.
66008006	Tsin, ngunrasem pasarih a kengtu vanvummi pasarih te khen ngunrasem tum thawi dang si.
66008007	A pakhatnak vanvummi khen ngunrasem kheh tum si. Tsin, thisen rawinak rial le mei in lun si. Tsimi te kheh lei ah vawrsuk in, leilung vuma thingkuang tehema khenthum khen khenkhat le hampa hing tehem kheh kangberh si.
66008008	A panihnak vanvummi khen ngunrasem kheh tum si. Tsin, mual lianpi bangin a alh tseih meipi kheh tipi sungah vawr in, tipi khenthum khen khenkhat kheh thisen in tsang si.
66008009	Tipi sunga thilnung hema khenthum khen khenkhat te thiberh in, timbaw hema khenthum khen khenkhat te siatsuah berhnak si si.
66008010	A pathumnak vanvummi khen ngunrasem kheh tum si. Tsin, meiinn vaar bang arsi lianpi kheh van pin tser in, run le tsirh hema khenthum khen khenkhat te vumah tser si.
66008011	Arsi ming heh Akha si in, ti hema khenthum khen khenkhat te kheh ti kha in tsang si. Ti a kha manin a intu minung tampi te thi si.
66008012	A palinak vanvummi khen ngunrasem kheh tum si. Tsin, ni khenthum khen khenkhat, lade khenthum khen khenkhat le arsi khenthum khen khenkhat vaat ngah in, ni le lade le arsi te khenthum khen khenkhat thim si. Sun khenthum khen khenkhat kheh ni dang ngawl in, zan khen kheh tsimi bangpah si.
66008013	Tsin, ka pan phangin vanvum laingial tawnin a zuang vanvummi in ring ngai in, "A tanglai vanvummi pathum te'n ngunrasem a tum tula manin, leilung vumah a omtu te tsa in lungsenung, lungsenung, lungsenung si," ti'n a tinak kheh za sing.
66009001	Tsin, a panganak vanvummi in ngunrasem kheh tum si. Tsimi phangin van pin lei ah arsi pakhat tsersuk kheh mu sing. Amah kheh tawpnak nei ngawl kaw tsabi kheh pe si.
66009002	Ama'n tawpnak nei ngawl kaw kheh hong atsia, meipual lianpi pin meikhu suakso bangin tsimi kaw sung pin khen mei khu suakso si. Kaw sung pin a suak meikhu manin ni le huih lak hem kheh thim tiar zo si.
66009003	Tsimi meikhu sung pin leilung vumah khau te leng si. Tsin, leilunga tseprup te neinak thuneinak bang kheh amahni pe si.
66009004	Amahni kheh leilung vuma hampa te, thil hing te le thingkuang te kheh pakhatno pohkhen naa tiar tu ngawl in thupenak si. Sinapikhaw amahni tsel ah Pathian tatsik khen ngawlnak tehem kheh naa tiar tu in thupenak si.
66009005	Amahni kheh tatsik khen ngawlnak te kheh reek theinak thuneinak penak si ngawl in, langa sung erh theinak thuneinak penak si. Amahni mi zing daan heh tseprup in minung a tsik phangin a zing bang kheh si.
66009006	Tsimi hun in minung te'n thihnak zei tupelh in, tawk tu ngawl si. Amahni'n thi ot ngai tupelh in, thihnak kheh amahni nen pin dan tu si.
66009007	Tsin, khau te omdan heh raaltawng tu in a tiari sipuh thaw bangve si. Amahni lu vumah sui bang sui lukhuk nei in, amahni mai heh minung mai bang si.
66009008	Amahni'n nupang sam bang nei in, a haa te heh khiantih haa bang si.
66009009	Amahni'n thiar awmphaw bang awmphaw nei in, a la khap thawm heh raaltawng tu in raaltawngnak sipuh leng tampi dan thawm thaw bangve si.
66009010	Amahni'n tseprup mei bang mei nei in, a mei ah mi dawt thei nei si. Amahni huham khen minung te kheh langa sung naa tiar tu si.
66009011	Amahni kumpibawi heh Hebru awn in Abaddon tinak le Grik awn in Apollion tinak tawpnak nei ngawl kawa vanmi si.
66009012	Lungsenung pakhat heh liam ongla si. Ngai in, me thil te a tsang zawh in lungsenung panih te leng tu si.
66009013	Tsin, a paruknak vanvummi khen ngunrasem tum si. Tsimi phangin Pathian maia sui thaw puahnak bawlnak dawndela ki pali nena aw kheh za sing.
66009014	Tsimi aw khen ngunrasem tumtu vanvummi paruknak ah kheh, "Eufrates run pi ah kolkhahnak vanvummi pali te kheh luat tiar in," ti'n ti si.
66009015	Tsimi manin naazi le ni le la le kum te tsa rem hamsak vanvummi pali te kheh minung hema khenthum khen khenkhat te kheh reek tuh in suah si.
66009016	Sipuh to raalkap te heh million zanih si atsia, tsimi nambat heh za sing.
66009017	Tsin, lalhnak sungah sipuh te le a vumah a totu te kheh tibang hen mu sing. Mei bangin a sen, kaat bangin aire le mepian awmphaw thaw a awm hup atsia, sipuh te lu heh khiantih lu bang si. Amahni kam pin mei, meikhu le kaat alh suak si.
66009018	Amahni kam pin a suak me pulnat pathuma mei thawmin le meikhu thawmin le kaat alh te thawmin minung hema khenthum khen khenkhat heh reeknak tuar si.
66009019	Heitasim tiphangin amahni huham heh amahni kam le mei ah om si. Amahni mei te heh rul bang si atsia, lu nei in tsimi te thaw mi te naa tiar si.
66009020	Amahni pulnata reek ngah ngawlnak a tanglai minung te'n amahni kut in puahnak thil te kheh sir leh lawt ngawl si. Khawvang te, khaw mu thei ngawl in, a za thei ngawl, a vak thei ngawl sui thaw puahnak milim, ngun, daar, lungto le thing thaw puahnak milim te kheh a be tuh ngawl in sir leh lawt ngawl si.
66009021	Tsin, a tualreeknak te le a mi dawinak te le ningtsir nung nu le pa sual a puahnak te le a rukonak te kheh sir leh ngawl si.
66010001	Tsin, meiro sil a dang vanvummi kol ngai pakhat vanvum pin a tolhsuk kheh mu sing. A lu vumah baakkai pakhat om in, a mai heh ni bang si in, a kawng te heh mei khuam bang si.
66010002	A kut in laibu kohno keusaak keng si. A taklam kawng in tipi pal atsia, a kehlam kawng in lei pal si.
66010003	Tsin, khiantih huuk bangin aw ring ngai in tsimi vanvummi khen au si. A au tselh phangin khawri aw vei sarih ring si.
66010004	Khawri aw vei sarih a ring tselh phangin ngan tu in thawi sing. Sinapikhaw vanvum pin aw pakhat in, "Khawri aw vei sarih heh tatsik khen la, ngan nang mah nen," ti'n a tinak kheh za sing.
66010005	Tsin, tipi vumah le lei ah a ding ka munak vanvummi khen van lam ah a kut zarso atsia,
66010006	kumkhaw pin kumkhaw tian a nungtu, van le a sungah a om hem a puahtu, leilung le a sungah a om hem a puahtu le tipi le a sungah a om hem a puahtu ming sal in a khawnu leh tuh ngawlla in tsial tsawm si.
66010007	Sinapikhaw a pasarihnak vanvummi in ngunrasem a tum hun in, a tum tuzep phangin, Pathian in a sel profet te nenah a thuthang pha a phuang ongla bangin a thuthup kheh kim tiar tu si.
66010008	Tsimi phangin vanvum pin aw ka zanak khen, "Hawh ta la, tipi vumah le lei ah a dingtu vanvummi kuta laibu kohno keusaak kheh le ten," ti'n keimah ati lehleunak kheh za sing.
66010009	Keima'n tsimi vanvummi nenah hawh atsia, "Laibu kohno tsawh ka pe in," ti'n ti sing. Ama'n, "Le la ei in. Me laibu hen na hupi kha tiar tupelh in, na kam sungah khuaiti bangin lum tu si," ti'n ti ka si.
66010010	Tsin, vanvummi kuta laibu kohno kheh le atsia ka ei phangin, ka kam sungah khuaiti bangin lum si. Sipelh atsia ka ei tselh phangin ka hupi sungah a kha in tsang si.
66010011	Tsin, ama'n, "Mi tampi te, miphun tampi te, awn tampi te le kumpibawi tampi te nenah profet bangin thu rel kultsam tu si tsi," ti'n ti ka si.
66011001	Tsimi phangin thingkhawh bang tehnak phaikuang pe ka si. Tsin, a ding rengtu vanvummi in, "Tho la Pathian temple le, bawlnak dawndel le bawlnak dawndel pin Pathian a betu te kheh teh in.
66011002	Sinapikhaw temple pulama temple tual heh zam in, teh mah nen. Heitasim tiphangin Gential te nenah penak si. Amahni'n khawpi thiangrim kheh la sawmli le lanih sung a kawng nuai ah pal tu si.
66011003	Tsin, ka tetti panih te kheh huham pe angkhaw, amahni'n buri puan sil in ni thawngkhat le ni zanih le ni sawmruk sung profet bangin thu rel tu si," ti'n ti ka si.
66011004	Amahni heh olive kuang panih te le leilung a uktu Pathian mai ah a dingrengtu meiinn varnak si.
66011005	Mi pakhat khat in amahni kheh a naa tiar nuam a silekhaw, amahni kam sung pin a suak mei khen amahni raal te kheh kangberh tu si. Mi pakhat khat in amahni kheh a naa tiar nuam a si lekhaw, amah kheh tibang hen reeknak si tu si.
66011006	Amahni khen profet bangin thu a phuang hun sung tehem kheh ruah sar tuh ngawl in van khaam theinak huham nei si. Amahni khen a nuam natsaang in thisen in tsang tu in ti vumah huham le a nuam natsaang in leivum ah nat siauva tehem thaw siatsuah theinak huham nei si.
66011007	Amahni khen a tetti khannak a tselh phangin, tawpnak nei ngawl kaw pin a suak sapi khen amahni kheh tawng tu in, sapi in neh tu in reek tu si.
66011008	Amahni mithi luang te kheh raula lam in Sodom le Izip tinak khawpi lianpia rawtpi ah zau tu si. Tsimi munah khen kei Bawipa kheh thinglamteh ah kheen meek si.
66011009	Tsin, mipi laka minung te, nam hem laka minung te, awn hem laka minung te le miphun hem laka minung te khen nithum le sun talam sung amahni mithi luang te kheh mu tu in, amahni mithi luang te kheh thaan ah vi siang tu ngawl si.
66011010	Leilung vumah a omtu te'n tsimi profet panih te luang a mu phangin, ang in sahnungnak te puah atsia, pakhat le pakhat lehsawng te kuat dun tu si. Heimansim tiphangin amahni'n leilung vumah a omtu te kheh rohse ngai in siahtheih tiar si.
66011011	Nithum le sun talam zawh in profet panih te sungah Pathian nen pin nungnak haihawh lut in, amahni kawng thaw in ding si. Tsin, a mutu tehem in kih ngai dang si.
66011012	Amahni'n van pin aw ring ngai in, "Nai ah kaiso un" ti'n amahni a relnak kheh za kawm si. Amahni'n meiro sung pin vanvum ah kaiso kawm si. Tsin, amahni raal te khen amahni kheh mu si.
66011013	Tsimi hun pah reng in nase ngai in thinthing atsia, khawpia khen sawm khen khenkhat tsim si. Tsimi thinthing khen minung thawng sarih reek in, a tanglai te khen kih ngaingai dang in, vana Pathian kheh tsungnungnak pe dang si.
66011014	Lungsenung panihnak heh liam si lei. Ngai in, lungsenung pathumnak heh rang ngai in leng tu si.
66011015	Tsin, a pasarihnak vanvummi khen ngunrasem a tum phangin, vanvum pin aw ring ngai te khen, "Me leivum uknak te heh kei Bawipa le ama Khrih uknak in tsang ongla in, kumkhaw pin kumkhaw tian in uk tu si!" ti'n ti si.
66011016	Tsin, Pathian mai ah amahni kumpibawi tohkheng teen ah a totu upa kulluanli te khen bok in Pathian kheh be dang si.
66011017	Amahni'n, "Maw Thawmlian Ber Bawipa Pathian, a om laitum, a om ongla le a leng tulai, na huham mak le atsia na uk manin na paak si ung.
66011018	Tsin, miphun te kheh thinraw atsia, na thinrawnak leng si. Tsin, mithi te a thukhen hun leng si lei. Na sel profet te, mi thiangrim te, nangma ming a kihzahtu, a koh a lian te lawhman na pe hun, le leilung a siatsuahtu te na siatsuah hun leng si lei," ti'n ti dang si
66011019	Tsin, vana Pathian temple kheh hong atsia, ama thukam kuang kheh temple sungah mu theihnung si. Tsin, khawlip tseihtseih in, aw ring tseihtseih atsia, khawri tseihtseih in, thinthing atsia nase ngai in rial sar si.
66012001	Tsin, van ah theihdiknak mak kheh lang si. Minu pakhat kheh ni sil atsia, a kawng nuai ah lade koih in, a lu ah arsi leinih om bawi lukhuk khu si.
66012002	Ama'n naupai atsia, naukei zilhtsak le nauhing naa tuar in ai ngunngun si.
66012003	Tsin, van ah a dang theihdiknak pakhat lang si. Ngai in, pathawng rul lianpi, sen leng, lu pasarih le ki sawm nei, a lu te ah kumpibawi lukhuk pasarih khu kheh lang si.
66012004	A mei khen vana arsi te hema khenthum khen khenkhat te kheh nuk atsia, lei ah vawr si. Pathawng rulpi khen nau hing tuzep minu mai ah ding atsia, nau a hing tsang ei sak tu in thawi si.
66012005	Minu khen miphun tehem thiar thingkhawh thaw in a uktu tuh nau mipa hing si. A nau kheh Pathian nenah le ama kumpibawi tohkheng ah thiarso si.
66012006	Tsin, minu ah kheh amahni'n ni thawngkhat zanih le sawmruk sung a tsawm tuh in, hampalaka Pathian in mun a puah hamsaknak ah dan si.
66012007	Tsin, vanvum ah raal tawngdun om si. Mikhael ah le a vanvummi te'n pathawng rulpi kheh tawng in, pathawng rulpi le a vanvummi te khehkhen tawng deve si.
66012008	Sinapikhaw amahni'n Mikhael ah le a vanvummi te kheh neh zo ngawl in, vanvum ah khen omnak tawk leh ngawlla si.
66012009	Tsimi manin tsimi tanglaia rul, leivum minung tehem a zoltu, Diabol ah le Satan ah tinak pathawng rulpi kheh hawlset si. Ama vanvummi te kheh amah thaw hawl khat nom si.
66012010	Tsin, vanvum ah khen aw ring ngai in, "Tuhen kei unaupi te sual a nawntu, Pathian mai ah a sun a zan in sual a nawntu kheh vawrsuknak a si ongla manin, sannak le huham le kei Pathian uknak le ama Khrih-a thil titheinak heh leng ongla si.
66012011	Pathian minung te'n Tuuno thisen thawmin le tetti a khannak thawmin Satan ah kheh neh si. Amahni'n thihnak a tuar sikhen, a nungnak kheh it ngawl si.
66012012	Tsimi manin vanvum le a sungah a omtu te ang un. Diabol ah hen hun tsomno bek a nei lam a thei manin, thinraw tihtak in thinraw in nangmahni nenah a tolhsuk manin, lei ah a omtu te le tipi sungah a omtu te tsa in lungsenung si," ti'n a tinak kheh za sing.
66012013	Tsin, pathawng rulpi khen lei ah vawrnak a si lam a thei tsawm phangin, nau mipa a hingtu minu kheh erh si.
66012014	Sinapikhaw minu kheh hampalaka a omnak ah a zuang thei tuh in, muvanlai la panih pe si. Tsimi mun pin amah kheh rula mubaan tuh ngawl in hun pakhat sung, hun panih sung le hun talam sung tsawmnak si tu si.
66012015	Tsimi manin tilian in minu kheh a laan tuh in rul khen a kam pin tilian bang sa atsia, minu kheh hil tiar si.
66012016	Sinapikhaw leilung in minu kheh bawm si. Leilung khen a kam kaa atsia, pathawng rulpi in a kam pin a sanak tilian kheh lemberh sak si.
66012017	Pathawng rulpi in minu vumah thinraw in, Pathian thukhaam lun atsia Jesuh Khrih ah tetti a khantu minu tsa te kheh tawng tu in hawh si.
66013001	Tsin, tipi kunga pil vumah ding sing. Tsimi phangin tipi sung pin sapi suak kheh mu sing. Tsimi sapi khen lu pasarih le ki sawm nei in, a ki ah sui lukhuk sawm khu atsia, a lu te vumah Pathian relsenak ming om si.
66013002	Ka munak sapi heh dawvang bang si. A kawng te heh vom kawng bang si atsia, a kam heh khiantih kam bang si. Pathawng rulpi in a huham, a kumpibawi tohkheng le a thuneinak maklek kheh amah pe si.
66013003	Tsin, a lu pakhat heh thihnak taak in a mavei kheh mu sing. Tsin, thihnak taak in a maveinak kheh dam si. Tsimi phangin leivum minung tehem in khum ngai dang in, sapi ninglun dang si.
66013004	Tsimi manin sapi thuneinak a petu pathawng rulpi kheh amahni'n be dang si. Amahni khen sapi kheh be dang atsia, "Sapi bangtu tu om sim? Amah thaw tawngdun ngamtu tu om sim?" ti'n ti dang si.
66013005	Amah kheh thil thupi ngai te a awnnak tuh in le Pathian a relsenak tuh in kam kheh pe si. Tsin, amah kheh la sawmli le lanih sung pehzom in thuneinak kheh pe si.
66013006	Tsimi phangin amah khen a kam pau atsia, Pathian relse in, a ming kheh relse atsia, ama benak biakbuuk le vanvum ah a omtu te kheh relse si.
66013007	Amah kheh mi thiangrim te thaw tawngdun tu in siangnak si atsia, ama'n amahni kheh neh si. Tsin, nam tehem, awn tehem le miphun tehem vumah thuneinak kheh pe si.
66013008	Tsin, leilung vumah a omtu tehem leilung a po pan pin pana reek saak Tuunoa Nungnak Laibu sungah ming ngan ngawlnak tehem in amah kheh be tu si.
66013009	Beng a neitu te'n za tasen.
66013010	Tutu sikhen sel si tu in mi te a huaitu heh sel in tsang tu si. Vangsang in mi a reektu heh vangsang in thi tu si. Nai ah mi thiangrim te tuarzonak le muangtaak a sinak om si.
66013011	Tsimi phangin leilung pin a suak a dang sapi pakhat kheh mu sing. Tsimi sapi khen tuuno bangin ki panih nei in, pathawng rulpi bangin awn si.
66013012	Tsimi sapi khen sapi masa sawna thuneinak tehem kheh mang atsia, leilung le a sungah a omtu tehem kheh thihnak taak a mavei dam tiarnak a pakhatnak sapi kheh be tiar si.
66013013	Tsin, ama'n theihdiknak maktak tak te, van pin mei tsersuk tiar tian in minung te mitmuh ah puah si.
66013014	Ama'n leilung vumah a omtu te kheh vangsang thaw in mavei atsia, a nung leh sapia milim kheh puah tu in rel si. Tsin, sapi mitmuh ah theihdiknak te puah tu in a ngahnak theihdiknak thawmin leilung vumah a omtu te kheh zol si.
66013015	Sapia milim khen awn atsia, sapia milim a be ngawltu tehem reeknak a si tuh in, a panihnak sapi kheh sapia milim vumah haihawh thun theinak huham pe si.
66013016	Tsin, ama'n minung a koh a lian tehem le, a hausa le minawm tehem le mi luat le sel tehem kheh amahni taklam kut ah maw a tsel ah theihniknak puah tiar si.
66013017	Tsimi sapia theihniknak le a ming maw, a minga nambat maw a nei ngawl nungsang tumah in lei thei tu ngawl in zuar thei tu ngawl si.
66013018	Nai ah tsimnak om si. Theizonak a neitu in sapia nambat heh tuat thiam tasen. Heimansim tiphangin minung pakhata nambat si. Ama nambat heh 666 si.
66014001	Ka pan phangin ngai un, Zion Mual ah Tuuno ding le a dingpinak a tsel ah a Pa ming ngannak minung 144,000 te kheh mu sing.
66014002	Tsin, vanvum pina aw thawm maktak kheh za sing. Tsimi aw thawm heh ti tampi thawm le khawri aw thawm bang si. Tsin, phaidaar tum thiam te phaidaar tumnak khehkhen za sing.
66014003	Amahni khen kumpibawi tohkheng mai ah le thilnung pali te le upa te mai ah lather sa dang si. Leilung pin dennak minung 144,000 te siar ngawl, tumah in tsimi lather kheh zir thei ngawl si.
66014004	Me te heh nupang a thei lai ngawl te a si manin nupang thaw a tsehpawh ngawl te si. Me te heh Tuunoa hawh min hem ah a lun tseihzeltu te si. Tsin, me te heh minung te lak pin dennak te si in, Pathian le Tuuno tsa in a rah masa ber te si.
66014005	Amahni heh Pathian kumpibawi tohkheng mai ah sualnak heimah a nei ngawl te a si manin amahni kam pin thuson relnak suak ngawl si.
66014006	Tsin, vanvum laingial tawnin a zuangtu a dang vanvummi pakhat kheh mu sing. Ama'n leilung vumah a omtu te le miphun tehem, nam tehem awn taak hem le minung tehem te nenah phuang tuh kumkhaw thuthang pha nei si.
66014007	Amah khen aw ring ngai in, "Pathian heh kihzah ula, tsungnungnak pe un. Heimansim tiphangin a thukhen hun leng ongla si. Vanvum le leilung, le tipi le tsirhno te a puahtu Pathian heh be un," ti'n ti si.
66014008	Tsin, a dang vanvummi pakhat khen lun atsia, "Khawpi maktak Babylon heh sereih talei, sereih talei. Heimansim tilekhaw miphun tehem kheh ama nu le pa sual a puahnaka thinrawnak tsapit zu a in tiarberh manin si," ti'n ti si.
66014009	Tsin, a pathumnak vanvummi in amahni kheh lun atsia aw ring ngai in, "Tutu sikhen sapi le ama milim heh be atsia, a tsel ah le a baan ah ama theihdiknak a saangtu a si lekhaw,
66014010	ama thinrawnak khuat sungah bungnak Pathian thinraw leitanak tsapit zu kheh heimah rawi ngawl in amahni rori in in tu si. Tsin, vanvummi thiangrim te mitmuh le Tuuno mitmuh ah mei le kaat sungah erhnak tuar tu si.
66014011	Amahni erhnak meikhu kheh kumkhaw pin kumkhaw tian in zaam tu in, sapi le a milim a betu le a ming theihniknak a saangtu te heh a sun a zan in tsawlom hun himhim ngah tu ngawl si," ti'n ti si.
66014012	Nai ah mi thiangrim te thintsualnak om si. Nai ah hen Pathian thukhaam a luntu te le Jesuh-a umnak a keemtu te om si.
66014013	Tsin, "Ngan in!, 'Tu pin pan Bawipa sungah a thi, mithi te heh mi ang te si.'" "Si si" Raula in, "Amahni heh a rimsunak pin tsawlom tula in, amahni naper te khen amahni lun tu si," ti'n vanvum pin keimah a relnak kheh za sing.
66014014	Ka pan phangin, ngai in, meiro ngo le a vumah a totu Mi Tsapa bang kheh mu sing. Ama'n a lu ah sui thaw puahnak sui lukhuk khu atsia, a kut ah phiokawi hiamdoh vong si.
66014015	Tsin, temple sung pin a dang vanvummi pakhat suak atsia, ring ngai in meiro vumah a totu kheh, "Na phiokawi tsawh suah la, aat in. Nangma tsa in a aat hun leng ongla si. Heimansim tiphangin leilung heh khawl tuh in min ongla si," ti'n ti si.
66014016	Tsimi manin meiro vumah a totu khen leilung vumah a phiokawi kheh suah atsia, leilung kheh aat si.
66014017	Tsin, a dang vanvummi pakhat kheh phiokawi hiamdoh vong in vanvuma temple sung pin suak deve si.
66014018	Tsin, mei vumah huham a neitu a dang vanvummi pakhat kheh bawlnak dawndel pin suak si. Amah khen phiokawi hiamdoh vongtu kheh aw ring ngai in auh atsia, "Na phiokawi hiamdoh tsawh suah la, leilunga tsapit te heh a min leita ongla manin, tsapit kuanga tsapit bom te heh khawl len," ti'n ti si.
66014019	Tsimi manin vanvummi khen a phiokawi kheh leilung vumah suah atsia, leilunga tsapit te kheh khawl in, Pathian thinrawnak tsapit surnak lianpi sungah thunberh si.
66014020	Tsin, khawpi pulam ah tsapit surnak kheh pal atsia, tsapit surnak sung pin thisen suak in, peng zanih tian luang atsia, sipuh khakharh tian in thuk si.
66015001	Tsin, van ah theihdiknak maktak tak le khumnung ngai kheh mu sing. Tsimi heh dawlta ber pulnat pasarih a neitu vanvummi pasarih te si atsia, amahni ah Pathian thinrawnak kheh kimsek tula si.
66015002	Tsin, mei thaw rawinak limlang tipi bang thil pakhat kheh mu sing. Tsin, sapi le ama milim le ama theihniknak le a ming nambat kheh neh atsia, limlang tipi vumah ding in Pathian phaidaar a tumtu te kheh mu meek sing.
66015003	Amahni'n Pathian sel Mawsi-a la le Tuuno-a la kheh sa dang in, "Bawipa Pathian, Thawmlian Ber, na naper te heh mak in khumnung ngai si. Maw mi thiangrim te Kumpibawi, na lamzin te heh man in dik si.
66015004	Maw Bawipa, nangmah bek heh thiangrim na si manin, tu in nangmah kihzah ngawl in na ming thangphat ngawl in om tu sim? Na thukhennak te heh langtsiang tiarnak a si ongla manin, miphun tehem in na mai ah hawh in na be tu si," ti'n ti dang si.
66015005	Me thil te a tsang zawh in ka pan le, ngai in, vanvuma tetti khannak benak buuka temple kheh hong si.
66015006	Tsimi temple sung pin pulnat pasarih keng vanvummi pasarih te'n puan nemno tsiangsek vaar ngai sil in, sui thaw puahnak awm hennak thaw a awm hen in suak si.
66015007	Thilnung pali lak pin thilnung pakhat in vanvummi pasarih te kheh sui thaw puahnak khuat pasarih pe si. Tsimi khuat sungah kumkhaw pin kumkhaw tian in a nung Pathian thinrawnak dim si.
66015008	Temple kheh Pathian tsungnungnak pin le ama huham pin a suak meikhu dim si. Vanvummi pasarih te pulnat pasarih a kim tian in, temple sungah tumah lut thei ngawl si.
66016001	Tsin, temple sung pin vanvummi pasarih te'n au atsia, "Hawh ta la, leilung vumah Pathian thinrawnak khuat pasarih te heh burh ten," ti'n a tinak kheh za sing.
66016002	Tsimi manin a pakhatnak khen hawh atsia, a khuat kheh leilung vumah burh in, sapia theihdiknak a neitu te le a milim a betu te kheh rohse ngai in uilut vei si.
66016003	Tsin, a panihnak vanvummi in a khuat kheh tipi vumah burh atsia, tipi kheh thisen bangin tsang in, ti sunga thilnung tehem thiberh si.
66016004	A pathumnak vanvummi khen a khuat kheh run le tsirh vumah burh atsia, thisen in tsangberh si.
66016005	Tsimi phangin tia vanvummi in, "Maw Bawipa, nangmah heh diktsang si tsi. A om le a om ongla, le a om tulai pa, me thil te vumah thu na khen manin dik si tsi.
66016006	Heimansim tiphangin amahni'n mi thiangrim te le profet te kheh thisen suah atsia, amahni'n a in tuh in thisen pe leh saak si tsi. Me thisen heh amahni'n a in tuh in vo si," ti'n a tinak kheh za sing.
66016007	Bawlnak dawndel pin a dang aw pakhat in, "Si rori si. Thawmlian Ber Bawipa Pathian, na thukhen daan te heh maan in dik si," ti'n a tinak kheh za meek sing.
66016008	Tsimi zawh in a palinak vanvummi in a khuat kheh ni vumah burh atsia, ni in ama mei thaw minung te a kang tuh in, ni kheh huham pe si.
66016009	Tsimi phangin ni sa maksen khen amahni kheh kang atsia, me pulnat vumah huham a neitu Pathian ming kheh relse dang tseih si. Amahni'n a sual te sir lawt ngawl in, amah kheh tsungnungnak pe lawt ngawl si.
66016010	A panganak vanvummi khen a khuat kheh sapia kumpibawi tohkheng vumah burh a tsia, a uknak ram kheh khawthim in tsang si. A naa leita manin amahni'n amahni lei te ten kheh pet neknek tsawm si.
66016011	Amahni'n a naa leita manin le uilut a vei manin vanvuma Pathian kheh relse dang si. Tsin, amahni'n a puahnak te kheh sir leh lawt ngawl si.
66016012	Tsin, a paruknak vanvummi in a khuat kheh run lianpi Eufrates vumah burh atsia, ni suaknak lama kumpi bawi te tsa lamzin rem sak a si tuh in run ti kheh kangberh si.
66016013	Tsin, pathawng rulpi le sapi le profet dik ngawl te kam sung pin simphurh bang raula nawngkai pathum suak kheh mu sing.
66016014	Amahni heh khawvanga raula te si atsia, theihdiknak te muh si. Amahni khen Thawmlian Ber Pathian ni tsungnung ni in raal tawng dun tu in ko khawm tu in leivuma kumpibawi te nenah le leivum mun hem ah hawh dang si.
66016015	Bawipa'n, "Ngai in, ruko bangin leng sing. Tsangtse in vaak atsia mi te'n a zaknungnak a mu tuh ngawl in, a tsimkomtu le a vansilh a keem tu heh mi ang si," ti'n ti si.
66016016	Raula nawngkai te khen leilung vuma kumpibawi tehem le minung tehem kheh Hebru awn in Armageddon tinak munah khawm tu si.
66016017	A pasarihnak vanvummi khen a khuat kheh huih lak ah burh atsia, vanvum temple sunga kumpibawi tohkheng pin aw ring ngai kheh ring in, "Tselh ongla si!" ti'n ti si.
66016018	Tsimi phangin aw ring bungbung in, khawri tseih atsia khawlip tseih si. Nase ngai in thinthing atsia, leivum ah minung a om pan pin pan tsimi bang thinthing nase le rohse om kel lai ngawl si.
66016019	Tsimi hun in khawpi lianpi kheh khenthum in khen atsia, miphun te khawpi te kheh tsimberh si. Babylon khaw lianpi kheh Pathian thinraw leitanak tsapit khuat tul tuh in, Pathian in phawk reng si.
66016020	Tsimi phangin tikulh tehem kheh daanberh in mual tehem kheh mu tuh in om leh ngawlla si.
66016021	Tsin, rial pakhat ah tsuai kul vaal rit rial lianpi ruai kheh van pin khen minung te vumah sar si. Tsimi pulnat heh mak leita in, tsimi rial pulnat manin minung te khen Pathian relse dang si.
66017001	Vanvummi pasarih lak pin khuat pasarih neitu vanvummi pakhat khen keimah awnpi atsia, "Nai ah hawh in. Ti tampi vumah a totu dopzuar mi mak vumah thukhennak heh na muh tu sing.
66017002	Amah thaw hen leilung vuma kumpibawi te'n nu le pa sual puah in, leilung vumah a omtu te kheh ama nu le pa sualnak tsapit zu kham tiarnak si si."
66017003	Tsimi manin ama'n Raula in hampalak ah phurper ka si. Tsimi phangin a ming heh Pathian relsenak thaw in a dim, lu pasarih le ki sawmkhat nei, sapi sennum vumah to minu kheh mu sing.
66017004	Tsimi minu kheh senrau le sennum puan sil atsia, sui le lungmanpha le keplung te thaw thuamnak si in, a ningtsir nung le a thiangrim ngawl nu le pa sual a puahnak thaw a dimpek sui khuat kheh vong si.
66017005	A tsel ah: THUTHUP BABYLON KHAWPI MAKSEN, DOPZUAR TE LE PATHIAN NINGTSIRNAK TE NU, ti'n a ming kheh ngan si.
66017006	Tsin, mi thiangrim te thisen le Jesuh-a martar te thisen a riitu minu kheh mu sing. Ka mu phangin lunglawi tihtak in lunglawi atsia, ambuk sing.
66017007	Sinapikhaw vanvummi in, "Heita ambuk si tsim? Minua thuthup le lu pasarih le ki sawmkhat a nei amah phurtu sapi thuthup heh na rel rih ang.
66017008	Tua na munak sapi heh a om awng si in, tuhen a om ngawl si atsia, tawpnak nei ngawl kaw sung pin suak pal akhaw, senak ah hawh tu si. Leilung vumah a omtu te, leivumpi a po pan pin pan Nungnak Laibu sungah ming ngan ngawlnak te'n a om awng le a om leh ngawlla le a om tulai sapi a mu phangin khum ngai ten tulai si.
66017009	"Me munah hen tsimnak nei ruatnak lungmu om si. Lu pasarih heh minu tonak mual pasarih te si.
66017010	Tsin, kumpibawi pasarih om meek si. Panga te heh kulh ongla in, pakhat heh om reng lai atsia, a dang pakhat heh leng lai ngawl si. A leng ta sikhen tsillem sung bek awk tu si.
66017011	Tsin, sapi a om awng le a om leh ngawlla ah kheh a pariatnak si atsia, kumpibawi pasarih te lak ah pakhat si in senak ah hawh tu si.
66017012	"Tsin, na munak ki sawmkhat heh uknak ram nei ngawl kumpibawi sawmkhat te si. Sinapikhaw amahni khen kumpibawi bangin thuneinak kheh sapi thaw naazi pakhat sung tso tu si.
66017013	Amahni'n lungkim dunnak nei tu in amahni khen amahni huham le thuneinak kheh sapi pe tu si.
66017014	Amahni khen Tuuno kheh tawng tu in, Tuuno in amahni kheh neh tu si. Heimansim tiphangin Tuuno heh bawi te Bawipa si in, kumpibawi te Kumpibawi si atsia, amah thaw a om langkhattu te heh konak te, dengnak te ti in le muangtaak te si," ti'n ti ka si.
66017015	Amah pah in keimah heh, "Dopzuar nu tonak ti in na munak te heh minung te, mihonpi te, miphun te le awn te si.
66017016	Tsin, sapi vuma na munak ki sawmkhat te hen dopzuar minu kheh haw tu in, heimah nei ngawl in le tsangtse in zing tu atsia, a sa kheh ei tu in, mei in hal tu si.
66017017	Heimansim tiphangin Pathian thu te a kim ma hem amahni'n thinkhat lungkhat a nei tuh in le sapi nenah a uknak ram te a pe tuh in, a tuumnak kheh Pathian in amahni thinlung sungah koih si.
66017018	Tsin, na munak minu heh leilung vuma kumpibawi te uktu khawpi lianpi kheh si," ti'n ti si.
66018001	Me thil te a tsang zawh in a dang vanvummi pakhat kheh vanvum pin a tolhsuk kheh mu sing. Amah khen thuneinak mak nei atsia, ama tsungnungnak khen leilung kheh deet si.
66018002	Ama'n amak kolnak thaw ring ngai in au atsia, "Khaw maklek Babylon heh tsim talei, tsim talei; khawvang te omnak in le raula nawngkai tehem te thawngtonak, le a thiang ngawl le hawnung vano te omnak mun in tsang ongla si!
66018003	Miphun tehem heh nu le pa sual puahnaka thinrawnak zu khamberh in, leilung vuma kumpibawi te khen amah thaw nu le pa sual puah atsia, leilung vuma sumpeitu te kheh tsimi nua a nual nunnuam sahnungnak manin lianberh ongla si," ti si.
66018004	Tsin, vanvuma a dang aw pakhat in, "Ka minung te, a nen pin dan un. Tsimi a si ngawl lekhaw a sualnak ah peh deve in, a pulnat tsuh deve khatu si utsi.
66018005	A sualnak heh van tong atsia, a tsannei ngawlnak te heh Pathian in phawk reng si.
66018006	Ama'n nangmahni a pe bangzet in amah kheh pe saak ula, a napernak bangin a let nih in rul leh un, khuat sungah a hotnak letnih in amah kheh rul leh un.
66018007	A thangphat tsawmnak le a nunnuam sahnungnak bangthek in nangmahni in amah kheh reem atsia, lungse tiar un. A thinlung in, 'Minu kumpibawi bangin to atsia, numei si ngawl in, lungsenak himhim mu tu ngawl sing,' ti'n ti tsawm si.
66018008	Tsimi manin nikhat in a pulnat thihnak, khawngainak le rian te kheh leng tu si. Amah thu a khentu Bawipa Pathian heh a kol ngai a si manin, amah kheh dumrek in hal tu si.
66018009	"Amah thaw nu le pa sual puah atsia, nunnuam sahnung ngai in a omtu leilung vuma kumpibawi te kheh Babylon kang khu a mu phangin kap in amah kheh siar tu si.
66018010	Amah reemnak kheh a kih dang manin khawla thah ah ding dang atsia, 'Kalaksai, kalaksai, khawpi lianpi Babylon, khawpi maklek, naazi pakhat sung in nangmah thukhennak heh leng men tapoh ee!' ti'n ti dang si.
66018011	"Leilung vuma sumpeitu te kheh a thil zuarnak kheh tumah in a lei leh ngawlla manin, Babylon vumah kap in khawngai nguih tu si.
66018012	Amahni thil zuarnak te heh sui, ngun, lungmanpha le keplung, bawhtah le puan sennum te, pu puan te le puan sen te, thing manpha tehem, saiha thaw puahnak thil tehem, thing manpha ber thaw puahnak thil tehem, daar, thiar le lung ngo manhar te thaw puahnak thil te,
66018013	thaklum hawng te le rim ur te, sathau rim ur le frankincense, zu le sathau te, hongo le sangvut, kawlpaw le tuu te, sipuh le sipuh leng te, minung ruangpum te le nungnak te kheh si.
66018014	"Na nungnak in a ngai nguihnguihnak thingrah te kheh na nen pin danberh in, thilmanpha te le a mawi ngaingai thil tehem kheh na nen pin danberh in mu leh awngkel tu ngawlla si tsi.
66018015	Me thil tehem heh zuar in amah thawmin milian in a tsangtu sumpeitu mi pawlkhat te khen Babylon reemnak kheh a kih leita manin, khawla thah ah ding atsia, kap le rung uanuan thah in,
66018016	'Kalaksai, kalaksai, bawhtah puan, puan sennum le puan sen silh atsia, sui le lungmanpha le keplung thaw thuamnak khawpi maklek,
66018017	a liannak maksen te heh naazi pakhat sung in heimah ngawl in tsang ongla si!' ti'n ti si. Timbaw mawngtu tehem, timbaw to in khual a vaktu tehem, timbaw napertu te le tipi vumah sumpeitu tehem in khawlapi ah ding si.
66018018	Amahni'n Babylon kang meikhu kheh a mu dang phangin au dang atsia, 'Me khawpi maklek bang khawpi hei om tu sim?' ti'n ti dang si.
66018019	"Amahni khen amahni lu ah vut theh tsawm in, kap in rung uanuan in au atsia, 'Kalaksai, kalaksai, ama hausanak manin tipi vuma timbaw neitu tehem milian in a tsang tiartu khawpi maklek, naazi pakhat sung in heimah ngawl men in tsannak si ongla si.'
66018020	"Maw van le nang lehnak thiangrim te le profet thiangrim te, Pathian in Babylon kheh nangmahni tsa a phuzul sak ongla manin ang un," ti'n ti si.
66018021	Tsin, vanvummi kol ngai pakhat khen tsangrialnak bang lungtum pakhat kheh le atsia, tipi sungah vawr in, "Khawpi maklek Babylon heh nase ngai in vawrsuk loknak si tu atsia, munak si awngkeel leh tu ngawlla si.
66018022	Phaidar tum thiam te, awn mawi tum thiam te, piru tum thiam te le ngunrasem tum thiam te tumnak aw kheh nangma nen pin zanak si awngkeel leh tu ngawlla si. Kutthiamnak a phunphun khen nangma nenah munak si awngkeel leh tu ngawlla si. Tsang rial thawm kheh khen nangma nenah zanak si awngkeel leh tu ngawlla si.
66018023	Meiinn vaar kheh vaar awngkeel leh tu ngawlla in, mohuaitu pa le mo aw khehkhen nangma nenah zanak si awngkeel leh tu ngawlla si. Na dawi thaw miphun tehem kheh na zolberh manin, sumpeitu te khen leilung vumah mithupi te in tsang si.
66018024	Profet te thisen, mi thiangrim te thisen le leilung vumah reeknak tehema thisen kheh ama sungah munak si," ti'n ti si.
66019001	Me thil te heh a tsang zawh in vanvuma mihon tampi te khen aw ring ngai in, "Alleluia! Sannak le tsungnungnak le ultungnak le huham kheh Bawipa kei Pathiana si.
66019002	A thukhennak te heh man in dik si. Heimansim tiphangin ama nu le pa sual puahnak manin leilung a baal tiartu dopzuar maksen vumah Pathian in thukhen ongla si. A kut in Pathian sel te thisen a suah manin ama'n phuzul ongla si," ti'n a tinak kheh za sing.
66019003	Amahni'n, "Alleluia! Tsimi dopzuar nu khu kheh kumkhaw kumkhaw in zaamso tu si," ti lehleu si.
66019004	Tsin, upa kulluanli te le thilnung pali te'n kumpibawi tohkheng vumah a totu Pathian kheh bok in be dang atsia, "Amen! Alleluia!" ti'n ti dang si.
66019005	Kumpibawi tohkheng pin aw pakhat leng atsia, "Nangnihni ama sel tehem le amah a kihzahtu tehem, nauta ber pin pan upa ber tian kei Pathian heh thangphat un," ti'n ti si.
66019006	Tsin, mihon tampi aw bang le ti tampi thawm bang le khawri rohse ngai te thawm bangin, "Alleluia! Thawmlian Ber Bawipa Pathian in uk si.
66019007	Tuuno mo puai hunkim ongla in, a zi khen tiari lep ongla a si manin, sah ngai in ang a singkhaw, amah kheh tsungnungnak pe a sing," ti'n a tinak kheh za sing.
66019008	A zi heh puan nemno desur thiangsek sil tuh in pe si. Tsimi puan nemno heh mi thiangrim te diktsangnak kheh si.
66019009	Tsin, ama'n, "'Tuuno mo puai simlai sim tu in samnak te kheh mi ang te si,' ti'n ngan in ti ka si." Tsin, ama'n, "Me thu te heh Pathian relnak thudik si," ti'n ti ka si.
66019010	Tsimi phangin amah kheh be tu in ama kawngbul ah khen bok sing. Sipelh atsia ama'n, "Ka be mah nen! Keimah heh na naperpi le Jesuh ah tetti a khantu nang unaupi sing. Pathian be sawn in. Heimansim tiphangin Jesuh tetti heh profet bangin rel hamnak raula kheh si," ti'n ti ka si.
66019011	Tsin, van hongnak kheh mu sing. Ngai in, sipuh ngo om si. A vumah a totua ming heh Muangtaak le Dik si atsia, diktsang ngai in thukhen atsia, diktsang ngai in raal tawng si.
66019012	A mit heh mei alh bang si atsia, a lu ah sui lukhuk tampi khu si. Ming pakhat ngannak nei in, amah siar ngawl tumah in thei ngawl si.
66019013	Thisen sungah nimnak van sil atsia, a mah ponnak ming heh Pathian Thu si si.
66019014	Vanvuma raalkap te heh puan ngo nemno tsiangsek silhnak si in, sipuh ngo toberh in amah kheh lun dang si.
66019015	A kam pin miphun hem a saatnak tuh vangsang hiamdoh suak si. Amah rori in thiar thingkhawh thaw amahni kheh uk tu si. Ama'n Thawmlian Ber Pathian thinraw leitanak tsapit surnak kheh tsil tu si.
66019016	A vansilh vumah le a keeng ah: KUMPIBAWI TE KUMPIBAWI, LE BAWI TE BAWIPA ti'n a ming kheh ngan si.
66019017	Tsin, ni vumah vanvummi pakhat a ding reng kheh mu sing. Amah khen aw ring ngai in au atsia, van laingial ah a zuang tseih vano tehem kheh, "A lian Pathian simlai ei tu in hawh ula, khawm dang un.
66019018	Kumpibawi te sa, raalbawi te sa, mihan han te sa, sipuh te le amahni vumah a totu te sa, minung tehema sa, mi luat le sel, mi nauta le mi upa te sa heh ei un," ti'n ti si.
66019019	Tsin, sapi le leilung vuma kumpibawi te le amahni raalkap te kheh sipuh totupa le ama raalkap te kheh do tu in a khawm dang kheh mu sing.
66019020	Tsimi sipuh totupa khen sapi le sapi mitmuh ah theihdiknak a puahtu profet dik ngawl te kheh pom si. Tsimi profet dik ngawl te khen tsimi theihdiknak thaw in sapi theihniknak a sangtu te le ama milim a betu te kheh zol si. Me te panih heh kaat mei alh niim sungah a nungtsa in sangtu si.
66019021	A taanglai te kheh sipuh ngo a totupa kam sung pin a suak vangsang thaw in reek tei tu si. Tsin, vano tehem in amahni sa kheh khampek in ei tu si.
66020001	Tsin, tawpnak nei ngawl kaw tsabi neitu vanvummi pakhat kheh a kut ah thiarri lianpi keng in van pin a lengsuk kheh mu sing.
66020002	Ama'n Diabol ah le Satan ah tinak rul teer pathawng ah kheh pom in kum thawngkhat sung hen si.
66020003	Amah kheh tawpnak nei ngawl kaw sungah lehsuk atsia, khaampek in a vumah tatsik khen si. Tsimi manin amah khen miphun te kheh kum thawngkhat a kim ma hem zol leh thei tu ngawlla si. Me zawh hen amah kheh tsillem sung leh tu si.
66020004	Tsin, kumpibawi tohkheng te kheh mu sing. A vumah a totu te kheh thukhen khuan pe si. Jesuh ah tetti a khan manin le Pathian thu manin ngawng tennak a tuartu te nungnak kheh mu sing. Amahni khen sapi le sapia milim be ngawl in, amahni tsel ah le kut ah sapia theihniknak saang ngawl in, Khrih thaw kum thawngkhat sung uk langkhat si.
66020005	A tanglai mithi te kheh kum thawngkhat a kim ma hem nung leh rih tu ngawl si. Me heh a veikhatnak tholehnak si.
66020006	A veikhatnak tholehnak ah a pehtu te heh mi ang te le mi thiangrim te si. Amahni vumah a veinihnak thihnak in heimah thunei thei ngawl atsia, Pathian le Khrih suang te si sawn tu in, Khrih thaw kum thawngkhat sung uk tu si.
66020007	Kum thawngkhat a bo phangin Satan ah kheh a thawngtonak pin leh tu si.
66020008	Amah khen leilung ninglia miphun te kheh zol tu in hawh tu atsia, tipi kianga runpil zah in a tam Gog le Magog raalkap te kheh raal tawng tu in mun khat ah khawm dang tu si.
66020009	Amahni khen lei zangzau ah suakso atsia, mi thiangrim te raalkap te le itnung ngai khawpi kheh kawn si. Tsin, vanvuma Pathian nen pin mei lengsuk atsia, amahni kheh kangberh si.
66020010	Amahni zoltu diabol ah kheh sapi le profet dik ngawl te om min mei le kaat niim sungah sang si. Amahni kheh a sun a zan, kumkhaw pin kumkhaw tian in reemnak si tu si.
66020011	Tsin, kumpibawi tohkheng ngo lianpi le a vumah a totupa kheh mu sing. Ama maitsang pin van le leilung kheh dan atsia, amahni tsa om min om leh ngawlla si.
66020012	Nauta ber pin pan upa ber tian in a thisaak te kheh Pathian mai ah ding dang atsia, laibu te a kau kheh mu sing. A dang laibu pakhat Nungnak Laibu khehkhen kau si. A thisaak te kheh amahni napernak, laibu sungah ngansaak ongla bangin thukhen si.
66020013	Tipi in ama sungah a thitu te kheh peso atsia, thihnak le mithi khaw te khen amahni sungah a thi te kheh aapso si. Amahni kheh amahni napernak bangin pakhat seuhseuh in thukhen si.
66020014	Thihnak le mithi khaw te kheh mei niim sungah sang si. Tsimi heh veinih thihnak si.
66020015	Nungnak Laibu sungah ming ngannak tawk ngawlnak tehem kheh mei niim sungah sang si.
66021001	A pakhatnak van le a pakhatnak leilung kheh a pai ongla manin, van ther le leilung ther kheh mu sing. Tipi khen om leh ngawlla si.
66021002	Tsimi phangin keimah Johan in khawpi thiangrim Jerusalem ther kheh, monu in a pasel tsa langal lep in a leng bangin vanvum Pathian nen pin a lengsuk kheh mu sing.
66021003	Tsin, van pin aw ring ngai khen, "Ngai in, Pathian benakbuuk heh minung te nenah om si. Amah heh ama minung te nenah om tu in, amahni heh ama minung si tu si. Pathian amah rori heh amahni nenah om tu in, amahni Pathian si tu si.
66021004	Pathian in amahni mita mitti tehem kheh husak tu atsia, thihnak, lungse khawngainak, kapnak le nattuarnak himhim om leh nom tu ngawlla si. Heimansim tiphangin a om awng thil te kheh paiberh ongla si."
66021005	Tsimi phangin kumpibawi tohkheng vumah a totupa khen, "Ngai in, thil tehem a ther in puahberh ongla sing," ti'n ti ka si. Tsin, ama'n, "Me thu te heh dik in muangtaak a si manin ngan in," ti'n ti ka si.
66021006	Ama'n, "Tselh ongla si. Keimah heh Alpha le Omega, a Pannak le a Tawpnak sing. Dangrumtu tehem kheh nungnak tsirh ti heh a thawn thong in pe tu sing.
66021007	A nehtu hen thil tehem ro in luah tu atsia, keimah heh ama Pathian si angkhaw, amah heh ka tsapa si tu si.
66021008	Sinapikhaw mi raalhut, um ngawltu, mi ningtsirnung, tualreek, ningtsirnung nu le pa sual a puahtu, dawi mangtu te, milim a betu te le thuson reltu tehem heh kaat mei alh niim sungah omnak mun nei tu si. Tsimi heh veinih thihnak si," ti'n ti ka si.
66021009	Dawlta ber pulnat pasarih dim khuat pasarih kengtu vanvummi pasarih laka vanvummi pakhat khen keima nenah hawh atsia, keimah awnpi in, "Nai ah hawh in. Tuuno zi, mo na muh tu sing," ti'n ti ka si.
66021010	Ama'n keimah heh Raula in mual lianpi sang ngai vumah thiarper ka si. Tsin, Pathian nen vanvum pin khawpi lianpi, khawpi thiangrim Jerusalem tolhsuk kheh muh ka si.
66021011	Tsimi khaw thiangrim Jerusalem khen Pathian tsungnungnak kheh nei si. A vaarnak heh lungmanpha ber bang, jasper lungmanpha, khristal lung manpha thiangsek bang si.
66021012	A lian le a sang ving thaw rennak si atsia, dawngkham leinih nei si. Dawngkham te ah vanvummi leinih om si. Tsimi dawngkham ah ming ngannak om in, tsimi ming te heh Israel tsa nam leinih te ming si.
66021013	Ni suaknak lam ah dawngkham pathum, saklam ah dawngkham pathum, langlam ah dawngkham pathum le nidanak lam ah dawngkham pathum om si.
66021014	Khawpi ving khen elphah leinih nei in, tsimi elphah te ah Tuunoa lehnak leinih te ming ngan si.
66021015	Keimah awnpitu hen khawpi, a dawngkham te le a ving tehnak sui phaikuang nei si.
66021016	Khawpi heh ningli nei si atsia, a vaang le a vap bangve si. Ama'n phaikuang thaw in khawpi kheh teh atsia, a saang, a vap le a daak heh a bangten si in, a saang lam peng thawngkhat le zanga, a vap heh peng thawngkhat le zanga le a daak lam peng thawngkhat le zanga teen si.
66021017	A ving kheh teh in minunga dong bangin vanvummia dong, dongza le sawmli le dongli daak si.
66021018	A ving heh jasper lungmanpha thaw tiangnak si in, khawpi heh limlang tsiangsek bang sui tsiit thaw sanak si.
66021019	Khawpi vinga elphah heh lungmanpha nam kim thaw mawi tiarnak si in, a pakhatnak elphah heh jasper, a panihnak heh sapphire, a pathumnak heh khalcedony, a palinak heh emerald,
66021020	a panganak heh sardonyx, a paruknak heh sardius, a pasarihnak heh khrysolite, a pariatnak heh beryl, a pakuanak heh topaz, a sawmkhatnak heh khrysoprase, a leikhatnak heh jacinth le a leinihnak heh amethyst thaw mawi tiarnak si.
66021021	Dawngkham leinih te heh keplung pakhat teen thaw in puahnak si in, keplung leinih si. Khawpi sunga rawtpi te heh lehlam mu theihnung limlang bang sui tsiit phahnak si.
66021022	Sinapikhaw khawpi sungah temple om ngawl si. Heimansim tiphangin Thawmlian Ber Bawipa Pathian le Tuuno heh a temple si.
66021023	Khawpi khen ni daang tu le la vaar tu kheh kin ngawl si. Heimansim tiphangin Pathian tsungnungnak khen tsimi khawpi kheh deet atsia, Tuuno heh a vaarnak si.
66021024	Sannak miphun te'n a vaarnak ben in vaak tu atsia, leilung vuma kumpibawi te'n amahni tsungnungnak le ultungnak kheh tsimi khawpi sungah phurh tu si.
66021025	A dawngkham te kheh sun in khaam tu ngawl si. Tsimi khawpi ah zan om ngawl si.
66021026	Miphun te'n amahni tsungnungnak le ultungnak kheh tsimi khawpi ah phurh tu si.
66021027	Tsimi khawpi sungah thil nawngkai tiarthei te le ningtsirnung thil a puahtu te maw, thuson reltu te maw, lut siang tu ngawl in, Tuunoa Nungnak Laibu sungah ming ngannak te bek lut siang tu si.
66022001	Pathian kumpibawi tohkheng le Tuuno nen pin a suak, khristal lungmanpha bangin a thiang nungnak run ti thiangsek kheh tsimi vanvummi in muh ka si.
66022002	Khawpia rawtpi laingial le run kung ah nungnak thingkuang te om si. Tsimi thingkuang khen rah hin leinih rah in, la tin in rah atsia, a nah te heh miphun te damnak si.
66022003	Tsimi khawpi sungah Pathian tsamnak om leh ngawlla in, Pathian kumpibawi tohkheng le Tuuno tohkheng om si. Tsin, a sel te'n amah kheh tuamlawm tu si.
66022004	Amahni'n ama mel kheh mu tu in, ama ming kheh amahni tsel ah ngan tu si.
66022005	Tsimi ah zan himhim om tu ngawl si. Amahni'n meiinn vaar le nia vaarnak kheh kin tu ngawl si. Heimansim tiphangin Bawipa Pathian in amahni kheh vaarnak pe si. Tsin, amahni'n kumkhaw pin kumkhaw tian in uk tu si.
66022006	Tsin, ama'n, "Me thu te heh muangtaak le a dik si," ti'n ti ka si. Profet thiangrim te Bawipa Pathian in a reima in a tsang pal rori tuh kheh ama sel te muh tu in, ama vanvummi te kheh leh si.
66022007	"Ngai in, rang ngai in leng tu sing. Me laibua rel hamnak a keemtu heh mi ang si."
66022008	Keimah Johan in me thu te heh mu in za sing. Tsin, za atsia ka mu phangin, me thil tehem heh keimah a muhtu vanvummi kheh be tu in ama maitsang, a kawngbul ah bok sing.
66022009	Tsimi phangin ama'n, "Ka be mah nen. Keimah heh na selpi le profet na unaupi lak pin pakhat le me laibu sunga thu tehem a keemtu lak pin pakhat poh sing. Pathian be sawn in," ti'n ti ka si.
66022010	Tsin, Jesuh in tihen ti ka si, "A hun a nong ongla manin me laibua rel hamnak te heh tatsik khen mah nen.
66022011	Mi diktsang ngawl heh diktsang ngawl reng rih ta la sen. Ningtsirnung te heh ningtsirnung reng rih ta la sen. A diktsangtu heh diktsang reng rih ta la sehla, mi thiangrim heh thiangrim reng rih ta la sen. "
66022012	"Ngai in, rang ngai in leng tu sing. Minung tehem amahni napernak bangin pe tuh lawhman heh ka nenah om si.
66022013	Keimah heh Alpha le Omega, a Pannak le a Tawpnak, Masa ber le Dawlta ber ah sing."
66022014	A thukhaam a luntu heh mi ang si atsia, nungnak thingkuang rah ei theinak thu ngah tu in, dawngkham te pin khawpi sungah lut thei tu si.
66022015	Khawpi pulam ah a omtu tehem heh uitso te, dawi mang te, ningtsirnung nu le pa sual a puahtu te, tualreek te, milim a betu te, le thuson rel sah atsia, a rel tseih thei te kheh si.
66022016	"Keimah Jesuh in nangmahni le pawlpi te nenah me thu te heh tetti khan tu in, ka vanvummi kheh leh ongla sing. Keimah heh David Ham le Hin, Nikonghong Arsi Vaarsur kheh sing."
66022017	Raula le mo in, "Hawh in," ti'n ti si. A zatu khen, "Hawh in," ti'n ti tasen. Dangrum te'n hawh sen. A in ottu te'n nungnak ti heh a thawnthong in in tasen.
66022018	Me laibua rel hamnak thu a zatu minung tehem nenah tettikhan sing. Me thu te vumah a belhseptu himhim heh me laibu sungah ngannak pulnat hem heh Pathian in a vumah leng beet tiar tasen.
66022019	Me laibu sung thu rel hamnak a phiattu himhim heh Nungnak Laibu sung pin le khawpi thiangrim pin le me laibu sungah ngannak thu te pin a peh devenak kheh Pathian in lesak tu si.
66022020	Me thu te heh tetti a khantu hen, "Si si, a rang ngai in leng tu sing," ti'n ti ka si. Amen. Si si. Bawi Jesuh, leng len.
66022021	Kei Bawipa Jesuh Khrih lainatnak kheh nang vaseng vumah om reng tasen. Amen.
