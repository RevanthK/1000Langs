40001001	Nde nda'aǎn sa ña'an nin nchga nten nu ngwa ayman 'in Jesucristo, cha' nten ta'a ayman David lka yu. Kwi' ngwaña'an lka yu nten ta'a ayman Abraham, ni siya s'ni 'a mdi'in yu kula kan'.
40001002	Ayman Abraham kan' ngwa sti Isaac; lo'o ayman Isaac kan' ngwa sti Jacob; lo'o ayman Jacob kan' ngwa sti Juda lo'o nchga ta'a ngula yu;
40001003	lo'o ayman Juda kan' ngwa sti Fares lo'o Zara, lo'o Tamar ngwa naan jya'an ne' kan' bra kan'. Lo'o ayman Fares kan' ngwa sti Esrom; lo'o ayman Esrom kan' ngwa sti Aram;
40001004	lo'o ayman Aram kan' ngwa sti Aminadab; lo'o ayman Aminadab kan' ngwa sti Naasón; lo'o ayman Naasón kan' ngwa sti Salmón;
40001005	lo'o ayman Salmón kan' ngwa sti Booz, lo'o Rahab ngwa naan jya'an Booz kan' bra kan'. Lo'o ayman Booz kan' ngwa sti Obed, lo'o Rut ngwa naan jya'an Obed kan' bra kan'. Lo'o ayman Obed kan' ngwa sti Isaí;
40001006	lo'o ayman Isaí kan' ngwa sti ree David; lo'o ayman ree David ngwa sti Salomón, lo'o jya'an Salomón kan' ngwa nu kuna'an nu ngwa kwilyo'o ayman Urías ti kulo la bra kan'.
40001007	Lo'o ayman Salomón kan' ngwa sti Roboam; lo'o ayman Roboam kan' ngwa sti Abías; lo'o ayman Abías kan' ngwa sti Asa;
40001008	lo'o ayman Asa kan' ngwa sti Josafat; lo'o ayman Josafat kan' ngwa sti Joram; lo'o ayman Joram kan' ngwa sti Uzías;
40001009	lo'o ayman Uzías kan' ngwa sti Jotam; lo'o ayman Jotam kan' ngwa sti Acaz; lo'o ayman Acaz kan' ngwa sti Ezequías;
40001010	lo'o ayman Ezequías kan' ngwa sti Manasés; lo'o ayman Manasés kan' ngwa sti Amón; lo'o ayman Amón kan' ngwa sti Josías;
40001011	lo'o ayman Josías kan' ngwa sti Jeconías lo'o ta'a ngula yu bra kan'. Kan' ndyaa lo'o ne' Babilonia 'in ne' Israel presu la kichen tyi ne' tijyu'; ni' ña'an chkwan 'in ne' Babilonia ndyaa ka'an 'a ne' Israel bra kan'.
40001012	Nde kichen tijyu' kan' ngula Salatiel sñi' ayman Jeconías kan' bra kan'; lo'o ayman Salatiel kan' ngwa sti Zorobabel;
40001013	lo'o ayman Zorobabel kan' ngwa sti Abiud; lo'o ayman Abiud kan' ngwa sti Eliaquim; lo'o ayman Eliaquim kan' ngwa sti Azor;
40001014	lo'o ayman Azor kan' ngwa sti Sadoc; lo'o ayman Sadoc kan' ngwa sti Aquim; lo'o ayman Aquim kan' ngwa sti Eliud;
40001015	lo'o ayman Eliud kan' ngwa sti Eleazar; lo'o ayman Eleazar kan' ngwa sti Matán; lo'o ayman Matán kan' ngwa sti Jacob.
40001016	Lo'o sñi' ayman Jacob ni, kan' ngwa Se nu ngwa kwilyo'o Liya jya'an Jesús bra kan'. Kwi' ngwaña'an, Krixtu naan Jesús kan'.
40001017	Ngwaña'an naan ayman kan', tii lkwa ta nten wa mdijin ne' xa nu ti lu'u Abraham sa ña'an bra nu ngula ayman David. Lo'o xka tyii lkwa ta nten mdijin ne' xa nu ti lu'u ayman David, sa ña'an bra nu yaa lo'o ne' xka la'a tsu' 'in ne' Israel nde kichen tyi ne', msu'wa ne' kan' 'in ne' Israel ni' ña'an chkwan nde kichen Babilonia bra kan'. Lo'o mdijin xka tyii lkwa ta nten, kan' ngula nu lka Krixtu bra kan'.
40001018	Nde nda'aǎn sa ña'an ngwa bra nu ngula Jesucristo. Wa mskan' cha' 'in Liya kan', cha' kaja kwilyo'o lo'o Se nu lka sñi' Jacob kan'. Ja ya tyi'in Liya se'en ndi'in Se lo'o mgii ti' Liya kan', cha' wa nsu'wi sñi'; kan' lka tñan nu wa y'ni Tyi'i Ndiose ykwi', cha' ngwa tnan Liya kan'.
40001019	Se kan' ni, t'nan ti' yu 'in Liya, chañi cha' nsu'wi tiye yu 'in nu kuna'an kan'. Bra wa ynan yu cha' kan', ja ngwa ti' yu ta yu cha' jyu'u 'in Liya, ni siya ja kaja kwilyo'o yu lo'o si'ya sñi', mda'an cha' tiye yu; tyii cha' 'in yu lo'o ngwaña'an ti, nka tiye yu, cha' ja ngwa ti' yu xtya yu ki'ya 'in nu kuna'an kan' tu' na'an tñan.
40001020	Bra nu mda'an cha' tiye yu, ni cha' ngwa ngwaña'an, bra kan' mdo'o tukwa ska angajle se'en ndi'in yu, ykwi' sla yu bra kan'. Ykwi' angajle kan' lo'o yu: ―Se ―ndukwin angajle kan' 'in yu―, ne' ta'a ayman David lka nu'win ―ndukwin―. Ja kutseen kaja kwilyo'oo lo'o Liya, cha' kan Liya tyi'in na'an tyii. Si'i tñan kuxi y'ni Liya siya' ti, tñan nu y'ni Tyi'i Ndiose lka cha' tyi'in sñi' Liya ni.
40001021	Bra nu kala sñi' nu kuna'an kan', kuwi' ki'yu kala 'in. Lo'o xa nu tyijin nin kuwi' kan', bra kan' ka naan kuwi' Jesús. Lo'o Jesús ni, kan' lka nu kulaa 'in nten chalyuu nu ndi'in cha' 'in lo'o Ndiose, cha' ka katin ki'ya nu ndukwi ne' kan'.
40001022	Kwi' ngwaña'an ngwa cha' kan', sa ña'an nu wa ykwi' Ndiose lo'o nten nu ngwa ti s'ni sa ña'an ka cha' kan'. S'ni kan' ayman nu ykwi' cha' 'in Ndiose lo'o nten, ngwa'an ne' cha' kan' lo kityi. Lo'o nde lka cha' nu ngwa'an ne':
40001023	Ka tnan ska nu kuna'an kune' nu ti ji xu'wi ki'yu 'in, lo'o bra kan' tyi'in ska kuwi' ki'yu 'in; Emanuel chkwi' ne' 'in kuwi' kan'. Ngwaña'an ndukwa cha' lo kityi, kan' cha' ngwaña'an ngwa 'in Liya bra kan'. Nu nchkwi' ne' Emanuel ni, nde lka cha' kan' cha'tñan: Su'wa ndi'in Ndiose lo'oan.
40001024	Bra nu mxaa ti' Se, mdo'o yu ndyaa yu se'en ndi'in Liya cha' kaja kwilyo'o yu lo'o, sa ña'an nu wa ykwi' angajle kan' lo'o yu. Bra kan' mdiyan lo'o yu 'in Liya na'an tyi yu,
40001025	lo'o ja yija' yu lo'o sa ña'an bra nu wa ngula sñi'. Bra wa ngula kuwi', bra kan' ngwa naan yu Jesús.
40002001	Ti kwi' bra nu ngula Jesús nde kichen Belén, ska yu kula nu naan Herodes ngwa ndloo la 'in nasiyun kan'. La lo yuu 'in Judea, la kan' ndi'in kichen Belén kan'. Lo'o mdiyan chin' nten nu tiya 'a nde Judea kan'; mdo'o ne' tiya kan' nde kichen tijyu', nde se'en ndyo'o tukwa kwichaa, mdiyan ne' kichen Jerusalén bra kan'. Ykwi' ne' tiya kan' lo'o nten nu ndyukwa ta'a ne' tuwiin:
40002002	―¿La nde ya' ndi'in kuwi' nu ngula nu ngwa xkan' ti a? ―ndukwin ne'―. Ree 'wan ne' judío lka kuwi' kan' ―ndukwin ne'―. Wa na'an ba kwii kulasiin tlyu nu tka ndukwi ti ni' kwan cha' 'in kuwi' kan', kan' cha' mdiyan ba nde re cha' ku'ni tnun ba 'in kuwi'.
40002003	Lo'o ree Herodes ni, ytsen 'a yu bra nu ynan yu cha' nu ykwi' ne' tiya kan', cha' ku'ni tnun ne' 'in xka ree, mske' ti' yu. Kwi' ngwaña'an nchga ne' kichen Jerusalén, ytsen 'a ne' sa ña'an ku'ni ree Herodes bra kan'.
40002004	Lo'o kan' msi'ya ree Herodes kan' 'in nchga sti jo'o nu lka ndloo la, lo'o 'in mstru nu ndu'u cha' jo'o ni' lyaa, cha' kan ne' se'en ndi'in yu. Mnicha' ree kan' 'in ne' bra kan': ―¿Ja jlyo ti' wan la nde nchkwi' kityi cha' kala Krixtu a? ―ndukwin ree 'in ne'.
40002005	―Kala Ni nde kichen Belén nde lo yuu 'in Judea re ―ndukwin ne' 'in ree―. Nde ndiya cha' nu ndukwa lo kityi 'in Ndiose:
40002006	Kichen xuwe ti lka Belén nu ndiya se'en ndlo Judea tñan, ndukwin Ndiose. Kichen tyi ska nten nu tnun 'a cha' ka 'in, ka kichen kan', ni siya kichen xuwe ti lka ni, ndukwin Ni. Ka yu ki'yu kan' ska nu tyuun loo la ti, lo'o ña'ansiin yu 'in ne' Israel 'ñaǎn. Ngwaña'an ndukwa cha' lo kityi kan'.
40002007	Bra wa ynan ree Herodes cha' kan', bra kan' mnan ti msi'ya yu 'in ne' tiya kan', cha' kan ne' se'en ndi'in yu cha' chkwi' yu lo'o ne'. Mnicha' ree 'in ne' kan' bra kan', sa ña'an bra na'an ne' mdo'o tukwa kwii kulasiin kan' nde ni' kwan.
40002008	Bra wa ytsa' ne' cha' kan' 'in ree, bra kan' ykwi' ree lo'o ne' cha' tsaa ne' nde kichen Belén. ―Yaa lya wan ―ndukwin ree 'in ne' tiya kan'―, yaa na'an wan nde ndukwa na'an tyi sti kuwi' kan' ―ndukwin―. Bra nu tyija na'an kan' 'wan, bra kan' tyaan wan se'en ndi'iǐn xiya' cha' ka biya' tiǎn' la nde ya' ndiya kuwi' kan'. Lo'oǔn tsa'aǎn ku'ni tnuǔn 'in kuwi' kan', lka tiyeěn.
40002009	Mdo'o ne' ndyaa ne' bra wa ynan ne' cha' nu ykwi' ree lo'o ne' bra kan'. Xiya' na'an ne' kwii kulasiin kan' laja nu ndyaa ne' tuwiin cha' tsaa ne' nde kichen Belén, ti kwi' kwii tlyu nu na'an ne' ti kulo nde se'en ndyo'o tukwa kwichaa. Ngwa'u kwii kulasiin kan' 'in ne' la nde ndukwa na'an se'en ndi'in kuwi', ndyaa tukwi kwii tlyu kan' se'en ndukwa na'an kan'.
40002010	Su'we 'a ngwa tiye ne' cha' na'an ne' kwii kulasiin kan' xiya'.
40002011	Yten ne' ni' ña'an kan' bra kan', na'an ne' kuwi' lo'o Liya jya'an kuwi'. Bra ti mduun xtyin' ne' tiya kan' se'en nskwa kuwi' cha' ku'ni tnun ne' 'in. Lo'o mxti' ne' yu'wa 'in ne' cha' ta ne' lomstan 'in kuwi' kan'; mda ne' oro 'in kuwi' kan', mda ne' ynan nu ka'an 'a nga'an, lo'o mda ne' mirra nu lka sete xi tyi'i 'in kuwi' kan'.
40002012	Bra nu ndyaa yija' ne', ykwi' sla ne' bra kan'; ykwi' Ndiose lo'o ne' cha' ja tsaa 'a ne' se'en ndi'in ree Herodes kan' xiya', cha' kwiñi 'a yu. Kan' cha' msñi ne' xka tuwiin cha' ndyaan ne' kichen tyi ne' xiya'.
40002013	Bra nu wa mdo'o ne' tiya kan' ndyaa ne' kichen tyi ne', bra kan' ykwi' sla Se. Mdo'o tukwa ska angajle laja sla yu, ykwi' lo'o yu bra kan': ―Xaa tii' ―ndukwin angajle kan' 'in Se―. Tyituun, xnaan lyaa ―ndukwin―, tsaa lo'oo 'in jya'an kuwi' tijyu' la lo yuu 'in Egipto. Tyi'in wan nde kwa sa ña'an bra nu katsaǎn' 'iin cha' ka tyaan wan nde nasiyun re xiya'. Tlá 'a ree Herodes kan'; wa kan ti yu kichen re cha' kunaan yu 'in kuwi' 'wan, cha' kujwi yu 'in kuwi' 'wan, nchka ti' yu.
40002014	Bra ti mxaa ti' Se, ndyaa lo'o 'in kuwi' lo'o jya'an kuwi' xa nu ti tla; ndyaa ne' nde Egipto bra kan'.
40002015	Nganun ne' la kan' sa ña'an bra nu ngujwi Herodes, nu ree tlá kan'. Lo'o nde lka ti kwi' cha' nu wa ykwi' ayman kula lo'o nten chabiya' 'in Ndiose nu ngwa s'ni: “Si'yaǎn 'in Sñiěn' cha' tyo'o lo yuu nu kwenta 'in Egipto, cha' tyaan yu kichen tyi yu xiya'” ndukwin Ndiose nu nka X'naan. Kan' cha' ngwaña'an ngwa 'in ne' bra kan', cha' ndyaa ne' nde Egipto.
40002016	Lo'o ree Herodes kan' ni, msin' 'a ti' yu bra nu mgii ti' yu cha' ja mdijin 'a ne' tiya kan' xiya' se'en ndi'in yu. Ngulo ree kan' tñan 'in msu 'in yu bra kan', cha' tsaa ne' kujwi ne' 'in nchga kuwi' ki'yu nu nsu'wi kichen Belén, nchga kuwi' nu ja ya tyii snan yijan; kwi' kujwi ne' 'in nchga kuwi' ki'yu nu ndi'in kichen xuwe kwi' se'en ti. Wa jlyo ti' ree cha' kuwi' kan' ja ya tyii snan yijan, cha' wa ytsa' ne' tiya kan' cha' sa kwa bra na'an ne' kwii kulasiin kan'.
40002017	Ti kwi' ti cha' ykwi' ayman Jeremías nu ykwi' lo'o nten cha' 'in Ndiose nu ngwa s'ni. Nde ndiya cha' ngwa'an yu lo kityi:
40002018	Lye 'a ngi'ni xi'in nten kichen Rama; msi'ya 'a ne', nganan 'a ne', cha' ngujwi sñi' Raquel. Nganan 'a nu kuna'an kan', cha' wa ngujwi sñi' ne'. Lo'o ja tukwin 'a ngwa ku'ni cha' ka tiin cha' nganan nu kuna'an kan'. Ngwaña'an lka cha' ngwa'an yu kan' lo kityi s'ni, ni siya ja ya ka cha' kan' nu ti lu'u ayman kan'. Kan' cha' ngwaña'an ngwa 'in ne' Belén, nganan 'a ne' cha' ngujwi sñi' ne'.
40002019	Chun' ndi'in la, ngujwi ree Herodes kan' bra kan'. Kan' mdo'o tukwa ska angajle se'en ndi'in Se laja sla yu, cha' ti ndi'in Se lo yuu 'in Egipto:
40002020	―Xaa tii' ―ndukwin angajle 'in yu―, tyituun lya wan, cha' tyaa wan lo'o kuwi' lo'o jya'an kuwi' nde nasiyun Israel xiya' ―ndukwin―, cha' wa ngujwi yu tlá nu ngwa ti' kujwi 'in kuwi' nu ngwa xkan'.
40002021	Bra kan' mdyituun Se, ndyaa lo'o kuwi' lo'o jya'an kuwi' ngala ne' nde nasiyun Israel xiya'.
40002022	Kan' ynan yu cha' sñi' ayman Herodes ngulo tñan nde Judea, ti kwi' sñi' yu nu naan Arquelao lka yu kan'; kan' cha' ytsen chin' Se bra kan'. Xiya' ykwi' sla yu sa ña'an ku'ni yu, kan' cha' ndyaa ne' nde lo yuu 'in Galilea,
40002023	ngala ne' kichen Nazaret bra kan'. Ti kwi' ti cha' ykwi' ayman nu ykwi' lo'o nten cha' 'in Ndiose nu ngwa s'ni, bra nu ykwi' ne' cha' ne' Nazaret ka nu lka Krixtu. Ngwaña'an ykwi' ayman kan' nu ngwa s'ni, kan' cha' ngwaña'an y'ni ne' lo'o Jesús bra kan'.
40003001	Wa mdiya ya' mdyisnan Xuwa ngwa'u yu 'in nten nu mda'an se'en ndi'in yu ska ti yu ni' kixin'; mdukwatya yu 'in ne' bra kan'. Ti kwi' lo yuu 'in Judea ndi'in yu; wtyi 'a yuu se'en ndi'in Xuwa kan', ndi'in 'a kee, lo'o ja tukwin ndi'in nde kwa.
40003002	―Ka jyu'u ti' wan ―ndukwin Xuwa 'in ne'―, kulaa ya' wan cha' kuxi nu ngi'ni wan ―ndukwin yu―. Wa tyisnan ti cha' ka Ndiose ndloo la ni' kasiya 'in nten chalyuu.
40003003	Lo'o Xuwa, lka yu ska nten nu wa ykwi' ayman kula Isaías s'ni cha' 'in. Nde ndiya cha' nu ngwa'an yu kula lo kityi: Kwen xi'ya ska nten ni' kixin': “Slaa lya wan ska tuwiin se'en kan nu nka X'naan, xñi su'we wan tuwiin se'en tyijin yu” ndukwin nten kan'. Ngwaña'an ngwa'an ayman kan' cha' 'in Xuwa.
40003004	Lo'o Xuwa kan' ni, lku' yu ska te' kichan' camello, lo'o nchkan' kijin si' yu; nchku yu sku' lo'o kwiña' kwitun.
40003005	Lo'o bra kan' ndyo' ti'in ka'an nten se'en ndi'in yu; mdiyan ne' kichen Jerusalén nde kwa, lo'o ne' nchga kichen xuwe nu kwenta 'in Judea kan', lo'o ne' nu ndi'in kwi' se'en ti tu'wa chku Jordán, ta'a ne' mdiyan ne' se'en ndi'in yu.
40003006	Mdukwatya Xuwa 'in ne' kan' lo tyi'a chku Jordán bra kan', mdukwatya yu 'in nchga nten nu nchkwi' cha' ngwa jyu'u ti' 'in cha' kuxi nu ngi'ni.
40003007	Ngwa ska tsan na'an Xuwa 'in tyun ne' fariseo lo'o ne' saduceo bra kan'; kti 'a ngi'ni ne' kan' lo'o Ndiose, nxke' ti' ne', lye 'a ngi'ni siye' ne' lo'o ta'a nten ne'. Lo'o chin' ne' kan' mdiyan ne' cha' tukwatya Xuwa 'in ne', lo'o ja ndiya ti' Xuwa cha' ngwaña'an ngi'ni ne' kan'. ―Sa ña'an lka kunan tlá, kwi' ngwaña'an lka wan ―ndukwin Xuwa 'in ne' kan'―. ¿Ta wa mxitsen ne' 'wan sikwa a? ¿Ti ka nu ndukwin ra 'wan cha' lyaa wan 'in nu ti'í nu ndijyan xa nu tyii chalyuu a? ―ndukwin yu―.
40003008	Su'we sikwa, kwa'u wan 'wa si chañi cha' wa ngulaa ya' wan cha' kuxi nu ndi'in 'wan.
40003009	Ja xke' 'a ti' wan cha' ka su'we 'wan tloo Ndiose si xkwi' ndyu'wi ti' wan 'in ayman kula 'wan, ña'an ti' ayman kula Abraham kan'. Ja talo Ndiose 'in cha' kuxi nu ngi'ni wan siya' ti, ni siya nten ta'a ayman Abraham lka wan, nchkwi' wan. Nan kwiñi wan. Si nchka ti' Ndiose, ka 'in Ni kwiñan Ni xka ta nten lo'o kee ndi'in tu'wa chku re, cha' ka ne' ta'a ayman Abraham; ka 'in Ni si nchka ti' Ni. Lo'o ja tukwa Ndiose cha' 'wan bra kan'.
40003010	Sa ña'an nduun ska nten lo'o chkwan yka 'in yu cha' suwi yu lo yka kwiñii 'in yu, ngwaña'an lka Ndiose; si'yu yu kan' 'in nchga yka nu ja nda nan su'we, cha' tikin yu 'in ran lo kii', kwi' ngwaña'an ta Ndiose nu ti'í 'in nten nu ja xlyaa kulaa ya' cha' kuxi nu ngi'ni ne'.
40003011	Lo'oǔn ni, ndukwatyaǎn 'wan lo'o tyi'a chku re, si chañi cha' wa ngwa jyu'u ti' wan 'in ki'ya nu ndukwi wan; lo'o wa kan ti xka nu tnun la cha' nchka 'in ke na'. Lo'oǔn, ku'ni tnuǔn 'in yu kan'; su'we 'a ka tiyeěn, ni siya xtiǐn' tiǎn ti ndukwa snan yu kan'. Lo'o yu kan' ni, ja tukwatya yu 'in nten lo'o tyi'a ti; ku'ni yu cha' kanun Tyi'i Ndiose ni' kasiya 'in nten xa nu tukwatya yu 'in ne'. Kwi' ngwaña'an, ku'ni luwi yu kasiya 'in ne' lo'o xaa 'in yu.
40003012	Sa ña'an ngi'ni nten bra nu nxo' ti'in ne' nskwa' ni' ju'wa, lo'o nxo' ne' lka' tla' xka se'en cha' skin ran lo kii', ngwaña'an suwi Ndiose 'in nten, xa nu su'wa Ni 'in nten xa'an cha' skin lo kii' se'en ja tsaa tii 'a cha' nchkin. Ngwaña'an ngwa'u Xuwa 'in nten nu ndya'an se'en ndi'in yu.
40003013	Ti mdi'in Xuwa tu'wa chku Jordán, bra kan' mdo'o Jesús lo yuu 'in Galilea mdiyan se'en ndi'in Xuwa, cha' lo'o Jesús nchka ti' cha' tukwatya Xuwa 'in.
40003014	Lo'o ngwa ti' Xuwa cha' ja tukwatya yu 'in Jesús. ―Ja su'we tukwatyaǎn 'iin. Su'we la nu'win tukwatyaa 'ñaǎn ―ndukwin Xuwa 'in Jesús.
40003015	Ykwi' Jesús lo'o yu bra kan': ―Su'we tukwatyaa 'ñaǎn ni ―ndukwin Jesús 'in Xuwa―, cha' ngwaña'an su'we ku'nian nchga tñan nu nchka ti' Ndiose cha' ku'nian. Bra nu ynan Xuwa cha' nu ykwi' Jesús lo'o yu, mdukwatya yu 'in Jesús bra kan'.
40003016	Xa wa ngwa cha' kan', mdo'o Jesús lo tyi'a, kan' ngalaa nde ni' kwan. Lo'o bra kan' na'an Jesús cha' ngwi'ya Tyi'i Ndiose chun' yu; sa ña'an ndi'ya ska kiñi cha kuun lo yuu, ngwaña'an ngwi'ya Tyi'i Ndiose chun' Jesús.
40003017	Ynen ykwi' Ndiose nde se'en ndi'in Ni nde ni' kwan bra kan'. Nde ña'an ndukwin Ni: ―Nu nde lka Sñiěn' ―ndukwin Ni―. Ndiya 'a tiǎn' 'in yu, cha' su'we 'a nsu'wi tiyeěn ña'aǎn 'in yu.
40004001	Lo'o bra kan' ndyaa lo'o Tyi'i Ndiose 'in Jesús ni' kixin' se'en wtyi 'a yuu, se'en ja ndi'in nten, cha' tyukwa ta'a yu lo'o kune' xa'an nde kan'. Ngwa ti' yu kan' tyijin lyo 'in Jesús.
40004002	Tu'wa tsan tu'wa tla ja yku Jesús siya' ti, ngite' 'a ti' yu bra kan'.
40004003	Lo'o bra kan' mdo'o tukwa kune' xa'an kan', cha' kwiñi lyo'o 'in Jesús: ―Si chañi cha' lkaa ska ti nu lka Sñi' Ndiose ―ndukwin kune' xa'an 'in Jesús―, xñii ska kee re sikwa, cha' kwiñaan tyaja lo'o ran cha' kuan.
40004004	Mxkwen Jesús 'in kune' xa'an bra kan': ―Ndukwa ska cha' lo kityi 'in Ndiose ―ndukwin Jesús 'in yu―. Nde ña'an nchkwi' cha' kan': “Si'i nan ku'u nten chalyuu cha' nchku ne' tyaja ti; xa nu kunan ne' nchga cha' nu nchkwi' Ndiose, kan' chañi cha' tyi'in su'we ne'.” Ngwaña'an nchkwi' cha' nu ndukwa lo kityi.
40004005	Lo'o bra kan' ndyaa lo'o kune' xa'an 'in Jesús nde kichen Jerusalén, ti kwi' kichen nu ndiya 'a ti' Ndiose; mchkwen ne' ndyaa ne' la ke laa tnun 'in kichen kan', kwan 'a mduun ne' bra kan'.
40004006	―¿Ta chañi cha' nu'win lkaa ska ti nu lka Sñi' Ndiose a? ―ndukwin kune' xa'an 'in Jesús―. Su'we si xtyuu loo lo yuu sikwa, cha' ndukwa ska cha' lo kityi 'in Ndiose nu nchkwi': Kulo Ndiose tñan 'in angajle 'in Ni cha' ña'ansiin 'iin, ndukwin kityi. Kwi' ngwaña'an ndukwa xka cha': Lo'o ya' ti angajle 'in Ni xituun 'iin, cha' ja ka ti'í kiyaa' se'en tyukwa kee kiyaa'. Ngwaña'an ndukwa cha' lo kityi ―ndukwin kune' xa'an.
40004007	Mxkwen Jesús 'in kune' xa'an bra kan': ―Kwi' ngwaña'an, ndukwa xka cha' lo kityi 'in Ndiose: “Ja kwiñi lyo'o wan 'in Ndiose nu lka X'nan wan” ndukwin kityi kan'.
40004008	Bra nu mdyii ykwi' ne', xiya' ndyaa lo'o kune' xa'an 'in Jesús ska lo ki'ya nu kwan 'a. Ngwa'u kune' xa'an nchga nasiyun ña'aan chalyuu 'in Jesús bra kan', cha' su'we 'a ña'an chalyuu kan'.
40004009	Ykwi' biya' kune' xa'an kan' lo'o Jesús xiya' bra kan': ―Taǎn chabiya' kaa ndloo la 'in nchga chalyuu nu ña'aan nde kwa ―ndukwin kune' xa'an 'in Jesús―, ska ti si tyuun xtyiin' tloǔn, si ku'nii tnun 'ñaǎn, kaa ndloo la bra kan'.
40004010	Lo'o mxkwen Jesús 'in kune' xa'an bra kan': ―Tyo'o tsuu' se'en ndi'iǐn, Satanás ―ndukwin Jesús―. Yaa lyaa, chun' ndukwa ska cha' lo kityi 'in Ndiose nu nchkwi': “Ska ti Ndiose nu lka X'nan wan ku'ni tnun wan 'in Ni, siya' ti kunan wan cha' nu nchkwi' Ndiose xa nu ndi'in wan lo chalyuu” ndukwin kityi.
40004011	Mdo'o kune' xa'an ndyaa bra kan'. Kan' mdo'o tukwa angajle cha' taya' 'in Jesús, cha' talo la yu ti chin' se'en ndi'in yu bra kan'.
40004012	Chun' ndi'in la mdo'o Jesús ndyaa, cha' wa ynan yu cha' wa msñi ne' 'in Xuwa; wa ndyaa lo'o ne' 'in Xuwa kan' ni' ña'an chkwan. Bra kan' ndyaan Jesús nde lo yuu 'in Galilea xiya', ndyaan yu kichen Nazaret.
40004013	Lo'o ja nganun yu kichen Nazaret kan'; mxa'an yu se'en ndi'in yu, ndyaa yu kichen Capernaum tu'wa tiyu'. Ndi'in kichen kan' laja lo yuu 'in Zabulón lo'o yuu 'in Neftalí.
40004014	Ti kwi' ti cha' mda'an ayman kula Isaías nu ykwi' lo'o nten cha' 'in Ndiose nu ngwa s'ni:
40004015	Yuu nu ndi'in kwenta 'in Zabulón lo'o yuu nu kwenta 'in Neftalí nde xka la'a tsu' chku Jordán, tyijian lo yuu kan', kalaan tu'wa tujo'o bra kan'; kan' lka yuu 'in Galilea, se'en ndi'in nten nu ja lka judío.
40004016	Wa yten ska xaa tlyu ni' kasiya 'in ne' kan'; nu ngwa xkan' xi'in 'a ti' ne', ntsen ne' si kaja ne', lye 'a ngwa tla ni' kasiya 'in ne' kan' bra kan', si'ya cha' kuxi. Bra ni wa ndi'in xaa ni' kasiya 'in ne' kan', wa kaja ti chalyuu nu ja tsaa tii 'a 'in ne' kan'. Ngwaña'an ykwi' ayman kan', kan' cha' lo yuu kan' mdi'in Jesús bra kan'.
40004017	Lo'o mdyisnan ykwi' Jesús lo'o ne' nu nda'an se'en ndi'in yu bra kan': ―Ka jyu'u ti' wan ―ndukwin Jesús 'in ne'―, kulaa ya' wan nchga cha' kuxi nu ngi'ni wan, cha' wa tiya ti bra cha' ka Ndiose ndloo ni' kasiya 'wan.
40004018	La xka tsan nda'an Jesús tu'wa tiyu' Galilea kan', na'an yu 'in Simón lo'o Ndre ta'a ngula Simón bra kan', nduguun ne' katan lo tyi'a cha' xñi ne' kula, cha' kan' lka tñan nu ngi'ni ne' kan' nchga tsan. Ti kwi' Simón kan' lka nu mstya Jesús xka nin cha' ka naan yu Tyu.
40004019	Lo'o bra kan' ykwi' Jesús lo'o ta'a tyukwaa yu ki'yu kan': ―Tsaa wan lo'oǔn ni ―ndukwin Jesús 'in ne' kan'―. Sa ña'an mjwi kula 'wan xa nu mda'an wan kuta kula, ngwaña'an kaja xka tñan 'wan ni chabiya' 'ñaǎn; kwa'uǔn 'wan sa ña'an nu tsaa naan wan 'in nten chalyuu re nu ja ya kunan cha' su'we, cha' ka ne' nten 'ñaǎn.
40004020	Bra ti mxnun ti'in ne' katan 'in ne', ndyaa ña'an ne' 'in Jesús bra kan'.
40004021	Nde loo la chin' na'an Jesús 'in Santiago sñi' Zebedeo lo'o Xuwa ta'a ngula yu; ndukwa ne' ni' yka na'an xuwe 'in ne' lo'o sti ne', nxu'wa ne' katan 'in ne' bra kan'. Kan' msi'ya Jesús 'in ne' kan', cha' tsaa ne' lo'o.
40004022	Bra ti mxnun ti'in ne' yka na'an 'in ne' lo'o sti ne', ndyaa ne' lo'o Jesús bra kan'.
40004023	Ndyaa ne' nchga kichen nde lo yuu 'in Galilea lo'o Jesús bra kan'. Nchga kichen se'en mda'an yu ngwa'u yu 'in nten ni' lyaa 'in ne' judío; ykwi' yu lo'o ne' sa ña'an lka cha' su'we 'in Ndiose, cha' wa ndla ti ka Ndiose ndloo la ni' kasiya 'in ne'. Kwi' ngwaña'an, y'ni yu jo'ó 'in nchga nu ti'í, nchga kicha nu ndi'in 'in ne' y'ni Jesús cha' nchkaa ne'.
40004024	Bra kan' ynen cha' 'in Jesús nchga kichen nde lo yuu 'in Siria; kan' cha' mdiyan lo'o ne' 'in nchga nu ti'í se'en ndi'in yu, cha' ku'ni yu jo'ó 'in ne'. Ndijyan lo'o ne' 'in nu ti'í, lo'o nu nsu'wi kicha 'in; lo'o nu nsu'wi kwi'in kuxi 'in, lo'o nu n'ni lyo'o kwi'in 'in, lo'o nu nchkun' ña'aan tyukwin nsu'wi, lo'o nu mtyi ska la'a ya', y'ni Jesús cha' nchkaa nchga nu ti'í kan'.
40004025	Kan' cha' ka'an 'a nten mdo'o ña'an 'in Jesús, lo'o ne' Galilea, lo'o ne' nchga kichen nde Decápolis, lo'o ne' kichen Jerusalén, lo'o ne' xka la kichen nde lo yuu 'in Judea, lo'o ne' kichen xka la'a tsu' chku Jordán. Ka'an 'a kichen mdo'o ne' ndyaa ña'an ne' 'in Jesús bra kan'.
40005001	Na'an Jesús cha' ka'an 'a nten ndijyan se'en ndi'in yu, kan' cha' mskwen yu ndyaa la yu nde si' ki'ya, ndyaa tukwa yu chin' nde kan'. Lo'o ndyo' ti'in ne' nu ngi'ni xa'an cha' 'in yu nde se'en ndi'in yu.
40005002	Mdyisnan Jesús ngwa'u yu 'in ne' kan' bra kan'. Nde lka cha' nu ykwi' yu lo'o ne':
40005003	―Ka su'we nka tiye nten si jlyo ti' ne' cha' ja ka 'in ne' ku'ni ne' ska cha' su'we, si ja lo'o Ndiose ―ndukwin Jesús―. Ka Ndiose ndloo la ni' kasiya 'in ne' kan' bra kan'.
40005004	’Kwi' ngwaña'an, ka su'we nka tiye nten ni siya xi'in ti' ne' ni, si'ya ki'ya nu ndi'in 'in ne'; ku'ni Ndiose cha' ka su'we ka tiye ne' kan' chun' ndi'in la.
40005005	’Kwi' ngwaña'an, ka su'we nka tiye nten nu ja nchka ti' tyijin lyo 'in ta'a nten, cha' nde se'en ndi'in Ndiose ndiya cha' su'we nu ta Ni 'in ne' kan' bra kan'.
40005006	’Kwi' ngwaña'an, ka su'we nka tiye nten nu xlyaa ku'ni nchga cha' su'we, nchga cha' nu ñi; taya' Ndiose 'in nten kan', cha' ka ku'ni ne' nchga tñan nu nchka ti' Ni.
40005007	’Kwi' ngwaña'an, ka su'we nka tiye nten nu nchka t'nan ti' 'in ta'a nten, cha' ngwaña'an chka t'nan ti' Ndiose 'in ne' kan' chun' ndi'in la.
40005008	’Kwi' ngwaña'an, ka su'we nka tiye nten nu luwi kasiya 'in, cha' wa lka nda Ndiose chabiya' 'in ne' kan', cha' ña'an ne' 'in ykwi' Ni nde loo la.
40005009	’Kwi' ngwaña'an, ka su'we nka tiye nten nu ndaya' 'in ta'a nten cha' ka tiin cha' 'in ne' lo'o nu nxuun lo'o ne'. “Sñiěn'” nchkwin Ndiose 'in nten nu ngi'ni cha' ki'ya tla' tiye ne' lo'o ta'a nten ne'.
40005010	’Kwi' ngwaña'an, ka su'we nka tiye nten nu talo tyi'in lo'o ta'a nten ne', ni siya na'an ti'í nten kan' 'in ne', chun' ngi'ni ne' cha' su'we cha' 'in Ndiose. Ka su'we nka tiye ne', cha' ngwaña'an Ndiose lka ndloo la ni' kasiya 'in ne'.
40005011	’Kwi' ngwaña'an, ka su'we nka tiye wan ni siya xtyi lyo'o ne' 'wan chun' ndyaa ña'an ti' wan 'ñaǎn, ni siya ku'ni liye' ti' ne' 'wan, ni siya kwiñi lyo'o ne' 'wan, ni siya chkwi' 'a ne' kwentu 'wan si'ya cha' 'ñaǎn.
40005012	Ka su'we nka tiye wan bra kan', su'we 'a tyi'in wan cha' wa lka ndi'in ska cha' su'we nu tlyu chin' nu ta Ndiose 'in nchga wan nde se'en ndi'in Ni. Kwi' ngwaña'an ngwa ti'í 'a ti' ayman s'ni 'in ayman nu ykwi' lo'o nten cha' 'in Ndiose bra kan'.
40005013	’Sa ña'an nu nnanjo'o 'a teje' 'ñaan cha' tiyen' ran, cha' ku'ni xun' ran skwa, ngwaña'an lka wan lo chalyuu; nnanjo'o 'a wan 'in Ndiose cha' ku'ni wan tñan 'in Ni. Si wa mnu'un teje' 'ñaan, ja ka 'a kunanjo'o ran 'ñaan bra kan'; su'we la si xkwaan 'in teje' kan' tu'wa tuwiin se'en ndijin nten bra kan'. Ja n'ni cha' ni siya lyo'o su'wa nten chun' teje' mnu'un kan'. Sa ña'an ngi'ni nten lo'o teje' mnu'un kan', ngwaña'an ngi'ni Ndiose lo'o nten nu ja nnan cha' nchkwi' Ni.
40005014	’Sa ña'an lka ska xaa, ngwaña'an lka wan, cha' ka kwa'u wan tuwiin 'in Ndiose 'in nchga nten chalyuu. Ska kichen nu ndi'in lo ki'ya ni, ja ka tyi'in kan' mnan ti; ña'an nchga nten 'in kichen kan'.
40005015	Kwi' ngwaña'an, bra nu mxkin ne' ska kii' kityee, ja su'wa kutsi' ne' 'in kii' kan' ni' kajun bra kan'; kwan xtya ne' kityee kan', cha' ki'ni xaa ña'aan ni' ña'an kan'.
40005016	Kwi' ngwaña'an 'wan ni, ku'ni wan cha' ka wan xaa nu kwa'u tuwiin 'in nten, xkwi' cha' su'we ku'ni wan cha' ña'an nchga nten ña'aan cha' su'we nu ngi'ni wan, cha' lka wan sñi' Ndiose. Bra kan' tyaa yu'wi ti' ne' 'in Stian Ndiose, ku'ni tnun ne' 'in Ni nu ndi'in ni' kwan bra kan'.
40005017	’Ja tya'an cha' tiye wan cha' ndijyaǎn lo chalyuu re cha' ku'ni tyiǐn cha' kula 'ñaan; ni siya nchga cha' nu ykwi' Ndiose lo'o ayman Moisés, ni siya nchga cha' nu ngwa'an ayman nu ykwi' lo'o nten cha' 'in Ndiose nu ngwa s'ni, ja ku'ni tyiǐn cha' kan'. Wa ndijyaǎn cha' nu kwa'uǔn ñi 'in nten sa ña'an lka nchga cha' nu ndukwa lo kityi kula kan'.
40005018	Chañi cha' nchkwiǐn' lo'o wan ni, cha' ja ska cha' nu ngwa'an ayman s'ni cha' 'in Ndiose, ja ka ku'ni tyii nten cha' kan' sa ña'an bra nu tsaa tii chalyuu; chañi cha' ka nchga cha' nu ndukwa lo kityi 'in Ndiose nu ngwa s'ni.
40005019	Kan' cha' ni, ja ta Ndiose se'en tyi'in nten lo'o Ni, xa nu ja tukwa ne' nchga tñan nu ngulo Ndiose 'in ne' cha' ku'ni ne', xa nu lo'o kwa'u ne' 'in ta'a nten ne' cha' ja ndi'in cha' tukwa ne' tñan kan'. Ta Ndiose se'en tyi'in nten lo'o Ni xa nu tukwa ne' nchga cha' nu nchkwi' Ni, xa nu lo'o kwa'u ne' tñan kan' 'in ta'a nten ne'.
40005020	Nde ndiya cha' nu chkwiǐn' lo'o wan ni: Cha' kaja chalyuu nu ja tsaa tii 'a 'wan, ndi'in cha' ka su'we la tñan nu ku'ni wan, si'i sa ña'an nu ngi'ni ne' kti kwa, ne' fariseo kwa lo'o mstru nu ndu'u cha' jo'o kwa.
40005021	’Wa ynan wan sa ña'an nu ngulo Ndiose tñan 'in ayman nu ngwa s'ni. Nchkwi' Ni cha' re: “Ja kujwi wan 'in ta'a nten wan” ndukwin Ndiose. “Bra nu kujwi ne' 'in ta'a nten ne', ndi'in cha' tsaa ne' ni' ña'an chkwan cha' ku'ni biya' wse 'in ne' bra kan'.”
40005022	Lo'o ni, ka'an la cha' chkwiǐn' lo'o wan: Ni siya na'an ti'í ti ne' 'in ta'a nten ne', ndi'in cha' tyijin ne' nu ti'í bra kan'; ni siya chkwi' ne' ska cha' kuxi 'in ta'a nten ne', bra kan' ndi'in cha' tsaa ne' nde se'en ndukwa nu lka ndloo la nde kichen Jerusalén, cha' ka biya' cha' 'in ne' nde kwa bra kan'. Kwi' ngwaña'an, bra nu msin' 'a ti' ne' nchkwi' ne' lo'o ta'a nten ne': ¡Tintu 'a nu'win!, ja chan tsaa ne' kan' lo jwlyaa, se'en ja tsaa tii 'a cha' nchkin kii' bra kan'.
40005023	’Kwi' ngwaña'an, si tyaa yu'wi ti' wan cha' ndiya cha' wsuun 'in ska nten lo'o wan, bra nu wa tsaa ti wan ni' lyaa cha' ta wan lomstan 'in Ndiose,
40005024	kan' su'we la xitukwi wan tyaan wan lo'o lomstan 'wan tu' na'an tyi wan xiya', tsaa wan jñan wan cha' tlyu ti' 'in ta'a wan ti kulo bra kan'. Xiya' tsaa y'ya wan lomstan kan', tsaa lo'o wan 'in ran ni' lyaa xiya'.
40005025	’Nde lka sa ña'an ku'ni wan bra nu ndiya nten nu xtya ki'ya 'wan tu' na'an tñan: bra ti ku'ni wan cha' tlyu ti' 'in ta'a wan kan', nu ti ji tiya wan se'en ndukwa yu wsiya cha' ku'ni biya' ne' cha' wsuun kan'. Kuxi la cha' si ka tlá 'a yu wsiya, kan' xi'ya yu 'in ne' policía cha' su'wa ne' 'wan ni' ña'an chkwan bra kan'.
40005026	Chañi nchkwiǐn' lo'o wan, cha' kee' 'a tyo'o luwi wan tloo nten kan', cha' ndi'in cha' ta wan nchga tñi siya' ti nu jñan yu wsiya 'wan cha' tyo'o wan bra kan'.
40005027	’Wa ynan wan sa ña'an tñan ngulo Ndiose 'in ayman ta'aan s'ni. Nchkwi' Ni cha' re: “Ja ku'ni wan cha' kuxi lo'o kwilyo'o xka nten” ndukwin Ndiose bra kan'.
40005028	Lo'o ni, ka'an la cha' chkwiǐn' lo'o wan: Ni siya ña'an kwi'ya ska yu ki'yu 'in ska nu kuna'an, lo'o bra kan' xitukwi ti' yu 'in nu kuna'an kan', su'wa ndi'in cha' kan' lo'o yu sa ña'an si wa lka y'ni yu ska cha' nu kuxi lo'o nu kuna'an kan', ni siya tiye ti yu nsu'wi cha' kuxi kan'.
40005029	’Bra nu ndiya ska cha' kuxi nu ña'an wan lo'o kiloo wan, lo'o ndiya 'a ti' wan cha' kuxi kan', ndi'in cha' kulaa ya' wan cha' kuxi kan' bra ti. Ña'an ti' si kulo wan ska la'a kiloo wan, kanun kwityiin' wan bra kan', ja tyukwi wan bra kan'; ngwaña'an ka kasiya 'wan ni, ka luwi kasiya 'wan si kulaa ya' wan cha' kuxi kan', ni siya xi'in ti' wan ti chin'. Chun' ndi'in la ja tsaa wan lo jwlyaa si'ya cha' kuxi kan' 'wan, se'en lye nchkin kii' bra kan'.
40005030	Bra nu ndiya ska cha' kuxi nu ngi'ni wan lo'o ya' wan, lo'o ndiya 'a ti' wan cha' kuxi kan', ndi'in cha' kulo chun' wan cha' kuxi kan' bra ti. Ña'an ti' si si'yu wan ska la'a skun wan, kanun chku' ya' wan bra kan', ja tyukwi wan bra kan'; ngwaña'an ka kasiya 'wan ni, ka luwi kasiya 'wan si kulaa ya' wan cha' kuxi kan', ni siya xi'in ti' wan ti chin'. Chun' ndi'in la ja tsaa wan lo jwlyaa si'ya cha' kuxi kan' 'wan, se'en lye nchkin kii' bra kan'.
40005031	’Nde ndiya xka cha' nu ykwi' ayman s'ni: “Bra nu nchkwi' ska yu ki'yu lo'o kwilyo'o yu cha' tyaa se'en ndi'in sti lo'o jya'an xiya', chun' nchka ti' yu kulaa ti'in yu 'in kwilyo'o yu, kan' ndi'in cha' kulo yu ska kityi cha' 'in nu kuna'an kan' bra kan'. Kityi kan' katsa' cha' ja lka 'a nu kuna'an kan' kwilyo'o yu ni.”
40005032	Lo'o ni, ka'an la cha' chkwiǐn' lo'o wan: Cha' kuxi ngi'ni ska yu ki'yu lo'o kwilyo'o yu bra nu kulaa ti'in yu 'in kwilyo'o yu, lo'o ja ndukwi nu kuna'an kan' ki'ya. Chun' ndi'in bra nu kaja kwilyo'o nu kuna'an kan' lo'o xka nten, ngi'ni yu kan' cha' ndukwi nu ngwa kuna'an 'in yu ki'ya bra kan'. Kwi' ngwaña'an, lo'o xka nten kan' ndukwi ki'ya, cha' kwilyo'o xka yu ki'yu kan' lka nu kuna'an kan', ni siya tlyu la ki'ya ndukwi yu ki'yu kan' nu ngwa kwilyo'o ti kulo.
40005033	’Xka cha' ni, wa ynan wan sa ña'an tñan nu ngulo Ndiose 'in ayman s'ni. Nchkwi' Ni cha' re: “Ja su'we chkwi' wan lo'o Ndiose cha' ku'ni wan ska tñan, lo'o cha' kwiñi nchkwi' wan. Ndi'in cha' ku'ni ji wan sa ña'an nu ndukwin wan 'in Ndiose cha' ku'ni wan.”
40005034	Ni ni, ka'an la cha' chkwiǐn' lo'o wan: Ja su'we siya' ti skan' wan ska cha' lo'o nten cha' nchkwi' wan ska cha' nu tnun 'a; ni siya chkwi' wan cha' 'in nchga nan nu nsu'wi ni' kwan, ja skan' wan cha' lo'o nten ngwaña'an, cha' la kan' ndi'in Ndiose ykwi';
40005035	ni siya chkwi' wan cha' 'in nan nu nsu'wi lo chalyuu re, ja chkwi' wan cha' nu tnun 'a ngwaña'an, cha' cha' 'in Ndiose lka chalyuu re; ni siya chkwi' wan cha' 'in kichen Jerusalén, ja chkwi' wan cha' nu tnun 'a ngwaña'an, cha' la kan' lka Ndiose ndloo la.
40005036	Ti kwi' ti cha', ja skan' wan cha' lo'o nten bra nu nchkwi' wan cha' 'in ke wan ti ykwi' ti wan, cha' ska ti Ndiose ngwiñan Ni 'wan, lo'o ja ka 'wan ku'ni wan cha' ka kichan' ke wan, ni siya kichan' ngata, ni siya kichan' ngaten. Ja su'we nka tiye Ndiose siya' ti cha' chkwi' wan ska cha' laja ti bra nu skan' tsaa wan cha' lo'o nten.
40005037	Sa kan' ti cha' chkwi' wan “Chañi”, si cha' nu ñi lka; kwi' ngwaña'an chkwi' wan “Si'i”, si cha' kwiñi lka. Nchga la cha' nu chkwi' wan xa nu nchkwi' wan ska cha' tnun, cha' 'in kune' xa'an lka kan'.
40005038	’Lo'o wa ynan wan cha' re nu ykwi' ayman s'ni: “Ska nten xa'an ni, bra nu mchu yu kiloo ta'a yu, ndi'in cha' kulo ne' wsiya kiloo ykwi' yu cha' ka tiin ki'ya 'in yu bra kan'. Kwi' ngwaña'an, bra nu mstun yu ska li'ya ta'a yu, bra kan' ndi'in cha' kulo ne' wsiya li'ya ykwi' yu, cha' ka tiin ki'ya nu ndukwi yu.” Ngwaña'an ykwi' ne' nu ngwa s'ni.
40005039	Lo'o ni, ka'an la cha' chkwiǐn' lo'o wan, cha' ja xuun ta'a wan lo'o nten nu y'ni cha' kuxi lo'o wan. Bra nu jwi'in ne' ndukun' ne' tloo wan la'a se'en kwin, ta wan chabiya' jwi'in ne' ndukun' xka la'a tloo wan bra kan', si nchka ti' ne'.
40005040	Bra nu nchka ti' ska nten xa'an kulaa ykan' 'wan, bra ti ta wan ran 'in yu bra kan'; lo'o ta wan chin' xka la te' 'in yu, cha' kanun su'we ka tiye yu bra kan'.
40005041	Kwi' ngwaña'an, ska yu nu lka ndloo la, si kulo yu tñan 'wan cha' tsaa lo'o wan yu'wa 'in yu ska se'en, bra ti tsaa lo'o wan yu'wa kan' 'in yu; su'we ti ka tiye wan tsaa lo'o wan 'in ran la tijyu' la chin', si ngwaña'an nchka ti' yu.
40005042	Bra nu jñan ska nten ya ña'an ti nan 'wan, ta wan nan kan' 'in yu; kwi' ngwaña'an, si jñan ne' ska nan jñi' ti 'wan, su'we ti chkwi' wan lo'o ne' bra kan'.
40005043	’Wa ynan wan cha' re nu ykwi' ayman s'ni: “Su'we ku'ni wan lo'o ta'a wan, lo'o ña'an ti'í wan 'in nten nu nxuun lo'o wan.”
40005044	Lo'o ni, ka'an la cha' chkwiǐn' lo'o wan: Su'we 'a xu'wi tiye wan ña'an wan 'in nu ti'í ti' 'wan; kwi' ngwaña'an, su'we chkwi' wan lo'o nten nu su'wa kwentu 'wan, su'we ku'ni wan lo'o nten nu liye' ti' 'wan; chkwi' wan lo'o Ndiose cha' 'in ne' kan', ni siya na'an ti'í ne' 'wan, ni siya nxtyi lyo'o ne' 'wan.
40005045	Ka xu'wi lyo nten 'wan cha' lka wan sñi' Ndiose nu ndi'in ni' kwan bra kan'. Su'wa nda Ndiose xaa kwan lo'o se'en ndi'in nten kuxi, lo'o se'en ndi'in nten su'we; su'wa nda Ndiose tyoo ki'ya se'en ndi'in nten su'we lo'o se'en ndi'in nten xa'an. Kan' cha' su'we la bra nu su'wa ku'ni wan cha' su'we lo'o nchga nten.
40005046	Ti kwi' ti cha', ja su'we si xkwi' su'we nsu'wi tiye wan lo'o nten ta'a su'we ndi'in wan. Si'i nan su'we la kunan Ndiose cha' nchkwi' wan si ngwaña'an ngi'ni wan, cha' kwi' ngwaña'an ngi'ni ya ña'an ti nten; ni siya nten su'we, ni siya nten xa'an, lo'o ne' nu ndlo tñi 'wan cha' 'in ne' xka la'a tsu', nchga nten kan' ngi'ni su'we ne' lo'o ta'a su'we ndi'in ne'.
40005047	Bra nu chkwi' su'we wan ska ti lo'o ta'a su'we nsu'wi wan, ja su'we kan', cha' kwi' ngwaña'an ngi'ni nchga nten; lo'o nten nu ja ndi'in cha' 'in lo'o Ndiose, lo'o nten kan' nchkwi' su'we lo'o ta'a su'we ndi'in ne'. Ti ka'an la cha' su'we ku'ni wan, nchka ti' Ndiose.
40005048	Stian Ndiose nu ndi'in nde ni' kwan ni, xkwi' cha' su'we, xkwi' cha' nu ñi, xkwi' cha' nu luwi ngi'ni Ni. Sa ña'an ngi'ni Ndiose, ngwaña'an ndi'in cha' ku'ni wan xkwi' cha' su'we lo'o nchga nten, si chañi cha' sñi' Ndiose lka wan.
40006001	’Nde ndiya xka cha' chkwiǐn' lo'o wan ni: Ja ta wan ska xu'we 'in ne' ti'i bra nu ña'an xka ta nten 'wan. Ja ndi'in cha' ña'an nten sa ña'an cha' su'we nu ngi'ni wan cha' 'in Ndiose. Ja ta Stian Ndiose ska cha' su'we 'wan nde se'en ndi'in Ni, xa nu ña'an xka la nten 'wan cha' ngi'ni wan cha' su'we kan'.
40006002	Bra nu taya' wan 'in ne' ti'i, ja ndi'in cha' katsa' wan cha' kan' 'in xka la nten. Ja ku'ni wan sa ña'an nu ngi'ni nten nu tukwa cha' nsu'wi tiye ne', nu nchka 'a ti' cha' ña'an xka la nten 'in ne'; bra nu taya' ne' kan' 'in ne' ti'i, ni siya ni' lyaa 'in ne' judío ta'aan, ni siya tu'wa tuwiin ti, ska ti cha' nchka ti' ne' kan', cha' su'we 'a chkwi' nten cha' 'in ne', ti ykwi' ti ne'. Ja ku'ni wan ngwaña'an. Chañi cha' nchkwiǐn' lo'o wan: Nchga cha' su'we nu kaja 'in ne' kan' nde loo la se'en ndi'in Ndiose, wa lka mjwi cha' kan' 'in ne' kan', cha' wa na'an xka la nten 'in ne'.
40006003	Lo'o 'wan ni, bra nu ta wan ska xu'we 'in ne' ti'i, ta wan ran mnan ti, cha' ja ka biya' ti' xka la nten; ni siya ne' ta'a wan, ja ka biya' ti' ne' sa ña'an tñan ngi'ni wan.
40006004	Ska ti Stian Ndiose, ka biya' ti' Ni sa ña'an cha' su'we nu ngi'ni wan mnan ti, lo'o bra kan' ta Ndiose cha' su'we nu tlyu chin' 'wan nde loo la.
40006005	’Xka cha' ni: Bra nu chkwi' wan lo'o Ndiose, ja ku'ni wan sa ña'an nu ngi'ni nten nu tukwa cha' nsu'wi tiye. Nduun ne' kwiñi kan' se'en ndi'in nten ni' lyaa 'in ne' judío ta'aan, cha' nchka ti' ne' chkwi' ne' lo'o Ndiose bra nu ña'an nten 'in ne'; ti kwi' ti cha', nduun ne' jlu'we tuwiin cha' chkwi' ne' lo'o Ndiose. Chañi cha' nchkwiǐn' lo'o wan: Nchga cha' su'we nu kaja 'in ne' kan' nde loo la se'en ndi'in Ndiose, wa lka mjwi cha' kan' 'in ne' lo chalyuu ni, cha' wa na'an nten chalyuu 'in ne'.
40006006	Lo'o 'wan ni, bra nu chkwi' wan lo'o Ndiose, tsaa wan ska se'en nu ka tyi'in wan ska ti wan. Nu ndi'in wan ni' ña'an bra kan', tukun' wan tuna'an, cha' ngwaña'an ku'ni tnun wan ska ti wan 'in Stian Ndiose bra kan'; ndi'in Ni ti kwi' se'en ndi'in wan, ni siya ja ndi'in xka la nten se'en ndi'in wan. Ska ti Stian Ndiose nchka biya' ti' Ni sa ña'an cha' su'we nu ngi'ni wan ska ti wan, kan' nu ta cha' su'we 'wan nde loo la.
40006007	’Bra nu chkwi' wan lo'o Ndiose, ja chkwi' wan ti kwi' ti cha' ka'an 'a ya', lo'o ja chkwi' wan ka'an 'a cha' nu ja nchka biya' ti' wan ti ykwi' ti wan, sa ña'an nu ngi'ni nten nu ja ndi'in cha' 'in lo'o Ndiose siya' ti. Nxke' ti' ne' kan', cha' su'we la kunanjo'o cha' kan' 'in ne' bra nu ka'an 'a cha' chkwi' ne', ngwaña'an lka tiye ne' kan'.
40006008	Ja chkwi' wan ngwaña'an lo'o Ndiose, cha' jlyo ti' Stian Ndiose nchga cha' nu lyiji 'wan, ni siya ja ya jñan wan cha' kan' 'in Ni.
40006009	Nde lka sa ña'an nu su'we la chkwi' wan lo'o Ndiose sikwa: Ndiose Sti ba nu ndi'in nde ni' kwan, ska ti nu'win ngi'ni tnun nten chalyuu 'iin.
40006010	Kan nu'win lo chalyuu re cha' ka ndloo la 'wa. Ku'nii cha' ka nchga cha' nu nchka tii' cha' ka lo chalyuu re; sa ña'an nu ngi'nii nde se'en ndi'iin nde ni' kwan, ngwaña'an ka lo yuu re bra kan'.
40006011	Taa nan ku ba tsan ni.
40006012	Ku'nii cha' tlyu ti' 'wa 'in nchga cha' kuxi nu y'ni ba, cha' ngwaña'an wa y'ni ba cha' tlyu ti' 'in xka la nten nu y'ni cha' kuxi lo'o ba.
40006013	Ja taa chabiya' cha' jwakii cha' kuxi 'wa, kuloo 'wa ya' kune' xa'an bra kan'. Nu'win ndloo tñan nchga cha'; nchga chabiya' nu nsu'wi lo chalyuu, nchga chabiya' nu nsu'wi nde ni' kwan, nu'win ndiya nchga chabiya' kan' 'iin. Ja tsaa tii 'a cha' tlyu la ti nu'win. Ngwaña'an ka cha'. Ngwaña'an chkwi' wan lo'o Ndiose.
40006014	’Bra nu ku'ni wan cha' tlyu ti' 'in xka la nten nu wa y'ni cha' kuxi lo'o wan, lo'o Stian nu ndi'in nde ni' kwan, ku'ni Ni cha' tlyu ti' 'wan bra kan';
40006015	bra nu ja ku'ni wan cha' tlyu ti' 'in ta'a nten wan, lo'o Stian Ndiose, ja ku'ni Ni cha' tlyu ti' 'wan 'in ki'ya nu ndi'in 'wan bra kan'.
40006016	’Xka cha' ni: Bra nu tiya tsan 'wan cha' ja ku wan chun' ngi'ni tnun wan 'in Ndiose, ja su'we si xkwi' cha' xi'in tiye wan, sa ña'an ngi'ni nten nu tukwa cha' nsu'wi tiye. Nchka ti' ne' kan', cha' ña'an nten 'in ne' cha' xkwi' ngi'ni kti ne', chun' ja nchku ne' tsan kan'. Chañi cha' nchkwiǐn' lo'o wan: Wa lka mjwi cha' 'in ne', sa kwa ti cha' su'we nu ta Ndiose 'in ne' nde loo la.
40006017	'Wan ni, bra nu tiya ska tsan nu ku'ni ku'nan wan cha' su'we la ku'ni tnun wan 'in Ndiose, jya'an wan tloo wan, ta'an wan chku ke wan bra kan',
40006018	cha' ja ka biya' ti' xka la nten cha' ja yku wan tsan kan'. Ska ti Stian Ndiose nchka biya' ti' Ni sa ña'an cha' su'we nu ngi'ni wan ska ti wan. Lo'o bra kan' xnun Ni cha' su'we nu kaja 'wan nde loo la.
40006019	’Xka cha' ni: Ja xo' ti'in wan ka'an 'a cha' su'we cha' 'wan ti ykwi' ti wan xa nu ndi'in wan lo chalyuu re. Ndla ti ñu'un cha' su'we kan' ngwa ti ña'an; ndiya bra nchku tña' 'in ran, ta nchku kusun' 'in ran, ku'ni ñu'un i' 'in ran bra kan'. Kwi' ngwaña'an, ku'ni ne' kunan cha' su'we nu nsu'wi 'wan, kana' cha' kan' 'wan bra kan'.
40006020	Su'we la cha' ta Ndiose cha' su'we nu tnun chin' 'wan nde se'en ndi'in Ni; ja ku tña' cha' su'we kan', ja ka ñu'un ran, lo'o ja ka ku'ni ne' kunan cha' su'we kan'.
40006021	Nganun kasiya 'wan nde se'en ndiya ska cha' nu nchka la ti ti' wan, ni siya ska cha' su'we nu xo' ti'in wan lo chalyuu, ni siya ska cha' su'we nu ndi'in cha' kaja 'wan nde se'en ndi'in Ndiose.
40006022	’Kiloan ni, kan' lka nu nda xaa 'ñaan tyukwi ña'aan. Xa nu ti su'we ti kiloan, ka ña'aan nchga lo tñan nu ti ndiya cha' ku'nian, ka ku'nian xkwi' cha' su'we bra kan'.
40006023	Xa nu ti'í kiloan, ja ka ku'nian tñan, cha' ja ndyukwi 'a xaa 'ñaan bra kan'. Kwi' ngwaña'an ka ni' kasiya 'wan, bra nu ja ndyukwi xaa 'wan chun' ndi'in cha' kuxi 'wan, ¡siya' ti ja ka 'a xu'wi xaa ni' kasiya 'wan bra kan'! Tla 'a kanun tyukwi ña'aan wan lo'o kasiya 'wan bra kan'.
40006024	’Ja ska nten ka xu'wi tukwa x'nan ne' ska bra ti. Ja ka kunan wan cha' nchkwi' Ndiose bra nu lye 'a nda'an cha' tiye wan cha' 'in tñi. Si ngwaña'an ngi'ni wan, wa lka nsu'wi tukwa x'nan wan bra kan'. Ja chan ña'an ti'í wan 'in ska x'nan wan, lo'o ka su'we tiye wan ña'an wan 'in xka x'nan wan bra kan'. Kwi' ngwaña'an, kunan su'we wan cha' nchkwi' nu ngwa x'nan wan ti kulo kan', lo'o kanun kuxi wan lo'o xka bra kan'.
40006025	’Nduwe 'a ti' Ndiose 'wan, kan' cha' ja ndi'in cha' tya'an 'a cha' tiye wan sa ña'an ka ku'u wan lo chalyuu, nan ka ku wan, nan ka ko'o wan se'en ndi'in wan. Ja tya'an 'a cha' tiye wan la nde kaja ste' wan. Ya' la ni cha' lu'uun tian, ni siya ja ka'an 'a nan kuan; ya' la ni cha' su'we ti tyukwi ña'aan, ni siya ja su'we 'a stean'.
40006026	Tya'an chin' cha' tiye wan sa ña'an nchka 'in kiñi nu ndukwi kwan: ja ntya i' nskwa', ja nxtun i' tya, ja nñan i' ju'wa se'en xo' ti'in i' nan ku i'; Stian Ndiose nu ndi'in nde ni' kwan, nda Ni nan ku i' ngwa ti ña'an. Lo'o 'wan ni, ¿ta chin' la nsu'wi lyo wan ke ska kiñi se'en ndi'in Ndiose a? ¡Si'i! Ka'an la nsu'wi lyo wan cha' 'in Ndiose.
40006027	Lo'o xka cha' 'wan, ja ka kaluu la wan sa jlu'we metro kwan la, ni siya ka'an 'a cha' tya'an tiye wan.
40006028	’Kwi' ngwaña'an ste' wan, ¿ni cha' ndya'an 'a cha' tiye wan cha' 'in ran? Tya'an chin' cha' tiye wan xa nu ña'an wan keé nu ndukwa laja kixin' kwa. Su'we ti ngaluu ran, ja ngi'ni ran tñan, ja nchka 'in ran kwiñan te' ku' ran.
40006029	Ayman Salomón nu ngwa ree kuliya' 'a nu ngwa s'ni ni, su'we 'a ña'an ste' yu kula kan'; lo'o ja su'wa ña'an ste' yu lo'o keé kwa, cha' su'we la ña'an keé kwa siya' ti.
40006030	Su'we 'a ngwiñan Ndiose keé kwa, cha' nda Ni ska lo cha' ndi'ya 'in keé kan', ni siya ska ti tsan talo keé kwa, kan' nchkin ran ndi'in bra; kwi' ngwaña'an, ta Ndiose te' ku' wan, ni siya chin' 'a ndyaa ña'an ti' wan 'in Ni.
40006031	Kan' cha' ja ndi'in cha' tya'an 'a cha' tiye wan sa ña'an cha' kuxi nu tyukwa wan nde loo la. Ja chkwi' lye wan: “¿La nde kaja nan ku ba a?” Ja chkwi' wan: “¿La nde kaja tyi'a ko'o ba a?” Ja chkwi' wan: “¿La nde kaja ste' ba a?”
40006032	Kwi' ngwaña'an nda'an 'a cha' tiye nten nu ja ndyaa ña'an ti' 'in Ndiose. Jlyo ti' Stian Ndiose nu ndi'in nde ni' kwan cha' lyiji cha' kan' 'wan,
40006033	kan' cha' si'i cha' kan' tsaa naan wan. Su'we la si ta wan chabiya' 'in Ndiose cha' ka Ni ndloo ni' kasiya 'wan, su'we la si ku'ni wan nchga cha' nu nchka ti' Ndiose cha' ku'ni wan lo chalyuu re; bra kan' ta Ni nchga nan nu lyiji chin' 'wan.
40006034	Kwi' ngwaña'an, ja ndi'in cha' tya'an cha' tiye wan cha' 'in sa ña'an nu ka 'wan la tyaa. Xka tsan lka kan'. Ska ti 'in tsan ni tya'an chin' cha' tiye wan sa ña'an ku'ni wan cha' tyijin lyo wan 'in cha' kuxi nu tyukwa wan ni.
40007001	’Xka cha' ni: Ja xtya wan ki'ya 'in ta'a nten wan, cha' ja chan xtya Ndiose ki'ya 'wan xa nu ku'ni wan ngwaña'an.
40007002	Sa ña'an nchkwi' wan cha' kuxi 'in xka ta'a nten wan bra nu msin' ti' wan, kwi' ngwaña'an ku'ni biya' Ndiose 'wan. Sa ña'an biya' nu nchkwi' wan 'in ta'a nten wan, ti kwi' biya' kan' ku'ni Ndiose lo'o wan.
40007003	¿Ni cha' ndla 'a nchkwi' wan 'in ska cha' kuxi nu nsu'wi 'in xka ta'a nten wan? Ña'an ti' si lka ran ska yuu kata ti nu wa yten kiloo ne'. Ja nduwe ti' wan cha' tnun 'a cha' kuxi nu ngi'ni ykwi' wan, sa ña'an si lka ran ska mti tnun nu nsu'wi kiloo wan, ti ykwi' ti wan.
40007004	¿Ni cha' lka tnun 'a tiye wan cha' chkwi' wan cha' re lo'o nten kan': “Taa chabiya' kuloǔn yuu nu nsu'wi kiloo” a? Ngwaña'an nchkwi' wan lo'o nten kan', lo'o ja ña'an wan mti nu nsu'wi kiloo ykwi' wan.
40007005	¡Ne' kwiñi lka wan! Kulo la tyo'o mti tnun nu nsu'wi kiloo ykwi' wan, bra kan' ka ña'an su'we wan cha' kulo wan yuu kata nu nsu'wi kiloo ta'a nten wan.
40007006	’Cha' su'we nu ykwi' Ndiose ni, ja su'we si tsaa chkwi' wan cha' su'we kan' lo'o nten xa'an nu ja nchka ti' kunan cha' kan' siya' ti, cha' ña'an ti' xne', ngwaña'an nchka ti' nten kan'. Ta wan cha' kasin' ti' 'in ne' xa'an kan', ka liye' ti' ne' 'wan bra kan'. Kwi' ngwaña'an, ja su'we xtya wan ska kee xaa nu ka'an 'a nsu'wi lyo 'wan se'en ndi'in kuwe', cha' bra ti lyo'o su'wa i' 'in nan su'we kan'.
40007007	’Xka cha' ni: Jñan wan ska cha' 'in Ndiose, lo'o ta Ni cha' kan' 'wan bra kan'; tsaa naan wan 'in Ndiose, lo'o tyija lyo Ni 'wan bra kan'; tyukwi ti tiye wan chkwi' wan lo'o Ndiose, kunan Ni cha' nu chkwi' wan lo'o Ni bra kan'.
40007008	Nchga nten nu jñan ska cha' 'in Ndiose, kaja cha' kan' 'in ne' bra kan'; nchga nten nu tsaa naan 'in Ndiose, tyija lyo Ni 'in ne' bra kan'; kwi' ngwaña'an, nchga nten nu tyukwi ti tiye ne' chkwi' ne' lo'o Ndiose, kunan Ni cha' nu chkwi' ne' lo'o Ni bra kan'.
40007009	’Ja ska wan ta wan ska kee ku sñi' wan bra nu jñan nu xuwe jaxlya ku. ¿Ta ta wan kee ku a?
40007010	Ja nsu'wi nten nu ta ska kunan ku sñi' bra nu jñan nu xuwe kula ku. ¿Ta ku'ni wan ngwaña'an a?
40007011	Kan' cha' sikwa, cha' nu jlyo ti' wan sa ña'an ta wan nan su'we 'in sñi' wan, ni siya xa'an tiye wan, kwi' ngwaña'an jlyo la ti' Stian Ndiose nu ndi'in nde ni' kwan sa ña'an nu ta Ni nan su'we 'in nten nu njñan ska cha' 'in Ni.
40007012	’Ndi'in cha' ku'ni wan cha' su'we lo'o xka la nten si nchka ti' wan cha' su'we ti ku'ni ne' lo'o wan. Ti kwi' tñan kan' ngulo Ndiose lo kityi nu ngwa'an ayman Moisés, ti kwi' ti cha' ngwa'an xka la ayman nu ykwi' cha' 'in Ndiose lo'o nten nu ngwa s'ni; ska ña'an ndyo'o ti cha' nu ykwi' nchga ne' kan' lo kityi.
40007013	’Xka cha' ni: Ndi'in cha' tyijin wan tu lo'oo lu'wi ti. Tnun 'a tu lo'oo, kwi' xiin 'a tuwiin se'en tsaa ne' lo jwlyaa. Su'we 'a ña'an tuwiin kan', nxke' ti' ne', kan' cha' ka'an 'a nten nda'an tuwiin kan'.
40007014	Lu'wi 'a tu lo'oo, lti ti tuwiin se'en tsaa ne' nu mjwi chalyuu nu ja tsaa tii 'a 'in ne'; chin' ti nten ndyija lyo tuwiin kan' 'in ne'.
40007015	’Xka cha' ni: Cha' tiya ti ti' wan ku'ni wan lo'o nten nu kwiñi, nu nchkwi' cha' chabiya' 'in Ndiose ndu'u ne' 'wan, nchkwi' ne'. Ska 'ni su'we lka slya', ja tlá i'; lo'o ne' kwiñi kan', nchka ti' ne' kwiñi lyo'o ne' 'wan cha' nten su'we lka ne', cha' lka ne' ña'an ti' slya'. Su'we 'a ngi'ni ne' lo'o wan, lo'o nde ni' kasiya 'in ne' kan', xa'an 'a ne'. Kwiñi 'a ne' kan'. Ja lka ne' kan' ña'an ti' slya'; ña'an ti' nguo'o nu tlá 'a, ngwaña'an lka ne' kan'.
40007016	Ka xu'wi lyo wan 'in ne' kwiñi kan' xa nu ña'an wan sa ña'an tñan ngi'ni ne', ni siya cha' su'we, ni siya cha' kuxi ngi'ni ne'. Ja ndyo'o mta chi kutun 'in kiche' stya', lo'o ja nda yka kiche' nan xi kuan.
40007017	Lo nchga yka kwiñi ndyo'o nan nu kunanjo'o 'ñaan; yka nu tlá ni, ja ka kuan nan nu ndyo'o lo ran.
40007018	Ja tyo'o nan nu ja su'we nchku 'in ska yka kwiñii; ngwaña'an ska yka nu tlá, ja su'we nan nu ndyo'o lo ran.
40007019	Si'yu ne' yka nu tlá kan', cha' ja ka kunanjo'o ran 'ñaan; tikin ne' yka kan' bra kan'.
40007020	Nchka biya' ti' wan sa ña'an lka ska yka bra nu ña'an wan nan nu ndyo'o lo ran; kwi' ngwaña'an, ka biya' ti' wan si kwiñi ne' kan' bra nu ña'an wan sa ña'an tñan nu ngi'ni ne'.
40007021	’Nsu'wi 'a nten nu nchkwi' lo'oǔn: “X'naǎn, X'naǎn” ndukwin ne' 'ñaǎn; si'i nchga ne' kan' nu sten se'en lka Ndiose ndloo la. Nten nu kunan cha' nu nchkwi' Stiǐn nu ndi'in nde ni' kwan, sa kan' ti nten lka nu sten se'en nu lka Ndiose ndloo la.
40007022	Bra nu tiya bra cha' ku'ni biya' Ni 'in nchga nten chalyuu, bra kan' tyo'o tukwa ka'an nten nu chkwi' lo'oǔn: “X'naǎn, X'naǎn” nchkwin ne' 'ñaǎn, “lo'o ba re, wa ykwi' ba lo'o nten chabiya' 'iin. Chabiya' 'iin wa ngulo ba 'in kwi'in kuxi nu msñi 'in nten, lo'o wa y'ni ba xka la cha' tnun chabiya' 'iin” nchkwin ne' kan' 'ñaǎn.
40007023	Lo'o bra kan' nde lka cha' nu ndi'in cha' xkweěn 'in ne' kan': “Ja nsu'wi lyoǔn 'wan siya' ti. ¡Yaa lya wan cha' ne' xa'an lka wan!”
40007024	’Nchga nten nu kunan su'we cha' nu nchkwiǐn' re, nchga nten nu tukwa cha' nu nchkwiǐn', lka ne' kan' sa ña'an lka ska nten nu ngi'ni su'we kwenta xa nu ti ji kwiñan yu na'an 'in yu. Kan' mñan yu kan' na'an 'in yu chun' ska kee jaa'.
40007025	Lo'o kan' ngwi'ya 'a tyoo, sa ña'an ya' nu ndiya tyi'a yuu la kiya' na'an nu ndukwa chun' kee kan'. Kwi' lye 'a ngwa kwi'in, lo'o ja mlyuu na'an kan', cha' su'we 'a se'en ndukwa ran chun' kee kan'.
40007026	Kwi' ngwaña'an, nchga nten nu kunan cha' nu nchkwiǐn' lo'o ne', lo'o ja tukwa 'a ne' cha' kan', lka ne' kan' ña'an ti' ska nten tintu nu ja y'ni su'we kwenta bra nu ngwiñan yu na'an 'in yu lo ysiin ti.
40007027	Ngwi'ya 'a tyoo bra kan', sa ña'an ya' mxlyuu tyi'a yuu 'in na'an kan', lo'o lye 'a ngwa kwi'in. Ja mdalo na'an kan' bra kan', mlyuu ran bra kan'. ¡Mdyii ran ngu'un ran bra kan'! Lo'o nten nu ja xlyaa kunan cha' nu nchkwiǐn, ¡tyii cha' 'in ne' kan' siya' ti!
40007028	Bra wa mdyii ngwa'u Jesús nchga cha' re 'in ne', yuwe 'a ti' nten ka'an kan' ni ña'an cha' ndu'u yu 'in ne' bra kan'.
40007029	Mske' ti' ne' cha' tnun 'a chabiya' nsu'wi 'in yu xa nu nchkwi' yu lo'o ne', ja ngi'ni yu sa ña'an ngi'ni mstru nu ndu'u cha' jo'o 'in ne'.
40008001	Ngwi'ya Jesús lo ki'ya kan' bra kan'. Ka'an 'a nten nda'an 'in yu.
40008002	Lo'o bra kan' mdo'o tukwa ska yu ti'í se'en ndi'in Jesús. Mduun xtyin' yu se'en ndi'in Jesús, cha' nchka ti' yu jñan yu 'in Jesús cha' ku'ni jo'ó 'in yu, cha' nu msñi kicha mtsu' kuna' yu kan'. ―X'naǎn ―ndukwin yu ti'í kan' 'in Jesús―, ku'nii jo'ó 'ñaǎn. Jlyo tiǎn' cha' nchka 'iin ku'nii cha' ka luwi kunaǎn'.
40008003	Kan' mstya ya' Jesús chun' yu ti'í kan', mstya ya' se'en mtsu' kuna' yu. ―Ku'niǐn jo'ó 'iin ―ndukwin Jesús 'in yu ti'í kan'―. Kanun luwi kunaa' ni ―ndukwin bra kan'. Bra ti nchkaa yu ti'í kan', ngwa luwi kuna' yu.
40008004	Xiya' ykwi' Jesús lo'o yu bra kan': ―Yaa lyaa se'en ndi'in sti jo'o ―ndukwin―. Nde kwa taa lomstan nu ykwi' ayman Moisés cha' taan 'in Ndiose bra nu nchkaan 'in ska kicha nu nsu'wi 'ñaan. Ja katsaa' 'in xka la nten. Ka biya' ti' nten cha' wa nchkaa, bra nu kunan ne' cha' wa msñi sti jo'o lomstan nu ndaa.
40008005	Lo'o mdiyan Jesús tu'wa kichen Capernaum bra kan'. Kichen kan' ndyukwa ta'a yu lo'o ska capitán 'in sndaru romano, kwi' nu mjñan 'in Jesús cha' ku'ni jo'ó 'in ska nu ti'í:
40008006	―X'naǎn ―ndukwin capitán kan' 'in Jesús―, ti'í 'a msu 'ñaǎn. Nan nskwa ti yu na'an tyiǐn cha' nchkun' ña'aan tyukwin nsu'wi 'in yu, ti'í 'a yu kwa ni.
40008007	Ykwi' Jesús lo'o yu bra kan': ―Tsa'aǎn. Ku'niǐn cha' chkaa yu ―ndukwin Jesús 'in yu capitán kan'.
40008008	Bra ti mxkwen capitán 'in Jesús bra kan': ―X'naǎn ―ndukwin capitán 'in Jesús―, ja su'we tsaa nde na'an tyiǐn, cha' si'i nten su'we lkaǎn. Sa kan' ti cha' nchka tiǎn', cha' kuloo tñan cha' katin kicha 'in yu; jlyo tiǎn' cha' chkaa msu 'ñaǎn bra kan', ni siya tijyu' ti tyuun chkwii'.
40008009	X'nan sndaru lkaǎn, na' lkaǎn ndloo 'in ska siyentu sndaru; kwi' ngwaña'an, ndiya nu lka ndloo la 'ñaǎn. Si kuloǔn tñan re 'in ska sndaru 'ñaǎn: “Yaa lyaa”, bra ti tsaa yu, cha' nchka tiǎn' cha' tsaa yu. Ngwaña'an si chkwiǐn' lo'o xka yu: “Kaan nde re”, bra ti kan yu se'en ndi'iǐn bra kan'. Ngwaña'an si kuloǔn tñan 'in msu 'ñaǎn: “Ku'nii tñan re 'ñaǎn”, chkwiǐn' lo'o yu, bra ti ku'ni yu tñan kan' 'ñaǎn ―ndukwin capitán 'in Jesús―. Kan' cha' ni, jlyo tiǎn' cha' ka 'iin kuloo tñan cha' katin kicha kan' 'in msu kan' 'ñaǎn.
40008010	Nduwe 'a ti' Jesús bra nu ynan cha' nu ykwi' capitán kan'. Bra kan' ykwi' Jesús lo'o nchga nten nu nda'an ña'an 'in: ―Chañi 'a cha' nchkwiǐn' lo'o wan ni ―ndukwin Jesús 'in ne'―. Ja ya ña'aǎn ska nten nu su'we la ndyaa ña'an ti' 'in Ndiose, sa ña'an nu ndyaa ña'an ti' capitán re; ña'aan nasiyun Israel re, ja nsu'wi nten nu ndyaa ña'an ti' 'in Ndiose ngwaña'an.
40008011	Chañi cha' nde loo la kala ka'an 'a nten tijyu', lo'o nten lo yuu nde se'en ndyo'o tukwa kwichaa, lo'o nten lo yuu nde se'en ndyaa kwichaa, tsaa ne' cha' tyukwa ne' tu'wa msaa se'en lka Ndiose ndloo ni' kwan; su'wa ti tyitukwa ne' tu'wa msaa kan' lo'o ayman Abraham lo'o ayman Isaac lo'o ayman Jacob.
40008012	Kwi' ngwaña'an, ndiya xka ta nten nu lka sñi' Ndiose, ndukwin ne', lo'o ja kala 'a ne' kan' se'en ndi'in Ndiose. Kulo Ndiose tñan 'in angajle 'in Ni cha' tsaa xkwaan 'in ne' kan' nde se'en ndi'in tla; kanan 'a ne' kan' la kan', kasin' 'a ti' ne' sa ña'an ya' ku li'ya ne' cha' msin' ti' ne'.
40008013	Xiya' ykwi' Jesús lo'o capitán bra kan': ―Yaa lyaa na'an tyii sikwa ―ndukwin Jesús―. Wa ndyaa ña'an tii' 'ñaǎn, kan' cha' nchkaa yu ni; ngwa tiin kicha kan' 'in yu ―ndukwin Jesús 'in capitán. Ti kwi' bra kan' nchkaa msu kan'.
40008014	Chun' ndi'in la ndyaa Jesús nde na'an tyi Tyu. Lo'o na'an Jesús cha' nskwa ti jya'an laa Tyu lo ki'yan, cha' lye 'a nsu'wi tikee' 'in bra kan'.
40008015	Mstya ya' Jesús chun' ya' ne' kula kan'. Bra ti mdo'o tikee' 'in; mdyituun ne' kula kan' bra kan', y'ni kuwe ti' cha' kee' chin' nan ku Jesús lo'o ta'a nda'an.
40008016	Bra wa msiin, mdiyan ka'an 'a nten se'en ndi'in Jesús, mdiyan lo'o ne' 'in ne' kicha nu nsu'wi kwi'in kuxi 'in bra kan'. Kan' ngulo Jesús tñan 'in kwi'in kuxi kan', cha' tyo'o tsu' ran 'in ne' ti'í kan'; nchkaa ne' kan' bra kan'. Kwi' ngwaña'an, y'ni Jesús jo'ó 'in nchga ne' ti'í nu mdiyan se'en ndi'in yu.
40008017	Ngwaña'an ngwa, cha' mdo'o tukwa ti kwi' ti cha' nu ngwa'an ayman Isaías lo kityi nu ngwa s'ni. Nde lka cha' nu nchkwi' kityi kan': “Wa jlyo ti' Ndiose nchga se'en ti'í 'ñaan, jlyo ti' Ni sa ña'an kicha nu nsu'wi 'ñaan kwenta skaan; y'ni tyii Ndiose nchga kicha kan', nchkaan bra kan'.” Ngwaña'an ndukwa cha' lo kityi, kan' cha' ngi'ni Jesús jo'ó 'in nten nu ti'í.
40008018	Ngwa xka tsan na'an Jesús cha' ka'an 'a nten nda'an se'en ndi'in yu, kan' cha' ngulo yu tñan 'in ta'a nda'an yu cha' tsaa lo'o ne' 'in yu ni' yka na'an la xka la'a tsu' tiyu' kan'.
40008019	La wa tsaa ti ne', bra kan' mdiyan ska mstru nu ndu'u cha' jo'o cha' chkwi' lo'o Jesús: ―Mstru ―ndukwin mstru kan' 'in Jesús―, lo'oǔn nchka tiǎn' tya'aǎn lo'oo nchga se'en tsaa.
40008020	Mxkwen Jesús 'in mstru kan' bra kan': ―Nu lka kuta' ni, ni' tukee 'in i' xu'wi i'; kwi' ngwaña'an kiñi xuwe, ndiya se'en xkwa i'. Lo'o na' ni, wa msu'wa Ndiose 'ñaǎn ndijyaǎn lo chalyuu re cha' kaǎn nten, lo'o ja ndiya se'en kajaǎn', ja ndiya se'en tyukwaǎn xitñaǎn'.
40008021	Lo'o kan' ykwi' xka yu ki'yu nu mda'an lo'o Jesús: ―Yu kula ―ndukwin yu 'in Jesús―, taa chin' chabiya' 'ñaǎn cha' nu tya'aǎn tu'wa na'an tyiǐn, tya'aǎn cha' ku'niǐn kwentaǎn 'in stiǐn sa ña'an ya' kaja stiǐn, cha' tsaa ytsiǐn' 'in stiǐn kulo ndukwa. Tsa'aǎn lo'oo bra kan'.
40008022	Kan' mxkwen Jesús 'in yu: ―Su'we la kaan ña'aan 'ñaǎn bra ti ―ndukwin Jesús 'in yu―. Ti ndiya chin' xka la nten ta'a wan nu ka kutsi' 'in nten 'iin nu wa ngujwi.
40008023	Chun' ndi'in la yten Jesús ni' yka na'an xuwe lo'o ne' nu ngi'ni xa'an 'in yu, mdo'o ne' ndyaa ne' bra kan'.
40008024	Kan' lye 'a ngwa kwi'in, lye 'a ngatsa tyi'a lo tiyu', wa sten ti yka na'an kan' ni' tyi'a si'ya kuloo'. Laja' Jesús nsu'wi ni' yka na'an kan' bra kan'.
40008025	Mlyo ne' sla Jesús bra kan': ―¡Yu kula! ―ndukwin ne' 'in Jesús―, ¡kulaa lyaa 'wa se'en kuxi re! Wa sten ti yka na'an re ni' tyi'a, lo'o kajaan bra kan'.
40008026	Lo'o mxkwen Jesús 'in ne' kan' bra kan': ―¿Ni cha' ngitsen 'a wan? ―ndukwin 'in ne'―. ¡Chin' 'a ndyu'wi ti' wan 'in Ndiose, chun' ja ndyaa ña'an ti' wan 'in Ni cha' ka kulaa Ni 'ñaan! Kan' mdyituun Jesús, ykwi' lo'o kwi'in lo'o kuloo' cha' ka tiin ran; bra ti ngwa tiin ran bra kan'.
40008027	Yuwe 'a ti' ne' kan' bra kan', chun' ngwa tiin kuloo' lo'o kwi'in siya' ti. ―¿Ti lka ra yu kula re? ―ndukwin ne' 'in ta'a ne'―. Ynan kuloo' cha' nu ykwi' yu, kwi' ngwaña'an ynan kwi'in cha' nu ykwi' yu kula re lo'o ran.
40008028	Chun' ndi'in la mdi'in ne' la xka la'a tsu' tiyu' nde lo yuu 'in ne' Gadara. Kan' ndyukwa ta'a Jesús lo'o tukwa yu ti'í; nsu'wi kwi'in xa'an 'in ta'a tyukwaa ne' kan', kan' cha' tlá 'a yu ti'í kan'. Ndi'in ne' ni' lyo'oo 'in jyo'o, lo'o ja nda ne' chabiya' tyijin xka la nten tuwiin kan' bra kan'.
40008029	Lo'o y'ni kwi'in xa'an kan', cha' kwen 'a nxi'ya yu ti'í kan': ―Jesús, ¿ni cha' nda'aan se'en ndi'in ba? ―ndukwin yu ti'í kan'―. Nu'win lkaa ska ti nu lka Sñi' Ndiose. ¿Ta taa nu ti'í 'wa, nchka tii' a? Ja ya tiya bra tiyan nu ti'í 'wa.
40008030	Nde kwa la chin' ndi'in ska ta ka'an 'a kuwe', nda'an naan i' nan ku i' bra kan'.
40008031	Lo'o y'ni kwi'in xa'an kan', cha' mjñan yu ti'í chabiya' 'in Jesús cha' 'in kwi'in kan': ―Jlyo ti' ba cha' nchka tii' kuloo kwi'in nu nsu'wi 'wa, cha' ku'ni jo'ó 'wa ―ndukwin ne' kan' 'in Jesús―. Kan' cha' taa chin' chabiya' 'in kwi'in cha' tsaa ran xu'wi ran 'in kuwe' nu nda'an kwa.
40008032	Kan' nu mda Jesús chabiya' 'in kwi'in kan': ―Yaa lya wan ―ndukwin Jesús 'in kwi'in kan'. Bra ti mdo'o tsu' kwi'in xa'an 'in ta'a tyukwaa yu ti'í kan', ndyaa kwi'in kan' msñi 'in kuwe' bra kan'. Msnan nchga kuwe' kan', mdiyuu i' ska tu' kwa'an kwan tu'wa tiyu' yten i' ni' tyi'a, ngujwi nchga kuwe' kan' bra kan'.
40008033	Bra nu na'an ne' nu nsu'wi kwan 'in kuwe' kan' sa ña'an nu ngwa 'in i', ytsen 'a ne' bra kan'. Msnan ne' nde lo kichen cha' katsa' ne' 'in ta'a kichen tyi ne' sa ña'an nu ngwa 'in yu ti'í nu yu'wi kwi'in xa'an 'in, kwi' ytsa' ne' 'in ne' sa ña'an nu ngwa 'in kuwe' kan' bra kan'.
40008034	Bra wa ynan ne' kichen cha' kan', mdo'o ne' ndyaa ne' se'en ndi'in Jesús. Bra nu ndyukwa ta'a ne' lo'o Jesús, bra kan' lye 'a mjñan ne' kan' 'in yu cha' ja kanun 'a yu lo yuu 'in kichen tyi ne'; tyaa yu xka se'en, nchka ti' ne' bra kan'.
40009001	Chun' ndi'in la xiya' yten Jesús ni' yka na'an, cha' tyijin yu lo tiyu' tyaan yu kichen tyi yu.
40009002	Bra nu ngala yu kichen kan', bra kan' mdiyan lo'o nten 'in ska nu ti'í nu nchkun' ña'aan tyukwin yu; ndijyan ne' se'en ndi'in Jesús cha' ku'ni yu jo'ó 'in yu ti'í kan'. Nsu yu ti'í kan' ska ni' katan. Jlyo ti' Jesús cha' ndyaa ña'an ti' ne' kan' 'in, kan' cha' ykwi' yu lo'o yu ti'í kan': ―Chkaa su'wee, sñiěn' ―ndukwin Jesús 'in yu ti'í―. Wa y'niǐn cha' tlyu ti' 'in ki'ya nu ndukwii.
40009003	Lo'o ni, mda'an 'a cha' tiye mstru nu ndu'u cha' jo'o nu nduun kwi' se'en ti: “Cha' kuxi nchkwi' yu ki'yu re cha' 'in Ndiose” mske' ti' ne'.
40009004	Lo'o mgii ti' Jesús nchga loo cha' nu nda'an tiye ne' kan'. ―¿Ni cha' kuxi 'a nda'an cha' tiye wan lo'oǔn ni? ―ndukwin Jesús 'in mstru kan'―.
40009005	Ja ndiya ti' wan cha' nu ykwiǐn' lo'o yu ti'í re: “Wa y'niǐn cha' tlyu ti' 'in ki'ya nu ndukwii.” ¿Ta chkwiǐn' lo'o yu ti'í: “Tyituun, tyo'oo ta'aan ni” su'we la sikwa a? ―ndukwin Jesús―.
40009006	Ndi'in cha' ka biya' ti' wan cha' nda Ndiose chabiya' 'ñaǎn cha' ku'niǐn cha' tlyu ti' 'in ki'ya nu ndukwi nten chalyuu, cha' wa msu'wa Ndiose 'ñaǎn ndijyaǎn cha' kaǎn nten. Ka biya' ti' wan bra nu ña'an wan cha' chkaa yu ti'í re. Bra kan' xiya' ykwi' Jesús lo'o yu ti'í kan': ―Tyituun ―ndukwin Jesús 'in yu―, chkwaan katan 'iin, cha' tyaa lo'oo 'in ran nde na'an tyii.
40009007	Bra ti mdyituun yu ti'í kan', ndyaa yu na'an tyi yu.
40009008	Ka'an 'a nten na'an cha' kan', ytsen 'a ne' bra kan'. Y'ni tnun ne' 'in Ndiose bra kan', cha' wa nda Ni chabiya' 'in nten chalyuu cha' ku'ni cha' tnun ngwaña'an, mske' ti' ne'.
40009009	Mdo'o Jesús ndyaa, lo'o wa tyijin ti yu tu'wa na'an se'en ndukwa Mateo nu ndlo tñi 'in ne' cha' 'in ne' xka la'a tsu'. Ykwi' Jesús lo'o Mateo kan' bra kan': ―Tyo'oo ña'aan 'ñaǎn ―ndukwin Jesús 'in yu. Bra ti mdyituun Mateo, ngulaa ti'in yu tñan 'in yu, ndyaa ña'an yu 'in Jesús bra kan'.
40009010	Chun' ndi'in la mdi'in Jesús na'an tyi Mateo, ndukwa yu tu'wa msaa cha' nchku yu bra kan'. Lo'o mdiyan ka'an 'a nten se'en ndi'in Mateo cha' ku ne' lo'o yu. Ndi'in ne' ta'a ngi'ni tñan lo'o Mateo, lo'o xka ta nten nu ndukwin ne' kichen 'in cha' ja su'we nten kan', lo'o ne' nu ngi'ni xa'an cha' 'in Jesús; su'wa ti nchku nchga ne' kan' lo'o bra kan'.
40009011	Na'an ne' fariseo cha' ndukwa Jesús nchku yu lo'o ne' kan', kan' cha' bra ti ykwi' ne' lo'o ne' nu ngi'ni xa'an cha' 'in yu: ―¿Ni cha' su'wa ti nchku x'nan wan lo'o nten nu ja su'we kwa, lo'o nten nu lka msu 'in ne' xka la'a tsu', kwi' nu nda'an ndlo ka'an 'a tñi kwiñi ti 'in ne' ta'a kichen tyian? ―ndukwin ne' fariseo kan'.
40009012	Ynan Jesús cha' nu nchkwi' ne' kan' lo'o ta'a nchku yu, kan' cha' ykwi' yu lo'o ne' fariseo bra kan': ―Nten nu ja ti'í ni, ja ndi'in cha' ka jo'ó 'in ―ndukwin Jesús 'in ne'―. Nu ti'í ndi'in cha' ka jo'ó 'in.
40009013	Yaa lya wan kunan su'we wan cha' re nu ngwa'an ayman lo kityi s'ni: “Nchka la tiǎn' cha' chka t'nan ti' wan 'in ta'a nten wan, ndukwin Ndiose. Kan' nu su'we la, ni siya ja ta wan ka'an 'a lomstan 'ñaǎn; kwi' ngwaña'an, ja ndi'in cha' ta wan 'ni skun' wan cha' ka lomstan 'ñaǎn.” Ngwaña'an ndukwa cha' lo kityi. Lo'o na' ni, ja ndijyaǎn lo chalyuu cha' chkwiǐn' lo'o nten nu su'we 'a ti ykwi' ti, nxke' ti' ne'; wa ndijyaǎn lo chalyuu cha' chkwiǐn' lo'o nten nu jlyo ti' cha' ndiya cha' kuxi tiye ne', cha' ka jyu'u ti' ne' bra kan'. Kulaa ya' ne' cha' kuxi kan' bra kan'.
40009014	Chun' ndi'in la mdiyan xka ta nten se'en ndi'in Jesús, kwi' nu ngi'ni xa'an cha' 'in Xuwa nu ndukwatya 'in ne' lka nten kan'. Ykwi' ne' kan' lo'o Jesús bra kan': ―Ndiya tsan nu ngi'ni ku'nan bare ―ndukwin ne'―, kwi' ndiya tsan nu ngi'ni ku'nan ne' fariseo. Bare ngi'ni kti ba tsan kan', lo'o ne' nu ngi'ni xa'an cha' 'iin, lo'o ykwii', nchga tsan nchku wan. ¿Ni cha' nchku wan ya ña'an ti tsan bra nu ngi'ni ku'nan bare?
40009015	Mxkwen Jesús 'in ne' kan' bra kan': ―Bra nu kaja kwilyo'o nten, nchku ne' nu nda'an lo'o yu ki'yu; ja xi'in ti' ne' tsan nu ndi'in ne' lo'o nu ki'yu nu mjwi kwilyo'o kan' ―ndukwin Jesús 'in ne' bra kan'―. Bra nu tiya tsan cha' tyaa lo'o nten 'in yu ki'yu kan', ku'ni ku'nan ne' nu ta'a su'we nsu'wi yu ki'yu kan', cha' ka xi'in ti' ne' bra kan'. Kwi' ngwaña'an, su'we nka tiye ta'a su'we nsu'wiǐn ni, lo'o ka xi'in ti' ne' chun' ndi'in la ―ndukwin Jesús.
40009016	’Xka cha' chkwiǐn' lo'o wan: Ja tukwin ku'ni xu'we ska te' kusun 'in ne' lo'o sa yu'we te' tiji, cha' bra nu wa ngaten te' kan', ndyi'iin te' tiji kan'; kati' se'en nchkwan te' kan' bra kan'.
40009017	Ti kwi' ti cha', ja xu'wi ne' xalyu nu tka mdo'o ti ni' chka' kula. Bra nu su'wa ne' 'in ran ni' chka' kula, ndla ti katsu si' chka' kan'; tyii chka' kan' lya'a bra kan', tyii xalyu kalu bra kan'. Ni' chka' tiji xu'wi xalyu nu tka mdo'o ti; ngwaña'an talo ta'a tyukwaa nan, lo'o xalyu lo'o chka' bra kan'. (Ngwaña'an ngwa'u Jesús 'in ne' cha' ka biya' ti' ne' cha' ja su'we xtiyaa' ne' cha' kwi nu ndu'u yu cha' 'in Ndiose lo'o cha' kula nu mxnun ayman kula cha' ku'ni ne'.)
40009018	Bra nu ti nchkwi' Jesús lo'o ne', kan' mdiyan ska ne' judío nu lka ndloo la; mduun xtyin' yu kula tloo Jesús, cha' jñan ska cha' tlyu ti' 'in yu bra kan': ―Tka ngujwi ti ska nu kuna'an lyu' ti, sñiěn' ―ndukwin yu kula kan' 'in Jesús―. ¿Ja tsaa chin' se'en ndi'iǐn cha' xtyaa yaa' chun' nu lyu' ti kan' a? ―ndukwin―. Jlyo tiǎn' cha' ka 'iin ku'nii cha' tyu'u nu lyu' ti kan' xiya'.
40009019	Kan' cha' mdo'o Jesús lo'o ne' nu ngi'ni xa'an cha' 'in yu, ndyaa ne' lo'o yu kula kan'.
40009020	Tuwiin se'en ndyaa ne' ndyukwa ska nu kuna'an ti'í 'in Jesús, mdiyan nde chun' yu cha' kala' kiya' ste' yu; wa tii tyukwa yijan ti'í nu kuna'an kan', cha' ngalu tnen ne' kula kan'.
40009021	“Nu kalaǎn' tiǎn ste' Jesús, bra kan' chkaǎn.” Ngwaña'an mda'an cha' tiye ne' kula kan'.
40009022	Kan' mxituun Jesús, na'an 'in nu kuna'an kan': ―Ku'nii xu'wee tiyee, sñiěn' ―ndukwin Jesús―. Ndyaa ña'an tii' 'ñaǎn, kan' cha' nchkaa ni. Lo'o bra ti nchkaa ne' kula kan' bra kan'.
40009023	Chun' ndi'in la ndiya Jesús na'an tyi nu lka ndloo la kan', na'an yu cha' wa mdiyan ne' muska nde kwa cha' nskwa angajle; nganan 'a nten ndi'in na'an tyi yu kula kan'.
40009024	Ykwi' Jesús lo'o ne' bra kan': ―Tyaa wan su'we la ―ndukwin―. Nan laja' ti nu lyu' re, si'i nan ngujwi re. Mstyi lyo'o 'a ne' 'in Jesús bra kan'.
40009025	Ngulo Jesús 'in ne' cha' kaja se'en sten ykwi' yu ni' ña'an se'en nskwa nu lyu' ti nu ngujwi kan'. Lo'o msñi yu ya' nu lyu' ti kan', mxituun yu nu lyu' ti bra kan'.
40009026	Ngwaña'an ngwa cha' nganen cha' kan' nchga kichen se'en ndi'in nten la kwa.
40009027	Chun' ndi'in la mdo'o Jesús ni' ña'an kan' ndyaa yu, kan' mda'an ña'an tukwa yu kwityiin' 'in yu. Msi'ya yu 'in Jesús bra kan': ―¡Chka t'nan tii' 'wa, yu kula! Nu'win lkaa nten ta'a ayman David ―ndukwin ne' 'in yu.
40009028	Bra wa mdiyan Jesús ni' ña'an, lo'o yu kwityiin' kan' mdiyan ne' se'en ndi'in yu. Ykwi' Jesús lo'o ne' bra kan': ―¿Ta ndyaa ña'an ti' wan cha' ka 'ñaǎn ku'niǐn cha' chkaa wan a? ―ndukwin yu 'in ne'. ―Ndyaa ña'an ti' ba 'iin, yu kula ―ndukwin yu kwityiin' kan' 'in yu.
40009029	Kan' yla' Jesús kiloo ta'a tyukwaa yu kwityiin' kan'. ―Chkaa wan sikwa. Ngwaña'an ka 'wan cha' ndyaa ña'an ti' wan 'ñaǎn ―ndukwin Jesús 'in yu kwityiin' kan' bra kan'.
40009030	Bra ti nchkaa kiloo ne', ña'an su'we ne' bra kan'. Kwi' lye ykwi' Jesús lo'o ne' kan': ―Ja siya' katsa' wan cha' re 'in nten, cha' ja ka biya' ti' ne' ni ña'an ngwa cha' nchkaa kiloo wan ―ndukwin Jesús 'in ne' kan'.
40009031	Mdo'o ne' ndyaa ne' bra kan', lo'o ytsa' ne' 'in nchga nten sa ña'an ngwa cha' tnun nu y'ni Jesús lo'o ne'; kan' cha' nganen cha' kan' ña'aan lo yuu kwa.
40009032	Ti kwi' bra nu wa tyo'o ti ne' kan' tyaa ne', bra kan' mdiyan xka ta nten, yan lo'o ne' 'in ska yu ku'un; nan ku'un yu si'ya kwi'in kuxi nu nsu'wi 'in yu.
40009033	Bra nu ngulo Jesús kwi'in kuxi 'in yu ti'í kan', ngwa ykwi' yu ti'í bra kan', ni siya tsan ti ku'un yu. Yuwe 'a ti' nchga nten nu mduun nde kwa bra kan'. ―Ja ya ña'aan ska cha' tnun ngwaña'an ―ndukwin ne' 'in ta'a ne'―. Ja nsu'wi nten tyukwi ña'aan nasiyun Israel re nu ka ku'ni jo'ó ngwaña'an ―ndukwin ne'.
40009034	Xka ña'an ykwi' ne' fariseo kan': ―Nan ndlo Jesús kwa 'in kwi'in kuxi nu nsu'wi 'in nten lo'o chabiya' 'in x'nan kune' xa'an, kan' cha' nchka 'in yu ku'ni yu ngwaña'an ―ndukwin ne' fariseo kan'.
40009035	Chun' ndi'in la ndyaa Jesús nchga kichen xuwe, nchga kichen tnun, cha' kwa'u yu 'in ne' ni' lyaa 'in ne' judío. Ka'an 'a cha' ykwi' Jesús lo'o nten ni ña'an ka su'we cha', xa nu ka Ndiose ndloo ni' kasiya 'in ne'. Lo'o y'ni yu jo'ó 'in nchga nu ti'í lo'o nchga nten nu na'an 'a ti'.
40009036	Ngwa t'nan 'a ti' Jesús 'in ka'an 'a nten nu nda'an ña'an 'in yu, cha' ja nchka 'in ne' kan'; ja jlyo 'a ti' ne' kan' ni ña'an nu tyi'in su'we la ne'. Sa ña'an ngi'ni slya' nu ja nsu'wi nu ña'ansiin 'in i', ngwaña'an ngi'ni nten ka'an kan', mske' ti' Jesús.
40009037	Bra kan' ykwi' Jesús lo'o ne' nu ngi'ni xa'an cha' 'in yu, ytsa' yu ska cha' 'in ne' cha' 'in nten ka'an kan'. Ykwi' yu cha' ja ya kunan su'we nten kan' cha' 'in Ndiose, cha' ña'an ti' ska jyan nu su'we 'a ngutsi cha' wa ndla ti ku'ni ne' kwa 'in ran, ngwaña'an lka nten kan'. ―Chañi cha' nsu'wi 'a tñan re cha' chkwian' lo'o nten cha' sten ne' cha' 'ñaǎn ―ndukwin Jesús 'in ne' kan'―. Lo'o chin' ti nten ndiya nu ka ku'ni tñan re.
40009038	Kan' cha' chkwi' wan lo'o Stiǐn nu lka X'nan tñan re, cha' ti ta la Ni tyun nten nu ka ku'ni tñan re.
40010001	Chun' ndi'in la msi'ya Jesús 'in tii tyukwa nten nu ngi'ni xa'an cha' 'in yu cha' kan ne' se'en ndi'in yu. Mda yu chabiya' 'in ne' kan', cha' tsaa ne' lo tñan 'in yu, cha' kulo ne' kwi'in kuxi nu nsu'wi 'in nten; lo'o mda yu chabiya' cha' ku'ni ne' cha' chkaa nchga nu ti'í, nchga nu nsu'wi kicha.
40010002	Nde nda'aǎn nin ta'a tii tyukwa ne' nu ngulo suwi Jesús: kulo ngulo suwi yu 'in Simón, nu mstya Jesús xka nin cha' ka naan yu Tyu, lo'o Ndre ta'a ngula Simón kan'; kan' ngulo suwi yu 'in Santiago, lo'o Xuwa ta'a ngula Santiago, nu lka sñi' Zebedeo;
40010003	lo'o ngulo suwi yu 'in Lpe, lo'o Bartolomé, lo'o Toma, lo'o Mateo nu ngulo tñi 'in nten cha' 'in ne' xka la'a tsu' ti kulo; lo'o ngulo suwi yu 'in Santiago sñi' Alfeo, lo'o Tadeo;
40010004	ngulo suwi yu 'in Simón nu ngwa ne' cananista, lo'o Juda Iscariote nu kujwi' xu'wa 'in Jesús 'in nten kuxi nde loo la.
40010005	Ngulo Jesús tñan re 'in tii tyukwa ne' kan': ―Ja tsaa wan tuwiin nde xka la'a tsu' se'en ndi'in nten nu ja ndi'in cha' 'in lo'o Ndiose siya' ti, lo'o ja tsaa wan kichen tyi ne' Samaria ―ndukwin Jesús 'in ne' kan'―.
40010006	Ska ti se'en ndi'in ne' Israel ta'a kichen tyi wan tsaa wan, cha' t'nan 'a ne' kan'; sa ña'an ngi'ni slya' nu wa mna', ngwaña'an ngi'ni ne' kan'.
40010007	Katsa' wan 'in nten nchga kichen cha' wa tiya ti bra cha' ka Ndiose ndloo la.
40010008	Ku'ni wan cha' chkaa ne' ti'í, ku'ni wan cha' tyu'u ne' xiya' bra nu wa ngujwi ne'; ku'ni wan jo'ó 'in ne' nu ngatsu' kuna', cha' ka luwi kuna' ne' ti'í kan' xiya'; kulo wan kwi'in kuxi nu nsu'wi 'in nten. Ja msñiǐn tñi cha' ndaǎn chabiya' 'wan cha' ku'ni wan jo'ó 'in ne' ti'í, kan' cha' ja xñi wan tñi cha' ku'ni wan jo'ó 'in ne' kan'.
40010009	’Ja lo'o tñi kwi'ya wan tsaa wan, ni siya tñi oro, ni siya tñi plata, ni siya tñi xuwe;
40010010	ja lo'o kisu tyaja kwi'ya wan tsaa wan. Kwi' ngwaña'an, ja kwi'ya lo'o wan xka ykan', ja lo'o xka snan wan, ja lo'o yka skan kwi'ya wan tsaa wan. Tloo ti wan tsaa wan. Bra nu ndaya' wan 'in nten, ndi'in cha' xku ne' 'wan.
40010011	’Bra nu kala wan ska kichen, ni siya kichen tnun, ni siya kichen xuwe ti, bra kan' tsaa naan wan 'in ska nten nu su'we nka tiye ña'an 'wan. Se'en ndi'in yu kan' tyi'in wan sa ña'an bra nu tyo'o wan tsaa wan xka kichen.
40010012	Bra nu sten wan tu na'an tyi yu, jñan wan 'in Ndiose cha' tiin ti tyi'in ne' kwa tyi.
40010013	Si chañi cha' nchka ti' ne' nu ndi'in ni' ña'an kan' kunan la ne' cha' 'in Ndiose, kan' ku'ni Ndiose cha' tiin ti tyi'in ne' kan' bra kan'; si kwiñi lyo'o ti ne' 'wan cha' nchka ti' ne' kunan ne', ja jñan wan xu'we 'in Ndiose cha' 'in ne' kan'. Ja chkwi' 'a wan cha' 'in Ndiose lo'o ne' kan' bra kan'.
40010014	Bra nu ja nchka ti' nten cha' kanun wan se'en ndi'in ne', nu ja xlyaa ne' kunan ne' cha' nu ndu'u wan 'in ne', kulaa ya' wan 'in ne' kan', xnun wan 'in kichen kan' bra kan'; kwi' ngwaña'an, skwin wan kiya' wan cha' tyo'o yuu nu nsu'wi snan wan bra nu tyo'o wan kichen kan'.
40010015	Chañi cha' nchkwiǐn' lo'o wan, cha' xa nu tiya tsan nu ku'ni biya' Ndiose 'in nchga nten, bra kan' lye 'a ta Ndiose nu ti'í 'in ne' kichen se'en ja xlyaa ne' kunan ne' cha' nu kwa'u wan 'in ne'. Tsan kan' ka su'we la cha' 'in ne' xa'an nu mdi'in kichen Sodoma, nu mdi'in kichen Gomorra nu ngwa s'ni.
40010016	’Kunan su'we wan cha' nchkwiǐn': Su'waǎn 'wan cha' tsaa wan xka kichen ña'an ti' si lka wan slya' nu nda'an laja nguo'o tlá; kan' cha', cha' tiya ti ti' tyi'in wan laja nten, sa ña'an nda'an kunan nu tiya 'a ti'. Su'we ti tyi'in wan, ja ku'ni tlá wan 'in nten siya' ti. Ka wan ña'an ti' kiñi cha kuun, cha' msu 'a i', ja tlá i' siya' ti.
40010017	Ndii ti ti' wan tyi'in wan laja nten; ja chan tsaa lo'o ne' 'wan se'en ndukwa ne' wsiya, ni siya ja y'ni tlá wan 'in nten. Kwi' jwi'in ne' 'wan ni' lyaa 'in ne'.
40010018	Ndiya nten nu tsaa lo'o 'wan se'en ndi'in ne' nu lka ndloo la cha' ti'í ti ti' ne' 'wan, lo'o tsaa lo'o ne' 'wan tloo ykwi' ree. Xa nu ta ne' nu ti'í 'wan chun' ndyaa ña'an ti' wan 'ñaǎn, kaja chin' bra 'wan cha' chkwi' wan chin' cha' 'ñaǎn lo'o ne' kan', lo'o ne' xka la'a tsu' bra kan'.
40010019	Xa nu tsaa lo'o ne' 'wan se'en ndukwa ne' wsiya, ja tya'an cha' tiye wan sa ña'an cha' nu chkwi' wan lo'o ne' kan', sa ña'an ka xkwen wan 'in ne' kan'. Ku'ni Ndiose cha' ki'ya cha' tiya ke wan cha' chkwi' wan lo'o ne' kan',
40010020	cha' si'i cha' 'wan ti nu chkwi' wan bra kan'; cha' 'in Tyi'i Ndiose nu lka Stian, kan' ka cha' nu chkwi' wan lo'o ne' kan'.
40010021	’Ndii ti ti' wan tyi'in wan lo chalyuu sikwa, cha' lo'o ta'a ngula wan tsaa lo'o 'wan cha' kwiñi ti xtya ki'ya 'wan tloo nten kuxi kan'. Lo'o sti wan kujwi' xu'wa 'wan. Lo'o ti kwi' sñi' wan, kujwi' xu'wa 'wan tloo nten kuxi kan'; kujwi ne' 'wan, nka tiye ne' kune' kan'.
40010022	Kwi' ngwaña'an ku'ni liye' ti' nchga nten 'wan chun' ndyaa ña'an ti' wan 'ñaǎn. Nten nu talo cha' tyijin nchga cha' kuxi kan', su'we ti tyo'o ne' kan', kaja chalyuu kwi nu ja tsaa tii 'a 'in ne' kan' bra kan'.
40010023	Su'we la xnan wan xka kichen xa nu lye 'a ngi'ni liye' ti' ne' 'wan. Chañi cha' nchkwiǐn' lo'o wan ni: Ja ya chkwi' wan cha' 'ñaǎn lo'o ne' Israel nchga kichen tyi ne' bra nu kaǎn lo chalyuu xiya', na' nu wa msu'wa Ndiose 'ñaǎn ndijyaǎn cha' kaǎn nten.
40010024	’Nten nu lka mstru 'in ne', kan' lka nu jlyo la ti'; ja jlyo ti' ne' kune' nu tka ngi'ni xa'an ti nchga cha'. Kwi' ngwaña'an nten nu lka x'nan msu, kan' lka ndloo la 'in ne'; si'i msu nu lka ndloo la.
40010025	Ska ti biya' tyijin ne' kune' kan' nu ti'í bra kan', sa ña'an nu nchka 'in mstru 'in ne'; ska ti biya' ka tñan tukwi 'in msu kan' bra kan', sa ña'an nu nchka 'in x'nan ne'. Wa ykwi' ne' cha' lkaǎn Beelzebú, kwi' nu lka x'nan kune' xa'an, kan' cha' ka biya' ti' wan cha' ti'í 'a chkwi' ne' 'wan nu ndi'in cha' 'wan lo'oǔn, cha' na' lkaǎn X'nan wan.
40010026	’Kan' cha' ykwiǐn' cha' ja kutsen wan 'in nten chalyuu ti. Nchga cha' nu ngi'ni ne' mnan ti, tyija lyo cha' kan' 'in nten nde loo la; nchga cha' 'in ne' nu nsu'wi kutsi' ti 'in nten, ka biya' ti' nten cha' kan' nde loo la.
40010027	Nchga cha' nu nchkwiǐn' lo'o wan se'en ndi'in wan ska ti wan, chkwi' wan cha' kan' lo'o nchga nten nde loo la; kwi' ngwaña'an, skaa cha' nu ndu'uǔn 'wan mnan ti, kwen chkwi' wan cha' kan' lo'o nchga ne' kichen.
40010028	Ja kutsen wan 'in ne' nu kujwi 'wan lo chalyuu re, cha' ja nchka 'in ne' kujwi ne' 'in kasiya 'wan; su'we la kutsen wan 'in Ndiose nu ku'ni biya' 'wan nde loo la. Chañi cha' kutsen wan 'in Ndiose, kwi' nu ku'ni cha' tyii cha' 'wan si tsaa wan nde jwlyaa.
40010029	’Wa jlyo ti' wan cha' x'nan 'a nga'an kiñi xuwe nu ndujwi' nten, tukwa kiñi xuwe kaja 'wan ska ti tñi. Ti kwi' Stiǐn nu lka ndloo la ti, nchga cha' jlyo ti' Ni; ni siya ska ti kiñi xuwe kaja i', wa jlyo ti' Ni cha' kan'.
40010030	Kwi' ngwaña'an, wa nkwa Ndiose nchga kichan' ke wan, jlyo ti' Ni ni nkwa kichan' ndukwa ke skaa wan.
40010031	Lo'o 'wan ni, ka'an la nsu'wi lyo wan nde se'en ndi'in Ndiose; ni siya ka'an 'a kiñi xuwe, ja su'wa nsu'wi lyo i' lo'o wan. Kan' cha' ja ndi'in cha' kutsen wan 'in nten.
40010032	’Lo'o xka cha' ni: Nchga nten nu ndi'in cha' 'in lo'oǔn, nu nchkwi' cha' 'ñaǎn lo'o nten, na' chkwiǐn' lo'o Stiǐn Ndiose nu ndi'in nde ni' kwan cha' ta'a su'we nsu'wiǐn lka nten kan'.
40010033	Lo'o nchga nten nu nchkwi' lo'o ta'a nten cha' ja ndi'in cha' 'in lo'oǔn, na' chkwiǐn' lo'o Stiǐn nu ndi'in nde ni' kwan cha' si'i ta'a su'we nsu'wiǐn lka nten kan'.
40010034	’Ja xke' ti' wan cha' tiin ti tyi'in nten chalyuu cha' 'ñaǎn, cha' wa ndijyaǎn. Ja ka ngwaña'an. Lye la xuun ta'a ne' cha' 'ñaǎn;
40010035	xuun ska nten lo'o sti yu cha' 'ñaǎn, xuun ska nu kuna'an lo'o jya'an cha' 'ñaǎn, xuun sñi' xiin ne' lo'o jya'an laa ne' cha' 'ñaǎn.
40010036	Xuun ta'a ne' ngwaña'an sa ña'an bra ka kontra 'in ne' nchga ta'a ndi'in ne'.
40010037	’Su'we 'a cha' chka t'nan ti' nten 'in sti ne', 'in jya'an ne'; lo'o si chin' la nka tiye ne' kan' lo'oǔn, ja ka tya'an ne' kan' lo'oǔn bra kan'. Kwi' ngwaña'an, su'we cha' chka t'nan ti' nten 'in sñi' ne', ni siya ki'yu, ni siya kuna'an; lo'o si chin' la nka tiye ne' kan' lo'oǔn, ja ka tya'an ne' kan' lo'oǔn bra kan'.
40010038	Ja ka chkwi' nten cha' na' lkaǎn X'nan ne', bra nu ja nchka ti' ne' kan' tya'an ne' lo'oǔn tuwiin nu kwa'uǔn 'in ne' cha' tsaa ne'. Ndi'in cha' xñi ne' tuwiin kan', ni siya kujwi xka la nten 'in ne' kan' chun' msñi ne' cha' 'ñaǎn.
40010039	Ja kaja chalyuu kwi nu ja tsaa tii 'a 'in ne' nu lye la nka tiye ne' 'in ne' ti ykwi' ti ne', kwi' nu ja nda 'a bra cha' kujwi nten 'in ne' cha' 'ñaǎn. Lo'o kaja chalyuu nu ja tsaa tii 'a 'in ne' si kujwi nten 'in ne' chun' msñi ne' cha' 'ñaǎn.
40010040	’Xka cha' ni: Xa nu ta nten se'en tyi'in wan na'an tyi ne', su'wa lka cha' kan' sa ña'an si wa nda ne' se'en tyi'iǐn na'an tyi ne'. Kwi' ngwaña'an, xa nu ta ne' se'en tyi'iǐn lo'o ne', su'wa lka cha' kan' sa ña'an si wa nda ne' se'en tyi'in Ndiose lo'o ne', cha' ti kwi' Ndiose lka nu wa msu'wa 'ñaǎn ndijyaǎn nde re.
40010041	Lo'o xa nu ta ne' se'en tyi'in ska nten nu nchkwi' cha' 'in Ndiose lo'o ne', cha' ndya'an nten kan' lo tñan 'in Ndiose, su'we 'a ka 'in ne' nde loo la. Kan' kaja ska cha' su'we nu ta Ndiose 'in ne' kan'; su'wa ti ka 'in ne' kan' lo'o nten nu nchkwi' cha' 'in Ndiose bra kan'. Kwi' ngwaña'an, bra nu ta ne' se'en tyi'in ska nten nu su'we 'a tiye chun' ndukwa yu cha' nchkwi' Ndiose, su'wa ka 'in ne' kan' lo'o nten nu su'we 'a tiye kan', cha' ta Ndiose ska cha' su'we 'in ne' kan' nde se'en ndi'in Ni.
40010042	Kwi' ngwaña'an, bra nu ta ne' ska ska' tyi'a ko'o ne' kune' re chun' ngi'ni xa'an ne' cha' 'ñaǎn, chañi cha' ta Ndiose ska cha' su'we 'in ne' kan' nde loo la.
40011001	Bra nu mdyii ngwa'u Jesús cha' kan' 'in tii tyukwa nten nu ngi'ni xa'an cha' 'in yu, kan' mdo'o yu ndyaa yu cha' chkwi' yu lo'o ne' tyun kichen nu ndi'in kwi' se'en ti; ngwa'u yu 'in ne' kichen kan' bra kan'.
40011002	Ti nsu'wi Xuwa kan' ni' ña'an chkwan, wa ynan yu cha' 'in nchga tñan nu ngi'ni Jesús nu nka Krixtu; kan' cha' ngulo Xuwa tñan 'in ne' nu ngi'ni xa'an cha' 'in yu, cha' tsaa ne' kan' se'en ndi'in Jesús,
40011003	cha' kunicha' ne' kan' cha' re 'in Jesús cha' 'in Xuwa: ―¿Ta chañi cha' nu'win lkaa ti kwi' nu wa kan ti a? ―ndukwin ne' kan' 'in Jesús bra kan'―. ¿Ta kan la xka nu ka Krixtu ykwi' a?
40011004	Mxkwen Jesús 'in ne' kan' bra kan': ―Yaa wan katsa' wan 'in Xuwa nchga loo cha' nu ynan wan se'en ndi'iǐn, nchga cha' nu na'an wan se'en ndi'iǐn ―ndukwin Jesús 'in ne'―.
40011005	Katsa' wan 'in yu sa ña'an ngi'niǐn cha' nchkaa kiloo nten nu ngwa kwityiin', cha' nda'an nten nu ngwa ti'í kiya', cha' ngwa luwi kuna' nten nu mtsu' kuna', cha' nu nnan nten nu ngwa ku'un tu nskan, cha' ndyu'u nten xiya' bra nu wa ngujwi ne', cha' nchka biya' ti' nu ti'i sa ña'an nu kulaa Ndiose 'in nten chalyuu 'in cha' kuxi nu ndi'in 'in ne'.
40011006	Su'we 'a ka tiye nten nu ti ndyaa ña'an ti' 'ñaǎn, kwi' nu ja kulaa ya' 'ñaǎn chun' nchka jyu'u ti'.
40011007	Bra wa ndyaa ne' kan', mdyisnan Jesús ykwi' yu cha' 'in Xuwa kan' lo'o nten ka'an nu ndi'in lo'o yu nde kwa: ―Bra nu yaa wan ni' kixin' se'en mdi'in Xuwa, ¿ni sa ña'an lka yu, mske' ti' wan, xa wa na'an wan 'in yu nde kwa a? ―ndukwin Jesús 'in ne' bra kan'―. ¿Ta mske' ti' wan cha' ngwa yu ña'an ti' ska yka kii nu mxkii tuun kwi'in 'in a? ¿Ta ngwaña'an mske' ti' wan a?
40011008	¿Ni cha' lka yaa na'an wan 'in yu nde kwa sikwa? ¿Ta mske' ti' wan cha' ngwa yu ña'an ti' ska yu ki'yu nu siye' 'a a? ¿Ta kan' cha' yaa na'an wan 'in yu a? Nten nu su'we ña'an ste', kan' ndi'in se'en ndi'in ne' kuliya' nu lka ree.
40011009	Ja chan nxke' ti' wan cha' lka Xuwa ska nten nu nchkwi' cha' 'in Ndiose lo'o nten. Chañi cha' ngwaña'an lka yu, lo'o ti tlyu la tñan mjwi 'in Xuwa.
40011010	Nde ndiya cha' nu ngwa'an ayman kula s'ni cha' 'in tñan nu ku'ni Xuwa: Kuloǔn tñan 'in ska msu 'ñaǎn cha' tsaa yu nde loo la 'iin, cha' slaa yu tuwiin se'en tsaa, ndukwin Ndiose 'in Krixtu.
40011011	Chañi cha' nchkwiǐn' lo'o wan cha' 'in Xuwa nu ndukwatya 'in nten: Ja ya kala ska nten chalyuu nu ku'ni tñan nu tnun la, sa ña'an lka tñan nu mjwi 'in Xuwa kan'. Na' wa ndijyaǎn cha' kaǎn ndloo la ni' kasiya 'in nten; lo'o ni, nchga nten nu sten cha' 'ñaǎn, tlyu la cha' nsu'wi 'in ne' kan' ke Xuwa, ni siya ti'i ne', ni siya kune' ne'.
40011012	’Ti bra nu yan Xuwa kan' ti kulo, lo'o bra ni, ka'an 'a cha' nchkwi' nten, cha' nsu'wi 'a nten nu nchka ti' cha' ka Ndiose ndloo 'in ne'. Kwi' ngwaña'an, nsu'wi 'a nten nu lye 'a ngi'ni jwersa cha' kala ne' se'en ndi'in Ndiose, ykwi' ti ne'.
40011013	Nchga cha' nu ngwa'an ayman Moisés lo kityi, sa ña'an lka tñan nu ngulo Ndiose 'in nten, kwi' nchga cha' 'in Ndiose nu ykwi' ayman kula 'ñaan lo'o nten s'ni, su'wa ykwi' ayman kan' sa ña'an ka cha' bra nu tyisnan ka Ndiose ndloo ni' kasiya 'in nten. Lo'o ni, wa mdiyan Xuwa.
40011014	Ti kwi' yu kan' lka ña'an ti' Elías nu ngwa s'ni, nu ykwi' cha' 'in Ndiose lo'o nten. Wa s'ni ndukwa cha' tyaan Elías kan' xiya', si xlyaa wan xñi wan cha' kan'.
40011015	Kunan su'we wan cha' nu nchkwiǐn' re lo'o wan.
40011016	’Ja su'we siya' ti sa ña'an ngi'ni nten chalyuu bra nu ni. Ngi'ni ne' sa ña'an ngi'ni nu xuwe nu nda'an ndi'in jya ti jlu'we kichen, nu ndaja ti' 'in ta'a ndi'in jya ne', chun' ja nchka 'a ti' ne' tyi'in jya ne' lo'o ta'a ne'. Kan' cha' nxi'ya ne' 'in ta'a ne':
40011017	“¿Ni cha' ja xlyaa wan kula kiya' wan? Nan ngala ba jiin lo'o kuwi kii cha' 'wan” ndukwin nu xuwe 'in ta'a ndi'in jya. “¿Ni cha' ja xlyaa wan ka xi'in ti' wan lo'o ba? Nan ngala ba jiin xi'in, nan nganan ba ndi'in ba.” Ti kwi' ngwaña'an ngi'ni wan lo chalyuu re ni, chun' xkwi' ndaja ti' wan; ja su'we lka tiye wan siya' ti ña'an wan 'in ta'a nten wan.
40011018	Bra nu yan Xuwa kan' ni, ja yku yu lo'o wan, ja yi'o yu xalyu lo'o wan. Kan' nchkwi' wan cha' 'in yu: “Nsu'wi kwi'in xa'an 'in yu, kan' cha' ngi'ni yu ngwaña'an” ndukwin wan bra kan'.
40011019	Chun' ndi'in la mdiyaǎn nu wa msu'wa Ndiose 'ñaǎn cha' kaǎn nten. Nchkuǔn nchga lo nan lo'o wan, ndi'yoǔn nchga lo nan lo'o wan, lo'o nchkwi' wan cha' 'ñaǎn: “¡Ña'an wan sa ña'an ngi'ni yu kwa! Nchku 'a yu kwa, lo'o ku'wi 'a yu” ndukwin wan 'in ta'a wan. “Ja su'we yu kwa cha' ta'a su'we yu lo'o ne' nu ndlo ka'an tñi cha' 'in ne' xka la'a tsu'. Lo'o xka la nten kuxi lka ta'a su'we nsu'wi yu” ndukwin wan 'ñaǎn. Kwi' nchkwi' wan cha' ja su'we cha' nu nchkwiǐn', nxke' ti' wan. Su'we sikwa, ka biya' ti' wan nde loo la cha' nu ñi 'a nchkwi' nten cha' nda'aǎn chabiya' 'in Ndiose.
40011020	Lye 'a ykwi' Jesús cha' 'in ne' kichen se'en ta'a ti nda'an yu, cha' ka'an 'a cha' tnun wa y'ni yu se'en ndi'in ne' kichen kan', lo'o ja mjyu'u ti' ne' 'in cha' kuxi nu ndi'in ni' kasiya 'in ne'; ja ngulaa ya' ne' cha' kuxi kan'.
40011021	―¡T'nan 'a wan ne' kichen Corazín! ―ndukwin Jesús―. ¡T'nan 'a wan ne' kichen Betsaida! ―ndukwin―. Ka'an 'a cha' tnun wa na'an wan, lo'o ja mjyu'u ti' wan siya' ti 'in cha' kuxi nu ngi'ni wan, ja ngulaa ya' wan cha' kan'. Kwi' ngwaña'an ti s'ni, xa'an 'a ne' kichen Tiro lo'o ne' kichen Sidón, ne' xka la'a tsu' ngwa ne' kan'. Lo'o ja mjwi ña'an ka jyu'u ti' ne' kan' 'in cha' kuxi nu wa y'ni ne'. Ja ngulaa ya' ne' cha' kuxi kan', chun' ja ya ña'an ne' kan' cha' tnun sa ña'an nu na'an wan, 'wan ne' Israel; kan' cha' ja ngwa xi'in ti' ne' kan', kan' cha' ja yku' ne' te' ngata, ja msu'wa ne' jii ke ne' sa ña'an nu ngi'ni nten se'en nskwa ayman.
40011022	Ñi katsaǎn' 'wan, cha' ka su'we la cha' 'in ayman ne' Tiro lo'o ayman ne' Sidón, lo'o lye la kaja nu ti'í 'wan bra nu tiya tsan tnun cha' ku'ni biya' Ndiose 'in nten chalyuu bra kan'.
40011023	Lo'o 'wan, ne' Capernaum ni, ¿ta su'we la kichen tyi wan, nxke' ti' wan a? ¿Ta lka kichen tyi wan ndloo la 'in xka la kichen, nxke' ti' wan a? Nde loo la ñu'un siya' ti kichen tyi wan, lo'o ykwi' wan tyaa wan nde lo jwlyaa bra kan'. Ka'an 'a cha' tnun y'niǐn se'en ndi'in wan, lo'o ja yaa ña'an ti' wan 'ñaǎn siya' ti. Kwi' ngwaña'an nu ngwa s'ni, xa'an 'a ngwa ne' kichen Sodoma; lo'o ja na'an ayman kan' cha' tnun sa ña'an nu wa na'an wan, 'wan ne' Capernaum. Si wa na'an ne' cha' kan', ja chan wa mjyu'u ti' ne' 'in cha' kuxi nu wa y'ni ne' bra kan', wa ngulaa ya' ne' cha' kuxi kan'; ja chan ti ndukwa kichen tyi ne' kan' sa bra ni.
40011024	Ñi katsaǎn' 'wan, cha' ka su'we la cha' 'in ayman ne' Sodoma kan', lo'o lye la kaja nu ti'í 'wan tsan tlyu nu ku'ni biya' Ndiose 'in nten chalyuu.
40011025	Chun' ndi'in la ykwi' Jesús lo'o Ndiose Sti yu: ―Ku'ni tnuǔn 'iin, Stiǐn; nu'win lkaa X'nan ba, lo'o nde ni' kwan, lo'o lo chalyuu ―ndukwin Jesús 'in Ndiose―. Ngwa xu'we 'iin cha' wa y'nii cha' ngwa biya' ti' nten nu ja jlyo su'we ti' nu ngwa s'ni la. Xka ta nten nu tiya la ti', lo'o nten nu nchka 'a 'in, lo'o nten nu jlyo 'a ti' nchga cha' 'iin, nxke' ti' ne', lo'o ne' kan' ja nchka biya' la ti' ne' kan'.
40011026	Chañi cha' ngwaña'an nchka ti' nu'win, cha' ka biya' ti' nten nu ja jlyo ti' siya' ti.
40011027	Ti ngwa'u la Jesús 'in ne' bra kan': ―Nchga chabiya' 'in Stiǐn Ndiose nganun 'ñaǎn. Ja tukwin jlyo ti' sa ña'an lka cha' nu nsu'wi ni' kasiya 'ñaǎn, cha' na' lkaǎn ska ti nu lka Sñi' Ndiose; ska ti Stiǐn Ndiose jlyo ti' Ni sa ña'an lka cha' nu nsu'wi ni' kasiya 'ñaǎn. Kwi' ngwaña'an, ja tukwin jlyo ti' sa ña'an cha' nu nsu'wi ni' kasiya 'in Stiǐn; skaǎn tiǎn nu lkaǎn Sñi' Ni jlyo tiǎn', lo'o kwa'uǔn cha' kan' 'in nten nu kuloǔn suwiǐn 'in cha' ku'ni xa'an ne' cha' 'ñaǎn.
40011028	Nchga wan nu ja talo wan cha' ti'in 'a tñan nsu'wi 'wan lo chalyuu, nxke' ti' wan, kan wan tyi'in cha' 'wan lo'oǔn ni. Taǎn chabiya' cha' tiin ti tyi'in wan bra kan'.
40011029	Xñi wan tñan nu taǎn 'wan, kwi' ku'ni xa'an wan nchga cha' 'ñaǎn bra kan'. Chka t'nan 'a tiǎn' 'wan, taloǔn 'aǎn 'wan; lo'o tiin ti tyi'in wan cha' wa y'ni tyiǐn nchga cha' kuxi nu nsu'wi ni' kasiya 'wan.
40011030	Cha' su'we lka cha' nu ku'ni xa'an wan 'ñaǎn; ja tukwi cha' kan', sa ti tñan nu taǎn 'wan.
40012001	Wa ndiya tsan ta'a nu nxitña' ne' judío, lo'o ndyaa Jesús se'en ndiya jyan trigu 'in ne' lo'o ne' nu ngi'ni xa'an cha' 'in yu. Ngite' ti' ne' nu ngi'ni xa'an cha' 'in yu bra kan', kan' cha' mstun ne' chin' juun trigu cha' ku ne' mta 'in ran ña'an ya'a ti.
40012002	Na'an ne' fariseo cha' ngi'ni ne' ngwaña'an, ykwi' ne' fariseo kan' lo'o Jesús bra kan': ―¿Ja jlyo ti' wan cha' ja ndiya chabiya' ku'nian tñan ni, cha' tsan nu nxitñaan' lka a? ―ndukwin ne' fariseo 'in Jesús―. Ne' kwa nu ngi'ni xa'an cha' 'iin ni, ¿ni cha' lka ngi'ni ne' tñan kan' ni sikwa?
40012003	Mxkwen Jesús 'in ne' fariseo bra kan': ―¿Ja ya chkwi' wan lo kityi 'in Ndiose se'en nu ndukwa cha' sa ña'an nu y'ni ayman David s'ni a? ―ndukwin Jesús 'in ne'―. Ngwa ska tsan ngite' 'a ti' yu, lo'o ngite' 'a ti' nchga ta'a nda'an yu bra kan'.
40012004	Jlyo ti' yu cha' nskwa jaxlya nu lka lomstan 'in Ndiose lo msaa ni' ña'an nu lka kwenta 'in Ndiose nde kwa. Kan' cha' ndyaa ne' ni' ña'an kan', yku ne' jaxlya kan', ni siya ja ndiya chabiya' ku ya ña'an ti nten 'in ran; ska ti nten nu nka sti jo'o ndiya chabiya' ku ne' jaxlya kan'.
40012005	Lo'o ndiya xka cha' nu ngwa'an ayman Moisés lo kityi, cha' sti jo'o ni, ja nxitña' ne' ni' lyaa tnun xa nu ndiya tsan nu nxitña' nten; nsu'wi tñan nu ngi'ni sti jo'o kan'. Ti kwi' ti cha', ja ndi'in ki'ya 'in ne' kan' cha' 'in Ndiose, cha' ngi'ni ne' tñan kan'―ndukwin Jesús 'in ne' fariseo kan'―.
40012006	Chañi cha' na' nu ndijyaǎn re, tnun la ti cha' 'ñaǎn ke laa tnun kan'.
40012007	Ja nduwe ti' wan sa ña'an lka cha' re nu ndukwa lo kityi kula: “Nchka tiǎn' cha' chka t'nan ti' wan 'in ta'a nten wan” ndukwin Ndiose, “kan' tñan nu ndloo la cha' ku'ni wan. Ja nchka tiǎn' cha' ta wan ka'an 'a lomstan 'ñaǎn; ni siya skun' wan, ja ndi'in cha' ta wan 'ñaǎn.” Si chañi cha' ngwa biya' ti' wan sa ña'an nchkwi' cha' kan' nu ndukwa lo kityi, ja xtya 'a wan ki'ya 'in nten cha' kwiñi ti bra kan'.
40012008	Lo'o ndiya xka cha' nu chkwiǐn' lo'o wan, cha' na' nu wa msu'wa Ndiose 'ñaǎn ndijyaǎn cha' kaǎn nten, na' lkaǎn ndloo la, ni siya tsan nu nxitña' ne'.
40012009	Chun' ndi'in la mdo'o Jesús, ndyaa yu xka kichen, yten yu ni' lyaa 'in ne' judío nde kwa bra kan'.
40012010	Na'an yu cha' ndi'in ska yu ki'yu nu ti'í ya', cha' wa nchkun' tyukwin ska la'a ya' yu. Lo'o mnicha' ne' judío kan' 'in Jesús bra kan': ―¿Ta ndiya chabiya' 'ñaan cha' ku'nian jo'ó 'in nu ti'í tsan ta'a a?, xa nu ndi'in cha' xitñaan' ―ndukwin ne' 'in Jesús. Nchka 'a ti' ne' kan' xtya ne' ki'ya 'in Jesús.
40012011	Kan' mxkwen yu 'in ne': ―¿Ta ja tlyo wan 'in ska slya' 'wan xa wa mdiyuu i' ska ni' tiyuu a? ―ndukwin Jesús 'in ne'―. Ja chan tlyo wan 'in i', ni siya tsan ta'a lka bra kan'.
40012012	Lo'o ta'a nten wan ni, ndloo la cha' 'in ne' ke 'in ska slya', kan' cha' ndiya chabiya' 'ñaǎn tayaǎn' 'in nten, ni siya tsan nu kti 'a 'ñaan, nu ja ndiya chabiya' cha' ku'nian xka lo tñan.
40012013	Ykwi' Jesús lo'o yu ti'í kan': ―Xñii yaa' ―ndukwin Jesús 'in yu kan'. Mxñi yu ti'í kan' ya' yu bra kan'. Bra ti nchkaa ya' yu, su'wa ngwa ta'a tyukwaa la'a ya' yu kan'.
40012014	Msin' 'a ti' ne' fariseo kan' 'in Jesús bra kan'. Mdo'o ne', ndyaa ne', ngwa ti' ne' kaja ña'an kujwi ne' 'in Jesús bra kan'.
40012015	Lo'o Jesús ni, ngwa biya' ti' yu nchga cha' kuxi nu nda'an cha' tiye ne' fariseo, kan' cha' mdo'o yu ndyaa yu xka se'en. Ka'an 'a nten mdo'o ña'an 'in yu, lo'o y'ni yu cha' nchkaa nchga nu ti'í.
40012016	Kan' ngulo yu tñan 'in ne' nu ngwa ti'í kan', cha' ja katsa' ne' ti lka nu y'ni cha' nchkaa ne'.
40012017	Ti s'ni ytsa' Ndiose ska cha' 'in ayman Isaías cha' 'in Krixtu. Nde ndukwa cha' kan' lo kityi:
40012018	Nde ndiya msu 'ñaǎn nu wa ngulo suwiǐn 'in, ndukwin Ndiose. Ndiya 'a tiǎn' 'in yu, lo'o su'we 'a nka tiyeěn ña'aǎn 'in yu kan'. Ku'niǐn cha' ki'ya Tyi'iǐn ykwiǐn' chun' yu, cha' chkwi' yu lo'o nchga nten, lo'o nten nu ja lka judío. Kwa'u yu 'in ne' sa ña'an nu ñi 'a ngi'niǐn biyaǎn' 'in nten chalyuu, ndukwin Ni.
40012019	Ja xuun ta'a yu, lo'o ja xi'ya yu kwen; ja kanen tyi'i yu laja tuwiin.
40012020	Su'wa ya' yu 'in nten cha' sten la ne' cha' 'ñaǎn, ni siya lka ne' ña'an ti' ska yka kii nu wa katsa ti, cha' na'an 'a ti' ne' kan'; ni siya lka ne' ña'an ti' ska kii' nu wa tyuwi' ti, nxke' ti' ne', cha' wa tyii ti cha' su'we nu nsu'wi tiye ne' kan'. Ngwaña'an tyijin lyo cha' nu ñi kan' 'in cha' kuxi.
40012021	Ndi'in ta nten ña'aan chalyuu cha' wa kan ti yu kan'. Ngwaña'an ndukwa cha' 'in Krixtu lo kityi kula kan'.
40012022	Chun' ndi'in la mdiyan ne' lo'o ska yu ti'í se'en ndi'in Jesús; wa nsu'wi kwi'in xa'an 'in yu, kan' cha' ja nchka 'a chkwi' yu, lo'o kwityiin' yu. Bra ti y'ni Jesús jo'ó 'in yu ti'í kan', cha' xiya' nchkwi' yu, xiya' mda Jesús xaa kiloo yu.
40012023	Nduwe 'a ti' nchga nten nu na'an cha' kan' bra kan'. ―¿Ta ti kwi' yu ta'a ayman David kan' lka yu ki'yu re a? ―ndukwin ne' 'in ta'a ne'.
40012024	Bra wa ynan ne' fariseo cha' kan', xka cha' ykwi' ne' cha' 'in Jesús: ―Ska ti chabiya' 'in Beelzebú nu nka x'nan nchga lo kwi'in kuxi, kan' lka cha' nu nchka 'in yu ki'yu re kulo yu kwi'in kuxi nu nsu'wi 'in nten ―ndukwin ne' fariseo kan'.
40012025	Mgii ti' Jesús sa ña'an cha' kuxi nda'an cha' tiye ne', kan' cha' ykwi' yu lo'o ne' kan' bra kan': ―Si xuun 'a ne' nu lka ndloo la ska nasiyun, su'we ta'a nten nasiyun kan', tyii cha' 'in ne' kan' wa ña'an ti bra kan' ―ndukwin Jesús 'in ne'―. Kwi' ngwaña'an, si lye 'a xuun ta'a ne' ska kichen, tyii cha' 'in ne' kan' wa ña'an ti; ni siya xuun ta'a ne' nu ndi'in ska na'an ti, ti kwi' ti cha' ka, tyii cha' 'in ne' kan' lo'o ta'a ne', tyaa ne' bra kan'.
40012026	Kwi' ngwaña'an, ja talo Satanás si xuun lo'o msu 'in; tyii cha' 'in kune' xa'an kan' ndla ti bra kan'.
40012027	¿Ta chañi nchkwi' wan sikwa, xa nu nchkwi' wan cha' chabiya' 'in Beelzebú ndloǔn 'in kwi'in kuxi a? Ja ñi nchkwi' wan siya' ti, cha' lo'o ne' nu ngi'ni xa'an cha' 'wan, ndlo ne' 'in kwi'in kuxi chabiya' 'in Ndiose, ndukwin ne'. Chun' nu ngi'ni ne' kan' ngwaña'an ka biya' ti' wan sikwa, si chañi cha' nchkwi' wan, si cha' kwiñi ti nchkwi' wan.
40012028	Chabiya' 'in Tyi'i Ndiose ndloǔn 'in kwi'in kuxi, kan' cha' ka ka biya' ti' wan cha' wa mdyisnan cha' lka Ndiose ndloo ni' kasiya 'in nten.
40012029	’Ska yu tlá ni, ja kaja ña'an sten xka nten na'an tyi yu cha' ku'ni kunan yu'wa 'in yu; siya' ti si skan' ne' 'in yu tlá nu lka x'nan na'an kan' kulo ndukwa, kan' ka ku'ni ne' kunan nan nu nsu'wi 'in yu kan' bra kan'.
40012030	’Nten nu ja xlyaa xñi cha' 'ñaǎn, nan nsuun ne' kan' lo'oǔn, ngwaña'an lka cha' kan'. Kwi' ngwaña'an nten nu ja ndaya' 'ñaǎn, ja nda ne' chabiya' 'in ta'a nten ne' cha' sten ne' tuwiin 'ñaǎn sikwa.
40012031	’Kan' cha' katsaǎn' 'wan ni, cha' ka ku'ni Ndiose cha' tlyu ti' 'in nten nchga ki'ya nu ndukwi ne', ni siya kuxi 'a nchkwi' ne' 'in Ndiose; siya' ti bra nu nchkwi' ne' cha' kuxi 'in tñan nu ngi'ni Tyi'i Ndiose, kan' ja ku'ni 'a Ndiose cha' tlyu ti' 'in ne' kan' bra kan'.
40012032	Ku'ni Ndiose cha' tlyu ti' 'in nten nu nchkwi' cha' kuxi 'ñaǎn nu wa msu'wa Ndiose 'ñaǎn ndijyaǎn cha' kaǎn nten; siya' ti bra nu chkwi' ne' cha' kuxi 'in tñan nu ngi'ni Tyi'i Ndiose, kan' ja ku'ni Ndiose cha' tlyu ti' 'in ne' kan' nchga tsan nu tyi'in ne' lo chalyuu, nchga bra nde loo la bra kan'.
40012033	’Ska yka su'we ni, ta ran nan kuan bra kan'; yka nu ja su'we ni, ja ta ran nan kuan bra kan'. Jlyo tian' si su'we yka bra nu ña'aan nan nu ndo'o lo ran.
40012034	Nu 'wan, ¡ña'an ti' kunan tlá, ngwaña'an lka wan! Ja nchka chkwi' wan cha' su'we cha' nsu'wi 'a cha' kuxi tiye wan; sa ña'an cha' nu nsu'wi tiye skaan, ngwaña'an ndyo'o cha' nu nchkwian'.
40012035	Nchga nten nu su'we tiye ni, su'we 'a nchkwi' ne' kan'; lo'o nchga nten nu kuxi ka tiye, kuxi ti nchkwi' ne' kan' bra kan'.
40012036	Katsaǎn' ska cha' 'wan ni: Bra nu tiya tsan nu ku'ni biya' Ndiose 'in nchga nten, bra kan' ndi'in cha' katsa' ji ne' ti ykwi' ti ne' nchga cha' kuxi nu wa ykwi' ne' lo chalyuu.
40012037	Ndi'ya Ndiose kwenta 'in nchga cha' nu wa ykwi' wan lo chalyuu; katsa' Ni 'wan si ndi'in ki'ya 'wan lo'o Ni, kwi' katsa' Ni 'wan si ja ndi'in ki'ya 'wan.
40012038	Chun' ndi'in la ndi'in chin' mstru nu ndu'u cha' jo'o, ndi'in ne' fariseo, nchkwi' ne' lo'o Jesús: ―Mstru ―ndukwin ne' kan' 'in Jesús bra kan'―, ku'nii ska cha' tnun cha' ña'an kwi'ya ba 'in ran.
40012039	Mxkwen Jesús 'in ne' bra kan': ―Xa'an 'a ta'a wan, cha' xkwi' njñan wan 'ñaǎn cha' ku'niǐn ska cha' tnun cha' ña'an kwi'ya wan 'in ran; lka wan nten nu ja ndyaa ña'an ti' 'in Ndiose siya' ti ―ndukwin Jesús 'in ne'―. Ja ska cha' tnun ku'niǐn ngwaña'an. Ndi'in cha' tyaa yu'wi ti' wan nan lka ngwa 'in ayman Jona nu ykwi' cha' 'in Ndiose lo'o ne' Nínive nu ngwa s'ni.
40012040	Sa ña'an nganun Jona kan' ni' kula tnun kan' snan tsan lo'o snan tla, ngwaña'an na', nu wa msu'wa Ndiose 'ñaǎn ndijyaǎn cha' kaǎn nten, kanuǔn ni' yuu snan tsan lo'o snan tla xa wa ngujwiǐn.
40012041	Bra nu tiya tsan nu ku'ni biya' Ndiose 'in nchga nten, xtya ayman ne' Nínive ki'ya 'wan nu ndi'in wan lo chalyuu ni bra kan'. Katsa' ayman kan' nchga cha' nu wa ynan ne', xa nu ykwi' ayman Jona lo'o ne' nu ngwa s'ni, lo'o bra kan' mjyu'u ti' ne' 'in nchga cha' kuxi nu y'ni ne'; ngulaa ya' ne' cha' kuxi kan' chun' wa yten ne' cha' 'in Ndiose. Lo'o ja su'wa cha' nu ngwa'u ayman Jona kan' 'in ne' s'ni lo'o cha' nu ndu'uǔn 'wan ni; tlyu la cha' 'in Ndiose lka nu ndu'uǔn 'wan ni, lo'o ja nnan 'a wan cha' re siya' ti.
40012042	Lo'o ayman reina nu ngwa ndloo la 'in ne' nde Sur, tyituun nu kuna'an kan' tloo Ndiose tsan nu ku'ni biya' Ni 'in nten chalyuu. Xtya nu kuna'an kan' ki'ya 'wan nu ndi'in wan lo chalyuu ni bra kan'. Chkwi' ne' kula kan' sa ña'an ngwa bra nu yaa se'en mdi'in ayman ree Salomón. Tijyu' 'a kichen tyi reina kan'; wa ynan ne' kula cha' tiya 'a Salomón kan', cha' su'we 'a cha' tiya nu nchkwi' yu. Kan' cha' yaa ne' kula kan' se'en mdi'in ree cha' kunan ni sa ña'an cha' tiya nu nsu'wi 'in yu kula kan'. Lo'o chin' la cha' ngwa'u ayman Salomón ke cha' nu ndu'uǔn 'wan ni; tnun la cha' 'in Ndiose lka nu ndu'uǔn 'wan ni, lo'o ja nnan wan siya' ti.
40012043	’Bra nu kulaa ya' kwi'in kuxi 'in ska nten, tya'an yu'wi kwi'in kan' ni' kixin' tijyu' bra kan', se'en ja ndi'in nten; tsaa kwi'in kuxi kan' tsaa naan se'en xitña' chin'. Bra nu ja kaja se'en xitña' kan',
40012044	bra kan' chkwi' kwi'in kuxi kan': “Tya'aǎn xiya' se'en mdi'iǐn ti kulo.” Ngwaña'an xke' ti' kwi'in kuxi kan'. Bra nu kala kwi'in kuxi kan' se'en ndi'in ne' kan', bra ti ña'an kwi'in cha' ti ndi'in laja ti kasiya 'in nten se'en mdi'in nu ngwa xkan'; ja ya chkaa nten kan'.
40012045	Bra ti tsaa kwi'in xiya', tsaa naan 'in xa kati kwi'in nu xa'an la, cha' su'wa ti xu'wi nchga kwi'in 'in nten kan', cha' kaja se'en tyi'in kwi'in kan' lo'o nten, nchka ti' kwi'in kan'. Ka kuxi la cha' 'in nten kan' bra kan', cha' ka'an la kwi'in nsu'wi 'in ne' bra kan'. Kwi' ngwaña'an kuxi 'a ka cha' 'in nten nu ndi'in lo chalyuu ni, cha' xa'an 'a ne'.
40012046	Ti nchkwi' la Jesús lo'o nten, lo'o mdiyan jya'an lo'o ta'a Jesús, mduun ne' chun' na'an se'en ndi'in yu cha' nchka ti' ne' chkwi' ne' lo'o yu.
40012047	Ytsa' ska nten 'in Jesús bra kan': ―Jya'aan lo'o ta'aa, nduun ne' chun' na'an re ―ndukwin 'in Jesús―. Nchka ti' ne' chkwi' ne' lo'oo.
40012048	Mxkwen Jesús 'in yu ki'yu kan' bra kan': ―¿Ti ka nu chañi lka jya'aǎn a? ―ndukwin Jesús 'in ne'―. ¿Ti ka nu chañi lka ta'aǎn a?
40012049	Kan' ngua'u ya' yu 'in ne' nu ngi'ni xa'an cha' 'in yu bra kan': ―Ne' re ni, su'wa ndloo 'a ne' re 'ñaǎn sa ña'an ndloo 'a jya'aǎn 'ñaǎn, sa ña'an ndloo 'a ta'aǎn 'ñaǎn ―ndukwin Jesús―.
40012050	Ta'aǎn lka nchga nten nu ngi'ni sa ña'an nu nchka ti' Stiǐn Ndiose nu ndi'in ni' kwan; nten kan' lka sa ña'an lka jya'aǎn, sa ña'an lka ta'aǎn, ni siya ki'yu ne', ni siya kuna'an ne'.
40013001	Ti kwi' tsan kan' mdo'o Jesús na'an kan', ndyaa yu tu'wa tiyu', ndukwa yu chin' nde kwa.
40013002	Lo'o ndyo' ti'in ka'an 'a Nten se'en ndi'in Jesús, kan' cha' yten yu ni' yka na'an xuwe, mdukwa yu chin' bra kan'; nganun nten ka'an kan' tu'wa tyi'a ti.
40013003	Kan' ngua'u Jesús tyun cha' tiya 'in ne', cha' ku'ni xa'an la ne' cha' 'in Ndiose. Nde ndiya cha' nu ykwi' yu: ―Ngwa ska tsan ndyaa ska nten kata mta trigu ―ndukwin Jesús―.
40013004	Bra nu msnen yu mta kan', mdiyuu chin' ran lo yuu tla tu'wa tuwiin; bra ti yan kiñi, mdyii mta kan' yku i'.
40013005	Lo'o ngalu chin' mta kan' se'en lti ti tu'wa yuu nskwa chun' kee, ndla 'a mtsu mta kan'. Cha' nu chin' 'a yuu nskwa chun' kee kan',
40013006	kan' cha' ja msñi su'we suun ran lo kee kan', ja ngwa kaluu su'we ran. Mdyii kala kan' nganaan ran, cha' tikee' 'a kwan.
40013007	Lo'o ngalu chin' mta kan' laja ti kiche'; bra ti nguluu ti kiche' kan' xiya', lo'o ja mda 'a ran chabiya' kaluu kala trigu siya' ti.
40013008	Lo'o ngalu chin' mta kan' lo yuu su'we, se'en nu su'we 'a nguluu kala; lo'o ka'an 'a mta mdo'o lo juun kala kan' bra kan', kwenta ska siyentu mta mdo'o ska lo juun, kwenta snan yla mta mdo'o xka lo juun, kwenta kala tyii mta mdo'o xka lo juun.
40013009	Kunan su'we wan cha' nu nchkwiǐn' lo'o wan ni, si chañi cha' nchka ti' wan kunan wan cha' su'we kan'.
40013010	Chun' ndi'in la mdiyan ne' nu ngi'ni xa'an cha' 'in Jesús se'en ndi'in yu. Mnicha' ne' 'in yu bra kan': ―¿Ni cha' lka ytsaa' cha' kan' 'in ne' kwa? Sa ña'an lka si nchkwi' ne' ska kwentu, ngwaña'an lka cha' kan' ―ndukwin ne' kan' 'in Jesús.
40013011	Mxkwen Jesús 'in ne' bra kan': ―Wa mda Ndiose chabiya' 'wan cha' ka biya' ti' wan ska cha' nu yu'wi kutsi' 'in ayman s'ni, sa ña'an ka xa nu ka Ndiose ndloo la ni' kasiya 'in nten. Nten nu ja msñi cha' 'in Ndiose ni, ja ki'ya ne' kwenta bra nu kunan ne' ska cha' nu nchkwiǐn'; tukwi 'a cha' kan', xke' ti' ne'.
40013012	Nten nu ndyaa ña'an ti' cha' nu ynan ne' 'in Ndiose, ti kwa'u la Ndiose cha' 'in ne' kan', cha' ngwaña'an su'we la sten ne' cha' 'in Ndiose; nten nu ja ndyaa ña'an ti' cha' kan', ne' nu ja xlyaa kunan cha' kan', ku'ni Ndiose cha' ja ka 'in ne' sten ne' cha' 'in Ndiose siya' ti.
40013013	Kan' cha' nchkwiǐn' cha' kan' lo'o nten. Ni siya ña'an ne', ja ki'ya ne' kwenta sa ña'an lka cha' nu ñi kan'; ni siya kunan ne', ja ka biya' ti' ne' sa ña'an lka cha' kan', chun' ja nnan su'we ne' cha' nchkwiǐn'.
40013014	Bra nu ña'aan 'in ne' kan', ka biya' tian' cha' chañi 'a cha' 'in Ndiose nu ngwa'an ayman Isaías nu ngwa s'ni. Nde lka sa ña'an nchkwi' cha' kan': Ja chan kunan wan cha' kan', lo'o ja ka biya' ti' wan sa ña'an cha' nu wa ynan wan, ndukwin Ndiose. Ja chan ña'an wan cha' kan', lo'o ja ki'ya wan kwenta siya' ti nan lka nu wa na'an wan.
40013015	Ja xlyaa ne' tukwa ne' cha' nchkwiǐn', chun' xa'an 'a tiye ne' ta'a wan. Ja xlyaa ne' kunan ne' cha' nchkwiǐn', chun' ja nnan su'we ne' ta'a wan. Ja nchka ti' ne' ki'ya ne' kwenta, chun' ja nchka 'in ne' ña'an su'we ne'. Ja xlyaa ne' kulaa ya' ne' cha' kuxi nu ndi'in 'in ne', kan' cha' ja nda ne' chabiya' ku'niǐn cha' tlyu ti' 'in ne' 'in cha' kuxi kan', ndukwin Ndiose. Ngwaña'an ndukwa cha' lo kityi 'in Ndiose.
40013016	’Su'we nka tiye wan cha' ti ndukwa laa kiloo wan, ti ndukwa laa tu nskan wan, cha' ka ki'ya su'we wan kwenta 'in ska cha' nu nchkwi' Ndiose.
40013017	Chañi cha' nu nchkwiǐn' lo'o wan, cha' ka'an 'a nten nu ykwi' cha' 'in Ndiose lo'o nten nu ngwa s'ni, lo'o ka'an 'a nten nu su'we ngwa tiye ne' ña'an ne' 'in Ndiose s'ni, wa mta 'a ne' kan' 'in cha' nu ña'an wan ni, cha' ña'an ne' cha' kan'; wa mta 'a ne' 'in cha' nu nganan wan ni, cha' kunan ne' cha' kan'. Lo'o ja ya ña'an ne' cha' kan', ja ya kunan ne' cha' kan' siya' ti, bra nu ngujwi ne'.
40013018	’Nde chkwiǐn' sa ña'an lka cha' tiya nu 'in nten nu yta mta trigu kan':
40013019	Bra nu kunan nten sa ña'an ka cha' nu lka Ndiose ndloo ni' kasiya 'in nten, lo'o ja nchka biya' ti' ne' kan' sa ña'an lka cha' kan', bra ti ku'ni kune' xa'an tñan cha' katin cha' su'we kan', cha' ja xñi 'a ne' kan' cha' su'we kan'. Ña'an ti' mta trigu nu mdiyuu tu'wa tuwiin, ngwaña'an lka nten kan'.
40013020	Lo'o mta nu ngalu lo yuu ti ti tu'wa nu nskwa chun' kee ni, ña'an ti' mta kan', ngwaña'an lka nten nu su'we 'a nka tiye ne' bra nu ynan ne' cha' su'we 'in Ndiose ti kulo.
40013021	Chun' ndi'in la, bra nu mdyisnan xka ta nten nchka ti'í ti' 'in ne' kan', ni siya xtyi lyo'o nten 'in ne' kan' si'ya cha' su'we nu wa ynan ne' kan', ja talo 'a ne' bra kan'. Ña'an ti' mta nu ja msñi su'we suun, mta nu mtsu lo yuu ti ti tu'wa nu nskwa chun' kee kan', ja mdaloo kala kan', bra ti nganaan ran, ngwaña'an lka ne' kan'.
40013022	Mta nu ngalu lo yuu se'en nsu'wi ti kiche' ni, ña'an ti' mta kan', ngwaña'an lka nten nu wa ynan cha' su'we kan', lo'o nda'an 'a cha' tiye ne' kan' sa ña'an ka 'in ne' lo chalyuu, cha' nchka 'a ti' ne' ka kuliya' ne'. Kan' cha' ja nchka 'in Ndiose ku'ni Ni ska tñan su'we ni' kasiya 'in ne' kan'.
40013023	Lo'o mta nu ngalu lo yuu su'we ni, ña'an ti' mta kan', ngwaña'an lka nten nu wa ynan cha' su'we kan', lo'o nchka biya' ti' ne' cha' kan'; xkwi' ngi'ni ne' sa ña'an nchkwi' cha' kan'. Chun' ndi'in la su'we 'a ka cha' nu xu'wi ni' kasiya 'in ne' kan', cha' ña'an ti' yuu su'we kan', ngwaña'an lka kasiya 'in ne' kan'. Nsu'wi juun trigu nu ndo'o ska siyentu mta lo ran, lo'o nsu'wi juun nu ndo'o snan yla mta lo ran, lo'o nsu'wi juun nu ndo'o kalatyii mta lo ran.
40013024	Chun' ndi'in la ngwa'u Jesús xka cha' tiya 'in ne': ―Chkwiǐn' xka cha' lo'o wan, cha' ka biya' ti' wan sa ña'an ka xa nu lka Ndiose ndloo ni' kasiya 'in nten ―ndukwin Jesús 'in ne'―. Sa ña'an lka ska nten nu yta xkwi' mta su'we lo jyan trigu 'in yu, ngwaña'an lka Ndiose.
40013025	Xa wa tla, yija' x'nan jyan kan'. Bra nu laja' ti yu, bra kan' yan nu nka kontra 'in yu, msnen mta kixin' laja jyan trigu 'in yu kan'. Bra wa mdyii msnen mta kixin', ndyaa nu nka kontra 'in yu kan' bra kan'.
40013026	Su'wa ti mtsu ta'a tyukwaa loo mta, lo'o mta trigu, lo'o mta kixin' kan'; su'we 'a nguluu kala kan' bra kan'. Chun' ndi'in la na'an ne' cha' si'i xkwi' mta su'we nu wa yta yu kan' nu mtsu; ña'aan lo jyan kan' mxtiyaa' ndukwa trigu lo'o kixin'.
40013027	Kan' cha' bra ti ndyaa msu se'en ndi'in x'nan jyan kan', ndyaa ytsa' ne' 'in yu sa ña'an nan ngwa: “Yu kula” ndukwin ne' 'in x'nan tñan kan', “¿ta si'i xkwi' mta su'we ytaa lo yuu kwa a? ¿Ni cha' lka ndukwa 'a xka kixin' laja kala ni?”
40013028	Kan' mxkwen x'nan jyan 'in msu kan' bra kan': “Ti kwi' nu nka kontra 'ñaǎn y'ni ñu'un 'in kala kwa 'ñaǎn sikwa” ndukwin x'nan jyan 'in ne'. “¿Ta nchka tii' cha' tsaa ba xkwaan ba kixin' kwa a?, yu kula” ndukwin msu 'in x'nan jyan bra kan'.
40013029	“Ja su'we ngwaña'an” ndukwin x'nan jyan 'in ne'. “¿Ni sa ña'an ka si lo'o kala trigu xkwaan wan bra kan' a?
40013030	Su'we la kataan chin' cha' kaluu ran ta'a tyukwaa ran, sa ña'an bra nu katsi trigu kan'. Bra kan' kuloǔn tñan 'in ne' cha' tsaa ne' si'yu ne' kixin' ti kulo, cha' skan' ne' 'in ran kwenta ynin ti ran, cha' skin ran lo kii'; ku'ni ne' kwa bra kan', si'yu ne' nchga trigu cha' xo' ti'in ne' 'in ran ni' ju'wa.”
40013031	Kwi' ngwaña'an ngwa'u Jesús xka cha' tiya, ña'an ti' ska nkwin ti: ―Xka cha' chkwiǐn' lo'o wan, sa ña'an ka xa nu lka Ndiose ndloo la ni' kasiya 'in nten ―ndukwin Jesús 'in ne'―. Sa ña'an lka ska mta xuwe 'a nu yta ska nten ni' lyo'oo 'in yu, ngwaña'an ka cha' kan'.
40013032	Xuwe 'a mta kan', lo'o tnun 'a yka kan' xa nu nguluu ran, sa ña'an bra nu kan kiñi cha' kwiñan i' se'en xkwa i' laja stan' yka kan'.
40013033	Kwi' ngwaña'an ngwa'u Jesús xka cha' tiya 'in ne': ―Xka cha' chkwiǐn' lo'o wan, sa ña'an ka bra nu lka Ndiose ndloo la ni' kasiya 'in nten ―ndukwin Jesús 'in ne'―. Ña'an ti' ska ngulu' jya'an skwan, nu xñi ska nu kuna'an cha' su'wa 'in ran lo snan ska' kata jaxlya; xtiyaa' 'in ran bra kan', cha' sa tlyu ti skwen nchga skwan kan', ngwaña'an ka tñan 'in Ndiose bra kan'.
40013034	Ngwaña'an ngwa'u Jesús 'in nten ka'an nu ndi'in nde kwa, cha' xkwi' lo'o cha' tiya nu ña'an ti' nkwin ykwi' Jesús lo'o nten bra kan'; ja ska cha' ndu'u yu 'in nten si ja lo'o cha' tiya nchkwi' yu.
40013035	Kan' lka ska cha' 'in Ndiose nu wa ykwi' ska ayman lo'o nten nu ngwa s'ni. Nde ndiya cha' kan': Lo'o cha' tiya ti chkwiǐn' lo'o nten cha' kwa'uǔn ska cha' 'in ne', ndukwin Ndiose. Chkwiǐn' 'in ska cha' nu nsu'wi kutsi', ti nu mñaǎn chalyuu re.
40013036	Chun' ndi'in la mxnun Jesús 'in nten ka'an kan', ndyaa yu ni' ña'an kan'. Kan' ndijyan ne' nu ngi'ni xa'an cha' 'in yu se'en ndi'in yu, mnicha' ne' 'in yu bra kan': ―Yu kula, kwa'uu 'wa sa ña'an lka cha' nu ngwa'uu 'wa tsan, cha' 'in kixin' nu ndukwa lo jyan 'in ne' ―ndukwin ne' 'in Jesús.
40013037	―Su'we ―ndukwin Jesús 'in ne'―. Na' nu wa msu'wa Ndiose 'ñaǎn ndijyaǎn cha' kaǎn nten, xa nu ndu'uǔn 'in nten ni, sa ña'an lka si kataǎn mta su'we lo jyan 'ñaǎn, ngwaña'an ngi'niǐn.
40013038	Lo'o nu lka jyan 'ñaǎn ni, kan' lka tyukwi ña'aan chalyuu; lo'o kala trigu nu nguluu la se'en ndukwa mta su'we kan', ngwaña'an lka nten nu nda chabiya' cha' ka Ndiose ndloo la ni' kasiya 'in ne'. Lo'o kixin' kan' ni, ngwaña'an lka nten nu ndi'in cha' 'in lo'o kune' xa'an,
40013039	cha' ti kwi' kune' xa'an lka nu nxuun lo'oǔn, lo'o kan' lka nu msnen mta kixin' kan' lo jyan 'ñaǎn. Tsan nu tyisnan si'yu ne' jyan ni, kan' lka tsan nu tlyu 'a bra nu tsaa tii chalyuu; lo'o nten nu si'yu kixin' lo jyan kan' ni, kan' lka angajle 'in Ndiose.
40013040	Sa ña'an lka bra nu xo' ti'in ne' kixin' cha' skin ran, ngwaña'an ka 'in nten kuxi bra nu tyii chalyuu.
40013041	Tsan kan', na' nu wa ndijyaǎn cha' kaǎn nten, su'waǎn 'in angajle 'ñaǎn cha' xo' ti'in 'in nchga nten nu ngwa'u 'in ta'a nten cha' ku'ni ne' cha' kuxi; tyo' ti'in nchga nten nu kuxi ka tiye kan', cha' ja ndi'in chabiya' kanun ne' kan' se'en lka Stiǐn Ndiose ndloo.
40013042	Bra kan' xkwan angajle 'in ne' kan' lo kii' tnun; kunan 'a ne' kan' bra kan', kasin' 'a ti' ne' sa ña'an ya' nu ku li'ya ne' chun' msin' ti' ne' bra kan'.
40013043	Kanun nchga nten nu luwi kasiya 'in se'en lka Stiǐn Ndiose ndloo; sa ña'an luwi xaa kwichaa, ngwaña'an ka luwi 'a tloo ne' kan', chun' ngwa luwi kasiya 'in ne' siya' ti kwenta 'in Ndiose bra kan'. Kunan su'we wan cha' nu nchkwiǐn' lo'o wan, si chañi cha' nchka ti' wan kunan wan.
40013044	’Xka cha' chkwiǐn' lo'o wan, sa ña'an ka xa nu lka Ndiose ndloo ni' kasiya 'in nten; ña'an ti' ska yu'wa nu ka'an 'a nga'an, ngwaña'an lka cha' kan'. Wa nsu'wi kutsi' yu'wa nu ka'an nga'an kan' ni' yuu ska ni' lyo'oo 'in ne'. Chun' ndi'in la, wa ndyija 'in xka nten se'en nsu'wi kutsi' yu'wa kan'. Su'we 'a ngwa tiye yu bra kan'; kan' cha' bra ti mdukun' yu yuu lo se'en nsu'wi kutsi' yu'wa kan' xiya', mdo'o yu ndyaa yu lo kichen cha' kujwi' yu nchga nan nu nsu'wi 'in yu. Ngwaña'an mjwi tñi 'in yu, msi'i yu lo'oo kan' se'en nsu'wi kutsi' yu'wa nu ka'an nga'an kan' bra kan'.
40013045	’Lo'o xka cha' chkwiǐn' lo'o wan ni, sa ña'an ka xa nu lka Ndiose ndloo la ni' kasiya 'in nten. Lka kan' sa ña'an lka si nda'an naan 'a ska nten 'in kee ngaten nu su'we 'a, kwi' nu lka kee perla. Jlyo ti' yu nan lka nu ndyaa naan yu, kan' cha' kee' nda'an naan yu 'in kee ngaten nu su'we kan', cha' xi'i yu 'in ran, nka tiye yu.
40013046	Chun' ndi'in la ndyija ska kee ngaten nu ka'an 'a nga'an 'in yu kan'; bra ti yjwi' yu nchga nan nu nsu'wi 'in yu, cha' xi'i yu ska ti kee ngaten kan', cha' ja nsu'wi 'a nan su'we la xi'i yu, mske' ti' yu. (Wa ngwa'u Jesús ta'a tyukwaa cha' tiya kan' 'in ne', cha' ka biya' ti' ne' cha' ska ti cha' ndloo la 'ñaan, cha' tyija lyo 'ñaan chalyuu kwi se'en lka Ndiose ndloo ni' kasiya 'ñaan.)
40013047	―Lo'o xka cha' chkwiǐn' lo'o wan ni, sa ña'an ka xa nu lka Ndiose ndloo ni' kasiya 'in nten ―ndukwin Jesús―. Sa ña'an lka ska katan tnun nu nduguun nten lo tyi'a tujo'o cha' xñi kula, cha' kanun nchga loo kula ni' katan kan', ngwaña'an lka cha' kan'.
40013048	Chun' ndi'in la jwakii ne' 'in katan msa'an kan', cha' tyo'o ran tu'wa tyi'a. Nde kwa tyi'in ne' chin' cha' kulo suwi ne' nchga kula nu su'we ti; su'wa ne' kula su'we ti kan' ni' xkuwi, xkwan ne' kula nu ja su'we bra kan'.
40013049	Kwi' ngwaña'an ka tsan tnun bra nu tsaa tii chalyuu. Kan' kan angajle cha' su'we ta'a angajle 'in nchga nten, cha' ja su'wa tyi'in ne' nu xa'an tiye lo'o ne' nu luwi tiye.
40013050	Xkwan angajle 'in nten xa'an lo kii' tnun; kunan 'a ne' kan' bra kan', kasin' 'a ti' ne' sa ña'an bra nu ku li'ya ne' cha' msin' ti' ne' bra kan'.
40013051	’¿Ngwa biya' ti' wan nchga cha' nu tka ngwa'uǔn tiǎn 'wan ni a? ―ndukwin Jesús 'in ne' bra kan'. ―Ngwa biya' ti' ba ―ndukwin ne' 'in yu.
40013052	Kan' ngwa'u Jesús xka cha' 'in ne' nu ngi'ni xa'an cha' 'in yu: ―Ska mstru nu ndu'u cha' jo'o ni, xa wa msñi yu cha' 'ñaǎn, xa wa y'ni xa'an yu sa ña'an ka bra nu lka Ndiose ndloo ni' kasiya 'in nten ―ndukwin Jesús―, lka yu kan' sa ña'an lka ska nu kuliya' nu nsu'wi 'a cha' su'we nu ndi'in ni' ña'an tyi yu, ngwaña'an lka mstru kan'. Lo'o ni, nsu'wi 'a cha' su'we nu ka kwa'u yu 'in nten, ni siya cha' nu kula, ni siya cha' nu kwi.
40013053	Bra nu mdyii ngwa'u Jesús nchga cha' kan' 'in ne', mdo'o yu ndyaa yu xka se'en.
40013054	Chun' ndi'in la mdiyan yu kichen tyi jya'an yu, yten yu ni' lyaa 'in ne' kwa, ngwa'u yu chin' 'in nten nu ndi'in ni' lyaa kan' bra kan'. Yuwe 'a ti' ne' ña'an ne' 'in yu bra kan': ―¿La nde ya' y'ni xa'an yu ki'yu re nchga cha' nu nchkwi' yu? ―ndukwin ne' 'in ta'a ne'―. ¿Ni sa ña'an ngwa 'in yu cha' nchka 'in yu ngi'ni yu cha' tnun?
40013055	Nan sñi' ne' kwityi ka' ti lka yu re. Lo'o Liya lka jya'an yu; lo'o Santiago, lo'o Se, lo'o Simón, lo'o Juda, ne' kan' lka ta'a yu re.
40013056	Lo'o nu kuna'an ta'a yu ni, ti ndi'in ne' kichen re. ¿La nde ya' y'ni xa'an yu cha' kan' sikwa a?
40013057	Ngwaña'an ngwa cha' chen nka tiye ne' ña'an ne' 'in Jesús, kan' cha' ykwi' Jesús lo'o ne' xiya' bra kan': ―Nchga se'en ngi'ni tnun ne' 'in ska nten nu nchkwi' cha' 'in Ndiose lo'o nten ―ndukwin Jesús 'in ne'―. Ska ti kichen tyi yu, ja nnan ne' cha' nu nchkwi' yu siya' ti; lo'o ta'a yu, ja ndukwa 'a ne' cha' nu nchkwi' yu.
40013058	Chin' ti cha' tnun y'ni Jesús kichen kan'. Ja yaa ña'an ti' ne' 'in yu siya' ti, kan' cha' ja y'ni yu ka'an la cha' tnun nde kwa.
40014001	Kwi' ña'an bra ynan Herodes cha' 'in Jesús, ti kwi' Herodes nu ngwa ndloo la 'in ne' Galilea.
40014002	Kan' cha' ykwi' yu kula kan' lo'o msu 'in yu: ―Ti kwi' ayman Xuwa nu ndukwatya 'in ne', ti kwi' kan' lka nu ki'yu kan' ―ndukwin Herodes―. Wa ngujwi yu, lo'o ndyu'u yu xiya', nxke' tiǎn', kan' cha' nchka 'in yu ku'ni yu cha' tnun nu ngwaña'an.
40014003	Ntsen Herodes ni, cha' wa msñi yu 'in Xuwa kan' nu ngwa xkan', mskan' yu 'in Xuwa msu'wa yu 'in yu ni' ña'an chkwan. Y'ni yu kula cha' kuxi kan' si'ya Herodías kwilyo'o Felipe ta'a yu kula kan',
40014004	cha' bra nu ti lu'u Xuwa wa ykwi' yu cha' re lo'o Herodes kan': ―Ja ndiya chabiya' tyi'iin lo'o kwilyo'o ta'aa ―ndukwin Xuwa 'in Herodes bra kan'.
40014005	Nu ngwa bra kan' ngwa ti' Herodes kujwi 'in Xuwa, lo'o ytsen yu 'in ne' kichen, cha' ndyaa ña'an ti' ne' cha' wa ykwi' Xuwa cha' 'in Ndiose lo'o ne'.
40014006	Bra nu ngwi'ya ta'a nin Herodes, y'ni yu ska ta'a bra kan'. Ka'an nten ndyo' ti'in se'en ndi'in yu, kan' mdiyan nu kuna'an sñi' Herodías, yla kiya' tloo Herodes. Mdiya 'a ti' yu kula kan' 'in nu kuna'an kan',
40014007	kan' cha' mskan' yu ska cha' lo'o, cha' ta yu nchga nan nu jñan nu kuna'an kan' 'in yu.
40014008	Ti'í 'a ti' Herodías jya'an nu kuna'an kune' 'in Xuwa, ngwa ti' kujwi 'in Xuwa, kan' cha' ytsa' 'in sñi' ni ña'an nan nu jñan 'in Herodes bra kan'. ―Ke Xuwa nu ndukwatya 'in nten, nchka tiǎn' ―ndukwin nu kuna'an kune' kan' 'in Herodes bra kan'―. Kan lo'o ne' 'in ke yu ska ni' si'yuu ―ndukwin.
40014009	Ngwa xi'in chin' ti' Herodes nu lka ndloo kan' bra kan'; wa mskan' yu cha' kan' tloo nchga nten nu nda'an ta'a kan', kan' cha' ngulo yu tñan 'in sndaru cha' ku'ni ne' sa ña'an nu ndukwin nu kuna'an kune' kan'.
40014010	Kan' cha' yaa sndaru, yaa mdijin ku' ne' ke Xuwa ni' ña'an chkwan bra kan'.
40014011	Mstya ne' ke jyo'o ni' si'yuu, mdiyan lo'o ne' si'yuu kan' bra kan', mda ne' ran 'in nu kuna'an kune' kan' bra kan'. Mdo'o nu kuna'an kan' ndyaa, ndyaa lo'o si'yuu kan' se'en ndi'in jya'an bra kan'.
40014012	Chun' ndi'in la mdiyan ne' nu ngi'ni xa'an cha' 'in Xuwa, ngwi'ya ne' 'in ayman kan', cha' tsaa lo'o ne' 'in yu cha' katsi' yu. Xa wa mtsi' ne' 'in yu, ndyaa ytsa' ne' 'in Jesús sa ña'an ngwa cha' kan'.
40014013	Bra wa ynan Jesús sa ña'an nu ngwa 'in ayman Xuwa, yten yu ska ti yu ni' yka na'an cha' tsaa yu xka tu'wa tiyu'; ngwa ti' yu tsaa yu ska se'en ni' kixin', se'en ja ndi'in nten. Bra ti ngwa biya' ti' ka'an nten cha' ndyaa yu nde kan', kan' cha' bra ti mdo'o ña'an ne' 'in yu, kiya' ti ne' ndijyan ne' tu'wa tiyu'. Lo'o ne' tyun kichen mdiyan ne'.
40014014	Bra wa mdiya yka na'an kan' se'en ndyaa yu tu'wa tiyu' kan', mdo'o Jesús; na'an yu cha' wa ndi'in ka'an 'a nten nde kwa bra kan'. Nchka t'nan 'a ti' yu 'in nchga nten kan', kan' cha' y'ni yu cha' nchkaa nchga ne' ti'í nu nda'an lo'o ne'.
40014015	Tyukwi tsan mdi'in ne'. Bra wa msiin ykwi' ne' nu ngi'ni xa'an cha' 'in Jesús lo'o yu: ―Ni' kixin' 'a ndi'ian re. Ja tukwin ndi'in kwi' se'en ti nde ―ndukwin ne' 'in Jesús―. Kwi' ngwaña'an msiin 'a ni. Su'we la kuloo tñan 'in nten ka'an kwa cha' tsaa ne' nchga kichen nu ndi'in lo yuu kwa, cha' xi'i ne' nan ku ne'.
40014016	―'Wan, ta wan nan ku ne' nde ti ―ndukwin Jesús―. Ja ndi'in cha' tyaa ne'.
40014017	Yuwe 'a ti' ne' nu ngi'ni xa'an kan' bra kan': ―Ka'yu ti jaxlya teje' ndiya 'ñaan nde, yu kula ―ndukwin ne' 'in Jesús―, lo'o ndiya tukwa ti kula. Sa kan' ti nan.
40014018	Ykwi' Jesús lo'o ne' kan' bra kan': ―Kan lo'o wan 'in ran nde re ―ndukwin yu 'in ne'.
40014019	Lo'o kan' ngulo Jesús tñan 'in nten ka'an, cha' tyukwa ne' chin' lo kii. Kwi' msñi yu ka'yu jaxlya teje' kan' lo'o tukwa kula kan'; mxina'an yu ni' kwan bra kan', ndya yu xu'we 'in Ndiose. Kan' mdyisnan yu msu'we yu jaxlya lo'o kula kan', mda yu kwenta yu'we ran 'in ne' nu ngi'ni xa'an cha' 'in yu cha' kutsaa ne' ran 'in nten ka'an kan' bra kan'.
40014020	Ngwaña'an ngwa cha' yku nchga nten kan', sa ña'an ya' nu ngula' ti' ne'. Mxo' ti'in yu kune' nchga yu'we nu nganun bra kan', msa'an tii tyukwa xkuwi lo'o yu'we jaxlya kan'.
40014021	Ka'yu mi nu ki'yu yku se'en ndi'in Jesús tsan kan', lo'o xka kwenta nu kuna'an lo'o nu xuwe ti.
40014022	Chun' ndi'in la ngulo Jesús tñan 'in ne' nu ngi'ni xa'an cha' 'in yu, cha' sten ne' ni' yka na'an cha' tsaa ne' xka la'a tsu' tiyu' kan'; nde loo la tsaa ne' ti ykwi' ti ne', lo'o kanun yu ska ti yu cha' slaa' yu 'in nten ka'an kan', ngwa tiye yu.
40014023	Bra wa ndyaa nchga nten kan', ndyaa Jesús lo ki'ya cha' chkwi' lo'o Ndiose se'en ndi'in yu ska ti yu bra kan'. Bra wa tsaa ti kwichaa, ti ndi'in Jesús ska ti lo ki'ya kan'.
40014024	Ti kwi' ti bra kan' tijyu' nda'an yka na'an kan' lo tiyu'. Kee' ti ndya'an yka na'an lo tyi'a si'ya kwi'in, cha' lye 'a nskwa kwi'in, lye 'a ngutsa tyi'a lo tiyu'.
40014025	Wa ki'ya ti xaa, kan' ndijyan Jesús nda'an lo tyi'a ti.
40014026	Bra nu na'an ne' nu ngi'ni xa'an cha' 'in yu cha' nda'an yu lo tyi'a ti, ytsen 'a ne' bra kan'. ―¡Wa ndijyan ska ayman! ―ndukwin ne'. Msi'ya 'a ne' cha' ytsen ne' bra kan'.
40014027	Bra ti ykwi' Jesús lo'o ne': ―¡Ku'ni tnun tiye wan! ―ndukwin Jesús 'in ne'―. Na' lkaǎn, ¡ja kutsen 'a wan!
40014028	Mxkwen Tyu 'in yu bra kan': ―¿Ta chañi cha' nu'win lkaa a?, yu kula ―ndukwin Tyu 'in Jesús―. Si chañi cha' nu'win lkaa, kuloo tñan 'ñaǎn sikwa, cha' lo'oǔn tya'aǎn lo tyi'a cha' kalaǎn se'en ndi'iin.
40014029	―Kaan nde re ―ndukwin Jesús 'in Tyu bra kan'. Bra ti mdo'o Tyu ni' yka na'an, mda'an yu lo tyi'a cha' kala yu se'en ndi'in Jesús.
40014030	Bra nu nduwe ti' yu cha' lye 'a nxkwa kwi'in, ytsen 'a yu bra kan', mdyisnan mdiyuu yu ni' tyi'a bra kan'. Kwen msi'ya yu 'in Jesús: ―X'naǎn ―ndukwin Tyu 'in yu―, ¡kuloo lyaa 'ñaǎn ni' tyi'a re!
40014031	Bra ti msñi Jesús ya' Tyu. ―Chin' ti bra mdaloo cha' ndyaa ña'an tii' 'ñaǎn ―ndukwin Jesús 'in Tyu ―. ¿Ni cha' ja nchka 'iin tsaa ña'an su'we tii' 'ñaǎn a?
40014032	Lo'o bra kan' mdiyan lo'o Jesús 'in Tyu se'en ndukwi yka na'an lo tyi'a, yten ne' ni' ran bra kan'; bra ti ngwa tiin kwi'in bra kan'.
40014033	Kan' cha' y'ni tnun ne' nu ndi'in ni' yka na'an kan' 'in Jesús, mduun xtyin' ne' tloo yu bra kan'. ―Chañi cha' nu'win lkaa ska ti nu lka Sñi' Ndiose ―ndukwin ne' 'in yu.
40014034	Mdiyan ne' xka la'a tsu' tiyu' kan', mdiya ne' nde Genesaret bra kan'.
40014035	Bra nu ndyija lyo 'in ne' ngwa tyi kwa cha' ndi'in Jesús, bra ti msu'wa ne' cha' ndyaa nchga kichen kwi' se'en ti, cha' ka biya' ti' ne' kan' cha' wa mdiya Jesús. Kan' cha' mdiyan lo'o ne' 'in nchga ne' ti'í se'en ndi'in Jesús.
40014036	Mjñan ne' chabiya' 'in yu ni siya kala' ti ne' ti'í kan' kiya' ste' yu. Lo'o bra ti nchkaa ne' ti'í kan' bra kan', chun' wa yla' ne' ste' yu.
40015001	Chun' ndi'in la mdiyan ska ta ne' tnun nchka se'en ndi'in Jesús. Ne' kichen Jerusalén lka ne' kan', ne' fariseo lo'o mstru nu ndu'u cha' jo'o ni' lyaa lka ne' kan'.
40015002	―¿Ni cha' ja su'we ngi'ni ne' nu ngi'ni xa'an cha' 'iin? ―ndukwin ne' kan' 'in Jesús―. Ja su'wa ngi'ni ne' kwa lo'o cha' nu wa ykwi' ayman kula lo'oan nu ngwa s'ni, cha' katen su'we yaan' bra nu tiya ya' kuan. Lo'o ne' nu ngi'ni xa'an cha' 'iin ni, ja ngi'ni ne' ngwaña'an ―ndukwin ne' bra kan'.
40015003	Mxkwen Jesús 'in ne' tnun nchka kan' bra kan': ―Lo'o 'wan ni ―ndukwin Jesús 'in ne'―, ¿ni cha' lka chin' la cha' nka tiye wan 'in tñan nu ngulo Ndiose 'ñaan?, lo'o lye la nduwe ti' wan 'in nchga loo tñan xuwe nu ngulo ayman kula 'ñaan.
40015004	Wa ykwi' Ndiose lo'oan: “Tukwa wan tñan nu nchkwi' sti jya'an wan” ndukwin Ni. “Kwi' ngwaña'an, si chkwi' wan cha' kuxi 'in sti jya'an wan, ndi'in cha' kujwi ne' 'wan bra kan'” ndukwin Ni.
40015005	'Wan ni, xka loo cha' nchkwi' wan. Ndu'u wan 'in nten cha' su'we 'a lka si chkwi' wan cha' re lo'o sti, jya'an wan: “Wa mdaǎn nchga nan nu nsu'wi 'ñaǎn cha' tyi'in ran kwenta 'in Ndiose, kan' cha' ja ka 'ñaǎn tayaǎn' 'wan ni.”
40015006	Ngwaña'an lka cha' kuxi nu ndu'u wan 'in nten, cha' ja ku'ni tnun ne' 'in sti, jya'an ne'; ngwaña'an nchkwi' wan, lo'o xka ña'an ngulo Ndiose tñan 'ñaan. Ja su'we cha' nu ykwi' Ndiose lo'oan, nxke' ti' wan; su'we la cha' nu ykwi' ayman ta'a wan lo'oan, nxke' ti' wan cha' 'wan ti.
40015007	¡Kwiñi 'a wan, cha' tukwa cha' nsu'wi tiye wan! Chañi cha' nu ykwi' ayman Isaías cha' 'wan nu ngwa s'ni. Nde lka cha' nu ngwa'an ayman kula kan' lo kityi:
40015008	Ngi'ni tnun ne' re 'ñaǎn ska cha' nchkwi' ti ne', ndukwin Ndiose, lo'o ja tyukwi ti tiye ne' ngi'ni tnun ne' 'ñaǎn.
40015009	Nan kwiñi 'a ne' re, cha' nchkwi' ne' cha' ngi'ni tnun ne' 'ñaǎn. Ndu'u ne' cha' nu nchkwi' nten chalyuu ti 'in ta'a nten ne', ni siya nchkwi' ne' cha' ndu'u ne' cha' 'ñaǎn 'in ta'a ne'. Ngwaña'an ndukwa cha' nu ngwa'an ayman Isaías kan' chabiya' 'in Ndiose.
40015010	Kan' msi'ya Jesús 'in nten ka'an nu ndi'in nde kwa cha' kan ne' kwi' se'en la chin', cha' chkwi' yu lo'o ne' bra kan': ―Kunan su'we wan ―ndukwin Jesús 'in ne'―, cha' ka biya' su'we ti' wan ―ndukwin―.
40015011	Si'i ska nan nu nchku ti nten nu ngi'ni cha' ka kuxi ka tiye ne'; nchga cha' nu nchkwi' nten ni, si'ya cha' kan' ka biya' tian' cha' mnu'un tiye ne'.
40015012	Bra wa msiin la mdiyan ne' nu ngi'ni xa'an cha' 'in Jesús kwi' se'en ndi'in yu. ―Ja mdiya ti' ne' fariseo kan', xa ynan ne' cha' nu ykwii' ―ndukwin ne' kan' 'in Jesús.
40015013	―Stiǐn Ndiose nu ndi'in nde ni' kwan, xkwan Ni nchga kixin' nu si'i nan kwiñii nu yta Ni, cha' ja su'we kixin' kan' ―ndukwin Jesús 'in ne'―.
40015014	Kwi' ngwaña'an, ja su'we ne' fariseo kan' cha' 'in Ndiose, kan' cha' ndi'in cha' tyo'o tsu' wan 'in ne' kan', cha' ña'an ti' nu kwityiin', ngwaña'an lka ne' fariseo kan' ―ndukwin Jesús―. Si kwa'u ska nu kwityiin' tuwiin 'in xka yu ta'a kwityiin' ti yu, tiyuu ta'a tyukwaa ne' kan' ska tu'wa yuu bra kan', cha' tyukwaa ne' kan' ja ngwa ña'an ne' tuwiin se'en ndijyan ne' bra kan'.
40015015	Ykwi' Tyu lo'o Jesús bra kan': ―Kwa'uu 'wa sa ña'an lka cha' tiya nu tka ykwii' ti cha' 'in nan nchku ne' ―ndukwin―. Ja nchka biya' ti' ba.
40015016	―¿Lo'o 'wan, ja ngwa biya' ti' wan cha' kan' a? ―ndukwin Jesús 'in ne' kan' bra kan'―.
40015017	¿Ja ya ki'ya wan kwenta a? Nchga nan nu sten tu'wa nten ni, tyijin nan kan' ni' ne'. Bra nu tsaa ne' liya', tyii ji cha' 'in ran bra kan'.
40015018	Kwi' ngwaña'an ska cha' nu nchkwi' nten ni, su'wa lka ran lo'o cha' nu nsu'wi ni' kasiya 'in ne'. Nchka biya' ti' nchga nten bra nu wa mnu'un tiye ska nten, si'ya cha' nu nchkwi' yu kan'.
40015019	Ni' kasiya 'in nten ni, la kan' ndukwa suun nchga cha' kuxi: ni siya kujwi ne' 'in ta'a nten ne', ni siya tyi'in cha' 'in ne' lo'o kwilyo'o xka nten, ni siya ku'ni ne' cha' kuxi lo'o xka nten, ni siya ku'ni ne' kunan nan nu ndiya 'in ta'a nten ne', ni siya chkwi' ne' cha' kwiñi 'in ta'a nten ne', ni siya chkwi' ne' kwentu 'in ta'a nten ne'.
40015020	Bra nu ndiya cha' kuxi ni' kasiya 'in ne', kan' lka nu ngi'ni ñu'un tiye ne'; lo'o bra nu kuan ska nan ni, ni siya ja ya katen su'we yaan', ja ska cha' ku'ni kan' 'in kasiya 'ñaan, cha' ja ka kuxi tiyean ngwaña'an.
40015021	Chun' ndi'in la mdo'o Jesús ndyaa nde lo yuu 'in kichen Tiro, lo'o lo yuu 'in kichen Sidón; lo'o ne' nu ngi'ni xa'an cha' 'in yu, ndyaa ne' lo'o yu.
40015022	Ngwa ska tsan mdiyan ska nu kuna'an ngwa tyi se'en ndi'in Jesús, msi'ya 'a nu kuna'an kan' 'in Jesús bra kan': ―¡Chka t'nan tii' 'ñaǎn, X'naǎn! ―ndukwin nu kuna'an kan' 'in Jesús―. Nu'win lkaa ti kwi' nu lka ta'a ayman David, kan' cha' ku'nii ska cha' su'we lo'oǔn. Ti'í 'a sñiěn', nxlyuu 'a kwi'in 'in sñiěn' lyuu.
40015023	Ja mxkwen 'a Jesús 'in nu kuna'an kan', kan' cha' ndyaa ykwi' ne' nu ngi'ni xa'an cha' 'in Jesús lo'o yu: ―Kuloo tñan 'in nu kuna'an re cha' tyaa xka se'en ―ndukwin ne' 'in Jesús―, cha' nda'an nganan ña'an 'a 'ñaan.
40015024	―Wa msu'wa Ndiose 'ñaǎn ndijyaǎn lo chalyuu cha' ska ti lo'o ne' Israel chkwiǐn' ―ndukwin Jesús bra kan'―, cha' sa ña'an ngi'ni slya' nu wa mna', ngwaña'an ngi'ni nten kan' ―ndukwin.
40015025	Lo'o kwi' se'en la mdiyan nu kuna'an kan' bra kan', mduun xtyin' tloo Jesús. ―¡X'naǎn! ―ndukwin 'in Jesús―, ¡tayaa' 'wa!
40015026	Kan' mxkwen Jesús 'in nu kuna'an kan' bra kan': ―Ja su'we si xñi ne' tyaja nu nchku sñi' ne' cha' ta ne' ku xne' ti ―ndukwin.
40015027	―Chañi cha' nu nchkwii', X'naǎn ―ndukwin nu kuna'an kan'―, lo'o ndiya chabiya' 'in xne' cha' ku i' kata tyija ti nu ngalu tu'wa msaa laja nu nchku x'nan i'.
40015028	―Chañi cha' ndyaa ña'an tii' 'ñaǎn ―ndukwin Jesús 'in―. Ka cha' nu nchka tii' sikwa ―ndukwin. Bra ti nchkaa sñi' nu kuna'an kan' bra kan'.
40015029	Chun' ndi'in la mdo'o Jesús ndyaa yu tu'wa tiyu' Galilea kan'. Mda'an yu chin' tu'wa tiyu' kan', mskwen yu si' ki'ya cha' tyukwa yu chin' nde kwa bra kan'.
40015030	Ka'an 'a nten mdiyan se'en ndi'in yu bra kan'; mda'an lo'o ne' 'in ka'an 'a ne' ti'í, lo'o ne' nu ti'í kiya', lo'o ne' kwityiin', lo'o ne' ku'un, lo'o ne' nu chku' ya', nu chku' kiya', nchga lo ne' ti'í. Mstya ne' 'in ne' ti'í kan' lyuu tloo Jesús, lo'o y'ni Jesús cha' nchkaa ne' bra kan'.
40015031	Yuwe 'a ti' nten ka'an kan' xa nu na'an ne' cha' xiya' nchkwi' nu ngwa ku'un, xiya' ngwa tyukwi ya' nu chku' ya', xiya' nda'an nu ngwa ti'í kiya', xiya' chkan' xaa nu ngwa kwityiin'. Lye 'a y'ni tnun ne' 'in Ndiose nu nka X'nan ne' Israel, chun' nchkaa nchga ne' ti'í kan' bra kan'.
40015032	Lo'o msi'ya Jesús 'in ne' nu ngi'ni xa'an cha' 'in yu cha' kan ne' se'en ndi'in yu. Ykwi' yu lo'o ne' bra kan': ―T'nan 'a tiǎn' 'in nten ka'an kwa ―ndukwin Jesús 'in ne' kan'―. Wa snan tsan mda'an ne' lo'oǔn ni, lo'o ja ndiya 'a nan ku ne'. Ja su'we kuloǔn tñan 'in ne' kwa cha' tyaa ne' ña'an ngite' ti ti' ne', cha' ja talo ne' tuwiin ngwaña'an.
40015033	Kan' ykwi' ne' nu ngi'ni xa'an cha' 'in yu lo'o yu: ―¿La nde ya' kaja nan ku ne' 'ñaan a? Ni' kixin' 'a ndi'ian re, se'en ja ndi'in nten ―ndukwin ne' 'in Jesús―. Kwi' ka'an 'a nten nda'an lo'oan re.
40015034	―¿Ni sa nkwa ra jaxlya ndiya 'wan? ―ndukwin Jesús 'in ne' kan' bra kan'. ―Kati ti jaxlya teje' lo'o 'wa ―ndukwin ne' 'in yu―, lo'o ndiya chin' kula xuwe ti ―ndukwin ne'.
40015035	Lo'o ngulo Jesús tñan 'in nten ka'an cha' tyukwa ne' lyuu.
40015036	Kan' msñi Jesús kati jaxlya kan' lo'o kula kan', ndya yu xu'we 'in Ndiose cha' 'in nan ku ne' kan'. Msu'we yu jaxlya lo'o kula kan', mda yu kwenta yu'we ran 'in ne' nu ngi'ni xa'an cha' 'in yu cha' kutsaa ne' ran 'in nten ka'an bra kan'.
40015037	Lo'o yku nchga nten jaxlya kan' sa ña'an ya' nu ngula' ti' ne'. Bra nu mxo' ti'in yu kune' nchga yu'we nu nganun se'en yku ne' kan', wa msa'an kati xkuwi lo'o yu'we kan' bra kan'.
40015038	Jakwa mi yu ki'yu yku jaxlya tsan kan', lo'o xka kwenta nu kuna'an lo'o nu xuwe ti; nchga nten kan' yku ne'.
40015039	Bra wa mdyii yku ne', mslaa' Jesús 'in nten ka'an kan', cha' tyaa ne' na'an tyi ne'. Kan' yten Jesús ni' yka na'an xuwe ti, mdo'o yu ndyaa yu nde lo yuu Magdala lo'o ne' nu ngi'ni xa'an cha' 'in yu.
40016001	Lo'o mdiyan ska ta ne' fariseo lo'o ne' saduceo se'en ndi'in Jesús, cha' chkwi' biya' ne' lo'o yu, si ka kuxi la cha' 'in yu, nka tiye ne'. Nchkwi' ne' lo'o Jesús cha' kwa'u ska cha' tnun 'in ne', ska cha' tnun nu tyo'o tukwa ni' kwan chabiya' 'in Ndiose.
40016002	Mxkwen Jesús 'in ne' bra kan': ―Nu 'wan ni, ndiya tsan nchkwi' wan cha' re bra wa tsaa ti kwichaa: “Luwi kwan ka la tyaa, cha' lye 'a nga'a ni' kwan ni” ndukwin wan.
40016003	Kwi' ndiya xka tsan nchkwi' wan nde tlya, xa nu ña'an wan ni' kwan: “Ki'ya tyoo ni, cha' ndla ti xaa” ndukwin wan. ¡Kwiñi 'a wan! Nchka biya' ti' wan ska nan nu ña'an wan ni' kwan, wa nsu'wi lyo wan cha' kan', lo'o ja ndii 'a ti' wan siya' ti nan ka nu ka 'wan lo chalyuu re ni.
40016004	Nan xa'an 'a tiye wan lo'o ta'a wan, cha' xkwi' nchka ti' wan cha' ku'niǐn ska cha' tnun cha' ña'an kwi'ya wan 'in ran; lka wan nten nu ja ndyaa ña'an ti' 'in Ndiose siya' ti ―ndukwin Jesús 'in ne'―. Lo'o ja ku'niǐn cha' tnun ngwaña'an. Ndi'in cha' tyaa yu'wi ti' wan nan lka nu ngwa 'in ayman Jona nu ykwi' cha' 'in Ndiose lo'o nten nu ngwa s'ni. Ja ykwi' 'a Jesús lo'o ne' kan', mdo'o yu ndyaa yu bra kan'.
40016005	Ti kwi' tsan kan', wa mdijin ne' lo tiyu' lo'o yka na'an. Mdo'o ne' xka la'a tsu', lo'o ndyu'wi ti' ne' nu ngi'ni xa'an cha' 'in Jesús cha' wa mjlyaa ti' ne' kwi'ya ne' jaxlya teje' cha' ku ne' tuwiin.
40016006	Kan' ykwi' Jesús lo'o ne': ―Cha' tiya ti ti' wan tyi'in wan ―ndukwin Jesús 'in ne'―. Ki'ya wan kwenta ni sa ña'an ngi'ni skwan tiye' nu nda ne' fariseo lo'o ne' saduceo 'wan ―ndukwin.
40016007	Ykwi' ne' nu ngi'ni xa'an cha' 'in yu lo'o ta'a ne' bra kan': ―Cha' ja ngwi'yaan jaxlya teje' nda'aan, kan' cha' nchkwi' yu kula kwa lo'oan, cha' 'in skwan tiye' kan' ―ndukwin ne'.
40016008	Jlyo ti' Jesús cha' ja ngwa biya' ti' ne' cha' kan'. ―¿Ni cha' nduwe ti' wan cha' ja lo'o jaxlya teje' 'wan ndijyan wan? ―ndukwin yu 'in ne'―. Chin' ti cha' ndyaa ña'an ti' wan 'in Ndiose.
40016009	¿Ta chañi cha' ja ya ka biya' ti' wan a? ¿Ja nsu'wi ti' wan cha' ngwa ka'yu ti jaxlya teje' nu yku ka'yu mi nten nu ngwa xkan' a? Tyun xkuwi msa'an lo'o yu'we jaxlya nu nganun xa wa mdyii yku ne' tsan kan'.
40016010	Ti kwi' ti cha', kati jaxlya teje' yku jakwa mi nten kan', kwi' tyun xkuwi msa'an lo'o yu'we jaxlya nu nganun xa wa yku ne' bra kan'.
40016011	¿Ni cha' lka ja ndi'ya wan kwenta? Ja nchkwiǐn' cha' 'in jaxlya nu nchku nten bra nu nchkwiǐn' cha' 'in skwan tiye'. Kan' cha' katsaǎn' 'wan xiya' ni: Ki'ya wan kwenta ni sa ña'an ngi'ni skwan tiye' nu nda ne' fariseo lo'o ne' saduceo 'wan.
40016012	Ngwa biya' ti' ne' bra kan', cha' nchkwi' Jesús cha' 'in nchga cha' kuxi nu ndu'u ne' fariseo lo'o ne' saduceo 'in nten, cha' ja su'we xñi ne' cha' kan'; si'i cha' 'in skwan tiye' nu ndyu'wi lo jaxlya ngwa ti' Jesús chkwi' bra kan'.
40016013	Xa wa mdiya ne' laja yuu nu kwenta 'in kichen Cesarea de Filipo, mnicha' Jesús 'in ne' nu ngi'ni xa'an cha' 'in yu bra kan': ―¿Ni ña'an nchkwi' ra nten cha' 'ñaǎn a? ¿Ta na' lkaǎn ti kwi' nu wa msu'wa Ndiose ndijyan cha' ka nten a? ―ndukwin Jesús 'in ne' kan'.
40016014	―Ndiya nten nu nchkwi' cha' nu'win lkaa ayman Xuwa nu mdukwatya 'in nten nu ngwa xkan' ―ndukwin ne' 'in Jesús―. Lo'o ndiya nten nu nchkwi' cha' ayman Elías lkaa. Lo'o ndiya nten nu nchkwi' cha' ayman Jeremías lkaa. Lo'o ndiya nten nu nchkwi' cha' wa ndyu'u xka ayman xiya' nu ykwi' cha' 'in Ndiose lo'o nten nu ngwa s'ni; ti kwi' kan' lka nu'win, ndukwin ne'.
40016015	Xiya' mnicha' Jesús 'in ne' kan': ―Lo'o 'wan ni, ¿ti ka nu lkaǎn, nxke' ti' wan?
40016016	Bra ti mxkwen Tyu Simón 'in Jesús bra kan': ―Krixtu lka nu'win. Sñi' Ndiose nu lu'u lkaa nu'win.
40016017	―Su'we nka tiye nu'win Simón, sñi' Jona ―ndukwin Jesús 'in yu bra kan'―. Si'i nten chalyuu ti nu ngwa'u cha' kan' 'iin; Stiǐn Ndiose nu ndi'in nde ni' kwan, kan' nu ytsa' cha' kan' 'iin.
40016018	Tyu naan, kan' cha' nu'win kaa sa ña'an lka ska kee nu nsu kiya' na'an. Chañi 'a cha' nu ykwii' tsan; kan' lka suun cha' 'in nten 'ñaǎn, cha' tsaa 'a nganun cha' nu ykwii' ngwaña'an. Ja ka 'in kune' xa'an tyijin lyo 'in nten 'ñaǎn; lo'o kwi'in kuxi, lo'o ayman, lo'o nten, ja tukwin ka 'in tyijin lyo 'in nten 'ñaǎn, ni siya kaja nten 'ñaǎn si'ya cha' kuxi.
40016019	Taǎn nchga chabiya' 'ñaǎn 'iin, cha' ka sten nten 'ñaǎn nde se'en lka Ndiose ndloo la. Xa nu ja ku'nii cha' tlyu ti' 'in nten 'in ska cha' kuxi nu y'ni ne' kan', kwi' ngwaña'an ja ku'ni Stiǐn Ndiose cha' tlyu ti' 'in nten kan' nde loo la; xa nu ku'nii cha' tlyu ti' 'in nten, kwi' ngwaña'an ku'ni Ndiose cha' tlyu ti' 'in nten kan'.
40016020	Lo'o ngulo Jesús tñan 'in ne' nu ngi'ni xa'an cha' 'in yu, cha' ja katsa' 'a ne' 'in nten cha' ti kwi' Krixtu lka yu.
40016021	Lo'o mdyisnan Jesús ngwa'u yu 'in ne' cha' ndi'in cha' tsaa yu kichen Jerusalén. Kichen kan' ta ne' kula 'in ne' judío nu ti'í 'in yu. Kwi' sti jo'o nu lka ndloo la, lo'o mstru nu ndu'u cha' jo'o, nchga ne' kula kan' ta ne' nu ti'í 'in yu sa ña'an bra nu kujwi ne' 'in yu. Lo'o tyu'u yu xiya' la mda'a snan tsan, ndukwin yu.
40016022	Lo'o msñi Tyu ya' Jesús cha' chkwi' yu lo'o: ―Ja kulaa ya' Ndiose 'iin cha' ka ngwaña'an, X'naǎn ―ndukwin Tyu 'in yu.
40016023	Bra ti mxina'an Jesús tloo Tyu bra kan'. ―¡Tyo'o tsuu', Satanás! ¡Ja chkwii' lo'oǔn ngwaña'an, cha' si'i ran! ―ndukwin Jesús 'in yu―. Ja nka tiye nu'win sa ña'an nka tiye Ndiose, sa ña'an nka tiye nten chalyuu ti nka tiye nu'win ni.
40016024	Lo'o ngwa'u la Jesús 'in ne' nu ngi'ni xa'an cha' 'in yu bra kan': ―Bra nu ndiya nten nu chañi cha' nchka ti' tya'an lo'oǔn ―ndukwin―, ndi'in cha' kulaa ya' ne' kan' 'in nchga nan nu nchka la ti' ne', cha' tya'an ne' lo'oǔn nchga tsan, ni siya kujwi nten 'in ne' kan' cha' 'ñaǎn.
40016025	Kana' kasiya 'in nten nu xkwi' nda'an 'a cha' tiye ne' ni ña'an ka su'we la cha' 'in ne', ti ykwi' ti ne'; lo'o kaja chalyuu 'in ne' se'en ndi'in Ndiose bra nu xlyaa ne' tya'an ne' lo'oǔn, ni siya kujwi nten 'in ne' cha' 'ñaǎn.
40016026	Ja ska cha' su'we kanun 'in nten bra nu kaja ne', ni siya y'ni 'a ne' kanan lo chalyuu; lo'o kana' kasiya 'in ne' bra kan', cha' ja ka ta nten liya' cha' kaja kasiya 'in ne' xiya'.
40016027	Chañi cha' bra nu kaǎn xiya', na' nu wa msu'wa Ndiose 'ñaǎn ndijyaǎn cha' kaǎn nten, su'wa ti kaǎn lo'o nchga angajle; ka nduwi 'a tyukwi ña'aǎn lo'o xaa 'in Stiǐn Ndiose bra kan'. Tsan kan' taǎn siya' nten kwenta tñan nu wa y'ni skaa ne' xa nu yan ne' lo chalyuu.
40016028	Chañi cha' nchkwiǐn' lo'o wan ni, cha' ndiya nten nu ti nduun lo'oǔn lo chalyuu re ni, nu ti ji kaja ne', kan' ka biya' ti' ne' cha' wa mdyisnan cha' lkaǎn ndloo ni' kasiya 'in nten, na' nu wa msu'wa Ndiose 'ñaǎn ndijyaǎn cha' kaǎn nten.
40017001	Xa wa mda'a skwa tsan, bra kan' ndyaa lo'o Jesús 'in Tyu lo'o Santiago lo'o Xuwa ta'a ngula Santiago kan'; jakwa yu kan' ndyaa yu lo ki'ya kwan.
40017002	Xa nu ti na'an ne' kan' 'in Jesús, wa mxa'an tyukwi ña'aan bra kan'. Luwi 'a ña'an tloo yu; sa ña'an luwi xaa kwichaa, ngwaña'an ña'an yu bra kan'. Ña'an ti' ska xaa nu ngaten 'a, ngwaña'an ngaten 'a ña'an ste' yu.
40017003	Ti kwi' bra kan' mdo'o tukwa ayman Moisés lo'o ayman Elías, nduun ne' nchkwi' ne' lo'o Jesús. Lo'o ta'a nda'an Jesús ni, na'an ne' 'in ne' kan'.
40017004	Kwi' ykwi' Tyu lo'o Jesús bra kan': ―X'naǎn ―ndukwin Tyu 'in yu―, ¡su'we 'a cha' lo'o bare ndi'in ba! ―ndukwin―. ¿Ta su'we nchka tii' si kwiñan ba snan na'an xuwe ti a? Ska ka se'en tyi'in ykwii', xka ka se'en tyi'in yu kula Moisés, xka ka se'en tyi'in yu kula Elías.
40017005	Bra nu ykwi' Tyu mdo'o tukwa ska ko nu ngaten 'a, nu nduwi 'a, nu ndyu'wi ña'aan se'en nduun ne'. Ynen ykwi' ska nten bra kan'. Bra ti ngwa biya' ti' ne' kan', cha' nchkwi' Ndiose lo'o ne' laja ko kan': ―Yu re lka yu Sñiěn', ndiya 'a tiǎn' 'in yu ―ndukwin Ni―. Su'we 'a nka tiyeěn na'aǎn 'in yu. Kunan su'we wan nchga cha' nu chkwi' Sñiěn' re lo'o wan.
40017006	Bra wa ynan ne' nu ngi'ni xa'an kan', cha' nu ykwi' Ndiose cha' 'in Jesús, mlyuu ne' kan' lyuu bra kan', cha' ytsen 'a ne' kan'.
40017007	Lo'o mstya ya' Jesús chun' ne' bra kan'. ―Tyituun wan ―ndukwin Jesús 'in ne'―, ja kutsen 'a wan.
40017008	Kan' na'an ta'a snan ne' nu ngi'ni xa'an kan' se'en mduun ayman kan' tsan la, na'an ne' cha' ja tukwin 'a nduun; xka ti Jesús nduun bra kan'.
40017009	Bra nu ngwi'ya ne' si' ki'ya kan', ngulo Jesús tñan 'in ne' nu ngi'ni xa'an cha' 'in yu bra kan': ―Ja katsa' 'a wan 'in nten ni sa ña'an nan nu wa na'an wan lo ki'ya kwa tsan ―ndukwin Jesús 'in ne' kan'―. Sa ña'an bra nu kajaǎn, na' nu wa msu'wa Ndiose 'ñaǎn ndijyaǎn cha' kaǎn nten, sa ña'an bra nu ndyu'uǔn xiya', kan' ka katsa' wan cha' kan' 'in nten bra kan'.
40017010	Lo'o ne' nu ngi'ni xa'an cha' 'in Jesús, mnicha' ne' 'in yu bra kan': ―¿Ni sa ña'an ndyo'o cha' nu nchkwi' kityi kula sikwa? Nchkwi' ran cha' ti kulo la ndi'in cha' kan ayman Elías lo chalyuu xiya' ―ndukwin ne' 'in yu.
40017011	―Chañi cha' kan Elías kulo, cha' ku'ni xu'we yu 'in nchga lo nan ―ndukwin Jesús―.
40017012	Chañi katsaǎn' 'wan cha' wa lka yan nu lka Elías lo chalyuu nu ngwa xkan' ti; lo'o ja yu'wi lyo ne' 'in yu, kan' cha' y'ni ne' cha' kuxi lo'o yu. Kwi' ngwaña'an ta ne' nu ti'í 'ñaǎn, na' nu wa msu'wa Ndiose 'ñaǎn ndijyaǎn cha' kaǎn nten.
40017013	Ngwaña'an ngwa biya' ti' ne' cha' 'in ayman Xuwa nu ndukwatya 'in nten lka cha' nu tka ykwi' ti Jesús lo'o ne'.
40017014	Bra wa ngwi'ya ne' si' ki'ya kan', xiya' mdiyan ne' se'en ndi'in nten ka'an kan', lo'o nchga ta'a ngi'ni xa'an ne' cha' 'in Jesús. Bra ti mdiyan ska yu ki'yu, mduun xtyin' yu tloo Jesús, ykwi' yu kan' lo'o Jesús bra kan':
40017015	―Chka t'nan tii' 'in sñiěn', yu kula ―ndukwin yu kan' 'in Jesús―. Ti'í 'a sñiěn' cha' ta'a ti nxlyuu kwi'in kuxi 'in yu; ngi'ni kwi'in kan' cha' bra ti ndlyuu yu lo kii', ta'a ti nxtyuu 'in yu lo tyi'a.
40017016	Yi'aǎn lo'oǔn 'in yu ti'í re se'en ndi'in ne' nu ngi'ni xa'an cha' 'iin, lo'o ja ngwa 'in ne' ku'ni ne' cha' chkaa yu.
40017017	―¡Ja ndyaa ña'an ti' wan 'in Ndiose siya' ti! ―ndukwin Jesús 'in ne' kan'―. ¡Kuxi 'a kasiya 'wan! Ja su'we kanuǔn se'en ndi'in wan, ja taloǔn 'wan siya' ti. Kan lo'o wan 'in yu ti'í kwa se'en ndi'iǐn ni.
40017018	Kan' ngulo Jesús tñan 'in kwi'in kuxi, cha' tyo'o tsu' siya' ti 'in yu ti'í kan'.
40017019	Chun' ndi'in la chin' mnicha' ne' nu ngi'ni xa'an cha' 'in Jesús se'en ndi'in ne', ti ykwi' ti ne': ―¿Ni cha' ja ngwa 'wa kulo ba 'in kwi'in kuxi kan' sikwa? ―ndukwin ne' 'in Jesús.
40017020	Mxkwen Jesús 'in ne' kan' bra kan': ―Chin' ti ya' ndyaa ña'an ti' wan 'in Ndiose, kan' cha' ja ngwa 'wan ―ndukwin Jesús 'in ne' kan'―. Chañi cha' re nu nchkwiǐn' lo'o wan: Ña'an ti' ska mta yka nu xuwe 'a, ni siya ngwaña'an ti tsaa ña'an ti' wan 'in Stiǐn Ndiose, bra kan' ka chkwi' wan lo'o ki'ya kwan kwa: “Tyo'o tsuu', tyaa xka se'en nde kwa la” nchkwin wan 'in ran, lo'o kunan ki'ya kan' cha' nu chkwi' wan lo'o ran. Kan' tyo'o tsu' ki'ya kan', tsaa xka se'en bra kan'. Ja ndiya tñan nu ja ka ku'ni wan bra nu chañi ka cha' ndyaa ña'an ti' wan 'ñaǎn.
40017021	Kwi' ngwaña'an, bra nu kulo wan 'in kwi'in kuxi kan', ja ka kulo wan 'in kwi'in kan' si ja suwi wan chin' 'wan, ti ykwi' ti wan; su'we si ja ku wan tyaja bra nu chkwi' wan lo'o Ndiose cha' 'in ne' nu ti'í ngwaña'an. Ngwaña'an ku'ni wan sa ña'an ya' nu tyo'o kwi'in kan' tyaa.
40017022	Chun' ndi'in la, ti ndyaa ne' ti chin' nde lo yuu 'in Galilea, Jesús lo'o ne' nu ngi'ni xa'an cha' 'in yu. Laja nu ndyaa ne' ykwi' Jesús lo'o ne' kan': ―Ndiya ska nten nu kujwi' xu'wa 'ñaǎn 'in ne' wsiya cha' ta ne' nu ti'í 'ñaǎn, ni siya wa msu'wa Ndiose 'ñaǎn ndijyaǎn cha' kaǎn nten.
40017023	Kujwi ne' kan' 'ñaǎn bra kan', kwi' tyu'uǔn xiya' la ta'a snan tsan bra kan'. Lo'o ngwa xi'in 'a ti' ne' bra nu wa ynan ne' cha' kan'.
40017024	Wa tsan chin' ndyaan ne' kichen Capernaum, mdiyan ne' nu lka tñan ni' lyaa se'en ndi'in Tyu; nxo' ti'in ne' kan' tñi cha' 'in laa tnun nu ndukwa Jerusalén. Ykwi' ne' kan' lo'o Tyu bra kan': ―Nu nka mstru 'wan ni, ¿ta lo'o yu nda yu tñi ni' lyaa kan' a? ―ndukwin ne' 'in Tyu.
40017025	―Nda yu ―ndukwin Tyu 'in ne' bra kan'. Bra nu ngula Tyu tu na'an xiya', ykwi' Jesús lo'o yu bra kan': ―Simón, ¿ni sa ña'an nxke' tii' a? ―ndukwin Jesús 'in Tyu―. ¿Ti ka lka nu nda tñi 'in ne' nu ndloo tñi kan'? ¿Ta ndlo ne' tñi 'in sñi' ne', nxke' tii' a? ¿Ta si'i 'in xka nten ndlo ne' tñi a?
40017026	―Ndlo ne' kan' tñi 'in xka ta nten, ja ndlo ne' ran 'in sñi' ne' ―ndukwin Tyu bra kan'. ―Chañi cha' 'iin. Ja lo'o sñi' ne' nda liya' 'in cha' kan' sikwa ―ndukwin Jesús 'in Tyu―.
40017027	Lo'o ni, ja nchka tiǎn' cha' kasin' ti' ne' kan' 'ñaǎn, ne' nu lka ndloo la ni' lyaa tnun kan', kan' cha' yaa lyaa tu'wa tiyu' cha' kuun chkwan xñi kula lo tyi'a, cha' xñii ska kula. Kwi' xñii lyaa kula nu kaja 'iin kulo la, slaa tu'wa kula kan', cha' kuloo tñi nu nsu'wi tu'wa i'; kala tñi kan' cha' taa tñi 'in ne' kan' cha' 'iin, kwi' cha' 'ñaǎn.
40018001	Ti kwi' bra kan' mdiyan nchga ne' nu ngi'ni xa'an cha' 'in Jesús se'en ndi'in yu, cha' chkwi' ne' lo'o yu: ―¿Ti ka lka nu ndloo la cha' 'in se'en lka Ndiose ndloo? ―ndukwin ne' 'in Jesús.
40018002	Kan' msi'ya Jesús 'in ska nu xuwe ti cha' kan se'en ndi'in yu bra kan', cha' tyituun nu xuwe ti tloo ne' nu ngi'ni xa'an cha' 'in yu.
40018003	―Chañi cha' nchkwiǐn' lo'o wan ―ndukwin Jesús 'in ne'―, cha' ja ka sten wan cha' 'in Ndiose cha' ka Ndiose ndloo ni' kasiya 'wan bra nu ja ya xa'an cha' tiye wan; ndi'in cha' ka tiye wan sa ña'an lka tiye nu xuwe ti re, cha' ja ngi'ni siye' nu xuwe.
40018004	Ska nten nu lka sa ña'an lka nu xuwe ti re, ska nten nu ja ya ka siye' tiye, nu ja nchka ti' tyijin lyo 'in ta'a nten cha' ka ykwi' yu ska nten tnun, kan' lka nu ndloo la cha' 'ñaǎn se'en lka Ndiose ndloo.
40018005	Bra nu taya' wan 'in ska nten ña'an ti' nu xuwe ti re, chun' msñi su'we wan cha' 'ñaǎn, kwi' ngwaña'an nan ndaya' wan 'ñaǎn.
40018006	’Si ndiya nten nu ndatsaa 'in ta'a nten cha' ku'ni cha' kuxi, ni siya ndatsaa nten kan' 'in nu xuwe ti re cha' ku'ni cha' kuxi, su'we la chkan' ska kichi tnun ynin nten kuxi kan', lo'o kan' xtyuu ne' 'in ne' kan' lo tyi'a tujo'o cha' tyii ji cha' 'in ne' bra kan'. Su'we la si kaja nten nu ngwaña'an ngi'ni, cha' ja tatsaa 'a ne' 'in xka la nu xuwe ti cha' ku'ni cha' kuxi ngwaña'an.
40018007	¡T'nan 'a nten chalyuu re! Nsu'wi 'a cha' kuxi nu ngi'ni ñu'un tiye nten. Nchga bra ndiya cha' kuxi ngwaña'an lo chalyuu, lo'o tnun 'a cha' ngi'ni nten nu ndatsaa 'in ta'a nten cha' ku'ni cha' kuxi; tlyu 'a nu ti'í kaja 'in ne' kan' nde loo la.
40018008	’Ndi'in cha' kulaa ya' wan siya' ti nchga cha' kuxi nu ndiya la ti' wan, ni siya ndloo 'a cha' kuxi kan' 'wan ña'an ti' ska la'a ya' wan, ña'an ti' ska la'a kiya' wan. Su'we la si tyisnan chalyuu nu ja tsaa tii 'a 'wan, ni siya ja lo'o cha' kuxi kan' nu ndiya la ti' wan, lo'o kan' ja tsaa 'a wan lo kii' nu ja tsaa tii 'a cha' nchkin bra kan'.
40018009	Ti kwi' ti cha', bra nu ndiya la ti' wan ska cha' kuxi nu ña'an wan, ndi'in cha' kulaa ya' wan cha' kan' siya' ti, sa ña'an lka si kulo wan ska la'a kiloo wan lka cha' kan', cha' ja ku'ni 'a wan cha' kuxi kan' siya' ti. Su'we la si tyisnan chalyuu nu ja tsaa tii 'a 'wan, ni siya ja lo'o cha' kuxi kan' nu ndiya la ti' wan, lo'o kan' ja tsaa 'a wan lo kii' nu ja tsaa tii 'a cha' nchkin bra kan'.
40018010	’Ja su'we xa nu ja kuwe ti' wan 'in ska nten 'ñaǎn, ña'an ti' ska nu xuwe ti re. Chañi cha' nchkwiǐn' lo'o wan, cha' ndiya angajle se'en ndi'in Ndiose nu ndi'in kwan 'in nchga nu xuwe ti kan'; nchga bra nsu'wi chabiya' chkwi' angajle kan' lo'o Stiǐn Ndiose cha' 'in nu xuwe kan'.
40018011	Wa ndijyaǎn lo chalyuu chabiya' 'in Ndiose cha' kaǎn nten, cha' kulaǎn 'in nten chalyuu nu wa mna' kasiya 'in si'ya cha' kuxi.
40018012	’¿Ni sa ña'an xke' ti' wan ni a? Wa nsu'wi ska siyentu slya' 'in ska nten, lo'o mdiya ska tsan mna' ska ti slya' 'in yu. ¿Ni sa ña'an ku'ni yu bra kan' a? Nde ña'an ku'ni yu, nxke' tiǎn': Xnun yu 'in ña'aan ta slya' ka'an kan' si' ki'ya se'en su'we ti ndi'in i', cha' tsaa yu tsaa naan yu 'in slya' nu mna' 'in yu kan'.
40018013	Bra nu tyija lyo slya' kan' 'in yu, ka su'we 'a ka tiye yu bra kan', cha' xiya' ña'an yu ska ti slya' nu wa mna' 'in yu; lo'o ja ndi'in cha' tya'an cha' tiye yu cha' 'in xa jyakwa yla nsu'wi ti'yun lkwa slya' nu nganun su'we ti.
40018014	Sa ña'an nu ngi'ni x'nan slya' kan', cha' ja kana' ska slya' 'in yu, ngwaña'an ngi'ni Sti wan Ndiose nu ndi'in nde ni' kwan, chun' ja nchka ti' Ni cha' kana' kasiya 'in ska nten si'ya cha' kuxi nu ndi'in 'in ne'. Ja nchka ti' Ndiose cha' tyii cha' 'in ska nten, ni siya xuwe 'a ne' kan', nxke' ti' wan.
40018015	’Bra nu ndiya ska nten ta'a wan nu wa y'ni ska cha' kuxi lo'o wan, bra kan' tsaa wan se'en ndi'in yu ta'a wan kan', cha' mnan ti katsa' wan 'in yu kan' sa ña'an lka cha' kuxi nu y'ni yu lo'o wan. Su'we 'a bra kan' si xlyaa yu ta'a wan kan' kunan yu cha' nu chkwi' wan lo'o yu. Ka xi'in ti' yu bra kan', si'ya cha' kuxi kan' nu wa y'ni yu, chka su'we cha' 'wan lo'o yu ta'a wan kan' xiya'.
40018016	Ni siya ja xlyaa yu ta'a wan kan' kunan yu cha' nu nchkwi' wan lo'o yu, su'we la si tsaa wan se'en ndi'in yu kan' xiya'; lo'o xka la ne' ta'a wan tsaa wan bra kan', cha' lo'o ne' kan' kunan ne' cha' nu chkwi' ta'a tyukwaa wan, cha' ka ne' kan' testigo bra kan'.
40018017	Si ja xlyaa 'a yu ta'a wan kan' kunan yu cha' nchkwi' tukwa snan wan bra kan', ndi'in cha' katsa' wan cha' kan' 'in ña'aan ta nten 'wan, nu su'wa ngi'ni tnun wan 'in Ndiose. Ti kwi' ti cha', si ja xlyaa yu ta'a wan kan' kunan yu cha' nu nchkwi' ña'aan ta ta'a wan lo'o yu bra kan', ja chka su'we cha' 'wan lo'o yu kan' sikwa. Ña'an ti' ska nten nu ja ndi'in cha' 'in lo'o Ndiose siya' ti, ngwaña'an ka yu kan' lo'o wan; sa ña'an ngi'ni wan lo'o ska msu 'in ne' xka la'a tsu' nu kwiñi ti ndlo ka'an 'a tñi 'wan, ngwaña'an ku'ni wan lo'o yu bra kan'.
40018018	’Chañi cha' nu nchkwiǐn' re, cha' xa nu ja ku'ni wan cha' tlyu ti' 'in nten 'in ska cha' kuxi nu y'ni ne' kan', kwi' ngwaña'an ja ku'ni Ndiose cha' tlyu ti' 'in ne' kan' nde loo la. Lo'o bra nu ku'ni wan cha' tlyu ti' 'in nten, kwi' ngwaña'an ku'ni Stiǐn Ndiose cha' tlyu ti' 'in ne' kan'.
40018019	’Xiya' katsaǎn' 'wan cha' chañi cha' ku'ni Stiǐn nu ndi'in nde ni' kwan nchga cha' nu jñan wan 'in Ni, xa nu su'wa cha' nsu'wi tiye wan, ni siya tukwa ti wan ndi'in wan nchkwi' wan lo'o Ni.
40018020	Lo'oǔn ndi'iǐn lo'o wan nchga se'en nu ndyo' ti'in tukwa snan ti wan chabiya' 'ñaǎn.
40018021	Lo'o ndijyan Tyu kwi' se'en la cha' kunicha' yu 'in Jesús: ―X'naǎn ―ndukwin 'in Jesús―, ¿ni lkwa ya' ku'niǐn cha' tlyu ti' 'in yu ta'aǎn xa wa y'ni yu ska cha' kuxi lo'oǔn? ―ndukwin―. ¿Ta su'we kati ya' ku'niǐn cha' tlyu ti' 'in yu a?
40018022	Mxkwen Jesús 'in Tyu bra kan': ―Ja chkwiǐn' cha' kati ti ya' ―ndukwin Jesús―. Su'we ku'ni wan cha' tlyu ti' 'in ta'a wan ni siya snan yla nsu'wi ti'yun tyukwa ya' ―ndukwin.
40018023	’Chkwiǐn' xka cha' lo'o wan, cha' ka biya' ti' wan sa ña'an ka bra nu lka Ndiose ndloo ni' kasiya 'in nten: Chkwiǐn' cha' 'in ska ree nu ngwa ti' ku'ni tyii tne' nu ndukwi msu 'in yu.
40018024	Nu mdyisnan ti ree ku'ni yu ngwaña'an, bra ti mdo'o tukwa ne' se'en ndi'in ree kan', mdiyan lo'o ne' 'in ska msu nu ndukwi tyun 'a miyun pxu 'in ree kan'.
40018025	Ja la nsu'wi tñi 'in msu kan', cha' tya yu tne' kan' 'in x'nan yu; kan' cha' ngulo x'nan yu tñan cha' kujwi' ne' 'in msu kan', lo'o kwilyo'o yu, lo'o ta'a sñi' yu, lo'o nchga nan nu nsu'wi 'in yu ka kiya' cha' tya yu tñi nu ndukwi yu 'in x'nan yu bra kan'.
40018026	Ytsen 'a msu kan' bra kan', mlyuu yu lyuu tloo x'nan yu. Mduun xtyin' yu tloo x'nan yu cha' jñan la yu chin' bra 'in x'nan yu bra kan': “X'naǎn” ndukwin msu kan' 'in ree, “taloo chin' 'ñaǎn. Taa la chin' bra 'ñaǎn cha' tyaǎn nchga tñi nu ndukwiǐn 'iin tyaa wcha la.”
40018027	Ngwa t'nan ti' ree kan' 'in yu bra kan', y'ni cha' tlyu ti' 'in yu 'in tne' ndukwi yu. “Wa mdyii tne' 'iin ni. Ja ndukwii 'a 'ñaǎn ni” ndukwin x'nan yu 'in yu. Mdo'o msu kan' ndyaa bra kan'.
40018028	Tuwiin se'en ndyaa yu, mdyukwa ta'a yu lo'o ta'a msu yu nu ndukwi chin' ti tñi 'in yu bra kan'. Bra ti msñi yu ynin ta'a yu, tlá 'a yu 'in ta'a msu yu. “¿Ni bra tyaa tñi nu ndukwii 'ñaǎn?” ndukwin yu 'in ta'a msu yu.
40018029	Lo'o nu ndukwi chin' ti tñi kan' ni, mduun xtyin' yu tloo msu tlá kan', mjñan chin' cha' tlyu ti' 'in yu tlá kan', cha' chka t'nan ti' 'in yu: “Taloo chin' 'ñaǎn” ndukwin yu 'in yu tlá kan'. “Taa la chin' bra 'ñaǎn cha' tyaǎn nchga tñi nu ndukwiǐn 'iin tyaa wcha la.”
40018030	Lo'o msu tlá kan' ni, ja ngwa t'nan ti' yu 'in ta'a msu yu siya' ti; bra ti mstya yu ki'ya 'in ta'a msu yu la tu na'an tñan, cha' su'wa ne' 'in msu kan' ni' ña'an chkwan sa ña'an ya' nu tya yu tñi nu ndukwi yu 'in yu kan'.
40018031	Bra wa na'an nchga ta'a msu yu sa ña'an cha' kuxi nu y'ni yu tlá kan', xi'in 'a ti' ne' cha' 'in msu nu nsu'wi ni' ña'an chkwan kan' bra kan'. Kan' cha' ndyaa ne' se'en ndi'in ree kan', ytsa' ne' nchga cha' kan' 'in x'nan ne', sa ña'an nu ngwa 'in ta'a msu ne' nu ndukwi tñi kan'.
40018032	Bra ti msi'ya ree 'in msu tlá kan', cha' kan yu xiya' tloo ree kan'. “¡Xa'an 'a tiye, nu'win!” ndukwin ree 'in yu tlá kan'. “Wa mjñaan cha' tlyu ti' 'ñaǎn, kwi' y'niǐn cha' tlyu ti' 'iin nu ngwa xkan' ti, ni siya ka'an 'a tñi ndukwii 'ñaǎn.
40018033	Lo'o ni, ¿ni cha' ja ngwa t'nan tii' 'in ta'a msu wan nu ndukwi chin' ti tñi 'iin, sa ña'an nu ngwa t'nan tiǎn' 'iin?”
40018034	Msin' 'a ti' ree 'in msu tlá kan' bra kan', ngulo tñan cha' xñi policía 'in yu, cha' su'wa ne' 'in yu ni' ña'an chkwan, cha' ta ne' nu ti'í 'in yu sa ña'an ya' nu tya msu tlá kan' nchga tñi nu ndukwi yu 'in ree kan'. Kan' lka cha' 'in ree lo'o msu 'in yu.
40018035	’Sa ña'an y'ni ree kan' lo'o msu tlá 'in ―ndukwin Jesús 'in ne'―, ngwaña'an ku'ni Stiǐn nu ndi'in nde ni' kwan lo'o nchga wan, bra nu ja tyukwi ti tiye wan ku'ni wan cha' tlyu ti' 'in ta'a nten wan.
40019001	Bra wa mdyii ykwi' Jesús cha' kan' lo'o ne', mdo'o yu se'en ndi'in yu lo yuu 'in Galilea, ndyaa yu nde lo yuu 'in Judea. Mdijin Jesús chku Jordán,
40019002	lo'o ka'an 'a nten nda'an ña'an 'in yu cha' ku'ni yu jo'ó 'in nchga nu ti'í nu ndijyan lo'o ne'. Kwi' y'ni Jesús jo'ó 'in nu ti'í kan', nchkaa ne' kan' bra kan'.
40019003	Lo'o kan' mdiyan chin' ne' fariseo se'en ndi'in Jesús cha' chkwi' biya' ne' lo'o yu, si tyija ska cha' kuxi 'in yu 'in ne' si'ya ska cha' nu nchkwi' ti yu, nchka ti' ne'. ―¿Ta ndiya chabiya' cha' kulaa ti'in ska nten 'in kwilyo'o yu siya' ti, si ja nchka 'a ti' yu 'in kwilyo'o yu a? ―ndukwin ne' 'in Jesús.
40019004	―¿Ta ja ya chkwi' wan lo kityi cha' 'in Ndiose a? ―mxkwen Jesús 'in ne' kan'―. “Ti kulo mñan Ni nten, ska yu ki'yu lo'o ska nu kuna'an” ngwaña'an ndukwa cha' lo kityi kan'.
40019005	Lo'o ykwi' Ndiose cha' re: “Kan' cha' tyo'o tsu' ska yu ki'yu se'en ndi'in sti yu, se'en ndi'in jya'an yu, cha' kaja kwilyo'o yu lo'o ska nu kuna'an, cha' ka ne' ska ti ne' ta'a tyukwaa ne'.”
40019006	Si'i tukwa nten lka ne' bra kan'; sa ña'an si lka ne' ska ti nten, ngwaña'an lka cha' 'in ne' bra kan'. Kan' cha' ja su'we kulaa ti'in ne' 'in kwilyo'o ne', cha' wa mda Ndiose chabiya' cha' nchka kwilyo'o ne'.
40019007	Xiya' mnicha' ne' fariseo 'in Jesús: ―¿Ni cha' lka mda ayman Moisés chabiya' re 'ñaan sikwa? Ka kulo yu ki'yu ska kityi cha' kulaa ti'in yu 'in kwilyo'o yu, ndukwin ayman kan'.
40019008	Xiya' mxkwen Jesús 'in ne' kan' bra kan': ―Ja nnan wan cha' nchkwi' Ndiose siya' ti, kan' cha' mda ayman Moisés chabiya' 'wan cha' kulaa ti'in wan 'in kwilyo'o wan lo'o ska kityi ti ―ndukwin Jesús 'in ne'―. Si'i ngwaña'an ngwa ti' Ndiose ti bra nu mñan Ni chalyuu.
40019009	Na' chkwiǐn' cha' re lo'o wan ni: Bra nu kulaa ti'in ska nten 'in kwilyo'o cha' kaja kwilyo'o lo'o xka nu kuna'an, ku'ni yu cha' kuxi lo'o kwilyo'o yu bra kan'. Ska ti xa wa yten yu'wi kwilyo'o yu lo'o xka yu ki'yu, ñi ka cha' kulaa ti'in yu 'in nu kuna'an kan' bra kan'. Kwi' ngwaña'an lo'o nu kuna'an nu wa ngulaa ti'in 'in kwilyo'o kan', si xiya' kaja kwilyo'o lo'o xka nten, cha' kuxi ku'ni ne' kan' bra kan'.
40019010	Lo'o ykwi' ne' nu ngi'ni xa'an cha' 'in Jesús lo'o yu bra kan': ―Su'we la ni siya ja kaja kwilyo'oan siya' ti, si ngwaña'an ka cha' 'in ska yu ki'yu lo'o kwilyo'o yu ―ndukwin ne'.
40019011	―Ndiya 'a nu ki'yu nu ja talo yu cha' tyi'in yu ska ti yu ―ndukwin Jesús 'in ne' nu ngi'ni xa'an cha' 'in yu bra kan'―. Ska ti si kulo Ndiose tñan 'in ska nten cha' ja kaja kwilyo'o, bra kan' ka talo yu cha' ja kala' yu 'in ska nu kuna'an siya' ti, bra nu taya' Ndiose 'in yu kan'.
40019012	Ndiya tyun lo cha' nu ngi'ni cha' ja nchka kaja kwilyo'o ska yu ki'yu: ndiya nu ki'yu nu kicha yu ti bra nu ngula yu; kwi' ndiya chin' nu ki'yu nu ja nchka 'in yu chun' wa y'ni ñu'un nten 'in yu kan'; kwi' ndiya chin' nu ki'yu nu wa ngulo suwi Ndiose 'in yu cha' ku'ni yu tñan 'in Ni, kan' cha' su'we la cha' ja kaja kwilyo'o yu kan' bra kan', cha' ska ti Ndiose ka ndloo 'in yu bra kan', nske' ti' yu. Ska yu ki'yu nu ngwaña'an ni, ndi'ya yu kwenta ti ykwi' ti yu si ka 'in yu tyi'in yu ska ti yu; su'we si talo yu kan' tyi'in yu ska ti yu sikwa.
40019013	Ngwa ska tsan mdiyan lo'o ne' 'in tyun nu xuwe ti se'en ndi'in Jesús. Ngwa ti' ne' cha' xtya ya' Jesús ke nu xuwe ti kan', cha' chkwi' yu lo'o Ndiose cha' 'in nu xuwe kan'. Lo'o y'ni tlá ne' nu ngi'ni xa'an cha' 'in Jesús 'in ne' kan' bra kan'.
40019014	Bra ti ykwi' Jesús lo'o yu kune' kan': ―Ta wan chabiya' 'in nu xuwe ti cha' kan ne' se'en ndi'iǐn ―ndukwin Jesús 'in yu kan'―. Ja tukun' 'a wan cha' 'in nu xuwe, cha' ja kan ne'. Sa ña'an lka bra nu ndyaa ña'an ti' nu xuwe 'in sti ne', ngwaña'an ndi'in cha' tsaa ña'an ti' nten 'in Ndiose cha' ka Ndiose ndloo ni' kasiya 'in ne'.
40019015	Mstya ya' Jesús ke nu xuwe kan' bra kan', mdo'o yu ndyaa yu bra kan'.
40019016	Ngwa ska tsan mdiyan ska nu ki'yu kune' se'en ndi'in Jesús. ―Mstru, nu'win su'we 'a ngi'nii nchga tsan ―ndukwin yu 'in Jesús―. Ku'nii cha' su'we katsaa' 'ñaǎn, ¿ni sa ña'an cha' su'we ku'niǐn cha' kaja chalyuu nu ja tsaa tii 'a 'ñaǎn? ―ndukwin yu.
40019017	Ykwi' Jesús lo'o yu bra kan': ―¿Ni cha' nchkwii' cha' su'we 'a ngi'niǐn? ―ndukwin Jesús 'in yu kan'―. Ska ti Ndiose nu chañi cha' su'we 'a ngi'ni. Kunaan nchga tñan nu ngulo Ndiose 'in nten, si nchka tii' kaja chalyuu nu ja tsaa tii 'a 'iin.
40019018	―¿Ni sa ña'an tñan lka kan'? ―ndukwin yu kune' kan' 'in yu. Lo'o ngwa'u la Jesús chin' cha' 'in yu kan' bra kan': ―Ja kujwi wan 'in ta'a nten wan; ja sten yu'wi wan lo'o kwilyo'o xka nten; ja ku'ni wan kunan cha' su'we nu nsu'wi 'in ta'a nten wan; ja chkwi' wan kwentu 'in ta'a nten wan;
40019019	kwi' ngwaña'an, ku'ni tnun wan 'in sti jya'an wan; chka t'nan ti' wan 'in ta'a nten wan, sa ña'an lka bra nu nchka t'nan ti' wan 'wan, ti ykwi' ti wan.
40019020	Mxkwen yu kune' 'in Jesús bra kan': ―Ti kuneěn' wa ndukwaǎn nchga tñan kan' nchga tsan ―ndukwin yu kune' kan' 'in Jesús―. ¿Ta ndiya la cha' nu ti ji ku'niǐn sikwa a? ―ndukwin.
40019021	―¿Ta chañi cha' nchka tii' cha' ka luwi kasiya 'iin a? ¿Ta nchka tii' kaja chalyuu kwi nu ja tsaa tii 'a 'iin a? ―ndukwin Jesús 'in yu kune' kan'―. Si chañi cha' nu nchkwii', yaa lyaa kujwii' nchga cha' su'we nu nsu'wi 'iin; tyo'o tñi cha' taa 'in nu ti'i bra kan'. Lo'o ta Ndiose cha' su'we 'iin se'en ndi'in Ni nde loo la. Bra wa y'nii cha' kan', kaan se'en ndi'iǐn cha' tya'aan lo'oǔn bra kan'.
40019022	Bra wa ynan yu kune' kan' cha' nu ykwi' Jesús lo'o yu, mdo'o yu ndyaa yu bra kan'; xi'in 'a ti' yu cha' ykwi' Jesús cha' kan', chun' kuliya' 'a yu.
40019023	Lo'o ykwi' Jesús cha' re lo'o ne' nu ngi'ni xa'an cha' 'in yu bra kan': ―Chañi cha' nu nchkwiǐn' lo'o wan ni ―ndukwin―, tukwi 'a lka cha', cha' sten ska ne' kuliya' cha' 'in Ndiose, cha' ka Ni ndloo la ni' kasiya 'in yu.
40019024	Sa la tñan tyijin ska 'ni kiya' kuxa, ni siya ska 'ni tnun ña'an ti' ska camello; sa la cha' kan', lo'o tukwi la kala ska ne' kuliya' se'en lka Ndiose ndloo.
40019025	Yuwe 'a ti' ne' nu ngi'ni xa'an cha' 'in yu xa nu ynan ne' cha' kan'. ―¿Ti ka lka nu ka tyo'o tsu' 'in cha' kuxi nu nsu'wi chalyuu cha' kala se'en ndi'in Ndiose sikwa? ―ndukwin ne' 'in Jesús bra kan'.
40019026	―Kan' lka ska tñan nu ja nchka ku'ni ska nten chalyuu; Ndiose ni, kan' nu nchka ku'ni cha' kala nten se'en ndi'in Ni ―ndukwin Jesús 'in ne'.
40019027	Ykwi' Tyu lo'o Jesús bra kan': ―Lo'o bare ni, wa ngulaa ti'in ba nchga nan nu nsu'wi 'wa cha' tya'an ba lo'o nu'win, sa ña'an ya' nu ndukwiin cha' ku'ni ba ―ndukwin Tyu 'in Jesús―. ¿Nan ka kaja 'wa nde loo la bra kan' a?
40019028	―Chañi cha' nu nchkwiǐn' lo'o wan ni ―ndukwin Jesús 'in ne'―, bra nu ka chalyuu kwi kan', na' nu wa msu'wa Ndiose 'ñaǎn ndijyaǎn cha' kaǎn nten, kan' tyitukwaǎn se'en su'we la ti la kwa, cha' ku'ni biyaǎn' 'in nchga nten chalyuu bra kan'. Lo'o 'wan nu nda'an wan lo'oǔn, tyukwa wan lo tii tyukwa yka xlya tnun nu su'we 'a, cha' ku'ni biya' wan 'in ta'a nten wan, nu lka tii tyukwa ta ne' Israel kan'.
40019029	Kwi' ngwaña'an nchga nten nu ndi'in cha' tsaa tijyu' cha' ku'ni ne' tñan 'ñaǎn, nu lo'o kulaa ti'in ne' nchga nan nu nsu'wi 'in ne' cha' ku'ni ne' tñan kan', ja kulaa yaǎn' 'in ne' kan' ngwaña'an ti; ni siya xnun ne' na'an tyi ne', ni siya ta'a ngula ne', ni siya sti ne', ni siya jya'an ne', ni siya sñi' ne', ni siya yuu nu nsu'wi 'in ne', ni siya xnun ne' nchga cha' kan', kaja chalyuu nu ja tsaa tii 'a 'in ne' nde loo la. Kwi' kaja ka'an la cha' kan' 'in ne' kan' xiya', sa ña'an nan nu mna' 'in ne' kan', nxke' ti' ne', ngwaña'an nan nu kaja 'in ne'.
40019030	Lo'o tyun nten nu tyo'o tukwa xa wa tyii ti cha', kan' lka nu ka nde loo la bra kan'; lo'o tyun nten nu mdo'o tukwa ti kulo, kan' lka nu kanun nde chun' la bra kan'.
40020001	’Xka cha' tiya chkwiǐn' lo'o wan ni, cha' ka biya' ti' wan sa ña'an ka xa nu lka Ndiose ndloo ni' kasiya 'in nten. Wa mdiya ska x'nan msu. Ngwa ska tsan nde tlya mdo'o yu ndyaa yu lo kiya' cha' tsaa naan yu msu, si xlyaa ne' ku'ni ne' tñan ni' lyo'oo 'in yu se'en yta yu yka chi kutun.
40020002	Ta yu siya' msu sa ña'an nu nda ti ne' ska tsan bra kan', ndukwin x'nan msu kan' 'in ne'; su'we 'a mske' ti' ne' nu ka msu, si kaja sa kwa liya' 'in ne'. Mdo'o ne' kan' ndyaa ne' tñan ni' lyo'oo 'in yu bra kan'.
40020003	Bra wa mdyii snan bra nsu'wi ne' tñan, kan' ndyaa x'nan msu kan' lo kiya' xiya'. Nde kwa na'an yu xka ta nten, nduun ti ne' cha' ja ya kaja tñan 'in ne'.
40020004	Kwi' ykwi' yu lo'o ne' kan' bra kan': “Yaa lya wan, ku'ni wan tñan ni' lyo'oo 'ñaǎn. Su'wa ku'ni wan tñan lo'o msu 'ñaǎn, cha' nde kwa nsu'wi ne' ngi'ni ne' tñan 'ñaǎn. Taǎn liya' su'we 'wan bra kan'” ndukwin yu. Bra ti ndyaa ne' tñan 'in x'nan msu kan' bra kan'.
40020005	Lo'o xiya' ndyaa x'nan msu kan' lo kiya' la ndi'ya kwan la, xiya' na'an yu chin' nten, nan nduun ti ne'. Ti kwi' ti cha' ykwi' yu lo'o ne' kan' bra kan'. Lo'o bra wa snan siin, kwi' ngwaña'an ngwa xiya'.
40020006	La wa msiin la, ti nduun la chin' nten lo kiya' kan'. Kwi' ykwi' x'nan msu lo'o ne' bra kan': “¿Ni cha' lka nduun ti wan nde re tyukwi tsan?” ndukwin yu 'in nten kan'. “¿Ja nsu'wi tñan 'wan sikwa a?”
40020007	“Ja ndiya 'a nten nu nchka ti' msu tsan ni” ndukwin ne' 'in yu. “Yaa lya wan ku'ni wan chin' tñan ni' lyo'oo 'ñaǎn sikwa” ndukwin x'nan msu kan' 'in ne' bra kan'.
40020008	Bra wa tsaa ti kwichaa ykwi' x'nan tñan lo'o nu lka ndloo la 'in msu 'in yu: “La ni xi'yaa 'in nchga msu cha' taa siya' ne'” ndukwin yu. “Ti kulo la taa siya' msu nu tka mdiyan ti; bra nu wa tyii ti, taa siya' msu nu mdiyan ti tlya la bra kan'.”
40020009	Mdiyan msu nu tka mdyisnan ti ngi'ni tñan se'en ndi'in yu, mda yu siya' ne' sa ña'an si wa yu'wi ne' tñan tyukwi tsan.
40020010	Nde chun' la mdiyan msu nu mdyisnan ngi'ni tñan ti tlya la se'en ndi'in yu. Mske' ti' msu kan' cha' ka'an la tñi kaja siya' ne' bra kan', lo'o su'wa ti mjwi siya' nchga msu 'in yu.
40020011	Msin' 'a ti' msu nu mdyisnan ngi'ni tñan ti tlya la bra kan'.
40020012	“Tyukwi tsan y'ni ba tñan 'iin” ndukwin msu kan' 'in x'nan ne'. “Tikee' 'a kwan ndi'ya kwan, lo'o ti y'ni ba tñan 'iin bra kan'. Lo'o ni, su'wa mjwi siya' ba, nchga ta'a ngi'ni ba tñan, ni siya ska bra ti y'ni ne' kwa tñan 'iin” ndukwin msu nu mdyisnan ngi'ni tñan nde tlya la kan'.
40020013	Lo'o mxkwen x'nan tñan 'in msu nu msin' ti' bra kan': “Si'i cha' kuxi nu ngi'niǐn lo'o wan. ¿Ta si'i wa mskaǎn' cha' lo'o wan tsan sa kwa liya' taǎn 'wan a? Kwi' sa kwa tñi siya' skaa wan mdaǎn 'wan ni.
40020014	Xñi wan siya' wan, cha' tyaa wan sikwa. Ja ndi'in cha' kasin' ti' wan 'ñaǎn. Na' nchka tiǎn' cha' ka su'wa siya' wan lo'o xka ta msu nu chin' ti bra y'ni tñan; su'we 'a sikwa.
40020015	Nsu'wi chabiya' 'ñaǎn ku'niǐn sa ña'an nu nchka tiǎn' ku'niǐn lo'o tñi 'ñaǎn. ¿Ta chañi a? ¿Ni cha' lka ti'í ti' wan 'ñaǎn sikwa? Su'we liya' mdaǎn 'in nchga msu 'ñaǎn” ndukwin x'nan msu kan'.
40020016	Lo'o ni, nten nu tyo'o tukwa xa wa tyii ti cha', kan' lka nu ka nde loo la; lo'o nten nu mdo'o tukwa ti kulo, kan' lka nu kanun nde chun' la ―ndukwin Jesús―. Wa mniěn 'in ka'an 'a nten cha' kunan su'we ne' sa ña'an cha' nu ndu'uǔn 'in ne', lo'o wa lka ti nten ngulo suwiǐn 'in cha' ka ne' nten 'ñaǎn.
40020017	Bra nu mda'an ne' tuwiin cha' tsaa ne' kichen Jerusalén, mdo'o tsu' Jesús chin' tu'wa tuwiin lo'o tii tyukwa yu kune' nu ngi'ni xa'an cha' 'in yu, cha' chkwi' yu chin' lo'o yu kan' bra kan':
40020018	―Jlyo ti' wan cha' wa skwen tian tuwiin nde lo ki'ya ni, cha' wa tsaan tian Jerusalén ―ndukwin Jesús 'in yu kan'―. Lo'o na', ni siya wa msu'wa Ndiose 'ñaǎn ndijyaǎn cha' kaǎn nten, xñi ne' kwa 'ñaǎn cha' tsaa lo'o ne' 'ñaǎn tloo sti jo'o nu lka ndloo la, tloo mstru nu ndu'u cha' jo'o ni' lyaa. Ku'ni biya' ne' kan' 'ñaǎn bra kan'; chkwi' ne' cha' ndi'in ki'ya 'ñaǎn, cha' ndi'in cha' kajaǎn si'ya ki'ya kan'.
40020019	Kwi' tsaa lo'o ne' 'ñaǎn tloo ne' xka la'a tsu' nu lka ndloo la, cha' xtyi lyo'o ne' 'ñaǎn bra kan'. Kwi' ngwaña'an, jwi'in ne' 'ñaǎn lo'o ti su, jwi'in ka'an ne' 'ñaǎn lo wsi cha' kujwi ne' 'ñaǎn bra kan'. Lo'o la ta'a snan tsan kan', tyu'uǔn xiya' bra kan' ―ndukwin Jesús.
40020020	Chun' ndi'in la mdiyan jya'an Santiago lo'o Xuwa se'en ndi'in Jesús. Zebedeo lka sti ta'a tyukwaa yu ki'yu kan'. Su'wa ti mdiyan nu kuna'an kan' lo'o ta'a tyukwaa sñi', mduun xtyin' tloo Jesús bra kan', cha' jñan ska cha' su'we 'in yu.
40020021	Kan' mnicha' Jesús 'in nu kuna'an kan': ―¿Nan lka nchka ti' wan a? ―ndukwin Jesús. ―Ku'nii cha' su'we taa chabiya' cha' su'wa ti tyukwa sñiěn' re lo'oo, se'en ka nu'win ndloo la ti nde loo la ―ndukwin nu kuna'an kan'―. Kuloo tñan cha' tyukwa ska yu la'a se'en kwin 'iin, xka yu kan' tyukwa yu la'a se'en ka 'iin ―ndukwin nu kuna'an kan'.
40020022	Lo'o ykwi' Jesús lo'o ta'a tyukwaa yu ki'yu kan' bra kan': ―Ja nchka biya' ti' wan sa ña'an lka cha' nu njñan wan 'ñaǎn ni ―ndukwin Jesús 'in ne'―. Sa ña'an ka si ta ne' ska rmiyu tlyaa' 'a cha' ko'oǔn, ngwaña'an ka nu ti'í nu ta ne' 'ñaǎn. ¿Ta talo wan si ta ne' nu ti'í 'wan sa ña'an nu ndi'in cha' ta ne' nu ti'í 'ñaǎn, bra nu kujwi ne' 'ñaǎn a? ―Talo ba ―ndukwin ne' kan' bra kan'.
40020023	―Chañi cha' lo'o wan ko'o wan rmiyu tlyaa' kan' nu ndi'in cha' ko'oǔn, kwi' tyijin wan nu ti'í sa ña'an nu tyijiǐn nu ti'í ―ndukwin Jesús 'in ne'―. Lo'o ni, ja ndiya chabiya' 'ñaǎn cha' taǎn ska se'en nde siǐn' se'en tyukwa wan nde loo la, cha' wa lka ngulo suwi Stiǐn Ndiose 'in nten nu tyukwa nde siǐn' bra kan'.
40020024	Bra wa ynan nu xa tyii yu ta'a ngi'ni xa'an cha' 'in Jesús, chen 'a ngwa tiye yu ña'an yu 'in Santiago lo'o ta'a yu bra kan'.
40020025	Kan' msi'ya Jesús 'in nchga yu kune' kan', cha' tyo' ti'in tloo yu. ―Jlyo ti' wan cha' nu lka ndloo la 'in ne' xka la'a tsu' ni, tlá 'a ne' kan' ―ndukwin Jesús 'in ne' nu ngi'ni xa'an cha' 'in yu―. Lye 'a ndlo ne' nu lka ndloo la kan' tñan 'in ta'a kichen tyi ne';
40020026	lo'o 'wan, ja ndi'in cha' ku'ni wan ngwaña'an. Nchga lo tñan nu ka taya' wan 'in ta'a nten wan, kan' tñan ndi'in cha' ku'ni wan, xa nu nchka ti' wan cha' ka wan ndloo la 'in ne'.
40020027	Kwi' ngwaña'an, xa nu nchka ti' wan cha' ka wan ndloo la 'in yu ta'a wan, ndi'in cha' ku'ni wan sa ña'an si lka wan msu 'in ta'a nten wan, ni siya ja lo'o liya'.
40020028	Na' nu wa msu'wa Ndiose 'ñaǎn ndijyaǎn cha' kaǎn nten, ja ndijyaǎn lo chalyuu cha' kaja msu 'ñaǎn; ykwiǐn' kaǎn msu 'in nten, kan' cha' ndijyaǎn. Wa ndijyaǎn cha' kajaǎn cha' tyii ki'ya nu ndi'in 'in nten, cha' kulaǎn 'in ka'an 'a nten bra kan' ―ndukwin Jesús 'in ne'.
40020029	Wa mdijin ne' kichen Jericó. Wa tyo'o ti ne' tyaa ne' bra kan', lo'o ka'an 'a nten mdo'o ña'an 'in Jesús.
40020030	Tu'wa tuwiin se'en tyijin ne' ndukwa tukwa yu kwityiin'; wa ynan yu kwityiin' kan' cha' ti kwi' Jesús ndijin tuwiin kwa, kan' cha' kwen msi'ya ne' 'in yu: ―¡X'nan ba, chkaa t'nan tii' 'wa! Jlyo ti' ba cha' ti kwi' nu lka ta'a ayman David lkaa ―ndukwin yu kwityiin' kan' 'in Jesús.
40020031	Ja mdiya ti' nten ka'an kan', cha' lye 'a msi'ya yu kwityiin' 'in Jesús. ―Mnan ti wan ―ndukwin ne' 'in yu kwityiin' kan'. Ja ynan yu kwityiin', kwen la msi'ya yu bra kan': ―X'nan ba ―ndukwin yu―, nu'win lkaa ti kwi' yu nu lka ta'a ayman David ―ndukwin yu kwityiin' kan' 'in Jesús―, ¡chkaa t'nan tii' 'wa!
40020032	Lo'o bra kan' yaa tuun Jesús, msi'ya 'in tyukwaa yu kwityiin' kan', cha' kan ne' se'en ndi'in yu. ―¿Ni nan ka nchka ti' wan cha' ku'niǐn lo'o wan a? ―ndukwin Jesús 'in ne' bra kan'.
40020033	―X'nan ba ―ndukwin ne' kan' 'in yu―, nchka ti' ba cha' su'waa su'we xaa kiloo ba cha' ka ña'an ba.
40020034	T'nan 'a ti' Jesús 'in ne' kan'. Mstya xñii ya' yu chun' kiloo ne' kan' bra kan'; bra ti ngalaa xaa kiloo ne', ngwa ña'an ne' bra kan'. Mdo'o ne' kan' ndyaa ne' bra kan', mda'an ña'an ne' 'in Jesús bra kan'.
40021001	Wa kala ti Jesús lo'o ne' nu ngi'ni xa'an cha' 'in yu kichen Jerusalén. Wa tyijin ti ne' ska kichen xuwe ti se'en naan Betfagé, si' ki'ya Olivos ndi'in kichen kan'. Ngulo Jesús tñan 'in tukwa ne' nu ngi'ni xa'an cha' 'in yu bra kan':
40021002	―Yaa wan lo kichen kwa ―ndukwin yu―. Ndla ti tyija ska buru nu nduun nchkan' 'wan; nduun i' lo'o sñi' i'. Xti' wan 'in i' cha' kan lo'o wan 'in i' nde re.
40021003	Si kunicha' ne' kichen kwa 'wan: “¿Ni sa ña'an tñan ku'ni wan lo'o buru kwa?”, katsa' wan cha' re 'in ne' bra kan': “Ndiya tñan ku'ni buru re cha' 'in ti kwi' nu nka X'naan.” Bra ti ta ne' chabiya' 'wan cha' kan lo'o wan 'in i' bra kan'.
40021004	Ayman nu ykwi' cha' 'in Ndiose lo'o nten nu ngwa s'ni, sa ña'an nu ngwa'an ne' cha' re lo kityi, ngwaña'an nchka cha' ni:
40021005	Katsa' wan 'in ne' kichen Sión: “Ña'an kwi'ya wan chin' nde re, cha' wa ndijyan nu ka ndloo la 'wan. Ja tlá yu kula kan', chun' buru ti ndukwa yu. Ska buru kune' lka i', sñi' 'ni nu ndi'ya yu'wa lka buru kune' kan'.” Ngwaña'an nchkwi' lo kityi kan'.
40021006	Kan' ndyaa tyukwaa ne' kan' lo kichen bra kan', sa ña'an nu ngulo Jesús tñan 'in ne' cha' tsaa ne'.
40021007	Ndijyan lo'o ne' 'in buru kan' lo'o sñi' i'. Kan' mstya ne' ste' ne' chun' buru cha' tyukwa Jesús. Lo'o ndyaa tukwa Jesús chun' i' bra kan'.
40021008	Kwi' ngwaña'an, ka'an 'a nten nu ndi'in la kan' mslaa ti'in ne' ste' ne', mstya ne' 'in ran tuwiin cha' ka su'we tuwiin se'en ndijyan Jesús ndukwa chun' buru kan'. Xka ta nten msi'yu stan' yka cha' xtya ne' tuwiin se'en ndijyan yu.
40021009	Lo'o nchga nten msi'ya 'a ne' cha' su'we 'a nka tiye ne', lo'o ne' nu ndyaa nde loo la, lo'o ne' nu ndijyan nde chun' la, su'we 'a nka tiye nchga ne' kan'. ―¡Ku'ni tnun ba 'iin! Nu'win lkaa ti kwi' ta'a ayman ree David nu ndi'in cha' kan ―ndukwin ne' 'in Jesús―. ¡Su'we 'a ku'ni Ndiose lo'oo cha' ndijyaan chabiya' 'in Ni nu nka X'naan! ¡Ku'ni tnuan 'in Ndiose ni! ―ndukwin ne'.
40021010	Kan' mdiyan ne' kan' lo'o Jesús tu'wa kichen Jerusalén, yten ne' tulo'oo kichen kan'. Lo'o yuwe 'a ti' ne' kichen kan' bra kan'. Kwen 'a msi'ya ne' lo'o ta'a ne': ―¿Ti ka nu lka ndijyan re a? ―ndukwin ne'.
40021011	Mxkwen nten ka'an kan' 'in ne' kichen bra kan': ―Jesús Nazaret lka yu re. Nde lo yuu 'in Galilea ndukwa kichen tyi yu. Kwi' nchkwi' yu cha' 'in Ndiose lo'o nten ―ndukwin ne'.
40021012	Chun' ndi'in la mdiyan Jesús tu laa tnun se'en ngi'ni tnun nten 'in Ndiose. Yten yu ndyaa yu ni' lyaa kan', ngulo yu 'in nchga nten nde liya' bra kan', ne' nu ndujwi' yu'wa ni' lyaa kan' lo'o nchga nten nu ndi'in nsi'i yu'wa kan'. Kan' mxlyuu Jesús msaa se'en nxa'an ne' tñi 'in nten, mxlyuu yu yka se'en ndukwa ne' nu ndujwi' kiñi cha kuun.
40021013	―Chkwiǐn' cha' nu ndukwa lo kityi 'in Ndiose, cha' 'in laa re ―ndukwin Jesús bra kan'―: “Se'en nu ka chkwi' nchga nten lo'o Ndiose lka na'an re, ngwaña'an chkwi' ne' cha' 'in na'an tyiǐn, ndukwin Ndiose.” Lo'o 'wan, wa y'ni wan cha' na'an tyi ne' nu ngi'ni kunan lka na'an re ―ndukwin Jesús 'in ne' kan'.
40021014	Lo'o mdiyan chin' nu kwityiin' se'en ndi'in Jesús ni' lyaa tnun kan', kwi' mdiyan nten nu ti'í kiya'; y'ni Jesús cha' nchkaa nu ti'í kan' bra kan'.
40021015	Na'an sti jo'o nu lka ndloo cha' tnun nu y'ni Jesús bra kan'; lo'o mstru nu ndu'u cha' jo'o kan', na'an ne' sa ña'an ngwa cha' nchkaa nu ti'í kan'. Lo'o na'an ne' kan', cha' ndi'in tyun nu xuwe ti, nu kwen 'a nchkwi' xa ngi'ni tnun ne' 'in Jesús: ―¡Ku'ni tnun ba 'iin! Nu'win lkaa ti kwii' nu lka ta'a ayman ree David nu ndi'in cha' kan ―ndukwin nu xuwe kan'. Msin' 'a ti' ne' nu lka ndloo kan' bra kan', bra nu ynan ne' tnun nchka kan' sa ña'an cha' nu nchkwi' nu xuwe kan'.
40021016	Bra ti ykwi' ne' tnun nchka kan' lo'o Jesús: ―¿Ta ja nnaan cha' kwiñi nu nchkwi' nu xuwe ti re cha' 'iin a? ―ndukwin ne' kan' 'in Jesús. ―Wa ynaǎn ―ndukwin Jesús bra kan'―. Lo'o si'i cha' kwiñi nchkwi' nu xuwe re. ¿Ja ya chkwi' wan lo kityi se'en ndukwa cha' re a?: Ngala tu'wa kuwi', ngala tu'wa nu xuwe kune'; chañi cha' ngi'ni tnun ne' kan' 'in Ndiose.
40021017	Mdo'o Jesús ndyaa yu ska kichen xuwe nu naan Betania. La kan' yija' yu tla bra kan'.
40021018	La xka tsan mxitukwi Jesús ndyaan kichen tlyu kan', ngite' ti' yu bra kan'.
40021019	Kan' na'an yu ska yka kwiñii nu nduun tu'wa tuwiin. Ndyaa na'an yu 'in yka kan' si kaja nan ku yu lo ran, lo'o ja nsu'wi nan lo ran, xkwi' lka' ti nsu'wi lo ran. Ykwi' Jesús cha' 'in yka bra kan': ―Ja tyo'o 'a nan lo yka kwa xka yijan ―ndukwin yu. Bra ti mtyi yka kan'.
40021020	Yuwe 'a ti' ne' nu ngi'ni xa'an cha' 'in yu bra kan': ―¿Nan lka ngwa 'in yka kwiñii kwa a? Mtyi ran siya' ti ―ndukwin ne' kan' 'in Jesús.
40021021	Mxkwen Jesús 'in ne' kan' bra kan': ―Chañi cha' nu nchkwiǐn' lo'o wan ni ―ndukwin yu―. Bra nu chañi cha' ndyaa ña'an ti' wan 'in Ndiose, lo'o ja lka tukwa cha' nsu'wi tiye wan nchkwi' wan lo'o Ni, lo'o 'wan, ka 'wan ku'ni wan ska cha' tnun ngwaña'an. Si'i cha' kityi ska yka ti chkwi' wan lo'o Ndiose bra kan', lo'o ka chkwi' wan cha' re lo'o ki'ya kwa: “Tyo'o tsuu', yaa tukwaa lo tyi'a tujo'o” nchkwin wan 'in ki'ya kwa. Lo'o tyo'o tsu' ki'ya kwa bra kan'.
40021022	Nchga lo cha' nu jñan wan 'in Ndiose, bra nu chañi cha' ndyaa ña'an ti' wan 'in Ni, kaja cha' kan' 'wan bra kan'.
40021023	Bra nu mdiyan ne' kichen tlyu kan' xiya', bra kan' yten Jesús ndyaa yu ni' lyaa tnun kan'; ndu'u yu 'in nten xiya'. Lo'o sti jo'o nu lka ndloo, lo'o xka ta ne' kula nu lka ndloo, na'an ne' 'in Jesús bra kan'. Bra ti ndyaa ne' kan' se'en ndi'in yu cha' kunicha' ne' 'in yu bra kan': ―¿Ti ka lka nu nda ra chabiya' 'iin cha' ku'nii sa ña'an tñan nu ngi'nii ni? ―ndukwin ne' nu lka ndloo kan' 'in Jesús―. ¿La nde ya' mjwi chabiya' kwa 'iin? ―ndukwin ne' kan' 'in yu.
40021024	―Lo'oǔn kunichaǎn' ska cha' 'wan sikwa, ni sa ña'an xkwen wan 'ñaǎn bra kan' ―ndukwin Jesús 'in ne' bra kan'―. Si ka 'wan xkwen wan 'ñaǎn, lo'oǔn xkweěn 'wan bra kan'; katsaǎn' ñiǐn 'wan ti ka lka nu nda chabiya' 'ñaǎn, cha' ku'niǐn sa ña'an nu ngi'niǐn nde re ni.
40021025	¡Su'we sikwa! Bra nu ti ndukwatya Xuwa 'in nten, ¿ta chabiya' 'in Ndiose ngwa kan' a? ¿Ta chabiya' 'in nten chalyuu ti ngwa kan' a? Mnan ti ykwi' ne' nu lka ndloo kan' lo'o ta'a ne' bra kan': ―¿Ni sa ña'an xkwean ra 'in yu re? Si xkwean: “Chabiya' 'in Ndiose mdukwatya Xuwa kan' 'in nten”, ja su'we cha' kan', cha' bra ti chkwi' yu cha' re 'ñaan: “¿Ni cha' ja msñi wan cha' nu ykwi' Xuwa sikwa?”
40021026	Lo'o si xkwean: “Chabiya' 'in nten ti mdukwatya Xuwa kan' 'in nten”, ti kwi' ti cha', ja su'we cha' kan', cha' nchga ne' kichen re ndyaa ña'an ti' ne' cha' chañi cha' ykwi' Xuwa kan' xkwi' cha' 'in Ndiose lo'o nten. Lo'o ntsean 'in ne' kichen re.
40021027	Kan' cha' mxkwen ne' kan' 'in Jesús: ―Ja jlyo ti' ba ―ndukwin ne'. ―Su'we sikwa ―ndukwin Jesús 'in ne'―. Lo'oǔn, ja katsaǎn' 'wan ti ka lka nu nda chabiya' 'ñaǎn cha' ku'niǐn sa ña'an nu ngi'niǐn bra ni.
40021028	Ti ngwa'u la Jesús chin' cha' 'in ne' bra kan': ―Chkwiǐn' ska cha' tiya re lo'o wan, cha' xkwen wan 'ñaǎn ―ndukwin Jesús 'in ne'―. Wa ndi'in ska yu kula nu ndi'in tukwa yu ki'yu sñi' yu. Kan' ykwi' yu kula kan' lo'o sñi' yu nu kula la: “Sñiěn'” ndukwin yu, “yaa ku'nii tñan ni' lyo'oo 'ñaǎn ni, se'en ndukwa yka kwiñii 'ñaǎn.”
40021029	“¡Ja tsa'aǎn!” ndukwin sñi' yu bra kan'. Chun' ndi'in la ngwa jyu'u ti' yu kune' cha' ja mdukwa yu tñan 'in sti yu, kan' cha' mdo'o yu ndyaa yu tñan kan'.
40021030	Lo'o ti kwi' tñan kan' ngulo sti yu 'in xka sñi'. “Tsa'aǎn, ja kuwe tii'” ndukwin yu kune' la kan' 'in sti yu, lo'o cha' kwiñi ykwi' yu, chun' ja yaa yu tñan 'in sti yu.
40021031	¿Ni sa ña'an xke' ti' wan ni? Ta'a tyukwaa yu kune' kan' ni, ¿ti lka ska nu y'ni tñan nu ngulo sti 'in a? ―Sñi' yu nu kula la, kan' nu y'ni tñan kan' ―ndukwin ne' 'in Jesús bra kan'. ―Chañi cha' 'wan ―ndukwin Jesús 'in ne'―. Lo'o chañi cha' nu nchkwiǐn' lo'o wan ni, cha' ndiya ne' kuxi, ña'an ti' msu 'in ne' xka la'a tsu' nu kwiñi ti ndlo ka'an 'a tñi 'in nten, ndiya ne' kan' nu ndla la sten cha' 'in Ndiose, cha' ka Ni ndloo la ni' kasiya 'in ne'; kwi' ndiya nu kuna'an calle ti nu ndla la sten cha' 'in Ndiose, cha' ka Ndiose ndloo la ni' kasiya 'in ne'. Lo'o 'wan ni, tiya' la kala wan se'en ndi'in Ndiose.
40021032	Bra nu yan ayman Xuwa kan', xkwi' cha' nu ñi ykwi' yu lo'o wan. Ñi 'a y'ni yu, lo'o ja msñi wan kwenta cha' nu ykwi' yu lo'o wan. Lo'o ne' kuxi kan' nu ka'an tñi ndlo 'in nten ni, wa ynan ne' cha' nu ykwi' Xuwa kan' lo'o ne' bra kan'; kwi' ngwaña'an nu kuna'an calle kan', ynan ne' cha' nu ykwi' Xuwa. Lo'o 'wan, wa na'an wan sa ña'an nu ndyaa ña'an ti' ne' nu kuxi tiye kan' cha' nu ngwa'u Xuwa, lo'o ja ngwa jyu'u ti' wan 'in ki'ya nu ndi'in 'wan, chun' cha' ja msñi wan cha' nu ykwi' Xuwa kan'.
40021033	’Nde chkwiǐn' xka cha' tiya lo'o wan, ña'an ti' ska nkwin: Ndiya ska nu kuliya', yta yu ka'an 'a yka kwiñii. Msu'wa yu ska lo'oo chun' yka kan' bra kan'. Lo'o mñan yu ska tu tiyuu ni' kee se'en lyo'o sta ne' mta chi kutun, cha' kulo ne' tyi'a xi nu nsu'wi ni' ran. Lo'o mñan yu ska na'an se'en ku'ni ne' kwan tñan kan' bra kan'. ’Lo'o mda x'nan yuu kan' mjñan xka ta nten bra kan', cha' ku'ni ne' tñan ni' lyo'oo 'in yu, chun' nsu'wi ska tñan tsaa yu tijyu'.
40021034	Chun' ndi'in la, wa tiya ti bra xtun ne' mta chi kutun kan', lo'o tijyu' ndi'in x'nan lo'oo kan'. Kan' ngulo yu tñan 'in ska ta msu 'in yu cha' tsaa ne' se'en ngi'ni ne' tñan ni' lyo'oo 'in yu bra kan', cha' tsaa y'ya msu kan' chin' nan nu ndi'in cha' kanun 'in x'nan lo'oo kan'.
40021035	Bra nu na'an ne' nu ngi'ni tñan kan' cha' ndijyan msu kan', bra ti msñi ne' 'in msu; mji'in ne' 'in ska, yjwi ne' 'in xka, mguun kee ne' 'in xka.
40021036	Chun' ndi'in la msu'wa x'nan lo'oo 'in xka ta msu ka'an la bra kan', cha' tsaa ne' se'en ngi'ni ne' tñan kan'. Bra nu na'an ne' cha' ndijyan msu kan', kwi' ngwaña'an y'ni ne' lo'o bra kan'.
40021037	’Lo'o kan' msu'wa x'nan lo'oo kan' 'in sñi' yu, ndyaa se'en ngi'ni ne' tñan kan'. “Ja chan tukwa ne' kan' cha' nchkwi' sñiěn'” nka tiye x'nan lo'oo bra kan'.
40021038	Xa wa na'an ne' kan' 'in sñi' yu, bra kan' ykwi' ne' lo'o ta'a ne': “Sñi' x'nan lo'oo ndijyan ni” ndukwin ne' 'in ta'a ne'. “Nu kwa ka x'nan yka kwiñii re nde loo la, kan' cha' su'we la si kujwian 'in yu, cha' kanun lo'oo re 'ñaan” ndukwin ne' kan'.
40021039	Kan' cha' msñi ne' 'in sñi' yu kan', ndyaa lo'o ne' 'in sñi' yu chun' lo'oo, yjwi ne' 'in sñi' yu bra kan'.
40021040	’¿Nan lka ku'ni x'nan lo'oo lo'o yu xa'an nu ngi'ni tñan ni' lyo'oo 'in yu, bra nu tyaan yu xiya', xke' ti' wan a? ―ndukwin Jesús 'in ne' bra kan'.
40021041	―Ndla ti kujwi x'nan lo'oo kan' 'in nchga yu xa'an kan' ―ndukwin ne' 'in Jesús―. Lo'o ta yu lo'oo kan' jñan xka ta nten cha' ku'ni ne' tñan lo yuu kan'. Tsaa naan x'nan lo'oo 'in nten su'we nu xlyaa tya chin' yu'wa 'in yu, liya' 'in yuu kan'; tya ne' yu'wa nchga yijan bra nu ndiya bra xtun ne' mta chi kutun kan'.
40021042	Xiya' ykwi' Jesús lo'o ne' nu lka ndloo kan' bra kan': ―¿Ja ya chkwi' wan lo kityi 'in Ndiose a? Nde lka cha' kan': Ti kwi' kee tnun nu mxkwan nten nu mñan na'an ti kulo, cha' ja su'we kee kan', mske' ti' ne', wa mjwi tñan ku'ni kee kan' ni; nduun ran se'en nka ndloo la 'in na'an 'in Ndiose. Ndiose y'ni cha' ngwaña'an ngwa cha' tnun kan', kan' cha' nduwe 'a tian'. Ngwaña'an nchkwi' kityi;
40021043	kan' cha' katsaǎn' ñi 'wan ni, cha' ja ta 'a Ndiose chabiya' sten wan cha' 'in Ni, cha' ka Ni ndloo la ni' kasiya 'wan. Ta Ni chabiya' kala xka ta nten se'en ndi'in Ni, nten nu su'we nka tiye cha' ku'ni tñan 'in Ni.
40021044	Lo'o cha' 'in kee tnun kan' ni, na' lkaǎn ña'an ti' kee tnun kan'; sa ña'an nu y'ni ne' nu mñan na'an lo'o kee tnun kan', ngwaña'an ngi'ni wan lo'oǔn. Lo'o nten nu nchka ti' tukun' cha' 'ñaǎn, ja ka su'we cha' 'in ne' kan' bra kan'; bra nu ku'ni biya' Ndiose 'in nchga nten chalyuu, ska ya' ti tyii cha' 'in nten nu ja xlyaa xñi cha' 'ñaǎn tyukwi nu yan ne' lo chalyuu.
40021045	Sti jo'o nu lka ndloo lo'o ne' fariseo ni, bra nu ynan ne' cha' nu tka ykwi' ti Jesús lo'o ne', mske' ti' ne' cha' ykwi' ka'an Jesús 'in ne' bra nu ykwi' yu cha' 'in ne' xa'an nu y'ni tñan ni' lyo'oo 'in x'nan yuu kan', kwi' cha' 'in kee nu mxkwan ne' nu mñan na'an.
40021046	Lye 'a nka tiye ne' nu tnun nchka kan' xñi ne' 'in Jesús, cha' kujwi ne' 'in yu, ngwa ti' ne'. Lo'o ja ngwa 'in ne', cha' ntsen ne' 'in nten ka'an kan', cha' ka'an 'a nten ndyaa ña'an ti' cha' ska nten nu nchkwi' cha' 'in Ndiose lka Jesús.
40022001	Lo'o ykwi' Jesús xka cha' tiya lo'o ne' bra kan':
40022002	―Chkwiǐn' xka cha' lo'o wan cha' ka biya' ti' wan sa ña'an lka bra nu ka Ndiose ndloo ni' kasiya 'in nten ―ndukwin Jesús bra kan'―. Ngwa ska tsan ngwa ta'a mjwi kwilyo'o sñi' ree. Y'ni ree ta'a bra kan'.
40022003	Ngulo ree tñan 'in msu 'in cha' tsaa ne', tsaa ykwi' ne' lo'o nchga nten nu ndi'in su'we cha' 'in lo'o ree, cha' wa mdiya tsan nu ka ta'a kan'; lo'o ja mslyaa ne' kan' kan se'en ndi'in ree tsan nu ngwa ta'a kan'.
40022004	Xiya' ngulo ree tñan 'in msu 'in, cha' tsaa msu se'en ndi'in ne' kan' xiya': “Chkwi' wan lo'o nchga nten kwa, cha' wa lka y'ni xu'weěn skwa cha' ku ne'; wa yjwiǐn kuta lo'o xkeru. Wa mdiya ya' ku tlya ne' ni, si ku'ni ne' cha' su'we kan ne' ta'a re bra ti, cha' wa mjwi kwilyo'o sñiěn'” ndukwin ree 'in msu 'in.
40022005	Ja yan 'a nten kan', chun' ja yuwe 'a ti' ne' cha' mjwi kwilyo'o sñi' ree kan'. Ndiya ne' kan' nu ndyaa tñan ni' kixin', ndiya xka ta ne' kan' nu ndyaa yjwi' yu'wa 'in ne',
40022006	lo'o xka ta ne' kan' ni, msñi ne' 'in msu kan', mji'in ne' 'in msu kan' sa ña'an ya' nu yjwi ne' 'in msu kan'.
40022007	Xa wa ynan ree kan' tñan nu y'ni ne' lo'o msu 'in, msin' 'a ti' ree kan' 'in nten xa'an kan'. Ngulo ree tñan 'in sndaru 'in cha' kujwi ne' 'in nchga ne' xa'an kan' bra kan', cha' xkin sndaru kichen tyi ne' xa'an kan'.
40022008	Lo'o ykwi' ree lo'o msu 'in xiya': “Wa y'niǐn xu'weěn skwa cha' ka ta'a mjwi kwilyo'o sñiěn'” ndukwin ree kan', “lo'o nten nu wa ykwiǐn' lo'o tsan cha' kan ne' ta'a se'en ndi'iǐn, ja mslyaa ne' kan ne', kan' cha' ja ku 'a ne' kan' siya' ti skwa su'we nu nsu'wi 'ñaǎn.
40022009	Su'we la yaa lya wan nde tuwiin tlyu ni; chkwi' wan lo'o ya ña'an ti nten nu ña'an wan nde tuwiin kwa, cha' kan ne' ta'a nde se'en ndi'iǐn.”
40022010	Kan' cha' mdo'o msu kan' ndyaa ne' tu'wa tuwiin; ykwi' ne' lo'o nchga nten nu ndyukwa ta'a ne' lo'o, ni siya nten su'we, ni siya nten kuxi. Ndyo' ti'in nchga nten kan' se'en ndi'in ree sa ña'an ya' nu msa'an na'an 'in ree bra kan'.
40022011	’Chun' ndi'in la mdiyan ree kan', yten ni' ña'an cha' chkwi' lo'o nchga nten nu ndi'in na'an kan'. Kan' na'an ree cha' ndi'in ska yu ki'yu nu ja lku' te' su'we cha' ta'a.
40022012	Kwi' mnicha' ree 'in yu ki'yu kan' bra kan': “Che” ndukwin ree, “¿ni cha' yteen ni' ña'an re ni siya ja lkuu' te' su'we nu wa mdaǎn 'iin cha' ta'a?” Ja mjwi ña'an xkwen yu ki'yu kan' 'in ree bra kan';
40022013	kan' cha' ngulo ree kan' tñan 'in msu 'in: “Xñi wan 'in yu ki'yu re, skan' lya wan ya' yu, skan' lya wan kiya' yu. Lo'o xkwan wan 'in yu re lo jwlyaa se'en tla 'a, se'en nsi'ya 'a ne' ndi'in ne', se'en lye 'a nchku li'ya ne' cha' msin' 'a ti' ne'” ndukwin ree kan'.
40022014	Lo'o Ndiose ni, wa mnin Ni 'in ka'an 'a nten cha' kunan su'we ne' nchga cha' nu nchkwi' Ni, lo'o wa lka ti nten nu ndlo suwi Ni cha' ka ne' nten 'in Ni.
40022015	Lo'o mdo'o ne' fariseo ndyaa ne' cha' ka su'wa cha' 'in ne' lo'o ta'a ne', sa ña'an nu ka kwiñi lyo'o ne' 'in Jesús cha' chkwi' yu ska cha' kuxi. Ka xtya ne' ki'ya 'in yu bra kan'.
40022016	Ngulo ne' kan' tñan 'in chin' yu kune' nu ngi'ni xa'an cha' 'in ne' fariseo bra kan', cha' chkwi' biya' yu kune' kan' lo'o Jesús, nka tiye ne'. Mda'an yu kune' kan' lo'o xka ta nten nu cha' 'in ree Herodes, ndyaa yu se'en ndi'in Jesús. ―Mstru ―ndukwin yu kune' kan' 'in Jesús bra kan'―, jlyo ti' bare cha' ñi 'a ngi'nii; ti kwi' cha' nu ñi nu nchkwi' Ndiose, kan' lka cha' nu ndu'uu 'in nten. Lo'o ja nduwe tii' sa ña'an nnen cha' nu nchkwi' nten 'iin; ska ti biya' ngi'nii lo'o nchga nten, ni siya ne' ti'i, ni siya ne' nu tnun nchka.
40022017	Ku'nii cha' tlyu ti' 'wa, katsaa' ñi 'wa: Tñi nu ndlo ree tlyu nu ndi'in xka la'a tsu' kan' ni, ¿ta su'we si taan tñi kan' 'in yu a?
40022018	Ngwa biya' ti' Jesús sa ña'an cha' kuxi nda'an tiye ne' kan', kan' cha' mxkwen yu 'in ne': ―Kwiñi 'a wan ni. ¿Ni cha' lka nchkwi' biya' wan lo'oǔn a? ―ndukwin Jesús 'in ne' kan'―.
40022019	Kwa'u wan ska tñi 'ñaǎn, ti kwi' ta'a tñi plata nu ndaan 'in ne' nu ndlo tñi kan'. Bra kan' mdiyan lo'o ne' ska tñi plata kan' se'en ndi'in Jesús.
40022020	―¿Ti lka nkwin nga'an chun' tñi re? ―ndukwin Jesús 'in ne' kan'―. ¿Ti lka ra nu ndukwa nin re? ―ndukwin.
40022021	―Nin ree tlyu nu ndi'in xka la'a tsu', kan' nga'an chun' tñi kwa ―ndukwin ne' bra kan'. ―Su'we ―ndukwin Jesús bra kan'―, ta wan tñi nu ndi'in cha' ta wan 'in ree tlyu kan' sikwa; kwi' ngwaña'an, ta wan 'in Ndiose nchga nan nu ndi'in cha' ta wan 'in Ni.
40022022	Yuwe 'a ti' ne' kan' bra kan', cha' nchka 'a 'in Jesús nchkwen 'in ne'. Mdo'o ne' ndyaa ne' bra kan'.
40022023	Ti kwi' tsan kan' mdiyan chin' ne' saduceo se'en ndi'in Jesús, kan' lka ska ta nten nu nchkwi' cha' ja tyu'u 'a nten xiya' xa wa ngujwi ne'. Mnicha' ne' kan' cha' re 'in Jesús bra kan':
40022024	―Mstru ―ndukwin ne' kan' 'in yu―, nu ngwa s'ni ytsa' ayman Moisés ska cha' 'ñaan cha' 'in ta'a ngula ne'. Bra wa ngujwi ska yu ki'yu, si wa mjwi kwilyo'o yu lo'o ti ji tyi'in sñi' yu, bra kan' ndiya tñan 'in ta'a ngula yu nu ndi'in ska ti, cha' kaja kwilyo'o yu lo'o nu kuna'an nu ngwa kwilyo'o ayman ta'a yu. Lo'o chkwi' ne' 'in sñi' nu kala kulo cha' sñi' yu ki'yu nu wa ngujwi kan' lka kuwi' kan', cha' ja kana' nin yu nu wa ngujwi kan' bra kan'. Ngwaña'an ykwi' Moisés nu ngwa s'ni.
40022025	Lo'o ni, chkwi' ba sa ña'an ngwa ska ya': Ta'a kichen tyi ba wa mdi'in kati yu ki'yu ta'a ngula. Lo'o mjwi kwilyo'o nu ngula kulo kan', ndla 'a ngujwi yu bra kan', lo'o ja ya xu'wi sñi' yu lo'o kwilyo'o yu. Kan' nganun nu kuna'an kan' kwenta 'in ta'a ngula yu bra kan'.
40022026	Kan' mjwi kwilyo'o nu kuna'an kan' xiya'. Kwi' ngwaña'an, ndla ti ngujwi xka yu ki'yu ta'a ngula ayman kan'. Kwi' ngwaña'an ngwa 'in ta'a kati yu kan'.
40022027	Bra wa mdyii cha', ngujwi nu kuna'an kan'.
40022028	Lo'o ni, bra nu tyu'u nchga ayman xiya', ¿ti ka nu ka kwilyo'o nu kuna'an kan'?, cha' ta'a kati ta'a ngula ne' mjwi kwilyo'o ne' lo'o.
40022029	Mxkwen Jesús 'in ne' kan' bra kan': ―Ja ska cha' jlyo ti' wan, ja ya ka biya' ti' wan cha' nu nchkwi' kityi 'in Ndiose; ja nchka biya' ti' wan cha' nchka 'a 'in Ndiose ku'ni Ni nchga cha' tnun nu nchka ti' Ni.
40022030	Bra nu tyu'u nchga ayman xiya', ja ndi'in cha' kaja kwilyo'o ne' bra kan'; tyi'in ne' sa ña'an ndi'in angajle se'en ndi'in Ndiose.
40022031	Chañi cha' ndi'in cha' tyu'u nchga ayman xiya'. ¿Ja ya chkwi' wan lo kityi se'en nchkwi' Ndiose lo'o wan a? Nde ndiya cha' nu nchkwi' kityi kan':
40022032	“Ndiose nu lka X'nan Abraham lkaǎn” ndukwin Ni, “Ndiose nu lka X'nan Isaac lkaǎn, lo'o ti kwi' Ndiose nu lka X'nan Jacob lkaǎn” ndukwin Ni. Ja ndukwin kityi cha' wa ngwa Ndiose X'nan ne' kan' bra nu mdi'in ti jyo'o kan' lo chalyuu; ti nka Ndiose X'nan ne' kan' ni, kwi' ngwaña'an ti nka Ndiose X'nan nchga nten nu lu'u.
40022033	Bra wa ynan nten ka'an nu ndi'in nde kwa cha' nu ndu'u Jesús, yuwe 'a ti' ne' 'in cha' kan' bra kan'.
40022034	Xa wa ynan ne' fariseo cha' ja ngwa 'in ne' saduceo kan' kwiñilyo'o 'in Jesús, bra ti ndyo' ti'in nchga ne' fariseo kan' se'en ndi'in Jesús.
40022035	Lo'o ndi'in ska ne' fariseo nu jlyo 'a ti' nchga cha' 'in Ndiose nu ngwa'an ayman Moisés. Mnicha' yu 'in Jesús cha' chkwi' biya' yu lo'o bra kan':
40022036	―Mstru ―ndukwin yu kan' 'in Jesús―, ¿ni sa ña'an lka cha' nu ndloo la 'ñaan cha' ku'nian, cha' nu ykwi' Ndiose lo'o ayman Moisés nu ngwa s'ni?
40022037	Mxkwen Jesús 'in yu kan' bra kan': ―“Ndi'in cha' tyukwi ti tiye wan tyi'in cha' 'wan lo'o Ndiose nu lka X'nan wan; ndi'in cha' ka luwi kasiya 'wan, kwi' tyi'in cha' 'wan lo'o Ni lo'o nchga cha' tiya nu ndi'in ke wan.”
40022038	Kan' lka cha' nu ndloo la 'ñaan lo'o Ni.
40022039	Lo'o ndiya xka cha' nu ndloo 'a 'ñaan: “Ndi'in cha' chka t'nan ti' wan 'in ta'a nten wan, sa ña'an lka bra nu nchka t'nan ti' wan 'wan, ti ykwi' ti wan.”
40022040	Tyukwaa cha' re lka suun nchga cha' nu ngwa'an ayman Moisés chabiya' 'in Ndiose, nchga cha' re lka suun nchga cha' 'in Ndiose nu ykwi' ne' lo'o nten nu ngwa s'ni.
40022041	Bra nu ti ndyo' ti'in nchga ne' fariseo kan' se'en ndi'in Jesús, mnicha' yu ska cha' 'in ne' bra kan':
40022042	―¿Ni sa ña'an nxke' ti' wan cha' 'in Krixtu nu ndi'in cha' kan? ―ndukwin Jesús 'in ne' kan'―. ¿Ti lka nu ngwa ayman 'in Krixtu, nxke' ti' wan a? ―Nten ta'a ayman ree David ka nu kan' ―ndukwin ne' 'in Jesús.
40022043	Mnicha' Jesús 'in ne' kan' xiya' bra kan': ―¿Ni sa ña'an lka cha' re, xke' ti' wan a?, cha' nu wa ykwi' ayman David cha' X'nan yu lka Krixtu kan'. Wa ngwa'u Tyi'i Ndiose cha' kan' 'in David, kan' cha' mjlyo ti' ree kan'. Nde lka cha' nu ykwi' ree kan' ―ndukwin Jesús:
40022044	Ndiose nu nka X'naan ykwi' cha' re lo'o Krixtu nu nka X'naǎn: “Tyukwaa chin' nde la'a se'en kwin 'ñaǎn, sa ña'an ya' nu ku'ni tyiǐn cha' 'in nchga nu ti'í ti' 'iin, cha' nu'win kaa ndloo 'in nchga lo cha'” ndukwin Ni 'in Krixtu.
40022045	X'naǎn, ykwi' ayman David 'in Krixtu. ¿Ta sa kan' ti nten ta'a ayman David ka Krixtu, xke' ti' wan a?
40022046	Ja tukwin ngwa jlyo ti' xkwen la 'in Jesús bra kan'. Chun' ndi'in la, ja mnicha' 'a ne' 'in yu, cha' ntsen ne' 'in yu, sa ña'an nu xkwen Jesús 'in ne'.
40023001	Lo'o ykwi' Jesús lo'o nten ka'an nu ndi'in se'en ndi'in yu, lo'o ne' nu ngi'ni xa'an cha' 'in yu:
40023002	―Ne' fariseo kan', lo'o mstru nu ndu'u cha' jo'o ni' lyaa, jlyo ti' ne' kan' nchga cha' nu ngwa'an ayman Moisés lo kityi.
40023003	Kan' cha' ndi'in cha' kunan su'we wan cha' nu ndu'u ne' kan' 'wan, ndi'in cha' tukwa wan nchga cha' nu ndukwa lo kityi nu ndu'u ne' kan'; ska ti cha', ja ku'ni wan sa ña'an nu ngi'ni ne' kan', chun' ja la ndukwa ne' cha' kan' ni siya su'we 'a ndu'u ne' cha' jo'o.
40023004	Lo'o ne' fariseo kan', ndlo ne' tñan 'in ta'a nten ne' cha' tnun 'a yu'wa kwi'ya ne'. Ti'in 'a yu'wa nxtya ne' fariseo kan' skun nten, lo'o ja ndlya' ne' yu'wa kan' siya' ti.
40023005	Nchga cha' nu ngi'ni ne' kan', ngi'ni ne' 'in ran cha' ña'an nten 'in ne'; kan' cha' nskan' ne' kan' kityi cha' 'in Ndiose ke ne', kwi' skun ne', cha' nchka ti' ne' cha' chkwi' nten cha' 'in ne' cha' kti 'a ngi'ni ne'. Kwi' nxiin ne' kan' piyun nu tnun 'a su, cha' ña'an nten 'in ne'.
40023006	Bra nu nda'an ne' kan' ska ta'a, xkwi' nan nchka ti' ne' tyukwa ne' se'en su'we la ña'an. Lo'o ni' lyaa, ti kwi' ti cha', nchka ti' ne' kan' tyukwa ne' se'en nu su'we la ña'an.
40023007	Kwi' ngwaña'an, bra nu tyukwa ta'a nten lo'o ne' kan' tuwiin, ndiya ti' ne' fariseo cha' su'we ti chkwi' nten lo'o ne', cha' ku'ni tnun nten 'in ne'; nchka ti' ne' cha' chkwi' nten cha' 'in ne', cha' mstru lka ne'.
40023008	’'Wan ni, ja su'we si chkwi' nten 'wan cha' mstru lka wan; su'we la si ska ti cha' nka tiye wan lo'o ta'a nten wan, cha' ska ti mstru nsu'wi 'wan, kan' lka Krixtu.
40023009	Kwi' ngwaña'an, ja ndi'in cha' chkwi' wan cha' sti wan lka ska nten chalyuu ti, cha' ska ti Ndiose nu ndi'in nde ni' kwan, kan' lka Sti wan.
40023010	Lo'o ja ta wan chabiya' 'in nten cha' chkwi' ne' cha' 'wan cha' x'nan ne' nka wan, cha' ska ti Krixtu nka X'nan wan nu chañi.
40023011	Ndi'in cha' ku'ni wan ña'aan tñan nu kulo ta'a nten wan 'wan, si chañi cha' ndloo la cha' 'wan ke ta'a nten wan.
40023012	Nten nu nchka ti' cha' ka tnun la, ti ykwi' ti, ke ta'a nten, ndi'in cha' ka jyu'u ti' ne' nde loo la; lo'o nten nu ja siye' lo'o ta'a nten, nu ja nchka ti' tyijin lyo 'in ta'a nten, kan' lka nu chañi cha' ka tnun la cha' 'wan.
40023013	’¡T'nan 'a 'wan mstru nu ndu'u cha' jo'o, lo'o 'wan ne' fariseo, cha' tukwa cha' nda'an tiye wan! Nan ndukun' ti wan tuwiin 'in nten, cha' ja ka sten ne' cha' 'in Ndiose, cha' ja ka Ndiose ndloo la ni' kasiya 'in ne'. 'Wan ti ykwi' ti wan, ja xlyaa wan sten wan cha' kan', lo'o ja nda wan chabiya' cha' sten xka la nten cha' kan'.
40023014	’¡T'nan 'a 'wan mstru nu ndu'u cha' jo'o, lo'o ngwaña'an 'wan ne' fariseo, cha' tukwa cha' nda'an tiye wan! Ndlaa wan na'an tyi nu kuna'an ti'i, lo'o chan nchkwi' wan lo'o Ndiose se'en ndi'in nten cha' ña'an nten 'wan bra kan'. Ja ka biya' ti' xka la nten ña'aan cha' kuxi nu nsu'wi ni' kasiya 'wan bra kan', nxke' ti' wan. Kan' cha' lye 'a ta Ndiose nu ti'í 'wan nde loo la.
40023015	’¡T'nan 'a 'wan mstru nu ndu'u cha' jo'o, lo'o 'wan ne' fariseo, cha' tukwa cha' nka tiye wan! Tijyu' 'a nda'an wan tuwiin nde xka chalyuu, kwi' tuwiin ndijin wan tujo'o, cha' tsaa naan wan 'in nten; tsaa naan wan ni siya ska ti nten nu xlyaa kulaa ya' 'in xka la jo'o nu ngi'ni tnun yu 'in, cha' xñi yu cha' nu kwa'u wan 'in yu. Lo'o cha' nu kwa'u wan 'in yu ku'ni wan cha' lye la ka yu sñi' kune' xa'an ke 'wan, 'wan nu ndi'in cha' tsaa wan lo jwlyaa.
40023016	’¡T'nan 'a 'wan! Nan wa nchka ti' wan kwa'u wan 'in xka la nten, lo'o kwityiin' 'a wan, cha' ja la ndi'ya wan kwenta. Ndiya ya' nchkwi' wan: “Bra nu skan' nten ska cha' 'in ne' lo'o kulo naan ne' 'in laa tnun re, cha' ku'ni ji ne' ska tñan, ja ska cha' lka ran” nchkwi' wan. “Lo'o bra nu skan' ne' ska cha' lo'o ta'a nten ne', lo'o kulo naan ne' 'in nan oro nu nsu'wi ni' lyaa cha' ku'ni ne' tñan kan', kan' ndi'in cha' ku'ni ji ne' nchga tñan nu ykwi' ne'” ndukwin wan.
40023017	¡Mna' cha' tiya 'wan, kwityiin' 'a wan! ¿Ni nan lka nu ndloo la cha' 'in, nxke' ti' wan? ¿Ta tlyu la cha' 'in nan oro nu nsu'wi ni' lyaa kan' a? ¿O ta tlyu la cha' 'in laa tnun se'en nsu'wi nan oro kan', nxke' ti' wan a? Ska ña'an ti lka tyukwaa cha' kan'.
40023018	Lo'o ndiya ya' nchkwi' wan xka cha' re: “Bra nu skan' nten ska cha' lo'o ta'a nten ne', lo'o kulo naan ne' 'in msaa nu nduun ni' lyaa re, cha' ku'ni ji ne' ska tñan, ja ska cha' lka ran” ndukwin wan. “Lo'o bra nu skan' ne' cha' lo'o ta'a nten ne', lo'o kulo naan ne' 'in lomstan nu nxtya ne' lo msaa kan', cha' ku'ni ne' ska tñan, kan' ndi'in cha' ku'ni ji ne' nchga tñan kan'” ndukwin wan.
40023019	¡Chañi cha' kwityiin' wan! ¿Ni nan lka nu ndloo la cha' 'in, nxke' ti' wan? ¿Ta tlyu la cha' 'in lomstan kan' a? ¿O ta tlyu la cha' 'in msaa se'en ndukwa lomstan kan', nxke' ti' wan a? Ska ña'an ti lka tyukwaa cha' kan';
40023020	kan' cha' bra nu skan' ne' ska cha' chabiya' 'in msaa kan', su'wa nskan' ne' cha' chabiya' 'in nan nu ndukwa lo msaa kan'.
40023021	Ti kwi' ti cha', bra nu skan' ne' ska cha' chabiya' 'in laa tnun re, su'wa nskan' ne' cha' chabiya' 'in Ndiose, cha' lo'o ni' lyaa kan' ndi'in Ndiose.
40023022	Bra nu skan' ne' ska cha' chabiya' 'in ska nan nu ndi'in nde ni' kwan, su'wa nskan' ne' cha' kan' chabiya' 'in se'en tlyu se'en ndi'in Ndiose, ti kwi' chabiya' 'in Ndiose lka cha' kan' ―ndukwin Jesús 'in ne'.
40023023	’¡T'nan 'a 'wan mstru nu ndu'u cha' jo'o, lo'o 'wan ne' fariseo, cha' tukwa cha' nsu'wi tiye wan! Kti 'a ngi'ni wan tloo Ndiose lo'o nchga nan xuwe ti nu nsu'wi 'wan; bra nu nsu'wi tii lka' kanun' xlya 'wan ni, bra ti nda wan ska 'in Ndiose bra kan', ta nxin, ta mta komino, kwi' ngwaña'an ngi'ni wan. Lo'o cha' nu ngwa'u Stian Ndiose, nu ndloo la 'wan cha' ku'ni wan, ja la nduwe ti' wan cha' kan'. Wa ykwi' Ndiose cha' ku'ni biya' ñi wan 'in nten, cha' chka t'nan ti' wan 'in nten, cha' tsaa ña'an su'we ti' wan 'in Ni; lo'o ja nnan wan cha' kan'. Ndi'in cha' tukwa wan cha' nu ndloo la kan', ni siya ti ku'ni wan cha' su'we sa ña'an nu ngi'ni ti wan bra nu nda wan lomstan xuwe ti kan'.
40023024	Nchka ti' wan kwa'u wan cha' 'in Ndiose 'in xka la nten; lo'o kwityiin' wan, cha' nchkun' ke wan 'in nchga cha' nu ñi kan'. Sa ña'an lka si nsuwi wan tyi'a cha' ko'o wan, cha' ja ko'o wan 'ni xuwe nu nsu'wi lo tyi'a kan', lo'o ja ngi'ni wan kwenta ni siya wa yi'o wan ska 'ni tnun, ña'an ti' ska camello ―ndukwin Jesús 'in ne'.
40023025	’¡T'nan 'a 'wan mstru nu ndu'u cha' jo'o, lo'o 'wan ne' fariseo, cha' tukwa cha' nsu'wi tiye wan! Su'we 'a njya'an wan tloo wan, njya'an wan chun' wan, ña'an ti' ngaten ska sa, ngaten ska ka'nan; lo'o ni' kasiya 'wan xkwi' cha' kuxi nsu'wi, cha' nchka ti' wan kulaa wan nan nu nsu'wi 'in xka la nten, cha' nxitukwi ti' wan nan nsu'wi 'in nten.
40023026	¡Nan kwityiin' wan, 'wan ne' fariseo! Kulo ku'ni luwi wan ni' kasiya 'wan, ti ykwi' ti wan, cha' kanun luwi tyukwi ña'aan wan bra kan', ña'an ti' ska sa, ska ka'nan nu wa ngaten ―ndukwin Jesús 'in ne'.
40023027	’¡T'nan 'a 'wan mstru nu ndu'u cha' jo'o, lo'o ngwaña'an 'wan ne' fariseo, cha' tukwa cha' nka tiye wan! Ña'an ti' ska kwaa nu ngwa tkan' cha' y'ni ngaten ne' 'in ran, cha' ka su'we 'a ña'an kwaa kan' bra kan', ngwaña'an lka wan. Xkwi' tijyan ayman nsu'wi ni' kwaa kan', xkwi' nan tukun tyi'i nsu'wi kan'.
40023028	Kwi' ngwaña'an 'wan ni, su'we 'a ña'an chun' wan, ñi 'a ngi'ni wan, nxke' ti' nten; lo'o bra nu ña'an Ndiose ni' wan, tukwa cha' nka tiye wan, kuxi 'a cha' nu nsu'wi ni' kasiya 'wan, nxke' ti' Ndiose bra kan' ―ndukwin Jesús 'in ne'.
40023029	’¡T'nan 'a 'wan mstru nu ndu'u cha' jo'o, lo'o 'wan ne' fariseo, cha' tukwa cha' nka tiye wan! Su'we 'a ña'an na'an xuwe nu nñan wan chun' kwaa se'en mtsi' ayman nu wa yan ykwi' cha' 'in Ndiose lo'o nten nu ngwa s'ni, lo'o su'we 'a ngi'ni tkan' wan kwaa se'en mtsi' ayman nu su'we tiye nu ngwa s'ni.
40023030	“Kuxi 'a y'ni ayman 'wa nu ngwa s'ni” ndukwin wan. “Si wa ndi'in ba lo chalyuu nu ngwa bra kan', ja lo'o ba kujwi ba 'in ne' nu ykwi' cha' 'in Ndiose lo'o nten kan'” ndukwin wan.
40023031	Jlyo ti' wan cha' lka wan ti kwi' ta'a nten lo'o ayman 'wan nu wa yjwi 'in ne' nu ykwi' cha' 'in Ndiose lo'o nten nu ngwa s'ni; lo'o ti kuxi tiye wan ni, sa ña'an nu kuxi tiye ayman 'wan nu ngwa s'ni bra kan'.
40023032	¡Su'we sikwa! ¡Ti ku'ni la wan cha' kuxi nu y'ni ayman 'wan nu ngwa s'ni! ―ndukwin Jesús 'in ne'.
40023033	’¡Ña'an ti' kunan, ngwaña'an nchka ti' wan! Sa 'a ngi'ni wan cha' kuxi. ¿Ta nxke' ti' wan cha' kulaa Ndiose 'wan, cha' ja kaja nu ti'í 'wan lo jwlyaa a? Ja ka 'wan ngwaña'an.
40023034	Kan' cha' ti su'waǎn 'in nten 'ñaǎn cha' tsaa se'en ndi'in wan, nten nu nchkwi' cha' 'ñaǎn, nten nu jlyo ti' cha' 'ñaǎn, lo'o mstru nu ku'ni tñan 'ñaǎn. Jlyo tiǎn' cha' xa'an 'a wan; kujwi wan 'in chin' nten kan', jwi'in ka'an wan 'in chin' ne' kan' lo wsi, xka ta ne' kan' jwi'in wan lo'o ti su ni' lyaa 'wan. Kuxi 'a ku'ni wan lo'o ne' kan', sa ña'an ya' nu kulo wan 'in ne' kan', cha' ja la kanun ne' kichen tyi wan.
40023035	Kan' cha' sikwa, kanun ki'ya 'wan si'ya ayman 'wan nu wa yjwi 'in ka'an 'a nten nu ykwi' cha' nu ñi nu ngwa ti s'ni, ti bra nu ngujwi Abel ti kulo la, sa ña'an ya' nu ngujwi Zacarías sñi' Berequías. Ayman Zacarías ni, wa yjwi ne' 'in yu se'en nduun yu ni' lyaa, tu'wa msaa se'en nchkin lomstan, bra nu wa tsaa ti yu ni' ña'an se'en kti 'a cha' 'in Ndiose. Su'wa lka cha' sa ña'an lka si wa yjwi wan 'in ayman kan', chun' ti kwi' ti cha' kuxi kan' nka tiye wan ni.
40023036	Chañi cha' nu nchkwiǐn' lo'o wan ni, cha' ja ya kaja wan xa nu tlyu 'a cha' kuxi ka 'wan, ne' nasiyun re, si'ya ki'ya tnun nu ndukwi wan ―ndukwin Jesús 'in ne'.
40023037	’¡T'nan 'a wan ne' Jerusalén! ¡Tukwi 'a cha' nsu'wi 'wan! Ti s'ni 'a ndujwi wan 'in nten nu ndya'an tñan 'in Ndiose, njyi'in wan kee 'in ne' nu nchkwi' cha' 'in Ni. Tyun 'a ya' ngwa tiǎn' ña'ansiǐn 'wan cha' ja ka kuxi 'wan. Ña'an ti' ska kwitu nu nxo' ti'in 'in sñi' ni' jlu'we, ngwaña'an ngwa tiǎn' ku'niǐn lo'o wan; lo'o ja la nda wan chabiya' 'ñaǎn.
40023038	Kan' cha' xi'in 'a kanun kichen tyi wan ni.
40023039	Chañi cha' nu nchkwiǐn' lo'o wan ni, cha' ja ña'an 'a wan 'ñaǎn sa ña'an ya' nu chkwi' wan cha' re 'ñaǎn: “Su'we 'a ngi'ni Ndiose lo'o nten nu ndijyan chabiya' 'in ti kwi' Ni nu nka X'naan” nchkwin wan bra kan'.
40024001	Chun' ndi'in la mdo'o Jesús chun' laa tnun kan'; wa tyaa ti yu, lye 'a ykwi' ne' nu ngi'ni xa'an cha' 'in yu lo'o yu cha' 'in laa tnun kan', cha' su'we 'a ña'an nchga na'an nu kwenta 'in laa kan'.
40024002	Mxkwen Jesús 'in ne' kan' bra kan': ―Ña'an su'we wan nchga cha' nu nsu'wi laa tnun re ―ndukwin Jesús 'in ne' kan'―. Chañi cha' nu nchkwiǐn' lo'o wan ni, cha' tyii laa re katin ran lo'o ja ska 'a kee nu nsu'wi si' laa re kanun ran chun' ta'a ran.
40024003	Lo'o kan' ndyaa ne' lo ki'ya nu naan Olivos bra kan'. Nde kwa ndyaa tukwa Jesús. Mnan ti ykwi' ne' nu ngi'ni xa'an cha' 'in yu lo'o yu bra kan', mnicha' ne' 'in yu: ―Katsaa' 'wa, ¿ni ña'an bra ka cha' kuxi kan' 'in laa tnun re? Kwi' ngwaña'an, ¿ni sa ña'an ka cha' bra nu tyaan xiya', xa nu tyii chalyuu? ―ndukwin ne' kan' 'in yu.
40024004	Ti ngwa'u la Jesús 'in ne' bra kan': ―Ndii ti ti' wan tyi'in wan, ki'ya wan kwenta cha' ja tukwin kwiñi lyo'o 'wan ―ndukwin yu―.
40024005	Nde loo la kan tyun nten kwiñi nu chkwi' cha' chabiya' 'ñaǎn ndijyan ne'. “Krixtu lkaǎn” nchkwin ne' kan' 'wan, cha' kwiñi lyo'o ne' 'in ka'an 'a nten nu tsaa ña'an ti' cha' nu chkwi' ne'.
40024006	Kan' kanen cha' nxuun ne' nasiyun re lo'o ne' xka nasiyun, kwi' ngwaña'an kaja cha' 'wan cha' nxuun ne' nasiyun tijyu'. Ja kutsen wan bra kan'. Ndi'in cha' ka ngwaña'an, xa nu ti ji tyii chalyuu bra kan'.
40024007	Xuun ta'a nten re lo'o ne' xka la'a tsu', kwi' ngwaña'an xuun ta'a nten ska kichen tnun lo'o ne' xka kichen tnun. Kan' ka jwi'ñan 'in ne', kan kicha nu xñi 'in nchga nten, kwi' lye 'a kiñan chalyuu bra kan'.
40024008	Nchga cha' kan' ka bra nu tyisnan ti ta Ndiose nu ti'í 'in nten chalyuu, si'i cha' wa mdyii chalyuu bra kan'.
40024009	’Bra nu tyisnan cha' kuxi kan' ni, xñi ne' 'wan cha' ta ne' nu ti'í 'wan; chka ti' ne' kujwi ne' 'wan, cha' ndiya ne' ña'aan chalyuu nu ka ti'í ti' 'wan cha' 'ñaǎn.
40024010	Kan' cha' tyun ne' ta'a wan ka ndaja ti' ne' lo'oǔn, ja talo 'a ne' cha' ndyaa ña'an ti' ne' cha' 'ñaǎn bra kan'. Kwi' ngwaña'an, ndiya ne' ta'a wan nu kujwi' xu'wa ne' 'in ta'a wan ya' ne' xa'an, kwi' ndiya nu ka ti'í ti' 'in ta'a wan bra kan'.
40024011	Kwi' ngwaña'an, tyo'o tukwa ka'an ne' kwiñi, nu chkwi' cha' 'in Ndiose, nchkwin ne'. Kwiñi lyo'o ne' kan' 'in tyun ne' ta'a wan, nu lka wan nten 'ñaǎn.
40024012	Ka'an 'a cha' kuxi ka, nu ku'ni cha' ja chka t'nan ti' wan 'in ta'a nten wan.
40024013	Lo'o ja kuwe ti' wan, nchga wan nu talo wan chan 'in cha' kuxi kan', kulaǎn 'wan bra kan', xa nu wa tyii chalyuu ―ndukwin Jesús―.
40024014	Ndi'in cha' kwa'u wan cha' 'ñaǎn 'in nten, nchga cha' su'we nu nchkwiǐn', sa ña'an ka bra nu lka Ndiose ndloo ni' kasiya 'in nten; ndi'in cha' chkwi' wan cha' kan' lo'o nten ña'aan chalyuu, cha' ka biya' ti' ne' nchga nasiyun cha' kan'. Kan' tyii chalyuu bra kan' ―ndukwin Jesús 'in ne'―.
40024015	’Ayman Daniel nu ykwi' cha' 'in Ndiose lo'o nten ti s'ni, wa ykwi' yu cha' 'in ska nkwin nu kuxi 'a, ska nan nu ku'ni ñu'un 'in nchga nan nu luwi. ―Ka biya' ti' wan cha' kan', bra nu chkwi' wan lo kityi re―. Bra nu ña'an wan cha' nduun nkwin nu kuxi kan' nde se'en kti 'a ni' lyaa tnun kan' ―ndukwin Jesús―,
40024016	ka biya' ti' wan bra kan' cha' su'we la si xnan nchga wan nu ndi'in lo yuu 'in Judea re, xnan lya wan cha' xu'wi kutsi' wan lo ki'ya.
40024017	Nten nu nduun ke na'an 'in ne' tsan kan', ja laa 'a ne' sten ne' ni' ña'an cha' kulo ne' su'wa ne'; ndi'in cha' ki'ya ne' kan' lyuu ndla, cha' xnan ne' bra ti.
40024018	Kwi' ngwaña'an nten nu ndi'in ni' kixin' ni, ja laa 'a ne' xitukwi ne' tyaan ne' na'an tyi ne', cha' tyaan y'ya ne' te' kichan' 'in ne'; ndi'in cha' xnan ne' ndla bra kan'.
40024019	¡T'nan 'a nu kuna'an tnan bra nu tiya tsan kan'! ¡T'nan 'a nu kuna'an nu nsu'wi kuwi' kune' nu ti ngati' 'in bra kan'!
40024020	Su'we la jñan wan cha' 'in Ndiose, cha' ja ndi'in cha' xnan wan bra nu tiya tsan nu ka tlya'; kwi' jñan wan cha' 'in Ni cha' ja ndi'in cha' xnan wan tsan ta'a nu nxitña' ne'.
40024021	Bra nu ndi'in cha' xnan wan ni, kan' lye 'a tyijin nten chalyuu nu ti'í. Ja ya tyijin nten nu ti'í ngwaña'an, ti bra nu ngwiñan Ndiose chalyuu sa bra ni; lo'o ngwaña'an, ja tyijin 'a nten nu ti'í ngwaña'an nde loo la.
40024022	Wa ykwi' Ndiose cha' chin' ti tsan tyijin ne' nu ti'í ngwaña'an; si chan talo tyempu kuxi kan', ja ska 'a nten chalyuu tyo'o laa ne' bra kan'. Lo'o ku'ni Ni cha' chin' ti tsan talo tyempu kuxi kan', cha' chka t'nan 'a ti' Ndiose ña'an Ni 'in nten 'in Ni.
40024023	’Xa nu tiya bra kan', si chkwi' nten: “Ña'an wan nde re, nde wa ngala Krixtu”, ja kunan wan cha' kwiñi nu nchkwi' ne' kan'. Ti kwi' ti cha', si ndiya nten nu chkwi' cha' re: “Wa ngala Krixtu kichen kwa”, ja kunan 'a wan bra kan',
40024024	cha' Krixtu kwiñi ka yu kan'. Kwi' ngwaña'an, tyo'o tukwa ne' kwiñi nu chkwi' chabiya' 'in Ndiose, nchkwin ne'; kwiñi ti ku'ni ne' kan' cha' tnun cha' kuwe 'a ti' nten. Lo'o ku'ni ne' kwiñi kan' ngwaña'an, cha' nchka ti' ne' ku'ni ne' kanan 'wan lo'o 'in nchga nten nu wa ngulo suwi Ndiose 'in.
40024025	Wa ytsaǎn' cha' kan' 'wan ni, xa nu ti ji ti ka cha' kuxi kan',
40024026	cha' ja tukwa 'a wan cha' 'in ne' si chkwi' ne' cha' re lo'o wan: “Tsaan se'en ndi'in Krixtu, cha' ndi'in yu ni' kixin' kwa ni.” Ja tsaa wan lo'o ne' bra kan'. Lo'o ja kunan wan si chkwi' ne' cha' re lo'o wan: “Mnan ti ndi'in yu ni' ña'an kwa ni.” Ja xñi wan cha' nu chkwi' ne' kan' siya' ti.
40024027	Sa ña'an lka nxtyi xaa ndyuwi ña'aan ni' kwan, cha' ña'an nchga nten 'in ran, ngwaña'an ka xa nu tiyaǎn xiya', na' nu wa msu'wa Stiǐn 'ñaǎn cha' ndijyaǎn cha' kaǎn nten.
40024028	Kunan wan cha' re: La se'en ndi'in nan tukun, la kan' ki'ya laxu bra kan'.
40024029	’Xa nu wa mdyii tsan nu ndi'in cha' ka nu ti'í 'in ne', bra ti ka tla lo kwichaa, kwi' ngwaña'an ja ka xaa lo ko' bra kan'. Kalu kwii kulasiin nu ndukwi ni' kwan la lyuu; kwi' ngwaña'an, kiñan nchga nan nu nsu'wi ni' kwan.
40024030	Tyo'o tukwa biya' nu xtyaǎn ni' kwan bra kan', na' nu wa msu'wa Ndiose 'ñaǎn ndijyaǎn cha' kaǎn nten. Lye 'a ka xi'in ti' nchga nten chalyuu nu ndi'in nchga kichen, kunan ne' bra kan'. Lo'oǔn nu wa ndijyaǎn cha' kaǎn nten ni, ña'an ne' 'ñaǎn cha' ndijyaǎn laja koo nu ngaten 'a; tnun 'a cha' ka bra kan', cha' lo'o nchga chabiya' 'ñaǎn kaǎn.
40024031	Bra nu lye kanen kuwi, bra kan' kuloǔn tñan 'in ka'an 'a angajle 'ñaǎn cha' tsaa xo' ti'in 'in nchga nten nu wa ngulo suwi Ndiose 'in; tyo'o ne' kan' la se'en ndi'in nten ña'aan chalyuu kan ne' tloo Ni bra kan'.
40024032	’Ndiya ska cha' nu ka ku'ni xa'aan, bra nu ña'aan ska yka, ni siya yka nstin, ni siya xka la yka kwiñii. Bra nu tyisnan tyukwa nstin, bra kan' tyo'o tukwa kuten yka kan'; jlyo tian' cha' wa ndla ti ki'ya tyoo bra kan'.
40024033	Kwi' ngwaña'an, bra nu ña'an wan tyo'o tukwa nchga nan nu ykwiǐn' lo'o wan tsan, bra kan' ka biya' ti' wan cha' wa ndla ti tyii cha' re.
40024034	Chañi cha' nu chkwiǐn' lo'o wan ni, cha' ja ya kaja nchga nten nu nsu'wi chalyuu ni, bra nu ka cha' nu wa ykwiǐn' tsan.
40024035	Tyii nchga nan nu nsu'wi ni' kwan, tyii chalyuu re, lo'o ja tyii siya' ti cha' nu nchkwiǐn' re, cha' xkwi' chañi lka cha' nchkwiǐn' ―ndukwin Jesús 'in ne'.
40024036	’Tsan kan', ja tukwin ka jlyo ti' ni tsan ka, ni bra ka kan'; ja jlyo ti' angajle, kwi' na' nu lkaǎn ska ti nu lka Sñi' Ndiose, ja jlyo tiǎn'. Ska ti Stiǐn Ndiose jlyo ti' Ni cha' kan'.
40024037	’Sa ña'an ngwa bra nu mdi'in ayman Noé chalyuu ti s'ni, ngwaña'an ka tsan nu kaǎn na' nu wa msu'wa Ndiose 'ñaǎn ndijyaǎn cha' kaǎn nten; ja ka biya' ti' nten ni tsan ka cha' kan'.
40024038	Sa ña'an ngwa cha' 'in Noé kan' bra nu ja ya ki'ya tyoo tlyaa, ngwaña'an ka tsan kan'. Sa ña'an nu y'ni nten chalyuu s'ni: y'ni ne' ta'a, yku ne', yi'o ne', mjwi kwilyo'o ne'; ja ska cha' yuwe ti' ne' siya' ti, sa ña'an bra nu yten Noé kan' ni' yka na'an 'in yu.
40024039	Ja mgii 'a ti' ne' bra nu mdyisnan ngwi'ya tyoo tlyaa. Lo'o mdyii cha' 'in nchga ne' kan', cha' ja ynan ne' cha' nu ykwi' Ndiose. Kwi' ngwaña'an ka tsan nu kaǎn na' nu wa msu'wa Ndiose 'ñaǎn cha' ndijyaǎn cha' kaǎn nten, ja kii 'a ti' ne' ni tsan ka kan'.
40024040	Tsan kan', bra nu nda'an tukwa nten ni' kixin' cha' ku'ni tñan, bra kan' tyaa lo'o angajle 'in ska yu kan', kanun xka yu bra kan';
40024041	kwi' ngwaña'an tsan kan', bra nu ndi'in tukwa nu kuna'an ska ti ni' ña'an cha' koo ne', bra kan' tyaa lo'o angajle 'in ska ti ne', kanun xka ne' bra kan' ―ndukwin Jesús 'in ne'―.
40024042	’Kan' cha' ndii ti ti' wan tyi'in wan, cha' ja jlyo ti' wan siya' ti ni tsan ka nu kan ti kwi' nu nka X'nan wan.
40024043	Ña'an ti' ska x'nan na'an, si wa ngii ti' yu ni bra ngwa tla kan nten nu ku'ni kunan na'an tyi yu, ja chan ndii ti ti' yu ndi'in yu na'an tyi yu bra kan', cha' ja ta yu chabiya' sten nu ku'ni kunan kan' ni' ña'an tyi yu.
40024044	Kan' cha' nchga tsan ndi'in cha' ndii ti ti' wan tyi'in wan lo chalyuu, cha' ja chan bra ti tyo'o tukwaǎn kaǎn, na' nu wa msu'wa Ndiose 'ñaǎn ndijyaǎn cha' kaǎn nten. ¿Ni sa ña'an ku'ni wan si ja ndi'in wan ndii ti ti' wan bra kan'? ―ndukwin Jesús 'in ne'―.
40024045	’¿Ta ndiya nten 'wan nu tyukwi ti tiye nchka ti' ku'ni tñan 'ñaǎn a? Nde lka cha' nu ku'ni wan sikwa: Ska msu nu su'we ni, ta x'nan yu tñan 'in yu cha' ka yu ndloo ni' ña'an 'in x'nan yu; kulo x'nan yu tñan 'in yu cha' xku yu 'in nchga nten nu ndi'in ni' ña'an kan', ni siya ja ndi'in x'nan ne'.
40024046	Su'we 'a ka tiye msu kan' bra nu kan x'nan yu xiya', si chañi cha' ti ngi'ni yu tñan nu wa ngulo x'nan yu 'in yu.
40024047	Chañi cha' nu nchkwiǐn' lo'o wan ni, cha' tlyu la tñan ta x'nan yu 'in msu kan', cha' ka yu ndloo 'in nchga tñan nu nsu'wi 'in x'nan yu bra kan'.
40024048	Ska msu nu ndaja ti' ni, nsu'wi tñan nu ngulo x'nan yu 'in yu, lo'o ja nduwe ti' yu. “Ja kan ndla x'naǎn” nxke' ti' yu, kan' cha' bra ti ki'ya ska cha' kuxi ke yu.
40024049	Kan' tyisnan yu ku'ni yu cha' chen ña'an, ku'ni tlá yu 'in ta'a msu yu; tsaa yku yu, tsaa yi'o yu lo'o ta'a ku'wi yu bra kan'.
40024050	Lo'o kan' kan x'nan msu xa'an kan' ska tsan nu ja ndii ti' yu kan', cha' ja jlyo ti' msu kan' sa ña'an bra tyo'o tukwa x'nan yu xiya'.
40024051	Lye 'a ta x'nan yu nu ti'í 'in yu kan' bra kan', sa ña'an ya' nu kaja yu. Kulo x'nan yu tñan 'in yu, cha' tsaa yu lo jwlyaa se'en ja tyii cha' tyijin ne' nu ti'í. Lye 'a xi'ya ne', kwi' lye 'a ku li'ya ne' cha' kasin' ti' ne'. Su'wa ti tsaa yu lo'o ne' kwiñi nu tukwa cha' nka tiye ―ndukwin Jesús―.
40025001	’Chkwiǐn' ska cha' tiya lo'o wan cha' ka biya' ti' wan sa ña'an ka bra nu ka Ndiose ndloo ni' kasiya 'in nten: Ndiya tii nu kuna'an kune', ndyaa ne' na'an tyi ska nu kuna'an nu ka kuxiin 'in nten. Nsu'wi candil 'in ta'a tii ne', cha' ndi'in ta ne' 'in nu kaja kwilyo'o ne'.
40025002	Ja ska cha' nduwe ti' ki'yu nu kuna'an kan', lo'o xa ti'yu nu kuna'an kan', su'we 'a cha' nda'an tiye ne'.
40025003	Nu kuna'an nu ja nduwe ti' kan' ni, ja lo'o sete cha' xu'wi ni' candil ndi'ya ne' nda'an ne', cha' ta la xaa 'in ne'.
40025004	Lo'o xa ti'yu nu kuna'an nu su'we ti nda'an cha' tiye kan', lo'o candil 'in ne' nda'an ne', lo'o se'en nsu'wi sete 'in ne' nda'an ne'.
40025005	Chan 'a mdi'in ta ne' 'in nu ki'yu nu ka kwilyo'o ne'; ngwi'ya sla ne', yija' ne' bra kan'.
40025006	Jlu'we tla siya' ti ynen msi'ya ska nten: “Wa ndijyan yu nu ka kwilyo'o kuxiin re ni” ndukwin. “Tyo'o lya wan nde chun' na'an cha' tsaa wan tuwiin loo yu, cha' tyaan lo'o wan 'in yu ni' ña'an re.”
40025007	Bra ti mxaa ti' nchga nu kuna'an kan' bra kan', msi'yu ne' juun nu ndukwa lo candil 'in ne', lo'o wa su'wa ti ne' xka ta sete ni' candil kan'.
40025008	Bra kan' ndyu'wi ti' nu kuna'an nu ja nduwe ti' kan' 'in sete 'in. ¿La nde kaja sete ni a? Bra kan' mjñan ne' sete 'in ta'a ne': “Ta wan chin' sete 'wa, cha' wa tyuwi' ti candil 'wa” ndukwin ne' nu ja nduwe ti' kan'.
40025009	“Sete nu ndi'ya wa, ja tyo'o skwa cha' xu'wi ni' candil 'ñaan ta'aan” ndukwin nu kuna'an nu su'we nda'an cha' tiye kan'. “Su'we la yaa lya wan tiyenta cha' xi'i wan ti chin'.”
40025010	Bra nu ndyaa nu kuna'an nu ja nduwe ti' kan' xi'i la ne' ti chin' sete, bra kan' mdiyan yu nu kaja kwilyo'o kan'. Nu kuna'an nu wa lka y'ni xu'we candil 'in ne', ndyaa ne' ni' ña'an tyi kuxiin lo'o yu nu ka kwilyo'o kan', cha' ku ne' se'en ndi'in; bra ti nchkun' tuna'an kan'.
40025011	Chun' ndi'in la chin' mdiyan nu kuna'an nu ja nduwe ti' kan'. “¡Wa mdiyan bare ni!” ndukwin ne'. “¡Slaa lya wan tuna'an cha' sten ba se'en ndi'in wan kwa!” ndukwin ne' 'in yu nu kaja kwilyo'o kan'.
40025012	Bra kan' mxkwen yu 'in nu kuna'an nu ja nduwe ti' kan': “Ja nsu'wi lyoǔn 'wan siya' ti, ja jlyo tiǎn' ti ka nu lka wan” ndukwin yu nu ka kwilyo'o kan' 'in ne' bra kan'.
40025013	Ti ykwi' la Jesús ti chin' lo'o ne' bra kan': ―Kan' cha' ndii ti ti' wan tyi'in wan nchga bra, cha' ja jlyo ti' wan ni tsan, ni bra kaǎn xiya', na' nu wa msu'wa Ndiose 'ñaǎn ndijyaǎn cha' kaǎn nten.
40025014	’Lo'o ni, chkwiǐn' ska cha' tiya lo'o wan, cha' ka biya' ti' wan sa ña'an ka bra nu ka Ndiose ndloo ni' kasiya 'in nten: Ndiya ska yu kuliya', lo'o wa tsaa ti yu tijyu', kan' cha' msi'ya yu 'in nchga msu 'in yu, cha' kan ne' se'en ndi'in yu. Kan' mxnun x'nan ne' chin' tñi 'in nchga msu bra kan', cha' ku'ni ne' tñan lo'o tñi cha' 'in yu kuliya' kan'.
40025015	’Lo'o kan' mda yu kuliya' kan' ki'yu mi tñi plata 'in msu nu mdiyan kulo, kwi' mda yu tukwa mi 'in xka msu, kwi' mda yu xka mi ti 'in xka msu kan', cha' jlyo ti' x'nan ne' ti ka msu nu ka la 'in ku'ni tñan lo'o tñi kan'. Chun' ndi'in la mdo'o x'nan ne', ndyaa tijyu' bra kan'.
40025016	Bra ti ndyaa msu nu nsu'wi ki'yu mi tñi plata 'in, ngwi'ya yu yu'wa lo'o tñi kan'. Bra wa yjwi' yu yu'wa kan', y'ni yu kanan xa ti'yu mi tñi plata 'in yu.
40025017	Kwi' ngwaña'an y'ni xka msu nu nsu'wi tukwa mi tñi plata 'in, y'ni yu kanan tyukwa mi tñi plata.
40025018	Msu nu nsu'wi ska mi ti tñi plata 'in yu, ngulu yu ska tiyuu, lo'o ni' yuu kan' msu'wa kutsi' yu tñi 'in x'nan yu bra kan'.
40025019	’X'ni yaa x'nan msu kan', chun' ndi'in la ngala yu na'an tyi yu xiya'. Msi'ya yu 'in nchga msu 'in yu bra kan', cha' tyan ne' se'en ndi'in yu, cha' ka biya' ti' x'nan ne' sa ña'an tñan y'ni ne' lo'o tñi kan'.
40025020	Kulo mdiyan msu nu mda x'nan ki'yu mi tñi plata 'in. “X'naǎn” ndukwin msu kan', “mdaa ki'yu mi tñi 'ñaǎn, lo'o ni, wa mjwi xa ti'yu mi tñi 'ñaǎn, cha' wa y'niǐn tñan lo'o tñi kan' 'iin.”
40025021	“Su'we 'a tñan nu y'nii” ndukwin x'nan msu kan' 'in yu. “Ska msu su'we lkaa, cha' su'we 'a ndukwaa cha' 'ñaǎn. Ska tñan xuwe ti mdaǎn 'iin nu ngwa xkan'; nu ka nde loo la taǎn xka tñan nu tlyu la cha' ku'nii. Su'wa ti tyi'iin se'en ndi'iǐn, cha' su'wa ti ka su'we tiyee lo'oǔn” ndukwin x'nan msu kan' 'in bra kan'.
40025022	Chun' ndi'in la mdiyan xka msu nu mda x'nan tukwa mi tñi plata 'in. “X'naǎn” ndukwin msu kan', “mdaa tukwa mi tñi plata 'ñaǎn, lo'o ni, wa mjwi tyukwa mi tñi 'ñaǎn cha' y'niǐn tñan lo'o tñi kan' 'iin.”
40025023	“Su'we 'a tñan nu y'nii” ndukwin x'nan msu kan' 'in. “Ska tñan xuwe ti mdaǎn 'iin nu ngwa xkan'; nu ka nde loo la taǎn xka tñan nu tlyu la cha' ku'nii. Su'wa ti tyi'iin se'en ndi'iǐn, cha' su'wa ti ka su'we tiyee lo'oǔn” ndukwin x'nan yu 'in yu bra kan'.
40025024	Chun' ndi'in la mdiyan xka msu nu mda x'nan ska mi ti tñi 'in. “X'naǎn” ndukwin msu kan', “jlyo tiǎn' cha' nten tiji 'a lkaa, cha' ndo'o tya 'iin se'en y'ni xka la nten tñan kan'; ngwaña'an nskwa' nu nskwa' xka la nten, kan' lka nu kaja 'iin.
40025025	Kan' cha' ytseěn 'iin. Kan' yi'aǎn msu'waǎn kutsiǐn' tñi 'iin ni' yuu. Nde lka tñi 'iin sikwa.”
40025026	Msin' ti' x'nan msu kan' 'in yu bra kan'. “Ska msu xa'an lkaa” ndukwin x'nan msu kan' 'in yu. “Ndajaa 'aa” ndukwin. “Wa jlyo tii' cha' nxo' kiǐn tya, ni siya ja ytaǎn nskwa' kan', ni siya si'i na' nu y'niǐn tñan kan', ndukwin nu'win.
40025027	¿Ni cha' ja mdaa tñi 'ñaǎn 'in xka nten sikwa, cha' ku'ni ne' tñan lo'o ran? Chun' ndi'in la tya'an sñi' tñi kan' 'ñaǎn, cha' tyaa 'ñaǎn xa nu kalaǎn xiya'.”
40025028	Ykwi' x'nan msu kan' lo'o xka ta msu bra kan': “Su'we la xñi wan ska mi nsu'wi ya' yu re, ta wan 'in msu nu nsu'wi tii mi 'in.
40025029	Ngwaña'an lka lo'o nten nu wa nsu'wi chin' cha' 'in, ti taǎn ka'an la 'in nten kan' si ngi'ni ne' tñan lo'o cha' kan', cha' ka'an la cha' su'we xu'wi 'in ne' kan'; lo'o nten nu chin' 'a cha' nsu'wi 'in, si ja xlyaa ne' ku'ni ne' tñan lo'o cha' kan', kulaǎn jiǐn ti cha' nu ti nsu'wi 'in ne' kan'.
40025030	Lo'o ni, tsaa lo'o wan 'in msu xa'an re, cha' xkwan wan 'in yu re lo jwlyaa, se'en lye 'a nxi'ya ne', lo'o lye 'a nchku li'ya ne' cha' msin' ti' ne', cha' lye 'a ndijin ne' nu ti'í nde kwa.”
40025031	’Na' nu wa msu'wa Ndiose 'ñaǎn ndijyaǎn cha' kaǎn nten, kaǎn xiya' nde loo la cha' kaǎn ndloǔn la ti 'in nchga nten. Su'wa ti kaǎn lo'o nchga angajle 'ñaǎn, kan' tyukwaǎn se'en tlyu la ti, ska se'en luwi 'a. Nde kwa ku'ni biyaǎn' 'in nchga nten bra kan'.
40025032	Ska se'en ti tyo' ti'in nchga nten ña'aan chalyuu tloǔn bra kan', cha' ku'ni biyaǎn' 'in ne'. Bra kan' su'weěn 'in nten tukwa se'en, sa ña'an nu ngi'ni nten nu ña'ansiin 'in slya', kwi' ngwaña'an ku'niǐn; ska la'a tyi'in ska ta slya' 'in ne', xka la'a tyi'in xka ta chivu 'in ne'.
40025033	Ngwaña'an ku'niǐn, cha' la'a se'en kwin 'ñaǎn tyi'in nchga nten 'ñaǎn, ña'an ti' ndi'in slya' kan'; la'a se'en kaa se'en tyukwaǎn, la kan' tyi'in nchga nu ja lka nten 'ñaǎn, ña'an ti' ndi'in chivu kan'.
40025034	Bra nu kaǎn ndloǔn la ti, chkwiǐn' lo'o nchga nten nu ndi'in la'a se'en kwin 'ñaǎn: “Kan wan nde se'en ndi'in Ndiose nu lka ndloo la ti, nchga wan nu su'we 'a nka tiye Stiǐn Ndiose ña'an Ni 'wan, cha' wa y'ni xu'we Ni se'en tyi'in wan se'en ndi'in ykwi' Ni, ti bra nu mñan Ni chalyuu.
40025035	'Wan ni, wa mda wan nan ykuǔn cha' mte' tiǎn' mdi'iǐn lo chalyuu; xa ngwityi tiǎn', mda wan tyi'a yi'oǔn bra kan'. Ja yu'wi lyo wan 'ñaǎn, lo'o mda wan na'an tyi wan mdi'iǐn bra kan';
40025036	cha' ja yu'wi steěn' bra nu mdi'iǐn lo chalyuu, mda wan te' ykuǔn' bra kan'. Bra nu ngwa ti'íǐn lo chalyuu, yaa na'an wan 'ñaǎn bra kan', mdaya' wan 'ñaǎn; kwi' bra nu mstiǐn ni' ña'an chkwan, ja ytsen wan yaa wan se'en yu'wiǐn bra kan'.” Ngwaña'an chkwiǐn' bra nu kaǎn ndloǔn la ti.
40025037	Xkwen ne' nu luwi kan' 'ñaǎn: “X'naan, ¿ni ña'an bra na'an ba 'iin cha' mte' tii' a? ¿Ni ña'an bra mxku ba 'iin a? ¿Ni ña'an bra mda ba tyi'a yi'oo cha' ngwityi tii' a?
40025038	¿Ni ña'an bra mda ba se'en mdi'iin xa nu ja yu'wi lyo ba 'iin a? ¿Ni ña'an bra mda ba te' ykuu' bra nu mda'aan ti'yu tii a?
40025039	¿Ni ña'an bra yaa na'an ba 'iin xa nu ngwa ti'ií a? ¿Ni ña'an bra yaa na'an ba 'iin xa nu yu'wii ni' ña'an chkwan a? Ja jlyo ti' ba, X'naan.”
40025040	Lo'o na' nu lkaǎn ndloo la ti, chkwiǐn' xiya' lo'o ne' kan': “Chañi cha' nu nchkwiǐn' lo'o wan ni, cha' bra nu mdaya' wan 'in ska ne' ta'aǎn nu ndi'in cha' 'in lo'oǔn, ni siya ti'i 'a ne' ta'aǎn, kan' ngwa ña'an ti' si mdaya' wan 'ñaǎn” ―ndukwin Jesús 'in ne'―.
40025041	’Lo'o chkwiǐn' lo'o xka ta nten nu tyi'in la'a se'en kaa 'ñaǎn: “Tyaa lya wan, 'wan nu ja nsu'wi se'en tyi'in wan se'en ndi'in Ndiose. Yaa lya wan se'en nu ja ndyuwi' 'a kii', cha' su'wa ti tyi'in wan lo'o nu lka x'nan kune' xa'an lo'o nchga nu ngi'ni tñan 'in, nchga kwi'in kuxi; si'ya kune' xa'an kan' mxu'u Ndiose kii' kan'.
40025042	'Wan ni, ja mda 'a wan nan kuǔn bra nu mte' tiǎn' mdi'iǐn lo chalyuu; ja mda 'a wan tyi'a ko'oǔn bra nu ngwityi tiǎn';
40025043	lo'o ja mda wan se'en mdi'in wan tyi'iǐn bra kan', cha' nu ja yu'wi lyo wan 'ñaǎn; ja mda wan te' kuǔn xa nu mda'aǎn ti'yuǔn tiǎn; ja yaa na'an wan 'ñaǎn bra nu ngwa ti'iǐn, lo'o ja yaa na'an wan 'ñaǎn xa nu yu'wiǐn ni' ña'an chkwan.”
40025044	Xkwen ne' kuxi kan' 'ñaǎn bra kan': “X'naan” chkwi' ne' kan', “¿ni ña'an bra na'an ba 'iin cha' mte' tii' a? Bra nu ngwityi tii', xa nu mda'aan ti'yuu tii', bra nu ngwa ti'ií, xa nu yu'wii ni' ña'an chkwan, ¿ni ña'an bra ja mdaya' ba 'iin a? Ja jlyo ti' ba cha' kan'.”
40025045	Lo'oǔn cha' kaǎn ndloo la ti, chkwiǐn' lo'o ne' xa'an kan' xiya' bra kan': “Chañi cha' nu nchkwiǐn' lo'o wan ni, cha' ja mdaya' wan 'in ska nu ti'i nu ndi'in cha' 'in lo'oǔn, kan' cha' nchkwiǐn' lo'o wan cha' ja ska ya' mdaya' wan 'ñaǎn.”
40025046	Ndi'in cha' tyaa ne' kan' lo jwlyaa se'en nu ja tyii 'a cha' tyijin ne' nu ti'í bra kan'; lo'o ne' nu luwi ni, kaja chalyuu nu ja tsaa tii 'a 'in ne' kan' ―ndukwin Jesús 'in ne' bra kan'.
40026001	Bra wa mdyii ykwi' Jesús nchga cha' kan', ykwi' yu chin' lo'o ne' nu ngi'ni xa'an cha' 'in yu:
40026002	―Jlyo ti' wan cha' tyukwa ti tsan ti ji cha' ka ta'a siin pascua. Tsan kan' xñi ne' xa'an 'ñaǎn nu wa msu'wa Ndiose 'ñaǎn ndijyaǎn cha' kaǎn nten. Tsaa lo'o ne' 'ñaǎn cha' kujwi ne' 'ñaǎn lo wsi bra kan'.
40026003	Ti kwi' ti bra nu nchkwi' Jesús, bra kan' ndyo' ti'in tyun sti jo'o nu lka ndloo, lo'o mstru nu ndu'u cha' jo'o 'in nten, lo'o yu kula 'in ne' judío; ndyo' ti'in ne' se'en ndi'in Caifás nu ngwa x'nan nchga sti jo'o kwa.
40026004	Kan' y'ni su'wa ne' cha' 'in ne' lo'o ta'a ne' sa ña'an ku'ni ne' cha' xñi mnan ti ne' 'in Jesús, cha' kujwi ne' 'in yu.
40026005	―Ja su'we xñian 'in yu tsan ta'a ―ndukwin ne' kan'―. Kasin' 'a ti' nchga nten nu ndi'in tsan ta'a, tlyu 'a cha' wsuun ka bra kan' ―ndukwin ne' kan'.
40026006	Ngwa ska tsan mdi'in Jesús kichen Betania, na'an tyi Simón nu yu'wi kicha ngatsu' kuna' 'in mdi'in yu.
40026007	Kan' mdiyan ska nu kuna'an se'en ndi'in Jesús nu mda'an lo'o ska te'én lyu' ti nu ndya' lo'o kee alabastro; msa'an te'én lyu' ti kan' nsu'wi tyi'a xi tyi'i nu ka'an nga'an. Lo'o mslu tukwa nu kuna'an kan' tyi'a xi tyi'i lo jlyu'we Jesús se'en ndukwa yu tu'wa msaa.
40026008	Bra nu na'an ne' nu ngi'ni xa'an cha' 'in yu sa ña'an nu y'ni nu kuna'an kan', msin' 'a ti' ne' 'in nu kuna'an kan' bra kan'. ―¿Ni cha' mslu ji nu kuna'an kwa tyi'a xi tyi'i kan' chun' yu? ―ndukwin ne' kan'―.
40026009	Ka'an 'a nga'an tyi'a xi tyi'i kwa. ¿Ni cha' ja yjwi' ne' 'in ran cha' kaja tñi ta ne' 'in ne' ti'i? ―ndukwin ne' nu ngi'ni xa'an cha' 'in yu.
40026010	Bra nu mgii ti' Jesús cha' nu nda'an tiye ne' kan', ykwi' yu lo'o ne' bra kan': ―¿Ni cha' msin' ti' wan 'in nu kuna'an re? ―ndukwin Jesús 'in ne' kan' bra kan'―. Ska cha' su'we 'a y'ni nu kuna'an re lo'oǔn.
40026011	Nchga tsan ndi'in ne' ti'i lo'o wan lo chalyuu cha' taya' wan 'in ne', lo'o na' ni, wa tyii ti tsan nu ndi'iǐn lo'o wan.
40026012	Wa mslu nu kuna'an re tyi'a xi tyi'i chuǔn' bra nu wa ndla ti kajaǎn, cha' ku'ni xu'we tyukwi ña'aǎn cha' katsiǐn'.
40026013	Chañi cha' nu chkwiǐn' lo'o wan ni, cha' nchga se'en nu kanen cha' 'ñaǎn ña'aan chalyuu, bra kan' kunan ne' nchga cha' nu y'ni nu kuna'an re ni, cha' tyu'wi ti' ne' cha' su'we 'a tñan nu y'ni nu kuna'an re tsan ni.
40026014	Lo'o Juda Iscariote ni, ta'a nda'an nu tii xka yu nu ngi'ni xa'an cha' 'in Jesús, mdo'o yu ndyaa yu se'en ndi'in sti jo'o nu lka ndloo bra kan'.
40026015	―¿Ni nkwa tñi ta wan liya' 'ñaǎn si kwa'uǔn tuwiin 'wan, cha' tsaa sñi wan 'in Jesús kan' a? ―ndukwin Juda 'in sti jo'o kan'. Mda ne' kalatyii tñi plata 'in Juda bra kan'.
40026016	Ti bra kan' mda'an naan yu sa ña'an ka taya' yu 'in ne' kan', ni ña'an bra ka 'in yu kwa'u mnan ti yu tuwiin 'in ne', cha' tsaa ne' se'en ndi'in Jesús.
40026017	Bra nu ngwa tsan ykwi' ta'a xa nu nchku ne' jaxlya nu ja yu'wi skwan tiye', kan' mdiyan ne' nu ngi'ni xa'an cha' 'in Jesús se'en ndi'in yu. Mnicha' ne' 'in yu bra kan': ―¿La nde ya' nchka tii' cha' ku'ni xu'we ba nan kuun siin cha' 'in ta'a pascua re? ―ndukwin ne' 'in Jesús.
40026018	―Tsaa wan lo kichen se'en ndi'in ta'a su'we nsu'wiǐn kan'. Chkwi' wan cha' re lo'o yu: “Ndukwin mstru 'ñaan cha' wa ndla ti tiya bra 'in yu. Lo'o ni, nchka ti' ti kwi' yu kula kan' ku siin ta'a pascua na'an tyii lo'o ne' nu ngi'ni xa'an cha' 'in yu.”
40026019	Mdo'o ne' nu ngi'ni xa'an kan' ndyaa ne' lo kichen, y'ni ne' nchga tñan nu wa ngulo Jesús 'in ne'; y'ni xu'we ne' nchga nan nu kunanjo'o 'in ne' cha' ku siin ne' ta'a pascua.
40026020	Xa wa msiin, bra kan' mdiyan Jesús na'an kan'. Nde kwa mdukwa yu lo'o ne' nu ngi'ni xa'an cha' 'in yu tu'wa msaa, yku siin ne'.
40026021	Mdyisnan ykwi' Jesús lo'o ne' bra kan': ―Chañi cha' nu nchkwiǐn' lo'o wan ni, cha' ndiya ska yu ta'a wan nu ku'ni trisiyun 'ñaǎn ya' ne' xa'an ―ndukwin Jesús 'in ne' kan'.
40026022	Xi'in 'a ti' ne' bra nu ynan ne' cha' kan'. Bra ti mdyisnan ne' mnicha' ne' 'in Jesús: ―X'naǎn, ¿ta na' nu tyaǎn 'iin ya' ne' xa'an a? ―ndukwin ska yu 'in Jesús. ―¿Ta na' a? ―ndukwin xka yu bra kan'. Lo'o ngwaña'an ndukwin xka ta ne' kan'.
40026023	Mxkwen Jesús 'in ne' bra kan': ―Ndi'in ska yu ta'a nchkuan siin ni, nu ska ti ni' ka'nan nchkuǔn lo'o yu, kan' lka nu ku'ni trisiyun 'ñaǎn lo'o ne' xa'an kan'.
40026024	Sa ña'an nu ndukwa cha' lo kityi 'in Ndiose, ngwaña'an ndi'in cha' ka 'ñaǎn, na' nu wa msu'wa Ndiose 'ñaǎn ndijyaǎn cha' kaǎn nten. ¡T'nan 'a nten nu tya 'ñaǎn ya' ne' xa'an! Su'we la ka 'in yu ni siya ja ngula yu chalyuu siya' ti.
40026025	Lo'o Juda nu ku'ni cha' kuxi kan', lo'o yu kan' mnicha' yu 'in Jesús bra kan': ―Mstru ―ndukwin Juda kan' 'in Jesús―, ¿ta na' lkaǎn nu tyaǎn 'iin ya' ne' xa'an a? ―Kwii' ―ndukwin Jesús 'in Juda bra kan'.
40026026	Laja nu nchku ne', bra kan' msñi Jesús ska jaxlya, ndya xu'we 'in Ndiose, msu'we jaxlya kan'. Mda yu yu'we jaxlya kan' 'in ne' nu ngi'ni xa'an cha' 'in yu bra kan'. ―Ku wan jaxlya re, cha' ña'an ti' kunaǎn', ngwaña'an lka re ―ndukwin Jesús 'in ne' kan'.
40026027	Chun' ndi'in la msñi Jesús ska basu mñun, ndya xu'we 'in Ndiose. Kan' mda yu basu mñun kan' 'in ne' nu ngi'ni xa'an cha' 'in yu. ―Nchga wan ko'o wan mñun re ―ndukwin Jesús―,
40026028	cha' ña'an ti' tneěn, ngwaña'an lka re. Lka re ska cha' nu kwa'u ñi 'wan cha' xiya' skan' Ndiose cha' lo'o nten chalyuu, xa nu kalu tneěn lo wsi. Ngwaña'an kulaa Ndiose 'in ka'an 'a ta'a nten wan, bra nu ku'ni Ni cha' tlyu ti' 'wan ki'ya nu ndukwi wan.
40026029	Chañi 'a cha' nu chkwiǐn' lo'o wan ni, cha' ja ko'oǔn 'a mñun ni, sa ña'an ya' nu tiya tsan kan' nu ko'oǔn 'in ran su'wa lo'o wan se'en ndi'in Stiǐn Ndiose nu lka ndloo la ti.
40026030	Bra nu yla tu'wa ne' ska kantu 'in Ndiose, bra kan' mdo'o ne' ndyaa ne' lo ki'ya Olivos.
40026031	Kan' ykwi' Jesús lo'o ne' kan': ―Ka jyu'u ti' nchga wan ña'an wan 'ñaǎn tla nda'a. Kan' ka sa ña'an ndukwa cha' lo kityi 'in Ndiose nu ngwa s'ni. Nde lka cha' kan': “Bra nu kujwiǐn 'in nu ña'ansiin 'in slya', xnan nchga slya' kan', tyaa i' bra kan'” ndukwin kityi kan'.
40026032	Lo'o na', bra nu tyu'uǔn xiya', bra kan' tsa'aǎn Galilea kulo ndukwa la. Tsaa naan wan 'ñaǎn nde kwa bra kan'.
40026033	Ykwi' Tyu lo'o Jesús bra kan': ―Ja kulaa yaǎn' 'iin siya' ti ―ndukwin Tyu bra kan'―. Ni siya nchga ne' xnan ne' 'iin, na' ni, ja xnaǎn 'iin.
40026034	Mxkwen Jesús 'in Tyu bra kan': ―Chañi katsaǎn' 'iin ni ―ndukwin yu―, cha' bra nu ti ji xi'ya la kwe'e tla nda'a, snan ya' chkwii' lo'o nten cha' ja nsu'wi lyoo 'ñaǎn; jlyo tiǎn' cha' ngwaña'an chkwii' lo'o ne'.
40026035	Xiya' ykwi' Tyu bra kan': ―Ni siya su'wa kajaǎn lo'oo, ja chkwiǐn' lo'o nten cha' ja nsu'wi lyoǔn 'iin ―ndukwin Tyu bra kan'. Kwi' ngwaña'an mxkwen nchga ne' nu ngi'ni xa'an cha' 'in Jesús bra kan'.
40026036	Chun' ndi'in la mdiyan Jesús lo'o ne' nu ngi'ni xa'an cha' 'in yu, yten ne' ska ni' lyo'oo se'en naan Getsemaní, nu ndi'in tu'wa kichen. ―Tyukwa wan chin' nde kwa ti ―ndukwin Jesús 'in ne' kan'―, bra nu tsa'aǎn nde kwa la chin' cha' chkwiǐn' lo'o Stiǐn Ndiose.
40026037	Ti ndyaa la Jesús ti chin' se'en lo'o Tyu lo'o ta'a tyukwaa sñi' Zebedeo bra kan'. Ngwa xi'in 'a ti' Jesús si'ya cha' tnun nu wa tyukwa ti yu.
40026038	Lo'o ykwi' Jesús lo'o ta'a snan ne' kan': ―Ni' kasiya 'ñaǎn nsu'wi ska cha' xi'in nu tlyu 'a. Ja taloǔn cha' xi'in 'a tiǎn'. Kanun wan nde ti, ndii ti ti' wan tyi'in wan lo'oǔn.
40026039	Ti ndyaa la yu chin' nde kwa bra kan'. Mdyisti yu nde tloo yu cha' xi'in 'a ti' yu. Ykwi' yu lo'o Ndiose, nde lka cha' nu ykwi' yu bra kan': ―Stiǐn, ¿ta ja nsu'wi 'a xka ña'an nu ku'niǐn tñan tnun re 'iin a?, cha' ja tyijiǐn 'aǎn nu ti'í si'ya cha' tnun re ―ndukwin Jesús 'in Ndiose Sti yu―. Ska ti cha' nchka tiǎn' ku'niǐn ña'aan tñan nu kuloo 'ñaǎn. Si'i na' kuloǔn tñan.
40026040	Chun' ndi'in la mxitukwi yu ndyaa yu se'en ndi'in ta'a snan ne' kan'. Laja' 'a ne' bra kan'. Lo'o ykwi' Jesús lo'o Tyu kan': ―¿Ta ja nchka tyi'in wan ndii ti tii' wan lo'oǔn ni siya ska bra ti a? ―ndukwin Jesús 'in yu―.
40026041	¡Ndii ti ti' wan tyi'in wan ni sikwa! Chkwi' wan lo'o Ndiose cha' ja ku'ni kune' xa'an kanan 'wan. Jlyo tiǎn' cha' tyukwi ti tiye wan nchka ti' wan ku'ni wan tñan re 'ñaǎn. Lo'o ja ndalo wan, kan' cha' ndla 'a yija' wan.
40026042	Xiya' ndyaa Jesús bra kan', cha' chkwi' yu lo'o Ndiose: ―Stiǐn ―ndukwin yu―, cha' ja ndiya xka ña'an ku'niǐn tñan 'iin, su'we la tyijiǐn nu ti'í sikwa, cha' nchka tiǎn' ku'niǐn nchga tñan nu ndloo 'ñaǎn.
40026043	Xiya' mxitukwi yu ndyaa yu se'en ndi'in ne' kan' bra kan'; lo'o na'an yu 'in ne' cha' laja' ne' xiya', cha' lye 'a yu'wi sla ne'.
40026044	Mxnun yu 'in ne' bra kan', ndyaa yu cha' chkwi' yu lo'o Ndiose xiya'. Ti kwi' cha' nu ykwi' yu ti tsan, ti kwi' cha' kan' ykwi' yu xiya'; wa mda'a snan ya' ykwi' yu lo'o Ndiose nu lka Sti yu bra kan'.
40026045	Chun' ndi'in la mxitukwi yu ndyaa yu xiya' se'en ndi'in ne' nu ngi'ni xa'an cha' 'in yu. ―¿Ti laja' wan a? ―ndukwin Jesús 'in ne' bra kan'―. ¿Ja ya tyo'o sla wan a? Xaa ti' wan ni, cha' wa mdiya bra nu xñi ne' xa'an 'ñaǎn, na' nu wa msu'wa Ndiose 'ñaǎn ndijyaǎn cha' kaǎn nten.
40026046	Tyituun wan cha' tyaan, cha' wa mdiyan yu nu ta 'ñaǎn ya' ne' xa'an kan'.
40026047	Bra nu ykwi' Jesús cha' kan', bra ti mdiyan Juda se'en ndi'in ne'. Ti kwi' ta'a ne' nu ngi'ni xa'an cha' 'in Jesús ngwa Juda kan'. Lo'o ka'an 'a nten mdiyan lo'o yu, nu ndiya xtyi wsuun 'in, nu ndiya yka 'in; mdiyan ne' xa'an kan' tñan nu ngulo sti jo'o nu lka ndloo, ti kwi' tñan nu ngulo nchga yu kula nu lka ndloo, mdiyan ne'.
40026048	Lo'o Juda ni, kan' lka nu wa ta ti 'in Jesús ya' ne' xa'an kan'. Nde lka cha' nu wa ytsa' Juda 'in ne' ti tsan: ―Ska ti yu nu xñiǐn si' ta'a ba lo'o, kan' yu xñi wan. Ngwaña'an ykwi' Juda lo'o ne' ti tsan,
40026049	kan' cha' ndyaa yu kan' se'en ndi'in Jesús cha' xñi si' ta'a yu lo'o. ―¿Ni rsun ndaa ni, Mstru? ―ndukwin Juda 'in Jesús. Msñi Juda si' Jesús.
40026050	Lo'o ykwi' Jesús lo'o Juda bra kan': ―Ta'a su'we nsu'wiǐn ngwa nu'win ti xkan' ―ndukwin Jesús―. ¿Ni tñan ndijyaan re ni a? Lo'o msñi ne' xa'an kan' 'in Jesús, cha' tyaa lo'o ne' 'in yu bra kan'.
40026051	Lo'o ska nten nu mda'an lo'o Jesús, bra ti ngulo yu xtyi wsuun 'in yu, mdijin ku' yu jin nxkan msu 'in x'nan sti jo'o bra kan'.
40026052	Bra ti ngulo Jesús tñan 'in yu kan': ―Tyukwan xtyi wsuun kwa 'iin ―ndukwin 'in yu kan'―. Nchga nten nu nxuun lo'o xtyi, kwi' ngwaña'an kaja ne' kan' lo'o xtyi.
40026053	¿Ja jlyo tii' a? Bra nu jñaǎn 'in Stiǐn, bra ti kulo Stiǐn tñan cha' kan tii tyukwa ta angajle 'in Ni, cha' taya' ne' 'ñaǎn.
40026054	Lo'o ja nchka ti' ba ngwaña'an. Ndi'in cha' ka ña'aan cha' nu ndukwa lo kityi kula 'in Stiǐn Ndiose.
40026055	Lo'o ykwi' Jesús lo'o ña'aan ta nten xa'an nu ndijyan cha' xñi 'in yu: ―¿Ni cha' ndijyan wan lo'o xtyi wsuun 'wan, lo'o yka 'wan, cha' xñi wan 'ñaǎn a? ―ndukwin Jesús 'in ne'―. ¿Ta ne' nu y'ni kunan lkaǎn, xke' ti' wan a? Tyun 'a tsan mdi'iǐn ni' lyaa tnun 'wan, ngwa'uǔn cha' 'in Ndiose 'in nten, lo'o ja msñi wan 'ñaǎn bra kan'.
40026056	Sa ña'an nu ngwa'an ne' lo kityi nu ngwa s'ni, ne' nu ykwi' cha' 'in Ndiose lo'o nten, ngwaña'an ngi'ni wan lo'oǔn ni. Kan' mdo'o nchga ne' nu ngi'ni xa'an cha' 'in yu, msnan ne' bra kan'.
40026057	Chun' ndi'in la mdiyan lo'o ne' xa'an kan' 'in Jesús tloo Caifás, x'nan sti jo'o. Tu' na'an tyi yu kan' wa ndyo' ti'in nchga mstru nu ndu'u cha' jo'o lo'o nchga yu kula nu lka ndloo.
40026058	Lo'o Tyu kan' ni, tijyu' ti nda'an ña'an yu chun' ne' nu msñi 'in Jesús, sa ña'an ya' nu mdiyan ne' tu lo'oo 'in x'nan sti jo'o kan'. Kwi' yten Tyu ni' lyo'oo kan', su'wa ti ndukwa yu lo'o ne' policía, cha' nchka ti' yu ña'an yu sa ña'an ku'ni lyo'o ne' 'in Jesús.
40026059	Nchga ne' wsiya, lo'o nchga sti jo'o nu lka ndloo, lo'o nchga yu kula kan', ndyaa naan ne' sa ña'an ka xtya ne' ki'ya 'in Jesús, cha' nchka 'a ti' ne' kujwi ne' 'in yu, lo'o ja mjwi 'a nten nu kujwi' xu'wa 'in yu ya' ne' nu lka ndloo kan'.
40026060	Ja mjwi ña'an ku'ni ne'. Ka'an 'a nu kwiñi yan se'en ndi'in ne' nu lka ndloo kan', cha' xtya ne' ki'ya 'in Jesús; lo'o ja su'wa cha' nchkwi' yu kwiñi kan'. Xa wa tyii ti cha' bra kan', mdiyan tukwa nu kwiñi nu ykwi' cha' re:
40026061	―Nde lka cha' nu ykwi' nu ki'yu kwa: “Ka 'ñaǎn ku'ni tyiǐn laa tnun re 'in Ndiose, lo'o ka 'ñaǎn kwiñaǎn 'in ran xiya'; chun' snan tsan ti tyii tya' laa 'ñaǎn” ndukwin Jesús kwa ―ngwaña'an ndukwin nu kwiñi kan'.
40026062	Mdyituun x'nan sti jo'o bra kan', ykwi' yu lo'o Jesús: ―¿Ni cha' mstya ne' re ki'ya 'iin? ―ndukwin sti jo'o kan'―. ¿Ni cha' ja xkween 'in ska cha' nchkwi' ba?
40026063	Ja ska cha' mxkwen Jesús 'in sti jo'o. Chun' ndi'in la ngulo sti jo'o kan' tñan 'in yu: ―Chabiya' 'in Ndiose nu lu'u ndloǔn tñan re 'iin ni: Katsaa' lyaa 'wa si chañi cha' Krixtu lka nu'win, si lkaa ska ti nu lka Sñi' Ndiose.
40026064	―Kwiǐn' lkaǎn, sa ña'an nu ndukwiin cha' lkaǎn ―ndukwin Jesús bra kan'―. Lo'o xka cha' katsaǎn' 'wan ni, cha' nde loo la ña'an wan 'ñaǎn xa nu tyukwaǎn la'a se'en kwin se'en ndukwa Stiǐn Ndiose, nu nchka 'in nchga tñan, na' nu wa msu'wa Ni 'ñaǎn ndijyaǎn cha' kaǎn nten. Lo'o ña'an wan xa nu kaǎn xiya' laja ko bra kan'.
40026065	Lo'o x'nan sti jo'o kan' ni, ti ykwi' ti yu msaa' yu ste' yu bra kan', cha' msin' 'a ti' yu. ―Kwiñi 'a yu re, cha' kuxi nchkwi' yu re 'in Ndiose ―ndukwin sti jo'o kan' 'in ña'aan ta ne' nu lka ndloo bra kan'―. Ja ndi'in cha' xtya xka nten ki'ya 'in yu re, cha' wa ynaan cha' tnun 'a cha' kuxi ykwi' yu re, xa nu ndukwin yu cha' Sñi' Ndiose lka yu.
40026066	¿Ni sa ña'an nka tiye wan ni a? Bra ti mxkwen ne' 'in x'nan sti jo'o kan': ―Ndi'in cha' kaja yu ―ndukwin ne' kan'.
40026067	Chun' ndi'in la msu'wa sne' ne' tloo Jesús; mji'in ne' 'in yu. Lo'o xka ta ne', kan' ykwan' tloo Jesús.
40026068	Lo'o ykwi' ne' lo'o yu bra kan': ―Nu'win ndukwiin cha' Krixtu lkaa, kwi' ndukwiin cha' Ndiose msu'wa 'iin ndijyaan chalyuu. Su'we sikwa. Katsaa' ñi 'wa: ¿Ni sa ña'an naan yu nu mykwan' 'iin a? Si chañi cha' ndii tii' ―ndukwin ne' kan' 'in Jesús.
40026069	Lo'o Tyu kan' ni, chun' na'an ti mdukwa yu kan'. Kan' mdiyan ska nu kuna'an msu 'in sti jo'o se'en ndukwa yu. ―Lo'o nu'win nda'aan su'wa ti lo'o Jesús, ne' Galilea kwa ―ndukwin nu kuna'an kan' 'in Tyu bra kan'.
40026070	Lo'o kwen mxkwen Tyu 'in nu kuna'an kan', cha' kunan nchga nten bra kan': ―Ja nchka biya' tiǎn' cha' nu nchkwii' ―ndukwin Tyu 'in nu kuna'an kan'.
40026071	Bra ti mdo'o tsu' Tyu mdyituun yu kwi' se'en ti tulo'oo kan'. Chun' ndi'in la na'an xka nu kuna'an nu lka msu 'in sti jo'o, ykwi' lo'o nten nu nduun kwi' se'en ti: ―Su'wa ti nda'an nu ki'yu re lo'o Jesús Nazaret kwa ―ndukwin nu kuna'an kan' bra kan'.
40026072	Xiya' ykwi' Tyu xka cha' kwiñi, cha' si'i kan' lka yu: ―Ja siya' yu'wi lyoǔn 'in nu ki'yu kwa ―ndukwin Tyu 'in ne' bra kan'.
40026073	Chun' ndi'in la chin' mdiyan xka ta nten nu nduun nde kwa ti cha' chkwi' ne' lo'o Tyu bra kan': ―Chañi cha' ta'a nda'an nu ki'yu kwa lkaa ―ndukwin ne' 'in yu―, cha' su'wa ti nnen cha' nu nchkwii' lo'o ta'a kichen tyi yu kwa.
40026074	Lye 'a ykwi' Tyu xiya' bra kan', cha' ta Ndiose nu ti'í 'in yu si cha' kwiñi lka nu nchkwi' yu. ―Ja siya' yu'wi lyoǔn 'in nu ki'yu kwa ―ndukwin Tyu 'in ne'. Bra ti msi'ya la kwe'e bra kan'.
40026075	Kan' ndyaa yu'wi ti' Tyu cha' nu ykwi' Jesús lo'o yu ti tsan: “Bra nu ti ji ti xi'ya la kwe'e tla ni, snan ya' chkwii' lo'o nten cha' ja nsu'wi lyoo 'ñaǎn.” Ngwaña'an ndukwin Jesús 'in yu ti tsan la, kan' cha' mdo'o yu ndyaa yu bra kan'; nganan 'a yu ndyaa yu cha' xi'in 'a ti' yu bra kan'.
40027001	Bra nu ngwi'ya xaa xka tsan, xiya' ndyo' ti'in nchga sti jo'o nulka ndloo lo'o nchga yu kula 'in ne' judío, cha' ka su'wa cha' 'in ne' lo'o ta'a ne', sa ña'an ka kujwi ne' 'in Jesús.
40027002	Mskan' ne' 'in Jesús bra kan', ndyaa lo'o ne' 'in tloo Poncio Pilato, nu ngwa gobernador romano.
40027003	Lo'o Juda nu y'ni trisiyun 'in Jesús ya' ne' xa'an kan', na'an yu cha' wa kujwi ti ne' 'in Jesús; ngwa xi'in 'a ti' yu bra kan'. Bra ti ndya yu kalatyii tñi plata kan' 'in yu nu lka ndloo kan' xiya'.
40027004	―Ndi'in ki'ya 'ñaǎn ―ndukwin Juda kan' 'in yu nu lka ndloo―, cha' wa yjwiǐn' ska nten luwi 'wan, cha' kujwi wan 'in ―ndukwin. Mxkwen yu nu lka ndloo kan' 'in Juda bra kan': ―Si'i cha' 'wa lka cha' kan' ―ndukwin ne' nu lka ndloo―. Si ndi'in ki'ya 'iin, cha' 'iin lka kan'.
40027005	Kan' cha' mslu Juda tñi plata kan' ni' lyaa tnun tloo yu nu lka ndloo kan', mdo'o yu ndyaa yu bra kan'. Lo'o Juda kan', ti ykwi' ti yu yjwi yu 'in yu; mskan' yu ti su ynin yu, lo'o nguun yu ti su lo yka, mskan' tukwi yu 'in yu, ti ykwi' ti yu. Kan' mxtyuu loo yu lyuu, ngujwi yu bra kan'.
40027006	Msñi sti jo'o nu lka ndloo tñi kan' bra kan'. ―¿Ni sa ña'an ku'nian sikwa a? ―ndukwin sti jo'o 'in ta'a ne'―. Ja ndiya chabiya' xtyaan tñi re lo'o lomstan nu wa mda nten 'in Ndiose ni' lyaa re, cha' tñi nu mjwi 'in yu cha' y'ni yu trisiyun 'in ska nten lka tñi re ―ndukwin sti jo'o kan'.
40027007	Lo'o ngwa su'wa cha' 'in ne' lo'o ta'a ne', cha' xi'i ne' ska lo'oo 'in nten lo'o tñi kan', se'en mñan ne' katun' nu ngwa s'ni; kaja se'en ni' lyo'oo kan' katsi' ayman 'in ne' xka la'a tsu'.
40027008	Kan' cha' nchkwi' ne' cha' 'in yuu kan' ni: Ni' lyo'oo se'en ngalu tnen nten, ngwaña'an naan yuu kan' 'in ne' sa bra ni.
40027009	Ayman Jeremías nu ykwi' cha' 'in Ndiose lo'o nten nu ngwa s'ni, wa ngwa'an yu cha' re cha' 'in tñi plata kan' lo kityi, ska cha' nu ka nde loo la: “Kalatyii tñi plata (sa kwa nsu'wi lyo ska nten, ndukwin ne' Israel ta'aan).
40027010	Lo'o msñi ne' tñi kan', msi'i ne' ska lo'oo 'in nten nu mñan katun' nu ngwa s'ni. Kan' ngwa tñan nu ngulo Ni 'ñaǎn, Ndiose nu nka X'naan” ndukwin Jeremías.
40027011	Chun' ndi'in la mdiyan lo'o ne' 'in Jesús tloo nu nka gobernador kan', mnicha' nu lka ndloo kan' 'in Jesús bra kan': ―¿Ti kwii' lkaa ree 'in ne' judío a? ―ndukwin nu lka ndloo 'in Jesús. ―Ti kwiǐn' lkaǎn ti kwi' sa ña'an nu ndukwiin cha' lkaǎn ―ndukwin Jesús bra kan'.
40027012	Lo'o tyun sti jo'o nu lka ndloo lo'o yu kula kan', mstya ne' ki'ya 'in Jesús; ja mxkwen 'a Jesús 'in ne' kan'.
40027013	Chun' ndi'in la xiya' ykwi' Pilato lo'o Jesús bra kan': ―¿Ta ja ynaan cha' kuxi nu nchkwi' ne' kwa 'iin a? ―ndukwin nu lka ndloo kan' 'in Jesús.
40027014	Ja mxkwen 'a Jesús 'in ne'; ja ska cha' ykwi' yu, kan' cha' nduwe 'a ti' Pilato kan' na'an yu 'in Jesús.
40027015	Nchga yijan bra nu nchka ta'a kan', ndlaa nu nka gobernador 'in ska presu, ti kwi' presu nu jñan ne' judío 'in.
40027016	Tsan kan', ndi'in ska yu ki'yu nu naan Barrabás ni' ña'an chkwan, ska nten nu ndukwi 'a ki'ya ngwa yu kan'.
40027017	Lo'o ka'an 'a ne' judío ni, ndyo' ti'in ne' tu' na'an 'in gobierno, lo'o mnicha' Pilato 'in ne' bra kan': ―¿Ti lka nchka ti' wan cha' kulaǎn ni a? ¿Ta su'we la lyaa Barrabás a? ¿O ta su'we la lyaa Jesús nu nchkwi' wan cha' lka Krixtu a? ―ndukwin Pilato 'in ne'.
40027018	Jlyo ti' Pilato, cha' ti'í 'a ti' ne' nu lka ndloo kan' ña'an ne' 'in Jesús, kan' cha' msu'wa ne' kan' 'in yu ni' ña'an chkwan.
40027019	Ti nduun nten ka'an kan' se'en ndi'in Pilato, lo'o ti ndukwa Pilato kan' lo yka xlya tnun se'en ngi'ni biya' yu cha' 'in nten. Kan' mdiyan ska msu se'en ndukwa yu, ytsa' msu cha' re nu wa ykwi' kwilyo'o Pilato: “Ja ska cha' ku'nii lo'o yu ki'yu kwa, nten su'we lka yu kwa” ndukwin nu kuna'an kan' 'in Pilato. “Tyukwi tla lye 'a mda'an cha' tiyeěn cha' 'in yu kwa. Wa ykwi' slaǎn cha' 'in yu kwa.”
40027020	Nchga sti jo'o nu lka ndloo lo'o yu kula kan', wa ykwi' ne' lo'o nten ka'an kan', cha' jñan ne' chabiya' 'in Pilato cha' kulaa yu 'in Barrabás nu ndi'in ni' ña'an chkwan kan', lo'o kujwi Pilato 'in Jesús bra kan'.
40027021	Chun' ndi'in la mnicha' gobernador kan' 'in ne' kan' xiya': ―¿Ti ka kulaǎn sikwa a? ―ndukwin Pilato 'in ne'. ―'In Barrabás ―ndukwin nten ka'an bra kan'.
40027022	―¿Ni ña'an ku'niǐn lo'o Jesús nu nchkwi' wan cha' nka Krixtu sikwa a? ―ndukwin Pilato bra kan'. ―¡Jwi'in ka'an wan 'in yu lo wsi! ―ndukwin nchga nten bra kan'.
40027023	―¿Ni cha' lka nchka ti' wan cha' kujwiǐn 'in yu re? ―ndukwin Pilato bra kan'―. ¿Ni ki'ya ndukwi yu a? Kwen 'a msi'ya lo'o ne' 'in Pilato bra kan': ―¡Jwi'in ka'an wan 'in yu lo wsi! ―ndukwin ne'.
40027024	Bra nu na'an Pilato cha' tlá 'a ngi'ni tloo ne', cha' msin' 'a ti' ne', jlyo ti' yu cha' ja xlyaa 'a ne' kunan ne' cha' nchkwi' yu lo'o ne' bra kan'. Kan' cha' ngulo yu tñan 'in ska msu cha' kan lo'o msu kan' ska si'yuu tyi'a. Mna' yu tloo nchga nten bra kan'. ―Luwi kanun yaǎn' ―ndukwin yu―, cha' si'i cha' 'ñaǎn kaja yu nu ja ska ki'ya ndukwi re ―ndukwin Pilato 'in ne'―. Cha' 'wan lka cha' kan'.
40027025	―Su'we ―ndukwin nchga nten kan'―. Ni siya kanun ki'ya chun' ba, nchga ba lo'o sñi' ba, ndi'in cha' kaja yu re.
40027026	Lo'o ngulaa Pilato 'in Barrabás kan', mji'in ne' 'in Jesús lo'o ti su. Kwi' ngulo Pilato tñan 'in ne' sndaru cha' tsaa lo'o ne' 'in Jesús bra kan', cha' jwi'in ka'an ne' 'in yu lo wsi.
40027027	Lo'o sndaru nu nduun kwan se'en ndi'in gobernador kan', msñi ne' 'in Jesús bra kan', ndyaa lo'o ne' 'in yu ni' ña'an 'in gobierno; ytsa' ne' 'in nchga sndaru nu ndi'in ni' ña'an kan', cha' tyo' ti'in ne' se'en nduun Jesús.
40027028	Lo'o ngulo ne' ste' Jesús, mxku' ne' ska te' nga'a 'in yu.
40027029	Kan' mxkwan ne' ti kiche' cha' ka ska sne'; mstya ne' sne' kan' ke Jesús, kwi' mstya ne' ska kii ya' la'a se'en kwin. Mduun xtyin' ne' tloo Jesús bra kan', cha' xtyi lyo'o liye' ti' ne' 'in yu; kan' cha' y'ni ne' ngwaña'an, sa ña'an si lka yu ska ree lo chalyuu. ―¡Ngi'ni tnun ba 'iin! ¡Nu'win lkaa ree 'in ne' judío! ―ndukwin sndaru 'in Jesús bra kan'.
40027030	Lo'o msu'wa sne' ne' tloo Jesús; msñi ne' kii kan', mji'in ne' ke Jesús bra kan'.
40027031	Bra wa mdyii mstyi lyo'o liye' ti' ne' 'in yu, bra kan' ngulo ne' te' nga'a kan', xiya' mxku' ne' nu lka ste' ka yu. Mdo'o sndaru bra kan', ndyaa lo'o ne' 'in Jesús tu'wa kichen cha' jwi'in ka'an ne' 'in yu lo wsi.
40027032	Tuwiin se'en ndyaa ne', ndyukwa ta'a ne' lo'o ska yu ki'yu nu naan Simón bra kan'; ne' Cirene lka yu kan'. Kan' ngulo sndaru tñan 'in Simón kan', cha' kwi'ya yu wsi nu ndi'ya Jesús.
40027033	Lo'o mdiya ne' ska lo nten nu naan Gólgota. Nde lka Gólgota cha'tñan 'ñaan: Ki'ya se'en ndiya tijyan ke jyo'o.
40027034	Kwi' mda ne' mñun mxtiyaa' lo'o ska tyi'a lyaa' cha' ko'o Jesús; xa nu yi'o biya' yu 'in ran, ja mslyaa 'a yu ko'o yu mñun kan' bra kan'.
40027035	Xa wa mstya ne' 'in yu lo wsi lo'o klavu, mdi'in jya sndaru cha' yaa kanan ta'a yu ti ka nu ku'ni kanan ste' Jesús bra kan'. Ti kwi' cha' ngwa cha' nu wa ngwa'an ayman nu ykwi' cha' 'in Ndiose lo'o nten nu ngwa s'ni: “Mtsa ne' steěn' lo'o ta'a ne' laja mdi'in jya ne'.”
40027036	Ti kwi' sndaru kan' mdi'in kwan kiya' wsi.
40027037	Mstya ne' letra ke wsi nu nchkwi' sa ña'an ki'ya ndi'in 'in Jesús: “Yu re lka yu Jesús, ree 'in ne' judío.” Ngwaña'an ngwa letra kan'.
40027038	Ti kwi' tsan kan' mstya ne' 'in tukwa nten nu wa y'ni kunan lo tyukwa wsi se'en nduun wsi 'in Jesús; ska ndukwi la'a se'en kwin 'in Jesús, lo'o xka ndukwi la'a se'en kaa 'in yu.
40027039	Lo'o ka'an 'a nten mdijin se'en nduun wsi kan', mxtyi lyo'o ne' 'in Jesús bra kan'.
40027040	―Yu re lka nu ku'ni tyii 'in laa tnun 'ñaan, ndukwin yu; lo'o ndukwin yu cha' kwiñan yu xka chun' snan tsan ti. Kulaa 'in ti ykwii' ti sikwa ―ndukwin ne' kan' 'in Jesús―. Si chañi cha' nu'win lkaa ska ti nu lka Sñi' Ndiose, ki'yaa lyaa lo wsi kwa sikwa ―ndukwin ne' 'in Jesús.
40027041	Lo'o sti jo'o nu lka ndloo, lo'o mstru nu ndu'u cha' jo'o, lo'o yu kula 'in ne' judío, nchga ne' nda'an na'an kwi'ya ne' 'in Jesús se'en ndukwi yu lo wsi, cha' xtyi lyo'o ne' 'in yu bra kan'.
40027042	―Ngulaa yu 'in xka ta nten; lo'o ja nchka 'in yu kulaa yu 'in yu, ti ykwi' ti yu ―ndukwin ne' nu lka ndloo kan'―. Ree 'in ne' Israel lka yu, ndukwin yu. Su'we la si ki'ya yu lo wsi kwa ni, cha' tsaa ña'an tian' 'in yu bra kan' ―ndukwin ne' kan' 'in ta'a ne'―.
40027043	Ndi'in ta yu 'in Ndiose cha' taya' Ni 'in yu, ndukwin yu; su'we la si kulaa Ndiose 'in yu ni, si chañi cha' su'we 'a nka tiye Ndiose ña'an 'in yu, cha' “Sñi' Ndiose lkaǎn” ndukwin yu re.
40027044	Lo'o yu nu y'ni kunan, ta'a mstya ne' 'in yu lo wsi, lo'o yu kan' mstyi lyo'o yu 'in Jesús bra kan'.
40027045	Chun' ndi'in la ngwa tla chalyuu snan bra; ti ndi'ya kwan mdyisnan cha' kan', sa bra wa snan siin mdyii cha' kan'.
40027046	Ti kwi' bra wa snan siin, kan' kwen 'a msi'ya Jesús: ―Elí, Elí, ¿lama sabactani? ―ndukwin yu. Nde lka cha' kan' cha'tñan: Ndiose Stiǐn, Ndiose Stiǐn, ¿ni cha' lka ngulaa yaa' 'ñaǎn ni?
40027047	Bra wa ynan nten nu nduun kwi' se'en ti, ykwi' ne' lo'o ta'a ne': ―Msi'ya yu re 'in ayman Elías ―ndukwin ne' bra kan'.
40027048	Bra ti msnan ska nten ndyaa y'ya ska kiche, ngucha' yu 'in ran lo'o mñun tiye'. Lo'o mskan' yu 'in ran lo yka tukwin cha' xtya yu 'in ran tu'wa Jesús cha' ko'o yu bra kan'.
40027049	Lo'o xka ta nten ndukwin: ―Kataan si chañi cha' kan ayman Elías cha' kulaa 'in yu ―ndukwin ne' kan'.
40027050	Chun' ndi'in la, kwen 'a msi'ya Jesús xiya'; mdo'o kasiya 'in yu, ngujwi yu bra kan'.
40027051	Ti kwi' ti bra mdaa' te' tlyu nu ndukwi loo jo'o ni' lyaa tnun. Nde tukwin ran mdaa' ran; sa ku' ti mdaa' ran, sa la lyuu ndi'in ran. Lo'o tyun kee tnun ngwa'a ran, chun' lye 'a mñan chalyuu.
40027052	Kwi' ngwaña'an, ngalaa kwaa se'en mtsi' ayman, lo'o tyun ayman nu mdi'in cha' 'in lo'o Ndiose nu ngwa s'ni, ndyu'u ayman kan' xiya',
40027053	mdo'o ne' ni' kwaa bra kan'. Chun' ndi'in la, xa wa ndyu'u Jesús xiya', ndyaa ne' kan' lo kichen Jerusalén, kichen nu ndiya la ti' Ndiose. Lo'o tyun nten na'an 'in ne' nu ngwa ayman kan', cha' wa ndyu'u ne' xiya'.
40027054	Lo'o sndaru nu ndi'in kwan 'in Jesús, lo'o capitán 'in sndaru kan', yuwe 'a ti' ne' bra kan'; lye 'a ytsen ne' xa nu na'an ne' sa ña'an ngwa cha' kan', sa ña'an ngwa xa nu lye 'a mñan chalyuu. ―Chañi cha' ska ti nu lka Sñi' Ndiose lka ayman re ―ndukwin sndaru kan'.
40027055	Tyukwi bra nu ngwa cha' kan', tijyu' ti mduun tyun nu kuna'an. Ne' ta'a mda'an Jesús ngwa ne' kan'; wa mdo'o ne' Galilea lo'o yu cha' mdaya' ne' 'in yu. Mduun ti nu kuna'an kan', na'an kwi'ya ne' ndukwi Jesús lo wsi;
40027056	lo'o Liya Magdalena, lo'o Liya jya'an Santiago jya'an Se, lo'o nu lka jya'an sñi' Zebedeo, na'an ta'a ne' kan' sa ña'an ngwa 'in Jesús.
40027057	Bra wa msiin la mdiyan ska yu kuliya' nu naan Se, ska ne' kichen Arimatea lka yu. Lo'o Se kan' y'ni xa'an yu cha' 'in Jesús.
40027058	Ti tsan la wa yaa yu se'en ndi'in Pilato, mjñan yu chabiya' cha' tsaa lo'o yu 'in ayman Jesús cha' katsi'. Mda Pilato chabiya' 'in yu bra kan', ngulo Pilato tñan 'in sndaru cha' ta ne' ayman kan' 'in Se.
40027059	Kan' mxiin Se ska te' luwi chun' ayman kan', ndyaa lo'o yu 'in ayman kan' cha' katsi' bra kan'.
40027060	Mtsi' yu 'in ayman kan' ni' ska tukee nu tka ngulu ti ne' si' yuu, cha' ka kwaa se'en katsi' ti kwi' Se bra nu kaja yu, mske' ti' yu. Mdukun' Se tu'wa kwaa lo'o ska kee tlyu, mdo'o yu ndyaa yu bra kan'.
40027061	Lo'o Liya Magdalena lo'o xka Liya, ndukwa ne' kwi' se'en ti tu'wa kwaa kan'.
40027062	Wa ngwa xka tsan ni, wa mdyii y'ni ne' judío tñan 'in ne', cha' ku'ni xu'we ne' ta'a se'en nxitña' ne'. Kan' ndyo' ti'in nchga sti jo'o nu lka ndloo lo'o ne' fariseo kan' se'en ndi'in Pilato bra kan'.
40027063	Ykwi' ne' lo'o Pilato bra kan': ―Yu kula ―ndukwin ne' 'in Pilato―, nsu'wi ti' bare cha' nu ykwi' yu kwiñi kan' xa nu ti lu'u yu: “Xa mda'a snan tsan, bra kan' tyu'uǔn xiya'” ndukwin yu.
40027064	Kan' cha' su'we la si kulo wan tñan cha' ku'ni sndaru kwan tu'wa kwaa kan' snan tsan, cha' ja ta 'a chabiya' 'in ne' nu y'ni xa'an cha' 'in yu, cha' ja tsaa 'a ne' kan' ku'ni ne' kunan 'in ayman kan'. Ja kaja ña'an chkwi' ne' cha' kwiñi cha' wa ndyu'u ayman kan' xiya' bra kan'. Wa msñi nten cha' kwiñi nu ykwi' ayman kan' nu ngwa xkan'; lo'o ni, si tsaa ña'an ti' nten cha' wa ndyu'u ayman kan' xiya', tlyu la cha' kwiñi ka si xñi ne' cha' kan'.
40027065	Lo'o mxkwen Pilato 'in ne' nu lka ndloo kan' bra kan': ―Ndiya sndaru 'wan ―ndukwin Pilato―. Yaa lya wan lo'o sndaru kan', cha' tukun' su'we wan tu'wa kwaa kan' sa ña'an nu nchka ti' wan, ti ykwi' ti wan.
40027066	Mdo'o ne' nu lka ndloo bra kan', ndyaa ne' lo'o ska ta sndaru 'in ne', mdukun' tsaa ne' tu'wa kwaa kan' lo'o ska lo kiña' tla nu yu'wi sello 'in ne', cha' ja kulo 'a nten kee tlyu nu nchkun' tu'wa kwaa kan'. Lo'o ngulo ne' tñan 'in sndaru kan', cha' ku'ni yu kwan tu'wa kwaa bra kan'.
40028001	Xa wa mdyii tsan nu nxitña' ne', wa ki'ya ti xaa tsan kulo 'in smnan, bra kan' ndyaa Liya Magdalena lo'o xka Liya kan', chun' nchka ti' ne' ña'an ne' se'en ngatsi' ayman Jesús.
40028002	Lye 'a mñan chalyuu bra kan', cha' ngwi'ya ska angajle 'in nu nka X'naan nu ndi'in nde ni' kwan, ngwi'ya lo yuu tu'wa kwaa kan'. Kwi' ngulo angajle kan' kee tlyu nu ngwa'an tu'wa kwaa, ndyaa tukwa chun' kee kan' bra kan'.
40028003	Ña'an ti' xaa ndyuwi, ngwaña'an ña'an xaa tloo angajle kan', kwi' lye 'a ngaten ste' angajle kan'.
40028004	Bra nu na'an sndaru 'in angajle kan', ytsen 'a yu, mchkwan 'a yu bra kan'; mlyuu yu lyuu sa ña'an ka si wa ngujwi yu, ngwaña'an msu yu cha' ytsen 'a yu.
40028005	Ykwi' angajle lo'o nu kuna'an kan' bra kan': ―Ja kutsen wan ―ndukwin 'in nu kuna'an―. Jlyo tiǎn' cha' nda'an naan wan 'in Jesús nu ngujwi lo wsi.
40028006	Ja ndi'in yu kan' nde re cha' wa ndyu'u yu xiya', sa ña'an nu ykwi' yu lo'o wan nu ngwa xkan'. Kan wan, kan na'an wan se'en yu'wi ayman kan'.
40028007	Bra wa na'an wan, tyaa ytsa' wan cha' re 'in ne' nu ngi'ni xa'an cha' 'in yu kan': “Ja nsu'wi 'a ayman kan' ni' kwaa re, cha' wa ndyu'u yu xiya'; wa tsaa ti yu Galilea kulo ndukwa la 'wan, la kan' ña'an wan 'in yu”. Sa kwa ti cha' ndi'in cha' katsaǎn' 'wan ―ndukwin angajle 'in nu kuna'an kan'.
40028008	Bra ti mdo'o nu kuna'an kan' tu'wa kwaa, ndyaa ne'. Lo'o su'we 'a ngwa tiye ne', ni siya ytsen ne' chin'. Msnan ne', ndyaa ytsa' ne' 'in ne' nu ngi'ni xa'an cha' 'in Jesús.
40028009	Tuwiin ndyukwa ta'a Jesús lo'o nu kuna'an kan', ykwi' yu lo'o ne'. Bra ti mduun xtyin' nu kuna'an kan' se'en nduun Jesús, msñi ne' kiya' yu, y'ni tnun ne' 'in yu bra kan'.
40028010	―Ja kutsen wan ―ndukwin Jesús 'in ne' kan' bra kan'―. Tyaa ytsa' lya wan 'in ta'aǎn cha' ndi'in cha' tsa'aǎn Galilea, la kan' tyukwa ta'aǎn lo'o ne'. Ngwaña'an chkwi' wan lo'o ne' kwa.
40028011	Bra nu ndyaa nu kuna'an kan', lo'o ndyaa sndaru nu mdi'in kwan tu'wa kwaa kan'; ndyaa ne' lo kichen, ndyaa ytsa' ne' 'in sti jo'o nu lka ndloo nchga cha' nu ngwa tu'wa kwaa kan'.
40028012	Bra ti ndyo' ti'in nchga sti jo'o nu lka ndloo lo'o nchga yu kula 'in ne' judío, cha' skan' cha' lo'o ta'a ne', sa ña'an cha' chkwi' ne' lo'o nchga nten. Kwi' mda ne' nu lka ndloo kan' ka'an 'a tñi 'in sndaru bra kan', cha' ja chkwi' ne' cha' nu ngwa kan'.
40028013	―Nde ña'an chkwi' wan lo'o nten: “Bra nu yija' ba tla, bra kan' yan ne' nu y'ni xa'an cha' 'in ayman Jesús kan', ngulo mnan ne' 'in ayman kan'.” Ngwaña'an chkwi' wan lo'o nten ―ndukwin ne' nu lka ndloo kan' 'in sndaru―.
40028014	Lo'o si kunan gobernador nu lka ndloo 'ñaan cha' re, bra ti chkwi' ba lo'o yu cha' ja ta 'a yu nu ti'í 'wan bra kan'. Ngwaña'an ykwi' ne' nu lka ndloo kan' lo'o sndaru.
40028015	Msñi sndaru tñi bra kan'; mdo'o ne' ndyaa ne' cha' chkwi' ne' lo'o nten sa ña'an tñan nu ndi'in cha' chkwi' ne'. Kan' cha' sa bra ni, ti ndyaa ña'an ti' ne' judío cha' ngwaña'an ngwa 'in ayman Jesús.
40028016	Chun' ndi'in la mdo'o tii xka ne' nu ngi'ni xa'an cha' 'in Jesús, ndyaa ne' nde lo yuu 'in Galilea; ndyo' ti'in ne' lo ki'ya se'en ndukwin Jesús cha' tyukwa ta'a ne' lo'o bra kan'.
40028017	Bra nu na'an ne' 'in Jesús cha' ndijyan yu se'en ndi'in ne', bra kan' y'ni tnun ne' 'in yu, ni siya ndi'in chin' ta'a ne' nu ja ya tsaa ña'an su'we ti' 'in yu.
40028018	Mdiyan Jesús kwi' se'en la, ykwi' lo'o ne' bra kan': ―Wa mda Stiǐn Ndiose nchga chabiya' 'ñaǎn cha' lkaǎn ndloo 'in nchga nan, ni siya nchga nan nu nsu'wi se'en ndi'in Ni nde ni' kwan, ni siya nchga nan nu nsu'wi lo chalyuu ―ndukwin Jesús 'in ne'―.
40028019	Yaa wan nchga kichen lo chalyuu cha' ku'ni xa'an nchga nten cha' 'ñaǎn. Kwi' tukwatya wan 'in ne' chabiya' 'in Stiǐn Ndiose, ngwaña'an chabiya' nu ndi'in 'ñaǎn cha' lkaǎn Sñi' Ni, kwi' ngwaña'an chabiya' 'in Tyi'i Ndiose tukwatya wan 'in ne' bra kan'.
40028020	Kwa'u wan 'in ne' kan', cha' ku'ni ne' nchga tñan nu wa ngwa'uǔn 'wan. Lo'o tyu'wi ti' wan cha' nu ykwiǐn' lo'o wan, cha' na' lkaǎn nu tyi'iǐn lo'o wan nchga tsan sa ña'an ya' nu tsaa tii chalyuu. Sa kwa ti cha' ykwi' Jesús.
41001001	Nde nda'aǎn cha' nu lka suun cha' su'we 'in Jesucristo, ska ti nu lka Sñi' Ndiose.
41001002	Ayman Isaías, nu ykwi' lo'o nten cha' 'in Ndiose nu ngwa s'ni, ngwa'an yu lo kityi sa ña'an nu ka tyisnan cha' re. Nde lka cha' nu ngwa'an yu kan': Kuloǔn tñan 'in ska nten nu ka skan 'ñaǎn, ndukwin Ndiose 'in Krixtu, cha' tsaa yu kulo ndukwa la. Kan' lka nu slaa tuwiin se'en tsaa, ndukwin Ni.
41001003	Kwen xi'ya yu ni' kixin'. Nde lka cha' nu chkwi' yu lo'o nten: “Slaa lya wan ska tuwiin se'en kan nu lka X'naan; xñi su'we wan tuwiin se'en tyijin ykwi'”.
41001004	Sa ña'an cha' nu ngwa'an Isaías kan', ngwaña'an ndyo'o tukwa Xuwa ni' kixin' se'en ja ndi'in nten. Kan' ykwi' yu lo'o nten cha' ka jyu'u ti' ne' 'in nchga cha' kuxi nu ndi'in 'in ne', cha' kulaa ya' ne' cha' kuxi kan', cha' ngwaña'an ku'ni Ndiose cha' tlyu ti' 'in ne' kan'. Bra kan' tukwatya Xuwa 'in ne' kan', ndukwin.
41001005	Mdyo' ti'in ka'an 'a nten se'en ndi'in Xuwa kan'; ndijyan ne' kichen xuwe ti nu ndi'in lo yuu 'in Judea, lo'o ndijyan ne' Jerusalén nu lka kichen tnun kan' se'en ndi'in yu. Nten nu mjyu'u 'a ti' 'in cha' kuxi nu ndi'in 'in ne', mjñan ne' 'in Ndiose cha' ku'ni tyii Ni cha' kuxi kan', lo'o mdukwatya Xuwa 'in ne' kan' lo tyi'a chku Jordán bra kan'.
41001006	Lo'o Xuwa kan', lku' yu ska te' kichan' camello, lo'o nchkan' kijin si' yu. Nchku yu sku' lo'o kwiña' kwitun.
41001007	Nde lka cha' nu ykwi' yu lo'o nten kan': ―Ndiya ska nten nu wa kan ti; wa msu'wa yu 'ñaǎn cha' ndijyaǎn ndla la, ni siya yu kan' lka ndloo la ―ndukwin Xuwa 'in ne'―. Lo'oǔn, ku'niǐn tnuǔn 'in yu kan'; su'we 'a ka tiyeěn ni siya xtiǐn' ti nu ndukwa snan yu kan'.
41001008	Lo'o tyi'a ti ndukwatyaǎn 'wan; yu kan' ni, ja tukwatya 'a yu 'in nten lo'o tyi'a ti, ku'ni yu cha' kanun Tyi'i Ndiose ni' kasiya 'in ne' cha' ka luwi ne' siya' ti, bra nu tukwatya yu 'in ne'.
41001009	Xka tsan la tiya' la chin', mdo'o Jesús kichen Nazaret nde lo yuu 'in Galilea, ndyaa yu se'en ndi'in Xuwa nde tu'wa chku Jordán. Bra kan' mdukwatya Xuwa 'in Jesús lo tyi'a chku kan'.
41001010	Bra wa tyo'o ti Jesús lo tyi'a, bra kan' na'an yu cha' wa ngalaa tuwiin nde ni' kwan. Bra kan' ngwi'ya Tyi'i Ndiose se'en nduun Jesús; sa ña'an ndukwi ska kiñi cha kuun, ngwaña'an ngwi'ya Tyi'i Ndiose chun' Jesús bra kan'.
41001011	Lo'o ynen ykwi' Ndiose se'en ndi'in Ni nde ni' kwan bra kan'. Nde lka cha' nu ykwi' Ni: ―Ska ti nu lka Sñiěn' lka yu re, lo'o su'we 'a lka tiyeěn ña'aǎn 'in yu ―ndukwin Ndiose cha' 'in Jesús. ―Ndiya 'a tiǎn' 'in yu ―ndukwin Ni.
41001012	Lo'o bra ti ndyaa lo'o Tyi'i Ndiose 'in Jesús ni' kixin' se'en ja ndi'in nten bra kan'.
41001013	Tu'wa tsan ngunun Jesús ska ti yu ni' kixin' bra kan', mdi'in yu lo'o 'ni tlá ni' kixin'. Kan' mdiyan Satanás se'en ndi'in yu, ngwa ti' kwiñi lyo'o 'in Jesús si ku'ni yu cha' kuxi. Xa wa mdyii cha' kan', mdiyan angajle se'en ndi'in Jesús cha' taya' 'in yu, cha' talo yu la chin' se'en ndi'in yu.
41001014	Chun' ndi'in la msu'wa ne' 'in Xuwa ni' ña'an chkwan. Bra kan' yan Jesús nde lo yuu 'in Galilea, ngwa'u yu 'in ne' sa ña'an lka cha' su'we 'in Ndiose.
41001015	―Wa ndiya bra cha' ka Ndiose ndloo ni' kasiya 'in nten ―ndukwin Jesús―. Ka jyu'u ti' wan 'in nchga cha' kuxi nu ndi'in 'wan; kulaa ya' wan cha' kuxi kan', cha' ka xñi wan cha' su'we 'in Ndiose nu kulaa 'wan bra kan'.
41001016	Ngwa ska tsan nu mda'an Jesús tu'wa tiyu' Galilea. Bra kan' na'an yu 'in Simón, lo'o Ndre ta'a ngula Simón; mda'an ne' kuta kula lo'o katan, cha' kan' lka tñan nu ngi'ni ne' kan' nchga tsan.
41001017	Ykwi' Jesús lo'o ne' kan' bra kan': ―Tsaa wan lo'oǔn ―ndukwin Jesús 'in ne'―. Xka tñan kwa'uǔn 'wan ni, cha' tsaa naan wan 'in nten chalyuu nu mna' kasiya 'in si'ya cha' kuxi nu ngi'ni ne', cha' ka ne' kan' nten 'ñaǎn ―ndukwin.
41001018	Ynan ne', lo'o bra ti mxnun ne' katan 'in ne', mdo'o ne' mda'an ne' lo'o Jesús bra kan'.
41001019	Chun' ndi'in la chin' mdijin Jesús, na'an yu ta'a tyukwaa sñi' Zebedeo nu naan Santiago lo'o Xuwa. Mdi'in ne' ni' yka na'an xuwe ti, ngi'ni xu'we ne' katan 'in ne'.
41001020	Lo'o msi'ya Jesús 'in ne' cha' tsaa ne' lo'o yu bra kan'. Bra ti mxnun ne' 'in Zebedeo sti ne', nganun yu kula kan' lo'o msu 'in ne' lo'o yka na'an xuwe ti. Mdo'o ta'a tyukwaa sñi' yu kula kan' ndyaa ne' lo'o Jesús.
41001021	Chun' ndi'in la ngala ta'a ne' kichen Capernaum. Xa nu ngwa tsan ta'a nu nxitña' ne' judío, bra kan' ndyaa Jesús ni' lyaa 'in ne' cha' kwa'u yu 'in ne'.
41001022	Bra nu ynan ne', yuwe 'a ti' ne' sa ña'an lka cha' nu ngwa'u Jesús 'in ne'. Mske' ti' ne' cha' tlyu 'a chabiya' nsu'wi 'in yu, cha' si'i sa ña'an nchkwi' mstru nu ndu'u cha' jo'o ni' lyaa nchkwi' yu lo'o nten bra kan'.
41001023	Ti kwi' ni' lyaa kan' mdi'in ska yu ki'yu nu nsu'wi kwi'in kuxi 'in. Msi'ya 'a yu 'in Jesús bra kan':
41001024	―¿Ni sa ña'an cha' nchka tii' chkwii' lo'oǔn?, Jesús Nazaret ―ndukwin yu ti'í kan'―. ¿Ta wa nchka tii' ku'nii tyii cha' 'ñaǎn a? ―ndukwin―. Nsu'wi lyoǔn 'iin. Xkwi' luwi lka nu'win, lo'o Ndiose msu'wa 'iin cha' ndijyaan lo chalyuu re.
41001025	Lo'o ja mda 'a Jesús chabiya' 'in kwi'in kuxi nu nsu'wi 'in yu ti'í kan', ngulo yu 'in kwi'in kuxi kan' cha' tyaa siya' ti bra kan'. ―¡Ja chkwii' 'a! ―ndukwin Jesús 'in kwi'in kan'―. ¡Ja ku'nii 'a cha' kuxi lo'o yu re!
41001026	Bra ti mxlyuu kwi'in kuxi kan' 'in yu ti'í. Kwen msi'ya yu xa mdo'o kwi'in kan', ndyaa bra kan'.
41001027	Ytsen 'a nchga nten bra kan'. Ykwi' ne' lo'o ta'a ne': ―¿Ni sa ña'an lka cha' re a? ―ndukwin ne'―. ¿Ta xka cha' kwi ndu'u yu kwa 'in nten a? ―ndukwin ne'―. Nchka 'in yu kwa kulo yu tñan 'in kwi'in kuxi, lo'o ndukwa kwi'in kan' cha' nchkwi' yu bra kan'.
41001028	Bra ti nganen cha' 'in Jesús nchga kichen nde lo yuu 'in Galilea bra kan'.
41001029	Chun' ndi'in la mdo'o Jesús ni' lyaa kan' lo'o Santiago lo'o Xuwa, ndyaa ne' la na'an tyi Simón lo'o Ndre.
41001030	Lo'o ytsa' ne' 'in Jesús cha' ti'í 'a jya'an laa Simón bra kan'; tlyu 'a tikee' nsu'wi 'in ne' kula kan', nskwa ti lo ki'yan.
41001031	Kan' ndyaa Jesús se'en ndi'in nu ti'í kan', msñi yu ya' cha' taya' yu 'in tyituun. Bra ti mdo'o tikee' 'in ne' kula kan', mdyisnan y'ni kuwe ti' cha' kaja chin' nan ku ne' bra kan'.
41001032	Wa msiin 'a bra kan', lo'o bra wa ndyaa kwichaa, yan lo'o nten 'in nchga ne' ti'í se'en ndi'in Jesús, lo'o nten nu msñi kwi'in kuxi 'in, lo'o nten nu nsu'wi xka lo kicha 'in.
41001033	Nchga nten kichen kan', wa ndyo' ti'in ne' tu' na'an tyi Simón bra kan'.
41001034	Y'ni Jesús jo'ó 'in ne' kan', ni siya ka'an lo kicha nsu'wi 'in ne'; lo'o nten nu msñi kwi'in kuxi 'in, nchkaa ne' chun' ngulo Jesús kwi'in kan'. Ja mda 'a Jesús chabiya' chkwi' kwi'in kuxi kan', chun' wa nsu'wi lyo kwi'in kan' 'in Jesús.
41001035	Ja ya ki'ya xaa la xka tsan, bra kan' mdyituun Jesús, mdo'o yu ndyaa yu chin' nde ni' kixin' se'en tiin ndi'in chalyuu, cha' chkwi' yu lo'o Ndiose nde kwa.
41001036	Simón lo'o xka ta'a nda'an yu, ndyaa ne' ndyaa naan ne' 'in yu.
41001037	Xa wa mdyija lyo Jesús 'in ne', bra kan' ndukwin ne' 'in yu: ―Ndyaa naan 'a ne' 'iin ―ndukwin ne' 'in Jesús.
41001038	―Ni siya ndyaa naan ne' 'ñaǎn nde re, ti ndi'in cha' tsa'aǎn nchga kichen ―ndukwin Jesús 'in ne'―. Lo'o 'in ne' xka kichen ndi'in cha' kwa'uǔn cha' su'we nu 'ñaǎn ―ndukwin yu―. Kan' tñan ndi'in cha' ku'niǐn lo chalyuu re.
41001039	Kan' cha' mdo'o ne' ndyaa ne' lo'o yu bra kan'. Nchga kichen se'en mda'an Jesús nde Galilea kan', ndyaa yu ni' lyaa 'in ne', cha' kwa'u yu 'in nten. Lo'o ngulo yu kwi'in kuxi nu msñi 'in ne', cha' chkaa ne' ti'í nu nsu'wi kwi'in 'in.
41001040	Lo'o ngwa ska tsan mdiyan ska nu ti'í se'en ndi'in Jesús, ska yu nu ngutsu' kuna' si'ya kicha nu msñi 'in yu. Bra kan' mduun xtyin' yu ti'í kan' se'en ndi'in Jesús, ykwi' yu lo'o: ―Si nchka ti' wan cha' chkaǎn, jlyo tiǎn' cha' ka 'wan ku'ni wan cha' chkaǎn ―ndukwin yu ti'í kan' 'in Jesús.
41001041	Ngwa t'nan ti' Jesús 'in yu ti'í kan' bra kan', mla' yu kuna' yu ti'í kan' se'en ngutsu'. ―Xlyaǎn, ku'niǐn jo'ó 'iin ―ndukwin Jesús 'in yu ti'í kan'―. Kanun luwi kunaa' ni.
41001042	Bra ti nchkaa se'en ngutsu' kuna' yu; ngwa luwi kuna' yu, cha' wa mdyii kicha kan' 'in yu siya' ti bra kan'.
41001043	Bra nu mslaa' Jesús lo'o yu kan', bra kan' lye 'a ykwi' lo'o yu nu ngwa ti'í kan':
41001044	―Ja katsaa' 'a 'in nten cha' na' y'niǐn jo'ó 'iin ―ndukwin Jesús 'in yu nu ngwa ti'í kan'―. Yaa lyaa se'en ndi'in sti jo'o cha' taa lomstan 'in Ndiose nu y'ni cha' nchkaa. Taa lomstan, sa kwa lomstan nu ykwi' ayman Moisés s'ni cha' taan 'in Ndiose bra nu ngwa luwi kunaan'. Ngwaña'an ka biya' ti' nchga nten cha' wa nchkaa, bra nu ña'an ne' cha' xñi sti jo'o lomstan nu taa.
41001045	Ja ynan su'we yu nu ngwa ti'í kan'. Mdo'o yu ndyaa yu ykwi' yu lo'o nchga nten sa ña'an ngwa cha' nchkaa yu, kan' cha' ja ngwa 'a 'in Jesús tyo'o ta'an lo kichen; nganun yu ni' kixin' ti se'en ja ndi'in nten. Lo'o ka'an 'a nten mda'an se'en ndi'in yu, ni siya tijyu' kichen tyi ne', mdo'o ne' ndyaa ne' se'en ndi'in yu bra kan'.
41002001	Wa mdijin chin' tsan mxitukwi Jesús ndyaa nde kichen Capernaum kan' xiya'. Bra ti nganen cha' ña'aan kichen cha' wa ngala yu.
41002002	Kan' ka'an 'a nten mdyo' ti'in se'en ndi'in yu; ja ngalaa 'a ni' ña'an se'en tyi'in ne', kwi' ngwaña'an tsaa 'a ndi'in nten chun' na'an. Lo'o ngwa'u Jesús cha' su'we 'in Ndiose 'in ne' bra kan'.
41002003	Lo'o mdiyan jakwa nten bra kan', ngwi'ya ne' ska yu ti'í nu nchkun' ña'aan tyukwin yu.
41002004	Ja ngwa tiyan ne' se'en ndi'in Jesús lo'o yu ti'í kan', cha' tsaa 'a ndi'in nten; kan' cha' mskwen ne' ke na'an lo'o yu ti'í kan'. Lkwa ke na'an kan', lo'o mslaa ne' ke na'an se'en ndi'in Jesús cha' sten katan se'en nskwa yu ti'í bra kan'. Kan' mbi'ya ne' 'in katan nde se'en ndi'in Jesús.
41002005	Bra nu na'an Jesús cha' ndyaa ña'an 'a ti' ne' kwa 'in yu, bra kan' ykwi' yu lo'o yu ti'í kan': ―Wa y'niǐn cha' tlyu ti' 'in ki'ya nu ndi'in 'iin, sñiěn' ―ndukwin Jesús 'in yu.
41002006	Lo'o mstru nu ndu'u cha' jo'o ni' lyaa nu mdi'in ni' ña'an kan', yuwe 'a ti' ne' bra kan':
41002007	“¿Ni cha' ykwi' yu re ngwaña'an?” mske' ti' ne' kan'. “Ska ti Ndiose ka ku'ni Ni cha' tlyu ti' 'in nten nu ndukwi ki'ya. Ska ki'ya tnun lka cha' ykwi' yu ki'yu re cha' ku'ni tyii yu ki'ya nu ndi'in 'in ska nten chalyuu, cha' ja tukwin nchka 'in ku'ni tyii ki'ya nu ndi'in 'in nten.”
41002008	Ngwi'ya Jesús kwenta sa ña'an lka cha' nu nda'an tiye ne', kan' cha' ykwi' yu lo'o mstru kan' bra kan': ―¿Ni sa ña'an cha' kuxi nda'an cha' tiye wan se'en ndi'in wan a? ―ndukwin Jesús 'in mstru kan'―.
41002009	Ja ndiya ti' wan cha' nu wa mxkweěn 'in yu ti'í re: “Wa y'niǐn cha' tlyu ti' 'in ki'ya nu ndukwii.” ¿Ta su'we la chkwiǐn' xka cha' re lo'o yu ti'í sikwa a?: “Tyituun, tyaa lo'o katan 'iin na'an tyii” ―ndukwin Jesús―.
41002010	Su'we sikwa. Nchka tiǎn' cha' ka biya' ti' wan cha' ndiya chabiya' 'ñaǎn cha' ku'niǐn cha' tlyu ti' 'in nten chalyuu nu ndukwi ki'ya; ndiya chabiya' 'ñaǎn, chun' wa msu'wa Ndiose 'ñaǎn ndijyaǎn lo chalyuu cha' kaǎn nten. Ka biya' ti' wan bra nu ña'an wan cha' chkaa yu ti'í re ni ―ndukwin Jesús. Lo'o xiya' ykwi' yu lo'o yu ti'í bra kan':
41002011	―Kuloǔn tñan 'iin ni ―ndukwin Jesús 'in yu―. Tyituun, tsaa lo'o katan 'iin na'an tyii.
41002012	Bra ti mdyituun nu ti'í kan', msñi katan 'in, mdo'o ndyaa bra kan'. Na'an nchga nten cha' mdo'o nu ngwa ti'í kan' ndyaa lo'o katan 'in. Lo'o yuwe 'a ti' ne' bra kan', y'ni tnun ne' 'in Ndiose cha' ngwa cha' tnun kan': ―Ja ska ya' ña'an ba ska cha' tnun sa ña'an nu y'ni yu ni ―ndukwin ne' 'in Ndiose bra kan'.
41002013	Chun' ndi'in la mdo'o Jesús ndyaa yu nde tu'wa tiyu' kan' xiya'. Lo'o mdyo' ti'in ka'an nten se'en ndi'in yu bra kan', kan' cha' xiya' ngwa'u yu 'in ne'.
41002014	Laja nu mda'an Jesús lo kichen, mdijin yu ska na'an se'en ndiya Leví sñi' Alfeo bra kan'; ndukwa yu ndlo yu tñi 'in nten cha' 'in ne' xka la'a tsu' nu lka ndloo la. ―Tsaa lo'oǔn ―ndukwin Jesús 'in Leví kan'. Bra ti mdyituun Leví, mdyisnan yu nda'an yu lo'o Jesús.
41002015	Chun' ndi'in la ndyaa yku Jesús na'an tyi Leví kan'. Su'wa nchku yu lo'o tyun nten kuxi, lo'o tyun ne' ta'a ngi'ni Leví tñan nu ka'an 'a tñi ndlo 'in nten cha' 'in ne' xka la'a tsu' kan'; ka'an 'a ne' kan' nchka ti' ne' kunan ne' cha' nu nchkwi' Jesús. Mdi'in Jesús ni' ña'an kan' lo'o ne' nu ngi'ni xa'an cha' nu ndu'u yu.
41002016	Lo'o mdiyan chin' ne' fariseo bra kan', lo'o mstru nu ndu'u cha' jo'o ta'a nda'an yu fariseo kan'. Kti 'a cha' 'in ne', nxke' ti' ne'; lye 'a ngi'ni siye' ne' kan' 'in nten. Na'an ne' kan' ti ka nu lka ndi'in nchku lo'o Jesús ni' ña'an kan', lo'o ja ndiya ti' ne' cha' kan'. Kan' cha' bra ti ykwi' ne' lo'o nten nu ngi'ni xa'an cha' 'in Jesús: ―¿Ni cha' nchku x'nan wan lo'o nten kuxi kwa? Lo'o msu 'in ne' xka la'a tsu' nu ka'an 'a tñi ndlo 'ñaan re ndi'in lo'o yu nde kwa ―ndukwin ne'.
41002017	Cha' wa ynan Jesús cha' nu ykwi' ne' nu tnun nchka kan', kan' cha' ykwi' yu lo'o ne' bra kan': ―Ja ndi'in cha' ka jo'ó 'in nten nu su'we ti ―ndukwin Jesús 'in ne'―, ka jo'ó 'in ne' ti'í ―ndukwin yu―. Lo'oǔn ni, ja ndijyaǎn lo chalyuu cha' kwa'uǔn cha' su'we 'in Ndiose 'in nten nu nxke' ti' cha' nten su'we lka ne'; nan wa ndijyaǎn cha' kwa'uǔn cha' su'we kan' 'in nten nu jlyo ti' cha' ndi'in ki'ya 'in ne' ―ndukwin Jesús.
41002018	Wa mdiya ska tsan kti 'in ne' nu y'ni xa'an cha' 'in Xuwa lo'o 'in ne' fariseo, nu kti 'a cha' 'in ne'. Ja nchku ne' tyaja tsan kti kan'. Lo'o mdiyan chin' nten se'en ndi'in Jesús, ykwi' ne' lo'o yu bra kan': ―Ja nchku 'a ne' nu ngi'ni xa'an cha' 'in Xuwa tsan ni. Kwi' ngwaña'an ne' fariseo, ja nchku ne' ni ―ndukwin ne'―. Lo'o ne' nu ngi'ni xa'an cha' 'iin ni, nchku ne'. ¿Ni cha' ja su'wa ngi'ni nten 'iin lo'o ne' fariseo kan'? ―ndukwin ne' 'in Jesús.
41002019	Mxkwen Jesús 'in ne' kan' bra kan': ―Bra nu kaja kwilyo'o nten, lo'o nten nu nda'an lo'o nu ki'yu kuxiin nchku ne'; ja ndi'in cha' tyi'in ku'nan 'in ne' tsan nu ndi'in ne' lo'o kuxiin ―ndukwin Jesús 'in ne' bra kan'―. Su'we 'a nka tiye ne' ndi'in ne' lo'o.
41002020	Bra nu tiya tsan nu tyaa lo'o nten 'in nu ki'yu kuxiin, bra kan' tyi'in ku'nan 'in ne' ta'a su'we nsu'wi kuxiin, cha' xi'in ti' ne' bra kan'. Kwi' ngwaña'an, su'we 'a nka tiye ta'a su'weěn nsu'wiǐn ni, ni siya ka xi'in ti' ne' nde loo la.
41002021	’Xka cha' ni, nten nu nxkwan te', nu ku'ni xu'we te' kusun, ja xu'wi ne' sa yu'we te' tiji lo ska te' kusun, cha' ngati' la te' tiji; bra ti tyi'iin ran, tyaa' se'en nchkwan ran bra kan'.
41002022	Ti kwi' ti cha', ja su'wa ne' xalyu nu tka mdo'o ti ni' chka' kula. Si su'wa ne' 'in ran ni' chka' kula, ndla ti katsu si' chka' kan'; tyii chka' kwa'a bra kan', tyii xalyu kalu bra kan'. Ni' chka' tiji xu'wi xalyu nu tka mdo'o ti.
41002023	Wa mdiya ska tsan ta'a nu nxitña' ne' judío. Tsan kan' mdijin Jesús se'en ndiya jyan trigu 'in ne', ndyaa yu lo'o ne' nu ngi'ni xa'an cha' nu ndu'u yu. Lo'o mxtun ne' nu ngi'ni xa'an kan' chin' mta trigu cha' ku ne' se'en nda'an ne' bra kan'.
41002024	Lo'o na'an ne' fariseo sa ña'an nu y'ni ne' kan'. Bra ti ykwi' ne' fariseo kan' lo'o Jesús: ―Tsan ta'a, tsan nxitñaan' lka ni ―ndukwin ne' fariseo 'in Jesús―. Tsan kti lka. ¿Ni cha' ngi'ni ne' kan' tñan nu ja nsu'wi chabiya' ku'nian tsan ni? ―ndukwin ne' 'in Jesús.
41002025	Mxkwen Jesús 'in ne' bra kan': ―¿Ja ya ña'an wan lo kityi 'in Ndiose se'en ngwa'an ne' sa ña'an nu y'ni ayman David a? Wa mdiya ska tsan ngite' 'a ti' yu, lo'o ngite' 'a ti' ta'a nda'an yu ―ndukwin Jesús 'in ne'―.
41002026	Ngwa ayman Abiatar ndloo la 'in nchga sti jo'o bra kan', lo'o bra kan' yten ayman David kan' ni' ña'an nu kti 'a 'in Ndiose nde kwa, msñi yu jaxlya nu lka lomstan 'in Ndiose, nu ndukwa lo msaa kti nde kwa; yku ne' jaxlya kan', ni siya ska ti sti jo'o nsu'wi chabiya' ku ran ―ndukwin Jesús 'in ne' fariseo kan'―.
41002027	’Ja ngwa ti' Ndiose ta Ni nu ti'í 'ñaan chun' nu ykwi' Ni cha' ka ska tsan nu xitñaan'; su'we la tyi'ian xa nu kaja ska tsan nu xitñaan', ngwa tiye Ni.
41002028	Lo'o ngwaña'an, nsu'wi chabiya' 'ñaǎn cha' lkaǎn ndloǔn 'in tsan nu nxitña' ne', cha' wa msu'wa Ndiose 'ñaǎn ndijyaǎn cha' kaǎn nten.
41003001	Xiya' ndyaa Jesús ni' lyaa la kan' tsan nu nxitña' ne', lo'o mdi'in ska yu ti'í nu nchkun' ska la'a tsu' ya' yu.
41003002	Na'an kwi'ya 'a nten nu kti cha' 'in, ne' fariseo kan', na'an 'a ne' 'in Jesús si ku'ni yu jo'ó 'in yu ti'í kan', ni siya tsan ta'a nu nxitña' ne' judío ngwa. Ngwa ti' ne' nu tnun nchka kan' tyija lyo ki'ya cha' xtya ne' chun' Jesús.
41003003	Kan' ykwi' Jesús lo'o yu ti'í kan': ―Kaan, tyuun tukwii tloo bare ―ndukwin Jesús 'in yu.
41003004	Bra kan' mnicha' Jesús 'in nchga nten kan': ―¿Ta nsu'wi chabiya' 'ñaan ku'nian ska cha' su'we tsan nu nxitña' nten a? ―ndukwin yu 'in ne'―. ¿Ta su'we la si ku'nian ska cha' kuxi tsan kan' a? ―ndukwin yu―. ¿Ta ja su'we ku'nian jo'ó 'in nten bra kan', nxke' ti' wan a? ¿Ta su'we la si taan chabiya' kaja ne' ti'í tsan kan' sikwa a? ―ndukwin Jesús. Ja mjwi la cha' xkwen ne' nu tnun nchka kan' 'in Jesús bra kan'.
41003005	Msin' ti' Jesús ña'an yu 'in ne' kan', kwi' ngwa xi'in chin' ti' yu cha' ja xlyaa ne' ki'ya ne' kwenta 'in cha' nu ndu'u yu 'in nten. Ykwi' yu lo'o yu ti'í bra kan': ―Tukwii lyaa yaa' ―ndukwin Jesús 'in yu. Mdukwi ñi yu ya' yu bra kan', lo'o bra ti nchkaa ya' yu.
41003006	Bra nu mdo'o ne' fariseo ni' lyaa kan' bra kan', ndyaa ykwi' ne' lo'o xka ta nten nu 'in ree Herodes; ykwi' ne' sa ña'an ka ku'ni ne' cha' kujwi ne' 'in Jesús bra kan'.
41003007	Lo'o ndyaa Jesús tu'wa tiyu' lo'o ne' nu ngi'ni xa'an cha' 'in yu bra kan'. Ka'an 'a ne' Galilea ndyaa ña'an ne' 'in yu cha' kunan ne' cha' nu ndu'u yu.
41003008	Lo'o nten nu ndi'in kichen tijyu' wa ynan ne' sa ña'an cha' tnun nu y'ni Jesús. Kan' cha' lo'o ne' tijyu' mdiyan ne' cha' ña'an kwi'ya ne' 'in yu; mdiyan ne' Judea, lo'o ne' Jerusalén, lo'o ne' Idumea, lo'o ne' xka la'a tsu' chku Jordán, lo'o ne' Sidón, lo'o ne' Tiro.
41003009	Na'an Jesús cha' ka'an 'a nten mdiyan se'en ndi'in yu. Kan' cha' ykwi' yu lo'o ne' nu ngi'ni xa'an cha' 'in yu cha' kan lo'o ne' ska yka na'an xuwe se'en nchka ti' yu tyukwa yu, cha' ja tukwa na'an ne' 'in yu se'en nduun yu tu'wa tyi'a, cha' ka'an 'a nten ndi'in nde kwa.
41003010	Jlyo ti' ne' cha' wa y'ni yu jo'ó 'in ka'an 'a ne' ti'í, kan' cha' tsaa 'a ndi'in ne' ti'í se'en ndi'in yu; wa nchka 'a ti' ne' ni siya kala' ti ne' 'in yu.
41003011	Nu ti'í nu msñi kwi'in kuxi 'in ni, bra nu na'an ne' kan' 'in Jesús, bra kan' mduun xtyin' ne' tloo yu. Kwen msi'ya ne' si'ya kwi'in kuxi, cha' nsu'wi lyo kwi'in kan' 'in Jesús: ―¡Nu'win lkaa ska ti nu lka Sñi' Ndiose ykwi'! ―ndukwin nu ti'í kan'.
41003012	Bra ti ngulo Jesús tñan 'in kwi'in kuxi cha' ja katsa' 'a ne' 'in xka la nten ti ka nu lka yu.
41003013	Chun' ndi'in la mdo'o Jesús ndyaa mskwen yu si' ki'ya. Kan' msi'ya yu 'in tyun nten cha' kan ne' se'en ndi'in, lo'o ndyaa ne' kan' se'en ndi'in yu bra kan'. Laja ne' kan' ngulo suwi Jesús 'in nten nu ku'ni tñan 'in yu;
41003014	ngulo suwi yu 'in tii tyukwa nten kan', cha' ku'ni xa'an ne' cha' 'in yu. Kan' lka nten nu xu'wa yu cha' tsaa se'en ndi'in nten tyun kichen tijyu' la nde loo la, cha' kwa'u ne' cha' su'we 'in Ndiose 'in nchga nten.
41003015	Mda Jesús chabiya' 'in tii tyukwa ne' kan', cha' ku'ni ne' jo'ó 'in nu ti'í, lo'o kulo ne' kwi'in kuxi nu wa msñi 'in nten.
41003016	Nde ndukwa nin ta'a tii tyukwa yu ki'yu nu ngulo suwi Jesús 'in: Simón nu mstya Jesús xka nin cha' ka naan yu Tyu, kan' lka ska;
41003017	kwi' ngulo suwi yu 'in ta'a tyukwaa sñi' Zebedeo, nu naan Santiago lo'o Xuwa, lo'o ykwi' Jesús cha' sñi' ti'yu lka ne' (ngwaña'an ndyo'o cha' Boanerges cha' nchkwi' ne' kan');
41003018	lo'o ngulo suwi yu 'in Ndre, lo'o Lpe, lo'o Bartolomé, lo'o Mateo, lo'o Toma, lo'o xka Santiago sñi' Alfeo, lo'o Tadeo, lo'o xka Simón nu ndi'in cha' 'in yu lo'o xka ta nten nu lka cananista;
41003019	lo'o ngulo suwi yu 'in Juda Iscariote nu y'ni trisiyun 'in Jesús lo'o nten xa'an chun' ndi'in la si'ya tñi. Chun' ndi'in la ngala Jesús na'an tyi ska nten lo'o ne' nu ngi'ni xa'an cha' 'in yu.
41003020	Xiya' mdyo' ti'in nten kichen se'en ndi'in Jesús bra kan'. Cha' ka'an 'a nten ndi'in, ja mjwi bra cha' ku yu lo'o ta'a nda'an yu.
41003021	Xa nu ynan ta'a Jesús cha' kan', mda'an 'a cha' tiye ne' bra kan'. Bra ti mdo'o ne' ndyaa ne' se'en ndi'in Jesús, cha' ndiya nten nu ndukwin cha' wa mna' cha' tiya 'in yu.
41003022	Lo'o mstru nu ndu'u cha' jo'o ni' lyaa tnun nde Jerusalén, mdiyan ne' nde kwa. Ykwi' mstru kan' lo'o nten: ―Wa msñi Beelzebú x'nan nchga lo kwi'in kuxi 'in Jesús kwa ―ndukwin mstru kan'―, kan' cha' lo'o chabiya' 'in kune' xa'an kan' nchka 'in yu kulo yu kwi'in kuxi nu msñi 'in nten.
41003023	Kan' msi'ya Jesús 'in mstru kan', cha' kan ne' se'en ndi'in yu; ykwi' yu ska cha' lo'o ne' bra kan': ―¿Ta ka kulo Satanás 'in ti ykwi' ti a? ―ndukwin Jesús 'in ne' kan'―.
41003024	Ja ka. Bra ti tyii cha' 'in ska kichen ngwaña'an ti, bra nu xkwi' nsuun ska ta ne' wsiya lo'o xka ta ne' wsiya.
41003025	Kwi' ngwaña'an, lo'o ne' ta'a ndi'in ska ni' ña'an ti, bra nu xkwi' nsuun ne', tyu'we ta'a ne' tyaa ne' bra kan'.
41003026	Kan' cha' ja talo Satanás si xuun ta'a Satanás lo'o msu 'in, tyii cha' 'in kune' xa'an ndla ti bra kan'.
41003027	’Ska nten ngula ni, ja kaja sa ña'an nu sten xka nten na'an tyi yu cha' ku'ni ne' kunan yu'wa 'in yu. Ska ti si skan' ne' 'in x'nan na'an ti kulo, ka ku'ni ne' kunan nan nu nsu'wi 'in yu kan' bra kan'.
41003028	’Chañi cha' nu nchkwiǐn' lo'o wan, cha' nchka 'in nten chalyuu jñan cha' tlyu ti' 'in Ndiose Stiǐn cha' 'in ya ña'an ti ki'ya nu ndi'in 'in ne', ni siya cha' kuxi nu y'ni ne', ni siya cha' kuxi nu ykwi' ne';
41003029	ska ti nten nu chkwi' cha' kuxi 'in tñan nu ngi'ni Tyi'i Ndiose, ja ku'ni Ndiose cha' tlyu ti' 'in nten kan'. Ja ku'ni tyii Ni ki'ya nu ndi'in 'in nten kan'.
41003030	Ngwaña'an ykwi' Jesús lo'o ne' si'ya cha' nu ndukwin ne', cha' wa msñi kwi'in kuxi 'in yu.
41003031	Lo'o kan' mdiyan jya'an Jesús lo'o ta'a yu tu' na'an se'en ndi'in yu. Chun' na'an ti nganun ne'. Kan' msu'wa ne' 'in nten nu ndyaa ytsa' 'in Jesús.
41003032	Lo'o tsaa 'a ndukwa nten kwi' se'en ndi'in Jesús. Ykwi' ne' lo'o yu bra kan': ―Nduun jya'aan lo'o ta'aa chun' na'an kwa ―ndukwin ne' 'in Jesús―. Nchka ti' ne' chkwi' ne' lo'oo ―ndukwin ne' 'in yu.
41003033	―¿Ti ka nu chañi cha' lka jya'aǎn? ¿Ti ka nu chañi cha' lka ta'aǎn? ―ndukwin Jesús 'in ne' bra kan'.
41003034	Lo'o na'an Jesús 'in ne' nu ndukwa kwi' se'en ndi'in yu bra kan', ykwi' yu lo'o nten ka'an kan' xiya': ―Nten re ni, ska ña'an ndi'in ti ne' 'ñaǎn, sa ña'an nu ndi'in jya'aǎn 'ñaǎn, sa ña'an nu ndi'in ta'aǎn 'ñaǎn ―ndukwin Jesús―.
41003035	Lo'o ngwaña'an nchga nten nu ndukwa cha' nu nchkwi' Ndiose, nu ngi'ni sa ña'an nu nchka ti' Ndiose cha' ku'ni ne', ngi'ni ne' kan' ña'an ti' si lka ne' jya'aǎn, ña'an ti' si lka ne' ta'aǎn, ni siya ki'yu ne', ni siya kuna'an ne' ―ndukwin Jesús.
41004001	Xiya' mdyisnan Jesús ngwa'u yu 'in nten tu'wa tiyu' kan'. Wa mdyo' ti'in ka'an 'a nten se'en ndi'in yu bra kan'; lo'o ja mdo'o skwa yuu se'en nduun yu, kan' cha' yten yu ska ni' yka na'an xuwe nu ndukwi tu'wa tyi'a ti. Ni' yka na'an kan' ndyaa tukwa Jesús, lo'o ka'an la nten nganun lo yuu wtyi tu'wa tiyu' kan'.
41004002	Kan' ka'an 'a cha' ykwi' Jesús lo'o ne', cha' ku'ni xa'an ne' nchga cha' nu ngwa ti' yu kwa'u yu 'in ne'. Nde lka ska cha' nu ykwi' yu lo'o ne':
41004003	―Kunan su'we wan cha' re ―ndukwin Jesús 'in ne'―. Wa mdiya ska tsan ndyaa ska nten kata mta trigu.
41004004	Mskwin yu mta 'in yu, lo'o ngalu chin' mta kan' lo yuu tla tu'wa tuwiin. Bra ti yan kiñi, mdyii mta kan' yku i'.
41004005	Lo'o ngalu la chin' mta se'en chin' 'a yuu ndukwa chun' kee. Ndla ti mtsu mta kan'; lo'o chin' ti yuu nchkun' chun' ran,
41004006	kan' cha' ja msñi su'we ran chun' kee kan', ja ngwa kaluu su'we ran. Mdyii kala kan' nganaan ran, cha' tikee' 'a kwan.
41004007	Kwi' xka se'en ngalu chin' mta lo yuu se'en nsu'wi yka kiche'. Ndla la nguluu yka kiche' kan'; ja mda chabiya' kaluu su'we kala trigu, kan' cha' ja mdo'o mta lo ran bra kan'.
41004008	Lo'o ngalu chin' mta lo yuu su'we. Su'we mtsu mta kan'; su'we 'a nguluu kala, su'we 'a mdo'o mta lo juun kan' bra kan'. Wa yu'wi juun nu mda kalatyii mta ska ti juun, lo'o yu'wi juun nu mda snan yla mta lo ran, lo'o yu'wi juun nu mda ska siyentu mta ska ti lo juun.
41004009	’Kunan su'we wan cha' nu nchkwiǐn' lo'o wan ni, si chañi cha' xlyaa wan kunan wan cha' su'we kan' ―ndukwin Jesús 'in nten ka'an kan'.
41004010	Chun' ndi'in la wa mdo'o nten kan' ndyaa ne' sa tlyu ti. Mdiyan tii tyukwa nten nu ngi'ni xa'an cha' 'in Jesús se'en ndi'in yu bra kan', lo'o mdiyan xka la ta'a su'we nsu'wi ne' ti kwi' se'en kan'. Kan' mnicha' ne' kan' 'in Jesús: ―¿Ni sa ña'an ndyo'o cha' tiya nu ykwii' tsan? ―ndukwin ne' kan' 'in Jesús.
41004011	―'Wan, wa nda Ndiose chabiya' 'wan cha' ka biya' ti' wan ska cha' nu nsu'wi nchkun' ti, cha' nu ka xa nu ka Ndiose ndloo la ni' kasiya 'in nten ―ndukwin Jesús 'in ne' kan'―. Xka ta nten nu ja yten cha' 'in Ndiose ni, ja ki'ya ne' kwenta bra nu kunan ne' ska cha' nu nchkwiǐn'; tukwi 'a cha' kan', nxke' ti' ne'.
41004012	Kan' cha' nchkwiǐn' cha' kutsi' ti lo'o ne', cha' ña'an ne' ni siya ja ki'ya ne' kwenta sa ña'an ndyo'o cha' kan', cha' kunan ne' ni siya ja ka biya' ti' ne' cha' kan'. Jlyo tiǎn' cha' ja xlyaa ne' kulaa ya' ne' cha' kuxi nu ndi'in 'in ne', kan' cha' ja nchka 'ñaǎn ku'niǐn cha' tlyu ti' 'in ne' 'in ki'ya nu ndi'in 'in ne'.
41004013	’¿Ja ngwa biya' ti' wan sa ña'an ndyo'o cha' kutsi' kan' a? ―ndukwin Jesús 'in ne' kan' bra kan'―. ¿Ni sa ña'an ka ki'ya wan kwenta 'in xka la cha' sikwa?, si ja nnan wan cha' nu nchkwiǐn' ―ndukwin.
41004014	Ña'an ti' yu nu yta mta trigu kan', ngwaña'an lka nten nu nchkwi' cha' su'we 'in Ndiose lo'o xka ta nten.
41004015	Ña'an ti' mta nu ngalu lo yuu tla tu'wa tuwiin, lo'o mdyii mta yku kiñi bra kan', ngwaña'an lka nten nu wa ynan cha' su'we 'in Ndiose, lo'o ja ynan su'we ne' bra kan'. Ña'an ti' yuu tla kan', ngwaña'an lka kasiya 'in nten chalyuu. Sa ña'an lka xa wa mdyii yku kiñi mta nu ndiya tu'wa tuwiin, ngwaña'an kan Satanás cha' ku'ni tyii cha' su'we kan', cha' ja tyu'wi 'a ti' ne' cha' su'we kan' bra kan'.
41004016	Lo'o mta nu ngalu lo yuu lti ti tu'wa nu ndiya chun' kee ni, kan' lka ña'an ti' nten nu kulo ndukwa la su'we 'a nka tiye ne' xa wa ynan ne' cha' su'we 'in Ndiose.
41004017	Chun' ndi'in la, bra nu ku'ni ti'í ti' xka ta nten 'in ne' kan' chun' nu wa ynan ne' cha' su'we nu nchkwiǐn', bra nu xtyi lyo'o nten 'in ne' kan', ja talo 'a ne' kan' bra kan'. Lka ne' kan' ña'an ti' mta nu ja msñi su'we suun ran chun' kee, cha' lti ti tu'wa yuu nu ndukwa chun' kee kan', lo'o ja mdalo kala kan', nganaan ran bra kan'.
41004018	Mta nu ngalu lo yuu laja yka kiche' ni, kan' lka ña'an ti' nten nu ynan cha' su'we kan',
41004019	lo'o ka'an 'a cha' nda'an tiye ne' sa ña'an ku'ni ne' cha' ka kuliya' ne' bra kan'. Nda'an naan 'a ne' sa ña'an ka kaja ka'an 'a cha' su'we nu nsu'wi chalyuu re 'in ne', cha' ka su'wa ne' lo'o nten nu tnun la nchka; kan' cha' ja nchka kanun cha' su'we ni' kasiya 'in ne' kan'.
41004020	Lo'o se'en ngalu mta lo yuu su'we ni, mtsu mta kan', su'we 'a nguluu kala, mdo'o 'a mta lo ran bra kan'; ngwaña'an lka nten nu wa ynan cha' su'we kan', lo'o su'we 'a ynan ne' cha' kan'. Sa kalatyii ya', sa kwa cha' su'we ku'ni ne' kan' xa wa ynan ne' cha' 'in Ndiose, ta snan yla ya' cha' su'we ku'ni ne', ta ska siyentu ya' cha' su'we ku'ni ne'.
41004021	Lo'o ngwa'u Jesús xka cha' 'in ne' kan': ―Bra nu xtyaan xaa ni' ña'an xa tla, ¿ta tukuan' lo xaa kan' a? ¿O ta xtyaan xaa kan' ni' ki'yan a? ―ndukwin Jesús 'in ne'―. Ja ku'nian ngwaña'an ―ndukwin yu―. Kwan chin' xtyaan xaa cha' xu'wi xaa ran ña'aan ni' ña'an.
41004022	Ndi'in cha' tyo'o lo xaa nchga nan nu nsu'wi kutsi' 'in nten ni; ja ska cha' nu nsu'wi mnan ti ni, nu ja tyija lyo 'in nten nde loo la.
41004023	Kunan su'we wan cha' nu nchkwiǐn' lo'o wan sikwa, si chañi cha' xlyaa wan kunan wan cha' su'we re.
41004024	Ti ngwa'u la chin' Jesús 'in ne' bra kan': ―Kunan su'we wan cha' nu nchkwiǐn' lo'o wan ni ―ndukwin Jesús―. Sa ña'an nu ngi'ni wan lo'o xka la nten, kwi' ngwaña'an ku'ni Ndiose lo'o wan bra kan'. Xa nu kunan su'we wan cha' 'ñaǎn, kwi' ngwaña'an ti kaja la ka'an cha' su'we nu xu'wi ni' kasiya 'wan bra kan'.
41004025	Lo'o nten nu ndyaa ña'an ti' 'ñaǎn, nu ngi'ni xa'an cha' kan' ni, ti chkwi' la Ndiose cha' su'we lo'o ne' kan'; nten nu ja ndyaa ña'an ti' 'ñaǎn, nu ja nchka ti' ku'ni xa'an ne' cha' nu nchkwiǐn', ku'ni Ndiose cha' ja ka 'in ne' kan' ku'ni xa'an ne' cha' 'in Ndiose siya' ti bra kan'.
41004026	Lo'o ngwa'u Jesús xka cha' 'in ne' bra kan': ―Chkwiǐn' ska cha' tiya lo'o wan cha' ka biya' ti' wan sa ña'an ka xa nu ka Ndiose ndloo ni' kasiya 'in nten ―ndukwin Jesús 'in ne'―. Ntya nten nskwa',
41004027	ndijya' ne' tla; nu ndi'ya xaa xka tsan ndyaa tukwi ne'. Ngwaña'an ndijin ne' tyun tsan lo'o tyun tla. Laja bra kan' nchu mta kan', ndijyan ngaluu ran bra kan'. Ja jlyo ti' ne' sa ña'an ndijyan ngaluu mta kan'.
41004028	Ngwaña'an nchka 'in ska mta nu kataan. Ti kwi' yuu se'en ytaan mta, kan' lka nu ta jwersa 'in ran cha' kaluu ran. Kulo ndukwa tyukwa kala kune', bra kan' tyo'o tukwa katsun', chun' ndi'in la kaja tya 'ñaan.
41004029	Xa wa wtyi tya, bra kan' tsaa kusaa' ne' tya cha' ka kwa.
41004030	Lo'o ngwa'u Jesús xka cha' 'in ne' kan' bra kan': ―Xka cha' chkwiǐn' lo'o wan ni, cha' ka biya' ti' wan sa ña'an ka xa nu ka Ndiose ndloo ni' kasiya 'in nten ―ndukwin Jesús―.
41004031	Ka kan' ña'an ti' ska lo mta nu xuwe 'a nu ntya nten. Mta kan' lka mta nu xuwe la ti ña'aan chalyuu, cha' ja nsu'wi xka mta nu xuwe la.
41004032	Bra nu kata ne' mta kan', ndla ti katsu ran, kaluu yka cha' ka ran ska yka tnun bra kan'. Lo'o ki'ya kiñi laja stan' yka kan', tyukwa tña' i' se'en tla' laja lka' bra kan'.
41004033	Ngwaña'an ngwa'u Jesús cha' 'in nten; ykwi' yu chin' cha' tiya, ykwi' yu cha' kutsi' lo'o ne', cha' kwa'u yu cha' 'in Ndiose 'in ne', sa ña'an ya' nu ki'ya su'we ne' kwenta sa ña'an lka cha' 'in Ndiose.
41004034	Xkwi' lo'o cha' kutsi' ti ngwa'u Jesús cha' 'in nten ka'an, ni siya ja ngwi'ya su'we ne' kwenta sa ña'an ndyo'o cha' kan'; chun' ndi'in la ngwa'u su'we la yu nchga cha' kan' 'in ne' nu ngi'ni xa'an cha' 'in yu, cha' ka biya' la ti' ne' cha' kan'.
41004035	Wa msiin 'a tsan kan', wa ndyaa kwichaa, bra kan' ykwi' Jesús chin' lo'o ne' nu ngi'ni xa'an cha' 'in yu: ―Tyijian tyaan nde xka la'a tsu' tiyu' re ―ndukwin Jesús 'in ne' kan'.
41004036	Lo'o ngulaa ti'in ne' 'in nten ka'an nu ndi'in nde kwa bra kan', yten ta'a nda'an Jesús ni' yka na'an se'en ndiya yu, se'en ngwa'u yu cha' 'in nten ka'an kan' ti tsan la. Mdo'o ne' ndyaa ne', lo'o xka la yka na'an ndyaa su'wa ti.
41004037	Lo'o lye 'a mskwa kwi'in bra kan', lye 'a ngutsa tyi'a lo tiyu', sa ya' nu yten 'a tyi'a kuloo' ni' yka na'an; wa xa'an ti yka na'an kan' nsu'wi tyi'a.
41004038	Laja' ti Jesús mskwa yu tu se'en yka na'an, mskwa ke yu lo ska te' kuti ti. Mlyo ne' slaa yu bra kan': ―¡Yu kula! ―ndukwin ne' 'in Jesús―. ¡Xaa tii'! ¿Ta ja nduwe tii' cha' wa kaja tian a? ―ndukwin ne'―. Wa katin ti yka na'an re ni' tyi'a.
41004039	Bra kan' mdyituun Jesús, ngulo yu tñan 'in kwi'in, ykwi' yu lo'o kwi'in cha' ja ka kuloo' lo tyi'a tiyu' kan'. ―¡Ka tiin lo tyi'a re! ―ndukwin yu. Bra ti ngwa tiin kwi'in, ngwa tiin kuloo'; tiin ti nganun tiyu' bra kan'.
41004040	Kan' ykwi' Jesús lo'o ne' nu ngi'ni xa'an cha' 'in yu: ―¿Ni cha' ntsen 'a wan? ―ndukwin Jesús 'in ne'―. ¿Ni cha' ja ndyaa ña'an ti' wan 'in Ndiose cha' ka 'in Ni ku'ni Ni ngwaña'an? ―ndukwin yu.
41004041	Yuwe 'a ti' ne' ña'an ne' 'in Jesús bra kan': ―¿Ti ka nu lka yu ki'yu re? ―ndukwin ne' 'in ta'a ne'―, cha' lo'o kwi'in ndukwa cha' nu ykwi' yu lo'o ran, lo'o tyi'a tiyu' ynan cha' kan' ―ndukwin ne' 'in ta'a nda'an ne'.
41005001	Chun' ndi'in la mdiyan ne' xka la'a tsu' tiyu' kan', nde lo yuu 'in Gadara.
41005002	Wa tyo'o ti Jesús ni' yka na'an, bra kan' mdo'o tukwa ska yu ti'í nu msñi kwi'in xa'an 'in. Ndi'in yu ti'í kan' ni' lyo'oo jyo'o.
41005003	Se'en mtsi' ayman ti ndi'in yu ti'í kan', cha' ja ngwa 'in nten skan' 'in yu; ni lo'o chkwan, ja ngwa 'in ne'.
41005004	Wa tyun ya' mskan' ne' 'in yu ti'í kan' lo'o karenan; nchkan' kiya' yu, nchkan' ya' yu, lo'o bra ti mdijin ku' yu chkwan kan', ngutin karenan, nganun yu'we ti chkwan nu nchkan' yu ti'í kan'. Ja ska nten ngwa 'in kulo tñan 'in yu ti'í kan'.
41005005	Lo'o nde tsan lo'o nde tla nda'an yu nxi'ya yu ni' lyo'oo jyo'o, nda'an yu'wi ti yu lo ki'ya, lo'o ykwi' ti yu, y'ni kuxi yu 'in yu lo'o kee.
41005006	Lo'o ni, tijyu' ti mduun yu ti'í kan' na'an yu 'in Jesús. Bra ti msnan yu, mduun xtyin' yu tloo Jesús, cha' ku'ni tnun yu 'in Jesús.
41005007	Kwen msi'ya yu ti'í kan' 'in Jesús bra kan': ―¿Ni sa ña'an tñan nchka ti' wan 'ñaǎn a? ―mnicha' yu ti'í 'in Jesús bra kan'―. 'Wan lka wan Jesús, ska ti wan nu lka wan Sñi' Ndiose, kwi' Ndiose nu ndloo la ti ―ndukwin―. Chabiya' 'in Ndiose, ja ta wan nu ti'í 'ñaǎn.
41005008	Ti tsan la wa ngulo Jesús tñan 'in kwi'in xa'an kan', cha' tyo'o tsu' 'in yu ti'í kan', kan' cha' t'nan ykwi' yu lo'o Jesús cha' ja ta nu ti'í 'in yu bra kan'. ―Tyo'o lya wan, tyaa wan siya' ti ―ndukwin Jesús 'in kwi'in xa'an kan' bra kan'.
41005009	Kan' mnicha' Jesús 'in yu ti'í kan': ―¿Ni sa ña'an naan nu'win? ―ndukwin Jesús 'in yu. ―Ka'an 'a loo ña'an naǎn' ―ndukwin yu ti'í―, cha' ka'an 'a kwi'in xa'an wa msñi 'ñaǎn ―ndukwin yu.
41005010	Lo'o mjñan 'a yu ti'í kan', cha' ja ku'ni 'a Jesús jo'ó 'in yu, cha' ja kulo 'a Jesús tñan 'in kwi'in xa'an, cha' tyo'o ran 'in yu, chun' ja nchka ti' kwi'in xa'an kan' tsaa xka chalyuu tijyu' la.
41005011	Lo'o ndi'in ska ta tnun kuwe' nchku kixin' si' ki'ya kwa.
41005012	Kan' cha' mjñan yu ti'í kan' 'in Jesús cha' 'in kwi'in xa'an nu msñi 'in yu: ―Ta wan chabiya' tsaa kwi'in cha' xñi 'in kuwe' kwa ―ndukwin.
41005013	Lo'o mda Jesús chabiya' 'in nchga kwi'in xa'an kan'. Kan' mdo'o kwi'in ndyaa, msñi 'in kuwe' bra kan'. Ndi'in tukwa mi kuwe', lo'o msñi kwi'in kan' 'in nchga i'. Msnan i' si' yuu bra kan', mdiyuu ta'a i' ni' tyi'a tiyu'; ngutin i' ni' tyi'a, ngujwi nchga kuwe' kan' bra kan'.
41005014	Lo'o yuwe 'a ti' ne' nu na'ansiin 'in kuwe' kan' bra kan', msnan ne' nde kichen cha' katsa' ne' 'in nchga nten kichen lo'o nten ndi'in kwi' se'en ti sa ña'an ngwa kan'. Bra ti mdo'o nten ndijyan ne' cha' ña'an ne' cha' kan'.
41005015	Bra nu mdiyan ne' se'en ndi'in Jesús, bra kan' na'an ne' 'in nu ki'yu nu ngwa ti'í kan'; na'an ne' cha' tiin ti ndukwa yu ki'yu kan', lku' yu ste' yu, cha' wa nchkaa yu. Ja nxlyuu 'a kwi'in xa'an kan' 'in yu. Ytsen 'a ne' bra kan'.
41005016	Ytsa' 'a ne' nu na'ansiin 'in kuwe' kan' sa ña'an ngwa 'in yu ti'í, cha' sa tlyu ti mdo'o kwi'in xa'an kan' 'in yu ndyaa bra kan', msñi 'in nchga kuwe' nu ndi'in kan'; mdyii cha' 'in kuwe' kan' bra kan'.
41005017	Bra wa ynan nten kichen cha' kan', bra kan' t'nan ykwi' ne' lo'o Jesús cha' tyo'o tsu' yu tyaa yu xka se'en nu tijyu' la.
41005018	Nu wa sten ti Jesús ni' yka na'an xuwe cha' tyaa yu, bra kan' ykwi' nu ngwa ti'í kan' lo'o Jesús; mjñan yu chabiya' 'in Jesús cha' tsaa yu lo'o.
41005019	Lo'o ja mda Jesús chabiya' 'in yu bra kan'. ―Xitukwii tyaa na'an tyii xiya' ―ndukwin Jesús 'in yu―. Katsaa' 'in nchga ne' ta'aa sa ña'an ngwa cha' tnun nu y'ni Ndiose nu nka X'naan lo'oo, ti kwi' Ni y'ni Ni cha' nchkaa, cha' wa ngwa t'nan 'a ti' Ni 'iin.
41005020	Kan' mdo'o ndyaa yu ki'yu kan' nchga kichen nde Decápolis, ytsa' yu nchga loo cha' 'in ne', sa ña'an nu y'ni Jesús lo'o yu. Yuwe 'a ti' nchga nten nu ndi'in nde kwa bra kan'.
41005021	Lo'o xiya' yan Jesús ni' yka na'an nde tsu' tiyu' re. Xiya' mdyo' ti'in ka'an 'a nten se'en ndi'in Jesús tu'wa tiyu' bra kan'.
41005022	Kan' mdiyan ska yu ki'yu nu lka yu tñan ni' lyaa kwa. Jairo naan yu kula kan'. Mduun xtyin' yu kula kan' tloo Jesús, mdukwi ndlyuu ke yu la lyuu.
41005023	T'nan 'a ykwi' yu lo'o Jesús bra kan': ―Wa kaja ti sñiěn' ―ndukwin yu 'in Jesús―. Ku'ni wan cha' su'we tsaa wan nde se'en nskwa nu kuna'an xuwe kan' 'ñaǎn, cha' ku'ni wan jo'ó 'in, xtya ya' wan chun' nu xuwe cha' ku'u.
41005024	Lo'o ndyaa Jesús lo'o yu bra kan', lo'o ka'an nten ndyaa lo'o ne', tsaa 'a ndi'in nten tuwiin se'en nda'an ne'.
41005025	Lo'o ska nu kuna'an ti'í mda'an laja nten ka'an kan'. Wa tii tyukwa yijan nsu'wi kicha nu kuna'an kan', cha' ngalu 'a tnen.
41005026	Wa mdyii nchga loo jo'ó y'ni ne' 'in nu ti'í kan', lo'o ja ngwa 'in ne' ku'ni chkaa ne' 'in. Mdyii tñi 'in nu kuna'an kan', mdyii nchga loo cha' su'we nu nsu'wi 'in si'ya rmiyu, lo'o lye la ti'í bra kan'.
41005027	Wa ynan nu kuna'an ti'í kan' chin' cha' 'in Jesús, kan' cha' yan laja nten nde chun' se'en nduun Jesús. Yla' nu kuna'an kan' ste' Jesús bra kan'.
41005028	“Bra nu kalaǎn' tiǎn ste' Jesús re, chkaǎn bra kan'” mske' ti' nu ti'í kan'.
41005029	Bra ti nchkun' cha' ngalu tnen, siya' ti mgii ti' nu kuna'an cha' wa nchkaa bra kan'.
41005030	Lo'o bra ti mgii ti' Jesús cha' wa y'ni yu jo'ó 'in ska nten, ni siya ja ya ña'an yu 'in nu ti'í kan'. Kan' cha' mxina'an yu nde chun' yu 'in nten ka'an nu nda'an lo'o yu. ―¿Ti ka lka nu wa yla' steěn' a? ―ndukwin Jesús 'in ne'.
41005031	Yuwe 'a ti' ne' nu ngi'ni xa'an cha' 'in yu bra kan'. ―Tsaa 'a ndi'in nten re se'en nda'aan ―ndukwin ne' kan' 'in Jesús―. ¿Ni cha' mnichaa' 'in ne', “ti ka lka nu yla' 'ñaǎn?” ―ndukwin ne'.
41005032	Kan' na'an 'a Jesús 'in nchga nten cha' ka biya' ti' yu ti ka lka nu yla' 'in yu.
41005033	Lo'o yan nu kuna'an kan', mduun xtyin' tloo yu bra kan'. Nchkwaan 'a kan', cha' ntsen 'a, lo'o jlyo ti' cha' wa nchkaa. Bra kan' ytsa' ñi 'in Jesús sa ña'an ngwa 'in.
41005034	―Su'we 'a ndyaa ña'an tii' 'ñaǎn, sñiěn' ―ndukwin Jesús 'in―, kan' cha' nchkaa. Tiin ti tyi'in tiyee ni. Su'we ti tyaa ni, ñi katsaǎn' 'iin cha' ja xñi 'a kicha kan' 'iin la xiya' la.
41005035	Bra nu ti nchkwi' Jesús lo'o nu kuna'an kan', bra kan' mdiyan ska msu 'in Jairo, yu kula nu lka tñan ni' lyaa kan', mdyukwa ta'a lo'o ne'. Ykwi' msu kan' lo'o Jairo cha' 'in nu xuwe ti'í: ―Wa ngujwi sñi' wan, yu kula ―ndukwin msu 'in x'nan―. Ja ndi'in cha' chkwi' la wan lo'o mstru re.
41005036	Lo'o Jesús, ynan yu cha' nu ykwi' msu kan', lo'o ja mdukwa Jesús 'in ran bra kan'. ―Ja kutseen ―ndukwin Jesús 'in yu kula nu lka tñan ni' lyaa kan'―. Sa kan' ti cha', ku'nii cha' tsaa ña'an tii' 'ñaǎn.
41005037	Lo'o ja mda 'a Jesús chabiya' 'in nten cha' tsaa ne' lo'o yu; ska ti Tyu, lo'o Santiago, lo'o Xuwa ta'a Santiago, mda yu chabiya' tsaa ne' lo'o yu.
41005038	Kan' mdiyan ne' tu' na'an tyi yu nu lka tñan ni' lyaa kan'. Wa ka'an 'a nten mdyo' ti'in nde kwa, nganan 'a ne' ndi'in ne'. Lye 'a ngwa cha' wa ngujwi nu xuwe ti kan'.
41005039	Yten Jesús ni' ña'an bra kan'. ―¿Ni cha' lka nganan 'a wan ndi'in wan? ―ndukwin Jesús 'in ne'―. ¿Ni cha' lka cha' ka'an 'a cha' nda'an tiye wan? Ja ngujwi nu xuwe ti'í re, nan laja' ti nskwa ―ndukwin Jesús.
41005040	Lo'o mstyi lyo'o 'a ne' 'in yu bra kan'. Kan' cha' ngulo Jesús 'in nchga nten nu ndi'in nxi'ya ne'; nganun yu lo'o sti lo'o jya'an nu xuwe ti'í, lo'o ta'a snan yu ta'a nda'an Jesús, ndyaa ne' kan' se'en ndi'in nu xuwe.
41005041	Bra kan' msñi Jesús ya' nu xuwe kan': ―Talita, kumi ―ndukwin Jesús 'in, cha' nu nchkwi' ne' kan'. Nde lka sa ña'an ndyo'o cha' kan': ―Maan, kuloǔn tñan 'iin ni, cha' tyituun.
41005042	Bra ti mdyituun nu kuna'an xuwe nu ngujwi kan', mdyisnan nda'an bra kan'. Tii tyukwa ti yijan nsu'wi nu xuwe ti kan'. Yuwe 'a ti' ne' kan' bra kan'.
41005043	Lo'o lye ykwi' Jesús lo'o ne' kan', cha' ja katsa' ne' 'in xka la nten sa ña'an ngwa cha' nchkaa nu xuwe kan'. Bra kan' ngulo yu tñan 'in ne' cha' ta chin' nan ku nu xuwe ti kan'.
41006001	Nde loo la mdo'o Jesús ndyaa yu lo'o ne' nu ngi'ni xa'an cha' 'in yu, ndyaa ne' kichen tyi yu.
41006002	Lo'o ndyaa Jesús ni' lyaa kichen kan' tsan nu nxitña' ne', tsan ta'a kan'. Nde kwa ngwa'u yu 'in nten bra kan'. Yuwe 'a ti' ne' nu ndi'in ni' lyaa kan' bra nu ynan ne' cha' nu ykwi' Jesús lo'o ne'. ―¿La nde ya' y'ni xa'an yu re nchga cha' nu nchkwi' yu? ―ndukwin ne'―. ¿Ni sa ña'an ngwa cha' ndi'ya su'we yu kwenta 'in cha' kan'? ¿Ta ndii 'a ti' yu a? ―ndukwin ne'―. ¿Ni cha' nchka 'in yu ku'ni yu cha' tnun? ―ndukwin ne' 'in ta'a ne'―.
41006003	Kwityi ka' ti lka yu re ―ndukwin ne'―. Ti kwi' sñi' Liya lka yu re; ta'a Santiago, ta'a Se, ta'a Juda, ta'a Simón lka yu re, lo'o nde kichen tyian ndi'in ne' kuna'an ta'a yu re ―ndukwin ne' 'in ta'a kichen tyi ne'. Chen ngwa tiye ne' ña'an ne' 'in Jesús bra kan',
41006004	kan' cha' ykwi' Jesús lo'o ne' xiya': ―Nchga nten xka kichen ni, ku'ni tnun ne' 'in ska nten nu nchkwi' cha' 'in Ndiose lo'o ne' ―ndukwin Jesús 'in nten kan'―. Ne' ta'a kichen tyi ti yu ni, kan' nu ja xlyaa kunan cha' nu nchkwi' yu siya' ti ―ndukwin Jesús―. Nchga ta'a yu, kwi' ne' ta'a ndi'in yu, ja kunan ne' cha' nu nchkwi' yu ―ndukwin Jesús 'in ne'.
41006005	Ngwaña'an ngwa cha' ja ngwa ku'ni Jesús cha' tnun se'en ndi'in ne' kan', cha' ja ndyaa ña'an ti' ne' 'in yu; y'ni yu cha' nchkaa ska tukwa ti ne' ti'í xa nu mstya ya' ti yu chun' ne', sa kan' ti cha' tnun y'ni yu kichen tyi yu.
41006006	Yuwe 'a ti' Jesús cha' ja ndyaa ña'an ti' ne' kan' 'in siya' ti. Kan' ti mda'an la yu la xka kichen xuwe ti nu ndi'in kwi' se'en ti, ngwa'u yu 'in nten la kwa bra kan'.
41006007	Chun' ndi'in la msi'ya Jesús 'in tii tyukwa nten nu ngi'ni xa'an cha' 'in yu, cha' chkwi' yu lo'o ne' bra kan'. Ngulo yu tñan 'in ne' kan', cha' tyo'o ne' tsaa ne' kwenta tukwa ti ne'; su'wa ti tsaa tukwa ne' ska kichen. Lo'o mda Jesús chabiya' 'in ne' cha' kulo ne' 'in kwi'in kuxi nu nsu'wi 'in nten.
41006008	Ykwi' Jesús lo'o ne' cha' ja lo'o su'wa ne' ki'ya ne' tsaa ne'. Tsaa ne' lo'o ska yka skan ti; ja lo'o kwijin, ja lo'o tyaja, ja lo'o tñi tsaa ne', ndukwin Jesús. Tloo ti ne' tsaa ne'.
41006009	Xu'wi snan ne', ku' ne' ykan', ni siya ja lo'o xka yku' ste' ne' tsaa ne'.
41006010	―Nu ta ne' na'an se'en kaja' wan se'en ndi'in ne' ―ndukwin Jesús 'in ne' kan'―, nde kwa kanun wan bra kan', sa ña'an bra nu tyo'o wan tsaa wan xka kichen.
41006011	Si nsu'wi ska kichen se'en ja xlyaa nten ta ne' se'en kanun wan, kichen nu ja xlyaa ne' kunan ne' cha' nu chkwi' wan lo'o ne', bra ti tyo'o wan kichen kan', tyaa lya wan bra kan'. Tu'wa kichen kan' skwin wan kiya' wan cha' kulo yuu nsu'wi snan wan, cha' ngwaña'an ka biya' ti' ne' cha' kuxi 'a tñan nu y'ni ne' lo'o wan. Ngwaña'an ykwi' Jesús lo'o nten nu ngi'ni xa'an cha' 'in yu.
41006012	Kan' mdo'o ne' ndyaa ne' nde tyun kichen. Ykwi' ne' lo'o nten kichen kan', cha' ka jyu'u ti' ne' kichen 'in nchga cha' kuxi nu ngi'ni ne', cha' kulaa ya' ne' 'in cha' kuxi kan' bra kan'.
41006013	Lo'o ngulo ne' nu ngi'ni xa'an kan' kwi'in kuxi nu msñi 'in tyun nten, lo'o mgo'o ne' sete xi tyi'i chun' xka ta ne' ti'í bra nu y'ni ne' jo'ó 'in ne' ti'í kan'; nchkaa ne' ti'í kan' bra kan'.
41006014	Lo'o wa ynan ree Herodes 'in cha' tnun nu wa y'ni Jesús bra kan'; nchga kichen ynen cha' kan', cha' skaa cha' ykwi' skaa nten 'in Jesús. Nde lka cha' nu mske' ti' ree kan': ―Ayman Xuwa nu mdukwatya 'in nten nu ngwa s'ni, kan' lka Jesús re ―ndukwin Herodes kan'―. Wa yjwiǐn 'in Xuwa kan', lo'o ni, wa ndyu'u yu xiya', kan' cha' nchka 'in ku'ni cha' tnun nu ngwaña'an ―ndukwin ree.
41006015	―Si'i nu kan' ―ndukwin xka ta nten―. Ayman Elías lka yu ki'yu re. ―Si'i ngwaña'an ―ndukwin xka ta nten―. Ska nten nu nchkwi' cha' 'in Ndiose lka yu re, ña'an ti' ayman nu mdi'in s'ni, nu ykwi' lo'o nten cha' 'in Ndiose.
41006016	Xa wa ynan Herodes cha' nu ykwi' nten cha' 'in Jesús, xiya' ykwi' ree kan': ―Wa ndyu'u ayman Xuwa xiya' ―ndukwin―. Na' nguloǔn tñan 'in nten, lo'o mdijin ku' ne' ke Xuwa kan' bra kan'; ja chan ayman Xuwa lka yu ki'yu re ―ndukwin ree Herodes.
41006017	Nu ngwa s'ni la, wa ngulo ree Herodes kan' tñan 'in msu 'in, kan' cha' yaa ne' msñi ne' 'in Xuwa kan', yaa lo'o ne' 'in yu ni' ña'an chkwan. Y'ni ree cha' kuxi kan' si'ya Herodías nu ngwa kwilyo'o Lpe ta'a Herodes, cha' wa msnan lo'o Herodes 'in nu kuna'an kan', cha' kaja kwilyo'o lo'o.
41006018	―Ja nsu'wi chabiya' tyi'iin lo'o kwilyo'o ta'aa ―ndukwin Xuwa 'in ree Herodes ti bra kan'. Kan' cha' msu'wa ree 'in Xuwa ni' ña'an chkwan, cha' wa ykwi' yu ngwaña'an lo'o ree kan'.
41006019	Msin' 'a ti' Herodías chun' cha' nu ykwi' Xuwa, kujwi 'in yu ngwa ti' nu kuna'an kan'. Lo'o ja mjwi ña'an kujwi 'in yu bra ti,
41006020	cha' ntsen ree Herodes 'in Xuwa. Jlyo ti' ree cha' ñi 'a cha' nu y'ni Xuwa, cha' luwi 'a tiye Xuwa, lo'o ja ndi'in cha' kuxi 'in yu; kan' cha' wa na'ansiin ree 'in yu cha' ja ku'ni nu kuna'an kan' cha' kuxi lo'o yu. Ndiya ti' ree Herodes kunan cha' nu ngwa'u Xuwa, ni siya ja ngwa biya' su'we ti' ree cha' kan'.
41006021	Su'we 'a ngwa tiye Herodías xa nu ngwa tsan ngula ykwi' ree Herodes bra kan'. Tsan kan' y'ni ree ta'a, lo'o tyun nten nu tnun nchka yku ne' se'en ndi'in ree bra kan'. Lo'o nten nu ndloo la 'in ree kan', lo'o x'nan sndaru 'in ree, lo'o ne' kuliya' nde Galilea kan', nchga nten nu tnun nchka kan', ndyaa yku ne' se'en ndi'in ree tsan kan'.
41006022	Bra kan' mdiyan ska nu kuna'an kune' sñi' Herodías, ngula kiya' nu kuna'an kan' se'en ndi'in ne' ta'a. Tsaa 'a ti' ree Herodes bra kan', lo'o ngwaña'an ndiya 'a ti' ne' nu nchku se'en ndi'in ree na'an ne' 'in nu kuna'an kune' kan', cha' ngula kiya'. Ykwi' ree lo'o nu kuna'an kune' kan' bra kan': ―Katsaa' 'ñaǎn ni, ña'aan cha' su'we nu nchka tii' kaja 'iin ―ndukwin ree 'in―. Taǎn cha' su'we kan' 'iin ―ndukwin―.
41006023	Ta Ndiose nu ti'í 'ñaǎn si ja taǎn nchga nan nu jñaan 'ñaǎn ni, ni siya sa jlu'we yuu nu kwenta 'ñaǎn, taǎn 'iin ―ndukwin ree 'in nu kuna'an kune' kan'.
41006024	Kan' mdo'o nu kuna'an kune' kan', ndyaa se'en ndi'in jya'an. ―¿Nan ka nu jñaǎn 'in ree a? ―ndukwin 'in jya'an bra kan'. ―Jñaan ke Xuwa nu ndukwatya 'in nten ―ndukwin jya'an 'in bra kan'.
41006025	Bra ti ndyaa nu kuna'an kune' kan' tloo ree xiya', cha' jñan cha' kan' 'in ree: ―Ke Xuwa nu ndukwatya 'in nten nchka tiǎn' kaja 'ñaǎn ―ndukwin nu kuna'an kan'―. Nu ni ti nchka tiǎn' ke yu kan' ska ni' si'yuu ―ndukwin 'in ree.
41006026	Ni siya xi'in 'a ti' ree bra kan', ja ngwa 'in yu tukun' cha' 'in nu kuna'an kan'. Ja ngwa 'in yu, cha' tloo ne' ta'a nchku yu wa mskan' ree cha' kan', cha' ta nchga nan nu jñan nu kuna'an kune' kan' 'in yu.
41006027	Bra ti ngulo ree tñan 'in ska sndaru 'in yu nu nduun kwan, cha' tsaa 'ya sndaru ke Xuwa. Kan' mdo'o sndaru ndyaa ni' ña'an chkwan, mdijin ku' yu ke Xuwa bra kan'.
41006028	Ndyaan lo'o sndaru 'in ran ni' si'yuu bra kan', lo'o mda ran 'in nu kuna'an kune' kan'. Ndyaa lo'o nu kuna'an kan' 'in ran se'en ndi'in jya'an bra kan'.
41006029	Sa ña'an ngwa bra kan', bra nu ynan nten nu y'ni xa'an cha' 'in Xuwa cha' nskwa ayman kan', bra ti ndyaa ne' nde se'en nskwa yu. Bra kan' ndyaa ne' mtsi' ne' 'in ayman kan'.
41006030	Chun' ndi'in la chin', xiya' ndyaan ne' ta'a nda'an Jesús se'en ndi'in yu, ti kwi' nten nu yaa ykwi' lo'o ne' xka kichen cha' 'in Jesús. Ytsa' ne' 'in yu nchga tñan nu wa y'ni ne', sa ña'an nu ngwa'u ne' 'in nten la kan'.
41006031	Ykwi' Jesús lo'o ne' kan' bra kan': ―Tsaan chin' xka se'en, se'en tyi'ian ti ykwiin' tian, cha' xitña' wan chin' ―ndukwin Jesús 'in tii tyukwa ne' kan'. Ngwaña'an ykwi' Jesús lo'o ne' kan', cha' ka'an 'a nten nsu'wi se'en ndi'in ne', lo'o ja yu'wi bra ku ne'.
41006032	Mdo'o ne' ndyaa ne' ni' yka na'an xuwe ti bra kan', cha' tsaa ne' la se'en ja nsu'wi nten.
41006033	Lo'o tyun nten na'an la se'en ndyaa ne'. Yu'wi lyo nten kan' 'in ne', lo'o bra ti ynen cha' tyun kichen la nde ya' ndyaa ne'. Kan' cha' msnan nten kichen kan' ndyaa ne' tu'wa tiyu', sa bra nu kulo ndukwa mdiyan ne' kan' se'en ndyaa Jesús lo'o ta'a nda'an yu.
41006034	Bra wa mdiyan yka na'an xuwe ti tu'wa tiyu', mdo'o Jesús na'an yu cha' ka'an 'a nten ndi'in nde kwa. T'nan 'a ti' Jesús ña'an yu 'in nten ka'an kan' bra kan'; mske' ti' yu cha' ña'an ti' slya' nu ja nsu'wi nten nu ña'ansiin 'in i', ngwaña'an ngwa nten ka'an kan'. Kan' cha' chan ngwa'u yu ka'an 'a cha' 'in ne' kan'.
41006035	Bra nu wa ngwa msiin, bra kan' ndijyan ne' nu ngi'ni xa'an cha' 'in yu tloo yu cha' chkwi' ne' lo'o yu: ―Ni' kixin' lka re ―ndukwin ne'―, lo'o msiin 'a ni.
41006036	Su'we la si kuloo tñan 'in nten ka'an re cha' tyaa ne' nde kichen kwi' se'en ti, cha' xi'i ne' nan ku ne' ―ndukwin ne' 'in Jesús.
41006037	―'Wan, ta wan nan ku ne' re ―ndukwin Jesús 'in ne' nu ngi'ni xa'an cha' 'in yu bra kan'. ―¿Ta tyo'o skwa tukwa siyentu tñi plata xi'i ba jaxlya teje' ku ne' re a?, yu kula ―ndukwin ne' 'in Jesús.
41006038	―¿Ni sa nkwa jaxlya teje' nsu'wi 'wan nde re a? ―ndukwin Jesús―. Lkwa wan chin' 'in ran ―ndukwin 'in ne'. Mda'an naan ne' si lo'o chin' nan ku nda'an nten kan', lo'o xiya' ykwi' ne' lo'o Jesús bra kan': ―Ki'yu ti jaxlya teje' lo'o tukwa ti kula lo'o 'in ne' nde ―ndukwin ne' 'in Jesús bra kan'.
41006039	Lo'o ngulo Jesús tñan 'in nchga nten kan', cha' tyan ne' tyukwa ne' lo kii xuwe kwenta ta ti ne' bra kan';
41006040	kwenta ska siyentu nten ska ta, kwenta tu'watyii nten xka ta, ngwaña'an mdukwa ne'.
41006041	Kan' msñi Jesús 'in ki'yu jaxlya teje' lo'o tukwa kula kan', na'an yu nde kwan cha' tya yu xu'we 'in Ndiose cha' 'in jaxlya lo'o kula kan'. Msu'we yu jaxlya bra kan', mda yu yu'we jaxlya 'in ne' nu ngi'ni xa'an cha' 'in yu, cha' kutsaa ne' ran 'in nten ka'an kan'; kwi' ngwaña'an msu'we yu kula kan' cha' ku ne'.
41006042	Ngwaña'an ngwa cha' yku nchga nten kan', ngula' ti' ne'.
41006043	Bra nu mdyii yku ne', mxo' ti'in ne' nchga yu'we nu ngunun, lo'o yu'we jaxlya lo'o yu'we kula; mxa'an tii tyukwa xkuwi lo'o yu'we kan' bra kan'.
41006044	Ngwaña'an ngwa cha' ki'yu mi yu ki'yu yku jaxlya lo'o kula nu ngwa tsan kan'.
41006045	Bra ti ngulo Jesús tñan 'in ne' nu ngi'ni xa'an cha' 'in yu, cha' sten ne' ni' yka na'an xuwe ti, cha' tsaa ne' nde loo la se'en tsaa yu la xka la'a tsu' tiyu', nde kichen Betsaida. Kanun Jesús cha' slaa' lo'o nten ka'an kan', cha' tyaa ne' tu' na'an tyi ne'.
41006046	Nu wa mslaa' lo'o ne', mdo'o Jesús ndyaa xka ti yu nde si' ki'ya cha' chkwi' yu lo'o Ndiose Sti yu.
41006047	Bra wa ndyaa kwichaa ndi'in ne' nu ngi'ni xa'an tijyu' lo tyi'a ni' yka na'an xuwe ti, nganun Jesús xka ti lo yuu wtyi tu'wa tiyu'.
41006048	Na'an Jesús cha' lye 'a ngi'ni ne' tñan cha' tya'an yka na'an kan' lo tyi'a, cha' ngula 'a nxkwa kwi'in lo tyi'a. Wa ki'ya ti xaa, bra kan' mdiyan Jesús nda'an lo tyi'a ti, wa tyijin ti yu se'en ndi'in ne'.
41006049	Bra kan' na'an ne' 'in yu nda'an yu lo tyi'a. Msi'ya 'a ne' bra kan', cha' lka yu ska ayman, mske' ti' ne'.
41006050	Na'an ta'a ne' 'in yu, lo'o ytsen 'a ne' bra kan'. Bra ti ytsa' Jesús 'in ne': ―¡Ku'ni tnun tiye wan, na' lkaǎn! ―ndukwin yu―. ¡Ja kutsen wan! ―ndukwin Jesús 'in ne'.
41006051	Bra kan' yten Jesús ni' yka na'an lo'o ne', bra ti ngwa tiin kwi'in kan' bra kan'. Yuwe 'a ti' ne' bra kan', mda'an 'a cha' tiye ne'.
41006052	Lo'o ja ngwi'ya ne' kwenta siya' ti sa ña'an ngwa cha' mda'an Jesús lo tyi'a. Ti kwi' ti cha', ja ngwa biya' ti' ne' sa ña'an nu y'ni Jesús bra nu msu'we yu jaxlya kan'. Nan wa nchkun' ke ne'.
41006053	Chun' ndi'in la mdiyan yka na'an kan' xka la'a tsu' tiyu' lo'o ne', nde lo yuu 'in Genesaret mdiyan ne' bra kan'. Mskan' ne' 'in yka na'an kan',
41006054	mdo'o ne' bra kan'. Bra ti yu'wi lyo nten nu kwa tyi kan' 'in Jesús.
41006055	Msnan ne' ndyaa ne' se'en ndi'in ne' ti'í 'in ne', cha' kan lo'o ne' 'in ne' ti'í kan' se'en ndi'in Jesús; ne' kichen kwi' se'en ti, ne' kichen nu tijyu' la chin', ngwi'ya lo'o ne' 'in nu ti'í ndijyan. Ni' katan, o ta lo jaa' ti ndijyan 'ya ne' 'in nu ti'í se'en ndi'in Jesús.
41006056	Tyun kichen se'en ndyaa Jesús, lo'o kichen tnun, lo'o kichen xuwe ti, lo'o se'en ndiya ne' ni' kixin', nchga se'en nda'an yu ndijyan lo'o ne' 'in nu ti'í 'in ne'. Mjñan ne' chabiya' 'in Jesús cha' kala' ti nu ti'í ni siya kiya' ste' ti yu. Lo'o nchga nu ti'í nu yla' ste' Jesús ni, bra ti nchkaa ne' kan' bra kan'.
41007001	Ngwa ska tsan mdiyan ska ta ne' fariseo, mda'an ne' lo'o chin' mstru nu ndu'u cha' jo'o ni' lyaa nde kichen Jerusalén. Mdiyan ne' nde se'en ndi'in Jesús.
41007002	Yuwe 'a ti' ne' kan', cha' ndi'in ne' nu ngi'ni xa'an cha' 'in Jesús nu nchku tyaja ni siya ja ya mna' ne' sa ña'an nu ndu'u mstru cha' jo'o 'in ne' cha' ku'ni ne'.
41007003	(Ne' fariseo, lo'o nchga ne' judío, ja ka ku ne' si ja ya mna' su'we ne' sa ña'an nu ndukwa cha' lo kityi kula s'ni cha' ku'ni ne'.
41007004	Xa nu nda'an ne' lo kiya' cha' xi'i ne' ska nan ku ne', ndijyan lo'o ne' 'in ran ni' ña'an, ja nsu'wi chabiya' ku ne' 'in ran bra kan', si ja ya ku'ni luwi ne' 'in tyukwi ña'an ne'. Ka'an 'a tñan kti ti wa ngwa'u ayman kula 'in ne' judío cha' ku'ni ne'; sa ña'an nu katen sa 'in ne', sa ña'an nu katen styu, sa ña'an nu katen katun' chkwan, sa ña'an nu katen ka'nan, cha' ka luwi ska nan cha' 'in Ndiose, nxke' ti' ne'.)
41007005	Kan' cha' mnicha' ne' 'in Jesús bra kan', ne' fariseo kan' lo'o mstru nu ndu'u cha' jo'o kan': ―¿Ni cha' lka ja su'we ngi'ni ne' nu ngi'ni xa'an cha' 'iin? ―ndukwin ne' 'in yu―. Ja ndukwa ne' kwa tñan nu wa ngwa'u ayman kula 'ñaan nu ngwa s'ni, cha' ja mna' su'we ne' bra nu ku ne' tyaja ―ndukwin ne' kan' 'in Jesús.
41007006	Mxkwen Jesús 'in ne' kan' bra kan': ―Chañi 'a cha' nu ykwi' ayman Isaías 'wan nu ngwa s'ni, cha' nten nu tukwa cha' nsu'wi tiye lka wan. Wa ngwa'an yu kula kan' cha' re lo kityi 'in Ndiose: Ngi'ni tnun nten re 'ñaǎn cha' nchkwi' ti ne', ndukwin Ndiose, si'i tyukwi ti tiye ne' ngi'ni tnun ne' 'ñaǎn.
41007007	Kwiñi 'a nchkwi' ne' re cha' ngi'ni tnun ne' 'ñaǎn, lo'o ndu'u ne' cha' nu nchkwi' nten ti 'in ta'a ne', ni siya ndukwin ne' cha' ndu'u ne' cha' 'ñaǎn 'in ta'a ne', ndukwin Ndiose. Ngwaña'an ndukwa cha' lo kityi.
41007008	Ja nduwe ti' wan sa ña'an tñan nu ngulo Ndiose 'in nten chalyuu; tñan nu ngwa'u ayman kula 'ñaan, kan' ti tñan ndukwa wan ―ndukwin Jesús 'in ne' kan'.
41007009	Ti ykwi' la Jesús lo'o ne' kan' bra kan': ―Wa ngulaa ya' wan tñan nu ngulo Ndiose 'ñaan, lo'o ni, ndloo la cha' 'wan, cha' tukwa wan nchga cha' nu ngwa'u ayman kula 'ñaan ―ndukwin Jesús―.
41007010	¿Ja nsu'wi ti' wan cha' nu ykwi' ayman Moisés lo'o nten chabiya' 'in Ndiose s'ni a? “Tukwa wan cha' nu nchkwi' sti wan, cha' nu nchkwi' jya'an wan” ndukwin. “Si chkwi' wan cha' kuxi 'in sti jya'an wan, ndi'in cha' kujwi ne' 'wan bra kan'” ndukwin.
41007011	Lo'o kuxi 'a cha' nu nchkwi' wan. Ndu'u wan 'in nten cha' cha' su'we lka xa nu chkwi' ska nten cha' re lo'o sti lo'o jya'an: “Ja ka 'a 'ñaǎn tayaǎn' 'wan, cha' nan Corbán lka nchga nan nu nsu'wi 'ñaǎn.” (Corbán lka ska cha' 'in ne' kan' nu nchkwi' cha' ska nan nu wa mda ne' xu'we 'in Ndiose.)
41007012	Lo'o ja nda wan chabiya' cha' taya' nten kan' 'in sti 'in jya'an ne' bra kan' ―ndukwin Jesús 'in ne' kan'―.
41007013	Ja su'we cha' ndu'u wan 'in nten ngwaña'an. Ja ndukwa wan tñan nu ngulo Ndiose 'ñaan, bra nu ngwaña'an ndu'u wan 'in ne'; lye la ndukwa wan cha' nu ytsa' ayman kula 'wan 'in wan. Lo'o ti ka'an la cha' kuxi ngi'ni wan ―ndukwin Jesús 'in ne' kan'.
41007014	Xiya' msi'ya Jesús 'in nten ka'an cha' kan ne' se'en ndi'in yu bra kan'. ―Nchga wan kunan su'we wan nchga cha' nu kwa'uǔn 'wan ni, cha' ka biya' ti' wan ska cha' ―ndukwin Jesús 'in ne' bra kan'―.
41007015	Ja ndiya nan nchku nten nu ku'ni cha' ka kuxi tiye ne' ―ndukwin yu―. Nu nchkwi' ne' ska cha', nu ngi'ni ne' ska tñan, ngwaña'an ka biya' tian' si kuxi nka tiye ne' kan'.
41007016	Ta'a wan kunan su'we wan cha' kan' ni, si nchka ti' wan ―ndukwin Jesús 'in nten kan'.
41007017	Chun' ndi'in la, yaa Jesús ni' ña'an. Nganun nten ka'an kan' chun' na'an ti. Kan' mnicha' nten nu ngi'ni xa'an cha' 'in yu, sa ña'an lka cha' nu wa ngwa'u yu 'in ne' tsan ti.
41007018	―¿Lo'o 'wan, ja ngwa biya' ti' wan cha' kan' a? ―ndukwin Jesús 'in ne' kan'―. ¿Ja jlyo ti' wan cha' si'i nan nu kuan nu ku'ni cha' ka kuxi tiyean a? Ja ka 'in ran.
41007019	Bra nu kuan ska nan, bra kan' sten nan kan' tu tu'waan, ka ti'in ran kan' nde nian' bra kan'; xa nu tsaan liya', tyii ji cha' 'in ran bra kan' ―ndukwin Jesús. Ngwaña'an ykwi' Jesús cha' ka biya' tian' cha' su'we kuan nchga nan nu nchku nten.
41007020	Ti ngwa'u la Jesús 'in ne' kan' bra kan': ―Cha' nu wa ykwi' ska nten, cha' nu wa y'ni ska nten, chun' cha' kan' ka biya' tian' bra nu nsu'wi cha' kuxi ni' kasiya 'in ne' kan'.
41007021	Bra nu chañi cha' nsu'wi cha' kuxi ni' kasiya 'in nten, ka'an 'a cha' kuxi ku'ni ne' kan' bra kan': xu'wi cha' 'in ne' lo'o kwilyo'o xka nten, ku'ni ne' cha' chen ña'an lo'o xka nten, kujwi ne' 'in ta'a ne',
41007022	ku'ni ne' kunan cha' nu nsu'wi 'in ta'a nten ne', xitukwi ti' ne' 'in ska nan nu nsu'wi 'in xka nten, ka ti'í ti' ne' 'in ta'a nten ne', tukwa cha' ka tiye ne', xa'an 'a ku'ni ne', ka liye' ti' ne', kwentu 'a ka ne', siye' 'a chkwi' ne', lo'o ja ska cha' kuwe ti' ne' siya' ti.
41007023	Nchga cha' kuxi kan' wa nsu'wi tiye nten, kan' cha' ndiya ti' ne' ku'ni ne' cha' kuxi kan'. Kan' lka cha' kuxi nu ngi'ni nten chalyuu cha' ja luwi kasiya 'in ne'.
41007024	Chun' ndi'in la mdo'o Jesús ndyaa tijyu' nde lo yuu 'in kichen Sidón lo'o kichen Tiro bra kan'. Ngwa ti' yu cha' kanun yu ska ni' ña'an mnan ti nde kwa; lo'o ja ngwa 'in yu, cha' bra ti mjwi rsun 'in ne' kichen cha' ndi'in yu kwi' se'en ti.
41007025	Lo'o mjwi rsun kan' 'in ska nu kuna'an nu ndi'in kichen kan', kan' cha' mdiyan se'en ndi'in yu. Wa msñi ska kwi'in kuxi 'in ska nu kuna'an xuwe sñi' nu kuna'an kan'; kan' cha' mduun xtyin' jya'an nu xuwe ti tloo Jesús,
41007026	mjñan cha' tlyu ti' 'in yu, cha' kulo yu kwi'in kuxi nu nsu'wi 'in sñi', nka tiye. Cha' 'in ne' griego nchkwi' nu kuna'an kan', cha' ne' xka la'a tsu' lka, ne' sirofenicia.
41007027	―Ti kulo nda ne' nan ku sñi' ne' ―ndukwin Jesús―. Ja su'we si xñi ne' tyaja nu nchku sñi' ne' cha' ta ne' 'in xne' ti ―ndukwin Jesús 'in nu kuna'an kan'.
41007028	―Chañi cha' 'iin ―ndukwin nu kuna'an―, lo'o nsu'wi chabiya' ku xne' kata tyaja nu ngalu ni' msaa laja nu nchku nu xuwe ―ndukwin 'in Jesús.
41007029	―Su'we 'a cha' nchkwii' ―ndukwin Jesús―. Su'we ti tyaa na'an tyii, cha' wa nchkaa sñii' ni ―ndukwin yu 'in nu kuna'an kan' bra kan'.
41007030	Mdo'o nu kuna'an kan' ndyaa bra kan', ngala na'an tyi se'en nskwa sñi' lo ki'yan. Bra kan' na'an nu kuna'an cha' wa nchkaa sñi', ja nsu'wi 'a kwi'in kuxi 'in ni.
41007031	Mdo'o Jesús kichen Tiro bra kan', mdijin yu kichen Sidón, mdijin yu nde Decápolis, ti kwi' lo yuu nu kwenta 'in tii kichen. Bra kan' mxitukwi yu ndyaan yu tu'wa tiyu' Galilea xiya'.
41007032	Lo'o mdiyan chin' nten se'en ndi'in Jesús bra kan', ndijyan lo'o ne' 'in ska yu ku'un. Ku'un tu nskan yu, kwi' ngwaña'an ja ngwa chkwi' su'we yu. Kan' ykwi' ne' lo'o Jesús cha' xtya ya' yu ke yu ti'í kan'.
41007033	Lo'o ndyaa lo'o Jesús 'in yu ti'í kan' ska se'en nu ja ña'an nten, ni siya kwi' se'en ti. Bra kan' yojo' xñii ya' Jesús tu nskan yu ti'í kan', lo'o mdo'o tyi'a nu ndyo'o tu'wa yu lo xñii ya' yu, mstya ran loo ltse' yu ti'í.
41007034	Kan' na'an Jesús nde ni' kwan, lye 'a ynen ndyaan tyi'i yu bra kan'. ―¡Efata! ―ndukwin Jesús 'in yu ti'í kan' bra kan'. Kan' nu nchka ti' chkwi': ¡Kalaa tu nskaan!
41007035	Bra ti ngalaa tu nskan yu ti'í kan'; ynan su'we yu, ngwa su'we ltse' yu cha' su'we ti ykwi' yu lo'o nten.
41007036	Kan' ngulo Jesús tñan 'in ne' kan', cha' ja katsa' ne' 'in nten sa ña'an ngwa 'in yu ti'í kan'; lo'o ja ynan ne', lye la ynen cha' kan', ni siya lye ngulo Jesús tñan 'in ne' cha' ja katsa' 'a ne' 'in ta'a nten ne'.
41007037	Yuwe 'a ti' nten bra nu ynan ne' sa ña'an ngwa cha' kan'. ―Su'we 'a ngi'ni yu kan' ―ndukwin ne'―, lo'o 'in ne' nu ku'un tu nskan, nchka 'in yu ku'ni yu cha' nchkaa ne'; lo'o ne' nu ku'un tu'wa, nchkwi' ne' xiya' chabiya' 'in yu.
41008001	Chun' ndi'in la chin', xiya' mdyo' ti'in ka'an 'a nten se'en ndi'in Jesús. Wa tsan ndi'in ne', kan' cha' ja nsu'wi 'a nan ku ne' bra kan'. Lo'o ykwi' Jesús lo'o nten nu ngi'ni xa'an cha' 'in yu:
41008002	―T'nan 'a tiǎn' 'in nten ka'an re ―ndukwin―, cha' snan tsan wa mda'an ne' lo'oǔn. Lo'o ja nsu'wi siya' ti nan ku ne' ni.
41008003	Kan' cha' ja su'we kuloǔn tñan 'in ne' cha' tyaa ne', cha' ndijin jwi'ñan ne' nda'an ne'; ja talo 'a ne' tuwiin tyaa ne' na'an tyi ne', cha' ndi'in chin' nten re nu tijyu' 'a ndijyan ne' ―ndukwin Jesús 'in ne' nu ngi'ni xa'an cha' 'in yu.
41008004	―¿Ni sa ña'an ku'ni ba se'en tijyu' re a? ―ndukwin ne' kan' bra kan'―. Ja tukwin ndi'in nde re. Ja kaja sa ña'an nu taan nan ku ne' re ―ndukwin ne' nu ngi'ni xa'an cha' 'in yu kan'.
41008005	―¿Ni nkwa jaxlya nsu'wi 'wan a? ―ndukwin Jesús 'in ne' kan' bra kan'. ―Kati ti jaxlya teje' lo'o 'wa ―ndukwin ne' 'in yu.
41008006	Bra kan' ngulo Jesús tñan 'in nten ka'an kan', cha' tyukwa ne' lyuu. Msñi yu kati jaxlya teje' kan', ndya yu xu'we 'in Ndiose cha' ndiya nan ku ne'. Bra kan' msu'we yu jaxlya kan', mda yu yu'we jaxlya 'in ne' nu ngi'ni xa'an cha' 'in yu cha' kutsaa ne' ran 'in nten ka'an kan', cha' ku ne' ran.
41008007	Lo'o chin' kula xuwe nsu'wi 'in ne'; kan' cha' bra nu nkwan Jesús 'in kula kan', ngulo yu tñan cha' lo'o kutsaa ne' yu'we kula kan' 'in nten ka'an kan', cha' ku ne'.
41008008	Yku nchga nten kan', lo'o mla' 'a ti' ne' bra kan'. Kan' mxo' ti'in ne' nchga yu'we jaxlya lo'o kula ta'a nu ngunun se'en yku ne', msa'an kati xkuwi lo'o yu'we kan'.
41008009	Ti kwi' tsan kan' wa yku jakwa mi nten. Mslaa' Jesús lo'o nten ka'an kan',
41008010	bra kan' yten yu ni' yka na'an xuwe lo'o ne' nu ngi'ni xa'an cha' 'in yu, ndyaa yu lo'o ne' nde ska se'en naan Dalmanuta.
41008011	Chun' ndi'in la mdo'o tukwa chin' ne' fariseo se'en ndi'in Jesús. Ngwa ti' ne' tyijin lyo ne' 'in Jesús lo'o ska cha' tukwi, kan' cha' mjñan ne' 'in yu cha' ku'ni yu ska cha' tnun chabiya' 'in Ndiose nu ndi'in nde ni' kwan.
41008012	Lye 'a ynen mda yu tyi'i yu, mxkwen yu 'in ne' bra kan': ―¿Ni cha' nchka ra ti' nten chalyuu re cha' ku'niǐn ska cha' tnun chabiya' 'in Ndiose? Chañi cha' nchkwiǐn' lo'o wan, cha' ja ta 'a Ndiose chabiya' ña'an kwi'ya wan ska cha' tnun ngwaña'an ―ndukwin Jesús 'in ne' kan'.
41008013	Lo'o ngulaa ti'in yu 'in ne' fariseo kan' bra kan'. Xiya' yten yu ni' yka na'an xuwe ti lo'o ne' nu ngi'ni xa'an cha' 'in yu kan', mdijin ne' lo tiyu', mdo'o ne' xka la'a tsu' bra kan'.
41008014	Lo'o nten nu ngi'ni xa'an cha' 'in Jesús, mjlyaa ti' ne' cha' tsaa lo'o ne' nan ku ne' tsan kan'; ska ti jaxlya teje' lo'o 'in ne' ni' yka na'an xuwe kan'.
41008015	Bra kan' ngwa'u Jesús ska cha' 'in ne': ―Ndii ti ti' wan tyi'in wan ―ndukwin yu―, ki'ya wan kwenta sa ña'an ngi'ni cha' nu nchkwi' ne' fariseo lo'o ne' nu nda'an chabiya' 'in ree Herodes. Ña'an ti' skwan tiye', ngwaña'an ngi'ni cha' nu nchkwi' ne' kan'.
41008016	Mnan ti ykwi' ne' nu ngi'ni xa'an cha' 'in yu lo'o ta'a ne' bra kan': ―Chun' ja lo'o jaxlya teje' 'ñaan ndya'aan, kan' cha' ykwi' yu cha' 'in skwan tiye' lo'oan ―ndukwin ne' 'in ta'a ne'.
41008017	Mgii ti' Jesús cha' ja ngwa biya' ti' ne' kan'. ―¿Ni cha' lka nduwe ti' wan cha' ja nsu'wi nan ku wan? ―ndukwin yu 'in ne' kan' bra kan'―. ¿Ja jlyo ti' wan a? ¿Ta ja nchka biya' ti' wan a? ¿O ta nchkun' ke wan a? ―ndukwin yu―.
41008018	Nsu'wi kiloo wan, lo'o ja nchka ña'an wan. Ndukwa tu nskan wan, lo'o ja nchka kunan wan. ¿Ta ja ndyu'wi 'a ti' wan siya' ti a?
41008019	Bra nu msu'weěn ki'yu jaxlya teje' nu yku ki'yu mi nten kan', ¿ni sa ña'an nkwa xkuwi nsu'wi nu msa'an lo'o yu'we jaxlya nu wa mxo' ti'in wan bra kan'? ―ndukwin Jesús 'in ne'. ―Tii tyukwa xkuwi ―ndukwin ne'.
41008020	―Kwi' ngwaña'an bra nu msu'weěn kati jaxlya teje' nu yku jakwa mi nten kan', ¿ni sa ña'an nkwa xkuwi nsu'wi nu msa'an lo'o yu'we jaxlya nu wa mxo' ti'in wan bra kan'? ―ndukwin yu 'in ne'. ―Kati xkuwi ―ndukwin ne'.
41008021	―¿Ja ya ka biya' ti' wan sikwa a? ―ndukwin Jesús 'in ne' kan' bra kan'.
41008022	Chun' ndi'in la mdiyan ne' nde kichen Betsaida. Bra ti mdiyan lo'o ne' kichen 'in ska yu kwityiin' se'en ndi'in Jesús. Mjñan 'a ne' 'in yu cha' xtya ya' yu ke yu ti'í, ngwa ti' ne'.
41008023	Kan' cha' msñi Jesús ya' yu kwityiin' kan', ndyaa lo'o yu 'in yu nde tu'wa kichen. Lo'o msu'wa Jesús chin' tyi'a nu ndyo'o tu'wa yu kiloo yu ti'í bra kan', mstya ya' yu kiloo yu kwityiin' kan' bra kan'. ―¿Ta ka ña'aan ska nan ni a? ―ndukwin Jesús 'in yu ti'í.
41008024	Na'an kwi'ya yu ti'í chin' kwi' se'en ti bra kan'. ―Nchka ña'aǎn chin' ti ―ndukwin yu ti'í―. Sa ndijin ti chkan' ña'aǎn chin', ña'an ti' yka ña'an nten, lo'o nda'an ran ―ndukwin yu ti'í kan' 'in Jesús.
41008025	Xiya' mstya ya' Jesús kiloo yu ti'í kan'. Bra ti nchkaa kiloo yu bra kan', ngwa ña'an su'we yu 'in nchga nten.
41008026	Kan' ngulo Jesús tñan 'in yu cha' tyaa yu na'an tyi yu: ―Ja tsaa 'aa lo kichen ni, ja katsaa' 'in nten nan lka nu ngwa 'iin ―ndukwin Jesús 'in yu nu ngwa ti'í kan'.
41008027	Chun' ndi'in la mdo'o Jesús ndyaa yu lo'o ne' nu ngi'ni xa'an cha' 'in yu, ndyaa ne' tyun kichen xuwe ti nde lo yuu 'in Cesarea de Filipo. Laja nu nda'an ne' tuwiin, mnicha' Jesús 'in ne' bra kan': ―Nu nchkwi' nten cha' 'ñaǎn ni, ¿ti ka nu lkaǎn, nxke' ti' ne'? ―ndukwin Jesús 'in ne' nu ngi'ni xa'an cha' 'in yu.
41008028	―Nsu'wi nten nu nchkwi' cha' ayman Xuwa nu mdukwatya 'in nten nu ngwa s'ni lkaa ―ndukwin ne'―. Xka ta nten ni, nchkwi' ne' cha' ayman Elías lkaa; lo'o xka ta nten ni, nchkwi' ne' cha' ska ayman nu ykwi' lo'o nten cha' 'in Ndiose s'ni lkaa.
41008029	―Lo'o 'wan ni ―ndukwin Jesús―, ¿ti ka nu lkaǎn, nxke' ti' wan? ―ndukwin yu 'in ne' nu ngi'ni xa'an cha' 'in yu. Bra ti mxkwen Tyu 'in yu bra kan': ―Krixtu lka nu'win ―ndukwin Tyu bra kan'.
41008030	Lo'o ngulo Jesús tñan 'in ne' bra kan', cha' ja katsa' ne' cha' kan' 'in nten.
41008031	Lo'o kan' mdyisnan Jesús ngwa'u la yu 'in ne': ―Ndiose msu'wa 'ñaǎn ndijyaǎn cha' kaǎn nten, lo'o ndi'in cha' tyijiǐn ka'an 'a nu ti'í ―ndukwin Jesús 'in ne'―. Nde loo la chkwi' 'a ne' kwentu 'ñaǎn; lo'o ne' kula, lo'o sti jo'o nu lka ndloo la, lo'o mstru nu ndu'u cha' jo'o ni' lyaa, nchga ne' kan' chkwi' ne' cha' nu kwiñi lkaǎn. Kujwi ne' 'ñaǎn bra kan'; lo'o bra wa mda'a snan tsan, bra kan' tyu'uǔn xiya'.
41008032	Ñi ngwa'u Jesús cha' kan' 'in nten nu ngi'ni xa'an cha' 'in yu; kan' cha' msñi Tyu ya' Jesús bra kan', ngwa ti' Tyu tukun' cha' 'in yu, cha' ja chkwi' 'a yu ngwaña'an.
41008033	Lo'o mxitukwi Jesús se'en nduun bra kan', na'an yu 'in ta'a nten nu ngi'ni xa'an cha' 'in yu, mdukun' yu cha' nu ykwi' Tyu siya' ti bra kan'. ―¡Tyo'o tsu' 'ñaǎn, Satanás! ―ndukwin yu 'in Tyu―. ¡Ja tukun' loo cha' 'ñaǎn! Si'i sa ña'an nu nchka ti' Ndiose nka tiye nu'win ni, sa ña'an nu nda'an cha' tiye nten chalyuu ti nka tiyee ni ―ndukwin Jesús 'in Tyu.
41008034	Kan' msi'ya Jesús 'in ne' nu ngi'ni xa'an cha' 'in yu, lo'o 'in nten ka'an nu mdo'o ña'an 'in yu, msi'ya yu 'in ne' cha' kan ne' se'en ndi'in yu. Ykwi' yu lo'o ne' bra kan': ―Nten nu tyukwi ti tiye nchka ti' tya'an lo'oǔn ―ndukwin yu 'in ne'―, ndi'in cha' xnun ne' kan' nchga cha' nu nsu'wi 'a tiye ne', cha' tya'an ne' lo'oǔn nchga tsan, ni siya kujwi nten 'in ne' kan' chun' ndyaa ña'an ti' ne' 'ñaǎn.
41008035	Kana' chalyuu 'in ne' si xkwi' nda'an cha' tiye ne' sa ña'an ka ku'ni ne' cha' tyu'u ne', ti ykwi' ti ne'; lo'o kaja chalyuu nu ja tsaa tii 'a 'in ne', si xlyaa ne' tsaa ne' lo'oǔn, ni siya kujwi nten 'in ne' cha' 'ñaǎn, chun' ntsa' ne' cha' su'we 'ñaǎn 'in nten.
41008036	Lo'o nten nu xkwi' nda'an cha' tiye 'in ti ykwi' ti, ja kanun 'a cha' su'we 'in ne' kan', ni siya wa y'ni 'a ne' kanan bra nu mdi'in ne' lo chalyuu; nu kaja ne' kan' ni, kana' nchga cha' su'we nu nsu'wi 'in ne' bra kan'.
41008037	Ja nchka ta nten liya' cha' tyu'u la ne' lo chalyuu.
41008038	Na' nu wa msu'wa Ndiose 'ñaǎn ndijyaǎn cha' kaǎn nten, ka jyu'u tiǎn' bra nu ña'aǎn 'in ska nten chalyuu nu jyu'u ti' 'ñaǎn, ni siya jyu'u ti' yu 'in cha' su'we nu nchkwiǐn'. Cha' nchka jyu'u ti' ne' kan' 'ñaǎn tloo ne' xa'an lo chalyuu ni, tloo ne' nu chen ña'an ngi'ni lo chalyuu re, lo'o na', ka jyu'u tiǎn' 'in ne' kan' bra nu kaǎn lo chalyuu xiya' nde loo la. Lye 'a ña'an xaa bra nu kaǎn xiya' chabiya' 'in Stiǐn. Kaǎn lo'o angajle nu kti 'a ti', cha' luwi siya' ti angajle kan' ―ndukwin Jesús 'in ne'.
41009001	Ti ngwa'u la Jesús 'in ne' bra kan': ―Chañi 'a cha' nu chkwiǐn' lo'o wan ni ―ndukwin yu―, cha' ndiya nten chalyuu nu ti ndi'in lo'oǔn ni siya ni ti, nu ti ji kaja ne' ka biya' ti' ne' cha' wa mdyisnan cha' ka Ndiose ndloo la ni' kasiya 'in nten chalyuu. Tlyu 'a chabiya' nsu'wi 'in Ndiose cha' ka Ni ndloo la 'in nten bra kan'.
41009002	Xa wa mda'a skwa tsan, mdo'o Jesús ndyaa bra kan'; lo'o Tyu, lo'o Santiago, lo'o Xuwa ndyaa lo'o yu. Jakwa ti ne' kan' ndyaa ne' lo ki'ya kwan, ja lo'o xka nten ndyaa ne'. La kan', laja nu na'an ne' 'in Jesús, wa mxa'an tyukwi ña'aan yu.
41009003	Na'an ne' cha' luwi 'a ste' Jesús, ngaten 'a ña'an ran. Ja nchka 'in ska nten chalyuu jya'an te' ngwaña'an, ni siya jlyo 'a ti' ne' sa ña'an katen te'.
41009004	Laja nu na'an ne' kan', mdo'o tukwa ayman Elías lo'o ayman Moisés, mduun ayman kan' nchkwi' ne' lo'o Jesús.
41009005	Bra kan' ykwi' Tyu lo'o Jesús: ―Mstru ―ndukwin―, ¡su'we 'a cha' ndi'in ba lo'oo nde re! Taa chabiya' kwiñan ba snan te' na'an, ska ka se'en tyi'in ykwi' nu'win, xka ka se'en tyi'in niMoisés, xka ka se'en tyi'in niElías ―ndukwin Tyu 'in Jesús.
41009006	Ytsen 'a Tyu lo'o ta'a nda'an yu, kan' cha' ja jlyo 'a ti' yu sa ña'an ngwa cha' nu ykwi' yu.
41009007	Lo'o mdo'o tukwa ska koo nu yu'wi nchga se'en nduun ne' bra kan', kwi' ynen laja koo kan' nchkwi' Ndiose lo'o ne': ―Ti kwi' yu re lka ska ti nu lka Sñiěn' ―ndukwin Ndiose―, ndiya 'a tiǎn' 'in yu re. Kunan su'we wan 'in yu re bra nu chkwi' yu lo'o wan.
41009008	Bra ti na'an ne' se'en mduun ayman kan' nu ngwa tsan, na'an ne' cha' ja ndi'in 'a ne' kan' ni; siya' ti nduun snan ne' nu ngi'ni xa'an cha' 'in Jesús lo'o ti kwi' Jesús.
41009009	Kan' mdo'o ne' ndijyan ne', ngwi'ya ne' si' ki'ya kan'. Lo'o ngulo Jesús tñan 'in ne' cha' ja katsa' ne' 'in xka la nten sa ña'an ngwa cha' nu wa na'an ne' lo ki'ya kan'. ―Bra nu kajaǎn, na' nu wa msu'wa Ndiose 'ñaǎn ndijyaǎn cha' kaǎn nten, lo'o tyu'uǔn xiya', bra kan' ka katsa' wan cha' kan' 'in nten ―ndukwin Jesús 'in ne' kan'.
41009010	Ynan ne' cha' nu ykwi' Jesús. Nduwe 'a ti' ne' xa nu ykwi' yu cha' ndi'in cha' tyu'u yu xiya' xa wa ngujwi yu.
41009011	Bra kan' mnicha' ne' kan' 'in Jesús: ―Mstru nu ndu'u cha' jo'o kan' ni, ¿ni sa ña'an ndyo'o cha' nu nchkwi' mstru kan' a? Ndukwin ne' cha' kulo ndukwa la ndi'in cha' kan ayman Elías lo chalyuu re xiya' ―ndukwin ne' 'in Jesús.
41009012	-
41009013	―Chañi, ndi'in cha' kan ayman Elías kulo, cha' ku'ni xu'we 'in nchga nan ―ndukwin Jesús―. Katsaǎn' ñi 'wan ni, cha' wa lka mdiyan ayman Elías kan' lo chalyuu re. Lo'o wa y'ni ne' lo'o yu sa ña'an nu ndukwa lo kityi kula cha' ka 'in yu bra kan' ―ndukwin Jesús 'in ne' kan'―. Kwi' ngwaña'an, wa ndukwa cha' 'ñaǎn lo kityi 'in Ndiose, cha' ndi'in cha' tyijiǐn nu ti'í ni siya wa msu'wa Ndiose 'ñaǎn ndijyaǎn cha' kaǎn nten, lo'o ndi'in cha' chkwi' ne' cha' kuxi 'ñaǎn.
41009014	Kan' mdiyan ne' se'en ndi'in ta'a ne' nu ngi'ni xa'an cha' 'in Jesús xiya'. Wa mdyo' ti'in ka'an 'a nten se'en ndi'in ne', lo'o mduun chin' mstru nu ndu'u cha' jo'o lo'o ne', msuun mstru kan' lo'o ne'.
41009015	Yuwe 'a ti' nten ka'an kan' bra nu na'an ne' cha' ndijyan Jesús. Msnan ne' se'en ndi'in yu cha' chkwi' ne' lo'o yu bra kan'.
41009016	―¿Ni sa ña'an cha' nchkwi' wan lo'o ne' kwa a? ―ndukwin Jesús 'in ne' bra kan'.
41009017	Bra ti mdyisnan ykwi' ska nten nu nduun laja nten ka'an kan': ―Mstru ―ndukwin 'in Jesús―, nan wa yan lo'oǔn 'in sñiěn' tloo nu'win. Nan ku'un yu si'ya kwi'in kuxi nu nsu'wi 'in yu.
41009018	Nchga se'en nxlyuu kwi'in kuxi kan' 'in yu ndiyuu yu bra kan', ndyo'o ngo' tu'wa yu; lye nchku li'ya yu, lo'o nchkun' tyukwin tyukwi ña'an yu. Wa mjñaǎn 'in ne' nu ngi'ni xa'an cha' 'iin si xlyaa ne' kulo ne' 'in kwi'in kuxi nu nsu'wi 'in yu ti'í re, lo'o ja ngwa 'in ne' ―ndukwin sti yu ti'í kan' bra kan'.
41009019	―Ja ndyaa ña'an ti' wan 'ñaǎn siya' ti ―ndukwin Jesús 'in ne' kan'―. ¡Kuxi 'a kasiya 'wan! ¡Ja su'we kanuǔn se'en ndi'in wan, chun' ja taloǔn 'wan siya' ti! Kan lo'o wan 'in yu ti'í kwa tloǔn ni.
41009020	Kan' yan lo'o ne' 'in yu ti'í tloo Jesús. Bra nu na'an kwi'in kuxi kan' 'in Jesús, bra ti mxlyuu 'in yu ti'í kan'; mlyuu yu lo yuu, mlyuu ki'in yu, ndukwa ngo' tu'wa yu bra kan'.
41009021	Mnicha' Jesús 'in sti yu ti'í bra kan': ―¿Ni ña'an bra mdyisnan ti'í yu a? ―ndukwin Jesús. ―Ti kune' yu, ti bra kan' msñi kicha kan' 'in yu ―ndukwin sti yu ti'í kan'―.
41009022	Tyun 'a ya' wa mxlyuu ran 'in yu lo kii', mstyuu ran 'in yu lo tyi'a, cha' ngwa ti' kwi'in kujwi 'in yu. Chka t'nan chin' tii' 'wa, ku'nii ska cha' su'we 'wa, ku'nii jo'ó 'in yu si nchka 'iin ―ndukwin sti yu ti'í kan' 'in Jesús.
41009023	―¿Ni cha' lka ndukwiin 'ñaǎn ngwaña'an “si nchka 'ñaǎn?” ―ndukwin Jesús 'in yu―. Nchga lo tñan nchka 'in ska nten nu ndyaa ña'an ti' 'in Ndiose ―ndukwin.
41009024	Bra ti ykwi' sti yu ti'í kan' bra kan': ―¡Wa ndyaa ña'an tiǎn' 'iin! ―ndukwin―, tayaa' 'ñaǎn cha' xñiǐn su'we la cha' 'iin bra nu ja ya tsaa ña'an su'weěn tiǎn' 'iin, nxke' tiǎn' ―ndukwin yu 'in Jesús.
41009025	Lo'o na'an Jesús cha' ka'an la nten wa tyo' ti'in ti se'en ndi'in yu bra kan', kan' cha' ngulo yu tñan 'in kwi'in kuxi kan': ―Kwi'in kuxi ni, ti kwii' lkaa nu y'ni ku'un 'in yu ti'í re ―ndukwin Jesús―. Kuloǔn tñan 'iin cha' tyo'oo 'in yu kune' re, cha' ja xlyuu 'a 'in yu siya' ti ―ndukwin Jesús 'in kwi'in kuxi.
41009026	Lo'o y'ni kwi'in cha' kwen msi'ya yu ti'í, xiya' lye 'a mxlyuu ran 'in yu bra nu mdo'o ran 'in yu bra kan'. Mlyuu yu ti'í kan', msu yu lyuu, mdso'o 'in yu. Wa ka'an 'a nten na'an cha' kan'. ―Wa ngujwi yu ni ―ndukwin ne' bra kan'.
41009027	Kan' msñi Jesús ya' yu ti'í kan', mxituun Jesús 'in yu. Mdyituun yu ti'í kan', cha' nchkaa yu bra ti.
41009028	Chun' ndi'in la, bra nu ndyaa Jesús ni' ña'an, ykwi' ne' nu ngi'ni xa'an cha' 'in yu lo'o yu mnan ti se'en ndi'in ne' ykwi' ti ne' bra kan': ―¿Ni cha' ja ngwa 'wa kulo ba 'in kwi'in nu msñi 'in yu ti'í kan'? ―ndukwin ne' 'in Jesús.
41009029	―Ska lo ti kwi'in kuxi lka kan' ―ndukwin Jesús―, ja nchka 'wan kulo wan 'in ska kwi'in ngwaña'an. Ska ti si jñan wan chabiya' 'in Ndiose cha' ka, bra nu ngi'ni wan ku'nan.
41009030	Chun' ndi'in la mdo'o Jesús kichen kan', ndyaa yu lo'o ta'a ndya'an yu, mdijin ne' tyun kichen lo yuu 'in Galilea kan'. Ja ngwa ti' Jesús cha' kanen cha' 'in yu laja kichen kan',
41009031	cha' ngwa ti' yu kwa'u la yu 'in ne' nu ngi'ni xa'an cha' 'in yu laja nu nda'an ti ne' tuwiin. ―Nsu'wi ska nten nu ku'ni trisiyun 'ñaǎn 'in ne' wsiya cha' ku'ni ne' cha' kuxi lo'oǔn, ni siya wa msu'wa Ndiose 'ñaǎn ndijyaǎn cha' kaǎn nten ―ndukwin Jesús 'in ne'―. Kujwi ne' kan' 'ñaǎn bra kan'. Xa wa mda'a snan tsan cha' nu wa yjwi ne' 'ñaǎn, bra kan' tyu'uǔn xiya' ―ndukwin Jesús.
41009032	Ja ngwi'ya ne' nu ngi'ni xa'an cha' 'in yu kwenta sa ña'an lka cha' nu ykwi' Jesús lo'o ne'; lo'o ja mnicha' ne' 'in yu sa ña'an ndyo'o cha' kan', cha' ntsen ne' chkwi' ne' lo'o yu bra kan'.
41009033	Chun' ndi'in la ngula ne' nde kichen Capernaum, yten ne' ni' ña'an. Lo'o mnicha' Jesús 'in ne' bra kan': ―¿Ni sa ña'an ngwa cha' nu ykwi' wan lo'o ta'a wan tuwiin tsan? ―ndukwin Jesús 'in ne' kan'.
41009034	Ja xlyaa ne' katsa' ne' 'in yu ni ña'an ngwa cha' nu wa ykwi' ne' lo'o ta'a ne' tuwiin, cha' mjyu'u ti' ne', chun' wa mxkwen ne' cha' 'in ta'a ne' ti ka nu lka ndloo la cha' 'in ska ta'a nda'an ne'.
41009035	Kan' mdyitukwa Jesús, xiya' ykwi' yu lo'o tii tyukwa ne' nu ngi'ni xa'an cha' 'in yu bra kan': ―Nten nu nchka ti' cha' ka ndloo la 'in ta'a ne', ndi'in cha' ku'ni ne' kan' nchga tñan xuwe ti cha' taya' ne' 'in ta'a ne', sa ña'an ngi'ni ska msu tñan 'in x'nan yu ―ndukwin Jesús 'in ne' kan'.
41009036	Lo'o msi'ya Jesús 'in ska nu xuwe cha' xituun yu 'in nu xuwe kan' tloo ne' bra kan'. Laja nu ndukwa skun Jesús 'in nu xuwe kan', ykwi' yu lo'o ne' xiya':
41009037	―Bra nu taya' wan 'in ska nten sa ña'an lka nu xuwe re cha' 'ñaǎn, ti kwi' ti cha' nan ndaya' wan 'ñaǎn, ngwaña'an ndyo'o cha' ―ndukwin Jesús―. Lo'o bra nu ku'ni wan tñan 'ñaǎn, kwi' ngwaña'an ngi'ni wan tñan 'in Ndiose nu wa msu'wa 'ñaǎn cha' ndijyaǎn lo chalyuu ―ndukwin Jesús.
41009038	―Mstru ―ndukwin Xuwa 'in Jesús―, wa na'an ba 'in xka nten nu ndlo 'in kwi'in kuxi nu msñi 'in nten. Ngi'ni yu tñan kan' chabiya' 'iin, ndukwin yu 'wa, ni siya ja ngi'ni xa'an yu lo'o ba. Kan' cha' ngwa ti' ba chkwi' ba lo'o yu, cha' ja kulo 'a yu 'in kwi'in kuxi nu nsu'wi 'in nten ―ndukwin Xuwa.
41009039	―Ja chkwi' wan lo'o yu ngwaña'an ―ndukwin Jesús 'in Xuwa―. Nten nu wa y'ni ska cha' tnun chabiya' 'ñaǎn, ja ka chkwi' nten kan' cha' kuxi 'ñaǎn nde loo la.
41009040	Su'wa nka tiye nten lo'oan si si'i nan nsuun ne' lo'oan.
41009041	Chañi cha' nu chkwiǐn' lo'o wan ni: Si ta ska nten ni siya ska sa ti tyi'a ko'o wan cha' nten 'in Krixtu lka wan, nde loo la kaja cha' su'we 'in nten kan'.
41009042	’Ja su'we cha' kwa'u ska nten tuwiin kuxi 'in nten nu ndyaa ña'an ti' 'ñaǎn sa ña'an nu ndyaa ña'an ti' ska nu xuwe 'in sti ―ndukwin Jesús―. Su'we la si chkan' ska kee kichi tnun ynin yu kuxi kan', lo'o xkwan nten 'in yu lo tyi'a tujo'o bra kan'.
41009043	Ndi'in cha' kulaa ya' wan siya' ti ska cha' kuxi nu ndiya 'a ti' wan, ni siya ndloo 'a cha' kan' 'wan, nxke' ti' wan, ña'an ti' ska la'a tsu' ya' wan. Su'we la tyisnan chalyuu nu ja tsaa tii 'a 'wan, ni siya ja lo'o cha' kuxi kan' nu ndloo 'a 'wan, cha' ja kala wan se'en kuxi 'a nde lo jwlyaa bra kan'. Ja tyii cha' chkin kii' la kan', sa ku' ti chkin.
41009044	Ja tyii cha' ku kunu' kuna' nten la kan', ja tyii cha' chkin kii' kan' siya' ti.
41009045	Ti kwi' ti cha', ndiya 'a ti' wan ska cha' kuxi nu ngi'ni wan, nu ndloo 'a 'wan, nxke' ti' wan, ña'an ti' ska la'a tsu' kiya' wan; kan' cha' ndi'in cha' kulaa ya' wan siya' ti 'in ran. Su'we la tyisnan chalyuu nu ja tsaa tii 'a 'wan siya' ti, ni siya ja lo'o cha' kuxi kan', cha' ja kala wan se'en kuxi 'a nde lo jwlyaa bra kan'.
41009046	Ja tyii cha' ku kunu' kuna' nten la kan', ja tyii cha' chkin kii' kan' siya' ti.
41009047	Ti kwi' ti cha', ndiya 'a ti' wan ska cha' kuxi nu ña'an wan, kan' cha' ndi'in cha' kulaa ya' wan 'in cha' kuxi kan' siya' ti, sa ña'an si nan kulo wan 'in kiloo ykwi' wan. Su'we la tyisnan Ndiose kulo Ni tñan ni' kasiya 'wan, ni siya ja lo'o cha' kuxi kan' nu ndloo 'a 'wan, cha' ja kala wan se'en kuxi 'a nde lo jwlyaa bra kan'.
41009048	Ja tyii cha' ku kunu' kuna' nten la kan', ja tyii cha' chkin kii' kan' siya' ti.
41009049	’Xñi Ndiose nchga lomstan nu tyukwi ti tiye nten xtya ne' cha' chkin cha' 'in Ndiose. Lo'o chin' teje' xtya ne' lomstan kan'. Kwi' ngwaña'an, xñi Ndiose cha' 'in nchga nten nu talo bra nu tyukwa ne' nu ti'í.
41009050	Su'we 'a teje', nnanjo'o 'a ran 'ñaan; ska ti si tyii cha' tiyen' 'in ran, bra kan' ja kunanjo'o 'a 'ñaan, cha' ja ka tiyen' 'a ran xiya'. Lo'o nchga wan ni, ña'an ti' teje' lka wan xa nu ndi'in wan lo chalyuu; sa ña'an su'we 'a tñan ngi'ni teje' lo ska nan kuan, ngwaña'an su'we 'a tñan ku'ni wan laja nten chalyuu bra nu su'we ti tyi'in wan lo'o ta'a nten wan.
41010001	Lo'o mdo'o Jesús kichen Capernaum bra kan', ndyaa yu tijyu' nde lo yuu 'in Judea. Mdijin yu ndyaa yu xka la'a tsu' chku Jordán bra kan'. La kan' mdyo' ti'in ka'an 'a nten se'en ndi'in yu. Ngwa'u Jesús 'in ne' bra kan', sa ña'an nu ndu'u yu 'in nten nchga kichen se'en nda'an yu.
41010002	Lo'o mdiyan chin' ne' fariseo se'en ndi'in yu, cha' ngwa ti' ne' kan' cha' ka kuxi cha' 'in Jesús. Kan' mnicha' ne' 'in yu: ―¿Ta nda cha' kula nu nsu'wi 'ñaan chabiya' 'ñaan cha' kulaa ti'in ska nten 'in kwilyo'o yu a? ―ndukwin ne' kan' 'in Jesús.
41010003	Bra kan' mxkwen Jesús 'in ne' kan': ―¿Ni sa ña'an tñan ngulo ayman Moisés 'wan nu ngwa s'ni? ―ndukwin Jesús 'in ne'.
41010004	―Nda ayman Moisés chabiya' 'in yu ki'yu ta'aan cha' kulo kityi cha' kulaa ti'in yu 'in kwilyo'o yu siya' ti. Xa wa mdo'o kityi 'in ska yu ki'yu, wa mdyii cha' kwilyo'o yu siya' ti bra kan'; ja lka nu kuna'an kan' kwilyo'o yu bra kan' ―ndukwin ne' 'in Jesús.
41010005	Mxkwen Jesús 'in ne' bra kan': ―Si'ya wan ngwa'an ayman Moisés cha' kan', cha' ja nnan wan siya' ti cha' 'in Ndiose ―ndukwin Jesús―.
41010006	Bra nu mdyisnan ndukwa kiya' chalyuu, xa nu ngwiñan Ndiose nchga lo nan, ja ngwa ti' Ndiose cha' ka ngwaña'an. “Ngwiñan Ndiose nten; ngwiñan Ni ska yu ki'yu lo'o ngwiñan Ni ska nu kuna'an” ndukwin kityi kula 'in Ndiose.
41010007	“Kan' cha' bra nu kaja kwilyo'o ska yu ki'yu, tyo'o tsu' yu na'an tyi sti yu lo'o jya'an yu, cha' tyi'in yu lo'o kwilyo'o yu bra kan',
41010008	cha' ka ne' sa ña'an lka ska ti nten bra kan'.” Ja lka ne' tukwa nten bra kan', cha' wa lka ne' ña'an ti' si ska ti nten lka ne'.
41010009	Kan' cha' ja su'we kulaa ti'in yu 'in kwilyo'o yu, cha' wa mda Ndiose cha' kwilyo'o 'in ne' ―ndukwin Jesús 'in ne'.
41010010	Bra wa mdiyan Jesús ni' ña'an xiya', bra kan' mnicha' ne' nu ngi'ni xa'an cha' 'in yu ni ña'an lka cha' nu tka ytsa' ti yu 'in ne'.
41010011	Mxkwen Jesús 'in ne' bra kan': ―Xa nu kulo ska nten kityi cha' kulaa ti'in yu 'in kwilyo'o yu, cha' kaja kwilyo'o yu lo'o xka nu kuna'an bra kan', nka tiye yu, cha' kuxi ngi'ni yu lo'o nu ngwa kwilyo'o yu bra kan' ―ndukwin Jesús―.
41010012	Ti kwi' ti cha' lka lo'o ska nu kuna'an nu kulo kityi cha' kulaa ti'in 'in kwilyo'o, cha' kaja kwilyo'o lo'o xka yu ki'yu bra kan', nka tiye, ti kwi' ti cha' kuxi ngi'ni kan' lo'o nu ngwa kwilyo'o kan' ―ndukwin Jesús 'in ne'.
41010013	Lo'o ngwa ska tsan mdiyan lo'o ne' 'in tyun nu xuwe nde se'en ndi'in Jesús. Ngwa ti' ne' cha' xtya ya' Jesús ke nu xuwe kan'. Lo'o y'ni tlá 'a yu kune' nu ngi'ni xa'an cha' 'in Jesús 'in ne', cha' ja kan lo'o ne' 'in nu xuwe kan'.
41010014	Bra nu na'an Jesús sa ña'an nu ngi'ni ne' nu ngi'ni xa'an cha' 'in yu, ja mdiya ti' yu cha' ngi'ni ne' ngwaña'an: ―Ta wan chabiya' 'in nu xuwe cha' kan ne' se'en ndi'iǐn ―ndukwin Jesús 'in ne' kan'―. Ja chkwi' wan lo'o nu xuwe kan' cha' ja kan ne' se'en ndi'iǐn. Sa ña'an lka cha' ndyaa ña'an ti' nu xuwe 'in sti ne', kwi' ngwaña'an ndi'in cha' tsaa ña'an ti' nten 'in Ndiose, cha' ka Ni ndloo ni' kasiya 'in ne' bra kan'.
41010015	Chañi cha' nu nchkwiǐn' ―ndukwin―, cha' ja ka sten nten cha' 'in Ndiose cha' ka Ni ndloo ni' kasiya 'in ne' si nu ja ya tsaa ña'an ti' ne' tyukwi ti tiye ne' 'in Ni, sa ña'an nu ndyaa ña'an ti' nu xuwe tyukwi ti tiye ne' 'in sti ne'.
41010016	Kan' msñi Jesús 'in nu xuwe kan', nkwan yu 'in ne' bra nu mstya ya' yu ke ne'.
41010017	Ti ndyaa la Jesús tuwiin, kan' na'an yu nxnan ska yu ki'yu kune' ndijyan ña'an 'in Jesús. Mduun xtyin' yu kune' tloo Jesús bra kan'. ―Mstru, su'we 'a ngi'ni wan nchga tsan ―ndukwin 'in Jesús―. Ku'ni wan cha' su'we katsa' wan 'ñaǎn, ¿ni sa ña'an ku'niǐn cha' kaja chalyuu 'ñaǎn nu ja tsaa tii 'a? ―ndukwin.
41010018	―¿Ni cha' lka nxke' tii' cha' nten su'we lkaǎn? ―ndukwin Jesús 'in yu kune' bra kan'―. Ska ti Ndiose lka nu chañi cha' su'we lka Ni ―ndukwin―.
41010019	¿Ta jlyo ka tii' nchga tñan nu ngulo Ndiose 'in nten nu ngwa s'ni?: “Ja xu'wi cha' 'wan lo'o xka la nten nu ja lka kwilyo'o wan; ja kujwi wan 'in ta'a nten wan; ja ku'ni wan kunan cha' su'we nu nsu'wi 'in ta'a nten wan; ja chkwi' wan kwentu 'in ta'a nten wan; ja kwiñi lyo'o wan 'in ta'a nten wan; kwi' ngwaña'an, ku'ni tnun wan 'in sti wan lo'o jya'an wan, kunan wan cha' nu nchkwi' ne' kan'”.
41010020	―Mstru ―ndukwin yu kune' kan' bra kan'―, ti kuneěn' ndukwaǎn nchga tñan kan'; ja mdyii cha' ndukwaǎn cha' kan' nchga tsan.
41010021	Su'we nka tiye Jesús cha' ykwi' yu ki'yu kan' ngwaña'an. Xiya' ykwi' Jesús lo'o yu bra kan': ―Ska ti tñan ti ji ku'nii ―ndukwin Jesús 'in yu―. Yaa lyaa kujwii' nchga cha' su'we nu nsu'wi 'iin, cha' tyo'o tñi taa 'in ne' ti'i bra kan'; ka'an la cha' su'we kaja 'iin chun' ndi'in la nde se'en ndi'in Ndiose. Nde loo la tyaan xiya' se'en ndi'iǐn cha' tya'aan lo'oǔn.
41010022	Bra wa ynan yu kan' nchga cha' nu ykwi' Jesús lo'o, xka ña'an nda'an cha' tiye yu bra kan'; xi'in 'a ti' yu, cha' kuliya' 'a yu. Mdo'o yu ndyaa yu ngwaña'an ti bra kan'.
41010023	Mxitukwi Jesús na'an 'in ne' nu ngi'ni xa'an cha' 'in yu bra kan'. ―¡Tukwi 'a ka cha' kala ska nu kuliya' nde se'en lka Ndiose ndloo! ―ndukwin Jesús 'in ne' kan' bra kan'.
41010024	Nduwe 'a ti' ne' nu ngi'ni xa'an cha' 'in yu bra kan', cha' ngwaña'an ykwi' yu cha' 'in ne' kuliya'. Kan' cha' xiya' ykwi' Jesús lo'o ne': ―'Wan, yu kune' ―ndukwin Jesús―, tukwi 'a ka cha' ka Ndiose ndloo ni' kasiya 'in nten, xa nu lye 'a ndiya ti' ne' nchga cha' su'we nu nsu'wi 'in ne'.
41010025	Sa la tñan tyijin ska 'ni kiya' kuxa, ni siya ska 'ni tnun ña'an ti' ska camello. Sa la cha' kan', lo'o tukwi la sten ska nu kuliya' cha' 'in Ndiose cha' ka Ni ndloo ni' kasiya 'in.
41010026	Bra wa ynan ne' cha' kan', nduwe 'a ti' ne' bra kan'. ―¿Ti ka nu ka lyaa 'in nu kuxi nu nsu'wi chalyuu sikwa a? ¿Ti ka nu ka kala nde se'en ndi'in Ndiose? ―ndukwin ne' 'in Jesús bra kan'.
41010027	Na'an 'a Jesús 'in ne' bra kan', kwi' ykwi' yu lo'o ne' xiya': ―Kan' lka ska cha' nu ja nchka ku'ni nten chalyuu. Ndiose ni, nchga tñan nchka 'in Ni, kan' cha' nchka ku'ni Ni cha' kala nten se'en ndi'in Ni ―ndukwin Jesús 'in ne'.
41010028	Ykwi' Tyu lo'o Jesús bra kan': ―Lo'o bare ni, wa mxnun ba nchga nan nu nsu'wi 'wa cha' tya'an ba lo'oo, sa ña'an nu ndukwiin cha' ku'ni ba ―ndukwin Tyu.
41010029	―Chañi cha' nu nchkwiǐn' lo'o wan ―ndukwin Jesús―, cha' nchga nten nu ndi'in cha' tsaa tijyu' cha' ku'ni tñan 'ñaǎn, nu ngwaña'an wa mxnun nchga nan nu nsu'wi 'in ne' cha' ngi'ni ne' tñan 'ñaǎn, ja kulaa yaǎn' 'in ne' kan' ngwaña'an ti. Ni siya na'an tyi ne', ni siya ta'a ngula ne', ni siya sti ne', ni siya jya'an ne', ni siya kwilyo'o ne', ni siya sñi' ne', ni siya yuu nu nsu'wi 'in ne', kanun nchga cha' kan';
41010030	lo'o ti kwi' lo chalyuu re ni, xiya' kaja ka'an la cha' nu mna' 'in ne' kan'. Kaja se'en ka na'an tyi ne', kaja nu ka ta'a ngula ne', kaja nu ka jya'an ne', kaja nu ka sñi' ne', kaja yuu se'en ku'ni ne' tñan; ta Ndiose ska siyentu sa kwa cha' kan' nu kaja 'in ne'. Kwi' ngwaña'an, tyijin ne' kan' nu ti'í lo chalyuu re. Lo'o nde loo la kaja chalyuu nu ja tsaa tii 'a 'in ne' kan'.
41010031	Nde loo la ka nten nu tyo'o tukwa bra wa tyii ti cha'; nde chun' la kanun nten nu mdo'o tukwa ti kulo la ―ndukwin Jesús 'in ne'.
41010032	Xiya' mdo'o ne' ndyaa ne' bra kan', ndyaa Jesús lo'o ne' ta'a nda'an yu tuwiin tsaa ne' nde Jerusalén. Nde loo la mda'an ykwi' Jesús. Ka'an 'a cha' mda'an tiye ne' ta'a nda'an yu, kwi' ngwaña'an xka ta nten nu mda'an lo'o ne', ytsen 'a ne'. Kan' ndyaa lo'o Jesús 'in tii tyukwa ne' nu ngi'ni xa'an cha' 'in yu, mdo'o tsu' ne' ska la'a tuwiin ti cha' katsa' Jesús 'in ne' kan' sa ña'an ka cha' nu ka 'in yu nde loo la.
41010033	―Kunan su'we wan ―ndukwin Jesús 'in ne' kan' bra kan'―. Wa msñian tuwiin nde y'ni, cha' tsaan Jerusalén. Nde kwa xñi nten 'ñaǎn, ni siya wa msu'wa Ndiose 'ñaǎn ndijyaǎn cha' kaǎn nten. Tsaa lo'o ne' 'ñaǎn tloo sti jo'o nu lka ndloo la, tloo mstru nu ndu'u cha' jo'o. Ku'ni biya' ne' kan' 'ñaǎn bra kan'. Chkwi' ne' cha' ndi'in ki'ya tnun 'ñaǎn, lo'o ndi'in cha' kajaǎn si'ya ki'ya kan', chkwi' ne' kan'. Kan' tsaa lo'o ne' kan' 'ñaǎn tloo ne' xka la'a tsu' nu lka ndloo.
41010034	Bra kan' xtyi lyo'o ne' kan' 'ñaǎn, su'wa tyi'a nsu'wi tu'wa ne' loǔn, jwi'in ne' kan' 'ñaǎn lo'o ti su. Bra kan' jwi'in ka'an ne' kan' 'ñaǎn lo wsi cha' kajaǎn. Lo'o bra wa mda'a snan tsan, bra kan' tyu'uǔn xiya'.
41010035	Lo'o mdiyan Santiago lo'o Xuwa ta'a yu se'en ndi'in Jesús bra kan'. Sñi' Zebedeo lka ne' kan'. ―Mstru ―ndukwin ne'―, ku'nii cha' tlyu tii' 'wa, ndiya ska xu'we nu nchka ti' ba jñan ba 'iin ―ndukwin ne' 'in Jesús.
41010036	―¿Nan lka nchka ti' wan cha' ku'niǐn cha' 'wan a? ―ndukwin Jesús 'in ne' bra kan'.
41010037	―Ku'nii cha' su'we taa chabiya' 'wa cha' su'wa ti tyukwa ba lo'oo nde se'en tlyu, se'en nu xaa 'a, se'en nu ka ndloo la nu'win nde loo la ―ndukwin ne' kan'―. Ska ba tyukwa ba la'a se'en kwin 'iin, xka ba tyukwa ba la'a se'en kaa 'iin bra kan'.
41010038	―Ja jlyo ti' wan sa ña'an nan lka nu njñan wan 'ñaǎn ni ―ndukwin Jesús 'in ne'―. ¿Ta nchka 'wan ko'o wan nan tlyaa' nu ndi'in cha' ko'oǔn a? ¿Ta talo wan bra nu ta ne' nu ti'í 'wan ña'an ti' nu ti'í nu ndi'in cha' tyijiǐn xa nu kujwi ne' 'ñaǎn a?
41010039	―Nchka 'wa ―ndukwin ne' 'in Jesús bra kan'. ―Chañi cha' lo'o wan ndi'in cha' ko'o wan nan tlyaa' nu ndi'in cha' ko'oǔn ―ndukwin Jesús―. Chañi cha' tyijin wan nu ti'í sa ña'an nu ndi'in cha' tyijiǐn nu ti'í.
41010040	Lo'o ni, cha' nu tyukwa wan la'a se'en kwin 'ñaǎn, cha' tyukwa wan la'a se'en kaa 'ñaǎn, ja nsu'wi chabiya' 'ñaǎn cha' taǎn se'en tyukwa nten nde kwa. Wa lka ngulo suwi Ndiose Stiǐn 'in nten nu tyukwa nde siǐn' bra kan' ―ndukwin Jesús 'in ne'.
41010041	Lo'o xa tyii ne' nu mda'an lo'o Jesús, bra wa ynan ne' sa ña'an cha' nu mjñan Santiago lo'o Xuwa 'in Jesús, chen 'a ngwa tiye ne' ña'an ne' 'in ta'a tyukwaa yu kan' bra kan'.
41010042	Kan' cha' ykwi' Jesús lo'o ta'a ne': ―Jlyo ti' wan cha' nten nu lka ndloo la 'in ne' xka la'a tsu', tlá 'a ne' kan' ―ndukwin Jesús―. Lye 'a ndlo ne' kan' tñan 'in ne' nde kichen tyi ne'.
41010043	Lo'o 'wan ni, ja su'we ku'ni wan ngwaña'an. Nchga lo tñan nu ka taya' wan 'in ta'a nten wan, kan' tñan ndi'in cha' ku'ni wan, xa nu nchka ti' wan cha' ka wan ndloo 'in ne' kan'.
41010044	Kwi' ngwaña'an, si xke' ti' wan cha' ndloo la cha' 'wan ke ne' ta'a wan, ndi'in cha' ku'ni wan lo'o ta'a nten wan ña'an ti' si lka wan ska msu 'in ne' ni siya ja lo'o liya'.
41010045	Na' nu wa msu'wa Ndiose 'ñaǎn ndijyaǎn cha' kaǎn nten, ja ndijyaǎn lo chalyuu re cha' kaja msu 'ñaǎn; na' kaǎn msu 'in nten, kan' cha' ndijyaǎn. Nan wa ndijyaǎn cha' kajaǎn si'ya ki'ya nu ndi'in 'in nten, cha' kulaǎn 'in ka'an 'a nten bra kan' ―ndukwin Jesús 'in ne'.
41010046	Chun' ndi'in la mdiyan Jesús nde kichen Jericó lo'o ta'a nda'an yu. Mdijin ne' jlu'we kichen kan'. Bra wa tyaa ti Jesús lo'o ne' nu ngi'ni xa'an cha' 'in yu bra kan', lo'o ka'an 'a nten ndyaa ña'an 'in ne'. Ngwaña'an ngwa bra kan', tu'wa tuwiin mdukwa ska yu kwityiin' nu naan Bartimeo, njñan yu lomstan 'in nten nu ndijin nde kwa. Sñi' Timeo lka yu ti'í kan'.
41010047	Bra nu mgii ti' yu cha' ndijyan Jesús Nazaret, kwen msi'ya yu 'in Jesús bra kan': ―¡Yu kula Jesús! ¡Jlyo tiǎn' cha' nten 'in ayman David lka wan! ―ndukwin―. Ku'ni wan cha' su'we cha' chka t'nan ti' wan 'ñaǎn ―ndukwin yu ti'í kan' 'in Jesús.
41010048	Tyun nten ngwa ti' chkwi' lo'o yu ti'í kan', cha' mnan ti tyukwa yu, ngwa ti' ne'; lo'o ja mslyaa yu ti'í kan', kwen la msi'ya bra kan': ―¡Yu kula, nten 'in ayman David lka wan! ―ndukwin yu ti'í―, ku'ni wan cha' su'we cha' chka t'nan ti' wan 'ñaǎn.
41010049	Bra ti ndyaa tuun Jesús se'en ti bra kan'. ―Chkwi' wan lo'o yu cha' kan yu nde re ―ndukwin Jesús. Kan' ndukwin ne' 'in yu kwityiin' kan' cha' tsaa yu tloo Jesús. ―Ku'nii tnun tiyee ni ―ndukwin ne' 'in yu ti'í kan'―. Tyituun, tyaa lyaa se'en ndi'in yu kula Jesús kwa ―ndukwin ne' 'in yu.
41010050	Bra ti ngulo yu ti'í kan' te' kichan' 'in yu, mxnun se'en yu 'in ran. Mdyituun yu msnan yu ndyaa yu se'en ndi'in Jesús bra kan'.
41010051	Lo'o ykwi' Jesús lo'o yu: ―¿Ni sa ña'an nan nchka tii' cha' ku'niǐn lo'oo? ―ndukwin Jesús 'in yu. ―Mstru ―ndukwin yu kwityiin'―, ku'ni wan jo'ó 'ñaǎn, cha' xiya' kalaa kiloǔn cha' ña'aǎn xiya' ―ndukwin yu 'in Jesús.
41010052	―Su'we ―ndukwin Jesús 'in yu―. Tyaa lyaa na'an tyii ni. Ndyaa ña'an tii' 'ñaǎn, kan' cha' wa nchkaa kiloo. Bra ti ngwa su'we kiloo yu kwityiin' kan', na'an yu xiya'. Bra kan' mdo'o ña'an yu 'in.
41011001	Chun' ndi'in la mdiyan ne' kwi' se'en ti tu'wa kichen Jerusalén, se'en ndi'in tukwa kichen xuwe ti si' ki'ya Olivos. Betfagé lo'o Betania ngwa naan kichen xuwe kan'. Bra kan' ngulo Jesús tñan 'in tukwa ne' nu ngi'ni xa'an cha' 'in yu:
41011002	―Yaa wan kichen xuwe ti nde kwa ―ndukwin 'in ne'―. Bra nu tiyan wan tu'wa kichen kan', bra ti ña'an wan nduun ska buru nchkan' nu ja ya tyukwa nten chun'. Xti' wan 'in i', cha' kan lo'o wan 'in i' nde re.
41011003	Si ndiya nten nu chkwi' lo'o wan, ni cha' lka ngi'ni wan ngwaña'an, bra kan' nde lka cha' nu chkwi' wan lo'o ne' kan': “Ndiya tñan nu ku'ni buru re cha' 'in X'naan. Bra ti tyaan lo'o ba 'in i' xiya'” nchkwin wan.
41011004	Mdo'o ne' ndyaa ne' kichen xuwe ti kan'; ndyija buru 'in ne' se'en nduun tu'wa tuwiin, nchkan' i' tu' na'an tyi ska nten. Bra nu mxti' ne' 'in i',
41011005	bra kan' ykwi' ska nten nu nduun kwi' se'en ti lo'o ne' kan': ―¿Ni cha' mxti' wan 'in buru kwa? ―ndukwin yu 'in ne'.
41011006	Ytsa' ne' 'in yu kan' nchga tñan nu ngulo Jesús 'in ne' cha' chkwi' ne' lo'o. Bra kan' mda yu chabiya' cha' tsaa ne' lo'o buru kan'.
41011007	Ndyaan lo'o ne' 'in buru se'en ndi'in Jesús bra kan'. Mstya ne' ste' ne' chun' buru se'en tyukwa Jesús, kwi' mdukwa Jesús chun' i' bra kan'.
41011008	Kwi' ngwaña'an mstya nten ste' ne' tuwiin kan', lo'o ndyaa nten msi'yu ne' stan' yka cha' xtya ne' lka' lyuu, cha' ka su'we ña'an tuwiin se'en tyijin buru lo'o Jesús.
41011009	Kan' msi'ya nten nu ndyaa nde loo Jesús, msi'ya nten nu ndijyan nde chun'; lye 'a y'ni tnun ne' 'in Jesús: ―¡Ku'ni tnuan 'in Ndiose! ―ndukwin ne'―. ¡Su'we ti ku'ni Ndiose lo'o nu ki'yu re nu ndijyan chabiya' 'in nu nka X'naan! ¡Ni ti ku'ni tnuan 'in X'naan! ―ndukwin ne'―.
41011010	Su'we 'a si ku'ni tnuan 'in yu re, cha' ndla ti ka Ndiose ndloo nde re. Kan' nu ka ndloo sa ña'an ngwa ayman David ndloo nu ngwa s'ni ―ndukwin ne'―. ¡Ni ti ku'ni tnun nchga nu ndi'in ni' kwan 'in X'naan! ―ndukwin ne'.
41011011	Lo'o mdiyan ne' kan' lo'o Jesús tu'wa kichen Jerusalén, yten ne' tulo'oo kichen kan' bra kan'. Bra ti ndyaa na'an Jesús ni' lyaa tnun nde kwa bra kan'. Na'an yu nchga lo nan nu ndukwa nde kwa, lo'o mxitukwi yu ndyaa yu nde kichen Betania xiya' lo'o tii tyukwa ne' nu ngi'ni xa'an cha' 'in yu, cha' msiin 'a bra kan'.
41011012	Ngwi'ya xaa xka tsan, mdo'o ne' kichen Betania bra kan'. Ngite' 'a ti' Jesús bra kan'.
41011013	Lo'o na'an yu wa tijyu' la chin' nduun ska yka kityi nu nsu'wi lka' loo. Ndyaa na'an yu si nsu'wi mta loo ran; lo'o lka' ti nsu'wi, ja nsu'wi mta loo ran siya' ti, cha' ti ji tiya bra tyo'o mta loo yka kan'.
41011014	―Ja ku 'a nten siya' ti mta nu tyo'o loo yka re ―ndukwin Jesús bra kan'. Lo'o ne' nu ngi'ni xa'an cha' 'in Jesús, ynan ne' cha' nu ykwi' yu cha' 'in yka kan'.
41011015	Chun' ndi'in la chin', mdiyan ne' kichen Jerusalén. Yten Jesús ni' lyaa tnun nde kwa bra kan', lo'o mdyisnan yu ngulo yu 'in nten nu ndujwi' yu'wa ni' lyaa kwa; lo'o 'in nten nu ndi'ya yu'wa kan', ngulo yu 'in ne' kan' siya' ti. Lo'o nten nu nxa'an tñi 'in ne' nde kwa, mxlyuu yu msaa 'in ne' kan', ngwaña'an mxlyuu yu yka 'in nten nu ndujwi' kiñi cha kuun.
41011016	Ja mda 'a Jesús chabiya' tyijin nten lo'o yu'wa 'in ne' ni' lyaa tnun kan'.
41011017	Bra kan' ykwi' Jesús lo'o ne' kwa: ―Ndukwa ska cha' lo kityi 'in Ndiose cha' 'in laa re: “Ska na'an se'en chkwi' nchga nten lo'o Ndiose, ngwaña'an nchkwin nten cha' ka na'an 'ñaǎn re, ndukwin Ndiose.” Ngwaña'an ndukwa lo kityi ―ndukwin Jesús bra kan'―, lo'o 'wan ni, wa y'ni wan cha' na'an tyi nten nu ngi'ni kunan lka na'an re ―ndukwin Jesús 'in ne' kan'.
41011018	Ynan sti jo'o nu lka ndloo la cha' kan', lo'o ynan mstru nu ndu'u cha' jo'o ni' lyaa. Na'an ne' cha' ka'an 'a nten nganan cha' nu ndu'u Jesús 'in ne', kan' cha' ntsen ne' nu tnun nchka kan' si ka tnun la cha' 'in Jesús; ngwa ti' ne' tnun kan', cha' kaja suun 'in ne' cha' ka kujwi ne' 'in Jesús bra kan'.
41011019	Bra nu ndyaa kwichaa, bra kan' mdo'o Jesús lo'o ne' nu ngi'ni xa'an cha' 'in yu, ndyaa yu. Ja nganun 'a ne' kichen tnun kan' tla.
41011020	Ngwi'ya xaa xka tsan, xiya' mdijin ne' kwi' se'en nduun yka kityi kan' bra kan'. Wa ngwityi siya' ti yka kan', tyukwi ña'an yka lo'o kiya' yka ngwityi.
41011021	Lo'o nsu'wi ti' Tyu cha' nu ykwi' Jesús 'in yka kan' ti kaa bra kan'. ―Mstru, ña'aan chin' nde re ―ndukwin Tyu 'in Jesús―. Wa ngwityi ti kwi' yka kityi se'en nu mstya nu'win yuwe' chun' ran.
41011022	―Ndi'in cha' tsaa ña'an ti' wan 'in Ndiose ―ndukwin Jesús 'in ne' bra kan'―.
41011023	Chañi cha' nu chkwiǐn' lo'o wan ni, cha' si chkwi' wan lo'o ki'ya kwa: “Tyo'o tsuu', yaa skwaa lo tyi'a tujo'o” nchkwin wan 'in ki'ya, kwi' ngwaña'an ku'ni Ndiose lo'o ki'ya kan'. Ngwaña'an ka, si chañi 'wan cha' ndyaa ña'an ti' wan cha' ka ska cha' nu jñan wan 'in Ndiose; si ja tsaa ña'an ti' wan cha' nu ykwi' Ndiose, ja ka cha' kan' bra kan'.
41011024	Kwi' ngwaña'an, nchga lo cha' nu jñan wan 'in Ndiose laja nu chkwi' wan lo'o Ni, chañi cha' ta Ni cha' kan' 'wan, si chañi cha' ndyaa ña'an ti' wan 'in Ni.
41011025	Nchga ya' nu nduun wan cha' chkwi' wan lo'o Ndiose, ndi'in cha' ku'ni wan cha' tlyu ti' 'in ta'a nten wan, bra nu ndiya ska cha' nu msu'wa ne' cha' msin' ti' wan. Bra kan' Ndiose Sti wan nu ndukwa nde ni' kwan, kwi' nu ku'ni cha' tlyu ti' 'wan 'in cha' kuxi nu ndi'in 'wan.
41011026	Ja ku'ni Ndiose Sti wan cha' tlyu ti' 'wan 'in cha' kuxi nu ndi'in 'wan, si ja lo'o wan ku'ni wan cha' tlyu ti' 'in ta'a nten wan.
41011027	Xiya' ndyaa ne' nde Jerusalén bra kan', yaa Jesús ni' lyaa tnun kwa. Lo'o na'an sti jo'o nu ndloo la 'in yu, lo'o mstru nu ndu'u cha' jo'o, lo'o ne' kula nu nduun loo la 'in kichen, na'an ne' 'in yu se'en nda'an yu ni' lyaa kan'. Bra kan' mdyo' ti'in ne' kan' se'en ndi'in yu cha' chkwi' ne' lo'o yu.
41011028	―¿Ti ka nu lka nu nda chabiya' 'iin cha' ku'nii tñan nu ngi'nii a? ―ndukwin ne' 'in Jesús―. ¿Ti ka nu ngulo tñan 'iin a? ―ndukwin ne'.
41011029	―Lo'o na', kunichaǎn' ska cha' 'wan ―ndukwin Jesús bra kan'―. Xkwen ñi wan 'ñaǎn, lo'o katsaǎn' 'wan ti ka nu nda chabiya' 'ñaǎn bra kan' ―ndukwin yu―.
41011030	¿Ti ka nu ngulo tñan 'in ayman Xuwa cha' tukwatya yu 'in nten a? ¿Ta Ndiose mda chabiya' 'in Xuwa kan' a? ¿O ta nten chalyuu ti mda chabiya' 'in yu a? Katsa' ñi wan 'ñaǎn ―ndukwin Jesús 'in ne'.
41011031	Kan' mnan ti ykwi' ne' nu tnun nchka kan' lo'o ta'a ne': ―Si chkwian' cha' Ndiose mda chabiya' 'in ayman Xuwa kan', bra kan' xkwen yu 'wa: “¿Ni cha' ja ynan wan cha' nu ykwi' yu sikwa?”
41011032	¿Ta su'we la chkwian' cha' nten chalyuu ti ngulo tñan 'in Xuwa a? ―ndukwin ne' 'in ta'a ne'. Nan wa ntsen ne' nu lka ndloo kan' 'in nchga nten nu ndi'in kichen kan'. Jlyo ti' ne' nu tnun nchka kan' cha' nchga nten kan' wa ndyaa ña'an ti' ne' cha' ykwi' ayman Xuwa cha' 'in Ndiose.
41011033	―Ja jlyo ti' ba ―ndukwin ne' 'in Jesús bra kan'. ―Su'we sikwa ―ndukwin Jesús―. Kwi' ngwaña'an na', ja katsaǎn' 'wan ti ka nu lka nda chabiya' 'ñaǎn cha' ku'niǐn tñan re ―ndukwin yu 'in ne' nu tnun nchka kan'.
41012001	Kan' mdyisnan Jesús ngwa'u ska cha' tiya 'in ne' nu nduun kwi' se'en ndi'in yu: ―Wa mdiya ska nten, yu'wi tyun yka chi kutun 'in yu nu wa yta yu. Ngwiñan yu ska lo'oo chun' yka kan'. Bra kan' ngulu yu ska tu tiyuu ni' kee se'en lyo'o sta ne' mta chi kutun, cha' kulo ne' tyi'a xi nu nsu'wi ni' ran. Lo'o ngwiñan yu ska na'an se'en ku'ni ne' kwan 'in yka kan'. ’Chun' ndi'in la mda yu ni' lyo'oo se'en nduun yka kan' mjñan xka ta nten, lo'o sa tkan' ti nan nu tyo'o lo yka kan' kaja 'in yu bra kan'. Kwi' mdo'o yu ndyaa yu xka kichen tijyu' la bra kan'.
41012002	Xa nu wa tiya ko' cha' kuwin mta chi kutun, kan' ngulo yu tñan 'in msu 'in yu cha' tsaa se'en ndi'in nten kan', tsaa y'ya msu chin' nan nu ndi'in cha' kanun 'in yu.
41012003	Bra ti msñi ne' nu ndi'in loo tñan kan' 'in msu nu tka mdiyan ti, mji'in ne' 'in msu kan'; ja ska mta chi kutun mda ne' ku x'nan lo'oo kan'.
41012004	Xiya' ngulo x'nan lo'oo 'in xka msu cha' tsaa na'an msu kan' 'in yka kwiñii 'in yu. Xiya' y'ni liye' ti' ne' kan' 'in msu nu mdiyan se'en ndi'in ne'. Mji'in ndukun' ne' ke msu kan', nguun ne' kee 'in msu kan'.
41012005	Xiya' ngulo x'nan kan' tñan 'in xka msu, lo'o yjwi ne' 'in msu kan' bra kan'. Tyun msu msu'wa x'nan cha' tsaa y'ya ne' mta chi kutun kan', kwi' y'ni liye' 'a ti' nten kan' 'in ta'a msu nu ndyaa se'en ndi'in ne'. Wa mdiya msu nu mji'in ti ne' 'in, lo'o mdiya nu yjwi ne' 'in.
41012006	’Xka ti nten nganun 'in x'nan lo'oo kan', ti kwi' lka sñi' yu nu ndiya la ti' yu. Lo'o ngulo x'nan lo'oo 'in sñi' kan' bra kan', cha' tsaa na'an 'in nten nu ti'í ti' kan'. “Ja chan tukwa ne' cha' nchkwi' sñiěn'” mske' ti' x'nan kan'.
41012007	Bra nu na'an nten ti'í ti' kan' 'in sñi' x'nan lo'oo kan', bra ti mdyisnan ne' ykwi' ne' lo'o ta'a ne': “Yu kwa ka x'nan yka re nde loo la” ndukwin ne' 'in ta'a ne'. “Su'we la si ta'aan kujwian 'in yu kwa bra ti, cha' kanun yka re 'ñaan bra kan'” ndukwin ne'.
41012008	Kan' cha' msñi ne' kan' 'in sñi' x'nan lo'oo kan', yjwi ne' 'in yu; mxkwan ne' 'in ayman kan' chun' lo'oo.
41012009	Bra kan' mnicha' Jesús 'in nten nu wa ynan cha' tiya kan': ―¿Ni sa ña'an ku'ni x'nan lo'oo kan' bra kan'? ―ndukwin Jesús 'in ne'―. Ja chan kan ykwi' x'nan lo'oo kan' nde se'en nduun yka 'in yu; bra ti kujwi yu 'in nchga nten ti'í ti' kan', ta yu yka kwiñii kan' jñan xka ta nten bra kan', cha' ku'ni ne' tñan nde kwa. Ngwaña'an ku'ni x'nan lo'oo kan'.
41012010	’¿Ja ya chkwi' wan lo kityi 'in Ndiose se'en ndukwa cha' re a?: Ndiya ska kee nu mxkwan nten nu ngwiñan na'an ti kulo, cha' ja su'we ña'an kee kan', mske' ti' ne'; lo'o ni, wa mjwi tñan nu ku'ni kee kan', chun' nduun ran se'en lka ndloo la cha' 'in Ndiose.
41012011	Nu lka X'naan, y'ni Ni cha' ngwaña'an ngwa cha' kan', kan' cha' nduwe 'a tian' 'in cha' tnun kan'. Ngwaña'an nchkwi' kityi ―ndukwin Jesús.
41012012	Lo'o msin' 'a ti' ne' nu lka ndloo kan' 'in Jesús bra kan', cha' ngwa biya' ti' ne' cha' wa ykwi' Jesús cha' 'in ykwi' ne', laja nu ngwa'u yu cha' tiya kan' 'in nten. Xñi ne' kan' 'in Jesús, ngwa ti' ne'; lo'o ja ngwa 'in ne', cha' ntsen ne' 'in nten ka'an kan'. Kan' cha' mdo'o ne' nu tnun nchka kan', ndyaa ne' bra kan'.
41012013	Chun' ndi'in la msu'wa ne' nu tnun nchka kan' tukwa snan ne' fariseo, kwi' ngwaña'an msu'wa ne' la chin' nten nu 'in ree Herodes, cha' tsaa ne' se'en ndi'in Jesús. Wa ngulo ne' tñan 'in ne' cha' kunaan ne' ska cha' nu nchkwi' yu, cha' ka xtya ne' ki'ya 'in yu si'ya cha' kan'.
41012014	Bra wa mdiyan ne' kan' se'en ndi'in yu, ykwi' ne' lo'o yu bra kan': ―Mstru ―ndukwin ne' 'in Jesús―, jlyo ti' ba cha' ñi 'a ngi'nii; ti kwi' cha' nu ñi nu wa ykwi' Ndiose, kan' lka cha' nu ndu'uu 'in nten. Ja nduwe tii' sa ña'an lka cha' nu chkwi' nten cha' 'iin. Ska ti biya' ña'aan 'in nchga nten, ni siya ne' ti'i, ni siya ne' nu tnun nchka. Ku'nii cha' tlyu ti' 'wa, ¿ta su'we cha' ndaan tñi nu ndlo ne' nu ngi'ni tñan 'in ree tlyu nu ndi'in xka la'a tsu' kan' a? ―ndukwin ne' 'in Jesús―. ¿Ta n'ni 'a cha' taan tñi kan' 'in ne' kwa a? ¿O ta su'we la ni siya ja taan 'aan tñi kan' siya' ti a?
41012015	Mgii ti' Jesús cha' tukwa cha' nda'an tiye ne' kan'. ―¿Ni cha' nchkwi' biya' wan 'ñaǎn ngwaña'an? ―ndukwin Jesús 'in ne' kan'―. Ta wan ska tñi plata 'ñaǎn cha' ña'aan 'in ran.
41012016	Kan' mda ne' ska tñi 'in yu, lo'o mnicha' Jesús 'in ne' bra kan': ―¿Ti ka nu lka nkwin nu nga'an chun' tñi re a? ¿Ni sa ña'an nin yu nu ngwa'an chun' tñi re a? ―ndukwin Jesús 'in ne'. ―Nin ree tlyu nu ndi'in xka la'a tsu', kan' ngwa'an chun' tñi kwa ―ndukwin ne' bra kan'.
41012017	―Su'we ―ndukwin Jesús bra kan'―, ta wan nchga nan nu ndi'in cha' ta wan 'in ree tlyu kan' sikwa; kwi' ngwaña'an, taa wan 'in Ndiose nchga nan nu ndi'in cha' taa wan 'in Ni. Yuwe 'a ti' ne' cha' nchka 'a 'in Jesús xitukwi cha' lo'o ne' kan'.
41012018	Chun' ndi'in la mdiyan chin' ne' saduceo se'en ndi'in Jesús; ne' kan' ni, ja ndyaa ña'an ti' ne' cha' ti tyu'u ayman xiya'. Mnicha' ne' kan' 'in Jesús bra kan':
41012019	―Mstru ―ndukwin ne' kan'―, wa s'ni ngwa'an ayman Moisés ska cha' lo kityi cha' 'in ta'a ngula nten. Xa wa ngujwi ska nten ni, si wa mjwi kwilyo'o yu lo'o ja ya kaja sñi' yu, bra kan' ndiya tñan 'in ta'a ngula yu nu ti ndi'in ska ti cha' kaja kwilyo'o yu lo'o nu kuna'an kwilyo'o ayman ta'a yu. Kan' chkwi' ne' 'in sñi' nu kala kulo 'in ne' cha' sñi' yu ki'yu nu wa ngujwi lka yu, cha' ja kana' nin yu nu wa ngujwi kan'. Ngwaña'an ykwi' Moisés nu ngwa s'ni.
41012020	¿Ni sa ña'an ka cha' ni a? Mdiya ska ya' mdi'in kati yu ki'yu, xkwi' ta'a ngula ne'. Kan' mjwi kwilyo'o nu kula la, lo'o ndla ti ngujwi yu bra kan', lo'o ja ya kaja sñi' ne'.
41012021	Kwi' ngwaña'an mjwi kwilyo'o nu kuna'an kan' lo'o xka yu ta'a ngula ayman kan'. Ti kwi' ti cha' ngwa, ngujwi nu ki'yu kan', lo'o ja ya kaja sñi' ne'. Xiya' mjwi kwilyo'o nu kuna'an kan' lo'o xka yu ta'a ayman kan'.
41012022	Kwi' ngwaña'an ngwa cha' lo'o ta'a kati yu ki'yu kan'. Ja mjwi sñi' ne' siya' ti. Xa wa mdyii cha', ngujwi nu kuna'an kan' bra kan'.
41012023	Bra nu tyu'u nchga ayman xiya' ni, ¿ti ka nu ka kwilyo'o nu kuna'an kan' a?, chun' ta'a kati yu ki'yu kan' wa mdi'in lo'o nu kuna'an kan'.
41012024	―Ja jlyo ti' wan siya' ti ―ndukwin Jesús 'in ne' kan'―, cha' ja nchka biya' ti' wan sa ña'an lka cha' nu ndukwa lo kityi 'in Ndiose. Ja ndi'ya wan kwenta sa ña'an cha' tnun 'a nu nchka 'in Ndiose ku'ni.
41012025	Xa nu tyu'u nchga ayman xiya', ja ndi'in cha' kaja kwilyo'o nten bra kan', ja ta 'a ne' sñi' ne' cha' ka kuxiin nten. Sa ña'an ndi'in angajle nde se'en ndi'in Ndiose, ngwaña'an tyi'in nten bra kan'.
41012026	¿Ta ja ya tsaa ña'an ti' wan cha' tyu'u ayman xiya' a? ¿Ta ja ya chkwi' wan lo kityi nu ngwa'an ayman Moisés nu ngwa s'ni a? Su'we la si chkwi' wan lo kityi kan' sa ña'an ndukwa cha' 'in yka kiche' kan', se'en nu ykwi' Ndiose lo'o Moisés: “Ndiose X'nan Abraham lkaǎn” ndukwin Ni 'in Moisés, “kwi' Ndiose X'nan Isaac lkaǎn, kwi' Ndiose X'nan Jacob lkaǎn” ndukwin Ni.
41012027	Ja ndukwin kityi kan' cha' nan wa ngwa Ndiose X'nan ayman kan', chun' ti lka Ndiose X'nan ne' kan' sa bra nu ni. Kwi' ngwaña'an lka Ndiose X'nan nchga nten lu'u. Kan' cha' ndukwiǐn cha' ja ngwa biya' ti' wan siya' ti ―ndukwin Jesús 'in ne' saduceo kan'.
41012028	Lo'o mdiyan ska mstru nu ndu'u cha' jo'o nde se'en ndi'in Jesús bra kan'. Wa ynan mstru kan' bra nu mxkwen ne' kan' 'in Jesús, sa ña'an ngwa cha' su'we 'a ykwi' Jesús lo'o ne'. Lo'o mnicha' mstru kan' 'in Jesús bra kan': ―Ta'a tñan nu ngulo Ndiose 'ñaan cha' ku'nian ni, ¿ni sa ña'an tñan lka nu ndloo la 'ñaan cha' ku'nian a? ―ndukwin yu 'in Jesús.
41012029	Bra kan' mxkwen Jesús 'in mstru kan': ―Cha' nu ndukwa kulo la, kan' lka re: “'Wan ne' Israel, kunan su'we wan ni: Ska ti Ndiose lka X'naan.
41012030	Ndi'in cha' tyukwi ti tiye wan tyi'in cha' 'wan lo'o Ndiose nu lka X'nan wan; ndi'in cha' ka luwi kasiya 'wan, kwi' tyi'in cha' 'wan lo'o Ndiose lo'o nchga cha' tiya nu ndi'in ke wan, sa ña'an ya' nu ka 'wan tyi'in cha' 'wan lo'o Ni” ―ndukwin Jesús 'in yu―.
41012031	Kwi' ngwaña'an ndukwa xka cha': “Chka t'nan ti' wan 'in ta'a nten wan sa ña'an ka bra nu nchka t'nan ti' wan 'wan, ti ykwi' ti wan.” Ja ndiya xka tñan nu ndloo la 'ñaan cha' ku'nian, ska lo ti tñan re ―ndukwin Jesús.
41012032	―Cha' nu ñi nchkwii', mstru ―ndukwin mstru kan' 'in Jesús―, chañi cha' nu nchkwii' cha' ska ti Ndiose nu chañi cha' lka Ni X'naan; ja ndiya xka nu lka x'naan.
41012033	Kwi' ngwaña'an, tyukwi ti tiyean ndi'in cha' tyi'in cha' 'ñaan lo'o Ni lo'o nchga cha' tiya nu ndi'in kean, sa ña'an ya' nu ka tyi'in cha' 'ñaan lo'o Ni; ndi'in cha' ku'nian ngwaña'an. Lo'o ndi'in cha' chka t'nan tian' 'in ta'a nten nan, sa ña'an ka bra nu nchka t'nan tian' 'ñaan ti ykwiin' tian, su'we 'a cha' kan'. Nu ku'nian tñan ngwaña'an, ka'an 'a cha' su'we ngi'nian bra kan'. Chin' la cha' nu lka 'ñaan cha' tsaa lo'oan lomstan nu ka 'in Ndiose, ni siya lomstan nchkin, ni siya 'ni lu'u nu kujwian nde ni' lyaa cha' ka lomstan.
41012034	Ngwa biya' su'we ti' yu ki'yu kan', mske' ti' Jesús. ―Chin' ti cha' ti ji 'iin cha' nu steen cha' 'in Ndiose, cha' ka Ni ndloo ni' kasiya 'iin ―ndukwin Jesús 'in mstru kan'. Bra nu mdyii ykwi' Jesús cha' kan', ja ykwi' 'a nten xka la cha' lo'o yu, cha' ntsen chin' ne' 'in yu bra kan'.
41012035	Ngwa ska ya' mduun Jesús ngwa'u yu 'in nten ni' lyaa tnun kan', lo'o mnicha' yu 'in ne' bra kan': ―Ndu'u mstru cha' jo'o cha' ti kwi' nten ta'a ayman David ka Krixtu ―ndukwin Jesús 'in ne'―. ¿Ni cha' ndu'u mstru kan' ngwaña'an?
41012036	Ti kwi' ayman David wa ykwi' yu nu ngwa s'ni cha' X'nan yu lka Krixtu. Wa ngwa'u Tyi'i Ndiose cha' kan' 'in David, kan' cha' ngwaña'an ngwa'an yu lo kityi: Ndiose nu lka X'naan ykwi' lo'o Krixtu nu lka X'naǎn: “Tyukwaa nde la'a se'en kwin 'ñaǎn” ndukwin Ni, “sa ña'an ya' nu ku'ni tyiǐn cha' 'in nchga nu nxuun lo'oo, cha' kaa ndloo 'in nchga cha'” ndukwin Ndiose nu lka X'naan 'in Krixtu.
41012037	“X'naǎn” ykwi' ayman David cha' 'in Krixtu ―ndukwin Jesús 'in ne'―. ¿Ni cha' ndu'u ne' cha' nten 'in ayman David ka Krixtu sikwa? Ka'an 'a nten mduun nde kwa, lo'o mdiya 'a ti' ne' xa wa ynan ne' cha' nu ngwa'u Jesús 'in ne'.
41012038	Lo'o ti ngwa'u la Jesús 'in ne' bra kan': ―Ndii ti ti' wan cha' ja kwiñi lyo'o mstru nu ndu'u cha' jo'o 'wan. Ndiya 'a ti' ne' kan', cha' tyijin lyo ne' 'in xka la nten ―ndukwin Jesús―. Lku' ne' kan' te' su'we ña'an nu tukwiin ku', cha' nchka ti' ne' cha' lye 'a ku'ni tnun xka la nten 'in ne' kan' xa nu nda'an ne' lo kiya'.
41012039	Ndiya ti' mstru kan' tyukwa lo yka xlya su'we xa nu nda'an ne' ni' lyaa, kwi' ngwaña'an tyukwa ne' kan' se'en su'we la xa nu nchka ta'a,
41012040	ni siya kulaa mstru kan' na'an tyi ne' kuna'an nu nganun ska ti cha' ngujwi kwilyo'o, lo'o nchga nan nu nsu'wi 'in ne' kuna'an kan' kulaa ne'. Chan nchkwi' mstru kan' lo'o Ndiose; cha' kwiñi ti ngi'ni ne' ngwaña'an, ska ti cha' ña'an xka la nten 'in ne', nchka ti' ne'. Kan' cha' ka'an la nu ti'í tyijin mstru kan', bra nu tiya tsan cha' ku'ni biya' Ndiose 'in nchga nten.
41012041	Ngwa ska tsan ndyaa tukwa Jesús chin' ni' lyaa kan' kwi' se'en nduun kajun se'en nsu'wa ne' tñi cha' ka lomstan. Na'an yu 'in ka'an 'a nten nu mda'an msu'wa lomstan ni' kajun nde kwa. Mdiyan chin' ne' kuliya', lo'o ka'an 'a tñi msu'wa ne' kuliya' kan' ni' kajun kan'.
41012042	Chun' ndi'in la mdiyan ska nu kuna'an ti'i nu msu'wa tukwa ti tñi xuwe ni' kajun kan', kwi' nu chin' 'a nsu'wi lyo.
41012043	Bra kan' ykwi' Jesús lo'o ne' nu ngi'ni xa'an cha' 'in yu cha' kan ne' se'en ndi'in yu: ―Chañi cha' nu chkwiǐn' lo'o wan ni ―ndukwin Jesús 'in ne' kan'―, cha' tlyu la lomstan mda nu kuna'an ti'i kwa ke nchga lomstan nu mda xka la nten nu nda'an re.
41012044	Xka ta nten ni, mda ne' tñi nu nganun ti 'in ne'. Lo'o nu kuna'an ti'i kwa mda nchga nan nu nsu'wi ti chin' 'in; nchga nan nu ndiya 'in cha' kaja chin' nan ku, wa mda nu kuna'an kan' ni.
41013001	Chun' ndi'in la wa tyo'o ti Jesús ni' lyaa tnun kan' lo'o ne' nu ngi'ni xa'an cha' 'in yu. ―Mstru ―ndukwin ska yu 'in Jesús―, ¡ña'an kwi'yaa chin' laa tnun re cha' su'we 'a ndya'! ¡Su'we 'a ña'an kee nu nsu'wi si' na'an re! ―ndukwin.
41013002	―¿Ta wa na'an wan cha' tnun 'a na'an kee re a? ―ndukwin Jesús 'in ne' bra kan'―. Nde loo la tiya ska tsan cha' ku'ni tyii siya' ti nten 'in na'an re, sa ña'an bra nu ja ska kee kanun nu xñi ka'an chun' ta'a ran.
41013003	Mdo'o ne' ndyaa ne' lo ki'ya Olivos, ndyaa tukwa ne' chin' se'en nchkan' su'we laa tnun kan' bra kan'. Mda'an Jesús lo'o Tyu lo'o Santiago lo'o Xuwa lo'o Ndre, lo'o mnan ti mnicha' ne' kan' 'in yu bra kan':
41013004	―Katsaa' 'wa, ¿ni bra ka nu ku'ni tyii ne' 'in laa tnun kwa a? ―ndukwin ne' kan' 'in Jesús―. ¿Ni sa ña'an ka cha' ka biya' ti' ba cha' wa ka ti cha' kuxi kan' a?
41013005	Ngwa'u la chin' Jesús 'in ne' bra kan': ―Ki'ya wan kwenta cha' ja tukwin kwiñi lyo'o 'wan ―ndukwin Jesús―.
41013006	Nde loo la kan ka'an nten nu chkwi' cha' kwiñi cha' 'ñaǎn. Chkwi' ne' cha' Krixtu lka ne', ngwaña'an kwiñi lyo'o ne' kan' 'in ka'an nten nu tsaa ña'an ti' cha' kwiñi kan'.
41013007	’Bra kan' kanen cha' nxuun ta'a nten nasiyun re lo'o nten xka nasiyun, lo'o kunan wan cha' nxuun nten nasiyun tijyu' la. Ja kutsen wan bra kan'.
41013008	Xuun nten ska tsu' lo'o nten xka la'a tsu', kwi' xuun nten ska kichen tnun lo'o nten xka kichen tnun. Lo'o tyun se'en kiñan chalyuu bra kan'. Kwi' ngwaña'an, nchga se'en kaja jwi'ñan 'in ne'. Nchga cha' kan' ka bra nu wa tyisnan ti nu ti'í nu ka 'in nten chalyuu, si'i nan wa tyii ti chalyuu bra kan'.
41013009	’Lo'o 'wan ni, ndii ti ti' wan tyi'in wan bra kan' ―ndukwin Jesús―. Xñi nten kuxi 'wan, xtya ne' ki'ya 'wan tloo ne' wsiya; jwi'in ne' kan' 'wan la ni' lyaa 'in ne'. Ndi'in cha' tyituun wan tloo ne' gobierno, lo'o tloo ne' nu lka ndloo; chkwi' wan nchga cha' su'we nu 'ñaǎn lo'o ne' kan' bra kan'.
41013010	Ti ji tyii chalyuu bra kan', cha' kulo ndi'in cha' kanen cha' su'we 'ñaǎn se'en ndi'in nchga nten ña'aan chalyuu.
41013011	Ja kutsen wan bra nu xñi nten 'wan cha' tsaa lo'o ne' 'wan se'en ndi'in ne' wsiya, cha' ka biya' 'wan tloo ne' kan'; ja tya'an 'a cha' tiye wan sa ña'an ka cha' nu xkwen wan 'in ne' kan'; ta Ndiose nchga cha' nu ndi'in cha' chkwi' wan tsan kan'. Si'i wan, ti ykwi' ti wan, nu chkwi' wan lo'o ne' kan', cha' lo'o tyukwi chabiya' 'in Tyi'i Ndiose chkwi' wan.
41013012	Kuxi 'a ka tsan bra kan'; kujwi' xu'wa ne' 'in ta'a nten ne' cha' kujwi nten 'in ne', ngwaña'an kujwi' xu'wa ne' 'in sñi' ne'. Lo'o ne' kune' ni, kasin' ti' ne' 'in sti ne', 'in jya'an ne' bra kan'; ta ne' kune' kan' ta sti ne', o ta jya'an ne' cha' kujwi nten kuxi 'in ne' kula kan'.
41013013	Lye 'a ka ti'í ti' nchga nten 'wan cha' nten 'ñaǎn lka wan. Ja kuwe ti' wan; nchga wan nu talo wan 'in cha' kuxi kan' sa bra nu tyii chalyuu, kulaa Ndiose 'wan bra kan'.
41013014	’Ndukwa ska cha' lo kityi nu ngwa'an ayman Daniel nu ykwi' cha' 'in Ndiose lo'o nten nu ngwa s'ni; wa ngwa'an cha' nde loo la ña'an wan bra nu xituun ne' ska nan nu chen 'a ña'an, nu ku'ni ñu'un 'in nchga nan luwi. ―Ka biya' ti' wan cha' kan' bra nu chkwi' wan lo kityi re―. Bra nu ña'an wan cha' nduun nan chen ña'an kan' nde ni' lyaa tnun se'en ja nsu'wi chabiya' tyuun ran ―ndukwin Jesús―, bra kan' ndi'in cha' xnan nchga wan nu ndi'in lo yuu Judea, xnan wan cha' xu'wi kutsi' wan lo ki'ya.
41013015	Xnan lya wan tsan kan'. Si nga'an ska nten ke na'an tyi yu tsan kan', ja kaja 'a bra cha' tyaan yu nde ni' ña'an, cha' kulo yu yu'wa nu nsu'wi 'in yu; ndi'in cha' ki'ya yu lyuu bra ti cha' xnan yu bra kan'.
41013016	Kwi' ngwaña'an, si nga'an ska nten lo jyan tsan kan', ja kaja 'a bra xitukwi yu nde na'an tyi yu cha' ki'ya yu te' kichan' 'in yu, ndi'in cha' xnan yu bra ti.
41013017	¡T'nan 'a nu kuna'an tnan! Lo'o nu kuna'an nu nsu'wi kuwi' kune' nu ti ngati', ¡t'nan 'a ka ne' kan' bra nu tiya tsan kan'!
41013018	Su'we ti jñan wan cha' 'in Ndiose cha' ja ka tyempu tlya' bra nu ndi'in cha' xnan wan,
41013019	cha' ka'an 'a nu ti'í tyijin wan tsan kan'. Ja ya tyijin nten chalyuu nu ti'í ngwaña'an, ti bra nu ngwiñan Ndiose chalyuu. Lo'o kwi' tyempu nu ka nde loo la, ja tyijin 'a nten nu ti'í ngwaña'an xiya'.
41013020	Wa ytsa' nu lka X'naan 'ñaan cha' chin' ti tsan ka bra nu tyijin ne' nu ti'í kan'; chun' nchka t'nan ti' Ni 'wan nu lka wan nten 'in Ni, kan' cha' ku'ni Ni cha' chin' ti bra talo tsan kuxi kan'. Si chan talo tsan kuxi kan', ja ska nten chalyuu lyaa bra kan'.
41013021	’Nde loo la ka bra nu katsa' ne' kwiñi 'wan: “Kan na'an wan chin' nde re, wa ngala Krixtu” nchkwin ne' kwiñi 'wan. “Yaa na'an wan nde kwa, wa ngala Krixtu kichen kwa” nchkwin xka nu kwiñi bra kan'. Ja kunan wan cha' nu chkwi' ne' kan'.
41013022	Krixtu kwiñi ka ne' kan'. Kwi' ngwaña'an, kan la chin' nten kwiñi nu chkwi' cha' ntsa' ne' cha' nu ykwi' Ndiose lo'o nten; cha' kwiñi ti ku'ni ne' kan' cha' tnun, cha' kuwe 'a ti' nten. Ku'ni ne' kwiñi kan' ngwaña'an, cha' kwiñi lyo'o ne' 'wan, cha' nchka ti' ne' kwiñi lyo'o ne' 'in nchga nten nu wa ngulo suwi Ndiose cha' ka ne' nten 'in Ni.
41013023	Wa ytsaǎn' cha' kan' 'wan ni, ni siya ti ji ka cha' kuxi kan', cha' ki'ya wan kwenta sa ña'an ka cha' kan', cha' ka ndii ti ti' wan bra kan'.
41013024	Ti ngwa'u la Jesús chin' cha' 'in ne' bra kan': ―Bra nu mdyii mdijin nten nu ti'í kan' ―ndukwin Jesús―, ka tla ña'an xaa kwan bra kan', kwi' ngwaña'an ja chkan' xaa ko' bra kan'.
41013025	Kwii kulasiin nu ndukwi kwan kalu lyuu bra kan', lo'o kiñan nchga nan nu nsu'wi ni' kwan.
41013026	Lo'o na' nu wa msu'wa Ndiose 'ñaǎn ndijyaǎn cha' kaǎn nten ni, ña'an nten 'ñaǎn, cha' tyaǎn xiya' laja koo nu nduwi 'a. Lye chin' ña'an ka bra kan', cha' lo'o nchga jwersa 'ñaǎn tyaǎn.
41013027	Bra kan' kuloǔn tñan 'in ka'an 'a angajle, cha' tsaa angajle kan' xo' ti'in se'en ti nchga nten nu wa ngulo suwi Ndiose; tsaa angajle kan' nchga se'en ndi'in nten kan' ña'aan chalyuu.
41013028	’Ndiya ska cha' nu ka ki'yaan kwenta si ña'aan yka kityi, yka nstin. Xa nu tyisnan tyukwa kuten, kan' kalu lka', lo'o ka biya' tian' cha' wa ndla ti kala ni' tyoo bra kan'.
41013029	Kwi' ngwaña'an, ka biya' ti' wan cha' wa tyii ti nchga cha', xa nu ña'an wan cha' wa ndo'o tukwa nchga cha' nu wa ytsaǎn' 'wan tsan; wa ka ti cha' bra kan'.
41013030	Chañi cha' nu nchkwiǐn' lo'o wan, cha' nu ja ya tyii cha' 'in nchga nten nu lu'u lo chalyuu ni, bra kan' ka nchga cha' lo chalyuu sa ña'an nu ytsaǎn' 'wan tsan.
41013031	Tyii cha' 'in nchga nan nu nsu'wi ni' kwan, tyii cha' 'in nchga nan nu nsu'wi lo chalyuu, ni siya ja tyii siya' ti cha' nu nchkwiǐn' lo'o wan, cha' xkwi' cha' nu ñi lka cha' nu nchkwiǐn'.
41013032	’Ja ska nten jlyo ti' ni tsan ka cha' kan', ni bra ka ran; ni siya angajle, ni siya na', skaǎn tiǎn nu lkaǎn Sñi' Ndiose, ja jlyo tian'. Ska ti Stian Ndiose, jlyo ti' Ni ni tsan ka cha' tnun kan'.
41013033	’Ndii ti ti' wan tyi'in wan sikwa. Ndla ti ti' wan tyi'in wan bra nu kata wan 'in Ndiose, cha' ja jlyo ti' wan ni ña'an bra kan Ni.
41013034	Sa ña'an lka xa nu wa tsaa ti ska nten tijyu', bra wa tsaa ti yu, ta yu tñan 'in msu cha' ña'ansiin ne' na'an tyi yu, ska tñan skaa msu kan'; kwi' kulo x'nan na'an kan' tñan 'in yu ki'yu nu nduun kwan tulo'oo cha' ka ndii ti ti' yu nchga bra.
41013035	Ngwaña'an 'wan ni, ndii ti ti' wan tyi'in wan cha' ja jlyo ti' wan sa ña'an bra tyaan X'nan wan, ni siya nde msiin, ni siya jlu'we tla, ni siya bra nu msi'ya la kwe'e, ni siya wa ngwi'ya xaa xka tsan.
41013036	Ndii ti ti' wan tyi'in wan sikwa, si siya' ka kala X'nan wan, cha' ja tyo'o tukwa yu laja bra nu laja' ti wan.
41013037	Nde lka cha' nu chkwiǐn' lo'o wan, kwi' ngwaña'an lo'o nchga nten: Ndii ti ti' wan tyi'in wan sikwa.
41014001	Tyukwa tsan ti ji cha' ka ta'a pascua, ta'a nu nchku ne' jaxlya tiji nu ja lo'o skwan tiye' ndya' bra kan'. Kan' ndyaa naan sti jo'o nu lka ndloo, ndyaa naan mstru nu ndu'u cha' jo'o, ndyaa naan ne' sa ña'an ku'ni ne' cha' ka xñi ne' 'in Jesús mnan ti, cha' kujwi ne' 'in yu.
41014002	Ykwi' ne' lo'o ta'a ne' bra kan': ―Ja su'we xñian 'in yu tsan nchka ta'a ―ndukwin ne'―. Kasin' 'a ti' nchga nten nu ndi'in ta'a si ngwaña'an ku'nian, tlyu 'a cha' wsuun ka kan' bra kan'.
41014003	Lo'o ndi'in Jesús na'an tyi Simón nu wa msñi kicha nu ngatsu' kuna' yu nu ngwa s'ni la. Nde kichen Betania ndukwa tyi Simón kan'. Bra nu ndukwa ne' tu'wa msaa nchku ne', kan' mdiyan ska nu kuna'an se'en ndi'in ne', mdiyan lo'o ska te'én lyu' ti nu ndya' lo'o kee alabastro. Wa msa'an te'én lyu' ti lo'o tyi'a xi tyi'i nu lka sete nardo; ka'an 'a nga'an sete kan'. Bra kan' mcha nu kuna'an kan' tu'wa te'én, mslu tyi'a xi tyi'i kan' lo jlyu'we Jesús se'en ndukwa yu.
41014004	Kan' cha' msin' ti' chin' nten ta'a nchku ne' bra nu na'an ne' cha' y'ni nu kuna'an kan' ngwaña'an: ―¿Ni cha' mslu nu kuna'an sete kwa ngwaña'an ti? ―ndukwin ne'―.
41014005	¿Ni cha' ja yjwi' ran cha' kaja chin' tñi cha' ta 'in ne' ti'i? Wa mdijin snan siyentu tñi plata nga'an sa kwa sete xi tyi'i kan' ―ndukwin ne' 'in ta'a ne'. Lye 'a mxicha' ne' 'in nu kuna'an kan' bra kan'.
41014006	―Ja chkwi' wan lo'o nu kuna'an re cha' ja ku'ni ngwaña'an ―ndukwin Jesús 'in ne'―. Su'we 'a tñan y'ni nu kuna'an re cha' 'ñaǎn.
41014007	Nchga tsan ndi'in ne' ti'i lo'o wan lo chalyuu re, kan' cha' ka ku'ni wan cha' su'we lo'o ne' ti'i sa ña'an bra nu nchka ti' wan; lo'o na' ni, wa tyii ti tsan nu tyi'iǐn lo'o wan.
41014008	Wa y'ni nu kuna'an re nchga cha' sa ña'an nu ngwa 'in. Nan wa y'ni cha' ka xi tyi'i tyukwi ña'aǎn ni; ni siya ti ji kajaǎn, nde loo la y'ni xu'we nu kuna'an re 'ñaǎn tyukwi ña'aǎn cha' kutsi' ne' 'ñaǎn.
41014009	Chañi cha' nu chkwiǐn' lo'o wan ni, cha' nchga se'en nu kanen cha' 'ñaǎn ña'aan chalyuu, la kan' kunan nten nchga cha' nu wa y'ni nu kuna'an re tsan ni, cha' tyu'wi ti' nten cha' su'we 'a tñan y'ni nu kuna'an re.
41014010	Lo'o Juda Iscariote ni, ti kwi' ta'a yu lo'o nu ngi'ni xa'an cha' 'in Jesús lka yu kan'. Bra kan' mdo'o Juda kan' ndyaa yu se'en ndi'in sti jo'o nu lka ndloo la, cha' kujwi' xu'wa yu 'in Jesús ya' ne' kan'.
41014011	Su'we 'a ngwa tiye ne' nu tnun nchka kan' xa nu ynan ne' cha' nu ykwi' Juda lo'o ne', kan' cha' ykwi' ne' tnun kan' lo'o yu cha' ta ne' tñi 'in yu. Bra kan' mdyisnan Juda ndyaa naan yu ni bra ka nu ta yu 'in Jesús ya' ne' xa'an kan'.
41014012	Nu ngwa tsan kulo 'in ta'a nu nchku ne' jaxlya tiji nu ja lo'o skwan tiye' ndya' kan', tsan kan' ngwa ta'a siin pascua, tsan nu ndujwi ne' slya' kune' cha' ku ne' ta'a. Bra kan' mnicha' ne' nu ngi'ni xa'an cha' 'in Jesús: ―¿La nde ya' ku'ni xu'we ba cha' ku siinan cha' 'in ta'a pascua a? ―ndukwin ne' 'in yu.
41014013	Lo'o ngulo Jesús tñan 'in tukwa ne' nu ngi'ni xa'an cha' 'in yu bra kan': ―Yaa lya wan lo kichen tnun kwa ―ndukwin yu 'in ne' kan'―. Nde kwa tyukwa ta'a wan lo'o ska yu ki'yu nu ndukwa ska te'en tyi'a skun yu. Tsaa ña'an wan 'in yu kan'.
41014014	Se'en sten yu ni' ña'an, chkwi' wan lo'o nu lka x'nan na'an kan': “Nde lka tñan nu ndukwin mstru 'ñaan 'iin. Ku'nii cha' su'we katsaa' 'ñaǎn, ¿la nde ya' kaja se'en nu kuǔn siinǎn' lo'o ne' nu ngi'ni xa'an cha' 'ñaǎn, cha' ku'ni ba ta'a pascua?” Ngwaña'an chkwi' wan lo'o nten nu nka tyi kan'.
41014015	Lo'o kwa'u yu ska se'en tlyu 'wan bra kan', ska na'an nu ndiya xka pisu nde kwan nu wa lka ngwa su'we, se'en ndi'in nchga nan nu kunanjo'o 'ñaan bra kan'. La kan' ku'ni xu'we wan nan nu ku siinan ―ndukwin Jesús.
41014016	Kan' cha' mdo'o ne' ndyaa ne' lo kichen tnun kan', mdiyan ne' tu'wa na'an kan'; sa ña'an nu wa ndukwin Jesús 'in ne', ngwaña'an ngwa cha' kan'. Kwi' y'ni xu'we ne' nan nu ku siin ne' cha' 'in ta'a pascua bra kan'.
41014017	Xa wa msiin, mdiyan Jesús lo'o tii tyukwa ne' nu ngi'ni xa'an cha' 'in yu.
41014018	Laja nu ndi'in ne' nchku ne', bra kan' ykwi' Jesús lo'o ne': ―Chañi cha' nu nchkwiǐn' lo'o wan ―ndukwin Jesús―. Ndiya ska nten ta'a wan nu su'wa ti nchku lo'oǔn ni, nu wa kujwi' xu'wa ti 'ñaǎn ya' nten xa'an.
41014019	Xi'in chin' ti' ne' ndi'in ne' bra kan'. Bra ti mdyisnan ta'a ne' ykwi' ne' lo'o Jesús: ―¿Ta na' nu taǎn 'iin ya' nten xa'an a? ―ndukwin ska yu 'in Jesús. ―¿Ta na' a? ―ndukwin xka yu bra kan'.
41014020	―Ska yu ta'a tii tyukwa wan, kan' lka nu kujwi' xu'wa 'ñaǎn ya' nten xa'an ―ndukwin Jesús 'in ne'―. Ska yu ta'a wan nu su'wa nchku lo'oǔn ska ti ni' ka'nan skwa re ―ndukwin Jesús 'in ne'―.
41014021	Na' ni, nu wa msu'wa Ndiose 'ñaǎn ndijyaǎn cha' kaǎn nten, ka cha' kuxi 'ñaǎn sa ña'an nu ndukwa cha' 'ñaǎn lo kityi ti ngwa s'ni. T'nan 'a nten nu ta 'ñaǎn ya' nten xa'an bra kan', su'we la ngwa 'in yu ni siya ja yan yu lo chalyuu siya' ti.
41014022	Ti nchku siin ne' bra nu msñi Jesús ska jaxlya, ndya yu xu'we 'in Ndiose cha' 'in jaxlya kan', msu'we yu 'in ran, cha' kutsaa yu ran 'in nten cha' ku ne'. ―Ku wan jaxlya re ―ndukwin Jesús 'in ne'―. Nde lkaǎn, tyukwi ña'aan ykwiǐn' lka re.
41014023	Kan' msñi Jesús 'in ska basu mñun, ndya yu xu'we 'in Ndiose, mda yu mñun 'in ne' cha' ko'o ne' bra kan'. Yi'o nchga ne' mñun kan' bra kan'.
41014024	―Ña'an ti' tneěn, ngwaña'an ka mñun re ―ndukwin Jesús 'in ne'―. Xa nu kajaǎn lo wsi, kalu tneěn cha' kaja sa ña'an ku'ni tyii Ndiose ki'ya nu ndi'in 'in nchga nten chalyuu, cha' ngwaña'an xkan' Ni cha' lo'o nten xiya'.
41014025	Chañi cha' nu nchkwiǐn' lo'o wan, cha' ja ko'oǔn 'aǎn mñun xiya' ni, sa ña'an bra nu tiya tsan kan' nu ko'oǔn mñun kwi lo'o wan nde se'en ndi'in Ndiose ndloo la.
41014026	Bra wa yla tu'wa ne' kantu 'in Ndiose, mdo'o ne' ndyaa ne' lo ki'ya Olivos bra kan'.
41014027	Xiya' ykwi' Jesús lo'o nten nu ngi'ni xa'an cha' 'in yu bra kan': ―Ta'a wan ka jyu'u ti' wan 'ñaǎn ―ndukwin Jesús 'in ne'―. Kulaa ya' wan chin' 'ñaǎn ndi'a. Kan' ka cha' nu ndukwa lo kityi 'in Ndiose: “Kujwiǐn 'in nten nu na'ansiin 'in slya' kan', lo'o xnan nchga slya' tyaa i' bra kan', ndukwin Ndiose.” Ngwaña'an nchkwi' kityi kan'.
41014028	Bra nu tyu'uǔn xiya', tsa'aǎn Galilea nde loo la 'wan.
41014029	―Ja chan nchga nten kulaa ya' ne' 'iin; lo'o na' ni, ja kulaǎn ti'iǐn 'iin siya' ti ―ndukwin Tyu 'in Jesús bra kan'.
41014030	―Chañi cha' nu nchkwiǐn' lo'oo ―ndukwin Jesús 'in Tyu―. Ndi'a, snan ya' chkwi' nu'win lo'o nten cha' ja nsu'wi lyoo 'ñaǎn. Ngwaña'an chkwii' lo'o nten xa nu ti ji xi'ya la kwe'e tukwa ya' ndi'a, xa wa tla.
41014031	―Ja chkwiǐn' lo'o nten cha' ja nsu'wi lyoǔn 'iin ―ndukwin Tyu 'in Jesús―. Si kujwi nten 'iin, ni siya wa kujwi ti nten 'ñaǎn, ja xkweěn 'in nten cha' ja nsu'wi lyoǔn 'iin ―ndukwin Tyu 'in Jesús. Lye 'a ykwi' Tyu, kwi' ngwaña'an nchga ne' kwa, su'wa ti ykwi' ne' lo'o Jesús.
41014032	Lo'o ndyaa ne' ska ni' lyo'oo se'en nduun yka tla', ska yuu nu ngwa naan Getsemaní bra kan'. ―Tyukwa wan chin' nde ti ―ndukwin Jesús 'in ne' nu ngi'ni xa'an cha' 'in yu―. Tsa'aǎn nde kwa la chin' cha' chkwiǐn' lo'o Ndiose Stiǐn ―ndukwin yu.
41014033	Ndyaa yu la chin' bra kan', ndyaa yu lo'o Tyu lo'o Santiago lo'o Xuwa. Kan' lye 'a ngwa xi'in ti' Jesús, mda'an 'a cha' tiye yu sa ña'an ka cha' kuxi nu ndi'in cha' ka 'in yu.
41014034	―Xi'in 'a tiǎn' ni ―ndukwin Jesús 'in ne'―, ja taloǔn si'ya cha' xi'in kan'. Nde ti kanun wan, ndii ti ti' wan tyi'in wan ―ndukwin.
41014035	Ti ndyaa Jesús la chin' nde kwa la, mduun xtyin' yu lo yuu ti, mjñan yu 'in Ndiose si kaja ña'an nu ka 'in yu cha' ja tyukwa yu cha' kuxi.
41014036	―Stiǐn ―ndukwin Jesús 'in Ndiose―, nchga lo tñan nchka 'iin ku'nii. Kan' cha' ni, ja taa chabiya' tyukwaǎn cha' kuxi re, si kaja xka ña'an nu ka ku'niǐn tñan re ―ndukwin Jesús 'in Ndiose Sti yu―. Lo'o si'i sa ña'an nu nchka tiǎn' cha' ka; nu'win ku'nii lo'oǔn sa ña'an nu nchka tii'.
41014037	Bra kan' ndyaan Jesús xiya' se'en ndi'in snan nten kan', lo'o laja' ti ne' kan' bra kan'. ―Simón ―ndukwin yu 'in Tyu―, ¿ta lajaa' tii ni a? ―ndukwin―. ¿Ta ja nchka kaa ndii tii' chin', ni siya ska bra ti a?
41014038	Ndii ti ti' wan tyi'in wan ni. Chkwi' wan lo'o Ndiose cha' ja ku'ni kune' xa'an kanan 'wan. Jlyo tiǎn' cha' tyukwi ti tiye wan xlyaa wan ku'ni wan tñan re 'ñaǎn; lo'o ja ndalo wan, kan' cha' ndla 'a yija' wan.
41014039	Xiya' ndyaa Jesús la chin', ti kwi' ti cha' mjñan yu 'in Ndiose Sti yu xiya'.
41014040	Kan' ndyaan yu xiya' se'en ndi'in ne' kan', lo'o xiya' laja' ne' kan', cha' lye 'a yu'wi sla ne'. Ja jlyo 'a ti' ne' sa ña'an xkwen ne' 'in yu bra kan'.
41014041	Xiya' ndyaa Jesús bra kan'. Kwi' ngwaña'an snan ya' ndyaan Jesús se'en ndi'in ne'. ―¿Ti laja' wan a? ¿Ti ndi'in tña' wan a? ―ndukwin Jesús 'in ne'―. Ya' la ni sikwa, wa mdiya bra nu tyaa lo'o ne' 'ñaǎn nu wa msu'wa Ndiose ndijyaǎn cha' kaǎn nten. Wa ta ti nten 'ñaǎn ya' nten xa'an ni.
41014042	Tyituun wan tyaan ni, cha' wa mdiyan yu nu wa y'ni trisiyun 'ñaǎn ya' nten xa'an.
41014043	Laja bra nu ykwi' Jesús, mdiyan Juda kan' se'en ndi'in yu, ti kwi' ta'a ne' nu ngi'ni xa'an cha' 'in yu ngwa Juda kan'. Ka'an 'a nten tlá mda'an lo'o Juda, nten nu wa ngulo ne' wsiya tñan 'in cha' kan lo'o 'in Jesús; lo'o xtyi wsuun, lo'o yka ndi'ya ne' ndijyan ne'. Sti jo'o nu lka ndloo la, lo'o mstru nu ndu'u cha' jo'o, lo'o ne' kula 'in kichen, kan' lka nu ngulo tñan 'in ne' tlá kan'.
41014044	Juda nu wa ta ti 'in Jesús ya' nten xa'an kan', wa ykwi' yu lo'o ne' tlá kan' nu ngwa tsan, ytsa' yu sa ña'an nu ku'ni yu: ―Chkwichaǎn' kijin ska' yu ki'yu kan' ―ndukwin Juda 'in ne' tlá―. Xñi lya wan 'in yu bra kan', yaa lo'o lya wan 'in yu kan' ―ndukwin yu 'in ne'.
41014045	Kan' cha' ndijyan Juda, bra ndyaa yu se'en nduun Jesús cha' chkwicha' yu ska' Jesús: ―¿Nde ti nduun, mstru? ―ndukwin Juda 'in Jesús. Ykwicha' Juda ska' Jesús bra kan'.
41014046	Bra ti msñi ne' tlá 'in Jesús, cha' tyaa lo'o ne' 'in yu bra kan'.
41014047	Lo'o ska nten ta'a nda'an Jesús mskwin yu xtyi 'in yu, msi'yu ku' yu jin nxkan ska msu 'in sti jo'o nu lka ndloo la bra kan'.
41014048	Kan' ykwi' Jesús lo'o ne' tlá kan': ―¿Ta lo'o xtyi wsuun lo'o yka ndi'ya wan nda'an wan cha' xñi wan 'ñaǎn a? ―ndukwin Jesús 'in ne' kan'―. ¿Ta ska nten nu y'ni kunan lkaǎn sikwa a?
41014049	Tyun 'a tsan na'an wan 'ñaǎn xa nu mdi'iǐn ni' lyaa tnun, ngwa'uǔn cha' 'in Ndiose 'in nten nde kwa, lo'o ja msñi wan 'ñaǎn bra kan'. Jlyo tiǎn' sa ña'an cha' nchka ni, chun' kwi' ngwaña'an nchkwi' kityi 'in Ndiose cha' 'ñaǎn.
41014050	Bra kan' ngulaa ya' nchga ta'a nda'an Jesús 'in yu, msnan ne'.
41014051	Lo'o ska yu kune' ti, nganun yu mda'an ña'an yu 'in nten nu ndyaa lo'o 'in Jesús. Ska te' ngaten ti mxiin chun' yu kune' kan'. Lo'o xñi ne' tlá kan' 'in yu kune', ngwa ti' ne';
41014052	kan' cha' mxnun yu te' ngaten kan' ya' ne', msnan yu ti'yu ti yu.
41014053	Ndyaa lo'o ne' 'in Jesús tloo x'nan sti jo'o bra kan'. Nde kwa mdyo' ti'in nchga sti jo'o nu lka ndloo la, lo'o ne' kula, lo'o mstru nu ndu'u cha' jo'o.
41014054	Tijyu' ti mda'an ña'an Tyu chun' ne' tlá kan', sa bra nu mdiyan ne' ni' lyo'oo 'in x'nan sti jo'o. Bra kan' ndyaa tukwa Tyu se'en ndi'in nten nu ndi'in kwan tuna'an kan'. Ndukwa ne' tu'wa kii' cha' katsun ti ne'.
41014055	Lo'o sti jo'o nu lka ndloo la, lo'o nchga ne' wsiya kan', ngwa ti' ne' xtya ne' ki'ya 'in Jesús cha' ka kujwi ne' 'in yu, lo'o ja mjwi ña'an nu xtya ne' ki'ya 'in yu.
41014056	Mda'an 'a ne' kwiñi tloo ne' wsiya kan', cha' xtya ne' ki'ya 'in yu, lo'o ja su'wa ykwi' ne' kan'.
41014057	Nu wa tyii ti cha', bra kan' mdyituun la chin' ne' kwiñi, ykwi' ne' lo'o ne' nu tnun nchka kan':
41014058	―Wa ynan ba ska cha' nu ykwi' yu ki'yu re ―ndukwin ska ne' kwiñi kan'―. Nde lka cha' nu ykwi' yu: “Ku'ni tyiǐn 'in laa tnun re nu ngwiñan nten chalyuu ti. Chun' snan tsan ti ku'niǐn cha' tya' xka nu ja kwiñan nten chalyuu.”
41014059	Lo'o ja su'wa ykwi' ne' kwiñi kan' bra kan'.
41014060	Kan' mdyituun sti jo'o nu lka ndloo la tloo nchga ne' nu tnun nchka, mnicha' yu 'in Jesús: ―¿Ta ja ndiya cha' nu chkwii' lo'o ba cha' kulo luwi 'iin, 'in ki'ya nu mstya ne' 'iin a? ―ndukwin sti jo'o kan' 'in Jesús.
41014061	Tiin ti mduun Jesús, ja ska cha' siya' ti mxkwen yu 'in ne'. Kan' cha' xiya' mnicha' sti jo'o nu lka ndloo la 'in yu bra kan': ―¿Ta chañi cha' Krixtu lkaa a? ―ndukwin―. ¿Ta ska ti nu'win lkaa Sñi' Ndiose nu ngi'ni tnuan 'in a? ―ndukwin sti jo'o kan' 'in Jesús.
41014062	―Chañi cha' nu ykwi' wan, na' lkaǎn nu kan' ―ndukwin Jesús 'in ne' bra kan'―. Kwi' ngwaña'an, nde loo la ña'an wan 'ñaǎn nu wa msu'wa Ndiose 'ñaǎn ndijyaǎn cha' kaǎn nten; ña'an wan 'ñaǎn se'en tyukwaǎn la'a se'en kwin 'in Ndiose Stiǐn. Nchga tñan siya' ti nchka 'in Ndiose ku'ni Ni. Lo'o ña'an wan 'ñaǎn bra nu kaǎn xiya' laja koo nde ni' kwan bra kan'.
41014063	Msin' 'a ti' sti jo'o nu lka ndloo la bra kan', kan' cha' msaa' ste' yu tloo ne' kan'. ―Ja ndi'in cha' xtya la xka nten ki'ya 'in yu ki'yu re ―ndukwin sti jo'o kan' 'in ne'―.
41014064	Nan wa ynan wan cha' tnun 'a cha' kuxi nu ykwi' yu re 'in Ndiose, bra nu ndukwin yu cha' ska ti nu lka Sñi' Ndiose lka yu. ¿Ni sa ña'an chkwi' wan 'in cha' kan' a? Nchga nten kan' mxkwen ne' 'in nu lka ndloo la kan', cha' ndi'in cha' kaja Jesús.
41014065	Bra kan' mdyisnan ne' ngi'ni ti'í ne' 'in Jesús; msu'wa ne' tyi'a nu mdo'o tu'wa ne' kiloo yu, kwi' ngwaña'an mji'in ne' 'in yu xa nu nchkun' kiloo yu lo'o ska te'. ―Lo'o ni, cha' kii ti' nu'win, ¡katsaa' 'wa ti ka nu lka mji'in 'iin! ―ndukwin ne' 'in Jesús bra kan'. Lo'o ne' nu nduun kwan kan', mji'in ne' ndukun' 'in yu bra kan'.
41014066	Ti ndukwa Tyu tu' na'an tyi x'nan sti jo'o, lo'o mdiyan ska nu kuna'an nu ngi'ni tñan 'in sti jo'o bra kan'.
41014067	Na'an nu kuna'an kan' 'in Tyu se'en ndukwa yu tu'wa kii', kan' mxina'an su'we 'in yu xiya'. ―Lo'o nu'win nda'an lo'oo Jesús Nazaret kan' ―ndukwin nu kuna'an kan' 'in yu bra kan'.
41014068	―Si'i na' ―ndukwin Tyu―. Ja nsu'wi lyoǔn 'in yu. Ja nchka biya' tiǎn' ni cha' lka nchkwii' lo'oǔn ―ndukwin Tyu 'in nu kuna'an kan'. Bra kan' mdo'o Tyu ndyaa tu'wa lo'oo ti. Msi'ya la kwe'e bra kan'.
41014069	Na'an nu kuna'an kan' 'in yu xiya', kan' cha' mdyisnan nchkwi' lo'o ne' nu nduun kwi' se'en ti: ―Lo'o yu ki'yu kwa lka ta'a nda'an ne' kan' ―ndukwin nu kuna'an kan'.
41014070	Xiya' ykwi' Tyu cha' ja lo'o yu nda'an yu lo'o Jesús. Chun' ndi'in la chin' ykwi' nten nu nduun kwi' se'en ti lo'o Tyu: ―Chañi cha' ta'a nda'an ne' kan' lkaa ―ndukwin ne'―, cha' lo'oo lkaa ne' Galilea ―ndukwin ne' 'in Tyu.
41014071	Bra kan' mdyisnan Tyu nchkwi' lye yu cha' ta Ndiose nu ti'í 'in yu si cha' kwiñi chkwi' yu lo'o ne'. ―Ja nsu'wi lyoǔn 'in yu ki'yu kwa nu nchkwi' 'a wan cha' 'in ―ndukwin Tyu 'in ne'.
41014072	Bra ti msi'ya la kwe'e xiya'. Bra kan' nsu'wi ti' Tyu sa ña'an cha' nu wa ykwi' Jesús lo'o yu nu ngwa tsan: “Nde lka tñan nu ku'nii ndi'a, Tyu; snan ya' chkwii' lo'o nten cha' ja nsu'wi lyoo 'ñaǎn, xa nu ti ji xi'ya la kwe'e tukwa ya'.” Kan' cha' nganan 'a Tyu bra kan'.
41015001	Xa nu ngwi'ya xaa xka tsan, mdyo' ti'in sti jo'o nu lka ndloo, lo'o ne' kula, lo'o mstru nu ndu'u cha' jo'o, mdi'in nchga ne' wsiya cha' chkwi' ne' lo'o ta'a ne'. Bra kan' mskan' ne' kan' 'in Jesús, ndyaa lo'o ne' 'in yu tloo Pilato nu ngwa gobernador romano cha' ka biya' 'in yu. Mnicha' Pilato 'in Jesús bra kan':
41015002	―¿Ta nu'win lkaa ree 'in ne' judío a? ― ―Kwi' sa ña'an nu ndukwiin, ti kwiǐn' lkaǎn ―ndukwin Jesús 'in gobernador kan'.
41015003	Kan' mstya sti jo'o nu lka ndloo ka'an ki'ya 'in Jesús tloo Pilato kan'.
41015004	Lo'o xiya' ykwi' Pilato lo'o Jesús bra kan': ―¿Ja nchka 'iin xkween 'in ne' kwa a? ―ndukwin Pilato 'in yu―. Nan wa ka'an ki'ya mstya ne' 'iin.
41015005	Ja ykwi' Jesús lo'o ne' siya' ti. Yuwe 'a ti' Pilato bra kan'.
41015006	Nchga yijan xa nu ndiya tsan ta'a kan', ndlaa nu lka gobernador ska ti presu, sa ña'an presu nu jñan ne' judío 'in yu.
41015007	Lo'o nsu'wi tyun nten ni' ña'an chkwan yijan kan', ne' nu wa yjwi 'in ne' romano, ne' xka la'a tsu' nu ngwa ndloo kan' bra nu msuun ne' lo'o. Ska presu kan' lka Barrabás.
41015008	Bra kan' mdyo' ti'in ka'an nten tloo Pilato, mjñan ne' 'in yu cha' kulaa yu 'in ska presu sa ña'an nu ngi'ni yu nchga yijan.
41015009	―¿Ta nchka ti' wan cha' kulaǎn 'in yu re nu lka ree 'wan, ne' judío a? ―mnicha' Pilato 'in nten ka'an kan'.
41015010	Ykwi' Pilato ngwaña'an chun' mgii ti' yu cha' ti'í ti' sti jo'o nu lka ndloo 'in Jesús, kan' cha' mdiyan lo'o ne' 'in Jesús tloo yu cha' lka yu gobernador.
41015011	Mjñan nten ka'an 'in Pilato cha' kulaa yu 'in Barrabás, si'i 'in Jesús. Nan wa ykwi' nten ka'an kan' lo'o Pilato cha' kulaa 'in Barrabás, chun' mdatsaa sti jo'o nu lka ndloo 'in nten cha' ngwaña'an jñan ne' cha' 'in Pilato.
41015012	Xiya' mnicha' Pilato 'in ne' bra kan': ―¿Ni sa ña'an ku'niǐn lo'o yu re, nu ykwi' wan cha' lka yu ree 'in ne' judío sikwa a? ―ndukwin Pilato 'in nten ka'an kan'.
41015013	Kwen msi'ya lo'o ne' 'in Pilato bra kan': ―¡Kujwi lya wan 'in yu kwa lo wsi! ―ndukwin ne'.
41015014	―¿Ni cha' nchka ti' wan cha' kujwiǐn 'in yu re? ―ndukwin Pilato 'in ne'―. ¿Ni ña'an ki'ya ndi'in 'in yu a? Lye la msi'ya lo'o ne' 'in Pilato bra kan': ―¡Kujwi lya wan 'in yu kwa lo wsi!
41015015	Kan' cha' ngulaa Pilato 'in Barrabás cha' ki'ya tla' chin' tiye nten ka'an kan'. Xa nu lye mji'in sndaru 'in Jesús lo'o ti su, bra kan' ngulo Pilato tñan 'in sndaru cha' tyaa lo'o ne' 'in Jesús cha' jwi'in ka'an ne' 'in yu lo wsi.
41015016	Lo'o ndyaa lo'o sndaru 'in Jesús ni' ña'an se'en ndukwa nten nu lka gobernador, mdyo' ti'in nchga sndaru nu ndi'in nde kwa bra kan'.
41015017	Kan' mxku' ne' ska te' kwaa 'in Jesús. Mxkii ne' lti kiche' chun' ta'a cha' ka ska sne', mstya ne' sne' kiche' kan' ke Jesús.
41015018	Kwi' y'ni tnun ne' 'in yu cha' kwiñi ti bra kan': ―¡Su'we ti tyi'iin, nu'win nu lkaa ree 'in ne' judío! ―ndukwin sndaru 'in Jesús.
41015019	Lo'o mdyisnan ne' mji'in ne' yka ti ke Jesús bra kan'. Lye msu'wa ne' tyi'a nu ndo'o tu'wa ne' loo yu. Kwi' mduun xtyin' ne' tloo yu, sa ña'an si ku'ni tnun ne' 'in yu, ni siya cha' kwiñi ti.
41015020	Xa wa mdyii mstyi lyo'o sndaru 'in Jesús, ngulo ne' te' kwaa kan' 'in yu bra kan'; xiya' mxku' ne' ste' yu bra kan', cha' tsaa lo'o ne' 'in yu se'en xtya ne' 'in yu lo wsi. Mdo'o ne' ndyaa lo'o ne' 'in yu bra kan'.
41015021	Tuwiin se'en mda'an ne', bra kan' mdukwa ta'a sndaru 'in Simón, ne' Cirene; sti Alejandro lo'o Rufo lka Simón kan'. Ndyaan Simón yaa yu tñan ni' kixin', lo'o ngulo sndaru tñan 'in yu cha' ki'ya yu wsi kan' cha' 'in Jesús bra kan'.
41015022	Ndyaa lo'o ne' 'in Jesús nde se'en nu naan Gólgota bra kan'. Ki'ya se'en ndiya tijyan ke ayman, ngwaña'an ndyo'o Gólgota cha'tñan.
41015023	Nde kwa mda ne' mñun mxtiya' lo'o mirra nu lka ska rmiyu yka cha' ko'o Jesús bra kan', lo'o ja mslyaa yu ko'o yu mñun kan'.
41015024	Bra kan' mji'in ka'an ne' 'in yu lo wsi, lo'o kan' mdi'in jya sndaru lo'o ta'a ne', y'ni ne' kanan lo'o ta'a ne' ti ka nu ka kaja ste' Jesús. Ngwaña'an ngwa cha' mdyii mtsaa ne' ste' Jesús lo'o ta'a ne'.
41015025	Ngwa bra wa kaa tlya mstya sndaru 'in Jesús lo wsi.
41015026	Ke wsi kan' wa mdiya letra nu ytsa' ni ña'an ki'ya mstya ne' 'in Jesús: “Nu nde lka ree 'in ne' judío” ndukwin letra kan'.
41015027	Ti kwi' tsan kan', mji'in ka'an ne' 'in tukwa nten nu y'ni kunan lo wsi kwi' se'en ti lo'o Jesús. Wsi 'in ska yu kunan, kan' mduun la'a se'en kwin 'in Jesús, wsi 'in xka yu mduun la'a se'en kaa kan'.
41015028	Sa ña'an lka cha' nu ngwa'an ayman s'ni lo kityi 'in Ndiose, ngwaña'an ngwa: “Chkwi' ne' cha' lka yu ta'a nten xa'an.” Ngwaña'an lka cha' ndukwa lo kityi kan'.
41015029	Mstyi lyo'o 'a ne' 'in Jesús xa nu mdijin ne' tuwiin, lye mxicha' ne' 'in yu. ―¡Jaan! Nu'win lkaa nu ykwii' cha' ku'ni tyii laa tnun kwa ―ndukwin ne' kan'―, lo'o ndukwiin cha' kwiñaan 'in ran xiya' chun' snan tsan ti, ¿mske' tii' a?
41015030	Kulaa 'iin, ti ykwii' ti sikwa; ki'yaa lyaa lo wsi kwa ni, si ka 'iin ―ndukwin ne'.
41015031	Lo'o sti jo'o nu lka ndloo, lo'o mstru nu ndu'u cha' jo'o, mstyi lyo'o ne' 'in Jesús. ―Ngulaa yu 'in xka ta nten ―ndukwin ne' nu tnun nchka kan' 'in ta'a ne'―, lo'o ja nchka 'in yu kulaa 'in yu, ti ykwi' yu.
41015032	Krixtu lka yu, ree 'in ne' Israel ta'aan lka yu, ndukwin yu. Su'we la si ki'ya yu lo wsi, ti ykwi' ti yu. Ña'an kwi'yaan si ka 'in yu bra kan'. Tsaa ña'an tian' 'in yu bra kan' ―ndukwin ne' 'in ta'a ne'. Kwi' ngwaña'an yu kunan ta'a nga'an yu lo wsi, lo'o ne' kan' ykwi' ne' cha' kuxi 'in Jesús.
41015033	Xa nu ndi'ya kwan ngwa tla xaa ña'aan chalyuu. Snan bra mdaloo cha' tla xaa.
41015034	Lo'o bra wa snan siin, bra kan' kwen msi'ya Jesús: ―Eloi, Eloi, ¿lama sabactani? ―ndukwin. Nde ña'an ndyo'o cha' kan' cha'tñan: Ndiose 'ñaǎn, Ndiose 'ñaǎn, ¿ni cha' ngulaa yaa' 'ñaǎn?
41015035	Ynan chin' nten nu nduun kwi' se'en ti, lo'o ja ngwa biya' ti' ne' ni cha' ngwa nu ykwi' yu: ―Kunan su'we wan, wa msi'ya yu 'in ayman Elías ―ndukwin ne' kan'.
41015036	Kan' msnan ska nten ndyaa 'ya yu ska kiche; mcha' yu 'in kiche kan' lo'o mñun tiye' bra kan', mskwen yu 'in ran kijin tu'wa Jesús lo'o ska yka ti cha' ko'o Jesús, ngwa ti' yu. ―Kataan chin' ―ndukwin nten kan'―, ña'aan si kan ayman Elías cha' ti'ya 'in Jesús re lo wsi.
41015037	Lo'o kwen msi'ya Jesús, ngujwi bra kan'.
41015038	Bra ti mdaa' te' tnun nu ndukwi loo jo'o ni' lyaa tnun kan'. Nde kwan mdyisnan mdaa' te' kan' sa ña'an ya' mdaa' ran la lyuu.
41015039	Lo'o capitán romano nu ngwa ndloo 'in sndaru nu nduun se'en nga'an Jesús, wa na'an capitán kan' sa ña'an y'ni Jesús bra nu ngujwi yu. ―Chañi cha' Sñi' Ndiose nu lka ndloo la ti lka ayman re ―ndukwin capitán kan'.
41015040	La kan' tijyu' ti mduun ska ta ne' kuna'an, ña'an kwi'ya ne' 'in Jesús; lo'o Liya Magdalena, lo'o xka Liya nu ngwa jya'an Santiago nu kune' la, kwi' jya'an Se, lo'o Salomé ndi'in nde kwa.
41015041	Xa nu ti mda'an Jesús nde Galilea, ti kwi' ta'a ne' kuna'an kan' mda'an lo'o yu, mdaya' ne' 'in yu. Kwi' ngwaña'an, mdi'in tyun la ne' kuna'an nde kwa lo'o ne' kan', ne' kuna'an nu ta'a mda'an Jesús mdiyan ne' kichen Jerusalén.
41015042	Wa ki'ya ti tla, ti kwi' tsan ta'a siin ngwa kan', lo'o la xka tsan ka tsan nu xitña' ne' judío.
41015043	Mdiya ska ne' wsiya nu naan Se, ne' kichen Arimatea ngwa yu kan', ska ne' kula nu tnun nchka ngwa yu. Lo'o Se ndyaa ña'an 'a ti' yu cha' wa tiya ti tsan cha' ka Ndiose ndloo la; kan' cha' y'ni ngula tiye yu, ndyaa yu tloo Pilato mjñan yu chabiya' kutsi' yu 'in ayman Jesús.
41015044	Yuwe 'a ti' Pilato si chañi cha' ngujwi Jesús ndla ti. Kan' cha' msi'ya Pilato 'in capitán 'in sndaru nu nduun kwan kiya' wsi cha' kan capitán kan' tloo yu, cha' katsa' ñi 'in yu si chañi cha' ngujwi Jesús.
41015045	Lo'o ytsa' capitán kan' 'in Pilato cha' chañi ngujwi ayman kan'; kan' cha' mda Pilato chabiya' 'in Se cha' tsaa lo'o yu 'in ayman kan', cha' katsi'.
41015046	Bra ti ngwi'ya Se ska te' su'we 'a ña'an; mdi'ya yu kula 'in ayman kan', mxiin yu te' kwi chun' ayman. Bra kan' ndyaa lo'o yu 'in ayman ska tukee nu wa ngulu yu si' yuu, mtsi' yu 'in ayman Jesús ni' tukee kan'. Bra kan' mxlyuu yu ska kee tnun tu'wa tukee kan', tsaa mchkun' ne' tu'wa kee kan' bra kan'.
41015047	Lo'o Liya Magdalena, lo'o Liya jya'an Se, na'an ne' se'en mtsi' yu 'in ayman Jesús.
41016001	Bra wa mdyii tsan nu nxitña' ne' judío, lo'o Liya Magdalena lo'o Liya jya'an, Santiago lo'o Salomé, ndyaa ne' msi'i ne' sete xi tyi'i. Kan' ndyaa lo'o ne' 'in sete kan', cha' ta'an ran ña'aan chun' ayman Jesús, ngwa ti' ne'.
41016002	Wa ngwi'ya xaa xka tsan bra kan', tsan kulo 'in smnan. Bra nu ndyo'o tukwa kwichaa, bra ti mdo'o ne' kuna'an kan' ndyaa ne' se'en nsu ayman Jesús tukee kan'.
41016003	Laja nu mda'an ne' tuwiin ykwi' ne' lo'o ta'a ne': ―¿Ti ka nu ka taya' 'ñaan cha' kulo tsuan' kee tnun nu nchkun' tu'wa tukee kan' a? ―ndukwin ne' 'in ta'a ne'.
41016004	Bra wa mdiyan ne' kwi' se'en ti, na'an ne' tukee kan', cha' wa mdo'o tsu' kee tnun nu nchkun' tu'wa tukee bra kan'; ndukwa laa tu'wa tukee kan' bra kan'.
41016005	Yten ne' ni' tukee, na'an ne' ska yu ki'yu kune', mske' ti' ne'; ngaten 'a te' tyukwin nu nchku' yu ki'yu kan', ndukwa la'a se'en kwin se'en ysu ayman kan' nu ngwa xkan'. Yuwe 'a ti' ne' kuna'an kan' ña'an ne' 'in yu.
41016006	―Ja kutsen wan ―ndukwin yu ki'yu kan' 'in ne' kuna'an kan'―. Wa jlyo tiǎn' cha' nda'an naan wan 'in Jesús Nazaret nu yjwi ne' lo wsi. Ja nsu ayman kan' nde re, cha' wa ndyu'u yu kan' xiya'. Kan wan nde re, ña'an wan chin' se'en mstya ne' 'in ayman kan'.
41016007	Bra kan' yaa lya wan katsa' wan cha' re 'in Tyu lo'o 'in ña'aan ta ne' nu ngi'ni xa'an cha' 'in yu: “Wa tsaa ti yu, ti ykwi' ti yu, nde Galilea nde loo la 'wan; nde kwa tyukwa ta'a wan 'in yu, sa ña'an nu wa ndukwin yu 'wan nu ngwa xkan'”.
41016008	Bra kan' mdo'o ne' tukee msnan ne' ndyaa ne'. Lye 'a mchkwan ne', cha' ytsen 'a ne'. Ja ykwi' 'a ne' lo'o xka nten tuwiin cha' ytsen 'a ne'.
41016009	Ti kwi' tsan kulo 'in smnan ngwa, kan' nu ndyu'u Jesús xiya'. Kulo mdo'o tukwa yu tloo Liya Magdalena. Ti s'ni la y'ni yu jo'ó 'in Liya kan', bra nu ngulo yu kati kwi'in kuxi nu msñi 'in nu kuna'an kan'.
41016010	Bra nu na'an Liya 'in Jesús, bra ti mdo'o nu kuna'an kan' ndyaan se'en ndi'in ta'a ne' nu ngi'ni xa'an cha' 'in yu, cha' katsa' 'in ne' nchga cha' nu ngwa. Nganan ti ne' ndi'in ne', cha' xi'in 'a ti' ne' chun' ngujwi Jesús.
41016011	Ja ynan ne' cha' nu ykwi' Liya lo'o ne', cha' ja yaa ña'an ti' ne' siya' ti cha' wa na'an Liya 'in Jesús lu'u.
41016012	Chun' ndi'in la chin', kan' mdo'o tukwa Jesús xiya', ngwa'u tloo yu 'in tukwa nten nu ngi'ni xa'an cha' 'in yu. Tuwiin se'en ndya'an ne' ni' kixin', la kan' ngwa'u tloo ykwi' Jesús 'in ne'.
41016013	Bra ti ndyaan ne' lo kichen, ytsa' ne' cha' kan' 'in ta'a nda'an ne'; lo'o ja ynan ne' cha' nu ykwi' tukwa nten kan'.
41016014	Nu ngwa msiin la chin', kan' mdo'o tukwa Jesús se'en ndi'in tii xka nten nu ngi'ni xa'an cha' 'in yu laja nu mdukwa ne' nchku ne' tu'wa msaa. Lye ykwi' yu lo'o ne' kan', ni cha' lka ja ndyaa ña'an su'we ti' ne' 'in yu, ni cha' lka nchkun' ke ne'. Lo'o ykwi' yu lo'o ne' ni cha' lka ja ynan ne' cha' nu ykwi' ta'a tyukwaa ne' kan', bra nu ytsa' ne' 'in ne' cha' wa na'an ne' 'in yu kulo ndukwa bra nu tka ndyu'u ti yu xiya'.
41016015	―Tsaa wan tyukwi ña'aan lo chalyuu ―ndukwin Jesús 'in ne' bra kan'―. Katsa' wan cha' 'ñaǎn 'in nchga nten. Chkwi' wan lo'o nten cha' wa y'niǐn tñan lo wsi cha' ka lyaa ne' 'in nchga cha' kuxi.
41016016	Xa nu sten nten cha' 'ñaǎn, tyukwatya ne' chabiya' 'ñaǎn bra kan', tyo'o laa ne' kan' 'in cha' kuxi bra kan'. Nten nu ja xlyaa sten cha' 'ñaǎn siya' ti, kanun ki'ya 'in ne' bra kan'.
41016017	Nten nu sten cha' 'ñaǎn, ku'ni ne' kan' cha' tnun chabiya' 'ñaǎn, cha' kuwe 'a ti' xka la nten: kulo ne' kan' 'in kwi'in kuxi nu msñi 'in nten; ka chkwi' ne' kan' cha' nu nchkwi' ne' xka kichen tijyu' chabiya' 'ñaǎn;
41016018	xñi ne' kan' 'in kunan tlá; si ko'o ne' yan, ja ska cha' kuxi ka 'in ne' kan' bra kan'; lo'o ka xtya ya' ne' kan' chun' nu ti'í kan', cha' chkaa ne' ―ndukwin Jesús 'in ne'.
41016019	Bra wa mdyii ykwi' Jesús nu lka X'naan, bra kan' y'ni Ndiose cha' mchkwen yu ndyaa yu nde ni' kwan; ndyaa tukwa Jesús la'a se'en kwin 'in Ndiose la kan'.
41016020	Lo'o mdo'o ne' nu wa y'ni xa'an cha' 'in Jesús ndyaa ne' bra kan', nchga kichen ykwi' ne' cha' 'in Ni lo'o nten. Lye 'a mdaya' X'naan 'in ne', cha' ngwa biya' su'we ti' nten nchga kichen se'en ndyaa ne' kan', cha' chañi 'a cha' 'in Ndiose nu ngwa'u ne'; ngwa biya' ti' nten kichen kan' xa nu na'an ne' cha' tnun nu y'ni ne' kan' chabiya' 'in Ndiose. Ngwaña'an ka cha'.
42001001	Wa ka'an nten ngwa'an lo kityi sa ña'an nu ngwa nchga cha' 'in Jesús nde se'en ndi'in ba, kityi historia lka kan'.
42001002	Wa mdiya ne' nu ngwa'u cha' kan' 'ñaan. Ne' kan', wa na'an ne' cha' kan' ti kulo, ti bra mdyisnan Jesús y'ni yu tñan; lo'o kan' yaa ne' ykwi' ne' cha' 'in Jesús lo'o nchga nten.
42001003	Kan' cha' lo'o na', nda'an naǎn 'aǎn sa ña'an ngwa nchga cha' nu mdijin ti bra mdyisnan cha' kan'. Su'we nxke' tiǎn' si lo'o na' kwa'aǎn nchga cha' kan' lo kityi, cha' tsaa se'en ndi'in nu'win, yu kula Teófilo,
42001004	cha' ka biya' su'we la tii' nchga cha' nu ykwi' ne' lo'oo.
42001005	Bra nu ngwa ree Herodes tñan, cha' lka yu ndloo 'in ne' Judea, bra kan' mdi'in ska sti jo'o nu naan Zacarías. Mdi'in Zacarías lo'o ska ta sti jo'o nu nduun tñan se'en mduun ayman Abías nu ngwa s'ni. Elisabet naan kwilyo'o Zacarías, lka ti kwi' nten ta'a ayman Aarón nu ngwa sti jo'o ti kulo la.
42001006	Ñi 'a ngi'ni ta'a tyukwaa ne' kan' cha' 'in Ndiose, ndukwa ne' nchga tñan 'in Ndiose, ndukwa 'a ne' nchga cha' nu wa ykwi' Ndiose lo'o nten nu ngwa s'ni. Ja tukwin nchkwi' cha' kuxi 'in ne' kan'.
42001007	Ska ti cha' ndi'in 'in ne', ja ska sñi' ne' nsu'wi. Ja mjwi sñi' ne' kula Sabe, lo'o ni, kula 'a ne'.
42001008	Wa mdiya smnan 'in ska ta sti jo'o se'en ndi'in Zacarías, cha' ku'ni ne' tñan ni' lyaa.
42001009	Nde ña'an y'ni sti jo'o nu ngwa bra kan': nchga ta sti jo'o kan' ngulo suwi ne' ska ta'a ne', cha' ska ti yu ka sten yu se'en kti la ni' lyaa tnun, cha' tikin yu ynan lo msaa la kan' bra kan'. Lo'o ni, nganun tñan kan' 'in ykwi' Zacarías.
42001010	Bra nu nchkin ynan kan' ni' lyaa, bra kan' ndyo' ti'in ne' kichen nde liya', nchkwi' t'nan ne' lo'o Ndiose.
42001011	Bra kan' mdo'o tukwa angajle 'in ykwi' nu lka X'naan tloo Zacarías ni' lyaa, na'an yu cha' nduun angajle kan' la'a se'en kwin, se'en ndukwa msaa kti ti, se'en nchkin ynan.
42001012	Bra nu na'an Zacarías angajle kan', ja jlyo 'a ti' yu sa ña'an ku'ni yu, cha' ytsen 'a yu 'in angajle kan'.
42001013	Ykwi' angajle kan' lo'o yu bra kan': ―Ja kutseen, Zacarías ―ndukwin―. Wa ynan Ndiose cha' nu t'nan 'a nchkwii' lo'o, kan' cha' kala ska sñi' Sabe nu lka kwilyo'oo. Xuwa ka naan yu, ngwaña'an xtya wan nin yu.
42001014	Su'we 'a ka tiyee bra nu wa ngula kuwi' kan'. Kwi' ngwaña'an, ka su'we 'a ka tiye ka'an 'a nten bra nu ña'an ne' kuwi' kan',
42001015	cha' nu kan' ka ska nten nu tnun nchka tloo Ndiose. Ja ko'o Xuwa kan' xalyu, ja ska loo xalyu ko'o yu. Ti bra nu kala yu, bra kan' kanun Tyi'i Ndiose ni' kasiya 'in yu.
42001016	Ku'ni yu cha' xiya' ka su'we kasiya 'in ka'an 'a ne' Israel, cha' xiya' kunan ne' cha' nu nchkwi' Ndiose X'nan ne'.
42001017	Ti kwi' tyi'i nu mdi'in ni' kasiya 'in ayman Elías nu yaa lo'o Ndiose 'in nu ngwa s'ni, ti kwi' tyi'i kan' kaja 'in Xuwa ni. Chun' ndi'in la kan Xuwa chkwi' lo'o nten cha' ki'ya tla' tiye nten, cha' ja xuun 'a ne' lo'o sñi' ne'. Bra kan' ka xa'an nchga cha' nu nsu'wi tiye ne', cha' tukwa ne' nchga cha' nu ñi. Lo'o chkwi' Xuwa lo'o ne' cha' ku'ni xu'we ne' tiye ne', cha' xlyaa ne' sten ne' cha' 'in Ndiose. Bra kan' kan ykwi' Krixtu.
42001018	Kan' mnicha' Zacarías 'in angajle bra kan': ―¿Sa ña'an ka cha' ka biya' tiǎn' si chañi ka cha' kan' a? Kulaǎn 'aǎn, lo'o kula 'a kwilyo'oǔn ―ndukwin Zacarías 'in angajle kan'.
42001019	―Gabriel naǎn ―ndukwin angajle 'in yu bra kan'―. Nduun tiǎn nde se'en ndi'in Ndiose; kan' lka nu msu'wa 'ñaǎn ndijyaǎn cha' chkwiǐn' lo'oo, cha' kitsaǎn' cha' su'we re 'wan.
42001020	Kunaan su'we cha' nu chkwiǐn' lo'oo ni: Ka ku'uun ni, cha' ja ka 'a chkwii' sa ña'an bra nu kala kuwi' kan' 'wan; ngwaña'an ka 'iin si'ya cha' ja ndyaa ña'an tii' 'ñaǎn. Bra nu tiya tsan kan', bra kan' ka biya' tii' cha' chañi lka nchga cha' nu ykwiǐn' lo'oo ―ndukwin angajle kan' 'in Zacarías.
42001021	Ti ndi'in ne' kichen tu'wa laa, cha' ngita ne' 'in Zacarías sa ña'an bra nu tyo'o yu chun' na'an; ka'an 'a cha' nda'an tiye ne' ni cha' chan 'a yu'wi Zacarías ni' lyaa kan'.
42001022	Chun' ndi'in la, bra wa mdo'o Zacarías nde liya', bra kan' ja ngwa 'a chkwi' yu lo'o ne'. Mske' ti' ne' cha' ni' lyaa ngwa'u loo ska xaa tlyu 'in yu, nu mdo'o yan se'en ndi'in Ndiose. Bra kan' se'en ti mduun yu ngi'ni ya' yu 'in ne', cha' nganun ku'un yu.
42001023	Bra wa mdyii tsan nu y'ni Zacarías tñan ni' lyaa, bra kan' mdo'o yu ndyaa yu kichen tyi yu.
42001024	Chun' ndi'in la bra kan', mgii ti' ne' kula Sabe kwilyo'o yu, cha' nsu'wi sñi'. Bra kan' wa mda'a ki'yu ko' nu xkwi' ni' ña'an ti nganun ne' kula kan'.
42001025	Mda'an 'a cha' tiye ne' kula kan': “Ndiose nu lka X'naan y'ni cha' tnun re 'ñaǎn. Wa y'ni Ni cha' ja chkwi' 'a nten cha' kuxi 'ñaǎn” ndukwin ne' kula Sabe kan'.
42001026	Wa nsu'wi skwa ko' nda'an ne' kula Sabe tnan, bra kan' ngulo Ndiose tñan 'in ska angajle, cha' tsaa nde kichen Nazaret, ska kichen nde lo yuu 'in Galilea. Angajle kan' ni, ti kwi' Gabriel lka kan'.
42001027	Msu'wa Ndiose 'in angajle kan' cha' tsaa se'en ndi'in ska nu kuna'an kune' nu ja ya tyi'in lo'o nten. Nan wa mjñi cha' 'in nu kuna'an kan', cha' kaja kwilyo'o lo'o ska yu ki'yu nu naan Se; David lka nin ke yu ki'yu kan', ska ti ña'an nin yu lo'o ayman David nu yu'wi nu ngwa s'ni. Liya naan nu kuna'an kune' kan', ti kwi' ta'a ne' kula Sabe kan' lka Liya.
42001028	Wa mdiya angajle se'en ndi'in nu kuna'an kan', ykwi' lo'o bra kan': ―Ndiya ska cha' nu su'we 'a nu ndijyaǎn chkwiǐn' lo'oo ―ndukwin angajle kan' 'in Liya―. ¡Su'we 'a nka tiye Ndiose lo'o nu'win! ¡Su'we 'a ndi'iin lo'o Ni! ―ndukwin―. Ka'an 'a cha' su'we nda Ndiose 'iin, ja ngi'ni Ni ngwaña'an lo'o xka la nu kuna'an.
42001029	Wa na'an Liya 'in angajle kan'. Bra kan' ynan Liya cha' nu ykwi', lo'o nduwe 'a ti' ni cha' lka nchkwi' angajle kan' ngwaña'an. Ytsen 'a bra kan'.
42001030	Xiya' ykwi' angajle kan' lo'o nu kuna'an kune' kan' bra kan': ―Liya ―ndukwin―, ja kutseen cha' wa nda Ndiose ska cha' su'we 'iin ―ndukwin angajle kan' 'in Liya―.
42001031	Kaa tnaan, tyi'in ska sñii'; nu'win xtyaa nin Jesús 'in kuwi' nu tyi'in 'iin.
42001032	Kan' nu ka ska nten nu tnun nchka. Chkwi' ne' 'in yu cha' Sñi' Ndiose nu lka X'naan nu tlyu la ti ka yu. Ti kwi' ta'a tñan tlyu nu y'ni ayman ree David ta'a yu, nu yan lo chalyuu nu ngwa s'ni, kan' tñan lka nu ta ykwi' nu lka X'naan 'in Jesús,
42001033	cha' nchga tsan ja tyii cha' ka yu ndloo 'in nchga nten Israel; ngwaña'an ja tyii cha' kulo yu tñan 'in nchga nten chalyuu.
42001034	Bra kan' ykwi' Liya lo'o angajle kan': ―¿Ni sa ña'an ka cha' re sikwa a?, cha' nu ja ya kaja kwilyo'oǔn ―ndukwin Liya 'in angajle kan'.
42001035	Bra kan' ytsa' angajle ska cha' 'in Liya: ―Ta Ndiose Tyi'i ykwi' Ni cha' tiyan se'en ndi'iin, cha' xu'wi tyukwi ña'aan; ska cha' tnun nu ku'ni Ndiose nu lka ndloo la ti ka cha' kan'. Bra nu kala sñii', ska nten nu luwi 'a cha' 'in Ndiose ka kuwi' nu kala kan', ti kwi' kan' lka nu ka naan ykwi' Sñi' Ndiose.
42001036	Lo'o xka cha' chkwiǐn' lo'oo ―ndukwin angajle 'in Liya―, cha' lo'o ne' kula Sabe ta'aa tyi'in ska sñi', lo'o kula 'a ne' kula kan'. Ti ngwa s'ni la nchkwi' nten cha' ja ndiji sñi' ne' kula siya' ti, lo'o ni wa mda'a skwa ko' nda'an tnan.
42001037	Ja ska cha' nu tukwi 'in Ndiose.
42001038	Bra kan' ykwi' Liya lo'o angajle kan': ―Si ndukwin Ndiose cha' ngwaña'an kala sñiěn', wa lka cha' bra kan'. Su'we 'a nka tiyeěn ku'niǐn tñan 'in Ni, nchga tñan nu kulo Ndiose X'naan 'ñaǎn ―ndukwin Liya. Lo'o mdo'o angajle kan', ndyaa.
42001039	Bra kan' mdo'o Liya ndyaa ndla ti nde ska kichen nu ndi'in laja ki'ya Judea.
42001040	Bra kan' mdiya Liya se'en ndukwa na'an tyi Zacarías, mdyisnan ykwi' lo'o ne' kula Sabe.
42001041	Bra nu ynan ne' kula kan' cha' nu ykwi' Liya lo'o, bra ti mgii ti' cha' mñan chin' kuwi'. Bra kan' msa'an tiye ne' kula Sabe nsu'wi Tyi'i Ndiose,
42001042	kan' cha' kwen 'a ykwi' lo'o Liya bra kan': ―Tnun 'a cha' su'we nu nda Ndiose 'iin ―ndukwin ne' kula kan' 'in Liya―. Ja ya ku'ni Ni ngwaña'an lo'o xka la nu kuna'an. Lo'o ngwaña'an, nchka 'a ti' Ndiose 'in kuwi' nu ndi'in 'iin ―ndukwin―.
42001043	Wa mdiyan jya'an nu ka X'naǎn se'en ndi'iǐn, lo'o nten ya ña'an ti lkaǎn.
42001044	Chañi cha' nu nchkwiǐn' lo'oo, cha' mgii tiǎn' cha' wa mñan chin' kuwi' 'ñaǎn, cha' su'we ngwa tiye kuwi' bra nu ynaǎn cha' nu ykwii' lo'oǔn.
42001045	Su'we 'a nka tiyee cha' wa ndyaa ña'an tii' cha' 'in Ndiose, cha' ku'ni Ni nchga cha' nu wa ykwi' Ni lo'oo. Ngwaña'an ndukwin ne' kula Sabe 'in Liya.
42001046	Bra kan' y'ni tnun Liya 'in Ndiose: Tyukwi ti tiyeěn ku'ni tnuǔn 'in Ndiose nu lka X'naǎn, ndukwin Liya.
42001047	Chka su'we kasiya 'ñaǎn chun' ndlaa Ni 'ñaǎn 'in nu kuxi.
42001048	Wa y'ni kuwe 'a ti' Ndiose 'ñaǎn, cha' lkaǎn msu 'in Ni, ni siya ska nten ti'i lkaǎn. Ni wa mdyisnan nchkwi' nchga nten nu ndijyan lo chalyuu cha' su'we 'a nka tiyeěn; kwi' ngwaña'an chkwi' nten nu kan nde loo la.
42001049	Tlyu 'a tñan nu ngi'ni Ndiose, lo'o tnun 'a cha' nu ngi'ni Ni lo'oǔn; luwi 'a Ndiose, ndukwin Liya.
42001050	Ja kulaa ya' Ndiose 'in nten nu tukwa cha' nu nchkwi' Ni; nchga bra nu ti ndijyan nten lo chalyuu, chañi cha' nchka t'nan ti' Ndiose 'in ne' kan'.
42001051	Ka'an 'a cha' tnun wa y'ni Ndiose. Wa y'ni tyii Ni cha' 'in nten nu xkwi' cha' siye' ngi'ni lo'o ta'a nten ne'.
42001052	Su'wa ti ngi'ni Ndiose lo'o nchga nten. Nchga nten nu tnun nchkwi', nu lye 'a ngi'ni siye' lo'o ta'a nten ne', kan' ngulaa ti'in Ndiose 'in ne'. Lo'o nchga nten nu ndi'in nganen, nu ja tukwin 'a ngi'ni kwenta 'in, tyi'in Ndiose lo'o ne' kan' cha' xtya Ni 'in ne' se'en nu su'we la ti.
42001053	Wa y'ni Ndiose cha' ki'ya tla' tiye nten nu lyiji 'a cha' su'we 'in, lo'o wa ngulo Ni tñan cha' ja kaja la cha' kuliya' 'in ne' nu kuliya' 'a.
42001054	-
42001055	Ndaya' 'a Ndiose 'in nchga ne' Israel ta'aan, cha' lkaan msu 'in Ndiose; lo'o su'we 'a mskan' Ni cha' lo'o ayman 'ñaan nu yu'wi ti s'ni. Ja mjlyaa ti' Ndiose 'ñaan, nten ta'a ayman Abraham lkaan; xkwi' nchka t'nan ti' Ni 'in ne' ta'aan. Lo'o ña'an ti nchka t'nan ti' Ni 'ñaan lo'o sñian' tyukwi bra nde loo la. Ngwaña'an ngwa bra nu y'ni tnun Liya 'in Ndiose.
42001056	Snan ko' nganun Liya na'an tyi ne' kula Sabe, bra kan' mdo'o ndyaa kichen tyi.
42001057	Wa mdiya tsan nu kala sñi' ne' kula Sabe. Ki'yu kuwi' nu ngula 'in.
42001058	Xa wa ynan ne' cha' ngula sñi' ne' kula kan', su'we 'a ngwa tiye nchga ne' ta'a, lo'o ne' nu ndi'in kwi' se'en ti. Bra kan' mdiyan ne' se'en ndi'in ne' kula kan', cha' chkwi' ne' lo'o, cha' su'we 'a ngwa t'nan ti' nu lka X'naan 'in ne'.
42001059	La mda'a snu' tsan, bra kan' yaa ne' na'an tyi ne' kula Sabe cha' lkwan kuwi' kan' cha' 'in ne' judío, cha' msi'yu kijin yu. Wa xtya ti ne' nin kuwi' kan', cha' ka naan Zacarías, sa ña'an naan sti.
42001060	Lo'o bra kan' ja mda jya'an kuwi' kan' chabiya' cha' ka naan sñi' ngwaña'an: ―Si'i ngwaña'an ka naan yu ―ndukwin ne' kula kan' 'in ne'―, Xuwa ka naan yu re.
42001061	―Ja ndiya ta'a wan nu naan ngwaña'an ―ndukwin ta'a ne' kula kan'.
42001062	Y'ni ya' ne' 'in sti kuwi' bra kan', cha' ña'an ti ja nchka 'a chkwi' yu kula kan'. Mnicha' ne' 'in yu bra kan': ―¿Sa ña'an ka naan kuwi' re, nchka tii' a? ―ndukwin ne' 'in yu kula.
42001063	Bra kan' mjñan yu kula ska ka' lyu' ti cha' lo ka' kan' kwa'an yu letra. Nde ndukwa cha' nu ngwa'an yu kula kan' bra kan': “Xuwa ka naan yu.” Nchga nten nu ndi'in kwi' se'en ti, yuwe 'a ti' ne' bra kan'.
42001064	Bra ti ngwa ykwi' Zacarías xiya' bra kan', mdyisnan yu y'ni tnun yu 'in Ndiose bra kan'.
42001065	Yuwe 'a ti' nchga nten ta'a kichen tyi ne' bra kan'; kwi' ngwaña'an yuwe 'a ti' nchga ne' kichen laja ki'ya Judea kan', ytsa' ne' 'in ta'a ne' sa ña'an nu ngwa cha' 'in Zacarías.
42001066	Mda'an 'a cha' tiye nchga nten nu ynan cha' kan': ―¿Sa ña'an tñan ka 'in kuwi' kan' a? ―ndukwin ne' 'in ta'a ne'. Chañi cha' su'we 'a ngi'ni Ndiose lo'o kuwi' kan'.
42001067	Wa msa'an tiye Zacarías nsu'wi Tyi'i Ndiose. Bra kan' mdyisnan yu kula kan' ykwi' yu nchga cha' nu wa ytsa' Ndiose 'in yu:
42001068	Ndi'in cha' ku'ni tnuan 'in Ndiose nu lka X'naan, nu lka Ndiose 'ñaan ne' Israel, ndukwin yu kula kan' bra kan'. Wa xiya' mdyisnan Ndiose ykwi' Ni lo'o ne' ta'aan nu lkaan nten 'in Ni. Sa bra ni ngi'ni Ni tñan cha' kulaa Ni 'ñaan 'in nchga cha' kuxi.
42001069	Tka msu'wa Ndiose ndijyan ska nu su'we 'a cha' nchka 'in, nu kulaa 'ñaan 'in nchga cha' kuxi nu ndi'in 'ñaan; kan' lka ska nten nu ti kwi' ta'a ayman David nu y'ni tñan 'in Ndiose nu ngwa s'ni.
42001070	Ti kwi' ti cha' ykwi' Ni lo'o ne' ta'aan ti s'ni la, cha' wa ngwa tyun siyentu yijan nu ytsa' Ni cha' kan' 'in ayman 'ñaan, nu ykwi' cha' 'in Ndiose lo'o nten.
42001071	Ndukwin ayman kan', cha' kulo Ndiose 'ñaan laja nten kuxi nu nxuun lo'oan, lo'o kulo Ni 'ñaan laja nten nu ti'í ti' 'ñaan.
42001072	Nchka t'nan ti' Ndiose 'ñaan, lo'o 'in ayman 'ñaan; ja mjlyaa ti' Ndiose cha' nu wa mskan' Ni lo'o ayman ta'aan nu ngwa s'ni, ndukwin ayman kan'.
42001073	Nde lka cha' nu wa ykwi' Ndiose lo'o ayman Abraham, bra nu ngunun tsaa cha' nu ykwi' Ndiose lo'o yu.
42001074	Ndukwin Ni cha' kulo Ni 'ñaan laja nten kuxi nu nxuun lo'oan; ngwaña'an ku'ni Ni cha' ja kutsean tyukwi tyempu nu ndi'ian ngi'nian tñan 'in Ndiose lo chalyuu re.
42001075	Ta Ni chabiya' kan' 'ñaan si luwi tiyean, si nka tiyean tukwaan tñan 'in Ni, ndukwin yu kula Zacarías bra kan'.
42001076	Lo'o ni, sñiěn', ndukwin yu 'in kuwi' kan', chkwi' ne' cha' nu'win lkaa nu taa cha' tiya 'in nten cha' 'in Ndiose nu lka ndloo la. Tya'aan kulo ndukwa la 'in ykwi' nu ka X'naan, cha' xñii su'wee tuwiin se'en nu kan ykwi' X'naan.
42001077	Nui'win kwa'uu 'in nten cha' 'in X'naan; ku'nii cha' ka biya' ti' ne' cha' ku'ni Ndiose cha' tlyu ti' 'in ki'ya nu ndukwi ne', cha' ka tyo'o laa ne' 'in nchga cha' kuxi bra kan'.
42001078	Su'we 'a nka tiye Ndiose ña'an Ni 'ñaan; nchka t'nan 'a ti' Ndiose 'ñaan, kan' cha' wa ta ti Ni 'in Krixtu cha' kan se'en ndi'ian. Kan' lka ska xaa nu ja tsaa tii 'a, nu xu'wi ni' kasiya 'ñaan, ña'an ti' xaa ndyuwi nu nga'ni se'en ndi'ian bra nu tka ndijyan ti kwichaa.
42001079	Bra kan' ta xaa kan' xaa nu xu'wi ni' kasiya 'in nten nu ja ndyiji 'a sa ña'an ku'ni ne', cha' tla 'a ni' kasiya 'in ne'; ti lu'u ne' kan', ni siya sa ña'an lka 'in ne' si wa ngujwi ne', si'ya cha' kuxi nu nsu'wi ni' kasiya 'in ne'. Kwa'u Krixtu 'ñaan sa ña'an ku'nian cha' tyi'iin su'wean lo'o ta'a ntean. Wa mdyii cha' nu ykwi' Zacarías bra kan'.
42001080	Wa ndijyan ngaluu la Xuwa, kwi' ngwaña'an wa ngwa ngula la tiye yu. Xkwi' ni' kixin' yu'wi yu tyukwi sa ña'an bra nu nguluu yu, kan' ngwa'u tloo yu 'in ne' Israel ta'a yu.
42002001	Tyempu kan', nten nu lka ndloo la tyukwi ña'aan chalyuu, kan' nu ngwa emperador; Augusto naan yu. Bra kan' ngulo yu tñan cha' tya'an nin ne' lo kityi sa ña'an naan ne' nchga kichen.
42002002	Ja ya tya'an nin ne' ngwaña'an nu ngwa s'ni, kulo ni kwa'an ne' nin ne' lo kityi kan'. Ti kwi' tyempu lka Cirenio gobernador nde lo yuu 'in Siria, tñan 'in nu nka emperador kan'.
42002003	Bra kan' ndyaa nchga nten kichen tyi ayman 'in ne', cha' la kan' ndukwa nin ne' bra kan'.
42002004	-
42002005	Kichen Belén nde lo yuu 'in Judea, kan' lka kichen tyi ayman David nu ngwa ayman kula 'in Se ti s'ni, kan' cha' mdo'o Se kichen Nazaret se'en ndi'in yu, ndyaa yu nde kichen Belén. Su'wa ti ndyaa yu lo'o Liya nu ka kwilyo'o yu, cha' tya'an nin ne'; wa kala ti sñi' nu kuna'an kan'.
42002006	Bra kan' wa ndiya bra cha' kala sñi' nu kuna'an kan', bra nu ndi'in ne' kichen Belén kan'.
42002007	Ki'yu kuwi' nu ngula 'in Liya kan', sñi' kulo nu kuna'an kan' lka kuwi' kan'. Su'we mxiin jya'an te' chun' kuwi' kan', lo'o kan' mstya 'in kuwi' ni' kanduwa se'en nchku 'ni, cha' ja mjwi na'an tyi'in ne' siya' ti.
42002008	Tu'wa kichen kan' nda'an ne' nu na'ansiin 'in slya' 'in nten. Tla kan' ndi'in ne' kwan 'in ska ta slya' kan'.
42002009	Bra kan' mdo'o tukwa ska angajle se'en ndi'in ne' la kan'; ngwaña'an m'ni ska xaa tlyu se'en ndi'in ne' kan', xaa 'in Ndiose lka kan'. Ytsen 'a ne' bra kan'.
42002010	Ykwi' angajle kan' lo'o ne': ―Ja kutsen wan ―ndukwin―. Wa ndijyaǎn re cha' katsaǎn' ska cha' nu su'we 'a 'wan ―ndukwin―. Su'we 'a ka tiye nchga nten chun' cha' nu chkwiǐn' lo'o wan ―ndukwin angajle kan' 'in ne' kan'―.
42002011	Wa ndijyaǎn katsaǎn' 'wan cha' nu ni, wa ngula ska kuwi' kichen tyi wan, cha' ti kwi' kichen tyi ayman David lka kan'; kuwi' kan' lka nu ku'ni tyii ki'ya nu ndukwi wan. Kan' lka Krixtu nu nka X'naan, nu wa msu'wa Ndiose 'in cha' ndijyan lo chalyuu ―ndukwin―.
42002012	Si tyija 'wan se'en nskwa ska kuwi' nu su'we 'a mxiin te' chun', nu nskwa ni' kanduwa se'en nchku 'ni, bra kan' ka biya' ti' wan cha' kan' lka nu naan Krixtu.
42002013	Bra wa mdyii ykwi' angajle kan' lo'o ne', bra kan' nde ni' kwan mdo'o tukwa xka ta angajle nu ka'an la, nu mdo'o nde se'en ndi'in Ndiose; su'we 'a ngi'ni tnun angajle kan' 'in Ndiose. Nchga angajle kan' su'we 'a nchkwi' cha' re lo'o ta'a bra kan':
42002014	¡Lye 'a ku'ni tnuan 'in Ndiose, lo'o nde ni' kwan se'en ndi'in Ni, lo'o lo chalyuu! ¡Tlyu 'a cha' ndi'in 'in Ni!, ndukwin angajle kan' bra kan'. Ku'ni cha' tiin ti tyi'in nten chalyuu cha' nu ka biya' ti' ne' cha' su'we 'a nka tiye Ndiose ña'an Ni 'in nten, ndukwin angajle bra kan'.
42002015	Mdo'o angajle kan' ndyaa nde ni' kwan se'en ndi'in Ndiose. Lo'o ne' nu ndi'in kwan 'in slya' kan', bra ti mdyisnan ne' ykwi' ne' lo'o ta'a ne' bra kan': ―Tsaa na'aan nde Belén ―ndukwin ne' 'in ta'a ne' bra kan'―. Tsaa na'aan nan lka nu nchka kwa, ni cha' lka nu wa ytsa' Ndiose 'ñaan.
42002016	Bra ti ndyaa ne' bra kan'; ndyija lyo Liya lo'o Se 'in ne', ndi'in ne' lo'o ska kuwi' nu nskwa ni' kanduwa se'en nchku 'ni.
42002017	Bra wa na'an ne' 'in kuwi' kan', bra kan' ytsa' ne' 'in ne' kan', nchga cha' nu wa ykwi' angajle kan' lo'o ne' cha' 'in kuwi' kan'.
42002018	Bra nu ykwi' ne' nu ndi'in kwan 'in slya' cha' kan', bra kan' mda'an 'a cha' tiye ne' kan'.
42002019	Tiye ti Liya nganun cha' kan', ka'an 'a cha' mda'an tiye cha' ngwa ngwaña'an.
42002020	Bra kan' mdo'o ne' nu ndi'in kwan 'in slya' kan', ndyaa ne'; su'we 'a y'ni tnun ne' 'in Ndiose cha' 'in nchga cha' nu wa ynan ne', cha' 'in nchga cha' nu wa na'an ne'. Chañi cha' wa ngwa cha' kan', nchga cha' nu ykwi' angajle lo'o ne' kan'.
42002021	Wa mda'a snu' tsan, bra kan' ndukwan ne' 'in kuwi' kune' kan' cha' 'in ne' judío. Bra kan' mstya ne' nin, cha' Jesús ka naan yu, ndukwin ne', cha' ngwaña'an wa ytsa' angajle 'in Liya xa nu ti ji ka tnan.
42002022	Chun' ndi'in la, bra wa mdyii mduun ne' tsan cha' 'in nchga cha' nu ngwa'an ayman Moisés lo kityi s'ni cha' ndlya ska kuwi', bra kan' ndyaa lo'o ne' 'in kuwi' Jesús kan' nde kichen Jerusalén cha' tya ne' xu'we 'in Ndiose cha' 'in kuwi' kan'.
42002023	Ngwaña'an y'ni ne', sa ña'an ndukwa cha' lo kityi 'in Ndiose nu nka X'naan: “Kuwi' ki'yu nu ngula kulo 'wan, ta wan 'in yu cha' ka yu tñan 'in Ndiose” ndukwin kityi.
42002024	Kan' cha' mdiyan ne' kan', cha' xtya ne' lomstan nu nchkwi' kityi kula kan'. Lomstan kan' lka tukwa kulye, o ta tukwa kiñi cha kun xuwe ti.
42002025	Bra kan' nde kichen Jerusalén ndi'in ska yu kula nu naan Simeón; nten su'we 'a lka yu, ndukwa 'a yu tñan 'in Ndiose. Ndaloo 'a yu ndi'in ta yu 'in ska nten nu tnun nchka, nu su'wa Ndiose 'in cha' kan lo chalyuu, kan' lka Krixtu nu kan cha' kulaa 'in ne' Israel 'in nchga cha' kuxi. Lo'o ndi'in Tyi'i Ndiose lo'o Simeón kan';
42002026	wa y'ni Ni cha' ka biya' ti' yu cha' ja kaja yu sa bra nu tiya tsan nu ña'an yu 'in nu ka Krixtu, nu su'wa Ndiose 'in cha' kan lo chalyuu.
42002027	Tsan kan' ytsa' Tyi'i Ndiose 'in yu kula kan' cha' tsaa yu ni' lyaa tnun, kan' cha' ndyaa ñi yu se'en ndiya laa kan' bra kan'. Ndi'in yu ni' lyaa bra nu ngala Jesús lo'o sti lo'o jya'an yu, ndijyan lo'o ne' 'in kuwi' kan', cha' ku'ni ne' lo'o yu nchga cha' kula nu ndi'in cha' ku'ni ne' ni' lyaa.
42002028	Bra kan' msñi Simeón 'in kuwi' kan', mdyisnan y'ni tnun yu 'in Ndiose cha' 'in kuwi' kan' bra kan'. Nde lka cha' nu ykwi' yu lo'o Ndiose:
42002029	Ndiose X'nan ba, wa ndaa chabiya' cha' kajaǎn su'we ti, ndukwin yu 'in Ndiose. Wa mdyii y'niǐn tñan nu ndukwiin cha' ka 'ñaǎn, cha' ngi'niǐn tñan 'iin, ndukwin yu kula kan'.
42002030	Lo'o kiloǔn ykwiǐn' wa na'aǎn 'in ykwi' nu kulaa 'in nten 'in cha' kuxi nu ndi'in 'in ne';
42002031	lo'o nten tyukwi ña'aan chalyuu, ña'an ne' cha' kan'.
42002032	Ka yu kan' ska xaa tlyu nu xu'wi ni' kasiya 'in nten tyukwi ña'aan chalyuu; ka yu kan' ska cha' su'we nu tlyu 'a cha' 'in nten 'in yu, nu lka ne' Israel kan'. Ngwaña'an ykwi' yu kula Simeón kan' lo'o Ndiose.
42002033	Bra kan' yuwe 'a ti' Se lo'o jya'an Jesús, bra nu ynan ne' cha' nu ykwi' Simeón kan' lo'o Ndiose, sa ña'an nu ka 'in kuwi' kan'.
42002034	-
42002035	Lo'o kan' ndukwan yu kula Simeón 'in ne' kan'. Nde lka cha' nu ykwi' yu kula lo'o Liya jya'an Jesús bra kan': ―Ka'an 'a cha' su'we ka 'in ne' Israel lo'o kuwi' re ―ndukwin yu kula kan'―, xu'wi 'a nten nu chen ka tiye ne' ña'an ne' 'in yu, lo'o xu'wi 'a nten nu kaja chalyuu kwi 'in ne' chun' tñan nu ku'ni kuwi' re. Kulo tuun kuwi' re nchga cha' nu nsu'wi mnan ni' kasiya 'in nten; lka kuwi' re ska cha' tnun nu wa nda Ndiose 'in nten, ni siya ja xlyaa ka'an nten tukwa cha' 'in yu ―ndukwin Simeón 'in Liya jya'an kuwi' kan'―. Kwi' ngwaña'an nu'win ―ndukwin yu kula kan'―, tiya ska bra nu ka xi'in tii' cha' ja tukwa 'a ne' cha' nu chkwi' sñii'.
42002036	Ndiya ska nu kuna'an nu ykwi' cha' 'in Ndiose lo'o nten, nu ndi'in ni' lyaa kan'; Ana naan nu kuna'an kan', sñi' Fanuel lka, ti kwi' ta'a nten 'in ne' Aser lka nu kuna'an kan'. Kula 'a nu kuna'an kan' ni. Ti kune' nu kuna'an kan' bra nu mjwi kwilyo'o; kati ti yijan mdi'in lo'o kwilyo'o, lo'o kan' ngujwi yu ki'yu kan'.
42002037	Kan' nganun ska ti tyukwi se'en ndi'in chalyuu, lo'o ni, nsu'wi jakwa yla ndukwa jakwa yijan. Nchga tsan mdi'in ni' lyaa tnun kan', tsan lo'o tla y'ni tnun 'in Ndiose; ja yku tyaja bra nu ykwi' lo'o Ndiose.
42002038	Bra wa mdyii ykwi' Simeón lo'o jya'an Jesús, ti kwi' bra kan' mdiyan Ana kan' nde se'en ndi'in ne' lo'o kuwi' ni' lyaa, ti kwi' Jesús lka kan'. Ndya 'a ne' kula Ana xu'we 'in Ndiose cha' wa na'an 'in kuwi' kan'. Bra kan' ykwi' 'a lo'o tyun ne' ta'a kichen tyi, ngwaña'an lo'o nchga ne' nu ndi'in ta 'in Krixtu sa bra nu tiya tsan nu kan yu cha' kulaa yu 'in ne' Jerusalén ya' ne' xka la'a tsu'. Ykwi' Ana lo'o ne' kan', cha' kuwi' kan' lka nu kulaa ji 'in nten 'in cha' kuxi nu ndi'in 'in ne' tloo Ndiose.
42002039	Xa wa mdyii y'ni ne' nchga tñan nu ndi'in cha' ku'ni ne', tñan nu ngulo ykwi' X'naan 'in ne' judío nu ngwa s'ni cha' ku'ni ne', bra kan' mxitukwi ne' ndyaa ne' nde lo yuu 'in Galilea; ngala ne' nde kichen Nazaret nu lka kichen tyi ne' bra kan'.
42002040	Nde Nazaret kan' nguluu kuwi' kan'; ngwa ngula la ti' yu, wa nchka biya' la ti' yu. Lo'o Ndiose, su'we 'a nka tiye Ni ña'an Ni 'in yu.
42002041	Nchga yijan mda'an ne' kula 'in Jesús nde kichen Jerusalén cha' ta'a, cha' la kan' y'ni tnun ne' ta'a pascua.
42002042	Bra nu yu'wi Jesús tii tyukwa yijan, yaa ne' ta'a nde Jerusalén sa ña'an nu y'ni ne' nchga yijan.
42002043	Bra wa mdyii ta'a, bra kan' mxitukwi ne' ndyaa ne' nde kichen tyi ne' xiya'. Nganun xka ti Jesús nde kichen kan'. Ja ngwa biya' ti' jya'an yu, ja jlyo ti' ykwi' Se cha' nganun yu;
42002044	mske' ti' ne' cha' ndyaan yu laja sa tlyu ti nten nu mda'an tuwiin kan'. Ngwaña'an mske' ti' ne', kan' cha' ti ndyaa la ne' tuwiin tyukwi tsan. Lo'o kan' mda'an naan ne' 'in yu laja ne' ta'a su'we nsu'wi yu, laja ne' ta'a yu. ¿La nde ya' tyija yu 'in ne' bra kan' a?
42002045	Ja ndyija yu 'in ne' siya' ti bra kan'; kan' cha' mxitukwi ne' ndyaa ne' xiya' nde Jerusalén, ndyaa naan ne' 'in yu bra kan'.
42002046	La mda'a snan tsan ndyija yu kan' 'in ne', ndi'in yu ni' lyaa. Ndukwa yu lo'o mstru nu ndu'u cha' jo'o 'in ne'. Nganan yu nchga cha' nu nchkwi' ne', lo'o tyun 'a cha' nñicha' yu 'in ne' kan' bra kan'.
42002047	Nchga nten nu mdi'in nde kwa ti, nduwe 'a ti' ne' bra nu ynan ne' nchga cha' nu ykwi' yu, nduwe 'a ti' ne' cha' nchka 'a 'in yu.
42002048	Lo'o ne' kula 'in yu, nduwe 'a ti' ne' kan', cha' na'an ne' 'in yu cha' su'wa ti mdukwa yu lo'o ne' nu tnun nchka. Bra kan' ykwi' jya'an yu lo'o yu: ―¿Ni cha' ngi'nii ra ngwaña'an?, sñiěn' ―ndukwin jya'an yu―. Ka'an 'a cha' mda'an tiye ba lo'o stii, la nde tsaan naan ba 'iin.
42002049	Bra kan' ykwi' Jesús lo'o jya'an yu: ―¿Ni cha' nda'an naan wan 'ñaǎn a? ¿Ja jlyo ti' wan cha' ndi'in cha' ku'niǐn tñan 'in Stiǐn a? ―ndukwin Jesús bra kan'.
42002050	Ja ngwa biya' ti' ne' siya' ti, ni cha' lka nu ykwi' Jesús lo'o ne' ngwaña'an.
42002051	Bra kan' mdo'o yu ndyaa yu nde Nazaret xiya' lo'o ne' kula 'in yu. Ña'an ti ndukwa 'a yu cha' nu nchkwi' ne' kan'. Su'we 'a nganun nchga cha' kan' ni' kasiya 'in jya'an yu.
42002052	Sa ña'an nu ndijyan ngaluu Jesús, ngwaña'an ndijyan nchka biya' la ti' yu. Su'we 'a nka tiye Ndiose ña'an Ni 'in yu; lo'o nten chalyuu, su'we 'a nchkwi' ne' cha' 'in yu.
42003001	Wa nsu'wi ti'yun yijan cha' lka Tiberio emperador nu lka ndloo la 'in nten tyukwi ña'aan chalyuu, Poncio Pilato lka ndloo nde lo yuu 'in Judea, tñan 'in Tiberio kan' bra kan'; lo'o nu naan Herodes kan', lka yu ndloo lo yuu 'in Galilea tyempu kan'; lo'o Felipe, ta'a ngula Herodes kan', lka yu ndloo lo yuu 'in Iturea lo'o lo yuu 'in Traconite ti kwi' tyempu kan'; lo'o xka nu naan Lisanias, lka yu ndloo lo yuu 'in Abilinia bra kan'.
42003002	Ti kwi' bra kan' lka Anás lo'o Caifás x'nan sti jo'o. Bra kan' ykwi' Ndiose lo'o Xuwa sñi' Zacarías se'en ndi'in yu ni' kixin',
42003003	kan' cha' mdo'o Xuwa mda'an yu nde lo nten' tyukwi ña'aan tu'wa chku Jordán kan'; ykwi' 'a Xuwa lo'o nchga nten nu mdyo' ti'in se'en ndi'in yu, cha' ka jyu'u ti' ne' 'in ki'ya nu ndi'in 'in ne', cha' kulaa ya' ne' nchga cha' kuxi kan'. Bra kan' ndukwatya Xuwa 'in ne' kan'. Ku'ni Ndiose cha' tlyu ti' 'in ne' kan' bra kan', ndukwin Xuwa.
42003004	Wa lka cha' kan', sa ña'an lka cha' nu ngwa'an ayman Isaías lo kityi; ayman kan' lka nu ykwi' cha' 'in Ndiose lo'o nten nu ngwa s'ni. Nde lka cha' nu ndukwa lo kityi kan': Kwen 'a nnen nxi'ya ska nten ni' kixin': “Bra ti slaa wan ska tuwiin se'en kan ykwi' nu nka X'naan” ndukwin nu nxi'ya kan'. “Xñii su'we wan tuwiin se'en tyijin ykwi'.
42003005	Ku'ni xa'an wan nchga tutka', lo'o ku'ni wan cha' katen nchga ki'ya, nchga lo nten; xñii ñi wan nchga se'en nxiti'in tuwiin, lo'o ku'ni lkwa su'we wan ña'aan tuwiin” ndukwin.
42003006	“Ndla ti ña'an ne' tyukwi ña'aan chalyuu, cha' ka kulaa Ndiose 'in nten 'in nchga cha' kuxi.” Ngwaña'an ngwa cha' ngwa'an ayman Isaías lo kityi kan'.
42003007	Ka'an nten mdiyan se'en nduun Xuwa cha' tyukwatya ne'. Bra kan' ykwi' Xuwa lo'o nten ka'an kan': ―¡Sa ña'an ngi'ni kunan tlá, ngwaña'an ngi'ni wan! ―ndukwin Xuwa―. ¿Ta wa mdiya nten nu mxitsen 'wan ni a? ¿Sa bra ni nduwe ti' wan cha' ta Ndiose nu ti'í 'wan bra nu tyii chalyuu a? ―ndukwin―.
42003008	Su'we sikwa, kwa'u wan 'wa si chañi cha' wa ngulaa ya' wan cha' kuxi nu ndi'in 'wan; ja chkwi' wan cha' sñi' Ndiose lka wan chun' ndyo'o wan 'in ayman Abraham nu yu'wi ti s'ni. Cha' nu ñi chkwiǐn' lo'o wan ―ndukwin Xuwa―, cha' ka 'in Ndiose kulo suwi Ni xka ta nten nu ka sñi' Abraham, ja lo'o wan, si nchka ti' Ni; nxke' ti' wan cha' ja nsu'wi cha' tiya 'in xka la nten kan', nxke' ti' wan cha' sa ña'an lka kee re, ngwaña'an ti lka ne' kan' ―ndukwin Xuwa 'in ne'―.
42003009	Sa ña'an nduun ska nten lo'o chkwan yka 'in yu cha' kwaja yu lo yka kwiñii 'in yu, ngwaña'an ngi'ni Ndiose. Si'yu yu kan' nchga yka nu ja ndyo'o nan loo, cha' tikin yu yka kan' lo kii'; ngwaña'an ta Ndiose nu ti'í 'in nten nu ja xlyaa kulaa ya' cha' kuxi nu ndi'in 'in ne'.
42003010	Bra wa mdyii ynan ne' cha' kan', bra kan' mnicha' ne' 'in Xuwa bra kan': ―¿Ni ña'an tñan ka ku'ni ba sikwa a?
42003011	Bra kan' ngwa'u Xuwa 'in ne': ―Nde lka tñan nu ku'ni wan ―ndukwin Xuwa―. Si nsu'wi tukwa ykan' 'in ska wan, ta wan ska 'in ska nten ti'i nu ja nsu'wi 'in siya' ti; si nsu'wi nan nchku wan, bra kan' su'we wan chin' cha' ta wan ku nten nu ja nsu'wi 'a nan ku ―ndukwin Xuwa 'in ne'.
42003012	Lo'o yan chin' ne' kuxi nu ndlo tñi 'in nten cha' 'in ne' xka la'a tsu', yan ne' cha' tukwatya Xuwa 'in ne'. Bra kan' mnicha' ne' kan' 'in Xuwa: ―¿Ni ña'an tñan ka ku'ni ba ni, mstru? ―ndukwin ne' kan' 'in Xuwa.
42003013	―Ja tyijin 'a wan biya' cha' kulo wan tñi 'in nten ―ndukwin Xuwa 'in ne' kan'.
42003014	Lo'o chin' ne' sndaru mdiyan ne' cha' kunicha' ne' 'in Xuwa bra kan': ―Lo'o bare, ¿ni ña'an tñan ka ku'ni ba ni? ―ndukwin sndaru kan'. ―Ja kulaa 'a wan nan nu nsu'wi 'in nten; ja xitsen 'a wan 'in ne', ja su'wa 'a wan ki'ya laja ti 'in ne', cha' kaja cha' kan' 'wan. Lo'o bra kan' ja chkwi' 'a wan cha' chin' ti liya' ndiji 'wan ―ndukwin Xuwa 'in sndaru kan'.
42003015	Mda'an 'a cha' tiye ne' ndi'in ne', cha' mske' ti' ne' cha' Xuwa lka Krixtu nu wa kan ti lo chalyuu re.
42003016	Bra kan' ykwi' Xuwa lo'o nchga ne' nu ndi'in kan': ―Lo'o tyi'a ti ndukwatyaǎn 'wan ―ndukwin Xuwa―. Lo'o wa kan ti xka nten se'en ndi'in wan nu nchka la 'in ke na'. Lo'oǔn ku'ni tnuǔn 'in yu kan'. Su'we 'a tñan kaja 'ñaǎn, nxke' tiǎn', ni siya ti ndukwa snan yu kan' xtiǐn'. Lo'o yu kan', ja ndukwatya yu 'in nten lo'o tyi'a ti; xka ña'an ku'ni yu. Ku'ni yu cha' kanun Tyi'i Ndiose ni' kasiya 'in nten, bra nu tukwatya yu 'in ne'. Lo'o kan' ku'ni luwi Ndiose 'in ne' kan' lo'o xaa 'in ykwi' Ni, cha' ngwaña'an ka su'we ka tiye ne' ―ndukwin―.
42003017	Sa ña'an ngi'ni x'nan tya, ngwaña'an ku'ni Ndiose; sa ña'an nxo' ti'in x'nan tya 'in nskwa', ndikin yu lka' tla' lo'o mti, ngwaña'an su'we ta'a Ndiose 'in nten. Bra kan' su'wa Ni 'in nten xa'an cha' skin ne' lo kii' nu ja ka 'a tyuwi' siya' ti.
42003018	Ngwaña'an ka'an 'a cha' tiya ykwi' Xuwa lo'o nten, bra nu ykwi' yu sa ña'an cha' su'we nu ku'ni Jesús.
42003019	Lo'o kan' mstya Xuwa ki'ya 'in gobernador Herodes cha' y'ni yu kunan 'in Herodías kwilyo'o ta'a yu nu naan Felipe. Lo'o ti ndi'in xka la cha' kuxi nu y'ni yu kula Herodes kan'.
42003020	Bra kan' ja mdukwa Herodes cha' nu ykwi' Xuwa lo'o, kuxi la y'ni yu, msu'wa yu 'in Xuwa ni' ña'an chkwan.
42003021	Bra nu ti ji tsaa Xuwa kan' ni' ña'an chkwan, ti nduun yu tu'wa chku Jordán ndukwatya yu 'in ka'an 'a nten, bra kan' mdiyan Jesús se'en ndi'in yu cha' tukwatya Xuwa 'in yu. Laja nu ndukwatya yu 'in Jesús, bra kan' ykwi' Jesús lo'o Ndiose, lo'o ngalaa tuwiin ni' kwan bra kan'.
42003022	Ngwi'ya Tyi'i Ndiose se'en ndi'in Jesús; sa ña'an ndukwi ska kiñi cha kuun, ngwaña'an ngwi'ya Tyi'i Ndiose lo jlyu'we Jesús. Bra kan' ynan ne' ykwi' Ndiose nde ni' kwan: ―Sñiěn', su'we 'a nka tiyeěn ña'aǎn 'iin. Ndiya 'a tiǎn' 'iin ―ndukwin Ndiose 'in Jesús.
42003023	Kalatyii yijan nsu'wi Jesús bra nu mdyisnan ngi'ni yu tñan 'in Ndiose Sti yu. Mske' ti' ne' cha' Se ngwa sti yu, lo'o sti Se ngwa ayman Elí;
42003024	lo'o sti Elí kan' ngwa ayman Matat; Leví ngwa naan sti Matat kan'; Melqui ngwa naan sti Leví kan'; Janan ngwa naan sti Melqui kan'; lo'o xka Se ngwa sti Janan kan';
42003025	Matatías ngwa naan sti Se kan'; Amós ngwa naan sti Matatías kan'; Nahum ngwa naan sti Amós kan'; Esli ngwa naan sti Nahum kan'; Nagai ngwa naan sti Esli kan';
42003026	Maat ngwa naan sti Nagai kan'; lo'o xka nu naan Matatías ngwa sti Maat kan'; Semei ngwa naan sti Matatías kan'; lo'o xka nu naan Se ngwa sti Semei kan'; sñi' Judá ngwa Se kan';
42003027	Joanán ngwa naan sti Judá kan'; Resa ngwa naan sti Joanán kan'; Zorobabel ngwa naan sti Resa kan'; Salatiel ngwa naan sti Zorobabel kan'; Neri ngwa naan sti Salatiel kan';
42003028	lo'o xka nu naan Melqui ngwa sti Neri kan'; Adi ngwa naan sti Melqui kan'; Cosam ngwa naan sti Adi kan'; Elmodam ngwa naan sti Cosam kan'; Er ngwa naan sti Elmodam kan';
42003029	Josué ngwa naan sti Er kan'; Eliezer ngwa naan sti Josué kan'; Jorim ngwa naan sti Eliezer kan'; lo'o xka Matat ngwa sti Jorim kan';
42003030	lo'o xka nu naan Leví ngwa sti Matat kan'; Simeón ngwa naan sti Leví kan'; lo'o xka nu naan Judá ngwa sti Simeón kan'; lo'o xka nu naan Se ngwa sti Judá kan'; Jonán ngwa naan sti Se kan'; Eliaquim ngwa naan sti Jonán kan';
42003031	Melea ngwa naan sti Eliaquim kan'; Mainán ngwa naan sti Melea kan'; Matata ngwa naan sti Mainán kan'; Natán ngwa naan sti Matata kan';
42003032	David ngwa naan sti Natán kan'; Isaí ngwa naan sti David kan'; Obed ngwa naan sti Isaí kan'; Booz ngwa naan sti Obed kan'; Salmón ngwa naan sti Booz kan'; Naasón ngwa naan sti Salmón kan';
42003033	Aminadab ngwa naan sti Naasón kan'; Aram ngwa naan sti Aminadab kan'; Esrom ngwa naan sti Aram kan'; Fares ngwa naan sti Esrom kan'; lo'o xka nu naan Judá ngwa sti Fares kan';
42003034	Jacob ngwa naan sti Judá kan'; Isaac ngwa naan sti Jacob kan'; Abraham ngwa naan sti Isaac kan'; lo'o nu naan Taré ngwa sti Abraham kan'; Nacor ngwa naan sti Taré kan';
42003035	Serug ngwa naan sti Nacor kan'; Ragau ngwa naan sti Serug kan'; Peleg ngwa naan sti Ragau kan'; Heber ngwa naan sti Peleg kan'; Sala ngwa naan sti Heber kan';
42003036	Cainán ngwa naan sti Sala kan'; Arfaxad ngwa naan sti Cainán kan'; Sem ngwa naan sti Arfaxad kan'; Noé ngwa naan sti Sem kan'; Lamec ngwa naan sti Noé kan';
42003037	Matusalén ngwa naan sti Lamec kan'; Enoc ngwa naan sti Matusalén kan'; Jared ngwa naan sti Enoc kan'; Mahalaleel ngwa naan sti Jared kan'; lo'o xka nu naan Cainán ngwa sti Mahalaleel kan';
42003038	Enós ngwa naan sti Cainán kan'; Set ngwa naan sti Enós kan'; Adán ngwa naan sti Set kan'; lo'o ñi la chkwiǐn' cha' Ndiose lka sti ayman Adán kan', cha' Ndiose lka nu wa mñan 'in Adán kan'. Nchga nten nu ndukwa nin lo kityi re ni, ngwa ne' ayman 'in Jesucristo lo chalyuu nu ngwa ti s'ni.
42004001	Msa'an kasiya 'in Jesús nsu'wi Tyi'i Ndiose bra nu mdo'o Jesús tu'wa chku Jordán, ndyaa yu nde ska lo nten' wtyi se'en ja ndi'in nten,
42004002	cha' tu'wa tsan ndyaa lo'o Tyi'i Ndiose 'in yu. La kan' ykwi' biya' kune' xa'an lo'o Jesús. La mda'a tu'wa tsan, ngite' 'a ti' Jesús bra kan', cha' ja ska nan yku yu siya' ti.
42004003	Lo'o kan' ykwi' kune' xa'an kan' lo'o yu: ―Si chañi cha' ska ti nu'win lkaa nu nka Sñi' Ndiose ―ndukwin kune' xa'an kan' 'in yu―, ku'nii cha' ka kee re ska jaxlya kuan sikwa.
42004004	Bra kan' ykwi' Jesús lo'o: ―Lo kityi 'in Ndiose wa ngwa'an ne' cha' re: “Si'i nan lu'u nten chalyuu cha' nchku ne' tyaja ti; xa nu kunan ne' nchga cha' nu nchkwi' Ndiose, bra kan' chañi cha' lu'u ne'” ―ndukwin Jesús 'in kune' xa'an.
42004005	Bra kan' ndyaa lo'o kune' xa'an kan' 'in yu ska lo ki'ya kwan. Ska bra ti ngwa'u kune' xa'an tyukwi ña'aan chalyuu 'in Jesús.
42004006	Bra kan' ykwi' kune' xa'an lo'o yu xiya': ―Taǎn chabiya' 'iin cha' kaa ndloo 'in nchga chalyuu kwa ―ndukwin kune' xa'an bra kan'―, cha' kaja nchga nan nu nsu'wi kwa 'iin ―ndukwin―. Ndiya chabiya' kan' 'ñaǎn, kan' cha' taǎn chabiya' kan' 'in nchga nten nu nchka tiǎn' cha' ka ndloo ―ndukwin―.
42004007	Ska ti si tyuun xtyiin' loǔn, si ku'ni tnuun 'ñaǎn, bra kan' kaja chabiya' kan' 'iin ―ndukwin kune' xa'an kan' 'in Jesús.
42004008	Bra kan' mxkwen Jesús 'in yu: ―Tyo'oo tsuu' se'en ndi'iǐn, Satanás ―ndukwin―. Lo kityi 'in Ndiose wa ngwa'an ne' cha' re: “Ska ti 'in Ndiose nu nka X'nan wan ku'ni tnun wan 'in Ni, ska ti cha' 'in Ndiose ndi'in cha' tukwa wan lo chalyuu.” Kan' cha' ja ndi'in cha' tyuǔn xtyiǐn' tloo nu'win ―ndukwin Jesús 'in kune' xa'an.
42004009	Bra kan' ndyaa lo'o kune' xa'an 'in Jesús nde kichen Jerusalén, mskwen yu 'in Jesús ndyaa nde ke laa tnun kan'. La kan' xiya' ykwi' kune' xa'an lo'o yu: ―Si chañi cha' ska ti nu'win lkaa nu nka Sñi' ykwi' Ndiose ―ndukwin―, tyo'o kwan lyaa la ke laa re cha' nu 'iin ti.
42004010	Lo kityi 'in Ndiose wa ndukwa cha' re: Kulo Ndiose tñan 'in angajle 'in Ni cha' ña'ansiin 'iin.
42004011	Lo'o ya' ti xituun angajle kan' 'iin bra kan', cha' ja ka ti'í kiyaa' ya' nu tiyuu lo kee. Ngwaña'an lka cha' nu ngwa'an ne' lo kityi 'in Ndiose ―ndukwin kune' xa'an 'in Jesús.
42004012	Bra kan' xiya' mxkwen Jesús 'in kune' xa'an kan': ―Lo'o wa ndukwa cha' re lo kityi 'in Ndiose: “Ja ku'ni wan cha' tyijin lyo wan 'in Ndiose nu nka X'nan wan” ndukwin kityi.
42004013	Wa mdyii ykwi' kune' xa'an kan' lo'o Jesús bra kan', lo'o ja ngwa 'in kwiñi lyo'o 'in siya' ti. Bra ti mdo'o kune' xa'an kan' ndyaa bra kan'; chun' ndi'in la kaja ña'an nu kwiñi lyo'o yu 'in Jesús, mda'an cha' tiye kune' xa'an bra kan'.
42004014	Bra kan' mxitukwi Jesús ndyaa nde lo yuu 'in Galilea xiya'. Tnun 'a chabiya' mda Tyi'i Ndiose 'in Jesús, lo'o ynen nchkwi' nten cha' 'in yu tyukwi ña'aan lo yuu kwa.
42004015	Nchga kichen se'en mda'an yu ngua'u yu 'in nten ni' lyaa 'in ne' judío, kan' cha' nchga nten su'we 'a nchkwi' ne' cha' 'in Jesús.
42004016	Bra kan' ngala Jesús nde kichen Nazaret, se'en nguluu yu. Bra nu mdiya tsan nu nxitña' ne' judío, bra kan' ndyaa yu ni' lyaa 'in ne', cha' xkwi' ngwaña'an ngi'ni yu tsan kan'. Bra kan' mdyituun Jesús cha' chkwi' yu lo kityi se'en ndukwa cha' 'in Ndiose;
42004017	kityi nu ngwa'an ayman Isaías, kan' lka kityi nu mda ne' 'in Jesús cha' chkwi' yu lo. Bra kan' mslaa Jesús kityi kan', ngunaan yu la nde ndukwa cha' re:
42004018	Wa mkwan Ndiose nu nka X'naan 'ñaǎn, ndukwin lo kityi kan'. Wa ngwi'ya Ndiose loǔn, wa ndi'in Tyi'i Ndiose lo'oǔn, cha' chkwiǐn' cha' su'we lo'o ne' ti'i. Wa msu'wa Ni 'ñaǎn ndijyaǎn cha' ku'ni xu'weěn kasiya 'in nten chalyuu nu xi'in 'a ti', ndukwin lo kityi kan'. Ndi'in cha' chkwiǐn' lo'o nten nu lka presu 'in kune' xa'an; katsaǎn' 'in ne' cha' wa tyo'o ti ne' ya' kune' xa'an kan'. Taǎn xaa cha' xu'wi ni' kasiya 'in nten chalyuu nu ja ya kunan cha' 'in Ndiose, cha' lka ne' sa ña'an lka ska nu kwityiin'. Bra nu ngi'ni nten cha' kuxi lo'o ne', bra kan' taǎn chabiya' tyo'o laa ne' ya' nu ti'í ti' 'in ne'.
42004019	Wa ndijyaǎn tiǎn cha' chkwiǐn' lo'o nten chalyuu, cha' wa mdiya tyempu nu su'we la nu nda Ndiose nu nka X'naan 'in ne'. Ngwaña'an ndukwa cha' lo kityi se'en ykwi' Jesús.
42004020	Bra kan' mdukun' Jesús kityi kan', xiya' ndya yu kityi kan' 'in xta nu ndi'in ni' lyaa kan', ndyaa tukwa Jesús xiya' bra kan'. Lo'o nchga nten nu ndi'in ni' lyaa kan', lye 'a ña'an ne' 'in yu.
42004021	Bra kan' mdyisnan Jesús ngwa'u yu 'in ne': ―Lo'o ni, wa mdo'o tukwa cha' kan' la se'en ndi'in wan, ti kwi' cha' nu wa ynan wan lo kityi re ―ndukwin Jesús.
42004022	Yuwe 'a ti' ne' ña'an ne' 'in Jesús cha' su'we 'a nchkwi' yu, mdiya 'a ti' ne' cha' nu ykwi' yu lo'o ne'. Kan' ykwi' ne' lo'o ta'a ne' cha' 'in yu bra kan': ―¿Ta si'i sñi' Se lka yu re a? ―ndukwin ne'.
42004023	Bra kan' mxkwen Jesús 'in ne' kan': ―Ja chan, chun' ndi'in la chin' chkwi' wan cha' re lo'oǔn: “Si nchka 'iin ku'nii jo'ó 'in nten, ku'nii jo'ó 'iin, ti ykwii' ti sikwa.” Kwi' ngwaña'an, ja chan chkwi' wan lo'oǔn: “Wa ynan ba cha' 'in nchga cha' tnun nu wa y'nii nde kichen Capernaum kan'” nchkwin wan. “Kwi' ngwaña'an ku'nii cha' tnun kan' nde kichen tyian sikwa, cha' ña'an kwi'ya ba chin'” nchkwin wan 'ñaǎn bra kan'.
42004024	Katsaǎn' ska cha' nu ñi 'wan sikwa ―ndukwin Jesús―. Bra nu chkwi' ska nten cha' 'in Ndiose lo'o ne' ta'a kichen tyi yu, ja kunan ne' cha' nu nchkwi' yu, cha' ta'a kichen tyi ti ne' lka yu.
42004025	Tyempu nu mdi'in ayman Elías lo chalyuu nu ngwa s'ni ―ndukwin―, nsu'wi ti' wan cha' wa mdijin snan yijan ndukwa skwa ko' nu ja ngwi'ya tyoo siya' ti; tlyu 'a jwi'ñan ngwa tyukwi ña'aan chalyuu bra kan'. Mdi'in tyun 'a nu kuna'an nu nganun ska ti lo yuu re tyempu kan'.
42004026	Bra kan' msu'wa Ndiose 'in Elías cha' tsaa yu se'en ndi'in ska nu kuna'an nu nganun ska ti nde kichen Sarepta, ska kichen tijyu' la nde lo yuu 'in Sidón. Ja yaa Elías se'en ndi'in ska nu kuna'an ti'i ta'a kichen tyi yu.
42004027	Ti kwi' ngwaña'an ngwa bra nu mdi'in ayman Eliseo. Ti kwi' tyempu kan', mdi'in 'a ne' ti'í nu ngutsu' kuna' lo yuu re. Lo'o kan' ja ska ne' kan' nchkaa ne' 'in kicha tnun kan'; ska ti Naamán kan', ska ti yu kan' wa nchkaa yu, lo'o ska nten xka la'a tsu' ngwa yu, cha' wa mdo'o yu lo yuu 'in Siria ―ndukwin Jesús 'in ne' kan'.
42004028	Bra nu ynan ne' Nazaret cha' nu ykwi' Jesús lo'o ne' ni' lyaa kan', msin' 'a ti' ne' kan' bra kan'.
42004029	Kan' mdyituun ne' ngulo ne' 'in Jesús ni' lyaa kan', mjwakii ne' 'in yu ndyaa lo'o ne' 'in yu ska tu'wa yuu nu nsu'wi tu'wa kichen kan'. Ngwa ti' ne' cha' xtyuu su'wa ne' 'in yu lo kwa'an, lo'o ja ngwa 'in ne'.
42004030	Bra kan' su'we ti mdo'o Jesús ya' ne'; mdijin yu laja se'en mduun ne', ndyaa yu bra kan'.
42004031	Wa ndi'in Jesús nde kichen Capernaum bra kan', ska kichen nu ndi'in lo yuu 'in Galilea kan'. Tsan nu nxitña' ne', bra kan' mdyisnan Jesús ngwa'u yu 'in nten ni' lyaa 'in ne'.
42004032	Yuwe 'a ti' ne' bra nu ynan ne' cha' su'we nu ykwi' Jesús lo'o ne'. Mske' ti' ne' cha' tnun 'a chabiya' nsu'wi 'in yu cha' nchkwi' yu lo'o ne' ngwaña'an.
42004033	Ni' lyaa kan' mdiya ska yu ki'yu nu msñi kwi'in kuxi 'in yu. Kwen 'a msi'ya yu kicha kan' 'in Jesús xa nu na'an yu cha' ndijyan Jesús ni' lyaa:
42004034	―¿Ni sa ña'an tñan ku'nii nde re, Jesús Nazaret? ―ndukwin yu ti'í kan'―. ¿Ta wa nchka tii' cha' ku'nii tyii 'ñaǎn siya' ti a? Su'we 'a nsu'wi lyoǔn 'iin, cha' ykwi' Ndiose nu luwi lkaa nu wa msu'wa Ni 'iin cha' ndijyaan nde re.
42004035	Ja mda 'a Jesús chabiya' chkwi' yu ti'í bra kan'; ngulo yu tñan 'in kwi'in kuxi kan', cha' ja ku'ni 'a cha' kuxi lo'o yu ti'í kan'. ―Seen tyukwaa ―ndukwin Jesús―. Ja ku'nii 'a cha' kuxi lo'o yu re ni. Bra kan' mxlyuu kwi'in kuxi kan' 'in yu ti'í tloo nten ka'an kan'. Lo'o kan' mdo'o kwi'in kuxi kan' ndyaa, ja y'ni 'a ran cha' kuxi lo'o yu ti'í kan' bra kan'.
42004036	Mda'an 'a cha' tiye nten bra kan', mdyisnan ykwi' ne' lo'o ta'a ne': ―¿La mjwi cha' nu nchkwi' Jesús kwa a? ―ndukwin ne'―. ¿Ni cha' lka cha' su'we 'a mjwi chabiya' 'in yu kwa cha' kulo yu tñan 'in kwi'in kuxi? Bra ti ynan kwi'in kuxi cha' nu ykwi' yu lo'o ran, mdo'o kwi'in kuxi kan' ndyaa bra kan' ―ndukwin ne' 'in ta'a ne'.
42004037	Kan' cha' wa nganen cha' kan' tyukwi ña'aan lo yuu la kan', nchkwi' 'a ne' cha' 'in Jesús bra kan'.
42004038	Bra kan' mdo'o Jesús ni' lyaa, ndyaa yu nde na'an tyi Tyu. Ti'í 'a jya'an laa Tyu Simón kan', cha' lye 'a ndyu'wi tikee' 'in ne' kula kan'. T'nan 'a ykwi' ne' lo'o Jesús cha' tsaa na'an chin' 'in ne' kula kan'.
42004039	Mduun ti Jesús se'en nskwa ne' kula kan' ña'an 'a yu 'in ne' kula kan'. Bra kan' ykwi' yu lo'o tikee' kan', cha' tyo'o ran 'in ne' kula kan'. Bra ti mdyituun ne' kula jya'an laa Simón, y'ni kuwe ti' cha' kaja chin' nan ku ne'.
42004040	Xa wa ndyaa kwichaa, bra kan' ndyaa lo'o ne' 'in nchga ta'a ne' nu ti'í 'a cha' msñi tyun loo kicha 'in ne', mdiya ne' se'en ndi'in Jesús. Bra kan' mstya Jesús ya' chun' ne' ti'í kwenta ska ti ne'. Bra ti nchkaa ne' bra kan'.
42004041	Lo'o mdo'o kwi'in kuxi 'in tyun ne' ti'í kan' bra kan'. Kwen 'a msi'ya kwi'in kan' bra nu mdo'o 'in ne': ―Ska ti nu'win lkaa Sñi' Ndiose ―ndukwin kwi'in kan' 'in Jesús. Bra kan' ja mda 'a Jesús chabiya' chkwi' kwi'in kuxi kan' siya' ti. Wa yu'wi lyo kwi'in kan' 'in Jesús, cha' ti kwi' Krixtu nu wa msu'wa Ndiose 'in ndijyan lo chalyuu lka yu.
42004042	Wa ngwi'ya xaa xka tsan, bra kan' mdo'o Jesús ndyaa yu xka se'en, se'en tya'an ska ti yu ni' kixin'. Mda'an naan 'a ne' 'in yu bra kan', sa ya' mdyija yu 'in ne'. Ngwa ti' ne' tatsaa ne' 'in Jesús cha' ja tsaa 'a yu xka se'en.
42004043	Bra kan' ykwi' Jesús lo'o ne': ―Nchga kichen ndi'in cha' chkwiǐn' cha' su'we nu 'in Ndiose lo'o nten, cha' wa mdiya bra cha' ka Ndiose ndloo ni' kasiya 'in nten chalyuu. Kan' lka tñan nu wa nda Ndiose 'ñaǎn ndijyaǎn cha' chkwiǐn' cha' 'in Ni.
42004044	Lo'o ti mda'an la Jesús nchga ni' lyaa 'in ne' nde Galilea, ngwa'u yu 'in ne'.
42005001	Ngwa ska tsan ndyaa Jesús tu'wa tiyu' Genesaret. Tyun 'a nten mda'an lo'o yu. Lo'o kan' ka'an 'a nten mdi'in nde se'en mduun yu tu'wa tiyu' kan', cha' ngwa ti' ne' kunan ne' cha' nchkwi' yu cha' 'in Ndiose.
42005002	Wa na'an Jesús se'en ndukwi tukwa yka na'an xuwe ti tu'wa tiyu' kan'. Ja tukwin mdi'in ni' yka na'an xuwe kan' siya' ti, kwi' se'en ti mduun ne' kan' njya'an ne' katan 'in ne', cha' wa mdyii mdi'in ne' kuta.
42005003	Bra kan' yten Jesús ska ni' yka na'an 'in Simón, ykwi' lo'o yu cha' tukwa na'an yu 'in yka na'an cha' tsaa la chin' lo tyi'a. Ndyaa tukwa Jesús nde ni' yka na'an kan', bra kan' mdyisnan yu ngua'u yu cha' 'in Ndiose 'in nten ka'an kan'.
42005004	Bra nu wa mdyii ngwa'u Jesús 'in ne', bra kan' ykwi' yu lo'o Simón: ―Yaa lo'o wan yka na'an re nde se'en nu tlyaa la tyi'a. Kan' kuun wan katan cha' kaja kula 'wan ―ndukwin Jesús 'in ne'.
42005005	Bra kan' mxkwen Simón 'in yu: ―Yu kula ―ndukwin―, tyukwi tla mda'an ba lo tiyu' nguun ba katan; ja ska nan mjwi 'wa siya' ti bra kan'. Lo'o ni, si ngwaña'an kuloo tñan 'wa, tsaa ba se'en ndukwiin cha' kuun ba katan nde kwa ―ndukwin Simón bra kan'.
42005006	Bra kan' ngwaña'an y'ni Simón lo'o ta'a yu, lo'o ka'an 'a kula mjwi 'in ne' bra kan'. Cha' ka'an 'a kula yten ni' katan 'in ne', kan' cha' mdaa' chin' katan 'in ne' bra kan';
42005007	kan' cha' y'ni ya' ne' 'in ta'a ne' nu ndi'in xka ni' yka na'an kan', cha' kan ne' taya' ne' 'in ne'. Bra ti yan ne' bra kan', mjwakii ne' katan msa'an ni' nsu'wi kula, cha' su'wa ne' 'in ran ni' yka na'an. Chin' ti cha' ja yten ta'a tyukwaa yka na'an kan' ni' tyi'a si'ya cha' te'en 'a kula kan'.
42005008	Bra nu na'an Tyu Simón nchga kula kan', ngwa biya' ti' yu cha' Jesús lka nu wa y'ni cha' mjwi kula 'in ne'. Bra ti mduun xtyin' yu tloo Jesús bra kan', ykwi' yu lo'o: ―Tyo'oo lyaa nde se'en ndi'iǐn, X'naǎn ―ndukwin Simón 'in Jesús―. Ndi'in 'a ki'ya 'ñaǎn cha' nten chalyuu ti lkaǎn.
42005009	Nduwe 'a ti' Simón, lo'o ta'a nda'an yu ni' yka na'an, nduwe 'a ti' ne', cha' ka'an 'a kula nu tka msñi ti ne'.
42005010	Lo'o ta'a tyukwaa yu sñi' Zebedeo nu ndi'in xka ni' yka na'an kan', nu naan Santiago lo'o nu naan Xuwa, lo'o ne' kan' ytsen 'a ne'; ti kwi' ta'a nda'an Simón tñan lka ne' kan'. Bra kan' ykwi' Jesús lo'o Simón: ―Ja kutseen ―ndukwin―. Ti ngwa s'ni la xkwi' tñan kuta kula ti y'nii; lo'o ni, taǎn xka tñan 'iin, cha' tsaa naan 'in nten chalyuu nu mna' kasiya 'in si'ya cha' kuxi, cha' ka ne' nten 'ñaǎn ―ndukwin Jesús 'in Simón.
42005011	Bra nu mdiya yka na'an kan' tu'wa tiyu' xiya', bra kan' ngulaa ti'in ne' kan' 'in yka na'an, mdo'o ne' ndyaa ne' lo'o Jesús bra kan'.
42005012	Bra nu mdi'in Jesús ska kichen, bra kan' mdiyan ska yu ti'í se'en ndi'in yu; lye 'a ngutsu' kuna' yu ti'í kan'. Bra nu na'an yu 'in Jesús, bra ti mduun xtyin' yu tloo Jesús, m'ni tu'wa yu lo yuu. T'nan 'a ykwi' yu lo'o Jesús bra kan': ―Si nchka tii' cha' chkaǎn, jlyo tiǎn' cha' ka 'iin ku'nii cha' chkaǎn ―ndukwin yu ti'í kan'.
42005013	Bra kan' mstya Jesús ya' chun' yu se'en ngutsu' kuna' yu: ―Nchka tiǎn' ―ndukwin Jesús 'in yu―. Ka luwi tyukwi ña'aan nu'win ni. Laja nu nchkwi' Jesús ngwaña'an, bra ti mdo'o tsu' kicha nu ngutsu' kuna' yu bra kan'.
42005014	Lo'o kan' ykwi' Jesús lo'o yu, cha' ja katsa' yu 'in nten sa ña'an ngwa 'in yu: ―Yaa lyaa chkwii' lo'o sti jo'o nu ndi'in ni' lyaa ―ndukwin Jesús 'in yu ti'í kan'―. Nde kwa taa lomstan nu ndukwin ayman Moisés nu yu'wi ti s'ni cha' taan 'in Ndiose bra nu wa nchkaa se'en ti'í 'ñaan. Ngwaña'an ka biya' ti' nten bra nu chkwi' sti jo'o cha' wa ngwa luwi tyukwi ña'aan. Ja ska 'a kicha nsu'wi 'iin ni.
42005015	Nchga tsan wa nganen la cha' 'in Jesús bra kan', cha' nchkwi' 'a nten cha' 'in. Kan' cha' ka'an 'a nten mdyo' ti'in se'en ndi'in Jesús, cha' kunan ne' nchga cha' nu chkwi' yu lo'o ne', cha' ku'ni yu cha' chkaa nu ti'í 'in ne'.
42005016	Bra kan' mdo'o Jesús ndyaa yu ni' kixin', nde se'en ka tyi'in yu ska ti yu, cha' chkwi' yu lo'o Ndiose Sti yu la kan'.
42005017	Ngwa ska tsan ndu'u Jesús cha' 'in Ndiose 'in ka'an nten. Kichen tyi ne' kan' lka nchga kichen xuwe ti nu ndi'in nde lo yuu 'in Galilea, nu ndi'in nde lo yuu 'in Judea, lo'o ne' kichen Jerusalén ndi'in kan'. Lo'o ndi'in tyun ne' fariseo laja nten kan'. (Kti 'a ngi'ni ne' fariseo, nxke' ti' ne'; lye 'a ngi'ni siye' ne' lo'o xka ta nten.) Lo'o ndi'in tyun mstru nu ndu'u cha' jo'o ni' lyaa. Wa mgii ti' nchga nten nu ndi'in la kan', cha' Ndiose lka nu nda chabiya' 'in Jesús cha' ngi'ni chkaa yu 'in ne' ti'í.
42005018	Bra kan' mdiyan lo'o ne' 'in ska yu ti'í nu nsu ni' katan, cha' wa nchkun' ña'aan tyukwin yu ti'í kan'. Ngwa ti' ne' cha' sten ne' ni' ña'an se'en ndi'in Jesús, cha' tsaa lo'o ne' 'in yu ti'í kan' la se'en nduun Jesús, ña'aan lo'o katan ngwa ti' ne'.
42005019	Bra kan' ja mjwi ña'an nu sten ne' lo'o yu ti'í kan' ni' ña'an, cha' ka'an 'a nten ndi'in kan'; kan' cha' mskwen ne' 'in yu nde ke na'an. Bra kan' mslaa ne' chin' ke na'an, cha' ngwaña'an mjwi ña'an mdi'ya ti'in ne' 'in yu ti'í kan' nde se'en nduun Jesús jlu'we la se'en ndi'in nten ka'an kan'.
42005020	Bra ti ngwa biya' ti' Jesús cha' su'we 'a ndyaa ña'an ti' ne' kan' 'in yu, kan' cha' ykwi' yu lo'o yu ti'í kan': ―Yu kula ―ndukwin―, wa y'ni Ndiose cha' tlyu ti' ki'ya nu ndi'in 'iin ―ndukwin Jesús 'in yu ti'í kan'.
42005021	Bra kan' mda'an 'a cha' tiye mstru nu ndu'u cha' jo'o kan' lo'o ne' fariseo: “¿Ti ka nu lka yu ki'yu re a? ¿Ni cha' lka re a? Kuxi 'a nchkwi' yu cha' 'in Ndiose cha' nchkwi' yu ngwaña'an” mske' ti' ne'. “Ja ka 'in ska nten chalyuu ku'ni tyii ki'ya sa ña'an ngi'ni yu re, ja ka ku'ni nten cha' tlyu ti' ki'ya nu ndi'in 'in nten; ska ti Ndiose ka ku'ni tyii ki'ya nu ndi'in 'in nten.” Ngwaña'an mda'an cha' tiye ne'.
42005022	-
42005023	Wa jlyo ti' Jesús sa ña'an cha' nda'an tiye ne'. Bra kan' mnicha' yu 'in ne' kan': ―¿Ni cha' nda'an cha' tiye wan ngwaña'an a? ¿Ta nxke' ti' wan cha' tukwi la lka si chkwiǐn' lo'o yu ti'í kwa cha' ku'ni Ndiose cha' tlyu ti' ki'ya nu ndi'in 'in yu a? ¿Ta nxke' ti' wan cha' sa la ka cha' chkwiǐn' lo'o yu ti'í: “Tyituun lyaa, tya'aan” nxke' ti' wan a? ¿Ni sa ña'an tñan nu sa la ku'niǐn cha' 'in yu kwa sikwa a?
42005024	Nchka tiǎn' cha' ka biya' ti' wan cha' wa nda Ndiose chabiya' 'ñaǎn, cha' ku'niǐn cha' tlyu ti' nchga ki'ya nu ndi'in 'in nten laja nu ndi'iǐn lo chalyuu ―ndukwin Jesús―. Kan' cha' wa msu'wa Ndiose 'ñaǎn ndijyaǎn lo chalyuu cha' kaǎn nten. Bra kan' xiya' ykwi' Jesús lo'o yu ki'yu nu nchkun' ña'aan tyukwin yu: ―Nde lka cha' nu chkwiǐn' lo'oo ―ndukwin Jesús 'in yu―, tyituun lyaa cha' tyaa na'an tyii; tyaa lo'o katan se'en mstii tsan.
42005025	Bra ti mdyituun yu ti'í kan', laja nu na'an nchga nten kan' 'in yu. Bra kan' ndyaa lo'o yu katan 'in yu. Su'we 'a ngwa tiye yu xa nu mdo'o yu ndyaa yu, kan' cha' y'ni tnun yu 'in Ndiose.
42005026	Yuwe 'a ti' ne' ndi'in ne'. Bra kan' nchga ne' kan' y'ni tnun ne' 'in Ndiose: ―Ja ya ña'aan cha' ku'ni Ndiose ska cha' tnun sa ña'an nu y'ni Jesús kwa ni ―ndukwin ne' 'in ta'a ne'. Ngwaña'an ykwi' ne' lo'o ta'a ne' cha' ytsen 'a ne'.
42005027	Chun' ndi'in la ndyaa Jesús chin' ti lo kichen, bra kan' na'an yu 'in ska nten nde se'en ndukwa yu ndlo yu tñi 'in nten; Leví naan yu ki'yu kan'. Tñan lka yu cha' kulo yu tñi 'in ne' kichen cha' 'in ne' xka la'a tsu'. Bra kan' ykwi' Jesús lo'o yu: ―Kaan lyaa, tsaa lo'oǔn ―ndukwin.
42005028	Lo'o ngulaa ya' Leví tñan 'in yu cha' tsaa yu lo'o Jesús bra kan'.
42005029	Chun' ndi'in la, kan' y'ni Leví ska ta'a tlyu nde na'an tyi yu, cha' ku'ni tnun yu 'in Jesús. Mdiyan tyun nten na'an tyi yu, lo'o ta'a ngi'ni Leví tñan cha' ndlo tñi 'in nten; lo'o ti ndi'in la xka ta nten la kan'.
42005030	Bra kan' mdyisnan ne' fariseo nu kti 'a ngi'ni ne', nxke' ti' ne', lo'o mstru nu ndu'u cha' jo'o kan', ykwi' ne' lo'o ne' nu ngi'ni xa'an cha' 'in Jesús. ―¿Ni cha' lka cha' su'wa ti nchku wan lo'o ne' kuxi kwa a? ¿Ni cha' su'wa ti ndi'in wan lo'o ne' kwa a? ―ndukwin ne'―. Msu 'in ne' xka la'a tsu' lka ne' kwa. Kwiñi 'a ne' kwa cha' ndlo ne' ka'an 'a tñi 'in nten. Lo'o ti ndi'in la xka ta nten nu ngi'ni 'a cha' kuxi.
42005031	Bra kan' mxkwen Jesús 'in ne' kan': ―Nten nu ngula ti' ni, ja tsaa naan ne' kan' 'in ska nu ku'ni jo'ó 'in ne'; ne' ti'í lka nu nda'an naan 'in ska nu ku'ni jo'ó 'in ne' ―ndukwin―.
42005032	Ngwaña'an na', ja ndijyaǎn cha' tya'an naǎn 'in nten nu nxke' ti' cha' ja ndi'in ki'ya 'in; nan wa ndijyaǎn cha' chkwiǐn' lo'o ne' kuxi, cha' kulaa ya' ne' ki'ya nu ndi'in 'in ne'.
42005033	Bra kan' mnicha' ne' 'in Jesús: ―Lo'o ne' nu ngi'ni xa'an 'in Xuwa, lo'o ne' nu ngi'ni xa'an 'in ne' fariseo, ¿ni cha' lye 'a nchkwi' ne' kan' lo'o Ndiose? Kwi' ngwaña'an, ja nchku ne' tsan nu nchkwi' ne' lo'o Ndiose. Lo'o ne' nu ngi'ni xa'an 'iin, xka ña'an ngi'ni ne' kan'; xkwi' su'we 'a nchku ne', xkwi' su'we 'a ndi'yo ne' ―ndukwin ne' 'in Jesús.
42005034	Mxkwen Jesús cha' re 'in ne' kan' bra kan': ―Bra nu kaja kwilyo'o nten, nchku ne' nu nda'an lo'o kuxiin; ja ndi'in ne' ngite' ti' ne' tsan kan', bra nu ndi'in ne' lo'o kuxiin ―ndukwin Jesús―.
42005035	Bra nu tiya tsan nu xñi ne' 'in nu ki'yu kuxiin cha' tyaa lo'o ne' 'in yu, bra kan' ja ku 'a ne' ta'a su'we nsu'wi yu; ka xi'in ti' ne' bra kan'. Kwi' ngwaña'an, su'we nka tiye ta'a su'weěn ni, ni siya ka xi'in 'a ti' ne' nde loo la bra kan' ―ndukwin Jesús.
42005036	Lo'o kan' ykwi' Jesús cha' re lo'o ne': ―Ja si'yu wan ska yu'we te' tiji 'wan cha' xu'wa lo ska te' kusun 'wan. Si ngwaña'an ku'ni wan, ja kanun su'we te' tiji kan' bra kan', tyi'iin ran tyaa' se'en nchkwan te' kan'; lo'o yu'we te' tiji kan', ja su'wa ña'an lo'o te' kusun kan'.
42005037	Lo'o xka cha' ni ―ndukwin Jesús 'in ne'―, ja nsu'wa ne' xalyu nu tka mdo'o ti ni' chka' kula. Si su'wa ne' 'in ran ni' chka' kula, ndla ti katsu si' chka' kan'; lya'a chka' kan', tyii xalyu kalu bra kan'.
42005038	Ni' chka' tiji xu'wi xalyu nu tka mdo'o ti.
42005039	Bra nu wa yi'o ne' xalyu nu wa kula, ja nchka 'a ti' ne' ko'o ne' xalyu nu tka mdo'o ti. “Xi la ndi'yo xalyu nu wa kula kan'” nchkwin ne'. Ngwaña'an ngwa cha' tiya nu ykwi' Jesús lo'o ne' kan'.
42006001	Bra nu ngwa ska tsan nu nxitña' ne', bra kan' mda'an Jesús chin' tuwiin lo'o ne' nu ngi'ni xa'an cha' 'in yu, mdijin ne' se'en ndi'in jyan trigu 'in nten. Laja nu mdijin ti ne', mcha ne' chin' loo trigu. Bra kan' mchu ne' 'in ran tuya' ti ne' cha' kalu mta trigu kan'; yku ne' chin' mta ran bra kan'.
42006002	Lo'o kan' mdiya chin' ne' fariseo nu nda'an ña'an 'in ne' kan', nu lye 'a ykwi' ne' lo'o ta'a nda'an Jesús: ―¿Ni cha' lka ngi'ni wan tñan ngwaña'an, cha' mcha wan loo trigu kwa a? ¿Ja jlyo ti' wan cha' tsan kti 'a lka ni a? Ja nsu'wi chabiya' 'ñaan ku'nian tñan tsan nu kti 'a ―ndukwin ne' fariseo kan'.
42006003	Bra kan' mxkwen Jesús 'in ne' kan': ―¿Ja ya chkwi' wan lo kityi 'in Ndiose se'en ndukwa cha' sa ña'an tñan nu y'ni ayman David s'ni a? ―ndukwin Jesús 'in ne'―. Ngwa ska tsan ngite' 'a ti' yu, ngwaña'an ngite' 'a ti' nchga ne' ta'a nda'an yu.
42006004	Jlyo ti' yu cha' ndukwa jaxlya nu lka lomstan 'in Ndiose lo msaa ni' ña'an te' nu ndi'in cha' 'in Ndiose. Kan' cha' yaa ne' ni' ña'an kan'; yku ne' jaxlya kan', ni siya ja nsu'wi chabiya' ku nchga nten 'in ran, ska ti sti jo'o nsu'wi chabiya' ku jaxlya kan' ―ndukwin Jesús 'in ne'.
42006005	Bra kan' xka cha' ykwi' Jesús lo'o ne': ―Lo'o na', wa msu'wa Ndiose 'ñaǎn ndijyaǎn cha' kaǎn nten ni, lo'o na' lkaǎn ndloo la 'in tsan nu nxitña' nten.
42006006	Ngwa xka tsan ta'a, tsan nu kti 'in ne', bra kan' mdiya Jesús ni' lyaa. La kan' yaa tukwa yu, mdyisnan yu ngwa'u yu cha' 'in Ndiose 'in nten bra kan'. Ni' lyaa kan' mdi'in ska nten nu ngwityi ya' yu la'a se'en kwin 'in yu.
42006007	Lo'o mdi'in mstru nu ndu'u cha' jo'o ni' lyaa kan', lo'o ne' fariseo mdi'in lo'o ne'. Ta'a tyukwaa lo nten kan' ña'an kwi'ya 'a ne' 'in Jesús, si ku'ni ka jo'ó 'in yu ti'í kan' tsan kti kan'; nda'an naan 'a ne' sa ña'an ka xtya ne' ki'ya 'in Jesús.
42006008	Bra ti ngwa biya' ti' Jesús nchga cha' nu mda'an tiye ne'. Bra kan' ykwi' Jesús lo'o yu nu nchkun' ya' kan': ―Tyituun lyaa, yaa tuun jlu'we laja ne' kwa ―ndukwin Jesús 'in yu ti'í kan'. Bra kan' mdyituun yu ti'í kan', ndyaa yu nde se'en ndukwin Jesús 'in yu cha' tsaa yu.
42006009	Bra kan' ykwi' Jesús ska cha' lo'o nten nu mñi lyo'o ti cha' ngi'ni kti: ―¿Ni sa ña'an tñan su'we la cha' ku'nian tsan kti sikwa a? ―ndukwin Jesús 'in ne' kan'―. ¿Ta ska cha' su'we ku'nian bra kan' a? ¿O ta su'we la ku'nian ska cha' kuxi a?, xke' ti' wan ―ndukwin―. ¿Ta su'we la si kulaan 'in nten tsan kan', cha' ja kaja ne' bra kan' a? ¿O ta su'we la, nxke' ti' wan, taan chabiya' kaja nten bra kan' a? ―ndukwin Jesús 'in ne'.
42006010	Lo'o kan' na'an 'a Jesús 'in nchga nten nu nduun se'en ndi'in yu, ykwi' yu lo'o yu ti'í kan' bra kan': ―Xñii yaa'. Ngwaña'an y'ni yu kan', bra ti nchkaa ya' yu bra kan'.
42006011	Lo'o msin' 'a ti' ne' nu mñilyo'o ti cha' ngi'ni kti kan', mdyisnan ne' ykwi' ne' lo'o ta'a ne': ―¿Ni sa ña'an ku'nian lo'o yu kwa cha' ja ku'ni 'a yu ngwaña'an a? ―ndukwin ne' 'in ta'a ne' bra kan'.
42006012	Bra kan' ndyaa Jesús xka ti yu ska lo ki'ya cha' chkwi' yu lo'o Ndiose Sti yu. Tyukwi tla nganun yu nchkwi' yu lo'o Ndiose bra kan'.
42006013	La ngwi'ya xaa xka tsan, bra kan' msi'ya yu 'in nten nu nda'an lo'o yu cha' kan ne' se'en ndi'in yu. Bra kan' ngulo suwi yu tii tyukwa ne' kan'; mda yu chabiya' 'in ne' kan', cha' tsaa ne' kwa'u ne' 'in nten tyun kichen.
42006014	Nde ndukwa nin ne' nu ngulo suwi Jesús bra kan': Simón, nu mstya Jesús xka nin yu cha' Tyu ka naan yu, kan' lka ska yu; lo'o Ndre ta'a ngula Simón, lo'o Santiago, lo'o Xuwa, lo'o Lpe, lo'o Bartolomé,
42006015	lo'o Mateo, lo'o Toma, lo'o xka Santiago sñi' Alfeo, lo'o xka Simón nu lka nten 'in ska ta ne' cananista,
42006016	lo'o Juda sñi' Santiago, lo'o Juda Iscariote nu kujwi' xu'wa 'in Jesús ya' ne' kuxi chun' ndi'in la; ngwaña'an naan nten nu ngulo suwi Jesús bra kan'.
42006017	Bra kan' ngwi'ya Jesús si' ki'ya kan' lo'o ña'aan ta nten kan' 'in yu, nganun yu ska lo nten' lo'o tyun nten nu ngi'ni xa'an cha' 'in yu kan'. Lo'o mdiya ka'an la nten se'en ndi'in Jesús, nten nu mdo'o lo yuu 'in Judea, lo'o ne' kichen Jerusalén, lo'o ne' kichen Tiro, lo'o ne' kichen Sidón, kichen nu ndiya tu'wa tujo'o. Wa mdiyan ne' la kan', cha' kunan ne' cha' nu chkwi' Jesús lo'o ne'; lo'o nchka ti' ne' cha' ku'ni Jesús jo'ó 'in ne' ti'í nu ndiya 'in ne'.
42006018	Lo'o nten nu msñi kwi'in kuxi 'in, lo'o ne' kan' nchka ti' ne' cha' chkaa ne'.
42006019	Nchga nten nu ti'í kan' nchka ti' ne' kala' ne' 'in Jesús, nchka ti' ne' cha' ku'ni yu jo'ó 'in nchga nten nu ti'í kan'. Cha' tnun 'a chabiya' nda Ndiose 'in yu, kan' cha' nchga ne' ti'í kan' nchkaa bra kan'.
42006020	Na'an Jesús 'in ne' nu ngi'ni xa'an cha' 'in yu, bra kan' mdyisnan yu ngua'u yu 'in ne': ―Ka su'we ka tiye wan nu ti'í ti ña'an ndi'in lo chalyuu re ―ndukwin―. Ndiose lka nu ña'ansiin 'wan, cha' kan' nu nka X'nan wan.
42006021	’Kwi' ngwaña'an, ka su'we ka tiye wan nu lye 'a nchka ti' wan kunan wan ska cha' nu ñi, sa ña'an lka si ngite' 'a ti' wan ―ndukwin―. Chun' ndi'in la, kala' ti' wan bra kan'. ’Kwi' ngwaña'an, ka su'we ka tiye wan nu xi'in ti' ndi'in lo chalyuu re ni, cha' chun' ndi'in la ka su'we ka tiye wan bra kan' ―ndukwin Jesús―.
42006022	’Kwi' ngwaña'an, ka su'we ka tiye wan ni siya ti'í ti' ne' ña'an ne' 'wan, ni siya kulo ne' 'wan se'en ndi'in wan, ni siya kuxi 'a chkwi' ne' lo'o wan, ni siya ja nchka 'a ti' ne' chkwi' ne' lo'o wan, chun' msñi wan cha' 'ñaǎn, na' nu wa msu'wa Ndiose 'ñaǎn ndijyaǎn cha' kaǎn nten.
42006023	Ka su'we 'a ka tiye wan bra kan', ni siya ta ne' nchga nu ti'í 'wan ngwaña'an. Ja kuwe ti' wan, wa lka ndi'in ska cha' su'we nu wa tlyu chin' nu ta Ndiose 'in skaa wan nde se'en ndi'in Ni ―ndukwin Jesús bra kan'―. Kwi' ngwaña'an ngwa ti s'ni, cha' ti'í 'a ti' ayman kula 'in nten nu ykwi' cha' 'in Ndiose lo'o ne' ―ndukwin Jesús―.
42006024	’T'nan 'a 'wan ne' kuliya'; su'we 'a ngwa tiye wan nu ngwa s'ni la; nu ka nde loo la, ja ka 'a su'we ka tiye wan bra kan' ―ndukwin―.
42006025	’Kwi' ngwaña'an, t'nan 'a 'wan nu su'we 'a ngala' ti' wan lo'o cha' su'we nu nsu'wi lo chalyuu re ni, cha' ka'an 'a cha' ka nu lyiji 'wan nde loo la ―ndukwin Jesús―. ’Kwi' ngwaña'an, t'nan 'a 'wan nu lye 'a xtyi lyo'o wan 'in ta'a nten wan; chun' ndi'in la lo'o wan xi'ya wan cha' lye 'a ka xi'in ti' wan bra kan' ―ndukwin Jesús―.
42006026	’Kwi' ngwaña'an, t'nan 'a 'wan bra nu su'we 'a chkwi' nchga nten 'wan. Kwi' ngwaña'an y'ni ayman 'wan nu yu'wi s'ni, cha' su'we 'a ykwi' nten 'in ne' nu ykwi' cha' kwiñi 'in Ndiose lo'o ne'; mdiya 'a ti' ne' cha' kwiñi kan'. Ngwaña'an ngwa'u Jesús 'in nchga nten nu ngi'ni xa'an cha' 'in yu.
42006027	Ti nchkwi' la Jesús bra kan': ―Nde lka cha' nu chkwiǐn' lo'o wan nu xlyaa wan kunan su'we wan cha' nu nchkwiǐn'. Su'we ti xu'wi tiye wan ña'an wan 'in nten nu nxuun lo'o wan, su'we ti xu'wi tiye wan lo'o nten nu ti'í ti' 'wan.
42006028	Kwi' ngwaña'an, su'we ti jñan wan cha' su'we 'in Ndiose cha' 'in nten nu nsu'wa ki'ya 'wan, lo'o chkwi' wan lo'o Ndiose cha' 'in nten nu nchkwi' cha' kuxi lo'o wan.
42006029	Bra nu jwi'in ne' ndukun' ke wan, bra kan' xitukwi wan ta wan xka la'a ska' wan cha' jwi'in ne' ndukun' 'wan xiya' bra kan'. Bra nu kulaa ska nten te' tnun tu'wa nu nchku' wan, bra kan' ta wan chabiya' 'in ne' cha' lo'o xkan' wan kwi'ya ne' tsaa ne'.
42006030	Ta wan 'in nten nchga nan nu jñan ne' 'wan; bra nu xñi ne' ska nan 'wan, ja jñan 'a wan 'in ran xiya'.
42006031	Ndi'in cha' ku'ni wan cha' su'we lo'o nten, si nchka ti' wan cha' su'we ti ku'ni nten lo'o wan.
42006032	’Jlyo tiǎn' cha' su'we nka tiye wan ña'an wan 'in wa lka ti nten nu su'we ti nka tiye ña'an 'wan; lo'o nten kuxi, wa jlyo ti' ne' ku'ni ne' sa ña'an ngi'ni wan. Lo'o ni, Ndiose nchka ti' cha' ña'an su'we wan 'in nchga nten, si'i lo'o ta'a su'we nsu'wi ti wan.
42006033	Kwi' ngwaña'an, ngi'ni wan cha' su'we lo'o nten nu wa y'ni ska cha' su'we lo'o wan; lo'o nten kuxi, wa jlyo ti' ne' ku'ni ne' sa ña'an ngi'ni wan. Ndiose nchka ti' cha' ku'ni wan cha' su'we lo'o nchga nten, si'i lo'o ta'a su'we nsu'wi ti wan.
42006034	Nda wan ska nan jñan nten nu ndaya' ti 'wan, ngwaña'an ngi'ni wan. ¿Ta su'we 'a ngi'ni wan, xke' ti' wan bra kan' a? Lo'o nten kuxi, kwi' ngwaña'an ngi'ni ne' lo'o ta'a ne', si taya' ska ta'a ne' 'in ne'.
42006035	Kan' cha' 'wan ni, su'we ti xu'wi tiye wan ña'an wan 'in ta'a kusuun wan, ku'ni wan cha' su'we lo'o ne' kan'. Ta wan nan jñan ne', ja kuwe ti' wan si tya ne' xu'we 'wan, si ja tya ne' 'wan. Tlyu 'a cha' su'we kaja 'wan nde se'en ndi'in Ndiose si su'we nka tiye wan ña'an wan 'in nchga nten, cha' ngwaña'an ngi'ni nten nu lka sñi' Ndiose. Lo'o Ndiose, nchka t'nan 'a ti' Ni 'in nten, ni siya xa'an tiye ne', ni siya ja ndya 'a ne' xu'we 'in Ni;
42006036	kan' cha' chka t'nan ti' wan 'in nten sikwa, sa ña'an nu nchka t'nan ti' Ndiose Stian 'ñaan.
42006037	’Ja chkwi' wan 'in cha' kuxi nu ngi'ni ta'a nten wan, cha' bra kan' ja ndi'in cha' chkwi' Ndiose 'in cha' kuxi nu ngi'ni wan. Ja ta wan nu ti'í 'in ta'a nten wan, cha' bra kan' ja ndi'in cha' ta Ndiose nu ti'í 'wan. Ku'ni wan cha' tlyu ti' 'in ta'a nten wan, cha' bra kan' ku'ni Ndiose cha' tlyu ti' 'wan.
42006038	Ta wan cha' su'we 'in ta'a nten wan, cha' ngwaña'an ta Ndiose cha' su'we 'wan; su'we 'a msa'an biya' cha' su'we nu su'wa Ndiose ni' kasiya 'wan bra kan'. Sa ña'an lka ska biya' mlya nu lye 'a msa'an, nu tsaa 'a nsu'wi nan ni', cha' wa nskwin ne' 'in ran cha' ki'ya ti'in la nan kan'; ndukwa 'a tu'wa biya' kan', ngwaña'an lka cha' su'we nu su'wa Ndiose ni' kasiya 'wan. Sa ña'an nu ngi'ni wan lo'o ta'a nten wan, ngwaña'an ku'ni Ndiose lo'o wan.
42006039	Nde lka xka cha' tiya nu ngwa'u Jesús 'in ne' bra kan': ―Ska yu kwityiin' ni, ¿ta ka kwa'u yu tuwiin 'in ta'a kwityiin' yu a? Ja ka 'in yu. Kuxi 'a ka 'in yu bra kan'; su'wa ti tiyuu ta'a tyukwaa yu ska loo kwa'an bra kan', cha' ja ska yu kan' ña'an yu tuwiin se'en ndyaa yu.
42006040	Ska yu kune' nu tka ngi'ni xa'an ti, ja ka tyijin lyo yu 'in mstru 'in yu; chin' ti cha' jlyo ti' yu. Xa wa mdyii y'ni xa'an yu, kan' nu su'wa ti nchka 'in yu lo'o mstru 'in yu bra kan'.
42006041	’¿Ni cha' ndla 'a nchkwi' wan 'in ska cha' kuxi nu y'ni xka la nten ta'a wan a?, ña'an ti' ska kata yuu nu yten kiloo yu. Lo'o kan' ja nduwe 'a ti' wan cha' tlyu 'a cha' kuxi nu ngi'ni ykwi' wan, ña'an ti' ska si yka nu ndukun' ña'aan kiloo wan.
42006042	¿Ni cha' lka tnun 'a tiye wan cha' chkwi' wan lo'o ta'a nten wan a?: “Taa chabiya' kuloǔn yuu nu nsu'wi kiloo” nchkwin wan 'in ne', lo'o kan' ja ña'an wan mti tnun nu nsu'wi kiloo ykwi' wan. ¡Nan kwiñi 'a wan! Kulo ndukwa la ndi'in cha' kulo wan mti tnun nu nsu'wi kiloo ykwi' wan, bra kan' ka ña'an su'we wan cha' kulo wan kata yuu nu nsu'wi kiloo ta'a nten wan.
42006043	’Ska yka kwiñii ni, ta ran ska nan nu kunanjo'o 'ñaan. Lo'o ska yka nu kuxi, ja ta 'a ran ska nan nu ka kuan.
42006044	Nchga yka nsu'wi lyo ne' 'in ran xa wa na'an ne' nan nu ndyo'o loo ran. Ja xtun ne' nan nu xi nchku 'in kiche' yka; kwi' ngwaña'an, ja xtun ne' si'yu chi kutun 'in kiche' stya'.
42006045	Nchga nten nu su'we tiye, su'we 'a nchkwi' ne' kan'; lo'o nchga nten nu kuxi tiye, kuxi ti nchkwi' ne' kan' bra kan'. Sa ña'an cha' nu nsu'wi ni' kasiya 'in skaa nten, ngwaña'an nchkwi' ne'.
42006046	Ti ngwa'u la Jesús xka cha' tiya 'in ne' bra kan': ―¿Ni cha' nchkwi' 'a wan 'ñaǎn cha' X'nan wan lkaǎn a? Lo'o ja ndukwa wan cha' nu nchkwiǐn' lo'o wan ―ndukwin Jesús―.
42006047	Chkwiǐn' ska cha' tiya lo'o wan ni, sa ña'an lka nten nu ndijyan se'en ndi'iǐn cha' kunan ne' cha' nchkwiǐn', lo'o kan' ndukwa ne' cha' kan'.
42006048	Sa ña'an lka ska yu ki'yu nu mñan na'an 'in yu, ngwaña'an lka nten kan'. Su'we 'a msu'wa yu ki'yu kan' kee kiya' na'an 'in yu, cha' chun' kee siya' ti ndukwa kiya' na'an kan'. Bra kan' lye 'a ngwi'ya tyoo, lo'o tlyaa 'a tyi'a yuu mdijin kiya' na'an kan'; wa lyu'wa ti na'an kan', lo'o ja ngwa 'in tyi'a yuu kan' xlyuu 'in ran, cha' tsaa 'a nduun kiya' ran chun' kee kan'.
42006049	Lo'o ndiya xka la nten nu nnan cha' nu nchkwiǐn' lo'o, lo'o ja ndukwa 'a ne' cha' kan'. Sa ña'an lka xka yu ki'yu nu mñan na'an 'in yu lo ysiin ti, ngwaña'an lka nten kan'. Ja ki'ñi yu'wi kiya' na'an 'in yu ki'yu kan'. Kan' ngwi'ya tyoo tlyaa, mdijin tyi'a yuu kiya' na'an kan'. Bra kan' mdyii ran ngu'wa ran lo tyi'a yuu kan'.
42007001	Bra wa mdyii ykwi' Jesús lo'o nten kan', bra kan' mdo'o yu ndyaa yu nde kichen Capernaum.
42007002	La kan' ndi'in ska capitán nu lka ndloo 'in sndaru 'in ne' romano, ne' xka la'a tsu' tujo'o lka ne' kan'. Mdiya ska msu 'in yu nu ndiya 'a ti' yu 'in. Lo'o ni, ti'í 'a msu kan', wa kaja ti yu.
42007003	Xa wa ynan capitán kan' ka'an 'a cha' nu nchkwi' nten cha' 'in Jesús, bra kan' ykwi' yu lo'o chin' yu kula kichen kan', cha' tsaa ne' chkwi' ne' lo'o Jesús cha' kan yu ku'ni yu jo'ó 'in msu nu ti'í kan' 'in yu.
42007004	Mdo'o ne' ndyaa ne' bra kan'. Bra nu mdiya ne' kan' se'en ndi'in Jesús, bra kan' mdyisnan ne' ykwi' ne' lo'o yu cha' 'in capitán kan'. ―Su'we 'a nten lka capitán kan' ―ndukwin ne' 'in Jesús―. Yu nu nsu'wi lyo 'a 'wa lka yu kan', kan' cha' su'we 'a si ku'nii jo'ó 'in msu nu ti'í kan' 'in yu ―ndukwin ne'―.
42007005	Wa ndya'an 'a ti' ba cha' ndi'in yu kula kan' kichen tyi ba. Ti ykwi' ti yu mda yu tñi cha' tya' laa 'wa kichen tyi bare ―ndukwin ne'.
42007006	Bra kan' ndyaa Jesús lo'o ne' kan'. Ti ji kala ne' lo'o Jesús se'en ndukwa na'an 'in capitán kan', bra kan' msu'wa capitán 'in xka ta ta'a su'we yu cha' tsaa ne' tyukwa ta'a ne' lo'o Jesús tuwiin se'en ndijyan yu: ―Nde ña'an nchkwi' capitán kan' ―ndukwin ne' 'in Jesús bra kan'―: “Ja kuwe tii' lye 'aa, yu kula” ndukwin, “ja n'ni cha' kan wan na'an tyiǐn” ndukwin capitán.
42007007	“Kan' cha' ja lo'oǔn nda'aǎn bra nu yaa ne' yaa ti'in ne' 'iin tsan” ndukwin. “Sa kan' ti tñan nchka tiǎn', si kuloo tñan, chkaa msu 'ñaǎn kwa ña'an ti.” Ngwaña'an ndukwin capitán kan', cha' chkwi' ba lo'oo ―ndukwin ne'―.
42007008	Lo'o ndukwin yu cha' re 'wa: “Lo'o na' ni” ndukwin yu, “ndiya xka nu ndlo tñan 'ñaǎn; lo'o na' ndloǔn tñan 'in sndaru nu ndi'in 'ñaǎn” ndukwin. “Tsaa ne' lo kichen 'ñaǎn, si kuloǔn tñan 'in ne' cha' tsaa ne'; kan ne' se'en ndi'iǐn, si si'yaǎn 'in ne' cha' kan ne'; bra ti ku'ni msu 'ñaǎn ya ña'an ti tñan nu kuloǔn 'in yu” ndukwin capitán kan'. “Kan' cha' ni, jlyo tiǎn' cha' ka 'iin kuloo tñan cha' chkaa yu ti'í kan' 'ñaǎn.” Sa kan' ti cha' nchka ti' capitán chkwi' lo'oo ―ndukwin ne' ta'a su'we capitán kan' 'in Jesús.
42007009	Bra wa ynan Jesús cha' nu ykwi' ne' lo'o, nduwe 'a ti' yu. Bra kan' mxitukwi Jesús se'en ndijyan tuwiin, ykwi' yu lo'o nten nu nda'an lo'o yu: ―Chañi cha' nu nchkwiǐn' lo'o wan ni ―ndukwin Jesús―, cha' ja ya ña'aǎn 'in ska nten nu su'we 'a ndyaa ña'an ti' 'in Ndiose sa ña'an nu ndyaa ña'an ti' capitán kan'. Tyukwi ña'aan nasiyun Israel re, ja nsu'wi nten nu ndyaa ña'an ti' 'ñaǎn ngwaña'an ―ndukwin Jesús 'in ne'.
42007010	Lo'o kan' mxitukwi ta'a su'we nsu'wi capitán kan', ndyaa ne' se'en ndukwa na'an tyi yu kula kan'. Bra kan' na'an ne' cha' wa nchkaa msu nu ti'í kan'.
42007011	Chun' ndi'in la ndyaa Jesús nde ska kichen se'en naan Naín; ndyaa ne' nu ngi'ni xa'an cha' 'in yu lo'o yu, lo'o ka'an 'a nten ndyaa lo'o.
42007012	Wa ndiya ne' tu'wa kichen kan', bra kan' na'an ne' cha' ndyaa lo'o ne' kichen kan' 'in ska ayman cha' wa katsi'. Sñi' ska nu kuna'an ti'i lka ayman kan'; wa nganun nu kuna'an kan' xka ti cha' ngujwi sñi', cha' ska ti sñi' ki'yu nsu'wi nu kuna'an kan', lo'o wa ngujwi yu ni. Tyun 'a ne' kichen kan' mda'an ne' lo'o.
42007013	Bra nu na'an Jesús nu nka X'naan 'in ayman kan', ngwa t'nan 'a ti' yu 'in nu kuna'an ti'i jya'an ayman kan'. Bra kan' ykwi' yu lo'o: ―Ja kunaan ―ndukwin yu.
42007014	Bra kan' yaa Jesús se'en ndi'in ne' kan', mstya ya' yu chun' ka' se'en nsu'wi ayman. Bra kan' yaa tuun ne' nu ndi'ya 'in ayman kan', ykwi' Jesús lo'o ayman kan': ―Yu kune' ―ndukwin―, ¡tukwii lyaa!
42007015	Bra ti mdyitukwa ayman kan', mdyisnan yu ykwi' yu lo'o ne' bra kan'. Xiya' ndya Jesús 'in yu kune' kan' 'in jya'an yu bra kan'.
42007016	Yuwe 'a ti' nchga nten la kan', cha' na'an ne' 'in yu nu ngujwi kan'. Bra kan' mdyisnan ne' y'ni tnun ne' 'in Ndiose. ―Tnun 'a cha' ndi'in 'in yu nu wa mdiyan se'en ndi'ian ni ―ndukwin ne'―, kan' lka nu nchkwi' nchga cha' 'in Ndiose lo'oan. Ngwaña'an ndukwin ne' bra kan'. Lo'o xka cha' ykwi' ne': ―Wa mdiyan Ndiose ni, cha' taya' Ni 'in nten 'in Ni ―ndukwin ne'.
42007017	Wa lye 'a nganen nchga cha' tnun nu y'ni Jesús nde nchga kichen lo yuu 'in Judea; ngwaña'an tyun kichen nu ndi'in tijyu' la nganen cha' kan'.
42007018	Wa ynan Xuwa sa ña'an cha' nu ngwa nde kwa, cha' yu kune' nu nda'an lo'o Xuwa, kan' lka nu ytsa' 'in yu.
42007019	Bra kan' msi'ya Xuwa 'in tukwa yu kune' ta'a nda'an yu kan'. Ngulo yu tñan 'in ne' cha' tsaa kunicha' ne' 'in Jesús si chañi cha' ykwi' yu lka yu Krixtu, nten nu tnun nchka nu wa su'wa ti Ndiose cha' kan lo chalyuu; o ta ti ndi'in cha' kata la chin' ne' sa ña'an bra nu kan xka nten nu tnun la cha' ndi'in 'in.
42007020	Bra kan' ndyaa nten 'in Xuwa se'en ndi'in Jesús, cha' chkwi' ne' lo'o yu: ―Wa ngulo Xuwa nu ndukwatya 'in nten tñan 'wa cha' ndijyan ba ―ndukwin ne'―, cha' kunicha' ba 'iin: ¿Ta chañi cha' ti kwi' Krixtu lka nu'win a? ¿Ta nu'win lka nten nu tnun nchka nu wa su'wa ti Ndiose cha' kan lo chalyuu re a? ¿O ta ti ndi'in cha' kata la ba 'in xka nten nu tnun la cha' ndi'in 'in a? Nchka ti' ba cha' kaja cha' nu ñi 'wa.
42007021	Bra nu ndi'in ne' kan' se'en ndi'in Jesús, bra kan' y'ni Jesús jo'ó 'in tyun ne' ti'í. Mdiya ne' nu wa s'ni msñi kicha 'in, lo'o mdiya nu sa ndijin ti kicha 'in, lo'o nu msñi kwi'in kuxi 'in; bra ti nchkaa ne' kan'. Lo'o ne' kwityiin', y'ni Jesús cha' ngalaa kiloo ne'.
42007022	Kan' cha' mxkwen Jesús 'in ne' kan' bra kan': ―Yaa lya wan katsa' wan 'in Xuwa kwa nchga cha' nu wa na'an wan se'en ndi'iǐn, nchga cha' nu wa ynan wan nde re. Katsa' wan 'in yu cha' xiya' ngalaa kiloo tyun nten nu ngwa kwityiin'; bra kan' su'we 'a nda'an ne' nu ti'í kiya'; kwi' ngwaña'an, wa luwi kuna' ne' nu ngutsu' kuna'; lo'o ni, wa nnan su'we ne' nu ngwa ku'un tunskan; lo'o nten nu wa ngujwi, ndyu'u ne' xiya'; lo'o ne' ti'i ni, nnan ne' cha' su'we nu nchkwiǐn' lo'o ne' sa ña'an ndlaa Ndiose 'in nten 'in nchga cha' kuxi. Ngwaña'an nchkwin wan 'in Xuwa kan'.
42007023	Si nu ja ka jyu'u ti' wan ña'an wan 'ñaǎn, ka su'we kasiya 'wan bra kan' ―ndukwin Jesús 'in ne'.
42007024	Bra kan' mxitukwi ne' ndyaa ne', nten nu wa mnin Xuwa 'in cha' yan kan'. Bra kan' mdyisnan Jesús ykwi' cha' 'in Xuwa kan' lo'o nten nu nganun se'en ndi'in. ―¿Sa ña'an nan nxke' ti' wan a? Wa yaa na'an wan 'in Xuwa kan' nu ngwa xkan' nde ni' kixin' se'en ja ndi'in nten ―ndukwin Jesús―. ¿Nxke' ti' wan cha' tukwa cha' nka tiye yu bra nu nchkwi' yu lo'o nten a? Wa jlyo ti' wan cha' nchkii yka kii bra nu nchka kwi'in, nchkii ta'a tyukwaa la'a. ¿Ta ngwaña'an mske' ti' wan xa nu na'an wan 'in yu a?
42007025	¿Sa ña'an nan mske' ti' wan bra nu na'an wan 'in yu kan' sikwa a? ¿Ta su'we 'a ste' yu bra nu na'an wan 'in yu la kan' a? Wa jlyo ti' wan cha' si'i ni' kixin' ndi'in nten nu su'we 'a ste', si'i ni' kixin' ndi'in nten nu nsu'wi 'a tñi 'in ne' cha' kwiji ne' kwa ña'an ti; na'an tyi ne' kuliya' nu lka ree, la kan' ndi'in ne' kan'.
42007026	Ja chan mgii ti' wan cha' lka Xuwa kan' ska nten nu nchkwi' cha' 'in Ndiose lo'o nten. Chañi cha' lka yu ngwaña'an, lo'o ni, tlyu la tñan mjwi 'in yu.
42007027	Nde lka cha' nu ndukwa lo kityi kula cha' 'in tñan nu nsu'wi 'in Xuwa kan': Kuloǔn tñan 'in ska msu 'ñaǎn cha' tsaa yu nde loo la 'iin se'en tsaa, cha' tsaa yu slaa lya yu tuwiin se'en nu tsaa ykwii', ndukwin Ndiose 'in Krixtu.
42007028	Ti nchkwi' la Jesús lo'o ne' bra kan': ―Cha' nu ñi nchkwiǐn' lo'o wan cha' 'in Xuwa nu ndukwatya 'in nten, cha' ja ya xu'wi ska nten chalyuu nu tnun la tñan nchka 'in, sa ña'an tñan nu lka Xuwa kan'. Bra kan' wa ndijyaǎn cha' kaǎn ndloo ni' kasiya 'in nten. Lo'o ni, nchga nten nu tsaa ña'an ti' 'ñaǎn, tnun la cha' nchka 'in ne' kan' ke Xuwa, ni siya ti'i ti ne', ni siya kune' ti ne' ―ndukwin Jesús.
42007029	Bra kan' nten nu wa yaa se'en ndi'in Xuwa cha' tukwatya yu 'in ne' ti ngwa xkan' la, bra wa ynan ne' cha' nu ykwi' Jesús lo'o ne', bra kan' y'ni tnun nchga ne' kan' 'in Ndiose, lo'o ne' kuxi nu ndlo tñi 'in nten cha' 'in ne' xka la'a tsu', lo'o xka ta nten.
42007030	Kwi ngwaña'an, ne' fariseo lo'o mstru nu ndu'u cha' jo'o nu ja xlyaa cha' tukwatya Xuwa 'in ne' nu ngwa bra kan', ja ngwi'ya ne' kwenta 'in tñan nu ngi'ni Ndiose cha' nu ndaya' Ni 'in nten. Bra kan' xiya' ykwi' Jesús lo'o ne':
42007031	―Ja su'we sa ña'an nu ngi'ni nten chalyuu ni ―ndukwin―.
42007032	Sa ña'an ngi'ni nu xuwe nu ndi'in jya ti jlu'we kichen, ngwaña'an ngi'ni nten chalyuu ni. Nchka ndaja ti' nu xuwe ña'an 'in ta'a ndi'in jya ne', cha' ja nchka 'a ti' ta'a ne' tyi'in jya ne' lo'o ne'. Bra kan' nxi'ya nu xuwe 'in ta'a ndi'in jya: “¿Ni cha' lka ja xlyaa wan kula kiya' wan a? Nan ngala ba chin' jiin lo'o kuwi kii cha' 'wan” ndukwin nu xuwe 'in ta'a. “¿Ni cha' lka ja xlyaa wan ka xi'in ti' wan lo'o ba a? Nan ngala ba jiin xi'in, nan nganan ba ndi'in ba” ndukwin nu xuwe 'in ta'a ndi'in jya. Lo'o 'wan ―ndukwin Jesús―, ti kwi' ngwaña'an ngi'ni wan, 'wan nu lka wan nten chalyuu ni; xkwi' cha' ndaja ti' wan 'in ta'a nten wan se'en ndi'in wan, cha' ja su'we nka tiye wan siya' ti ña'an wan 'in ta'a nten wan.
42007033	Nde ndlyuu ti nchkwi' wan ―ndukwin Jesús 'in ne'―. Bra nu yan Xuwa nu ndukwatya 'in nten chalyuu, ja yku yu lo'o wan, ja yi'o yu xalyu lo'o wan; bra kan' ndukwin wan cha' nsu'wi kwi'in xa'an 'in yu ―ndukwin Jesús 'in ne'―.
42007034	Chun' ndi'in la msu'wa Ndiose 'ñaǎn ndijyaǎn cha' kaǎn nten; su'wa ti nchkuǔn lo'o wan bra kan', su'wa ti ndi'iǐn lo'o wan na'an tyi wan. Kan' cha' nchkwi' wan 'ñaǎn: “Ña'aan sa ña'an nu ngi'ni yu kwa ni” ndukwin wan 'in ta'a wan, “xkwi' nan nchku ti yu kwa nchka ti' yu, xkwi' nan ku'wi ti yu nda'an yu. Ja su'we yu kwa cha' lka yu ta'a su'we nsu'wi ne' kuxi nu ndlo tñi 'ñaan, lo'o xka ta ne' kuxi kan' lka ta'a su'we nsu'wi yu” ndukwin wan 'ñaǎn.
42007035	Ndukwin wan cha' ja su'we cha' nu nchkwiǐn'; kan' cha' nde loo la ka biya' ti' wan cha' nu chañi 'a lka cha' nu nchkwi' nten 'ñaǎn, cha' nu tñan 'in Ndiose ndijyaǎn.
42007036	Mdiya ska yu fariseo nu ykwi' lo'o Jesús cha' tsaa ku tlyaa lo'o yu na'an tyi yu. Lo'o ne' fariseo kan' ni, kti 'a ngi'ni ne', mske' ti' ne'. Bra kan' yaa Jesús se'en ndukwa na'an tyi yu, yaa tukwa yu tu'wa msaa.
42007037	Ti kwi' kichen kan' mdi'in ska nu kuna'an nu ka'an 'a ki'yu nsu'wi 'in. Bra nu ngwa biya' ti' nu kuna'an kan', cha' wa mdiyan Jesús ku tlyaa se'en ndi'in yu fariseo kan', bra kan' cha' 'in ti nu kuna'an kan' yaa se'en ndi'in Jesús; mdiyan lo'o ska te'én lyu' ti sete nu xi 'a tyi'i.
42007038	Yaa tukwa nu kuna'an kan' lyuu kwi' se'en ti se'en ndukwa kiya' Jesús bra kan'. Nganan 'a nu kuna'an kan', ngalu tyi'a kiloo chun' kiya' Jesús; bra kan' msuwe' kichan' ke kiya' yu cha' xtyi kiya' yu. Ykwicha' nu kuna'an kan' kiya' Jesús bra kan', mdyii sete xi kan' mslu chun' kiya' yu.
42007039	Lo'o yu fariseo nu wa ykwi' lo'o Jesús cha' tsaa ku tlyaa se'en ndi'in yu, bra wa na'an yu 'in nu kuna'an kan', kan' mda'an cha' tiye yu bra kan': “Ja chañi cha' lka yu re ska nten nu nchkwi' cha' 'in Ndiose lo'o nten. Si kwi' kan' lka yu, bra kan' ja chan ki'ya yu kwenta sa ña'an lka nu kuna'an nu nxtya ya' chun' kiya' yu ni; ka biya' ti' yu cha' ska nu kuna'an nu chen 'a ña'an ngi'ni ndi'in lo chalyuu lka nu kuna'an kwa.”
42007040	Bra kan' mdyisnan Jesús ykwi' yu lo'o yu fariseo kan': ―Simón, ndiya ska cha' nu chkwiǐn' lo'oo ―ndukwin Jesús 'in yu. ―Katsaa' lyaa 'ñaǎn, yu kula ―ndukwin yu fariseo 'in yu bra kan'.
42007041	―Mdiya tukwa nten nu ndukwi tne', cha' mjñi' ne' tñi 'in ska yu kuliya' ―ndukwin Jesús 'in yu fariseo kan'―. Ska yu ndukwi yu ka'an 'a tñi 'in yu kuliya' kan', xka yu ndukwi yu chin' la 'in yu kan'.
42007042	Ta'a tyukwaa yu ja ngwa 'in yu tya yu tñi 'in yu kuliya' kan' bra kan'. Kan' cha' nchka t'nan ti' yu kuliya' kan' 'in ta'a tyukwaa yu kan'; y'ni tyii yu kwenta 'in yu kan' ngwaña'an ti. Katsaa' lyaa 'ñaǎn sikwa ―ndukwin Jesús 'in yu fariseo kan'―, ¿ti ka lka nu su'we la nka tiye ña'an 'in yu kuliya' kan' a? ¿Si ska yu, o ta xka yu a?
42007043	Bra kan' mxkwen Simón 'in Jesús: ―Nu ndukwi ka'an la, kan' lka; chun' lye la y'ni nu kuliya' kan' cha' tlyu ti' 'in. Ngwaña'an lka kan' ―ndukwin Simón. ―Chañi cha' nchkwii' ―ndukwin Jesús bra kan'.
42007044	Na'an 'a Jesús se'en ndi'in nu kuna'an kan', bra kan' xiya' ykwi' yu lo'o Simón kan': ―Ki'yaa chin' kwenta sa ña'an nu ngi'ni nu kuna'an re ―ndukwin―. Bra nu mdiyaǎn ni' ña'an re tsan, nu'win ja mdaa tyi'a katen kiyaǎn'; lo'o ni, wa mjya'an nu kuna'an re kiyaǎn' lo'o tyi'a kiloo, wa mxtyi nu kuna'an re kiyaǎn' lo'o kichan' ke ti.
42007045	Kwi' ngwaña'an, nu'win ja ykwichaa' 'ñaǎn bra nu mdiyaǎn ni' ña'an re; lo'o nu kuna'an re, ti bra mdiyaǎn ni' ña'an re, ja ya tyii chkwicha' kiyaǎn'.
42007046	Ngwaña'an ja msluu sete keěn tsan; lo'o ni, wa mslu nu kuna'an re sete xi chun' kiyaǎn'.
42007047	Nde lka cha' nu katsaǎn' 'iin ni, cha' su'we la nchka t'nan ti' nu kuna'an re 'ñaǎn, kan' cha' ka biya' tii' cha' wa y'ni tyii Ndiose ki'ya nu ndukwi, ni siya ka'an 'a ki'ya mdi'in 'in tloo Ndiose. Lo'o nten nu ja ndi'in lye ki'ya 'in cha' ku'ni tyii Ndiose 'in ran, chin' la cha' nduwe ti' ne' kan' ña'an ne' 'in Ndiose ―ndukwin Jesús 'in Simón.
42007048	Bra kan' ykwi' Jesús lo'o nu kuna'an kan': ―Wa y'ni tyii Ndiose nchga ki'ya nu mdi'in 'iin ―ndukwin.
42007049	Bra kan' nten nu su'wa ti mdiyan lo'o Jesús cha' ku tlyaa ne' se'en ndi'in Simón, mdyisnan ne' kan' ykwi' ne' lo'o ta'a ne': ―¿Ti ka nu lka yu ki'yu re a? ¿La nde mjwi chabiya' 'in yu cha' ku'ni tyii yu ki'ya nu ndi'in 'in nten a? ―ndukwin ne'.
42007050	Lo'o ykwi' Jesús lo'o nu kuna'an kan' bra kan': ―Wa mdyii cha' kuxi nu ndi'in 'iin chun' ndyaa ña'an tii' 'ñaǎn. Tiin ti tyi'in ni' kasiya 'iin, tyaa lyaa ni.
42008001	Chun' ndi'in la, mdo'o Jesús ndyaa yu tyun kichen, lo'o kichen tnun, lo'o kichen xuwe ti. Ykwi' 'a yu cha' su'we 'in Ndiose lo'o ne' kichen kan'; ykwi' yu cha' wa ndijyan Ndiose cha' ka Ni ndloo ni' kasiya 'in nten. Su'wa mda'an Jesús lo'o tii tyukwa ne' nu ngi'ni xa'an cha' 'in yu.
42008002	Lo'o tyun ne' kuna'an ndyaa lo'o ne' kan'; ti'í 'a ngwa ne' kuna'an kan' nu ngwa s'ni la, bra kan' y'ni Jesús cha' nchkaa ne', lo'o wa ngulo yu kwi'in kuxi nu nsu'wi 'in ne' kan'. Nda'an ska nu kuna'an nu naan Liya Magdalena lo'o ne', wa mdo'o kati loo kwi'in kuxi 'in.
42008003	Lo'o kan' Xnan naan xka nu nda'an lo'o ne'; kwilyo'o ska yu naan Chuza lka Xnan kan', ska yu nu lka ndloo cha' 'in ree Herodes lka yu Chuza kan'. Ngwaña'an Susana, lo'o ti tyun la ne' kuna'an nu ndaya' 'in Jesús lo'o nan nu nsu'wi 'in ne'.
42008004	Bra kan' ka'an 'a nten kichen kan' mdo'o ne' ndyaa na'an ne' 'in Jesús. Bra wa mdyo' ti'in nten ka'an kan' sa tlyu ti, bra kan' ykwi' Jesús lo'o ne'. Nde lka cha' nu ngwa'u yu 'in ne' kan' bra kan':
42008005	―Wa ndyaa ska nten kata mta trigu 'in yu. Katsaǎn' 'wan sa ña'an ngwa bra nu msnen yu mta kan': Ngalu chin' mta kan' tuwiin se'en ndijin nten, ngwo'o sta ne' mta kan' bra kan', lo'o yan kiñi yku 'in ran.
42008006	Xka ta mta kan' ngalu se'en nu chin' 'a yuu nskwa chun' kee. Bra nu mtsu mta kan', ja ngwa kaluu su'we kala kan', chun' ja ki'ñi yaa suun ran; mdyii kala kan' ngwityi ran bra kan', cha' ja mjwi se'en tsaa suun ran.
42008007	Xka ta mta kan' ngalu se'en mdukwa yka kiche' nu ngwa xkan'; bra kan' bra ti ndyukwa kuten yka kiche' kan' xiya', sa ña'an ya' nu ja mda 'a ran se'en kaluu kala trigu kan' siya' ti.
42008008	Xka ta mta kan' ngalu se'en nu su'we 'a yuu; su'we 'a ngaluu kala kan', ka'an 'a mta mdo'o lo juun ran bra kan'. Se'en nu yta yu ska mlya ti mta trigu, kan' nu su'we 'a mdo'o; sa ya' ska siyentu mlya mta mdo'o bra kan'. Bra wa mdyii ykwi' Jesús cha' kan' lo'o ne', bra kan' kwen 'a ykwi' yu: ―Kunan su'we wan si chañi cha' nchka ti' wan kunan wan cha' su'we nu nchkwiǐn' lo'o wan.
42008009	Bra kan' mnicha' ne' nu ngi'ni xa'an cha' 'in Jesús kan' sa ña'an ndyo'o cha' kan'.
42008010	Mxkwen Jesús 'in ne' bra kan': ―'Wan nu nda'an wan lo'oǔn, ndaya' 'a Ndiose 'wan cha' nchka biya' ti' wan nchga cha' nu yu'wi nchkun' ti nu ngwa s'ni; kan' cha' ka 'wan ka biya' ti' wan sa ña'an kulo Ndiose tñan 'in nten. Xka ta nten ni, xkwi' cha' kutsi' ti nchkwiǐn' lo'o ne' bra nu chkwiǐn' ska cha' tiya lo'o ne', cha' ngwaña'an ja ka biya' ti' ne', ni siya na'an ne' nu ngwa xkan'; ja ska cha' kanun ke ne', ni siya wa ynan ne' nu ngwa xkan'.
42008011	’Nde lka sa ña'an ndyo'o cha' kan' ―ndukwin Jesús 'in ne'―. Sa ña'an lka mta nu wa msnen yu kan', ngwaña'an lka cha' su'we nu nchkwi' Ndiose lo'o nten.
42008012	Sa ña'an lka ska ta mta nu ngalu tuwiin kan', ngwaña'an lka nten nu wa ynan cha' su'we kan' nu ngwa xkan', lo'o kan' bra ti ndijyan kune' xa'an cha' ku'ni tyii cha' su'we nu nsu'wi ni' kasiya 'in ne' kan'; ja ndyu'wi 'a ti' ne' cha' su'we kan' bra kan', ja nchka tyo'o laa ne' kan' 'in cha' kuxi 'in yu bra kan'.
42008013	Sa ña'an lka xka ta mta nu ngalu lo yuu se'en lti ti tu'wa yuu chun' kee kan', ngwaña'an lka nten nu su'we 'a nka tiye ne' bra nu ynan ne' cha' su'we kan' ti kulo. Bra kan' sa ña'an lka kala xuwe kan', cha' ja ki'ñi yaa suun ran lo kee kan', ngwaña'an lka nten kan', cha' chin' ti bra ndalo ne' cha' msñi ne' cha' su'we kan'; bra nu ña'an xka ta nten 'in ne' kan', ndla ti kulaa ya' ne' cha' su'we kan' bra kan'.
42008014	Sa ña'an lka cha' 'in mta nu ngalu laja yka kiche' kan', ngwaña'an lka nten nu wa ynan cha' su'we kan' nu ngwa xkan'; lo'o kan' ndi'in 'a tñan 'in ne', ndi'in 'a tñi 'in ne', lo'o nsu'wi 'a se'en kwiji ne' tñi cha' 'in ti ne'; kan' cha' ja nchka kanun su'we cha' su'we kan' ni' kasiya 'in ne'.
42008015	Sa ña'an lka mta nu ngalu se'en nu su'we 'a yuu kan', ngwaña'an lka nten nu tyukwi ti tiye ne' nnan ne' cha' su'we nu nchkwi' Ndiose lo'o ne'; xlyaa ne' tukwa ne' nchga cha' nu nchkwi' Ndiose lo'o ne'. Ndalo ne' kan' bra kan', ja nda'an chun' ne' cha' wa msñi ne' cha' kan'. Lo'o bra kan' su'we 'a cha' nsu'wi ni' kasiya 'in ne' kan'.
42008016	’Ja tukwin xtya xaa ni' ña'an 'in, cha' tukun' ne' 'in xaa kan' chun' ndi'in la; ti kwi' ti cha', ja xtya ne' ska xaa ska ni' ki'yan ti. Ja ngi'ni ne' ngwaña'an. Nxtya ne' xaa ska se'en nu kwan, cha' xu'wi xaa cha' ka ña'an ne' nchga nan nu ndi'in ni' ña'an kan'.
42008017	Nchga cha' nu nsu'wi nchkun' 'in nten ni, tyija lyo cha' kan' 'in ne' chun' ndi'in la; nchga cha' nu nsu'wi mnan ti ni, tyija cha' kan' 'in ne' chun' ndi'in la, cha' ka biya' tian' cha' kan' bra kan'.
42008018	’Kan' cha' kunan su'we wan sikwa. Nten nu ndyaa ña'an ti' cha' nu ngi'ni xa'an ne' cha' 'in Ndiose ni, ti chkwi' la Ndiose lo'o ne' kan'; lo'o kan', nten nu ja ndyaa ña'an ti' cha' kan', nu ja nchka ti' ku'ni xa'an cha' kan', ku'ni Ndiose cha' ja ka 'in ne' kan' ku'ni xa'an ne' cha' 'in Ndiose siya' ti.
42008019	Bra kan' mdiyan jya'an Jesús, ndijyan lo'o yu ki'yu ta'a yu, mdiyan ne' se'en ndi'in yu bra kan'. Ja ngwa kan ne' kwi' se'en ndi'in yu, cha' ka'an 'a nten ndi'in.
42008020	Kan' cha' ndyaa rsun nde se'en nduun Jesús bra kan': ―Chun' na'an nduun jya'aan lo'o ta'aa. Nchka ti' ne' chkwi' ne' lo'oo ―ndukwin ne' 'in yu.
42008021	Bra kan' mxkwen Jesús 'in ne': ―Nten nu nnan cha' nu nchkwi' Ndiose lo'o ne', lo'o ngi'ni ne' kan' nchga tñan nu ndlo Ni 'in ne', sa ña'an si lka ne' jya'aǎn, sa ña'an si lka ne' ta'aǎn, ngwaña'an lka ne' kan' ―ndukwin Jesús 'in ne'.
42008022	Ngwa ska tsan mdo'o Jesús lo'o ne' nu ngi'ni xa'an cha' 'in yu, ndyaa ne' tu'wa tiyu'. Bra kan' yten ne' ska ni' yka na'an xuwe ti ndyaa ne'. ―Tsaan xka la'a tsu' tiyu' re ―ndukwin Jesús 'in ne'. Ndyaa ne' lo'o Jesús bra kan'.
42008023	Bra nu ti ndi'in ne' ni' yka na'an kan' lo tyi'a, yu'wi 'a sla Jesús; bra ti yija' yu chin'. Bra kan' lye 'a mdyisnan kwi'in mskwa loo tiyu' kan'. Lo'o lye 'a ngatsa kuloo' loo tyi'a tiyu' bra kan', yten tyi'a ni' yka na'an kan', sa wa sten ti yka na'an kan' ni' tyi'a.
42008024	Bra kan' ndyaa mlyo ne' sla Jesús nde se'en nskwa yu laja' yu. Ykwi' ne' lo'o yu bra kan': ―¡Yu kula, yu kula! ―ndukwin ne' 'in yu―, ¡xaa tii'! ¡Wa sten ti yka na'an re ni' tyi'a, kajaan bra kan'! Mdyituun Jesús bra kan', ngulo yu tñan 'in kwi'in lo'o kuloo' kan'. Bra ti ngwa tiin ran bra kan'; ja mskwa 'a kwi'in, ja ngutsa 'a kuloo'.
42008025	Bra kan' ykwi' Jesús lo'o ne' nu ngi'ni xa'an cha' 'in yu: ―¿Ni cha' ja ndyaa ña'an ti' wan 'in Ndiose cha' ka 'in Ni ku'ni Ni ngwaña'an a? ―ndukwin Jesús 'in ne' kan'. Ytsen 'a ne' kan', yuwe 'a ti' ne' ña'an ne' 'in Jesús bra kan'. ―¿Ti ka nu lka yu re a? ―ndukwin ne' 'in ta'a ne'―, cha' ynan kwi'in, ynan kuloo' cha' nu nchkwi' yu ―ndukwin ne' 'in ta'a ngi'ni xa'an ne'.
42008026	La'a tiyu' nde re, lo yuu 'in ne' Galilea lka; bra kan' xka la'a tsu' tiyu', lo yuu 'in ne' Gadara lka kan'. Bra kan' ndyaa ne' ni' yka na'an xuwe ti kan', mdiya ne' lo yuu 'in ne' Gadara bra kan'.
42008027	Bra wa mdo'o ne' ni' yka na'an kan', bra kan' ndyukwa ta'a Jesús lo'o ska yu ki'yu ne' Gadara nu msñi kwi'in xa'an 'in yu. Wa s'ni nsu'wi kwi'in kan' 'in yu; ti bra kan' ja nchku' yu ste' yu, ja ndyi'in yu ni' ña'an. Nda'an yu'wi ti yu, ndya'an yija' yu ni' lyo'oo se'en ndyu'wi ayman.
42008028	Bra wa na'an yu 'in Jesús, bra kan' kwen 'a msi'ya yu, mlyuu yu tloo Jesús. ―¿Nan lka ku'nii lo'oǔn a?, yu kula Jesús ―ndukwin yu ti'í kan'―. Jlyo tiǎn' cha' lkaa Sñi' Ndiose nu lka ndloo la ti. Ku'nii cha' tlyu ti' 'ñaǎn, ja taa nu ti'í 'ñaǎn ―ndukwin yu ti'í kan' 'in Jesús.
42008029	Ngwaña'an ykwi' yu cha' wa ngulo Jesús tñan 'in kwi'in xa'an kan', cha' tyo'o kwi'in kan' 'in yu. Ti ngwa s'ni tyun ya' mxlyuu kwi'in kan' 'in yu; kan' cha' ndi'in nten kwan 'in yu, nchkan' ya' yu, nchkan' kiya' yu lo'o karenan chkwan. Lo'o kan' ja nduwe ti' yu 'in karenan kan', bra ti nsi'yu ku' yu chkwan kan'. Kwi' ngwaña'an, ndya'an lo'o kwi'in xa'an kan' 'in yu, nxnan yu ni' kixin' se'en ja ndi'in nten.
42008030	Bra nu ndyukwa ta'a Jesús lo'o yu ti'í kan', bra kan' mnicha' Jesús 'in yu: ―¿Ni sa ña'an naan nu'win a? ―ndukwin Jesús 'in yu. ―Ka'an 'a loo niǐn ―ndukwin yu ti'í kan' 'in Jesús, cha' ka'an 'a kwi'in xa'an y'ni ti'í 'in yu.
42008031	Ntsen 'a kwi'in xa'an kan' si kulo Jesús tñan 'in ran cha' tyaa ran tuwiin se'en mdo'o ran nde ni' yuu. Kan' cha' y'ni kwi'in cha' mjñan yu ti'í kan' 'in Jesús cha' ja kulo yu tñan cha' tyo'o kwi'in kan'.
42008032	Ti kwi' tsan kan' mda'an ska ta tnun kuwe' si' ki'ya nu ndi'in kwi' se'en ti kan'. Bra kan' mjñan yu ti'í kan' chabiya' 'in Jesús cha' kanun kwi'in xa'an kan' lo'o kuwe'. Mda Jesús chabiya' 'in kwi'in kan' bra kan'.
42008033	Mdo'o kwi'in xa'an kan' 'in yu ti'í kan', msñi ran 'in kuwe' bra kan'. Bra ti msnan nchga kuwe' kan' nde ska loo kwa'an ki'ñi, mdiyuu i' ndyaa i' lo tyi'a tiyu'; ngujwi i' bra kan', cha' yi'o i' tyi'a tiyu' kan'.
42008034	Bra wa na'an ne' cha' kan', ne' nu mda'an lo'o kuwe' kan', msnan ne' ndyaa ne' bra kan'. Ndyaa ne' nde kichen tyi ne', ndyaa ytsa' ne' cha' kan' 'in ta'a kichen tyi ne'; lo'o ytsa' ne' 'in nchga nten nu ndi'in ni' kixin' kwi' se'en ti sa ña'an ngwa cha' kan'.
42008035	Bra kan' mdo'o ne' kichen kan', mdiyan na'an ne' chin' 'in yu kan', nan lka ngwa 'in yu. Bra wa mdiyan ne' se'en ndi'in Jesús, bra kan' na'an ne' 'in yu ki'yu nu yu'wi kwi'in xa'an 'in, cha' wa nchkaa yu; nduku' yu ste' yu, tiin ti ndukwa yu tloo Jesús. Ytsen 'a ne' bra kan'.
42008036	Bra kan' nten nu na'an bra nu ngulo Jesús kwi'in kan' 'in yu, ytsa' ne' kan' 'in ta'a ne' sa ña'an ngwa cha' nchkaa yu kan'.
42008037	Bra kan' lye ykwi' nchga ne' kichen kan' lo'o Jesús cha' tyo'o tsu' yu, cha' ja kanun 'a Jesús lo yuu kan'; ytsen 'a ne' kichen kan'. Kan' cha' mdo'o Jesús ndyaa yu ni' yka na'an xuwe kan'.
42008038	Lo'o yu ki'yu nu tka mdo'o ti kwi'in xa'an 'in, mjñan 'a yu 'in Jesús cha' tsaa yu lo'o Jesús ni' yka na'an bra kan'; lo'o ja mda Jesús chabiya' cha' tsaa yu lo'o.
42008039	―Yaa lyaa na'an tyii ―ndukwin Jesús 'in yu nu wa m'ni kwi'in lo'o kan'―. Katsaa' 'in nchga nten, nchga cha' tnun nu wa y'ni Ndiose lo'oo. Ndyaa yu bra kan', ytsa' yu cha' kan' 'in nchga nten ta'a kichen tyi yu, nchga cha' tnun nu wa y'ni Jesús lo'o yu.
42008040	Bra kan' mxitukwi Jesús ndyaan la'a tiyu' nde re xiya'. Su'we 'a ngwa tiye ne' kichen kan' cha' ngala yu xiya'; su'we 'a ykwi' ne' lo'o yu, cha' ngita 'a ne' 'in yu sa bra nu tyaan yu xiya'.
42008041	Bra wa ngala Jesús, bra kan' bra ti mdiyan ska yu ki'yu nu naan Jairo se'en ndi'in yu; yu kula lka yu kan', nu nduun loo la ni' lyaa lka yu kan'. Mdiyan yu bra kan', mduun xtyin' yu tloo Jesús, lye 'a mjñan yu kan' cha' tlyu ti' 'in Jesús cha' tsaa Jesús na'an tyi yu.
42008042	Ska ti sñi' Jairo nsu'wi, ska nu kuna'an kune' nu nsu'wi tii tyukwa ti yijan. Lo'o ni, ti'í 'a nu lyu' kan', wa kaja ti. Kan' cha' ndyaa Jesús lo'o yu kula kan', lo'o ka'an 'a nten ta'a nda'an yu. Tkan' 'a ndi'in nten tuwiin se'en ndyaa Jesús.
42008043	Laja nten kan' ndyaa ska nu kuna'an nu ti'í 'a. Wa mdyii tii tyukwa yijan ti'í nu kuna'an kan', xkwi' kicha nu ndi'ya tnen nsu'wi 'in nu kuna'an kan'. Wa mdyii tñi 'in nu kuna'an kan' ngwiji, siya' ne' jo'ó, ja ska nten ngwa 'in ku'ni jo'ó 'in nu kuna'an kan'.
42008044	Lo'o ni, yan nu kuna'an kan' nde chun' Jesús, yla' kiya' ste' yu; bra ti msi'yu ku' cha' ngalu tnen kan', bra ti nchkaa nu kuna'an kan'.
42008045	Bra kan' mnicha' Jesús 'in ne' nu mda'an lo'o: ―¿Ti ka nu yla' steěn' a? ―ndukwin. Nchga nten ykwi' cha' ja tukwin yla' ste' Jesús. Kan' cha' lo'o Tyu lo'o xka ta ta'a nda'an yu, mxkwen ne' 'in Jesús bra kan': ―Yu kula ―ndukwin ne'―, nchga chuun' tkan' 'a ndi'in nten. Ni cha' lka nchkwii' sikwa: “¿Ti ka nu yla' steěn' a?”
42008046	Bra kan' xiya' mxkwen Jesús 'in ne' kan': ―Chañi cha' wa yla' ska nten 'ñaǎn ―ndukwin―. Mgii tiǎn' cha' wa mdo'o chin' cha' tiya 'ñaǎn cha' wa y'niǐn jo'ó 'in ska nten.
42008047	Bra kan' jlyo ti' nu kuna'an kan', cha' ngwa biya' ti' Jesús cha' kan', kan' cha' ytsa' 'in yu; nchkwaan ti nu kuna'an kan' ndijyan cha' ytsen 'a. Bra kan' mduun xtyin' nu kuna'an kan' tloo Jesús; tloo nchga nten nu nduun nde kwa ytsa' 'in yu ni cha' lka yla' ste' yu, lo'o wa nchkaa bra ti bra kan'.
42008048	Kan' ykwi' Jesús lo'o nu kuna'an kan': ―Cha' wa ndyaa ña'an tii' cha' ka 'in Ndiose ku'ni cha' tnun, kan' cha' wa nchkaa ni, sñiěn' ―ndukwin Jesús 'in nu kuna'an kan'―. Ja kuwe tii', tyaa lyaa ni.
42008049	Laja nu nchkwi' Jesús, bra kan' mdiyan ska nten nu mdo'o na'an tyi Jairo, yu kula kan' nu ka ndloo la ni' lyaa 'in ne' kan'. Kwi' yu kan' mdiya ytsa' yu 'in Jairo bra kan': ―Wa ngujwi sñii', yu kula ―ndukwin yu―. Ja chkwii' 'a lo'o yu kula kwa cha' kan yu na'an tyii.
42008050	Lo'o wa ynan Jesús cha' nu ykwi' yu lo'o yu kula kan'. ―Ja kutseen ―ndukwin Jesús―, ska ti si tsaa ña'an tii' cha' ka 'in Ndiose, bra kan' ka su'we sñii' ―ndukwin Jesús 'in Jairo.
42008051	Bra nu ngala ne' na'an tyi Jairo, bra kan' ja mda Jesús chabiya' cha' sten ne' sa tlyu ti lo'o yu ni' ña'an; wa lka ti nten sten lo'o yu ni' ña'an, ndukwin yu. ―Tyu, lo'o Santiago, lo'o Xuwa, lo'o sti lo'o jya'an ti nu lyu' kwa sten ne' ni' ña'an re lo'oǔn ―ndukwin yu.
42008052	Nganan 'a xka ta nten nu ndi'in chun' na'an kan', cha' wa ngujwi nu kuna'an lyu' kan'. Bra kan' ykwi' Jesús lo'o ne' kan': ―Ja kunan wan ―ndukwin―. Si'i nan ngujwi nu lyu' re, nan laja' ti re ―ndukwin Jesús 'in ne'.
42008053	Mstyi lyo'o ne' 'in Jesús bra kan', cha' jlyo ti' ne' cha' chañi cha' wa ngujwi nu lyu' kan'.
42008054	Bra kan' yten Jesús ni' ña'an, msñi yu ya' nu lyu' kan', lo'o kwen 'a ykwi' yu lo'o nu lyu' bra kan': ―Tukwii lyaa, sñiěn' ―ndukwin yu.
42008055	Bra kan' xiya' ngala tyi'i ni' kasiya 'in nu kuna'an lyu' kan', bra ti mdyitukwi bra kan'; ngulo Jesús tñan 'in ne' cha' ta ne' nan ku nu lyu' kan' bra kan'.
42008056	Yuwe 'a ti' ne' kula 'in nu lyu' kan'. Lo'o kan' ngulo Jesús tñan 'in ne' cha' ja katsa' ne' 'in xka la nten sa ña'an ngwa cha' kan'.
42009001	Mxo' ti'in Jesús 'in tii tyukwa ne' nu ngi'ni xa'an cha' 'in yu, cha' ta yu chabiya' 'in ne' cha' kulo ne' 'in nchga loo kwi'in kuxi nu msñi 'in nten, lo'o ku'ni ne' jo'ó 'in nchga loo kicha nu nsu'wi 'in nten.
42009002	Ngulo yu tñan 'in tii tyukwa ne' kan', cha' kwa'u ne' cha' su'we 'in Ndiose 'in nten kichen se'en nu tsaa ne', cha' ka Ndiose ndloo ni' kasiya 'in nten; kwi' ngwaña'an ku'ni ne' cha' chkaa ne' ti'í.
42009003	Bra kan' ykwi' Jesús lo'o ne' kan': ―Ja ska nan kwi'ya wan tsaa wan tuwiin ―ndukwin yu 'in ne'―, ja lo'o yka skan 'wan, ja lo'o kwijin 'wan, ja lo'o nan ku wan 'wan, ja lo'o tñi 'wan, ja ska kan' kwi'ya wan tsaa wan ni. Ska ti xkan' wan kwi'ya wan tsaa wan, ja kwi'ya wan xka la loo nan.
42009004	Nchga na'an tyi ne' kichen se'en nu tiya wan ni, kan' kanun wan sa ña'an ya' nu tyo'o wan kichen kan' tyaa wan bra kan'.
42009005	Si ndiya kichen se'en nu ja ndiya ti' ne' cha' nu nchkwi' wan lo'o ne', se'en nu ja nchka ti' ne' cha' kanun wan se'en ndi'in ne', bra ti tyo'o wan tsaa wan xka kichen. Skwin wan kiya' wan cha' kalu yuu nu msñi snan wan bra nu tyo'o wan kichen kan'; chun' cha' kan', ka biya' ti' ne' kichen kan' cha' kuxi 'a tñan nu y'ni ne' lo'o wan bra kan'.
42009006	Mdo'o ne' ndyaa ne' bra kan', mda'an ne' nchga kichen xuwe ti. Bra kan' ngwa'u ne' 'in ne' kichen kan' sa ña'an ndlaa Ndiose 'in nten 'in nu kuxi; lo'o y'ni ne' jo'ó 'in ne' ti'í nu ndi'in nchga kichen kan', lo'o nchkaa ne' ti'í kan' bra kan'.
42009007	Nu ngwa tyempu kan' Herodes naan nu lka gobernador. Wa ynan yu cha' 'in nchga tñan nu y'ni Jesús, lo'o kan', nduwe 'a ti' yu: “¿Ti nten lka Jesús kan' a?” Mdiya tyun nten nu nchkwi' cha' wa ndyu'u ayman Xuwa xiya'.
42009008	Lo'o mdiya nten nu nchkwi' cha' xiya' ndyo'o tukwa ayman Elías nu yu'wi lo chalyuu nu ngwa s'ni, nchkwi' ne' cha' ayman kan' lka Jesús; kwi' ngwaña'an, mdiya nten nu nchkwi' cha' xka ayman nu ykwi' cha' 'in Ndiose lo'o nten nu ngwa s'ni lka Jesús, cha' wa ndyu'u ayman kan' xiya', ndukwin ne'.
42009009	Lo'o ykwi' Herodes bra kan': ―Ykwiǐn' nguloǔn tñan cha' mdijin ku' ne' ke Xuwa. Lo'o Jesús kan' ni, ka'an 'a cha' nganen nchkwi' nten 'in yu, ¿ti ka nu lka yu sikwa a? Bra kan' lye 'a ngwa ti' Herodes cha' ña'an yu 'in ykwi' Jesús.
42009010	Mxitukwi ne' ta'a nda'an Jesús ngala ne' se'en ndi'in yu xiya', bra kan' ytsa' ne' 'in yu nchga tñan nu y'ni ne' kichen se'en yaa ne'. Bra kan' ndyaa lo'o yu 'in ne' nu ngi'ni xa'an cha' 'in yu ska se'en nu ja ndi'in nten, mske' ti' yu, kwi' se'en ti kichen Betsaida.
42009011	Lo'o ngwa biya' ti' xka ta nten kan' nde se'en ndyaa Jesús, bra kan' mdo'o ña'an ne' 'in yu. Mdiyan ne' se'en ndi'in yu, bra kan' nganun ne' cha' kwa'u yu 'in ne' sa ña'an ka cha' nde loo la, bra nu ka Ndiose ndloo ni' kasiya 'in nten. Lo'o mdiyan ne' ti'í cha' ngwa ti' ne' ku'ni yu cha' chkaa ne'.
42009012	Bra nu wa ngwa msiin, bra kan' mdyo' ti'in ne' nu ngi'ni xa'an cha' 'in Jesús se'en ndi'in yu cha' chkwi' ne' lo'o yu: ―Chkwii' lo'o ne' kwa cha' tsaa naan ne' nan ku ne', se'en kaja' ne' tla nde kichen xuwe ti kwa ―ndukwin ne' nu ngi'ni xa'an cha' 'in yu―. Se'en ndi'ian re, ja nsu'wi nan ku ne' siya' ti ―ndukwin ne' kan' 'in Jesús.
42009013	―'Wan, ta wan nan ku nchga nten ka'an kwa ―ndukwin Jesús 'in ne' nu ngi'ni xa'an cha' 'in yu bra kan'. ―Chin' 'a nan nsu'wi 'ware ―ndukwin ne'―. Ki'yu ti jaxlya teje' lo'o tukwa ti kula lo'o 'wa. Ska ti si tsaa naan ba skwa cha' ku nchga ne' re ―ndukwin ne' 'in Jesús bra kan'.
42009014	Ki'yu mi yu ki'yu ti mdi'in kan'. Bra kan' ykwi' Jesús lo'o ne' nu ngi'ni xa'an cha' 'in yu: ―Chkwi' wan lo'o ne' kwa cha' tyan ne' tyukwa ne' kwenta tu'watyii ne' ―ndukwin yu 'in ne'.
42009015	Ngwaña'an y'ni ta'a tii tyukwa ne' kan' lo'o nten ka'an kan', bra ti ndyaa tukwa ne' lyuu.
42009016	Bra kan' nkwan Jesús 'in ki'yu jaxlya teje' kan' lo'o tukwa kula kan'. Nde kwan na'an yu cha' ndyaa yu xu'we 'in Ndiose cha' 'in nan ku ne' kan'. Bra kan' msu'we yu jaxlya lo'o kula kan', mda yu yu'we kan' 'in ta'a nda'an yu cha' kutsaa ne' nan cha' ku nten ka'an kan'.
42009017	Nchga ne' kan' yku ne' jaxlya lo'o kula kan' bra kan', ngula' ti' nchga ne' kan'. Chun' ndi'in la msa'an tii tyukwa xkuwi nsu'wi yu'we jaxlya lo'o kula nu nganun yku ne' kan'.
42009018	Ngwa ska tsan mdi'in Jesús ska ti yu nchkwi' yu lo'o Ndiose. Bra kan' mdiyan ne' nu ngi'ni xa'an cha' 'in yu nde se'en ndi'in yu. Mnicha' Jesús 'in ne' kan' bra kan': ―¿Ti ka nu lkaǎn, nchkwi' ne' a? ―ndukwin Jesús 'in ne' kan'.
42009019	―Ndiya nten nu nchkwi' cha' nu'win lkaa ayman Xuwa nu mdukwatya 'in nten nu ngwa s'ni ―ndukwin ne' 'in yu―, lo'o ndiya nu nchkwi' cha' ayman Elías lkaa, lo'o ndiya xka ta nu nchkwi' cha' nu'win lkaa ska ayman nu ykwi' cha' 'in Ndiose lo'o nten nu ngwa s'ni; s'ni 'a ngujwi yu kan', lo'o ni, ndyu'u yu kan' xiya', nchkwi' ne'.
42009020	―¿Lo'o 'wan a? ―ndukwin Jesús 'in ne' nu ngi'ni xa'an cha' 'in yu bra kan'―, ¿ti ka nu lkaǎn, nxke' ti' wan a? Bra kan' mxkwen Tyu 'in yu: ―Krixtu nu msu'wa Ndiose 'iin cha' ndijyan lo chalyuu, kan' lka nu'win ―ndukwin Tyu 'in yu.
42009021	Lye 'a ykwi' Jesús lo'o ne' nu ngi'ni xa'an cha' 'in yu, cha' ja katsa' ne' cha' kan' 'in nten, cha' Krixtu lka ykwi' yu.
42009022	―Na' nu wa msu'wa Ndiose 'ñaǎn ndijyaǎn cha' kaǎn nten ―ndukwin Jesús―, ndi'in cha' lye 'a ta ne' nu ti'í 'ñaǎn. Ti kwi' ti cha', kulaa ya' ne' wsiya 'ñaǎn; lo'o ne' nu lka ndloo la, lo'o mstru nu ndu'u cha' jo'o, kulaa ya' ne' 'ñaǎn. Ndi'in cha' kujwi ne' 'ñaǎn; lo'o la ta'a snan tsan, bra kan' tyu'uǔn xiya' lo chalyuu. Tyo'oǔn ni' kwaa se'en nu su'wa ne' 'ñaǎn cha' katsiǐn'.
42009023	Chun' ndi'in la, bra kan' ykwi' Jesús lo'o nchga nten: ―Si ndiya wan nu chañi cha' nchka ti' wan tsaa wan lo'oǔn ―ndukwin yu―, ndi'in cha' kulaa ya' wan nchga cha' nu nsu'wi 'a tiye wan, cha' tya'an wan lo'oǔn nchga tsan, ni siya kujwi nten 'wan cha' ndyaa ña'an ti' wan 'ñaǎn.
42009024	Kana' wan chalyuu 'wan si lye la tya'an cha' tiye wan sa ña'an ka su'we la 'wan, ti ykwi' ti wan. Lo'o ni, si xlyaa wan xñi wan cha' 'ñaǎn, ni siya kujwi nten 'wan cha' wa yten wan cha' 'ñaǎn, kaja chalyuu kwi 'wan nde se'en ndi'in Ndiose bra kan'.
42009025	Ja ndyu'wi lyo siya' ti cha' kuliya' nu nsu'wi 'wan, ni siya ña'aan chalyuu kaja 'wan nde re, lo'o kana' cha' 'wan lo'o Ndiose si'ya cha' kan'.
42009026	Si ka jyu'u ti' wan ña'an wan 'ñaǎn, lo'o na', ka jyu'u tiǎn' ña'aǎn 'wan bra kan', na' nu wa msu'wa Ndiose 'ñaǎn ndijyaǎn cha' kaǎn nten. Ja n'ni cha' ni siya wjyu'u ti' wan 'ñaǎn, ni siya wjyu'u ti' wan 'in cha' su'we nu nchkwiǐn' tiǎn. Bra nu kaǎn xiya' chun' ndi'in la cha' kaǎn ndloo la 'in nten, bra kan' ka jyu'u tiǎn' ña'aǎn 'wan. Luwi 'a xaa kaǎn lo'oǔn bra kan' cha' xaa 'in Ndiose Stiǐn lka ran; su'wa ti kaǎn lo'o nchga angajle, angajle nu luwi 'a siya' ti.
42009027	Chañi cha' nu nchkwiǐn' lo'o wan, cha' ndiya nten nu ndi'in lo'oǔn lo chalyuu re ni, nu ja ya kaja ne' ka biya' ti' ne' cha' wa mdyisnan cha' lka Ndiose ndloo lo chalyuu.
42009028	Bra wa mda'a snu' tsan nu ykwi' Jesús cha' kan', bra kan' mchkwen yu ska lo ki'ya cha' chkwi' yu lo'o Ndiose; ndyaa lo'o yu 'in Tyu lo'o Santiago lo'o Xuwa.
42009029	Bra nu mduun Jesús nchkwi' lo'o Ndiose Sti yu, bra kan' ska bra ti mxa'an tyukwi ña'aan chun' Jesús; sa ña'an ska xaa nu ngaten 'a, ngwaña'an ngaten 'a ña'an ste' yu.
42009030	Bra kan' mdo'o tukwa tyukwa yu ki'yu nde se'en nduun Jesús, mduun ti ne' kan' ykwi' ne' lo'o Jesús; ayman Moisés lo'o ayman Elías nu yu'wi lo chalyuu s'ni ngwa ne' kan'.
42009031	Tyukwi ña'aan se'en nduun ne' mji'in ska xaa nu lye 'a ña'an. Ykwi' ne' lo'o Jesús cha' 'in nchga tñan nu wa mda Ndiose Sti yu cha' ku'ni yu chun' ndi'in la, bra nu kaja yu nde kichen Jerusalén.
42009032	Ni siya yu'wi 'a sla Tyu lo'o ta'a nda'an yu, ti ndii ti' ne', kan' cha' na'an ne' nchga cha' su'we 'in Jesús, lo'o ta'a tyukwaa ayman nu su'wa mdi'in lo'o yu.
42009033	Bra wa tyaa ti ta'a tyukwaa ne' kan', bra kan' ykwi' Tyu lo'o Jesús: ―X'nan ba ―ndukwin―, ¡su'we 'a cha' ndi'in ba nde! ¿Ta su'we si kwiñan ba snan rmara a? Ska ka se'en tyi'in ykwii', xka ran ka se'en tyi'in Moisés, lo'o xka ran ka se'en tyi'in Elías ―ndukwin. Lo'o Tyu ni, ja ngwa biya' ti' yu sa ña'an ndyo'o cha' nu ykwi' yu.
42009034	Ti nchkwi' yu, lo'o kan' mdiyan ska koo nu yu'wi ña'aan se'en ndi'in ne'. Lye 'a ytsen ne' se'en ndi'in ne' laja koo kan', cha' lye 'a ña'an koo kan'.
42009035	Bra kan' ynen tyi'i ska nten, bra ti ngwa biya' ti' ne' cha' Ndiose lka nu nchkwi' laja koo kan': ―Ti kwi' yu re lka Sñiěn'; ndiya 'a tiǎn' 'in yu ―ndukwin Ni―. Seen tyuun wan cha' kunan wan nchga cha' nu chkwi' yu re lo'o wan ―ndukwin Ni.
42009036	Bra wa ynan ne' nchga cha' nu wa ykwi' Ndiose cha' 'in Jesús, bra kan' na'an ne' cha' ska ti Jesús nduun kan'. Mnan ti ndyaa ti'in ne'; ja ska cha' ykwi' ne' lo'o xka la nten, sa ña'an ngwa cha' nu na'an ne' lo ki'ya kan'.
42009037	La xka tsan bra wa ngwi'ya ne' si' ki'ya kan', tyun 'a nten ndyaa ndyukwa ta'a ne' lo'o Jesús.
42009038	Mdiya ska yu ki'yu laja nten ka'an kan' nu kwen 'a ykwi' lo'o Jesús: ―Mstru ―ndukwin yu 'in Jesús―, ku'nii cha' su'we tsaa na'aan chin' 'in sñiěn', chun' ska ti kan' ndiya 'ñaǎn.
42009039	Ndiya tsan nxlyuu kwi'in 'in yu, ngi'ni kwi'in kan' cha' kwen 'a nxi'ya yu bra kan'; nxlyuu kwi'in kan' 'in yu sa ña'an ya' ndyo'o ngo' tu'wa yu. Kuxi 'a ngi'ni kwi'in kan' lo'o yu, cha' ja xlyaa kulaa ran 'in yu.
42009040	Kan' cha' t'nan 'a ykwiǐn' lo'o ne' nu ngi'ni xa'an cha' 'iin cha' kulo ne' 'in kwi'in kuxi nu msñi 'in sñiěn', lo'o ja ngwa 'in ne' kulo ne' 'in ran siya' ti.
42009041	Bra kan' mxkwen Jesús 'in yu tloo nchga nten nu mdi'in lo'o yu: ―¡Ja ya tsaa ña'an ti' wan 'ñaǎn siya' ti, 'wan nten chalyuu! ―ndukwin Jesús―, cha' kuxi 'a kasiya 'wan. ¡Ja su'we kanuǔn se'en ndi'in wan, ja taloǔn 'wan siya' ti! ―ndukwin Jesús 'in ne'―. Kaan lo'oo 'in sñii' se'en ndi'iǐn ―ndukwin Jesús 'in sti yu ti'í kan' bra kan'.
42009042	Bra nu mdiyan yu ti'í kan' se'en nduun Jesús, bra ti mxlyuu kwi'in kuxi kan' 'in yu lyuu. Bra kan' lye 'a mxlyuu ki'in kwi'in 'in yu. Bra kan' ngulo Jesús tñan 'in kwi'in kuxi nu nsu'wi 'in yu cha' tyo'o ran tyaa ran, nchkaa yu ti'í kan' bra kan'. Kan' ykwi' Jesús lo'o sti yu ti'í kan' cha' tyan y'ya 'in sñi', lo'o kan' ndya Jesús 'in yu nu yu'wi kwi'in kan' 'in sti yu xiya'.
42009043	Nchga nten nduwe 'a ti' ne' cha' na'an ne' cha' tnun nu y'ni Ndiose lo'o yu. Nchga nten ndiya 'a ti' ña'an ne' cha' tnun kan' nu tka y'ni ti Jesús. Xa nu ti nduwe 'a ti' ne' 'in cha' kan', ykwi' Jesús lo'o ne' nu nda'an lo'o yu:
42009044	―Kunan su'we wan cha' nu chkwiǐn' lo'o wan, ki'ya su'we wan kwenta ni. Ndiya ska nten nu kujwi' xu'wa 'ñaǎn 'in ne' wsiya cha' ku'ni ne' cha' kuxi lo'oǔn, na' nu wa msu'wa Ndiose 'ñaǎn ndijyaǎn cha' kaǎn nten ―ndukwin Jesús.
42009045	Ja ngwi'ya ne' nu ngi'ni xa'an cha' 'in yu kwenta siya' ti, ja mjwi ña'an ka biya' ti' ne' cha' kan'; ngwaña'an ytsen 'a ne' cha' kunicha' ne' 'in Jesús sa ña'an ndyo'o cha' nu ykwi' yu lo'o ne'.
42009046	Bra kan' ne' nu ngi'ni xa'an cha' 'in Jesús kan', lye 'a ykwi' luwe ne' lo'o ta'a ne', ni ña'an nu tyuun loo la 'in ne' nde loo la.
42009047	Lo'o Jesús, bra ti ngwa biya' ti' nchga cha' nu nka tiye ne'. Bra kan' msñi yu ya' ska nu lyu', mdiyan lo'o yu 'in nu lyu' kan' se'en nduun ne'.
42009048	Bra kan' ykwi' yu cha' re lo'o ne': ―Bra nu taya' wan 'in ska nten cha' 'ñaǎn, ni siya ska nten ña'an ti' nu lyu' re, kwi' ngwaña'an ndaya' wan 'ñaǎn bra kan' ―ndukwin Jesús―. Lo'o nten nu tukwa tñan 'ñaǎn, lo'o tñan 'in Ndiose ndukwa ne' kan' bra kan', cha' Ndiose lka nu msu'wa 'ñaǎn ndijyaǎn se'en ndi'in wan. Lo'o yu ta'a wan nu xlyaa ka nu kune' la 'in ta'a wan, kan' nu ka ndloo la 'wan cha' 'ñaǎn, nka tiyeěn.
42009049	Bra kan' ykwi' Xuwa lo'o Jesús: ―Mstru ―ndukwin―, wa na'an ba cha' nduun ska nten nu ndlo 'in kwi'in kuxi nu msñi 'in nten chabiya' 'iin, ndukwin yu. Kan' cha' ngwa'a lo'o ba 'in yu kan', cha' ja ku'ni 'a yu ngwaña'an; ja mda ba chabiya' 'in yu, cha' ja lo'o yu kan' nda'an yu ngi'ni xa'an yu lo'o ba.
42009050	Nde ña'an mxkwen Jesús 'in Xuwa bra kan': ―Ja chkwi' wan lo'o yu cha' ja ku'ni yu ngwaña'an, cha' ska nten nu ja nxuun lo'oan, ja chan lo'o yu ka taya' yu kan' 'ñaǎn.
42009051	Bra wa tiya ti tsan cha' tyaa Jesús nde ni' kwan, bra kan' ngusñi yu tuwiin cha' tyaa yu nde Jerusalén.
42009052	Ngulo yu tñan 'in ne' nu ngi'ni xa'an cha' 'in yu cha' tsaa ne' nde loo la 'in yu, cha' tsaa chkwi' ne' lo'o ne' kichen xuwe ti se'en nu tyijin yu lo'o ne'. Bra kan' ndyaa ne' kan' ska kichen xuwe ti nu ndukwa kwi' se'en ti kichen Samaria; mda'an naan ne' se'en tyi'in ne' tla kan'.
42009053	Bra kan' ja mslyaa ne' kichen xuwe kan' ta se'en kanun ne' tla, cha' jlyo ti' ne' kichen kan', cha' wa tsaa ti ne' nde kichen Jerusalén.
42009054	Bra wa ynan Santiago lo'o Xuwa ta'a nda'an Jesús cha' kan', bra ti ykwi' ne' kan' lo'o Jesús: ―Yu kula ―ndukwin ne' kan'―, ¿ta ja nchka tii' cha' jñan ba kii' nu tyo'o nde ni' kwan cha' kaluu lyuu se'en ndi'in ne' kwa a? Ku'ni tyii ran 'in ne' siya' ti, skin ne' bra kan'. Ngwaña'an y'ni ayman Elías s'ni ―ndukwin ne' 'in Jesús.
42009055	Bra kan' na'an 'a Jesús 'in ne' kan', ykwi' yu lo'o ne' bra kan': ―Ja ndi'ya wan kwenta siya' ti sa ña'an ndyo'o cha' nu nchkwi' wan ―ndukwin Jesús―. Si'i Tyi'i Ndiose lka nu ngwa'u 'wan cha' chkwi' wan cha' kuxi ngwaña'an; kune' xa'an lka nu ngwa'u 'wan cha' chkwi' wan ngwaña'an.
42009056	Ja msu'wa Ndiose Stiǐn 'ñaǎn ndijyaǎn cha' kaǎn nten, cha' ku'niǐn tyiǐn 'in nten chalyuu; cha' ka kulaa Ndiose 'in nten chalyuu 'in nchga cha' kuxi, kan' tñan ndijyaǎn cha' ku'niǐn ―ndukwin Jesús. Bra kan' mdo'o ne' yaa ne' xka kichen xuwe ti.
42009057	Tu'wa tuwiin se'en ndyaa ne' na'an ne' 'in ska yu ki'yu. ―Yu kula ―ndukwin yu―, lo'oǔn nchka tiǎn' tsa'aǎn lo'oo; la se'en tsaa, tsa'aǎn lo'oo.
42009058	Bra kan' mxkwen Jesús 'in yu ki'yu kan': ―Nu lka kuta' ni, ndiya tukee 'in i' se'en ndyu'wi i' kaja' i'; lo'o kiñi xuwe ti, nskwa se'en ndyu'wi i' lo yka; lo'oǔn ni, wa mdiyaǎn lo chalyuu cha' kaǎn nten, lo'o kan' ja nsu'wi se'en xkwaǎn kajaǎn', ja ndiya se'en tyukwaǎn xitñaǎn'.
42009059	Bra kan' ykwi' Jesús lo'o xka yu ki'yu: ―Kaan ña'an lyaa 'ñaǎn ―ndukwin. ―Yu kula ―ndukwin yu 'in Jesús bra kan'―, kataa chin' 'ñaǎn cha' ti kanuǔn la chin' lo'o stiǐn sa ña'an ya' nu kaja stiǐn, cha' ña'aǎn katsi' yu.
42009060	Bra kan' ykwi' Jesús lo'o yu: ―Ti ndiya la chin' xka ta nten 'wan nu ka kutsi' 'in nten nu wa ngujwi; nu'win ni, ndi'in cha' tsaa lo'oǔn cha' chkwii' cha' su'we 'in Ndiose lo'o nten.
42009061	Bra kan' ykwi' xka yu ki'yu lo'o Jesús: ―Yu kula, lo'oǔn nchka tiǎn' tsa'aǎn lo'oo ―ndukwin yu―, kataa chin' 'ñaǎn cha' tya'aǎn slaǎn' lo'o ne' ta'aǎn nde na'an tyiǐn.
42009062	Bra kan' mxkwen Jesús 'in yu ki'yu kan': ―Bra wa mdyisnan nten ku'ni ska tñan, ja ka tyo'o su'we tñan kan' 'in ne' si tya'an chun' ne' 'in ran. Sa ña'an lka nten nu nda'a yuu, ja ka kwa'a su'we ne' yuu si xkwi' ña'an ne' nde chun' ne'; kwi' ngwaña'an lka bra nu lka Ndiose ndloo ni' kasiya 'in nten chalyuu wan ni, ja ta Ni tñan ku'ni wan cha' 'in Ni si xkwi' nchka ti' wan tya'an chun' wan 'in ran.
42010001	Chun' ndi'in la, kan' ngulo suwi Jesús 'in snan yla nsu'wi tii tyukwa ne' cha' tsaa ne' nde loo la se'en tsaa yu; kwenta tukwa ti ne' tsaa ne' nchga se'en, nchga kichen se'en nchka ti' Jesús tsaa yu.
42010002	Bra kan' ykwi' yu lo'o ne' kan': ―Chañi cha' nsu'wi 'a tñan, cha' chkwian' lo'o nten cha' sten ne' cha' 'in Ndiose ―ndukwin Jesús 'in ne' kan'―, lo'o chin' ti nten nu ka 'in ku'ni tñan kan'; kan' cha' chkwi' wan lo'o Ndiose Stiǐn, nu nka X'nan tñan kan', cha' ti ta la Ni xka ta nten nu ka ku'ni tñan kan'.
42010003	Yaa lya wan sikwa. Se'en nu su'waǎn 'wan cha' tsaa wan, la kan' tyi'in wan laja nten kuxi sa ña'an si ndi'in slya' kune' laja wo'o tlá; tyi'in Ndiose lo'o wan cha' ja ska ka 'wan bra kan'.
42010004	Ja kwi'ya wan kwijin se'en xu'wi tñi, ni ska kwijin, ni kanan 'wan ja xu'wi kiya' wan. Ngwaña'an ja kanun wan tuwiin chan 'a, cha' chkwi' wan lo'o nten.
42010005	Bra nu kala wan na'an tyi ska nten, bra kan' nde ña'an ndi'in cha' chkwi' wan lo'o nten nu ndi'in ni' ña'an kan': “Tiin ti tyi'in ni' kasiya 'wan nu ndi'in na'an re” nchkwin wan.
42010006	Bra kan' si chañi cha' nchka ti' ne' nu ndi'in ni' ña'an kan' kunan la ne' cha' 'in Ndiose, bra kan' ku'ni Ni cha' tiin ti tyi'in ni' kasiya 'in ne' kan'; lo'o si ja nchka ti' ne' kunan ne' cha' kan', ja ku'ni Ni cha' su'we lo'o ne'.
42010007	Kanun wan na'an tyi ne' nu su'we nchkwi' kan', ku wan ko'o wan nchga nan nu nchku ne' kan'; ska nten nu ngi'ni tñan ni, ndi'in chabiya' 'in yu cha' ku yu lo'o nten. Ja tya'an la wan ya ña'an ti na'an tyi nten.
42010008	Bra nu tiyan wan ska kichen se'en nu su'we 'a nchkwi' nten lo'o wan, ku wan nchga nan nu ta ne' 'wan,
42010009	ku'ni wan jo'ó 'in ne' ti'í nu ndi'in kan'. Lo'o kan' chkwi' wan lo'o ne' kan': “Bra ti ka Ndiose ndloo ni' kasiya 'wan.”
42010010	Bra nu tiyan wan ska kichen se'en ja nchka ti' ne' cha' chkwi' wan cha' 'in Ndiose lo'o ne', bra ti tyo'o wan tu'wa kichen. Bra kan' chkwi' wan lo'o ne':
42010011	“Nskwin ba kiya' ba cha' kalu yuu kichen tyi wan nu msñi ka'an kiya' ba; ngwaña'an ka biya' ti' wan cha' si'ya cha' kuxi kasiya 'wan, kan' cha' tyo'o ba kichen tyi wan tyaa ba. Lo'o 'wan nten kuxi ni, ndi'in cha' ka biya' ti' wan cha' nchka ti' Ndiose cha' bra ti ka Ni ndloo ni' kasiya 'wan”, ngwaña'an nchkwin wan 'in ne' kichen kan'.
42010012	Nde lka cha' nu nchkwiǐn' lo'o wan, cha' bra nu tsaa tii chalyuu re, bra kan' ka'an la nu ti'í ka 'in ne' kichen kan'; chin' la nu ti'í ka 'in ayman kichen Sodoma nu kuxi 'a y'ni nu ngwa s'ni.
42010013	’¡T'nan 'a wan, ne' kichen Corazín! Ngwaña'an, ¡t'nan 'a wan, ne' kichen Betsaida! Wa ka'an 'a cha' tnun nu wa na'an wan, lo'o kan' ja mjyu'u ti' wan siya' ti 'in cha' kuxi nu ngi'ni wan. Nu ngwa s'ni, xa'an 'a ne' kichen Tiro, xa'an 'a ne' kichen Sidón; ne' xka la'a tsu' ngwa ne' kan'. Bra kan' ja mjwi ña'an ka jyu'u ti' ne' kan' 'in cha' kuxi nu y'ni ne', cha' ja ya ña'an ne' kan' ska cha' tnun sa ña'an nu wa na'an wan, ne' Israel; kan' cha' ja mxa'an ne' siya' ti cha' kuxi nu yu'wi ni' kasiya 'in ne', ja yku' 'a ne' te' ngata, ja msu'wa ne' jii ke ne' sa ña'an nu ngi'ni ne' kan' se'en nskwa ayman.
42010014	Ñi katsaǎn' 'wan cha' ka su'we la cha' 'in ayman ne' kichen Tiro nu yu'wi nu ngwa s'ni, ka su'we la cha' 'in ayman ne' kichen Sidón, bra nu tiya tsan tlyu cha' ku'ni biya' Ndiose 'in nten chalyuu; lye la ta Ndiose nu ti'í 'wan bra kan', cha' ja ynan wan siya' ti.
42010015	Lo'o ni, 'wan ne' kichen Capernaum, nxke' ti' wan cha' ka su'we la kichen tyi wan. ¿Ja ta Ndiose nu ti'í 'wan, nxke' ti' wan a? Kulaa ya' Ndiose 'wan cha' tyaa wan nde lo jwlyaa siya' ti. Ti nchkwi' la Jesús lo'o snan yla nsu'wi tii tyukwa ne' kan' bra kan':
42010016	―Nten nu kunan su'we cha' nu chkwi' wan lo'o ne', wa lka ne' sa ña'an nchka ti' si nganan su'we ne' ska cha' nu nchkwiǐn' lo'o ne'; bra kan' nten nu kulo chun' cha' 'wan, wa lka ne' sa ña'an nchka ti' si ndlo chun' ne' cha' nu nchkwiǐn'. Nten nu kulo chun' cha' nu nchkwiǐn', nan ndlo chun' ne' cha' 'in Ndiose nu msu'wa 'ñaǎn ndijyaǎn; ngwaña'an ndyo'o cha' kan' ―ndukwin Jesús 'in ne'. Mdo'o ne' ndyaa ne' bra kan'.
42010017	Chun' ndi'in la mxitukwi snan yla nsu'wi tii tyukwa ne' kan', ndyaan ne' xiya' se'en ndi'in Jesús. Su'we 'a nsu'wi tiye ne' ndyaan ne'. ―Yu kula ―ndukwin ne' 'in Jesús―, lo'o kwi'in kuxi ynan tñan nu ngulo ba 'in ran chabiya' 'iin ―ndukwin ne'.
42010018	Ykwi' Jesús lo'o ne' bra kan': ―Chañi cha' 'wan. Lo'oǔn na'aǎn 'in Satanás xa wa mdiyuu yu lyuu; sa ña'an mdiyuu ti'yu lyuu, ngwaña'an mdiyuu yu. Wa ngulo Ndiose 'in kune' xa'an kan' nde se'en tlyu se'en ndi'in Ndiose nde ni' kwan, mdiyuu yu sa la lyuu bra kan'; kan' cha' ynan kwi'in kuxi kan' cha' nu ykwi' wan lo'o ni.
42010019	Lo'o wa ndaǎn chabiya' 'wan cha' xtya kiya' wan chun' kunan tlá, lo'o chun' xe'en; chabiya' 'ñaǎn tukun' wan cha' 'in kune' xa'an siya' ti. Kwi' ngwaña'an, ja ka kuxi 'wan siya' ti, ja ska cha' kuxi ña'an wan bra kan'.
42010020	Lo'o ni, ja n'ni cha' ka su'we nka tiye wan cha' nu ynan ti kwi'in kuxi kan' tñan nu ngulo wan 'in ran, su'we la ka tiye wan cha' wa ngwa'an Ndiose nin wan nde se'en ndi'in Ni nde ni' kwan.
42010021	Ska bra ti kan' su'we 'a yu'wi tiye Jesús cha' ndi'in Tyi'i Ndiose lo'o yu. Kan' cha' ykwi' Jesús lo'o Ndiose Sti yu bra kan': ―Stiǐn, ku'ni tnuǔn 'in nu'win ni. Nu'win lkaa Ndiose nu lka ndloo la ti nde ni' kwan, ngwaña'an nu'win lkaa ndloo la lo chalyuu. Wa yu'wi kutsi' ti cha' kan', cha' 'in nten nu ngwa ti s'ni la, cha' ja ngwa biya' ti' siya' ti nten nu ngwa 'a 'in cha' jo'o; ngwa xu'we 'iin cha' sa bra ni, wa ngwa'uu su'we cha' kan' 'in nten nu ja siye', nten nu ja jlyo su'we ti'. Ngi'ni tnuǔn 'iin cha' ngwaña'an ngwa tii' cha' ka ―ndukwin Jesús 'in Ndiose.
42010022	Bra kan' ykwi' yu lo'o ne' nu mdiyan se'en ndi'in yu: ―Wa mda Stiǐn nchga nan 'ñaǎn. Lo'o ja tukwin jlyo ti' cha' lkaǎn Sñi' Ndiose; ska ti ykwi' Stiǐn, kan' nu jlyo ti'. Ja tukwin la jlyo ti' ti ka nu lka Stiǐn; skaǎn tiǎn', jlyo tiǎn' ti ka nu lka Stiǐn. Lo'o ka jlyo ti' xka ta nten, ña'an nten nu xlyaǎn cha' kwa'uǔn 'in ne' ti ka nu lka Stiǐn, lo'o ne' kan' ka biya' ti' ne' bra kan'.
42010023	Bra kan' mxina'an Jesús nde se'en nduun ne' nu ngi'ni xa'an cha' 'in yu, ykwi' yu lo'o ne' bra kan': ―Ka su'we 'a ka tiye nten nu ña'an nchga cha' tnun nu wa na'an wan ni.
42010024	Chañi cha' nu nchkwiǐn' lo'o wan re, cha' ka'an 'a nten nu ykwi' lo'o nten cha' 'in Ndiose s'ni la, lo'o ka'an 'a ree nu ngwa ndloo s'ni la, wa mdi'in ta 'a ne' kan', cha' ña'an ne' cha' tnun nu wa na'an wan ni, lo'o ja na'an ne' 'in ran nu ngwa s'ni; wa mdi'in ta 'a ne' kan' cha' kunan ne' cha' nu nganan wan ni, cha' ngwa 'a ti' ne' kunan ne' cha' kan' nu ngwa s'ni. Ngujwi ne' bra kan', lo'o ja na'an ne' cha' kan', ja ynan ne' cha' kan' siya' ti ―ndukwin Jesús 'in ne' nu ngi'ni xa'an cha' 'in yu.
42010025	Bra kan' mdiyan ska mstru nu ndu'u cha' jo'o cha' chkwi' biya' yu lo'o Jesús. Bra kan' mnicha' yu 'in Jesús: ―Mstru ―ndukwin―, ¿ni sa ña'an ku'niǐn cha' kaja chalyuu nu ja tsaa tii 'a 'ñaǎn?
42010026	Bra kan' mxkwen Jesús 'in yu: ―¿Ni sa ña'an tñan ngulo Ndiose 'ñaan nu ndukwa lo kityi kula? ¿Ni sa ña'an ndyo'o cha' kan', nxke' tii'?
42010027	Bra kan' ykwi' mstru nu ndu'u cha' jo'o kan': ―Nde ña'an nchkwi' cha' kula kan' ―ndukwin mstru kan'―, cha' tyukwi ti tiyean xu'wi cha' 'ñaan lo'o Ndiose nu nka X'naan, lo'o luwi ti kasiya 'ñaan tukwaan cha' nu nchkwi' Ni, lo'o ku'ni tnuan 'in Ni lo'o nchga cha' tiya nu nda Ni 'ñaan, sa ña'an ya' nu taloan tyi'in cha' 'ñaan lo'o Ni. Kwi' ngwaña'an, ndi'in cha' chka t'nan tian' 'in ta'a ntean, sa ña'an nu nchka tian' cha' chka t'nan ti' xka la nten 'ñaan.
42010028	Bra kan' ykwi' Jesús lo'o yu kan': ―Su'we 'a cha' nu mxkween 'ñaǎn. Si ngwaña'an ku'nii, kaja chalyuu kwi kan' 'iin bra kan'.
42010029	Lo'o mstru nu ndu'u cha' jo'o kan' ni, ngwa ti' yu cha' tyo'o su'we la cha' nu wa ykwi' yu, kan' cha' ndukwin yu 'in Jesús: ―¿Ti ka nu lka ta'a nteěn sikwa a?
42010030	Bra kan' ngatsa' Jesús cha' tiya re 'in mstru kan', cha' ka biya' ti' yu: ―Mdo'o ska ne' ta'a kichen tyian nde Jerusalén, ndyaa yu tuwiin nde 'ya la, nde kichen Jericó. Lo'o kan' mdo'o tukwa tukwa snan nten nu ngi'ni kunan, ngulaa ne' nchga nan nu lo'o 'in yu; ngulo ne' ste' yu, bra kan' ti'í 'a mji'in ne' xa'an kan' 'in yu sa ña'an ya' nu wa kaja ti yu. Bra kan' ngulaa sti ne' 'in yu se'en nu mji'in ne' 'in yu.
42010031	Chun' ndi'in la mdijin ska sti jo'o ta'a kichen tyian ti kwi' tuwiin kan'. Bra wa na'an sti jo'o kan' 'in yu ti'í kan', bra kan' ntan ti mdijin se'en ysu yu ti'í kan', ndyaa bra kan'.
42010032	Lo'o kan' mdiyan ska xta, ska ne' Leví, ti kwi' tuwiin kan'. Yaa na'an chin' 'in yu ti'í kan'; sa bra ti na'an 'in yu, mdijin xta ndyaa bra kan'.
42010033	Ti kwi' tuwiin kan' nda'an ska yu Samaria, ska ne' nu mdo'o xka lo yuu. Bra wa na'an 'in yu ti'í kan', bra ti nchka t'nan ti' yu 'in yu ti'í kan'.
42010034	Ndyaa yu se'en ndiya yu ti'í kan', y'ni yu jo'ó 'in nchga se'en ti'í 'in yu kan' lo'o sete lo'o mñun. Bra kan' mxiin yu te' lo se'en ti'í 'in yu kan', mstya 'in yu ti'í kan' chun' buru 'in ykwi' yu, ndyaa lo'o 'in yu na'an tyi ska nten cha' ña'ansiin ne' 'in yu ti'í kan' nde kan'.
42010035	La xka tsan wa tyaa ti yu samaritano kan', bra kan' ngulo yu tukwa tñi plata cha' ta 'in ne' nu lka na'an tyi se'en ndiya yu ti'í kan'. Kan' nu ykwi' yu lo'o ne' nu lka na'an tyi kan': “Ña'ansiin wan 'in yu ti'í re. Si nu ti kwiji la tñi 'wan cha' 'in yu re, bra ti katsa' wan 'ñaǎn xa nu jyaǎn se'en ndi'in wan xiya'; bra kan' taǎn laǎn tñi 'wan” ndukwin yu samaritano kan'. Bra wa mdyii ngwa'u Jesús cha' tiya re 'in yu, bra kan' mnicha' yu 'in mstru kan':
42010036	―Su'we sikwa. Snan nten nu mdijin tuwiin se'en mdi'in yu ti'í kan' ni, ¿ti ka nu mna'ansiin su'we la 'in yu ti'í kan'? ¿Ti ka nu chañi cha' lka ta'a nten 'in yu ti'í kan'?
42010037	―Nu nchka t'nan ti' 'in yu ti'í kan' ―ndukwin mstru nu ndu'u cha' jo'o kan' 'in Jesús. Bra kan' ykwi' Jesús lo'o mstru kan': ―Yaa lyaa sikwa, kwi' ngwaña'an ku'nii lo'o ta'a nteen.
42010038	Msñi Jesús tuwiin, ndyaa yu lo'o ta'a nda'an yu. Lo'o kan' mdiyan ne' ska kichen xuwe ti se'en ndi'in ska nu kuna'an nu naan Marta. Su'we 'a nka tiye Marta cha' ndiya Jesús se'en ndi'in.
42010039	Lo'o ndiya ska ta'a ngula Marta nu naan Liya. Bra ti mdukwa Liya kan' lyuu kwi' se'en ti se'en ndukwa Jesús cha' ngwa 'a ti' kunan nchga cha' nu nchkwi' yu.
42010040	Bra kan' Marta ni, ka'an 'a tñan sñan ndi'in cha' ku'ni. Kan' nu ykwi' lo'o Jesús: ―Ne' kula ―ndukwin Marta 'in yu―, ¿ja nduwe tii' cha' ka'an 'a tñan sñan mxnun Liya ta'aǎn cha' ku'niǐn xkaǎn tiǎn a? Kan' cha' su'we la si chkwii' lo'o nu kwa, cha' kan taya' chin' 'ñaǎn.
42010041	Bra kan' mxkwen Jesús 'in Marta: ―Marta, Marta, ndi'in 'a tñan 'iin ―ndukwin Jesús―. Ka'an 'a cha' nda'an tiyee cha' 'in nchga tñan xuwe nu ndi'in 'iin.
42010042	Lo'o ni, ti ndiya xka tñan nu su'we la ku'nii, ska cha' nu n'ni la cha' 'iin; kan' lka cha' nu nchka ti' Liya ku'ni ni. Ngi'ni Liya ska tñan nu ndloo la, kan' cha' ja ndi'in cha' kulaa xka nten tñan kan' 'in Liya.
42011001	Ngwa ska tsan ndi'in Jesús ngi'ni tnun yu 'in Ndiose. Bra wa mdyii ykwi' yu lo'o Ndiose, bra kan' ykwi' ska yu nu ngi'ni xa'an cha' 'in yu lo'o yu: ―Yu kula ―ndukwin―, kwa'uu 'wa sa ña'an ka chkwi' ba lo'o Ndiose, sa ña'an nu ngwa'u ayman Xuwa 'in ne' nu mda'an lo'o yu.
42011002	Bra kan' ngwa'u Jesús 'in ne': ―Bra nu chkwi' wan lo'o Ndiose, nde ña'an chkwi' wan: Ndiose Sti ba nu ndi'in nde ni' kwan, ska ti nu'win ngi'ni tnun nten chalyuu 'iin. Kaan lo chalyuu re cha' ka ndloo la 'wa. Nchka ti' ba cha' ka nchga cha' nu nchka tii' cha' ka lo chalyuu re, sa ña'an nu nchka nde ni' kwan se'en ndi'iin.
42011003	Taa nan ku ba kwenta ska tsan.
42011004	Ku'nii cha' tlyu ti' 'wa 'in nchga cha' kuxi nu y'ni ba, cha' ngwaña'an wa y'ni ba cha' tlyu ti' 'in xka la nten nu y'ni cha' kuxi lo'o ba. Ja taa chabiya' cha' jwakii nu kuxi 'wa, kulaa 'wa ya' kune' xa'an bra kan'. Ngwaña'an ngwa'u Jesús 'in ne' nu ngi'ni xa'an cha' 'in yu bra kan'.
42011005	Kan' xiya' ngwa'u yu 'in ne' kan': ―Nde chkwiǐn' ska cha' lo'o wan: Ska yu ta'a wan mdiya ska ta'a su'we nsu'wi yu. Ska tla, xa wa ngwa jlu'we tla, ndyaa yu na'an tyi ta'a su'we nsu'wi yu cha' chkwi' yu lo'o: “Che, taa snan tyaja jñan tiǎn.
42011006	Tka ngala ti ska yu ta'a su'we nsu'wiǐn na'an tyiǐn, lo'o ja nsu'wi siya' ti nan nu taǎn cha' ku yu.”
42011007	Bra kan' yu nu lka na'an tyi mxkwen 'in yu: “Ja nchka tiǎn' cha' chkwii' ya ña'an ti lo'oǔn. Wa nchkun' tuna'an 'ñaǎn. Lo'o nu xuwe 'ñaǎn wa nskwa lo ki'yan laja' lo'oǔn. Ja ka tyaa tukwiǐn cha' taǎn ran 'iin” ndukwin ta'a su'we nsu'wi yu 'in yu kan'.
42011008	Chañi lka cha' nu katsaǎn' 'wan ni ―ndukwin Jesús 'in ne'―. Ja mslyaa ta'a su'we nsu'wi yu tyaa tukwi cha' ta tyaja 'in yu kan', ni siya ta'a su'we nsu'wi yu. Chun' ndi'in la, ja chan xlyaa ta'a su'we nsu'wi yu ta tyaja kan' 'in yu, cha' ja nchka 'a ti' yu cha' ti xitukwi la yu 'in yu xiya'; kan' cha' tyaa tukwi ta'a su'we nsu'wi yu, ta nchga nan nu nchka ti' yu kan' bra kan'.
42011009	Lo'o ni, chkwiǐn' cha' re lo'o wan: Bra nu jñan wan ska cha' 'in Ndiose, ta Ni cha' kan' 'wan bra kan'; lo'o bra nu tsaa naan wan 'in Ndiose, tyija lyo Ni 'wan bra kan'; si tyukwi ti tiye wan chkwi' wan lo'o Ndiose, kunan Ni cha' nu chkwi' wan lo'o bra kan'.
42011010	Nchga nten nu jñan ska cha' 'in Ndiose, kaja cha' kan' 'in ne' bra kan'; kwi' ngwaña'an, nchga nten nu tsaa naan 'in Ndiose, tyija lyo Ni 'in ne' bra kan'; kwi' ngwaña'an, nchga nten nu tyukwi ti tiye chkwi' lo'o Ndiose, kunan Ni cha' nu chkwi' ne' lo'o bra kan'.
42011011	’'Wan nten chalyuu nu nsu'wi nu xuwe 'wan, bra nu jñan sñi' wan nan ku 'wan, ja ta wan ska nan kuxi ku sñi' wan. Ña'an ti' si jñan ne' jaxlya ku ne', ja ta wan ska kee ku ne' bra kan'; si jñan ne' kula ku ne', ja ta wan kunan ku ne' bra kan';
42011012	si jñan ne' ska skuwe, ja ta wan ska xe'en ku ne' bra kan'.
42011013	Kan' cha' sikwa, si jlyo ti' wan cha' ta wan nan su'we nu ku sñi' wan, ni siya xa'an tiye wan, kwi' ngwaña'an jlyo la ti' Ndiose Sti wan nu ndi'in nde ni' kwan, lo'o su'we la ngi'ni Ni. Chka t'nan ti' Ndiose 'wan, ta Ni Tyi'i ykwi' Ni nu kanun ni' kasiya 'wan bra nu jñan wan 'in Ni.
42011014	Ndiya ska yu ki'yu nu ku'un chun' cha' wa msñi ska kwi'in kuxi 'in yu, lo'o ngulo Jesús 'in kwi'in kuxi nu msñi 'in yu, ndyaa ran bra kan'. Bra nu mdo'o kwi'in nu yu'wi 'in yu ku'un kan', ngwa chkwi' yu bra kan'. Yuwe 'a ti' nten cha' na'an ne' cha' kan'.
42011015	Mdiya nu ykwi' cha': ―Ndlo yu kwa 'in kwi'in kuxi 'in nten chabiya' 'in Beelzebú, nu nka x'nan nchga lo kwi'in kuxi ―ndukwin ne'.
42011016	Lo'o kan' ndiya nu ngwa ti' ña'an biya' 'in Jesús, kan' nu mjñan 'in Jesús cha' ku'ni yu xka cha' tnun chabiya' 'in Ndiose nu ndi'in nde ni' kwan.
42011017	Wa mgii ti' Jesús nchga cha' nu nka tiye ne', kan' cha' ykwi' yu lo'o ne' bra kan': ―Tsaa tii cha' 'in nchga kichen se'en xkwi' cha' wsuun ku'ni ne' lo'o ta'a ne', bra nu ska ta ne' wsiya nxuun ne' lo'o xka ta ne' wsiya. Kwi' ngwaña'an lo'o ta'a ndi'in ne' ska ti ni' ña'an, si ndiya cha' wsuun 'in ne' lo'o ska ta'a ndi'in ne', ja ka 'a tyi'in su'we ne' ska ti ni' ña'an kan'.
42011018	Kan' cha' ja talo cha' 'in Satanás si xuun ta'a Satanás kan' lo'o msu 'in yu; tyii cha' 'in kune' xa'an bra ti bra kan'. Lo'o na' ni ―ndukwin Jesús―, wa ndukwin wan cha' nguloǔn 'in kwi'in kuxi nu msñi 'in nten chabiya' 'in Beelzebú nu nka x'nan kwi'in kuxi kan', ngwaña'an nchkwi' wan 'ñaǎn.
42011019	¿Ta chañi nchkwi' wan cha' chabiya' 'in Beelzebú ndloǔn 'in kwi'in kuxi a? Ja ñi nchkwi' wan siya' ti, cha' lo'o ne' nu ngi'ni xa'an cha' 'wan ndlo ne' 'in kwi'in kuxi; chabiya' 'in Ndiose ndlo ne' kwi'in kan', ndukwin wan. Si'ya tñan nu ngi'ni ne' kan' ka biya' ti' wan si cha' nu ñi nchkwi' wan, o ta cha' kwiñi ti nchkwi' wan.
42011020	Chabiya' 'in Ndiose ndloǔn 'in kwi'in kuxi nu wa msñi 'in nten, kan' cha' ka biya' ti' wan cha' wa ndiya tsan cha' ka Ndiose ndloo ni' kasiya 'wan.
42011021	’Ña'an ti' ska nten nu tlá 'a, nduun yu kwan tu'wa na'an 'in yu. Wa lka nsu xtyi 'in yu kwi' ti se'en nduun yu, cha' ngwaña'an ja ska ka 'in yu'wa 'in yu.
42011022	Ska ti si tiyan xka ta nten nu xa'an la, ku'ni ne' kan' kanan 'in yu bra kan'; kulaa ne' nchga chkwan nu nsu'wi 'in yu se'en nduun yu kwan, ku'ni ne' kunan yu'wa 'in yu kan', cha' kaja chin' 'in nchga ne' bra kan'. Lo'o ykwi' Jesús cha' re bra kan':
42011023	―Nten nu ja xlyaa xñi cha' 'ñaǎn, nan nxuun ne' kan' lo'oǔn bra kan', ngwaña'an ndyo'o cha' kan'. Lo'o nten nu ja xlyaa taya' 'ñaǎn, ngi'ni ne' cha' ja xñi ta'a nten ne' cha' 'ñaǎn sikwa.
42011024	’Bra nu ngulaa ya' kwi'in kuxi 'in ska nten, bra kan' tya'an yu'wi kwi'in kan' ni' kixin' tijyu' se'en ja ndi'in nten; tsaa kwi'in kuxi kan' tsaa naan se'en xitña' chin'. Bra nu ja kaja se'en xitña' kwi'in kan', bra kan' chkwi' ran: “Tya'aǎn ni, xitukwiǐn tyaǎn xiya' nde se'en mdi'iǐn ti kulo.”
42011025	Bra nu tiyan kwi'in kan' se'en ndi'in yu kan' xiya', bra kan' ña'an ran cha' ti ndi'in laja ni' kasiya 'in yu kan'; ja ska cha' su'we msu'wa yu ni' kasiya 'in yu, ni siya mske' ti' yu cha' luwi ran.
42011026	Bra ti tsaa kwi'in kan' xiya', tsaa naan ran 'in xa kati kwi'in kuxi nu xa'an la, cha' su'wa ti xñi nchga kwi'in kan' 'in yu kan'. Ka kuxi la cha' 'in yu kan' bra kan', cha' ka'an la kwi'in msñi 'in yu bra kan'.
42011027	Bra wa mdyii ykwi' Jesús ngwaña'an, bra kan' ykwi' ska nu kuna'an lo'o Jesús. Laja nten ka'an kan' nduun nu kuna'an kan' nchkwi': ―¡Su'we 'a nka tiye ne' kula jya'aan nu y'ni kala 'iin, nu mda ytii'! ―ndukwin nu kuna'an kan' 'in yu.
42011028	Bra kan' mxkwen Jesús 'in nu kuna'an kan': ―Si'i cha' kan' ―ndukwin―. ¡Su'we la nka tiye nten nu kunan su'we nchga cha' nu nchkwi' Ndiose lo'o ne', nchga nu ndukwa cha' 'in Ni!
42011029	Ti ndyo' ti'in la ne' sa tlyu ti se'en ndi'in Jesús bra kan', xiya' ykwi' Jesús lo'o ne': ―Xa'an 'a nten chalyuu ni ―ndukwin Jesús―. Wa nchka ti' ne' cha' ku'niǐn ska cha' tnun chabiya' 'in Ndiose, cha' ña'an kwi'ya ne' 'in ran ña'an ti' ska cha' wjya ti. Lo'o ja ku'niǐn ngwaña'an. Ndi'in cha' tyaa yu'wi ti' wan sa ña'an nu ngwa 'in ayman Jona nu yu'wi chalyuu nu ngwa s'ni.
42011030	Tnun 'a cha' y'ni Ndiose lo'o Jona kan' tuwiin se'en ndyaa yu nde kichen Nínive cha' chkwi' yu cha' 'in Ndiose lo'o nten kan'. Kwi' ngwaña'an, tnun 'a cha' ku'ni Ndiose lo'oǔn nu ndijyaǎn cha' kaǎn nten ―ndukwin Jesús―, cha' ka biya' ti' nten chalyuu ni, cha' 'in Ndiose.
42011031	Wa lka ndi'in nu ti'í 'wan nten chalyuu nde se'en ndi'in Ndiose bra wa mdyii chalyuu, si'ya cha' kuxi nu ngi'ni wan; bra kan' tyo'o tukwa ska ayman nu ngwa reina nu ngwa ndloo lo chalyuu nu ngwa s'ni, cha' xtya ki'ya 'wan se'en ndi'in Ndiose. Bra kan' chkwi' ne' kula kan' sa ña'an ngwa bra nu yaa ykwi' ne' kula kan' lo'o ayman ree Salomón. Tijyu' 'a kichen tyi reina kan', bra kan' wa ynan cha' tiya 'a ree Salomón cha' nchkwi' yu lo'o nten; kan' cha' mdiya reina se'en ndi'in ree kan' bra kan', cha' kunan cha' tiya nu nchkwi' ree kan'. Lo'o 'wan ni, ja xlyaa wan kunan wan cha' 'in Ndiose. Tnun la tñan ngi'ni Ndiose ni, cha' ndi'iǐn lo chalyuu; chin' la cha' ngwa 'in ayman ree Salomón nu ngwa s'ni.
42011032	Bra kan' lo'o ne' ayman kichen Nínive nu yu'wi s'ni, xtya ne' ki'ya 'wan tsan nu ku'ni biya' Ndiose 'wan. Wa ynan ne' Nínive kan', nchga cha' nu ykwi' Jona lo'o ne' chabiya' 'in Ndiose; mjyu'u ti' ne' bra kan', ngulaa ya' ne' nchga cha' kuxi nu nsu'wi 'in ne' bra kan'. Lo'o 'wan, ja xlyaa wan kunan wan cha' nu nchkwiǐn' lo'o wan. Tnun la tñan ngi'ni Ndiose ni, chin' la cha' ngwa la nu yaa ayman Jona nde Nínive nu ngwa s'ni kan'.
42011033	’Ja tukwin kwa'an kii' 'in ska xaa cha' su'wa kutsi' ne' 'in ran chun' ndi'in la. Ja su'wa kutsi' ne' 'in ran ska ni' kajun; kwan xtya ne' xaa kan', cha' ta ran xaa nchga se'en nda'an ne' ni' ña'an kan'.
42011034	Lo'o 'wan ni, kiloo wan nda xaa 'wan, kan' cha' su'we nchka ña'an wan chalyuu. Bra nu ti su'we nsu'wi xaa kiloo wan, bra kan' ka ña'an wan cha' ku'ni wan nchga loo tñan nu ndi'in cha' ku'ni wan, ka ku'ni wan xkwi' tñan su'we. Si ti'í kiloo wan, ja ka chkan' kiloo wan bra kan', cha' tla 'a xaa kiloo wan bra kan'.
42011035	Ndii ti ti' wan sikwa; ki'ya wan kwenta si chañi cha' nsu'wi xaa luwi ni' kasiya 'wan, si ja nsu'wi cha' kuxi ni' kasiya 'wan.
42011036	Si luwi kasiya 'wan ni, ja ndi'in cha' 'wan siya' ti lo'o cha' kuxi; xaa ti' wan sikwa, sa ña'an si su'we 'a nga'ni ska xaa se'en ndi'in wan.
42011037	Bra nu mdyii ykwi' Jesús, bra kan' ykwi' ska ne' fariseo lo'o Jesús cha' tsaa na'an tyi yu, cha' ku tlyaa ne'. Kan' cha' ndyaa Jesús lo'o yu, kan' ndyaa tukwa yu tu'wa msaa.
42011038	Yuwe 'a ti' yu fariseo kan', bra nu na'an yu cha' ja mna' Jesús sa ña'an nu ngi'ni ne' judío xa wa ku ti ne' tyaja.
42011039	Bra kan' ykwi' X'naan lo'o yu fariseo kan': ―'Wan ne' fariseo ―ndukwin Jesús―, su'we 'a ngi'ni luwi tloo wan, ngi'ni luwi chun' wan, sa ña'an lka nu ngaten ska sa, ngaten ska ka'nan. Lo'o ni' kasiya 'wan, xkwi' cha' kuxi nsu'wi; nchka ti' wan kulaa wan nan nu nsu'wi 'in xka ta nten, ti'í ti' wan 'in ta'a nten wan.
42011040	Tintu 'a 'wan. ¿Si'i ska ti Ndiose mñan Ni tyukwi ña'aan, ni siya ni' kasiya 'ñaan, ni siya nde chuan' a? Wa mñan Ndiose yaan', lo'o na'an Ni nchga cha' nu nsu'wi ni' kasiya 'ñaan.
42011041	Si tyukwi ti tiye wan ta wan nchga cha' su'we nu nsu'wi 'wan cha' taya' wan 'in ne' ti'i, bra kan' tukwa Ndiose tñan nu ngi'ni wan cha' luwi kasiya 'wan.
42011042	’¡T'nan 'a 'wan, ne' fariseo! ―ndukwin Jesús―. Kti 'a ngi'ni wan lo'o Ndiose lo'o nchga nan xuwe ti nu nsu'wi 'wan, lo'o nchga nan nu nda wan lomstan 'in Ndiose ni' lyaa; sa yu'we ti nchga kixin' nu su'we tyi'i, sa yu'we nchga kixin' nu nchka xiyan skwa, nda wan 'in ran 'in Ndiose bra nu tka msi'i ti wan 'in ran. Lo'o kan' ja ñi ngi'ni biya' wan 'in nten; kwi' ngwaña'an, ja su'we nka tiye wan ña'an wan 'in Ndiose siya' ti; kan' lka tñan nu ndi'in cha' ku'ni wan ndla la, lo'o ña'an ti ku'ni wan xka la tñan xuwe ti nu nsu'wi 'wan bra kan'.
42011043	’¡T'nan 'a 'wan, ne' fariseo! Ndiya 'a ti' wan tyukwa wan lo yka se'en su'we la ni' lyaa, lo'o ndiya 'a ti' wan cha' ku'ni tnun nten 'wan bra nu nduun wan lo kiya'.
42011044	’¡T'nan 'a 'wan, ne' fariseo!, lo'o 'wan mstru nu ndu'u cha' jo'o, cha' lye 'a ngi'ni kti wan tloo nten. Sa ña'an lka ska kwaa nu ndiya ni' lyo'oo 'in ayman, se'en nu ja ska nan nchkun' chun', ni siya kee ja nskwa; bra kan' ndyo'o sta nten chun' ran, cha' ja jlyo ti' ne' cha' kwaa lka ran. Ngwaña'an lka wan, cha' nu kwiñi lyo'o ti wan 'in nten nu ja ndii ti' sa ña'an lka wan.
42011045	Bra kan' ykwi' ska mstru nu ndu'u cha' jo'o lo'o Jesús: ―Mstru ―ndukwin―, bra nu ykwii' ngwaña'an, lo'o 'ware msu'waa ki'ya 'wa.
42011046	Mxkwen Jesús 'in yu kan' bra kan': ―Lo'o 'wan, mstru nu ndu'u cha' jo'o, ¡t'nan 'a 'wan! Ti'in 'a tñan nu nda wan cha' ku'ni nten, sa ña'an ya' nu ja nchka 'a 'in ne' ku'ni ne' tñan kan' siya' ti. Lo'o 'wan ni, ja ndaya' wan 'in ne'; ni lo'o ska loo xñii ya' ti wan, ja ndaya' wan 'in ne'.
42011047	’¡T'nan 'a 'wan!, cha' su'we 'a na'an nñan wan chun' kwaa se'en nsu ayman nu ykwi' cha' 'in Ndiose lo'o nten nu ngwa s'ni; lo'o kan', ti kwi' ne' ta'a wan lka ayman nu yjwi 'in ayman kan', ni siya su'we 'a tiye ayman kan' bra nu yu'wi ne' ti s'ni.
42011048	Bra kan' ka biya' tian' cha' ska ña'an ti cha' kuxi nka tiye wan lo'o ayman ta'a wan ti s'ni; nan wa yjwi ayman kan' 'in nten nu y'ni tñan 'in Ndiose nu ngwa s'ni, lo'o ni, 'wan lka nu nñan na'an chun' kwaa se'en nsu ayman nu ykwi' cha' 'in Ndiose lo'o nten nu ngwa s'ni.
42011049	’Nchga cha' jlyo ti' Ndiose, kan' cha' ykwi' Ni cha' re nu ngwa s'ni: “Ti kuloǔn laǎn tñan 'in nten nu kan se'en ndi'in nten chalyuu, cha' chkwi' ne' kan' cha' nu ñi lo'o ne' cha' 'ñaǎn. Lo'o kan' kujwi nten chalyuu 'in tyun ne' kan', ka ti'í ti' nten 'in ne' kan'” ndukwin kityi 'in Ndiose kan'.
42011050	Bra kan' ta Ndiose nu ti'í 'in nten nu ndi'in lo chalyuu re ni, chun' cha' yjwi ne' 'in nchga ayman nu ykwi' cha' 'in Ndiose lo'o nten nu ngwa s'ni. Ti bra nu mñan Ndiose chalyuu ti kulo,
42011051	ti bra ngujwi ayman Abel, sa ña'an ya' nu ngujwi ayman Zacarías, yjwi 'a ne' 'in nten 'in Ndiose. Lo'o Zacarías kan', jlu'we ni' lyaa mduun yu; ska la'a ndukwa msaa se'en nchkin lomstan, xka la'a nskwa na'an nu kti 'a cha' 'in Ndiose, jlu'we la kan' yjwi ne' 'in yu. Chañi cha' nu nchkwiǐn' lo'o wan, cha' ta Ndiose nu ti'í 'wan nten chalyuu ni, si'ya cha' wa yjwi ayman ta'a wan 'in ne' kan' nu ngwa s'ni.
42011052	’¡T'nan 'a 'wan, mstru nu ndu'u cha' jo'o! Wa ndyija lyo 'wan sa ña'an nu ku'ni xa'an wan nchga loo cha'. Lo'o kan' ykwi' wan, ja xlyaa wan ku'ni xa'an wan cha' nu nchkwiǐn' cha' 'in Ndiose Stiǐn; ngwaña'an ndukun' wan cha' 'in xka ta nten bra nu nchka ti' ne' ku'ni xa'an ne' cha' kan'.
42011053	Bra wa mdyii ykwi' Jesús cha' kan', mdyisnan ne' msin' ti' ne' 'in Jesús, mstru nu ndu'u cha' jo'o kan' lo'o ne' fariseo kan'. Kuxi 'a ngwa tiye ne' kan', kan' cha' ka'an 'a cha' tukwi mnicha' ne' 'in Jesús bra kan'.
42011054	Ngwa 'a ti' ne' kan' cha' chkwi' tsaa yu ska cha' nu kuxi, cha' kaja ña'an nu xtya ne' ki'ya 'in yu bra kan'.
42012001	Wa mdyo' ti'in tyun 'a mi nten se'en ndi'in Jesús bra kan'. Tkan' 'a ndi'in ne' kan', sa ña'an ya' nu ndyo'o sta ne' kiya' ta'a ne'. Bra kan' ykwi' Jesús lo'o ne' nu ngi'ni xa'an cha' 'in yu: ―Cha' tiya ti ti' wan sa ña'an tñan nu ngi'ni ne' fariseo, ne' nu kti 'a ngi'ni, nxke' ti' ne'.
42012002	Chun' ndi'in la tyija lyo 'in nten nchga cha' nu nsu'wi nchkun' ti ni; chun' ndi'in la kaja la ña'an ka biya' ti' nten nchga cha' nu nchka mnan ti ni.
42012003	Nchga cha' nu wa ytsa' wan 'in nten ni' ña'an tyi ne', nde loo la kunan nchga nten kichen cha' kan'; nchga cha' nu wa ykwi' mnan ti wan lo'o nten, cha' nga'an ya' na'an se'en ndi'in wan, nde loo la kwen 'a kanen xi'ya ne' cha' kan' tyukwi ña'aan lo kichen.
42012004	’Ta'a su'ween nsu'wiǐn lka wan, kan' cha' chkwiǐn' cha' re lo'o wan, cha' ja kutsen wan 'in nten chalyuu nu ka kujwi 'ñaan, cha' ja ka ku'ni ne' kan' xka la cha' kuxi 'ñaan chun' ndi'in la, bra nu wa ngujwian.
42012005	Katsaǎn' 'wan ni, ti ka nu chañi lka cha' kutsen wan 'in: Ndiose ni, kutsen wan 'in Ni. Bra nu ki'ya Ni kasiya 'in nten, bra kan' ndi'in chabiya' 'in Ndiose cha' kulo Ni tñan 'in kasiya 'in nten cha' tsaa nde lo jwlyaa, si nchka ti' Ni. Cha' nu ñi nchkwiǐn' lo'o wan ni, su'we la si kutsen wan 'in Ndiose.
42012006	’Wa jlyo ti' wan cha' x'nan 'a nga'an kiñi xuwe nu ndujwi' nten, ki'yu kiñi xuwe kaja 'wan chun' tukwa tñi xuwe ti; lo'o Ndiose, ña'ansiin Ni 'in nchga 'ni xuwe kan'.
42012007	Ngwaña'an 'wan, ngi'ni Ndiose kwenta 'in skaa wan, wa jlyo ti' Ni ni lkwa kichan' ke skaa wan; kan' cha' ja kutsen wan, cha' ka'an 'a ndyu'wi lyo wan nde se'en ndi'in Ndiose. Ja su'wa siya' ti ndyu'wi lyo wan lo'o kiñi xuwe, ni siya ka'an 'a kiñi xuwe lka kan'.
42012008	’Nde lka cha' nu nchkwiǐn' lo'o wan ni. Ja ka jyu'u ti' wan chkwi' wan tloo xka ta nten chalyuu cha' lka wan nten 'ñaǎn; lo'o na' nu ndijyaǎn cha' kaǎn nten, ja ka jyu'u tiǎn' chkwiǐn' cha' lka wan nten 'ñaǎn. Ngwaña'an chkwiǐn' nde se'en tyi'iǐn lo'o angajle nde ni' kwan.
42012009	Si ndiya ska wan nu chkwi' lo'o xka nten cha' ja ndi'in cha' 'in yu lo'oǔn siya' ti, lo'o na', kwi' ngwaña'an chkwiǐn' cha' ja nsu'wi lyoǔn 'in nten kan' se'en ndi'in angajle nde ni' kwan.
42012010	’Ku'ni Ndiose cha' tlyu ti' 'in nten nu chkwi' cha' kuxi 'ñaǎn nu ndijyaǎn cha' kaǎn nten; lo'o nten nu chkwi' cha' kuxi 'in tñan nu ngi'ni Tyi'i Ndiose, ja ku'ni 'a Ni cha' tlyu ti' 'in nten kan'.
42012011	’'Wan nu lka wan nten 'ñaǎn, ja kutsen wan bra nu chkwi' biya' ne' lo'o wan ni' lyaa, bra nu ku'ni biya' ne' 'wan tloo nten nu lka tñan. Ja kuwe 'a ti' wan sa ña'an cha' nu chkwi' wan lo'o ne' kan', cha' ka kulaa ne' 'wan.
42012012	Tyi'i Ndiose, kwa'u Ni 'wan sa ña'an cha' nu chkwi' wan lo'o ne' bra kan'.
42012013	Mdiya ska yu ki'yu laja nten ka'an kan'. Mdyisnan yu ykwi' yu lo'o Jesús bra kan': ―Yu kula ―ndukwin yu―, katsaa' lyaa 'in yu ta'aǎn cha' su'we yu cha' kuliya' nu mxnun sti ba 'wa lo'o yu.
42012014	Bra kan' mxkwen Jesús 'in yu kan': ―Si'i tñan 'ñaǎn lka, cha' ku'ni biyaǎn' cha' 'wan; si'i tñan 'ñaǎn lka, cha' su'weěn cha' kuliya' nu ndi'in cha' kaja 'in skaa wan.
42012015	Lo'o kan' ykwi' Jesús xka cha' lo'o nten nu ndi'in lo'o yu: ―Cha' tiya ti ti' wan tyi'in wan lo chalyuu. Ja xitukwi 'a ti' wan nchga cha' su'we nu nsu'wi 'in nten bra nu ndi'in wan lo chalyuu; ja chañi cha' tyi'in su'ween laan lo chalyuu ni siya ndi'in 'a cha' kuliya', ni siya nsu'wi ka'an 'a nan 'ñaan.
42012016	Bra kan' ykwi' Jesús ska cha' tiya lo'o ne': ―Ndiya ska yu kuliya'. Su'we 'a yuu nu ndiya 'in yu, ka'an 'a tya mjwi 'in yu ska yijan bra kan'.
42012017	Lo'o kan' mdyisnan yu kuliya' kan', ka'an 'a cha' mda'an tiye yu: “¿Nan ka ku'niǐn ni a? Ja tyo'o skwa 'a se'en xu'wi tya 'ñaǎn.
42012018	Nde tñan ku'niǐn sikwa, su'we la ku'ni tyiǐn nchga ju'wa 'ñaǎn cha' tya' xka na'an nu tlyu la ti. La kan' xu'wi tya 'ñaǎn, lo'o nchga lo yu'wa 'ñaǎn.
42012019	Lo'o kan' ka su'we nka tiyeěn chkwiǐn': Su'we 'a chalyuu mjwi 'ñaǎn ni. Ka'an 'a cha' su'we wa ndi'in 'ñaǎn, tyo'o skwa ran 'ñaǎn tyun yijan. Lo'o ni, tsaa 'a tiǎn' tyi'iǐn lo chalyuu; nsu'wi 'a nan kuǔn ni, ko'oǔn xalyu, tya'aǎn paseya.”
42012020	Bra kan' ykwi' Ndiose lo'o yu: “Tintu 'a cha' nda'an tiyee. Tla ndi'a ti ndi'in cha' kajaa” ndukwin Ndiose 'in yu kuliya' kan'. “¿Ti ka nu kanun lo'o nchga cha' su'we nu tka mxoo' se'en ti, nu mjwi 'iin ni a?” ndukwin Ndiose 'in yu kuliya' kan' bra kan'.
42012021	Ngwaña'an ka 'in nten nu xkwi' cha' ka kuliya' ti nda'an cha' tiye, lo'o ja nduwe ti' ne' si ka ne' nten su'we cha' 'in Ndiose.
42012022	Bra kan' ykwi' Jesús lo'o ne' nu ngi'ni xa'an cha' 'in yu: ―Nde lka cha' nu chkwiǐn' lo'o wan ni: Ja ka'an 'a cha' tya'an tiye wan nan lka nu lyiji 'wan cha' ku wan se'en ndi'in wan lo chalyuu, lo'o ja tya'an 'a cha' tiye wan cha' 'in ste' wan.
42012023	Su'we la cha' lu'uun tian, ja n'ni cha' kuan ka'an 'a nan; su'we la cha' ndi'in tian, ja n'ni cha' kuan' te' nu su'we 'a ña'an.
42012024	Ña'an wan chin' sa ña'an lka cha' 'in 'ni nu lka kwityan'; ja ntya i' nskwa', ja ngi'ni i' kwa, ja ndukwa na'an tyi i', ja nñan i' ju'wa se'en xu'wi nan ku i'; ngwaña'an ti nda Ndiose nan ku i'. Lo'o 'wan ni, ¡ka'an la ndyu'wi lyo wan cha' 'in Ndiose ke kwityan' kan'!
42012025	Ja ka kaluu la wan xa jlu'we metro kwan la, ni siya ka'an la cha' tya'an tiye wan;
42012026	chin' ti cha' lka kan', lo'o ja nchka 'wan ku'ni wan 'in ran siya' ti. Kwi' ngwaña'an, ja ndi'in cha' lye 'a tya'an cha' tiye wan cha' 'in ska cha' nu wa tnun la.
42012027	’Ña'an wan chin' 'in yka kee nu nsu'wi laja kixin' kwa. Su'we 'a ña'an kee nu ndyukwa lo ran, ja ngi'ni ran tñan, ja nchka 'in ran kwiñan te' cha' ku' ran. Nde lka cha' nu chkwiǐn' lo'o wan ni, cha' 'in ayman Salomón nu yu'wi ti s'ni. Kuliya' 'a ngwa ayman kan', su'we 'a ña'an ste' yu; lo'o ja su'wa ña'an ste' yu lo'o kee kwa, cha' su'we la ña'an kee kwa.
42012028	Kwi' ngwaña'an lka cha' 'in kii nu ndukwa ni' kixin' kwa ni. Ngaluu kii kan' su'we ti; la xka tsan, ja chkan' 'a kii kwa cha' wa mkin ran. Ndiose ngi'ni cha' su'we 'a ña'an kii kan'; kwi' ngwaña'an 'wan, chañi cha' ta Ndiose te' ku' wan, ni siya chin' ti ndyaa ña'an ti' wan 'in Ni.
42012029	Kan' cha' ni, ja ka'an 'a cha' tya'an tiye wan: “¿Nan ka kuan ni a? ¿Nan ka ko'oan ni a?” Si'i xkwi' tya'an luwe wan cha' tsaa naan wan nan ku wan, nan ko'o wan,
42012030	cha' xkwi' cha' kan' nduwe 'a ti' ya ña'an ti nten chalyuu. Nu 'wan ni, ja kuwe ti' wan, jlyo ti' Ndiose Sti wan sa ña'an ka kaja nchga nan nu lyiji 'wan cha' tyijin yu'wi 'wan lo chalyuu.
42012031	Si'i xkwi' cha' 'wan, ti ykwi' ti wan tya'an cha' tiye wan sikwa. Nde lka tñan nu ndi'in cha' ku'ni wan. Tukwa wan nchga cha' nu nchkwi' Ndiose, cha' ka Ni ndloo ni' kasiya 'wan se'en ndi'in wan lo chalyuu; bra kan' ta Ndiose nchga nan nu lyiji 'wan.
42012032	’Ja kutsen wan. Nten 'ñaǎn lka wan, ni siya chin' ti ne' ta'a wan nu lka wan nten 'in Ndiose; wa mjwi chalyuu su'we 'wan cha' Ndiose Stiǐn lka ndloo la 'wan, cha' ngwaña'an nchka ti' Ni.
42012033	Ja kuwe ti' wan, kujwi' wan nan nu nsu'wi 'wan cha' ta wan tñi 'in nten nu ti'i. Lo'o kan' ja ka kasun kwijin se'en nsu'wi tñi 'wan, ja ka tyii nan nu mstya se'en wan se'en ndi'in Ndiose nde ni' kwan; nde kan' ja ka 'a ku'ni ne' kunan tñi 'wan, ja ka ku kwisun' 'in ran.
42012034	Wa lka ndi'in kasiya 'wan lo'o nchga cha' nu ndiya la ti' wan, ni siya cha' su'we nu mxo' ti'in wan cha' 'wan ti lo chalyuu, ni siya cha' su'we nu mstya se'en Ndiose cha' 'wan nde se'en ndi'in Ni.
42012035	-
42012036	’Ndii ti ti' wan tyi'in wan lo chalyuu cha' ka ku'ni kuwe ti' wan, sa ña'an nu ngi'ni msu nu ndi'in na'an 'in ska nten. Mdiya ska tla ndyaa x'nan na'an kan' ta'a se'en kaja kwilyo'o nten. Ti ndii ti' msu kan', ti nduku' ne' ste' ne', ña'an ti nsu'wi xaa ni' ña'an se'en nganun msu kan'; ti ndii ti' ne' cha' ngita ne' 'in x'nan ne', sa ña'an bra nu kala x'nan ne' kan'. Bra nu kala yu, jwi'in ya' yu tuna'an nde liya', bra ti slaa msu tuna'an 'in yu bra kan'.
42012037	Su'we 'a ka 'in msu kan', si ti ndii ti' ne' bra nu kala x'nan ne' cha' ku'ni lya ne' tñan nu kulo x'nan ne'. Chañi lka cha' nu chkwiǐn' lo'o wan, cha' nde ña'an chkwi' x'nan na'an kan' lo'o msu 'in yu: “Tyukwa lya wan tu'wa msaa re.” Bra kan' ku'ni kuwe ti' ykwi' x'nan ne' cha' ku ne'.
42012038	Su'we 'a ka 'in ne' kan', cha' ti ndii ti' ne', ni siya tla 'a kala ykwi' x'nan ne', ni siya tyijin jlu'we tla kala yu.
42012039	Ndi'ya wan kwenta sa ña'an nu ku'ni ska x'nan na'an, si jlyo ti' yu sa ña'an bra tiya ska yu nu ku'ni kunan ni' ña'an; tyuun yu kwan tu'wa na'an, cha' ja ta yu chabiya' ku'ni ne' kunan nan nu nsu'wi ni' ña'an.
42012040	Ngwaña'an 'wan ni, ndii ti ti' wan tyi'in wan lo chalyuu; bra nu kaǎn xiya', na' nu wa msu'wa Ndiose 'ñaǎn ndijyaǎn cha' kaǎn nten, ja chan kaǎn ska bra nu ja kii ti' wan cha' nu kaǎn.
42012041	―Yu kula ―ndukwin Tyu 'in Jesús bra kan'―, ¿ta lo'o bare ti nchkwii' cha' tiya kan' a? ¿Ta ja su'we la si kunan nchga nten cha' kan', xke' tii' a? ―ndukwin Tyu.
42012042	Bra kan' mxkwen Jesús 'in yu: ―¿Ta nsu'wi wan nu tyukwi ti tiye wan xlyaa wan ku'ni wan tñan 'ñaǎn a? Nde lka tñan nu ku'ni wan sikwa. Ska msu nu su'we ni, ta x'nan yu tñan 'in yu cha' ka yu ndloo la ni' ña'an 'in x'nan yu; kulo x'nan yu tñan 'in yu cha' xku yu 'in nchga nten nu ndi'in ni' ña'an kan'.
42012043	Ka su'we 'a ka tiye msu kan' bra nu kan x'nan yu xiya', si chañi ka cha' ngi'ni yu tñan nu wa ngulo x'nan yu 'in yu.
42012044	Cha' nu ñi nchkwiǐn' lo'o wan ni, cha' tlyu la tñan ta x'nan yu 'in msu kan' bra kan', sa ña'an ya' ka yu ndloo 'in nchga tñan 'in x'nan yu.
42012045	Lo'o ska msu nu ja nduwe ti' 'in tñan nu ngulo x'nan yu 'in yu, bra ti ki'ya cha' kuxi ke yu. Tiya' 'a kan x'nan yu, xke' ti' yu. Bra kan' tyisnan yu kan' ku'ni yu cha' xa'an; ku'ni tlá yu 'in ta'a msu yu, ni siya ne' kuna'an, ni siya yu ki'yu. Ka'an 'a skwa ku yu, sa ku' ti ko'o yu xalyu, sa ku' ti tya'an yu ku'wi yu.
42012046	Lo'o kan' bra ti tyo'o tukwa x'nan yu ska tsan nu ja kii ti' yu. Ja jlyo ti' yu ni bra tyo'o tukwa ykwi' x'nan yu xiya', ti kwi' ti cha' ja ndyaa ña'an ti' yu si kala x'nan yu tsan kan'. Bra kan' lye 'a nu ti'í ta x'nan yu 'in yu nu xa'an kan'. Su'wa ti tsaa yu nde lo jwlyaa cha' kaja nu ti'í 'in yu lo'o nten nu ja nnan cha' 'in Ndiose siya' ti.
42012047	’Cha' nu jlyo ti' msu kan' sa ña'an tñan ngulo x'nan yu 'in yu, lo'o kan' ja y'ni ndla yu tñan kan', ta x'nan yu nu ti'í 'in yu bra kan'; ti'í 'a jwi'in x'nan yu 'in yu.
42012048	Xka la msu nu ja ngwa biya' ti' sa ña'an tñan ngulo x'nan yu 'in yu, chin' la nu ti'í kaja 'in yu bra kan'; siya' la chin' jwi'in x'nan yu 'in yu, ni siya ndi'in cha' lye 'a kaja nu ti'í 'in yu si'ya tñan nu ja y'ni yu kan'. Bra nu xnun nten ka'an 'a tñan 'ñaan, bra kan' ndi'in cha' ku'nian ka'an la tñan cha' 'in ne' kan'. Lo'o Ndiose, si ta Ni tyun lo cha' su'we 'ñaan, kwi' ngwaña'an tyun lo tñan ndi'in cha' ku'nian cha' 'in Ni.
42012049	’Wa ndijyaǎn lo chalyuu cha' kwa'aǎn kii' se'en ndi'in nten, lo'o ni, su'we la nchka tiǎn' si wa lka nchkin kii' kan'.
42012050	Wa tyisnan ti ska cha' tnun, wa steěn tiǎn ska tñan, sa ña'an lka si ndukwatya ne' 'ñaǎn; kan' cha' nda'an 'a cha' tiyeěn ni, ¿ni sa ña'an bra tsaa tii tñan kan' a?
42012051	¿Ta xkwi' tiin ti tyi'in nten chalyuu cha' wa ndijyaǎn lo chalyuu, xke' ti' wan a? Si'i. Ja nchka tyi'in ne' tiin ti, cha' nu xkwi' nxuun ne' nka tiye ne'.
42012052	Nde lka cha' nu ka ni, se'en ndi'in ka'yu nten ska na'an, bra kan' tyisnan snan ne' kan' nu ja msñi cha' 'ñaǎn, xuun ne' kan' lo'o tyukwa ne' nu msñi cha' 'ñaǎn; si ndi'in tukwa nten nu ja msñi cha' 'ñaǎn lo'o snan nten nu msñi cha' kan', ti kwi' ti cha' xuun ne' lo'o ta'a ne' cha' wa yten ne' cha' 'ñaǎn ―ndukwin Jesús―.
42012053	Xuun ska nten lo'o sñi' ki'yu yu, kwi' ngwaña'an xuun ska yu ki'yu lo'o sti yu; xuun ska ne' kula lo'o nu kuna'an sñi', kwi' ngwaña'an xuun ska nu kuna'an kune' lo'o jya'an; xuun ska ne' kula lo'o sñi' xiin ne', kwi' ngwaña'an xuun ska kuxiin lo'o jya'an laa cha' wa yten ne' cha' 'ñaan ―ndukwin Jesús.
42012054	Xiya' ykwi' Jesús lo'o nten nu ndiya se'en ndi'in yu: ―Lo'o 'wan ni, ndiya bra nu ña'an wan ndyo'o tukwa koo tnun nde se'en ndyaa kwichaa, kan' cha' nchkwi' wan: “Tyoo ki'ya ni.” Chañi cha' 'wan, ki'ya tyoo bra kan'.
42012055	Bra nu tyisnan xkwa kwi'in ndijyan nde j'ni bra kan' nchkwi' wan: “Wa mdyisnan ka tikee' kwan ni.” Chañi cha' 'wan, ngwaña'an ka bra kan'.
42012056	¡Kwiñi 'a 'wan! Nchka biya' ti' wan ska nan nu ña'an wan nde ni' kwan; wa nsu'wi lyo wan cha' kan'. ¿Ni cha' lka ja ndii 'a ti' wan siya' ti nan ka nu nchka 'wan lo chalyuu re ni? ―ndukwin Jesús 'in ne'.
42012057	’¿Ni cha' lka ja nchka ka tiin cha' 'wan lo'o ta'a wan?
42012058	Nde ña'an ku'ni wan su'we la, bra nu tsaa lo'o ska nten 'wan se'en ndi'in wsiya cha' xtya yu ki'ya 'wan: kuwe ti' wan cha' wjñi cha' 'wan lo'o yu laja nu ti nda'an ti wan tuwiin. Si ja ku'ni wan ngwaña'an, bra kan' ta wsiya 'wan ya' policía. Lo'o ne' kan' ni, su'wa ne' 'wan ni' ña'an chkwan bra kan'.
42012059	Chañi cha' nu nchkwiǐn' lo'o wan, cha' ja tyo'o 'a wan siya' ti sa ña'an ya' nu ta wan nchga tñi nu jñan nten kan' 'wan.
42013001	Ti kwi' tyempu kan' mdiyan chin' nten se'en ndi'in Jesús. Ytsa' ne' kan' 'in yu bra kan', sa ña'an ngwa bra nu tka yjwi ti gobernador Pilato 'in tyun ne' Galilea. Laja nu y'ni kti ne' Galilea kan' ni' lyaa, bra nu yjwi ne' 'ni cha' ka lomstan 'in Ndiose, bra kan' mdiyan sndaru 'in Pilato, yjwi sndaru kan' 'in ne' kan', ndukwin ne'.
42013002	Ykwi' Jesús lo'o ne' bra kan': ―¿Ta si'ya cha' xa'an 'a ne' Galilea kwa, kan' cha' yjwi Pilato 'in ne', nxke' ti' wan a? Ja xa'an lye ne' kan'. Nan y'ni ti ne' sa ña'an nu ngi'ni ta'a kichen tyi ne',
42013003	si'i nan kuxi la y'ni ne' kan'. Kwi' ngwaña'an 'wan ni, si ja ka jyu'u ti' wan 'in nchga cha' kuxi nu ngi'ni wan, cha' kulaa ya' wan cha' kuxi kan', ti kwi' ti cha', ndukwa cha' kaja wan bra kan' ―ndukwin Jesús 'in ne'―.
42013004	Lo'o xka ta ti'yun xnan nten kan' nu ngujwi nde tu'wa tyi'a Siloé cha' mlyuu na'an kwan chun' ne' bra kan'. ¿Ta si'ya cha' xa'an 'a ne' kan', kan' cha' ngwa 'in ne' ngwaña'an, nxke' ti' wan a? Ja xa'an lye ne' kan'. Nan y'ni ti ne' sa ña'an tñan nu ngi'ni ta'a kichen tyi ne' nde Jerusalén,
42013005	si'i nan kuxi la y'ni ne' kan'. Kwi' ngwaña'an 'wan ni, si ja ka jyu'u ti' wan 'in nchga cha' kuxi nu ngi'ni wan, cha' kulaa ya' wan cha' kan', ti kwi' ti cha', ndi'in cha' kaja wan.
42013006	Bra kan' ykwi' Jesús cha' tiya re lo'o ne': ―Mdiya ska nten nu nsu'wi ska yka kwiñii nu su'we 'a 'in yu, ska yka nu nda mta nu xi 'a; ndukwa yka kan' ska ni' lyo'oo se'en yta yu yka chi kutun. Chun' ndi'in la ndyaa na'an yu 'in yka kwiñii kan' si ndukwa nan ku loo. Ja ska nan ndukwa loo, ja ska nan mjwi ku yu siya' ti.
42013007	Kan' cha' ykwi' yu lo'o nu ngi'ni tñan ni' lyo'oo kan': “Wa mda'a snan yijan ndya'aǎn na'aǎn si tyo'o ka nan kuǔn lo yka re, lo'o ja mjwi ran 'ñaǎn siya' ti. Si'yuu lyaa 'in ran, kuloo 'in ran siya' ti, cha' xu'we ti ndukwa yka kwa lo yuu re; su'we la si xka nan kataan lo yuu re” ndukwin x'nan yuu kan'.
42013008	Bra kan' mxkwen yu nu ngi'ni tñan ni' lyo'oo kan' 'in x'nan yu: “Xnuun 'in yka re xka yijan ti, yu kula” ndukwin yu. “Ku'ni xu'weěn yuu nu ndi'in suun yka re, su'waǎn ka'an 'a yuu su'we suun ran.
42013009	Ja chan si xlyaa la ran tyo'o nan loo ran bra kan'; si ja tyo'o nan loo ran siya' ti, si'yuǔn 'in ran bra kan'.”
42013010	Mdiya ska tsan ta'a mdi'in Jesús ni' lyaa ndu'u yu 'in nten.
42013011	Lo'o nde kwa mdi'in ska nu kuna'an nu msñi kwi'in kuxi 'in. Si'ya kwi'in kan' ngwa ti'í nu kuna'an kan' ti'yun xnan yijan; wa nchkun' tyukwin chun', sa ña'an ya' nu ja ngwa 'a jñi ran siya' ti.
42013012	Na'an Jesús 'in ne' kula kan', bra kan' ykwi' yu lo'o: ―Wa nchkaa ni, ja ka ti'í 'a 'iin xiya' ―ndukwin yu 'in ne' kula kan'.
42013013	Lo'o kan' mstya ya' Jesús chun' ne' kula kan'. Bra ti mjñi tyukwin chun'. Bra kan' mdyisnan ne' kula nu ngwa ti'í kan' ytsa' 'in nten, cha' tnun 'a cha' y'ni Ndiose lo'o.
42013014	Lo'o ni, nten nu lka ndloo la ni' lyaa kan', msin' 'a ti' ne' kan' 'in yu, cha' wa y'ni Jesús jo'ó 'in nten tsan ta'a. ―Skwa tsan su'we cha' ku'nian tñan ―ndukwin nu lka ndloo la kan'―, kan' tsan su'we cha' kan wan cha' ka jo'ó 'wan; ja kan 'a wan tsan ta'a cha' ka jo'ó 'wan bra kan' ―ndukwin yu 'in ne'.
42013015	―Kwiñi 'a wan ―ndukwin Jesús 'in nu lka ndloo la ni' lyaa kan' bra kan'―. Nchga wan lo'o ta'a wan xti' wan kuta msu 'wan, buru 'wan, cha' tsaa lo'o wan 'in i' cha' ko'o i' tyi'a, tsan ta'a ―ndukwin yu―.
42013016	Lo'o nu kuna'an re, ti kwi' ta'a nten 'in ayman Abraham nu yu'wi ti s'ni lka, wa ti'yun xnan yijan ndatsaa 'a Satanás 'in se'en ndi'in. ¿Ja su'we la xke' ti' wan si kulaan 'in ne' kula re tsan ta'a a? ―ndukwin Jesús.
42013017	Mjyu'u 'a ti' ne' nu nka kontra 'in Jesús cha' mxkwen yu cha' 'in nu lka ndloo la kan' ngwaña'an. Bra kan' su'we 'a ngwa tiye xka ta nten nu mduun la kan', cha' na'an ne' nchga cha' tnun nu y'ni Jesús.
42013018	Bra kan' ngwa'u Jesús xka cha' 'in nten: ―Xka cha' chkwiǐn' lo'o wan ni, cha' ka biya' ti' wan sa ña'an ka cha' ka Ndiose ndloo ni' kasiya 'wan.
42013019	Lka cha' kan' ña'an ti' ska mta xiyan kwi'in nu xuwe 'a, nu ndyaa lo'o ska nten cha' kata yu ran ni' lyo'oo 'in yu. Lo'o bra kan', bra wa ngalu la, ska yka nu wa tnun chin' lka ran. Bra kan' mdyisnan ngala kiñi cha' kwiñan i' se'en xkwa i' laja stan' yka kan', cha' wa tnun chin' yka kan'.
42013020	Bra kan' ykwi' Jesús xka cha' tiya lo'o ne': ―Xka cha' chkwiǐn' lo'o wan ni, sa ña'an ka cha' ka Ndiose ndloo ni' kasiya 'wan ―ndukwin―.
42013021	Ngwaña'an lka cha', sa ña'an lka chin' ti skwan tiye' nu msu'wa ska nu kuna'an lo'o kata jaxlya cha' ka jya'an skwan jaxlya. Su'we 'a mxtiya' ran, cha' sa tlyu ti skwen skwan kan'.
42013022	Tuwiin se'en ndyaa Jesús lo'o ne' nde Jerusalén, mdijin ne' tyun kichen tnun se'en ndyaa ne'; lo'o tyun kichen xuwe ndyaa ne', cha' chkwi' yu cha' 'in Ndiose lo'o ne' kichen kan'.
42013023	Laja nu mdi'in Jesús ska kichen, mnicha' ska nten 'in yu: ―Yu kula, ¿ta chin' ti nten kulaa Ndiose 'in bra wa tyii ti chalyuu a? ―ndukwin. Mxkwen Jesús 'in yu bra kan':
42013024	―Lti ti tuna'an se'en sten wan la kan', kan' cha' ku'ni lya wan cha' tyija tuwiin 'wan nu kala nde tuna'an kan'. Nde lka cha' nu chkwiǐn' lo'o wan, cha' ka'an 'a nten ndi'in nu nchkwi' cha' wa sten ti ne' tuna'an kan', lo'o ya ña'an ti ngi'ni ne' kan' ndi'in ne' lo chalyuu, kan' cha' ja nchka tyija lyo 'in ne' siya' ti sa ña'an ka nu sten ne' tuna'an kan'.
42013025	Bra kan' tyituun x'nan na'an kan', cha' tukun' yu tuna'an kan'. Bra nu kala wan, bra kan' tyisnan wan jwi'in ya' wan tuna'an kan', chkwi' wan lo'o: “Slaa lyaa tuna'an, yu kula.” Bra kan' chkwi' yu lo'o wan: “Ja jlyo tiǎn' ni nten lka wan.”
42013026	Lo'o kan' xkwen wan 'in x'nan wan: “Yu kula, wa yku ba tyaja lo'oo, wa yi'o ba tyi'a lo'oo. Wa yaa ba ngwa'u ba cha' 'iin 'in nchga nten ta'a kichen tyi ba” nchkwin wan.
42013027	Xiya' chkwi' yu lo'o wan bra kan': “Ja nsu'wi lyoǔn siya' ti ni nten lka wan. Tyaa lya wan su'we la; ja nchka tiǎn' ña'aǎn 'wan, cha' nten kuxi lka wan.”
42013028	Kunan 'a wan bra kan', ku li'ya wan cha' lye 'a kasin' ti' wan bra kan'. Ka xi'in 'a ti' wan bra nu ña'an wan cha' ndi'in ka'an 'a nten se'en ndi'in Ndiose bra nu tsaa tii chalyuu; lo'o ayman Abraham, lo'o ayman Isaac, lo'o ayman Jacob, lo'o nchga ayman nu ykwi' cha' 'in Ndiose lo'o nten nu ngwa s'ni, ña'an wan 'in ne' ndi'in ne' la kan'. Lo'o 'wan ni, kulaa ya' Ndiose 'wan kanun wan nde liya'.
42013029	Nchga kichen chalyuu nsu'wi nten nu kan ku nan nu ndiya lo msaa 'in Ndiose, bra nu ka Ndiose ndloo la bra nu tsaa tii chalyuu; nde se'en ndyo'o tukwa kwichaa tyo'o ne' kan ne', ngwaña'an tyo'o ne' nde se'en ndyaa kwichaa, lo'o la'a se'en tu'wa tyo'o ne', lo'o la'a se'en tikee' tyo'o ne', kan nchga nten kan' nde se'en tlyu se'en ndi'in Ndiose.
42013030	Lo'o kan' nde loo la tyi'in chin' nten nu mdo'o tukwa bra nu wa tsaa tii ti cha'; ngwaña'an nde chun' la kanun chin' nten nu mdo'o tukwa ti kulo la.
42013031	Ti kwi' ña'an bra mdiyan chin' ne' fariseo cha' chkwi' lo'o Jesús: ―Tyaa lyaa ni ―ndukwin ne' 'in yu―. Tyo'oo se'en ndi'ian re, yaa tyi'iin xka se'en, cha' wa nchka ti' ree Herodes kujwi 'iin.
42013032	Ykwi' Jesús lo'o ne' kan' bra kan': ―Yaa katsa' wan cha' re 'in yu kula tlá kan': “Tsan ni lo'o tsan tyaa, ti tyi'iǐn chin' lo chalyuu re cha' kuloǔn kwi'in kuxi nu msñi 'in nten, cha' ku'niǐn cha' chkaa xka la nten nu ti'í. La mda'a snan tsan, bra kan' tyii tñan nu mda Ndiose Stiǐn cha' ku'niǐn.” Ngwaña'an nchkwin wan 'in yu kula kan'.
42013033	Tya'aǎn ni. Ti ka'an chin' tuwiin ti ji tsa'aǎn ni, ngwaña'an la tyaa, ngwaña'an nu mda'a snan tsan. Ykwi' wan jlyo ti' wan cha' nde kichen Jerusalén ndyiji nchga ne' nu nchkwi' cha' 'in Ndiose lo'o nten ―ndukwin Jesús 'in ne' fariseo kan'―. Kan' cha' tsa'aǎn nde kichen kwa cha' kajaǎn, si ngwaña'an lkaǎn ska nu nchkwi' cha' 'in Ndiose lo'o nten, nxke' ti' wan ―ndukwin Jesús bra kan'―.
42013034	’T'nan 'a 'wan ne' Jerusalén, cha' tukwi 'a cha' nu ndi'in 'wan. Ti s'ni yjwi wan 'in ne' nu ykwi' cha' 'in Ndiose lo'o nten, mguun wan kee 'in nten nu ngwa tñan 'in Ndiose. Tyun 'a bra ngwa tiǎn' cha' ña'ansiǐn 'wan, cha' ja ka kuxi 'wan; ña'an ti' ska kwitu nu mso' ti'in sñi' ni' jlu'we i', ngwaña'an ngwa tiǎn' ku'niǐn lo'o wan, lo'o ¡ja mda wan chabiya' 'ñaǎn siya' ti!
42013035	Kan' cha' kanun ti'in kichen tyi wan xkwi' cha' xi'in ti ti' ni. Ja ña'an 'a wan 'ñaǎn sa ña'an ya' nu tiya bra nu chkwi' wan cha' 'ñaǎn: “Su'we 'a ngi'ni Ndiose lo'oan cha' 'in yu nu ndijyan chabiya' 'in ykwi' nu nka X'naan” nchkwin wan bra kan'.
42014001	Ska tsan nu nxitña' ne' yaa Jesús yku tlyaa yu na'an tyi x'nan ne' fariseo. Lo'o xka ta ne' fariseo, na'an 'a ne' 'in Jesús bra kan'.
42014002	Nde tloo Jesús ndiya ska yu ki'yu nu msñi kicha kiin 'in.
42014003	Bra kan' mnicha' Jesús 'in mstru nu ndu'u cha' jo'o lo'o ne' fariseo kan': ―¿Ta ndi'in chabiya' cha' ku'nian jo'ó 'in ska nu ti'í tsan ta'a, nxke' ti' wan a? ―ndukwin Jesús 'in ne' kan'―. ¿O ta ja ndi'in chabiya' cha' ku'nian jo'ó 'in ne' bra kan' a?
42014004	Ja ykwi' 'a ne' kan' siya' ti. Bra kan' msñi Jesús ya' yu ti'í kan', y'ni cha' nchkaa yu. Lo'o kan' ykwi' Jesús lo'o yu kan': ―Tyaa lyaa na'an tyii ―ndukwin Jesús 'in yu.
42014005	Bra kan' ykwi' Jesús lo'o ne' fariseo kan' xiya': ―¿Ni sa ña'an nxke' ti' wan a? ¿Ni sa ña'an ku'ni wan si tiyuu ska buru 'wan, si tiyuu ska kuta msu 'wan ska tu tiyuu tsan nu nxitña' ne' a? ¿Ta si'i bra ti tsaa wan kulo wan 'in i', ni siya tsan ta'a nu tnun 'a lka a?
42014006	Ja mjwi 'a ña'an xkwen ne' 'in Jesús bra kan'.
42014007	Bra kan' na'an Jesús cha' xkwi' nxñi ne' fariseo kan' yka xlya nu nduun se'en su'we la nde ke msaa, cha' tyukwa ne'. Kan' cha' ykwi' Jesús cha' re lo'o ne' kan' bra kan':
42014008	―Bra nu tsaa wan se'en kaja kwilyo'o nten, ja tyukwa wan se'en nu tlyu la, se'en ndyukwa ne' nu lka ndloo. ¿Ni sa ña'an ku'ni wan si tiyan xka nten nu wa tnun la nchka nde se'en ndukwa wan a?
42014009	Chun' ndi'in la, nten nu ngi'ni ta'a, nu wa ykwi' lo'o wan ti kulo la cha' kan wan ta'a, ja chan chkwi' yu cha' re lo'o wan: “Ta wan se'en tyukwa yu kula re” nchkwin yu. Lo'o kan' ka jyu'u 'a ti' wan, tsaa tukwa wan xka se'en nu ja nduun yka xlya, la kan' tsaa tukwa wan bra kan'.
42014010	Si'i xkwi' nan tsaa naan wan se'en su'we la cha' tyukwa wan sikwa. Bra nu tsaa wan ska ta'a, tsaa tukwa wan ska la'a ti se'en ndyukwa nten ya ña'an ti. Lo'o kan' kan nu lka ndloo la 'in ta'a cha' chkwi' yu lo'o wan: “Yu kula” nchkwin yu 'wan, “Kan wan tyukwa wan chin' se'en su'we la nde re.” Ngwaña'an ku'ni tnun la ne' 'in ykwi' wan laja nten ka'an nu ndukwa tu'wa msaa kan' bra kan'.
42014011	Nchga nten nu nchka ti' cha' ka tlyu la ykwi', kan' lka nu ka jyu'u la ti' chun' ndi'in la; lo'o nten nu chin' ti cha' nka tiye ykwi' ne', su'wa ya' Ndiose 'in ne' kan', cha' ka ngula la ni' kasiya 'in ne' chun' ndi'in la.
42014012	Bra kan' nde lka cha' nu ykwi' Jesús lo'o yu ki'yu nu wa ykwi' lo'o cha' kan ta'a se'en ndi'in yu: ―Bra nu chkwi' wan lo'o nten cha' kan ne' ku tlyaa ne' se'en ndi'in wan, si'i lo'o ta'a su'we nsu'wi ti wan chkwi' wan, si'i lo'o ta'a ngula ti wan chkwi' wan, si'i lo'o ta'a tijyu' ti wan chkwi' wan, si'i lo'o ne' kuliya' ti nu ndukwa na'an tyi kwi' se'en ti chkwi' wan bra kan'. Su'wa ti ku'ni ne' kan' lo'o wan chun' ndi'in la, bra nu ngi'ni ne' ska ta'a; sa ña'an nu y'ni wan lo'o ne', ngwaña'an ti ku'ni ne' kan' lo'o wan xiya' bra kan'.
42014013	'Wan ni, si'i ngwaña'an ku'ni wan bra nu ku'ni wan ska ta'a. Bra kan' xo' ti'in wan ne' ti'í, lo'o ne' kicha, lo'o ne' nu chku' kiya', lo'o ne' kwityiin' cha' ku ne' lo'o wan.
42014014	Bra kan' su'we 'a tyi'in wan lo chalyuu si ngwaña'an ku'ni wan, cha' nu kicha kan' ni, ja kaja ña'an tya ne' cha' su'we kan' 'wan. Chun' ndi'in la kaja cha' su'we 'wan, bra nu tyu'u wan xiya' lo'o nchga ayman nu ngwa su'we kasiya 'in ne' lo'o Ndiose bra nu mdi'in ne' lo chalyuu nu ngwa s'ni.
42014015	Ti ndi'in ne' tu'wa msaa, nganan ne' nchga cha' nu nchkwi' Jesús lo'o ne'. Bra kan' mxkwen ska ne' ta'a ndukwa yu tu'wa msaa 'in Jesús: ―Su'we 'a ka 'in nten nu ku skwa nde se'en lka Ndiose ndloo la ―ndukwin yu kan'.
42014016	Bra kan' ykwi' Jesús cha' tiya re lo'o yu, cha' ka biya' ti' ne' sa ña'an ka 'in nten chalyuu bra nu kan Ndiose cha' ka Ni ndloo la. ―Ndiya ska yu ki'yu y'ni yu ska ta'a, nda yu ska siin cha' ku ne' ―ndukwin Jesús 'in ne'―. Wa ykwi' yu lo'o ka'an 'a nten cha' tyi'in ne' ta'a kan'.
42014017	Wa mdiya bra cha' ka siin, bra kan' ngulo yu tñan 'in msu 'in yu cha' tsaa chkwi' lo'o ne': “Wa lka ngwa su'we skwa nu ka siin 'wan, ndukwin x'nan ba.”
42014018	Bra kan' nchga nten nu wa ykwi' yu lo'o cha' kan ne' ta'a, mdyisnan ne' mjñan ne' cha' tlyu ti' 'in yu. Nde lka cha' nu ykwi' ska yu kan': “Ku'nii cha' tlyu ti' 'ñaǎn, ja ka 'ñaǎn kaǎn se'en ndi'iin ni. Ndi'in cha' tsa'aǎn tsaa na'aǎn ska yuu nu tka msi'iǐn tiǎn, kan' cha' nchka tiǎn' cha' ku'nii cha' tlyu ti' 'ñaǎn.”
42014019	Lo'o kan' ykwi' xka yu: “Tka msi'iǐn tiǎn ki'yu ta kuta msu; kan' cha' tsa'aǎn ku'ni biyaǎn' lo'o i', si wa ka ku'ni i' tñan. Ku'nii cha' tlyu ti' 'ñaǎn, ja ka 'ñaǎn kaǎn se'en ndi'iin ni.”
42014020	Bra kan' ykwi' xka yu: “Tka mjwi ti kwilyo'oǔn, kan' cha' ja ka 'ñaǎn kaǎn se'en ndi'iin ni.”
42014021	Bra kan' wa ngala msu se'en ndi'in x'nan yu xiya', ytsa' yu 'in x'nan yu nchga cha' nu ndukwin ne' 'in yu. Lye 'a msin' ti' x'nan na'an kan' bra kan'. Lo'o kan' ykwi' yu lo'o msu kan': “Yaa lyaa lo kichen xiya' cha' chkwii' lo'o nten nu ndi'in lo kiya' kwa, cha' kan ne' ta'a se'en ndi'iǐn. Chkwii' lo'o ne' ti'i, lo'o nten nu ti'í, lo'o ne' nu chku' kiya', lo'o ne' kwityiin', lo'o nchga ne' kicha; bra kan' kaan lo'o 'in nchga ne' kan' nde re” ndukwin x'nan msu kan' 'in yu.
42014022	Chun' ndi'in la ykwi' msu kan' lo'o x'nan yu: “Yu kula” ndukwin, “wa y'niǐn nchga tñan nu nguloo 'ñaǎn, lo'o ña'an ti laja la se'en tyi'in nten ni' ña'an re.”
42014023	Bra kan' ykwi' x'nan msu lo'o yu: “Yaa lyaa lo kichen xiya', yaa ña'aan tuwiin, su'waa jwersa cha' lye tatsaa 'in ne' cha' kan ne' ni' ña'an 'ñaǎn, cha' xa'an ni' ña'an re 'ñaǎn tyi'in nten.
42014024	Nde lka cha' nu chkwiǐn' lo'o wan, cha' ja ska nten nu ykwi' yu lo'o ti kulo la, ja ku 'a ne' kan' siin re 'ñaǎn siya' ti” ndukwin x'nan na'an kan'. Wa mdyii cha' tiya nu mda Jesús lo'o ne' bra kan'.
42014025	Ka'an 'a nten nda'an lo'o Jesús, lo'o kan' ykwi' yu lo'o ne' xiya':
42014026	―¿Ta nchka ti' wan tya'an wan lo'oǔn a? Ja ka 'wan xñi wan cha' 'ñaǎn si lye la nka tiye wan 'in sti wan, 'in jya'an wan, 'in kwilyo'o wan, 'in sñi' wan, 'in ta'a ngula wan, ni siya yu ki'yu ni siya ne' kuna'an; si lye la nsu'wi tiye wan 'wan cha' ña'ansiin wan 'wan, ti ykwi' ti wan, ja ka 'wan ka wan nten 'ñaǎn bra kan'.
42014027	Si ja xlyaa wan xñi wan tuwiin nu kwa'uǔn 'wan, ja ka 'wan ka wan nten 'ñaǎn bra kan'; ndi'in cha' xñi wan tuwiin kan', ni siya kujwi nten 'wan chun' ndyaa ña'an ti' wan 'ñaǎn.
42014028	Si ndiya ska wan nu nchka ti' wan kwiñan wan ska na'an tnun, ja chan ti kulo la kulo wan kwenta sa kwa tñi kunanjo'o 'wan cha' tyii tya' na'an kan'.
42014029	Si xtya wan kiya' na'an, lo'o chun' ndi'in la ja ka ku'ni tyii wan na'an kan', nchga nten nu ña'an tñan kan', xtyi lyo'o ne' 'wan bra kan':
42014030	“Yu kwa ngwa ti' yu kwiñan yu ska na'an tnun, lo'o ja ngwa 'in yu kwiñan ji yu na'an kan'” nchkwin ne'.
42014031	’Ña'an ti' ska ree nu nchka ti' xuun lo'o xka ree. Ti kulo, kulo yu kwenta cha' ka biya' ti' yu si tyo'o skwa tii mi sndaru 'in yu, cha' tyijin lyo yu 'in xka ree nu lo'o kala mi sndaru 'in ndijyan kusuun.
42014032	Si jlyo ti' ree kan' cha' ja ka 'in, bra nu ti tijyu' ndijyan xka ree kan', bra ti su'wa yu 'in nten nu tsaa se'en ndijyan ree kan', cha' chkwi' ne' lo'o yu, cha' ja ku'ni 'a ne' cha' wsuun kan'. Ngwaña'an ku'ni ree kan' ―ndukwin Jesús―.
42014033	Kwi' ngwaña'an nchga wan nu lye la nka tiye wan 'in nchga cha' su'we nu nsu'wi 'wan, nu ja xlyaa wan kulaa ya' wan 'in cha' kan', ja ka 'wan ka wan nten 'ñaǎn bra kan'.
42014034	’Ni siya su'we 'a teje', bra nu tyii cha' tiyen' nu nsu'wi 'in ran, ja ka 'a kunanjo'o teje' kan' 'in nten bra kan'.
42014035	Ja ska tñan su'we ka ku'ni ran, ja ka sluan 'in ran lyuu cha' ka su'we la yuu, ja ka xtiyaan' 'in ran lo'o yuu kata. Ndi'in cha' xkwaan 'in ran ―ndukwin Jesús―. Kunan su'we wan cha' nu nchkwiǐn' lo'o wan, si xlyaa wan kunan wan ―ndukwin Jesús 'in ne'.
42015001	Nchga msu 'in ne' xka la'a tsu' nu ndlo ka'an 'a tñi 'in nten, mdiyan ne' se'en ndi'in Jesús cha' kunan ne' sa ña'an cha' ndu'u yu; lo'o xka ta ne' nu kuxi ngi'ni, mdiyan ne' se'en ndi'in Jesús bra kan'.
42015002	Kan' cha' mdyisnan ne' fariseo, lo'o mstru nu ndu'u cha' jo'o, mxicha' ne' 'in Jesús: ―Ndiya ti' yu re ka su'wa cha' 'in yu lo'o ne' kwa nu ngi'ni 'a cha' kuxi. Su'wa ti nchku yu tyaja lo'o ne' kuxi kwa ―ndukwin ne' kan'.
42015003	Bra kan' ngwa'u Jesús cha' tiya re 'in ne':
42015004	―'Wan ni, si ndiya ska siyentu slya' 'wan, lo'o kana' ska i' 'wan bra kan' ―ndukwin Jesús―, ¿ta ja xnun ti'in wan 'in ka'an la slya' kan', cha' kanun i' se'en su'we ndi'in i' ni' kixin' kan' a? Xnun wan 'in i' chañi, cha' nu tsaa naan wan 'in nu mna' kan' 'wan sa ña'an ya' nu tyija i' 'wan.
42015005	Bra wa ndyija slya' kan' 'wan, ka su'we 'a ka tiye wan bra kan'. Bra ti xtya wan 'in i' skun wan,
42015006	tyaan lo'o wan 'in i' tu' na'an tyi wan. Bra nu wa ngala wan na'an tyi wan, bra kan' xo' ti'in wan 'in nchga ta'a su'we nsu'wi wan lo'o nchga nten nu ndi'in kwi' se'en ti se'en ndi'in wan, cha' chkwi' wan lo'o ne': “Ka su'we 'a ka tiye wan lo'o ba ni, cha' wa ndyija slya' nu wa mna' 'wa.”
42015007	Nde lka cha' nu chkwiǐn' lo'o wan: Ka su'we 'a ka tiye Ndiose lo'o nten 'in Ni nde se'en ndi'in Ni ―ndukwin Jesús 'in ne' fariseo bra kan'―, cha' wa ngwa jyu'u ti' ni siya ska ti nten chalyuu 'in cha' kuxi nu y'ni ne', cha' ngulaa ya' yu cha' kuxi kan' bra kan'. Ja ndi'in cha' tya'an cha' tiye Ndiose cha' 'in xka jakwa yla nsu'wi ti'yun lkwa nten su'we nu ja ndi'in cha' kuxi 'in ne', nxke' ti' ne'.
42015008	Ngwa'u Jesús xka cha' tiya 'in ne' bra kan': ―¿Ni sa ña'an ku'ni ska nu kuna'an nu nsu'wi tii tñi plata 'in a? Si kana' ska tñi plata kan' 'in ne', ¿ni sa ña'an ku'ni ne' bra kan' a? Ja chan kwa'an nu kuna'an kan' kii' cha' xu'wi xaa cha' ykwa su'we ne' ni' ña'an kan', sa ña'an ya' nu tyija tñi kan' 'in ne'.
42015009	Bra nu wa ndyija tñi kan' 'in ne', bra kan' xo' ti'in nu kuna'an kan' 'in nchga ta'a su'we nsu'wi ne' lo'o nchga nten nu ndi'in kwi' se'en ti, cha' katsa' 'in nchga ne' kan': “Ka su'we ka tiye wan lo'oǔn ni, cha' wa ndyija tñi nu mna' kan' 'ñaǎn.”
42015010	Su'we 'a ka tiye nu kuna'an kan', cha' wa ndyija lyo tñi 'in ne'; kwi' ngwaña'an ka se'en ndi'in Ndiose, ka su'we 'a ka tiye Ndiose lo'o nten 'in Ni nde ni' kwan, cha' wa ngwa jyu'u ti' ska ti nten chalyuu 'in cha' kuxi nu y'ni, ngulaa ya' yu cha' kuxi kan' bra kan'.
42015011	Ngwa'u Jesús xka cha' tiya 'in ne' bra kan': ―Ndiya ska yu kula nu ndiya tukwa sñi' ki'yu yu.
42015012	Lo'o nu kune' ni, ykwi' yu lo'o sti yu: “Stiǐn” ndukwin, “tyaa lyaa nchga cha' su'we nu ndi'in cha' kaja 'ñaǎn.” Kan' cha' bra ti msu'we sti yu nchga cha' su'we nu mdi'in 'in yu cha' kaja 'in ta'a tyukwaa sñi' yu.
42015013	Xa wa mdijin chin' ti tsan, bra kan' yjwi' yu kune' kan' nchga cha' su'we nu wa mda sti yu 'in yu. Bra wa mjwi tñi kan' 'in yu, mdo'o yu ndyaa yu tijyu' lo'o tñi kan' bra kan'. Nde xka la'a tsu' se'en ndyaa yu, xkwi' ya ña'an ti ña'an ngwiji yu tñi kan'.
42015014	Xa wa mdyii tñi 'in yu, bra kan' ngwa ska jwi'ñan tlyu nde lo yuu se'en ndi'in yu; ja yu'wi 'a nan ku yu, lye 'a mte' ti' yu bra kan'.
42015015	Ti kwi' kichen se'en ndi'in yu kan' mdyisnan y'ni yu tñan 'in ska nten; ngulo yu kan' tñan 'in yu cha' tsaa yu ni' lyo'oo se'en ndi'in kuwe' 'in yu, cha' ña'ansiin yu 'in kuwe' kan'.
42015016	Lo'o kan' ngwa ti' yu ku yu nda' nu nchku kuwe' kan' si ka kala' chin' ti' yu lo'o ran, cha' ja tukwin nda nan ku yu, mte' 'a ti' yu bra kan'.
42015017	Chun' ndi'in la nduwe su'we ti' yu: “¿Ni a? ¿Ni lkwa msu ndi'in na'an tyi stiǐn ngi'ni tñan a? ¡Lo'o ja ndyiji jwi'ñan ne' kan', ti nganun la nan nchku ne' kan'! ¡Lo'o na' ni, nde re ndi'iǐn ndijiǐn jwi'ñan cha' ja ndyiji nan kuǔn siya' ti!
42015018	Su'we la tya'aǎn nde na'an tyi stiǐn cha' chkwiǐn' lo'o: Stiǐn, chkwiǐn' lo'o yu, wa ka'an 'a ki'ya ndukwiǐn cha' 'in Ndiose lo'o cha' 'iin, cha' mda'aǎn yu'wiǐn tiǎn.
42015019	Ja ndi'in 'a cha' chkwii' cha' sñii' lkaǎn; sa ña'an nu ngi'nii lo'o msu 'iin, kwi' ngwaña'an ku'nii lo'oǔn ni.” Ngwaña'an mda'an cha' tiye yu cha' chkwi' yu lo'o sti yu.
42015020	Bra kan' mdo'o yu ndyaan yu tuwiin nde na'an tyi sti yu. ’Ti tijyu' ndyaan yu, na'an sti yu 'in yu bra kan'. Bra ti ndyaa sti yu ndyukwa ta'a yu lo'o sñi' yu; msñi si' ta'a yu lo'o sñi' yu bra kan', sti yu ykwicha' 'in yu cha' nchka t'nan 'a ti' sti yu 'in yu.
42015021	Bra kan' ykwi' yu lo'o sti yu: “Stiǐn” ndukwin yu, “wa ka'an 'a ki'ya ndukwiǐn cha' 'in Ndiose lo'o cha' 'iin. Ja ndi'in 'a cha' chkwii' lo'oǔn cha' lkaǎn sñii'.”
42015022	Bra kan' ykwi' yu kula kan' lo'o msu 'in yu: “Yaa lya wan kulo wan te' nu su'we la ña'an cha' xku' wan 'in yu re. Su'wa wan ska kwii' ya' yu, su'wa wan ska ta kanan tiji kiya' yu.
42015023	Lo'o kan' tsaa 'ya wan kuta kune' nu taan la cha' kujwi wan cha' kuan. ¡Ku'nian ska ta'a!
42015024	Mda'an cha' tiyeěn cha' wa ngujwi sñiěn' re, lo'o ni, xiya' mdo'o tukwa yu; wa mna' yu, mske' tiǎn', lo'o xiya' ngala yu nde re.” Bra ti mdyisnan y'ni ne' ska ta'a bra kan'.
42015025	’Ngwaña'an ngwa cha' bra nu mdo'o tukwa sñi' nu wa kula la, ngala yu yaa yu tñan. Wa kala ti yu tu' na'an tyi sti yu, bra kan' ynan yu cha' nganen muska, cha' wa nchka ta'a la ngala yu.
42015026	Bra kan' msi'ya yu 'in ska yu kune', mnicha' yu 'in msu kan': “¿Nan lka nchka nde kwa a?”
42015027	Bra kan' mxkwen yu kune' 'in yu: “Yu ta'aa nu mda'an yu'wi ti, wa ngala yu kan' ni” ndukwin yu kune' kan'. “Kan' cha' ndukwin sti wan cha' kujwi ba kuta kune' nu su'we la ña'an kan', chun' nchka su'we 'a nka tiye sti wan cha' wa ngala yu su'we ti.”
42015028	Msin' 'a ti' sñi' nu kula la kan' bra kan'. Bra wa na'an sti yu cha' ja xlyaa 'a yu sten yu ni' na'an, bra kan' yaa ykwi' sti yu lo'o yu.
42015029	Bra kan' ndukwin yu 'in sti yu: “Jlyo tii' ni wa nkwa yijan ndi'iǐn ngi'niǐn tñan 'iin, ja ska ya' y'niǐn cha' xa'an lo'oo; nchga tñan nu nguloo 'ñaǎn, y'niǐn kan'. Lo'o ni ska chivu xuwe ti ja mdaa 'ñaǎn cha' ku'niǐn ta'a lo'o ta'a su'weěn nsu'wiǐn.
42015030	Lo'o ni, xiya' ngala sñii' nu wa y'ni tyii tñi 'iin, ngwiji ya ña'an ti, cha' lye 'a yu'wi nu kuna'an 'in yu. Cha' ngala ti yu kan', bra ti yjwi wan kuta kune' nu taan la cha' ka ta'a 'in yu” ndukwin sñi' nu wa kula la.
42015031	Bra kan' ykwi' yu kula sti yu lo'o yu: “Chañi cha' nchga tsan ndi'iin lo'oǔn. Kwi' ngwaña'an, nchga cha' su'we nu ndiya 'ñaǎn, nan 'iin lka nchga nan kan'.
42015032	Lo'o yu ta'aa ni, ni siya lye 'a mda'an yu'wi yu, su'we cha' ngi'nian ska ta'a cha' su'we ti ngala yu ni. Mda'an cha' tiyeěn cha' wa ngujwi yu, bra kan' ndyo'o tukwa yu xiya'; wa mna' yu, mxke' tiǎn', bra kan' ngala yu xiya'. Kan' cha' ngi'nian ska ta'a ni, cha' lka su'we 'a nka tiyeěn ndi'iǐn.”
42016001	Bra kan' ykwi' Jesús lo'o ne' nu ngi'ni xa'an cha' 'in yu: ―Mdiya ska yu kuliya', lo'o yu'wi ska nten nu ndlo tñan 'in msu 'in yu kuliya' kan'. Wa mdiya ska tsan ytsa' ne' 'in yu kuliya' kan', cha' wa tyii ti cha' su'we nu nsu'wi 'in yu, cha' ya ña'an ti ngwiji msu nu ndlo tñan kan' cha' su'we nu ndiya 'in yu kuliya' kan'.
42016002	Bra kan' msi'ya x'nan 'in msu nu ndlo tñan kan', cha' kunicha' yu 'in msu kan': “¿Ni sa ña'an ndyo'o cha' nu nchkwi' nten lo'oǔn cha' 'iin a?” ndukwin yu. “¿Ni ña'an tñan wa y'nii cha' nchkwi' ne' lo'oǔn ngwaña'an a? Tyaa kwenta 'ñaǎn ni, katsaa' lyaa 'ñaǎn nchga tñan nu wa y'nii. Ja ka 'a 'iin ka ndloo la 'in msu 'ñaǎn ni.”
42016003	Lye 'a mda'an cha' tiye msu nu ndlo tñan kan' bra kan': “¿Nan lka ku'niǐn ni, si ja ta 'a x'naǎn tñan nu ku'niǐn a? Ja jlyo 'a tiǎn' sa ña'an tñan ku'niǐn bra kan'. Ja taloǔn ku'niǐn tñan ni' kixin'; si tsa'aǎn lo kiya' cha' jñaǎn lomstan, ka jyu'u 'a tiǎn' bra kan'.
42016004	Kan' cha' ni, wa jlyo tiǎn' sa ña'an nu ku'niǐn cha' kaja se'en tyi'iǐn na'an tyi nten, si ja ta 'a x'naǎn tñan nu ku'niǐn.” Kan' lka cha' nu mda'an cha' tiye msu kan', lo'o kuxi ti tiye yu.
42016005	Bra kan' msi'ya yu 'in nchga nten nu ndukwi tne' 'in x'nan yu, mnicha' yu 'in ne' bra kan': “¿Ni lkwa nan ndukwii 'in x'naǎn a?” ndukwin yu 'in ska ne'.
42016006	“Ska mi litro sete ndukwiǐn 'in yu kwa” ndukwin ne' kan' bra kan'. Bra ti ndukwin msu nu ndlo tñan kan' 'in ne' kan': “Nde ndiya kityi se'en nu ndukwa kwenta 'in tne' nu ndukwii. Tyukwaa chin' nde re cha' ku'nii xka kityi, nu ndukwin cha' ki'yu ti siyentu litro sete ndukwii 'in yu kula kan'” ndukwin msu kan' 'in.
42016007	Bra kan' mnicha' yu 'in xka yu: “Nu'win ni, ¿ni lkwa nan ndukwii 'in x'naǎn a?” “Ska siyentu kwijin nskwa' trigu” ndukwin yu kan' bra kan'. “Jaan” ndukwin yu, “nde ndiya kityi se'en nu ndukwa kwenta 'iin” ndukwin msu kan'. “Tyukwaa chin' nde re cha' ku'nii xka kityi nu ndukwin cha' jakwa yla ti kwijin, sa kan' ti ndukwii 'in yu kula kan'.”
42016008	Chun' ndi'in la ngwa biya' ti' ykwi' x'nan yu sa ña'an tñan nu y'ni yu. “Sa 'a y'ni msu nu ndlo tñan kan' 'ñaǎn bra nu y'ni yu tñan” ndukwin yu kula kuliya' kan'. Ti nchkwi' la Jesús lo'o ne' kan' bra kan': ―Lo'o 'wan ni, nu nchka 'a ti' wan tukwa wan nchga cha' nu nchkwi' Ndiose ―ndukwin― ka ku'ni xa'an wan chin' cha' bra nu ña'an wan sa ña'an nu ngi'ni xka ta nten chalyuu lo'o ta'a ne', ni siya kuxi ti tiye ne'.
42016009	’Nde lka cha' nu chkwiǐn' lo'o wan sikwa. Su'we ti ku'ni wan lo'o nchga cha' su'we nu nsu'wi 'wan lo chalyuu re; taya' wan 'in xka la nten lo'o cha' su'we nu nsu'wi 'wan sa ña'an ya' tsaa tii chalyuu 'wan, cha' ngwaña'an kaja ta'a su'we nsu'wi 'wan lo chalyuu re. Lo'o bra kan' ta Ndiose se'en tyi'in wan nde se'en ndi'in Ni, xka chalyuu nu ja tsaa tii 'a kaja 'wan bra kan'.
42016010	’Nten nu su'we 'a y'ni ji ska tñan xuwe ti, ngwaña'an su'we ku'ni ne' ska tñan nu wa tlyu la; lo'o nten nu kwiñi lyo'o 'in x'nan, laja nu ngi'ni ne' ska tñan xuwe ti, ja chan ja ka ku'ni ne' ska tñan nu wa tlyu la.
42016011	Si ja nchka ña'ansiin wan ska cha' su'we nu nsu'wi 'wan lo chalyuu, ti kwi' ti cha', ja ta Ndiose ska tñan su'we la cha' ku'ni wan cha' 'in Ni.
42016012	Nchga cha' su'we nu nsu'wi 'wan lo chalyuu, nan wa nda Ndiose cha' kan' cha' ña'ansiin wan 'in ran; si ja ku'ni su'we ti wan lo'o cha' kan', ¿ni sa ña'an ku'ni wan lo'o cha' su'we nu nda Ndiose cha' kanun ni' kasiya 'wan a?
42016013	’Ska msu ni, ja ka ku'ni yu tñan 'in tukwa x'nan yu ska bra ti; ku'ni yu tñan 'in ska ti x'nan yu ska ya' ti. Ja chan ka ti'í ti' yu 'in ska x'nan yu bra kan', lo'o su'we la chkwi' yu lo'o xka x'nan yu bra kan'; ti kwi' ti cha', su'we la ku'ni yu tñan 'in ska ti x'nan kan', lo'o chin' la tñan ku'ni yu 'in xka x'nan bra kan'. Ja ka xñian cha' 'in Ndiose nu nka X'naan si ndiya 'a tian' 'in tñi, cha' sa ña'an lka xka x'naan, ngwaña'an lka tñi kan' bra kan'.
42016014	Lo'o ne' fariseo, cha' nu ndiya 'a ti' ne' kan' tñi, kan' cha' bra wa ynan ne' cha' nu nchkwi' Jesús, mstyi lyo'o ne' 'in yu.
42016015	Bra kan' ykwi' Jesús lo'o ne' kan': ―'Wan ―ndukwin yu― su'we 'a ngi'ni wan cha' ña'an nten 'wan, lo'o wa jlyo su'we ti' Ndiose nchga cha' kuxi nu nda'an cha' tiye wan. Nten nu ngi'ni tnun 'in ti ykwi' ti, kulaa ya' Ndiose 'in ne' kan'.
42016016	’Bra wa s'ni, ndi'in cha' kula 'in nten, ti kwi' cha' nu wa ykwi' Ndiose lo'o Moisés, lo'o ne' nu ykwi' cha' 'in Ndiose lo'o nten s'ni; bra nu yan Xuwa, ti bra kan' mdyisnan nganen cha' su'we 'in Ndiose, cha' ka Ndiose ndloo ni' kasiya 'in nten. Ka'an 'a nten nsu'wa ne' jwersa cha' xñi ne' cha' 'in Ndiose bra kan'.
42016017	’Ja tlyu tñan tsaa tii nchga nan nu nsu'wi nde ni' kwan, kwi' ngwaña'an, tsaa tii tyukwi ña'aan lo chalyuu; lo'o ja tsaa tii 'a nchga cha' nu wa ykwi' Ndiose lo'o nten s'ni, ni siya ska cha' nu chin' la.
42016018	Ti nchkwi' la Jesús lo'o ne' bra kan': ―Bra nu ngulo ska nten kityi cha' kulaa ti'in yu 'in kwilyo'o yu, cha' xiya' kaja kwilyo'o yu lo'o xka ne' kuna'an, cha' kuxi ngi'ni yu kan' bra kan'. Kwi' ngwaña'an, si kaja kwilyo'o ska yu ki'yu lo'o ska nu kuna'an nu wa ngulaa ti'in 'in kwilyo'o lo'o kityi, ti kwi' ti cha' kuxi ngi'ni yu ki'yu kan' bra kan'.
42016019	’Ndiya ska yu kuliya', nu xkwi' te' ka'an 'a nga'an, xkwi' te' su'we 'a ña'an nchku' yu. Lye 'a ngi'ni yu la ndi'in yu lo chalyuu, nchga tsan nchka ta'a na'an tyi yu.
42016020	Lo'o ndiya ska yu ti'i nu naan Lázaro, nu nsu'wi kitsu' tyukwi ña'aan yu. Tu'wa tuna'an se'en ndi'in yu kuliya' kan' ndukwa Lázaro nchga tsan.
42016021	Wa nchka ti' yu ti'i kan' ku yu ya ña'an ti nan nu ngalu tu'wa msaa se'en nchku yu kuliya' kan' bra kan'. Lo'o nda'an xne' se'en ndukwa yu ti'i kan', nde'e i' lo kitsu' nu nsu'wi chun' yu.
42016022	Mdiya tsan ngujwi yu ti'i kan'; lo'o bra kan' yaa lo'o angajle 'in ayman kan' se'en ndi'in ayman Abraham, nde se'en tlyu nu wa y'ni xu'we Ndiose 'in yu. Chun' ndi'in la ngujwi yu kuliya' kan', mtsi' ne' 'in yu bra kan'.
42016023	Bra wa ndiya yu kuliya' kan' se'en ndijin yu nu ti'í lo jwlyaa, bra kan' mskwen yu ke yu na'an yu 'in ayman Abraham tijyu' ti, na'an yu cha' su'wa ti ndukwa ayman Lázaro lo'o Abraham bra kan'.
42016024	Kan' msi'ya yu kuliya' kan' 'in Abraham: “Sti ba Abraham, chka t'nan ti' 'ñaǎn. Kuloo tñan 'in Lázaro kwa cha' kan lo'o yu chin' tyi'a ko'oǔn, cha' kucha' yu chin' tu'waǎn lo'o yaa' yu cha' tla' chin' ltseěn', chun' tikee' 'a nsu'wiǐn lo kii' re.”
42016025	Bra kan' ndukwin ayman Abraham 'in yu: “Sñiěn'” ndukwin, “su'we 'a ngwa 'iin la mdi'iin lo chalyuu. Lo'o Lázaro re ni, si'i ngwaña'an ngwa 'in yu, cha' mdijin 'a yu nu ti'í xa mdi'in yu lo chalyuu. Kan' cha' kaja se'en tyi'in su'we yu nde re ni; lo'o nu'win, ndi'in cha' kaja nu ti'í 'iin ni.
42016026	Ti nsu'wi la xka cha' 'ware nde se'en ndi'in ba, ndiya ska lo kwa'an nu tlyu 'a jlu'we la se'en ndi'in bare lo'o wan; kan' cha' si ndiya ne' ta'a ba nu nchka ti' tsaa se'en ndi'in wan, ja ka 'in ne' tsaa ne'. Kwi' ngwaña'an 'wan, nu ndi'in wan nde kwa, ja ka 'wan kan wan nde re.”
42016027	Bra kan' t'nan 'a ykwi' yu kuliya' kan' lo'o: “Ku'nii ska cha' su'we lo'oǔn, sti ba Abraham” ndukwin yu kuliya' kan'. “Taa 'in Lázaro cha' tsaa yu se'en ndi'in stiǐn,
42016028	kwi' se'en ndi'in xa ki'yu yu ta'aǎn, cha' chkwi' yu lo'o yu kwa, cha' ja kan 'a yu se'en ndijiǐn nu ti'í nde re.”
42016029	Bra kan' mxkwen Abraham 'in yu: “Wa jlyo ti' ne' kan' nchga cha' nu ngwa'an ayman Moisés ti s'ni; lo'o xka la kityi 'in Ndiose se'en nu ngwa'an ayman nu ngwa s'ni, ndiya kityi kan' 'in yu ta'aa. ¡Su'we la si kunan su'we ne' cha' nu ndukwa lo kityi kan'!”
42016030	Bra kan' mxkwen yu kuliya' kan' 'in Abraham: “Chañi 'iin, sti ba Abraham. Ja chan si tsaa ska ayman nde se'en ndi'in ne' kwa, bra ti kulaa ya' ne' cha' kuxi nu ngi'ni ne' bra kan'.”
42016031	Xiya' ykwi' ayman Abraham lo'o yu kuliya' kan' bra kan': “Cha' nu ja xlyaa ne' kwa tukwa ne' tñan nu ngulo Moisés lo kityi, ti kwi' ti cha' ja nnan ne' cha' nu ykwi' ayman nu msu'wa Ndiose cha' chkwi' lo'o nten nu ngwa s'ni, kwi' ngwaña'an, ja tukwa ne' xka la cha' nu chkwi' Ndiose lo'o ne', ni siya xiya' tyu'u ska ayman cha' chkwi' lo'o ne' kwa.”
42017001	Xiya' ykwi' Jesús lo'o nu ngi'ni xa'an cha' 'in yu: ―Nsu'wi 'a nten nu nchkwi' lo'oan cha' ku'nian ska cha' kuxi; lo'o nten nu ndatsaa 'in ta'a nten ne' cha' ku'ni cha' kuxi lo'o ne', ¡t'nan 'a ne' kan'!
42017002	Su'we la si skan' ska kee kichi ynen ne' kan', cha' tsaa xkwan ne' 'in ne' lo tyi'a tujo'o; bra kan' ja ka 'a tatsaa la ne' 'in nten ña'an ti' ska nu xuwe ti re.
42017003	’Bra nu ku'ni ska ne' ta'a nda'an wan cha' kuxi lo'o wan, bra kan' chkwi' wan lo'o yu cha' ja ku'ni 'a yu cha' kuxi kan' lo'o wan. Si kulaa ya' yu cha' kuxi kan', ku'ni wan cha' tlyu ti' 'in yu bra kan';
42017004	ni siya kati ya' ta yu cha' msin' ti' 'wan ska tsan, lo'o kati ya' kan yu chkwi' yu lo'o wan: “Ku'ni wan cha' tlyu ti' 'ñaǎn, ja ku'niǐn 'aǎn cha' nu kuxi lo'o wan ni” nchkwin yu bra kan', ndi'in cha' ku'ni wan cha' tlyu ti' 'in yu.
42017005	Bra kan' ykwi' nu ngi'ni xa'an cha' 'in Jesús: ―Tayaa' 'wa cha' ka tsaa ña'an la ti' ba 'iin ―ndukwin ne' 'in yu.
42017006	―Jlyo ti' wan cha' ndiya mta kixin' nu xuwe 'a ―ndukwin Jesús 'in ne'―. Sa ña'an lka ska mta xuwe ti, ngwaña'an lka wan, cha' ja nchka 'wan lye. Ja n'ni cha', ni siya chin' ti cha' tsaa ña'an ti' wan 'in Ndiose Stiǐn, ka chkwi' wan lo'o yka kityi re: “Tyo'o tsuu' nde se'en ndukwaa re, tsaa tukwaa nde lo tyi'a tujo'o kwa.” Lo'o bra kan' ña'an wan cha' ki'ya yka kan' kwenta cha' nu ykwi' wan lo'o ran.
42017007	’¿Ni sa ña'an nxke' ti' wan ni a? ¿Ni sa ña'an ku'ni wan si ndiya ska msu 'wan nu wa yaa ni' kixin' cha' nda'a yu yuu 'wan, ni siya yaa yu cha' ña'ansiin yu 'in kuta 'wan a? Nde msiin nu tka ngala ti msu kan' cha' yaa yu tñan, ¿ta chkwi' wan cha' re lo'o yu a?: “Kaan lyaa tyukwaa chin' tu'wa msaa re cha' ku'nii chin' siin ni.”
42017008	Ja nchkwi' wan ngwaña'an lo'o yu, nxke' tiǎn'. Ja chan nde ña'an chkwi' wan lo'o yu: “Ku'nii lyaa cha' kee' nan ka siin ku ba. Ti kulo ku ba ko'o ba, bra kan' kuu ko'oo” nchkwin wan 'in msu kan'.
42017009	¿Ta ndya wan xu'we 'in msu kan', cha' ngi'ni yu tñan nu ngulo wan 'in yu a? Ja ngi'ni x'nan msu ngwaña'an.
42017010	Sa ña'an lka msu, ngwaña'an lka wan; bra wa y'ni wan nchga tñan nu ngulo Ndiose 'wan, ndi'in cha' chkwi' wan bra kan': “Msu kuxi ti lka bare, cha' tñan nu ndi'in cha' ku'ni ti ba, sa kan' ti tñan y'ni ba” nchkwin wan.
42017011	Msñi Jesús tuwiin ndyaa nde Jerusalén, bra kan' mdijin ne' lo yuu 'in Galilea, ndyaa ne' nde lo yuu 'in Samaria.
42017012	Mdiya Jesús ska kichen xuwe, bra kan' ndyukwa ta'a yu lo'o tii ne' ti'í nu wa ndijyan se'en ndi'in yu; kicha nu ngatsu' kuna' msñi 'in ne' kan'. Ti tijyu' ti nduun ne' se'en ndi'in Jesús,
42017013	kwen 'a ykwi' ne' lo'o yu bra kan': ―¡Yu kula Jesús! ―ndukwin ne' bra kan'―, ¡chka t'nan tii' 'wa!
42017014	Xa wa na'an Jesús 'in ne', bra kan' ndukwin yu: ―Tyaa lya wan se'en ndi'in sti jo'o cha' ña'an yu tyukwi ña'an wan ―ndukwin Jesús 'in ne' ti'í kan'. Mdo'o ne' ndyaa ne' bra kan'. Se'en yaa ne' tuwiin, ndii ti' ne' cha' ngwa luwi kuna' ne' xiya'; wa mdyii cha' ti'í ne' bra kan'.
42017015	Kan' cha' mxitukwi ska yu ti'í kan', kwen 'a ykwi' yu cha' y'ni tnun yu 'in Ndiose.
42017016	Bra kan' mduun xtyin' yu se'en ndi'in Jesús, yaa sti yu mstya tloo yu lyuu cha' ndya yu xu'we 'in Jesús. Lo'o ne' Samaria lka yu kan', ne' xka la'a tsu' lka yu.
42017017	Bra kan' ykwi' Jesús lo'o yu: ―¿Ta si'i tii ne' nu ngatsu' kuna' ne' nchkaa ne' tsan a? ¿La ngwa xa chkaa ne' kan' ni a?
42017018	Ska ti yu re nu si'i ne' Israel ta'aan lka yu, kan' lka nu mxitukwi cha' ku'ni tnun yu 'in Ndiose.
42017019	Bra kan' ykwi' Jesús lo'o yu ki'yu kan': ―Tyituun lyaa, tyaa ni ―ndukwin―. Wa nchkaa ni, cha' ndyaa ña'an tii' cha' nu ykwiǐn' lo'oo.
42017020	Lo'o bra kan' mnicha' ne' fariseo 'in Jesús sa ña'an bra nu kan Ndiose cha' ka Ni ndloo la 'in nten. Mxkwen Jesús 'in ne' bra kan': ―Si'i ska nan nu chkan' ndijyan tijyu' lka cha' kan'.
42017021	Ja ka chkwian' cha' re: “Nde ti nduun Ni”; ja ka chkwian': “Nde kwa ndukwa Ni.” Nan wa lka Ndiose ndloo ni' kasiya 'in nten bra ni.
42017022	Bra kan' ykwi' Jesús lo'o ne' nu ngi'ni xa'an cha' 'in yu: ―Nde loo la tiya bra nu ka 'a ti' wan ña'an wan 'ñaǎn, ni siya xka tsan ti tyi'iǐn lo'o wan lo chalyuu ka ti' wan, na' nu wa msu'wa Ndiose 'ñaǎn ndijyaǎn cha' kaǎn nten; lo'o ja ka 'a ña'an wan 'ñaǎn bra kan'.
42017023	Chkwi' ne' lo'o wan cha' 'ñaǎn bra kan': “Nde ti nduun yu”; lo'o chkwi' ne': “Nde kwa nduun yu.” Ja tsaa ña'an ti' wan 'in ne' kan', ja xñi wan cha' kwiñi nu nchkwi' ne' kan' ―ndukwin Jesús 'in ne'―.
42017024	Su'wa ña'an nchka ti' bra nu ndyuwi tyukwi ña'aan ni' kwan, ngwaña'an ka 'ñaǎn bra nu tiya tsan cha' ña'an ne' 'ñaǎn ndyaǎn xiya', na' nu wa mdiyaǎn cha' lkaǎn nten.
42017025	Ti kulo ndi'in cha' ka'an 'a nu ti'í kaja 'ñaǎn. Kwi' ngwaña'an, ne' ta'a kichen tyiǐn kulaa ya' ne' 'ñaǎn.
42017026	Sa ña'an ngwa 'in nten nu yu'wi lo chalyuu s'ni, ta'a su'wa ne' lo'o ayman Noé kan', ngwaña'an ka 'in nten chalyuu bra nu tyaǎn xiya', na' nu wa mdiyaǎn cha' kaǎn nten.
42017027	Ta'a su'wa ayman Noé kan' ni, y'ni ne' ta'a, yku ne', yi'o ne', mjwi kwilyo'o ne'; sa kan' ti cha' nka tiye ne' sa ña'an bra nu mñan Noé kan' yka na'an tnun. Bra kan' yten yu ni' yka na'an kan' lo'o nchga nan nu nsu'wi 'in yu. Lo'o bra kan' lye 'a mduun tyoo, mdyii nten chalyuu ngujwi ne'.
42017028	Ti kwi' sa ña'an ngwa 'in ne' kichen se'en mdi'in ayman Lot, ngwaña'an ka 'in nten chalyuu tsan kan'. Nten ta'a kichen tyi Lot ni, yku ne', yi'o ne', msi'i ne' yu'wa, yjwi' ne' yu'wa, yta ne' jyan, mñan ne' na'an; sa kan' ti tñan nu ndiya ti' ne' y'ni ne',
42017029	sa ña'an bra nu ngulo Ndiose 'in Lot kan' nde kichen Sodoma kan'. Bra kan' mslu Ndiose kii' lo'o kata sufri nchkin lo yuu. Mdyii cha' 'in nchga ne' Sodoma kan'; ta'a su'wa Lot ni, ngujwi nchga ne'.
42017030	Ngwaña'an ka tsan kan' bra nu ña'an ne' 'ñaǎn ndyaǎn xiya', na' nu wa mdiyaǎn ska ya' cha' kaǎn nten; ja ka biya' ti' ne' ni tsan ka kan'.
42017031	’Bra nu tiya tsan kan', si ndiya nten nu nduun ke na'an tyi ne', ja ka 'a 'in ne' ki'ya ne' lyuu cha' kulo ne' yu'wa nu ndi'in ni' ña'an 'in ne'. Kwi' ngwaña'an, si nsu'wi ne' ni' kixin', ja ka 'a 'in ne' xitukwi ne' tyaan ne' tu' na'an tyi ne'.
42017032	Tyaa yu'wi ti' wan sa ña'an nu ngwa 'in nu kuna'an 'in Lot bra kan'; ngwa ti' ne' xitukwi ne' tyaan nde kichen kan' xiya', bra kan' y'ni Ndiose cha' nchka ne' ska kee.
42017033	'Wan ni, kana' chalyuu 'wan si xkwi' nda'an cha' tiye wan sa ña'an nu ka 'wan, ti ykwi' ti wan; kaja chalyuu kwi 'wan si xlyaa wan tsaa ña'an ti' wan 'ñaǎn, ni siya kujwi nten 'wan chun' nu yten wan cha' 'ñaǎn.
42017034	’Katsaǎn' 'wan sa ña'an ka si kaǎn xa tla; si nskwa tukwa nten laja' ska ti lo ki'yan, kan y'ya Ndiose 'in ska ne', kanun skwa xka ti ne' bra kan'.
42017035	Kwi' ngwaña'an ka si ndiya tukwa nu kuna'an su'wa ti ndiyoo ne' ska tsan, kan y'ya Ndiose 'in ska ne', kanun xka ti ne' bra kan'.
42017036	Kwi' ngwaña'an ka si ndiya tukwa yu ki'yu lo tñan 'in ne' ni' kixin', tyaa lo'o Ndiose 'in ska yu, kanun xka ti yu bra kan'.
42017037	Bra wa ynan ne' cha' kan', bra kan' mnicha' ne' 'in Jesús: ―¿La nde ya' ka ngwaña'an, yu kula? ―ndukwin ne'. Bra kan' mxkwen Jesús 'in ne': ―La se'en ndiya ska nan tukun, la kan' tyo' ti'in laxu; ngwaña'an ka bra nu tyo' ti'in nten xa wa mdyii chalyuu, kaja 'a nu ti'í 'in ne' bra kan'.
42018001	Ngwa'u Jesús 'in ne' cha' ta'a ti chkwi' ne' lo'o Ndiose, cha' ja ka ndaja ti' ne' siya' ti bra nu nchkwi' ne' lo'o Ndiose. Nde lka ska cha' tiya nu ykwi' Jesús lo'o ne' bra kan':
42018002	―Ska kichen ndiya ska wse nu ja ngi'ni tnun 'in Ndiose, ja ska cha' nduwe ti' yu.
42018003	Ti kwi' kichen kan' ndiya ska nu kuna'an ti'i. Ndyaa na'an nu kuna'an kan' 'in wse kan' bra kan', cha' ndiya cha' kuxi nu ngi'ni xka nten lo'o; ngwa ti' jñi su'we cha' 'in lo'o ta'a nxuun tloo wse.
42018004	Tyun ya' yaa nu kuna'an kan' se'en ndi'in wse, lo'o ja nduwe ti' wse kan' cha' nu nchkwi' nu kuna'an kan' lo'o yu. Chun' ndi'in la mda'an cha' tiye wse kan': “Ni siya ja ndukwaǎn cha' nu nchkwi' Ndiose, kwi' ngwaña'an ja nduwe tiǎn' ska cha' nu nchkwi' nten chalyuu,
42018005	ja n'ni cha' kan', ku'niǐn biyaǎn' cha' 'in nu kuna'an ti'i re, cha' ña'an ti nda'an nu kuna'an re nda cha' msin' ti' 'ñaǎn. Kan' cha' tayaǎn' chin' 'in nu kuna'an re” ndukwin wse kan', “ku'niǐn biyaǎn' 'in ki'ya re, cha' ja kan 'a nu kuna'an re ta cha' msin' ti' 'ñaǎn xiya'.”
42018006	Ti nchkwi' la Jesús lo'o ne' bra kan': ―Ngwaña'an ykwi' wse xa'an kan', bra kan' mdaya' yu 'in nu kuna'an kan', ni siya ja su'we nka tiye yu ―ndukwin Jesús 'in ne'―.
42018007	Lo'o Ndiose ni, su'we 'a nsu'wi tiye Ndiose, bra ti taya' Ni 'in nten nu wa ngulo suwi Ni cha' ka nten 'in Ni, chun' lye 'a nchkwi' ne' lo'o Ni tsan lo'o tla. ¿Ta tiya' 'a taya' Ndiose 'in ne', nxke' ti' wan a?
42018008	Nde lka cha' nu chkwiǐn' lo'o wan, cha' bra ti taya' Ndiose 'in ne' kan', ku'ni Ni cha' tiin ti tyi'in kasiya 'in ne'. Lo'o na' nu wa msu'wa Ndiose 'ñaǎn ndijyaǎn cha' kaǎn nten, bra nu tiyaǎn xiya', ¿ta ña'an ti tyija lyo 'ñaǎn nten nu ti ndyaa ña'an ti' 'in Ndiose Stiǐn a?
42018009	Nde lka xka cha' tiya nu ykwi' Jesús lo'o nten, ska cha' 'in ne' nu ngi'ni siye' 'a tloo xka ta nten; xkwi' cha' nu ñi ngi'ni ne' kan', nxke' ti' ne', lo'o xkwi' nxtyi lyo'o ti ne' kan' 'in xka la nten. Nde lka cha' nu ykwi' Jesús bra kan':
42018010	―Tukwa nten ndyaa ni' lyaa tnun cha' chkwi' ne' lo'o Ndiose: Ska yu kan' lka yu fariseo nu kti 'a cha' 'in ne', nxke' ti' ne', xka yu lka yu ska yu kuxi nu njñan tñi 'in nten cha' 'in ne' xka la'a tsu'.
42018011	Yu fariseo kan' ni, nduun yu jlu'we laa, nde ña'an ykwi' yu lo'o Ndiose bra kan': “Ndiose” ndukwin, “ngwa xu'we 'iin cha' ja ngi'niǐn sa ña'an nu ngi'ni xka la nten; xa'an 'a ngi'ni ne', ngi'ni 'a ne' kunan, kuxi 'a ngi'ni ne' lo'o kwilyo'o xka nten. Na' ni, ja ngi'niǐn ngwaña'an, ja ngi'niǐn sa ña'an ngi'ni yu kuxi kwa nu kwiñi ti njñan ka'an 'a tñi cha' 'in ne' xka la'a tsu' nu lka ndloo la” ndukwin yu fariseo kan' 'in Ndiose.
42018012	“Tukwa ya' ska smnan ja nchkuǔn tyaja cha' ngi'niǐn tnuǔn 'iin. Lo'o ndaǎn 'iin sa yu'we nchga nan nu ngi'niǐn kanan ska smnan” ndukwin yu fariseo kan'.
42018013	Lo'o yu ki'yu nu njñan tñi cha' 'in ne' xka la'a tsu' ni, tijyu' ti mdyituun yu; ja ngwa tiye yu cha' skwen kiloo yu chin', cha' xi'in 'a ti' yu mduun yu mji'in ti yu ndukun' tijyan tiye yu bra nu ykwi' yu lo'o Ndiose: “¡Chka t'nan tii' 'ñaǎn, Ndiose Stiǐn, cha' ndi'in 'a ki'ya 'ñaǎn!” ndukwin yu ki'yu kan'. Sa kan' ti cha' ykwi' yu.
42018014	’Nde lka cha' nu nchka tiǎn' chkwiǐn' lo'o wan ―ndukwin Jesús 'in ne'―, cha' yu ki'yu nu njñan tñi cha' 'in ne' xka la'a tsu', wa y'ni tyii Ndiose ki'ya nu ndi'in 'in yu kan'; kan' cha' su'we ngwa tiye yu mxitukwi yu ndyaa yu na'an tyi yu. Lo'o ja ngwa 'in yu fariseo kan' ngwaña'an, cha' nten nu ngi'ni tnun 'in ti ykwi' ti, ndi'in cha' ka jyu'u ti' nten kan' chun' ndi'in la; lo'o nten nu mjyu'u 'a ti' si'ya cha' kuxi nu ndi'in 'in ne', chun' ndi'in la ka su'we la kasiya 'in ne' tloo Ndiose.
42018015	Bra kan' ndijyan lo'o nten 'in ka'an 'a nu xuwe cha' xtya ya' Jesús ke nu xuwe kan'. Bra wa na'an ne' nu ngi'ni xa'an kan' 'in nten nu ndijyan lo'o 'in nu xuwe kan', bra ti mdyisnan ne' kan' y'ni tlá ne' 'in nten nu ndijyan kan'.
42018016	Bra kan' msi'ya Jesús 'in ne' nu ngi'ni xa'an cha' 'in yu, cha' kan ne' se'en ndi'in yu. Bra kan' ykwi' yu lo'o ne': ―Ta wan chabiya' cha' kan nu xuwe re se'en ndi'iǐn ―ndukwin―, cha' ska nu xuwe ni, su'we 'a nsñi cha' su'we 'in Ndiose ni' kasiya 'in, tyukwi ti tiye kan' siya' ti. Ka kulo Ndiose tñan 'in nten nu tsaa ña'an ti' 'in Ndiose, sa ña'an nu ndyaa ña'an ti' ska nu xuwe 'in sti.
42018017	Cha' nu ñi nchkwiǐn' re lo'o wan. Nten nu ja xñi cha' su'we 'in Ndiose sa ña'an nu nsñi ska nu xuwe re cha' nu nchkwi' sti, ja ka ka Ndiose ndloo ni' kasiya 'in ne'.
42018018	Nde kwa mduun ska nten tlyu nu lka ndloo 'in ne' judío. Bra kan' mnicha' yu kan' 'in Jesús: ―Mstru, su'we 'a ngi'nii nchga tsan ―ndukwin―. ¿Ni sa ña'an ku'niǐn cha' kaja chalyuu nu ja tsaa tii 'a 'ñaǎn a? ―ndukwin yu ki'yu kan'.
42018019	Bra kan' mxkwen Jesús 'in yu: ―¿Ni cha' nxke' tii' cha' su'we 'a nten lkaǎn a? ―ndukwin Jesús 'in yu kan'―. Ska ti Ndiose lka nu chañi cha' su'we.
42018020	Wa jlyo tii' nchga tñan nu ngulo Ndiose 'in nten nu ngwa s'ni, cha' nde ña'an nchkwi' lo kityi: “Ja ku'ni wan cha' kuxi lo'o kwilyo'o xka nten” ndukwin kityi kan'. “Ja kujwi wan 'in ta'a nten wan; ja ku'ni wan kunan; ja chkwi' wan kwentu 'in ta'a nten wan; ku'ni tlyu wan 'in sti wan lo'o jya'an wan, ngwaña'an tukwa wan cha' nu nchkwi' ne' kula 'wan lo'o wan.” Ngwaña'an nchkwi' cha' kula nu mda Ndiose 'ñaan nu ngwa s'ni.
42018021	―Ti lyuǔn' mdukwaǎn nchga cha' kan' ―ndukwin yu kan' 'in Jesús.
42018022	Bra wa ynan Jesús cha' kan', bra kan' ndukwin 'in yu: ―Xka ti cha' ti ji ku'nii. Yaa kujwii' nchga cha' su'we nu nsu'wi 'iin, cha' kaja tñi nu taa 'in nten nu ti'i; ka'an la cha' su'we kaja 'iin nde loo la nde se'en ndi'in Ndiose bra kan'. Bra wa y'nii tñan kan', bra kan' ka tya'aan lo'oǔn.
42018023	Bra nu ynan yu kan' cha' nu ykwi' Jesús, bra ti ngwa xi'in ti' yu, cha' kuliya' 'a yu.
42018024	Na'an Jesús cha' xi'in 'a ti' yu, bra kan' ykwi' lo'o ne' nu ndi'in kwi' se'en ti: ―¡Tukwi 'a cha' sten ne' kuliya' cha' 'in Ndiose, cha' ka Ndiose ndloo la ni' kasiya 'in ne'!
42018025	Sa la tñan cha' tyijin ska 'ni kiya' kuxa, ni siya ska 'ni tnun, ni siya sa ña'an lka ska camello. Sa la cha' kan'; tukwi la tñan cha' sten ska ne' kuliya' cha' 'in Ndiose cha' ka Ndiose ndloo la 'in yu ―ndukwin Jesús.
42018026	Bra wa ynan ne' cha' kan', mda'an 'a cha' tiye ne': ―¿Ti ka nu ka tyo'o laa 'in cha' kuxi nu nsu'wi chalyuu sikwa, cha' kala yu se'en ndi'in Ndiose a? ―ndukwin ne'.
42018027	―Ja ska nten chalyuu ka ku'ni tñan kan'; ska ti Ndiose, kan' lka nu nchka ku'ni cha' kala nten se'en ndi'in ykwi' Ni ―ndukwin Jesús 'in ne' kan'.
42018028	―Yu kula ―ndukwin Tyu 'in Jesús―, wa ngulaa ti'in ba nchga nan nu nsu'wi 'wa cha' tya'an ba lo'oo, sa ña'an nu ndukwiin cha' ku'ni ba ―ndukwin.
42018029	Bra kan' mxkwen Jesús 'in yu: ―Chañi cha' nu nchkwiǐn' lo'o wan ni, cha' 'in nten nu wa yaa tijyu' cha' ku'ni tñan 'in Ndiose; ja siya' kulaa yaǎn' 'in ne' kan' ya ña'an ti. Ndiya bra wa ngulaa ti'in ne' nchga cha' su'we nu ndi'in 'in ne', cha' nu ndyaa ne' tñan 'in Ndiose; lo'o na'an tyi ne', lo'o kwilyo'o ne', lo'o sti ne', lo'o jya'an ne', lo'o sñi' ne', ndiya bra ngulaa ti'in ne' nchga cha' kan', cha' nu ndyaa ne' tñan 'in Ndiose.
42018030	Lo'o bra kan' ka'an la cha' su'we kaja 'in ne' kan' lo chalyuu ni, sa ña'an cha' nu mna' 'in ne' kan', mxke' ti' ne'; chun' ndi'in la kaja chalyuu nu ja tsaa tii 'a siya' ti 'in ne' bra kan'.
42018031	Bra kan' msi'ya Jesús 'in tii tyukwa ne' nu ngi'ni xa'an cha' 'in yu, cha' tyo' ti'in ne' se'en ndi'in yu cha' chkwi' yu lo'o ne': ―Tsaan nde Jerusalén ni ―ndukwin yu―, se'en ka nchga tñan nu ndukwin ayman nu ykwi' cha' 'in Ndiose nu ngwa s'ni; ngwa'an ne' cha' kan' lo kityi, nchga cha' nu ka 'ñaǎn, na' nu ndijyaǎn cha' kaǎn nten.
42018032	Wa ta ti ne' 'ñaǎn 'in ne' xka la'a tsu' cha' xtyi lyo'o ne' 'ñaǎn, cha' chkwi' ne' cha' ti'í 'ñaǎn, lo'o su'wa tyi'a ndyo'o tu'wa ne' tloǔn.
42018033	Ti kulo jwi'in ne' 'ñaǎn lo'o ti su, kujwi ne' 'ñaǎn bra kan'. Mda'a snan tsan, tyu'uǔn xiya' bra kan'; ja kanuǔn se'en ndi'in ayman.
42018034	Nchga nu ngi'ni xa'an cha' 'in Jesús kan', ja ngwa biya' ti' ne' cha' kan'; ja jlyo ti' ne' ni cha' ykwi' yu ngwaña'an. Ska cha' tukwi ngwa, ja ngwi'ya ne' kwenta sa ña'an ndyo'o cha' kan'.
42018035	Wa mdiyan ti Jesús tu'wa kichen Jericó bra kan'. La kan' ndiya ska yu kwityiin' tu'wa tuwiin, mjñan yu lomstan.
42018036	Cha' ka'an 'a nten ynan yu ndijyan tuwiin, kan' cha' mnicha' yu kwityiin' kan' 'in xka nten: ―¿Nan ka nchka re ni a? ―ndukwin yu.
42018037	Bra kan' ytsa' ne' 'in yu cha' Jesús Nazaret kan' ndijyan tuwiin kwa.
42018038	Bra kan' kwen 'a msi'ya yu kwityiin' kan' 'in Jesús: ―Jesús, sñi' David nu ngwa ayman stii nu yu'wi ti s'ni ―ndukwin yu―, ¡chka t'nan tii' 'ñaǎn ni! ―ndukwin yu.
42018039	Nten nu ndukwa loo la, kan' msi'ya lo'o ne' 'in yu cha' ka tiin yu cha' nxi'ya yu; lo'o ja ynan yu, kwen la msi'ya yu bra kan': ―Nu'win, nu lkaa ta'a nten 'in ayman David ―ndukwin yu―, ¡chka t'nan tii' 'ñaǎn!
42018040	Bra kan' ndyaa tuun Jesús cha' chkwi' lo'o ne' cha' kan lo'o ne' 'in yu kwityiin' kan' se'en nduun yu. Bra nu mdiya yu kwityiin' kan' kwi' se'en ti, bra kan' mnicha' Jesús 'in yu kwityiin' kan':
42018041	―¿Nan lka ku'niǐn lo'oo, nchka tii' a? ―ndukwin Jesús 'in yu. ―Yu kula ―ndukwin yu―, nchka tiǎn' cha' ku'nii jo'ó 'in kiloǔn ―ndukwin yu kwityiin' kan'.
42018042	―¡Chkaa kiloo sikwa! ―ndukwin Jesús 'in yu―. Chun' cha' ndyaa ña'an tii' 'ñaǎn, kan' cha' nchkaa kiloo ni ―ndukwin Jesús.
42018043	Bra ti nchkaa kiloo yu kwityiin' kan', ngwa na'an yu xiya'. Lo'o bra kan' mdo'o yu mda'an yu lo'o Jesús, ngi'ni tnun yu 'in Ndiose. Lo'o nchga nten nu na'an cha' kan', lo'o ne' kan' y'ni tnun ne' 'in Ndiose bra kan'.
42019001	Bra kan' mda'an Jesús ndyaa yu jlu'we kichen Jericó kan'.
42019002	La kan' ndi'in ska yu kuliya' nu naan Zaqueo, x'nan ne' nu mjñan ka'an tñi 'in nten cha' 'in ne' xka la'a tsu' lka yu.
42019003	Wa nchka ti' yu xu'wi lyo yu 'in Jesús, lo'o ja ngwa ña'an yu 'in Jesús cha' ka'an 'a nten ndi'in. Lo'o Zaqueo ni, lyu' ti ku' yu.
42019004	Bra kan' msnan yu ndyaa tuun yu nde loo se'en ndijyan ne', mchkwen yu lo ska yka kityi tuwiin se'en ndi'in cha' tyijin Jesús, cha' mnan ti ña'an yu 'in Jesús bra kan', nka tiye yu.
42019005	Xa nu ndijin ti Jesús, bra kan' na'an Jesús nde kwan, ykwi' lo'o Zaqueo kan': ―Zaqueo ―ndukwin Jesús 'in yu―, ki'yaa lyaa lyuu, cha' ndi'in cha' tsa'aǎn na'an tyii ni.
42019006	Bra ti ngwi'ya Zaqueo lyuu, cha' ndiya 'a ti' yu cha' nu ykwi' Jesús lo'o yu; su'we 'a nka tiye yu ta yu se'en tyi'in Jesús.
42019007	Bra nu na'an nten cha' ndyaa Jesús se'en ndi'in Zaqueo kan', nchga ne' lye 'a nchkwi' ne' ni cha' ndyaa Jesús ni' ña'an tyi ska ne' kuxi, ska nten nu ndi'in 'a ki'ya 'in.
42019008	Bra kan' mdyituun Zaqueo cha' chkwi' lo'o Jesús: ―Ña'aan 'aan, yu kula ―ndukwin yu―. Taǎn sa jlu'we cha' su'we nu nsu'wi 'ñaǎn 'in ne' ti'i. Si ti ndi'in nan nu y'niǐn kunaǎn cha' wa mñi lyo'oǔn 'in ne', tyaǎn nan kan' 'in ne', jakwa sa kwa tyija 'in ne' ―ndukwin Zaqueo bra kan'.
42019009	―Lo'o ni, wa ngulaa ne' nu ndi'in na'an re 'in cha' kuxi nu ndi'in 'in ne' ―ndukwin Jesús bra kan'―, cha' yu re ni, ta'a nten 'in ayman Abraham nu yu'wi ti s'ni lka yu.
42019010	Wa msu'wa Ndiose 'ñaǎn ndijyaǎn cha' kaǎn nten cha' tya'an naǎn 'in nten nu mna' kasiya 'in ne' si'ya cha' kuxi, cha' ka kulaǎn 'in nten kan'.
42019011	Laja nu ndi'in ti ne' nganan ne' cha' nu nchkwi' Jesús lo'o ne', bra kan' ykwi' yu cha' tiya re lo'o ne'. Wa ndla ti tiya ne' lo'o Jesús tu'wa kichen Jerusalén, bra kan' mske' ti' ne' cha' lka Jesús nu nka Krixtu, nten nu tnun nchka nu wa su'wa ti Ndiose cha' kan lo chalyuu; mske' ti' ne' cha' wa mdiya ti kwi' bra nu ka Ndiose ndloo 'in nten chun' tñan nu ngi'ni Krixtu bra kan'.
42019012	Kan' cha' ykwi' Jesús cha' re lo'o ne': ―Ndiya ska yu ki'yu, ska nten su'we. Wa tsaa ti yu tijyu' nde xka kichen tnun la, cha' ta ne' tñan 'in yu cha' ka yu ndloo la 'in ne' ta'a kichen tyi yu; bra nu wa mjwi tñan kan' 'in yu, bra ti xitukwi yu tyaan yu xiya', nka tiye yu.
42019013	Xa nu ti ji ti tsaa yu, bra kan' msi'ya yu 'in tii nten nu lka msu 'in yu, cha' ta yu ska tñi 'in skaa ne', ska tñi oro nu ka'an 'a ndyu'wi lyo. Bra kan' ykwi' yu lo'o msu kan': “Ku'ni wan tñan lo'o tñi re tyukwi laja nu tsa'aǎn ni, sa ña'an bra nu kalaǎn xiya'” ndukwin yu 'in ne'.
42019014	Lo'o nten ta'a kichen tyi yu, ja su'we nka tiye ne' ña'an ne' 'in yu. Bra kan' ngulo ne' kan' tñan 'in xka ta nten cha' tsaa ña'an ne' 'in yu, cha' chkwi' ne' cha' re lo'o ree nu lka ndloo la ti kichen tijyu' kan': “Ja nchka ti' ba 'in yu kwa cha' ka yu ndloo la 'wa kichen tyi ba” ndukwin ne'. Lo'o ja nduwe ti' ree nu lka ndloo la ti kan' siya' ti, cha' nu wa ykwi' ne' ngwaña'an.
42019015	Kan' cha' bra nu ngala yu cha' wa mjwi tñan cha' lka yu ndloo la, ngala yu na'an tyi yu xiya' bra kan'. Bra ti ngulo yu tñan cha' kan ne' msu nu mda yu tñi 'in cha' ku'ni ne' tñan lo'o ran, cha' ka biya' ti' yu sa ña'an kanan y'ni ne' lo'o tñi kan'.
42019016	Ykwi' msu nu ngala kulo kan' lo'o x'nan yu: “Tii sa ña'an nu mda 'ñaǎn y'niǐn kanan” ndukwin msu kan' 'in yu.
42019017	Bra kan' mxkwen ree 'in msu kan': “Su'we 'a sikwa. Ska msu su'we 'a lkaa. Ngwaña'an y'nii lo'o ska tñan xuwe ti; kan' cha' taǎn chabiya' cha' kaa ndloo la 'in tii kichen chabiya' 'ñaǎn.”
42019018	Ngala xka msu se'en ndi'in yu bra kan': “Yu kula” ndukwin yu, “ki'yu sa ña'an nu mda 'ñaǎn y'niǐn kanan” ndukwin.
42019019	Ti kwi' ti cha' ndukwin ree kan' 'in: “Nu'win kuloo tñan 'in ki'yu kichen chabiya' 'ñaǎn sikwa” ndukwin ree kan' 'in msu kan'.
42019020	Bra kan' ngala xka msu kan': “Yu kula” ndukwin, “nde ndyaǎn lo'oǔn tñi 'iin, cha' su'we msu'wa ko'oǔn tñi kan' ska ni' pañitu.
42019021	Ntseěn chin' ku'niǐn tñan 'iin, cha' ska ki'yu tiji lkaa. Nskwa' nu nskwa' xka ta nten, kan' lka nu ndyiji 'iin; bra nu ngi'ni wan kwa, xka ta nten lka nu ngi'ni tñan kan'.”
42019022	Bra kan' ndukwin ree kan' 'in yu: “Ndaja 'a nu'win. Si'ya cha' ngwaña'an ndukwiin, kan' cha' xtyaǎn ki'ya 'iin bra” ndukwin ree bra kan'. “Jlyo tii' cha' lkaǎn ska nten tiji, cha' nskwa' nu nskwa' xka ta nten, kan' lka nu kaja 'ñaǎn; ngwaña'an ngi'niǐn kwa, lo'o xka ta nten ngi'ni tñan kan'” ndukwin.
42019023	“¿Ni cha' lka ja mdaa tñi 'ñaǎn jñan xka la nten sikwa a? Cha' nu bra nu ngalaǎn xiya', wa ndyija tñi 'ñaǎn bra kan'. Lo'o chin' sñi' tñi tyija 'ñaǎn bra kan'.”
42019024	Bra kan' ykwi' ree lo'o ne' nu ndi'in kan': “Xñi wan tñi 'in yu re cha' ta wan 'in msu su'we nu wa nsu'wi tii tñi oro 'in.”
42019025	“Yu kula” ndukwin ne' kan' 'in ree kan' bra kan', “nan wa nsu'wi tii tñi oro 'in yu kwa. ¿Ni cha' ti kaja la xka tñi 'in yu a?”
42019026	Mxkwen ree kan' 'in ne' bra kan': “Ngwaña'an lka nten nu nsu'wi ska cha' 'in, ti taǎn ka'an la cha' 'in nten kan'; lo'o nten nu chin' ti cha' nsu'wi 'in, si ja nchka ti' ne' ku'ni ne' tñan lo'o ran, kulaǎn ti chin' ti cha' nu nsu'wi 'in ne' bra kan'.
42019027	Lo'o ni, nten kan' nu ja ngwa ti' cha' kaǎn ree ndloo 'in ne', kwi' nu msuun lo'oǔn, tyaan lo'o lya wan 'in ne' kan' nde re, cha' kujwi wan 'in ne' nde se'en ndi'iǐn.”
42019028	Bra wa ykwi' Jesús cha' kan', bra kan' mdo'o yu ndyaa yu tuwiin ndyaa nde Jerusalén.
42019029	Wa kala ti ne' tu'wa kichen Betfagé, ska la'a kichen kan' nde si' ki'ya Olivos lka, bra kan' ngulo Jesús tñan 'in tukwa ne' nu ngi'ni xa'an cha' 'in yu.
42019030	―Yaa wan nde kichen xuwe kwa nu kwi' se'en ti nchka. Bra nu tiya wan nde kwa, bra kan' tyija ska buru kune' nu nduun nchkan' 'wan, nu ja ya tyukwa nten chun' siya' ti. Xti' wan 'in i' cha' tyaan lo'o wan 'in i' nde re.
42019031	Si ndiya nu chkwi' lo'o wan: “¿Ni cha' nxti' wan buru kwa a?”, bra kan' xkwen wan 'in ne' kan': “Jesús nu lka X'nan wan nchka ti' 'in i'”.
42019032	Ndyaa ne' nu ngi'ni xa'an cha' 'in yu bra kan'. Ti kwi' sa ña'an cha' nu ndukwin Jesús, ngwaña'an ngwa.
42019033	Bra nu nduun ne' nxti' ne' buru kan', bra kan' mnicha' nu lka x'nan buru kan' 'in ne': ―¿Ni cha' nxti' wan buru kwa a?
42019034	Bra kan' mxkwen ne' 'in nten kan': ―Ndiya tñan kunanjo'o i' 'in X'naan.
42019035	Ngala lo'o ne' buru kan' se'en nduun Jesús bra kan'. Mstya ne' ste' ne' chun' i', lo'o bra kan' mskwen ne' 'in Jesús chun' i'.
42019036	Sa ña'an nu ndyaa Jesús tuwiin, ngwaña'an mstya ne' te' lo yuu bra kan'.
42019037	Wa ki'ya ti'in ti ne' si' ki'ya Olivos, bra kan' bra ti mdyisnan ne' y'ni tnun ne' 'in Ndiose, cha' ka'an 'a cha' tnun wa na'an ne'; kwen msi'ya ne' cha' su'we 'a nka tiye' ne' bra kan':
42019038	―¡Su'we 'a ngi'ni Ndiose cha' 'in yu nu ndijyan re chabiya' 'in Ndiose nu nka X'naan, cha' ka yu ndloo la 'ñaan! ―ndukwin ne'―. ¡Tiin ti tyi'in nchga nan nu nsu'wi nde ni' kwan se'en ndi'in Ndiose! ¡Lo'o ni, ku'ni tnuan 'in Ni!
42019039	Mdiya ska tukwa ti ne' fariseo laja nten kan' nu ndukwin 'in Jesús bra kan': ―Mstru ―ndukwin ne' kan'―, chkwii' lo'o nten nu nda'an lo'oo, cha' ja chkwi' ne' ngwaña'an.
42019040	Mxkwen Jesús 'in ne' bra kan': ―Si ja chkwi' 'a ne' re ni, xi'ya nchga kee bra kan' ―ndukwin Jesús.
42019041	Bra nu wa ndijyan Jesús kwi' se'en ti tu'wa kichen Jerusalén, ynan 'a yu cha' na'an yu kichen kan'. Bra kan' ykwi' yu lo'o ne':
42019042	―Tsan ni ti, nu ti ndi'in wan chin' lo chalyuu, si xlyaa wan kunan wan ska cha' nu chkwiǐn' lo'o wan, su'we 'a ka 'wan bra kan', su'we ti tyi'in wan bra kan' ―ndukwin Jesús―. Lo'o 'wan, ja nchka 'a ka biya' ti' wan cha' re, cha' wa nsu'wi kutsi' ti cha' re 'wan ―ndukwin―.
42019043	Chun' ndi'in la tiya ska tsan nu kuxi 'a 'wan. Lo'o bra kan' xo' tukwa nu nxuun lo'o wan mondun yuu ña'aan tu'wa kichen tyi wan. Bra kan' su'wa lo'oo ne' kan' tuwiin tu'wa kichen.
42019044	Ku'ni tyii ne' 'in kichen tyi wan, sa la lyuu siya' ti, kujwi ne' 'in ta'a ndi'in wan; ja ska 'a kee kanun skwa ran chun' ta'a ran nde kichen tyi wan, chun' nu ja xlyaa wan xu'wi lyo wan 'ñaǎn bra nu ni, cha' ndijyaǎn nu lkaǎn Sñi' Ndiose nde se'en ndi'in wan.
42019045	Bra kan' ndyaa Jesús lo kichen, yten yu ni' lyo'oo laa tnun. Bra kan' mdyisnan yu ngulo yu 'in ne' nu ndujwi' yu'wa lo'o ne' nu msi'i yu'wa la kwa, ngulo yu 'in ne' chun' laa bra kan'.
42019046	Ykwi' yu lo'o ne' bra kan': ―Wa ndukwa ska cha' lo kityi 'in Ndiose cha' 'in laa re ―ndukwin Jesús―: “Ska na'an se'en nu ka chkwi' nchga nten lo'oǔn, kan' lka na'an 'ñaǎn” ndukwin Ndiose. Ngwaña'an ndukwa cha' lo kityi. Lo'o ni, wa y'ni wan cha' na'an tyi ne' kunan lka na'an re ―ndukwin Jesús 'in ne' kan'.
42019047	Nchga tsan mda'an Jesús ngwa'u 'in ne' ni' lyaa kan'. Lo'o sti jo'o nu lka ndloo, lo'o mstru nu ndu'u cha' jo'o, lo'o ne' kula kichen, mda'an naan ne' sa ña'an ka xtya ne' ki'ya 'in Jesús, cha' ka kujwi ne' 'in yu.
42019048	Ja ngwa ku'ni ne' cha' kuxi kan', cha' wa ka'an 'a nten nda'an lo'o yu, cha' ndiya 'a ti' ne' nganan ne' cha' nu nchkwi' yu.
42020001	Ngwa ska tsan mdiyan Jesús ni' lyaa ndu'u yu 'in nten; nchkwi' yu cha' 'in Ndiose, sa ña'an nu kulaa Ni 'in nten. Bra kan' mdiyan nchga sti jo'o nu lka ndloo, lo'o mstru nu ndu'u cha' jo'o, lo'o ne' kula kichen kan', mdiyan ne' se'en ndi'in Jesús.
42020002	Mnicha' ne' kan' 'in Jesús bra kan': ―Katsaa' lyaa 'wa: ¿Ti ka nu mda chabiya' 'iin cha' ku'nii tñan nu ngi'nii a? ―ndukwin ne'.
42020003	Bra kan' mxkwen Jesús 'in ne' kan': ―Lo'oǔn kunichaǎn' ska cha' 'wan, cha' xkwen wan 'ñaǎn:
42020004	¿Ti ka nu mda chabiya' 'in ayman Xuwa cha' mdukwatya yu 'in nten sikwa a? ¿Ta Ndiose a? ¿O ta nten chalyuu mda chabiya' 'in yu a?
42020005	Bra kan' mdyisnan ne' ykwi' luwe ne' lo'o ta'a ne': ―¿Ni sa ña'an chkwian' ni a? ―ndukwin ne' 'in ta'a ne'―. Si chkwian' cha' Ndiose mda chabiya' 'in Xuwa kan', bra kan' xkwen yu kwa 'ñaan cha': “¿Ni cha' ja mdukwa wan cha' nu ngwa'u yu sikwa a?”
42020006	Si chkwian' cha' nten chalyuu mda chabiya' 'in Xuwa kan', bra kan' kujwi nchga nten nu ndi'in re 'ñaan lo'o kee, cha' ska yu nu ykwi' cha' 'in Ndiose lo'o nten ngwa ayman Xuwa kan', nchkwi' ne'.
42020007	Bra kan' mxkwen ne' nu tnun nchka kan' cha' ja jlyo ti' ne' ti ka nu lka mda chabiya' 'in ayman Xuwa kan', cha' mdukwatya yu 'in nten.
42020008	Bra kan' ykwi' Jesús lo'o ne' kan': ―Ti kwi' ti cha', ja katsaǎn' 'wan ti ka nu lka mda chabiya' cha' ku'niǐn tñan re ―ndukwin.
42020009	Bra ti mdyisnan Jesús ykwi' ska cha' tiya lo'o ne' nu nduun se'en ndi'in kan': ―Ndiya ska yu ki'yu nu yta tyun yka chi kutun ska ni' lyo'o 'in yu. Bra kan' mda yu yuu se'en ngi'ni yu tñan mjñan xka ta nten. Bra kan' mdo'o yu ndyaa yu tijyu'; x'ni 'a ndyaa yu.
42020010	Bra nu wa mdiya bra wa xtun ne' mta chi kutun kan', bra kan' ngulo x'nan tñan kan' tñan 'in ska msu 'in yu, cha' tsaa chkwi' lo'o ne' nu ngi'ni tñan ni' lyo'oo 'in yu, cha' ta ne' sa tkan' mta chi kutun nu ndi'in cha' kaja 'in x'nan tñan kan'. Lo'o ne' kan' ni, mji'in ne' 'in msu kan', ngulo ne' 'in yu; mxitukwi yu ndyaan yu se'en ndi'in x'nan yu, lo'o ja ska nan mda ne' 'in yu siya' ti.
42020011	Bra kan' msu'wa x'nan tñan kan' xka msu ndyaa. Kwi' ngwaña'an y'ni ne' lo'o xka msu kan'; chen ña'an ykwi' ne' lo'o yu, bra kan' mji'in ne' 'in yu, lo'o ja ska nan mda ne' 'in yu.
42020012	Xiya' msu'wa x'nan tñan kan' 'in xka msu ndyaa, cha' jñan yu nan nu mdo'o lo tñan kan'. Lo'o yu kan', lye 'a ngwa ti'í ti' ne' nu ngi'ni tñan kan' 'in yu, sa ña'an ya' nu ngulo ne' 'in yu nde chun' lo'oo kan'.
42020013	’Lo'o bra kan' mda'an cha' tiye x'nan tñan kan': “¿Ni sa ña'an ku'niǐn ni a? Nde ña'an ku'niǐn: Su'waǎn 'in sñi' ykwiǐn' nu ndiya 'a tiǎn', cha' tsaa la kan'. Ja chan xlyaa ne' tukwa ne' cha' nu chkwi' yu kan'” ndukwin x'nan tñan kan' bra kan'.
42020014	Bra nu na'an nu ngi'ni tñan ni' lyo'oo kan' 'in yu kune' cha' ndijyan yu, bra kan' ykwi' ne' lo'o ta'a ne': “Yu kwa lka nu nchka ti' cha' kwi'ya loo tñan re. ¿Ni sa ña'an ku'nian cha' kujwian 'in yu cha' kanun tñan re 'ñaan?” ndukwin ne' kuxi kan' 'in ta'a ne' bra kan'.
42020015	Bra ti ngulo ne' 'in sñi' x'nan tñan nde chun' lo'oo. Bra kan' yjwi ne' 'in yu. Bra kan' mnicha' Jesús 'in ne' nu ynan cha' kan': ―¿Ni sa ña'an ku'ni x'nan tñan kan' lo'o ne' kuxi kan', xke' ti' wan a?
42020016	Kan ykwi' x'nan tñan cha' kujwi 'in ne' kuxi kan', bra kan' ta tñan kan' 'in xka ta nten cha' ku'ni ne' tñan lo'o ran. Bra wa ynan ne' cha' kan', bra kan' ndukwin ne': ―¡Ja ku'ni Ndiose ngwaña'an!
42020017	Na'an 'a Jesús 'in ne', bra kan' ykwi' yu lo'o ne' xiya': ―¿Ni cha' nchkwi' kityi kula 'in Ndiose cha' re sikwa?: Ti kwi' kee tnun nu mxkwan ne' nu nñan na'an cha' ja su'we ran, mske' ti' ne', wa mjwi tñan nu ku'ni kee kan' ni; nduun ran se'en nka ndloo la cha' 'in Ndiose.
42020018	Na' lkaǎn sa ña'an lka kee tnun kan' ―ndukwin Jesús―, cha' sa ña'an nu y'ni ne' nu nñan na'an lo'o kee kan', ngwaña'an ngi'ni wan lo'oǔn. Nten nu nchka ti' tukun' lo cha' nu nchkwiǐn' lo'o nten chalyuu, ja su'we tyi'in nten kan' bra kan'; bra nu ku'ni biya' Ndiose 'in nchga nten chalyuu, tyii cha' siya' ti 'in ne' kan', cha' ja xlyaa ne' xñi ne' cha' 'ñaǎn xa nu ti ndi'in ne' lo chalyuu.
42020019	Lo'o bra kan' nchga sti jo'o nu lka ndloo lo'o ne' mstru nu ndu'u cha' jo'o, ngwa ti' ne' cha' xñi ne' 'in Jesús cha' tyaa lo'o ne' 'in presu ti kwi' bra kan'; wa ngwa biya' ti' ne' kan', cha' nchkwi' Jesús cha' 'in ykwi' ne' bra nu ykwi' yu cha' tiya kan'. Lo'o ntsen ne' chin' 'in ne' kichen kan',
42020020	kan' cha' mstya ne' 'in nten cha' tyuun kwan 'in Jesús, cha' ki'ya ne' kwenta ni cha' chkwi' yu; mnan ti y'ni ne' ngwaña'an, cha' tya'an cha' tiye Jesús cha' nten su'we lka ne'. Nchka 'a ti' ne' cha' kunan ne' ska cha' nu tyo'o tu'wa Jesús, cha' bra kan' ka xtya ne' ki'ya 'in yu si'ya cha' kan'. Bra kan' tyaa lo'o ne' 'in yu ya' gobierno, cha' ku'ni biya' ne' 'in yu.
42020021	Kan' cha' mnicha' ne' kwiñi kan' 'in Jesús bra kan': ―Mstru ―ndukwin ne' kwiñi kan'―, jlyo ti' ba cha' xkwi' cha' nu ñi nchkwii'. Su'we 'a ndyo'o nchga cha' nu ndu'uu. Si'i nan ndiya la tii' 'in ska ti nten; ni siya kuliya' ne', ni siya nchka 'a 'in ne', su'wa ti ngi'nii lo'o nchga nten. Chañi cha' ndu'uu cha' 'in Ndiose.
42020022	Ku'nii cha' tlyu ti' 'wa, katsaa' ñi 'wa: ¿Ta nsu'wi chabiya' 'ñaan cha' taan tñi nu njñan ree tlyu nu ndi'in xka la'a tsu' a? ¿O ta su'we la si ja taan tñi kan' 'in ree kan' a? ―ndukwin nten kan' 'in Jesús.
42020023	Mgii 'a ti' Jesús sa ña'an cha' kwiñi nu nka tiye ne' cha' nu mnicha' ne' 'in yu ngwaña'an. Bra kan' ykwi' yu lo'o ne' kan': ―¿Ni cha' lka nchkwi' biya' wan ngwaña'an lo'oǔn a? ―ndukwin yu 'in ne'―.
42020024	Kwa'u wan ska tñi plata 'ñaǎn. Bra kan' ngwa'u ne' tñi plata kan' 'in yu. ―¿Ti nkwin lka nu nga'an loo tñi re a? ¿Ti lka nin nu ndukwa lo tñi re a? ―ndukwin Jesús 'in ne' kwiñi kan' bra kan'.
42020025	Mxkwen ne' 'in yu bra kan': ―Nin ree tlyu nu ndi'in xka la'a tsu', kan' ndukwa lo tñi kwa ―ndukwin ne' bra kan'. ―Su'we ―ndukwin Jesús bra kan'―, ta wan nchga nan nu ndi'in cha' ta wan 'in ree tlyu kan' sikwa; kwi' ngwaña'an, ta wan 'in Ndiose nchga nan nu ndi'in cha' ta wan 'in Ni.
42020026	Ja mjwi sa ña'an nu xtya ne' ki'ya 'in Jesús nde se'en ndi'in ne' kichen kan'. Yuwe 'a ti' ne' chun' cha' nu wa mxkwen yu 'in ne' kwiñi kan', kan' cha' ja ska 'a cha' nchkwi' ne' kan' bra kan'.
42020027	Chun' ndi'in la mdiyan xka ta ne' judío, mdiyan na'an ne' 'in Jesús. Ne' saduceo lka ne' kan', ndukwin ne' cha' ja tyu'u 'a ayman xiya'.
42020028	Bra kan' ykwi' ne' lo'o Jesús: ―Mstru ―ndukwin ne'―, nu ngwa s'ni ngwa'an ayman Moisés ska cha' lo kityi nu nganun 'ñaan. Nde ña'an nchkwi' cha' kan'. Bra nu wa ngujwi ska yu ki'yu lo'o nganun ska ti kwilyo'o yu, lo'o ja ska sñi' ne' ndi'in, bra kan' ndi'in cha' 'in ta'a ngula yu nu ndi'in ska ti cha' kaja kwilyo'o yu lo'o nu kuna'an ti'i kan'. Bra nu tyi'in sñi' ne', sñi' ta'a mla yu nu wa ngujwi, kan' lka sñi' nu tyi'in kulo, nchkwin ne'.
42020029	Nde lka ska cha' nu ngwa. Mdi'in kati yu ki'yu ta'a ngula yu. Mjwi kwilyo'o yu nu kula la, bra kan' ngujwi yu lo'o ja ya tyi'in sñi' yu lo'o nu kuna'an kan'.
42020030	Ta'a ngula yu nu nchka tukwa mjwi kwilyo'o lo'o nu kuna'an kan' bra kan'; ti kwi' ti cha', ngujwi yu lo'o ja ya tyi'in sñi' yu.
42020031	Lo'o ta'a ngula yu nu nchka snan, kan' mjwi kwilyo'o lo'o nu kuna'an kan'; lo'o nchga ta'a mla yu kan', mjwi kwilyo'o lo'o nu kuna'an kan'. Ngujwi ta'a kati yu ki'yu kan', ja ska sñi' ne' nsu'wi lo'o nu kuna'an kan'.
42020032	Mdyii cha' bra kan', lo'o nu kuna'an kan' ngujwi bra kan' ―ndukwin ne' 'in Jesús―.
42020033	Lo'o ni, bra nu tyu'u nchga ayman kan' xiya', ¿ti ka nu chañi la cha' ngwa kwilyo'o nu kuna'an kan' a? Xa mdi'in nu kuna'an kan' lo chalyuu, mjwi kwilyo'o lo'o ska yu, lo'o bra kan' mjwi kwilyo'o lo'o xka yu, sa ña'an ya' wa mjwi kwilyo'o lo'o ta'a kati ne' kan'. ¿Ti ka nu chañi la cha' ngwa kwilyo'o nu kuna'an kan' a?
42020034	Bra kan' mxkwen Jesús 'in ne' kan': ―Lo chalyuu re, xkwi' nan kaja kwilyo'o yu ki'yu lo'o ne' kuna'an.
42020035	Bra kan' nten nu kaja xka chalyuu kwi nu ja tsaa tii 'a 'in ne' se'en ndi'in Ndiose, bra nu tyu'u ne' kan' xiya', ja kaja 'a kwilyo'o ne'; ti kwi' ti cha', ja ta 'a ne' 'in sñi' ne' cha' ka kwilyo'o,
42020036	cha' la kan' ja ndi'in 'a cha' kaja ne' siya' ti. Ka ne' kan' sa ña'an lka angajle, skan 'in Ndiose nu ndi'in se'en ndi'in Ni; ka ne' sñi' Ndiose siya' ti, cha' wa ndyu'u ne' xiya'.
42020037	Ayman Moisés ytsa' 'ñaan cha' chañi cha' tyu'u nchga ayman xiya'. Lo kityi kan' ngwa'an Moisés sa ña'an ngwa la nu na'an yu yka xuwe ti, se'en nu mdyituun kii' tyukwi ña'aan lo yka kan', lo'o ja nchkin ran. Bra kan' ynen ykwi' Ndiose laja kii' kan', ndukwin Ni cha' X'nan ayman Abraham lka Ni, X'nan ayman Isaac lka Ni, X'nan ayman Jacob lka Ni. Ngwaña'an ndukwin Ndiose laja kii' kan', cha' nten ta'aan nu mdi'in lo chalyuu nu ngwa s'ni ngwa ayman kan'.
42020038	Ja ndukwin kityi kan', cha' ngwa Ndiose X'nan ne' kan'; ndukwin cha' ña'an ti lka Ndiose X'nan ne' kan' bra nu ni; ngwaña'an ndyo'o cha' kan'. Kan' cha' lo'o 'in nten lu'u lka Ndiose ndloo la 'in, lo'o nchka 'a ti' Ni cha' nchga nten chalyuu tyi'in cha' 'in Ni ―ndukwin Jesús.
42020039	Bra kan' ykwi' ska tukwa ti mstru nu ndu'u cha' jo'o kan' lo'o Jesús: ―Yu kula, su'we 'a nchkwii' ―ndukwin ne'.
42020040	Ytsen ne' bra kan'. Ja y'ni 'a tiye ne' cha' chkwi' ne' xka la cha' lo'o Jesús.
42020041	Bra kan' mnicha' Jesús 'in ne' kan': ―¿Ni cha' lka nchkwi' nten cha' ayman ree David nu yu'wi chalyuu s'ni ka sti Krixtu?
42020042	Ti kwi' David mda'an cha' re lo kityi Salmos: Ndiose nu lka X'naan ndukwin 'in Krixtu nu lka X'naǎn: “Nu'win tyukwaa nde la'a se'en kwin 'ñaǎn, cha' su'wa ti ka ndloo lo'oǔn” ndukwin Ndiose,
42020043	“sa ña'an ya' nu ku'ni tyiǐn cha' 'in nchga nten nu ti'í ti' 'iin” ndukwin Ndiose 'in Krixtu bra kan'.
42020044	X'naǎn, lka cha' nu ndukwin ykwi' David 'in Krixtu. ¿Ni sa ña'an ndyo'o cha' nu nchkwi' nten cha' sñi' ste' ti ayman David ka Krixtu sikwa a?
42020045	Lo'o bra kan' ykwi' Jesús lo'o ne' nu ngi'ni xa'an cha' 'in yu. Lo'o nchga nten nu ndi'in nde kwa ynan su'we ne' cha' nu ykwi' Jesús lo'o ne' kan':
42020046	―Cha' tiya 'a ti' tyi'in wan cha' ja kwiñi lyo'o mstru nu ndu'u cha' jo'o kwa 'wan. Ndiya 'a ti' mstru kan', cha' ka tlyu ne'; kan' cha' nchku' ne' te' tukwin ku', te' jwñun ni, cha' lye 'a ku'ni tnun nten 'in ne' bra nu tsaa ne' lo kiya', ngwaña'an nchka ti' mstru kan'. Xkwi' lo yka xlya nu su'we la ña'an ndyukwa ne' kan' ni' lyaa 'in ne', ndukwa ne' se'en su'we la cha' nda'an ne' ta'a.
42020047	Lo'o ndlaa ne' kan' na'an tyi nu kuna'an nu nganun ska ti. Nñilyo'o ti ne' kan' 'in nten cha' nten su'we lka ne' kan'; kan' cha' ka'an 'a cha' jo'o nchkwi' ne', chan 'a nchkwi' ne' lo'o Ndiose bra kan'. Cha' nu tukwa cha' nsu'wi tiye ne' kan', kan' cha' ka'an la nu ti'í tyijin ne' bra kan'.
42021001	Bra kan' na'an Jesús 'in ne' kuliya' nu nda'an ni' lyaa, cha' msu'wa ne' tñi ni' kiña' se'en msu'wa ne' lomstan.
42021002	Lo'o ngwaña'an na'an yu 'in ska nu kuna'an ti'i cha' nganun ska ti, tukwa ti tñi xuwe msu'wa lomstan kan'.
42021003	Bra kan' ykwi' Jesús lo'o ta'a nda'an yu: ―Chañi cha' nu nchkwiǐn' lo'o wan ni, cha' ka'an la nsu'wi lyo lomstan nu mda nu kuna'an ti'i kwa ke lomstan nu mda nchga nten.
42021004	Ne' kuliya' kwa ni, mda ne' chin' tñi nu wa ngunun ti 'in ne'; lo'o nu kuna'an ti'i kwa ni, ti'i 'a, wa mda nchga nu nsu'wi 'in cha' tyijin yu'wi 'in lo chalyuu.
42021005	Ti kwi' bra kan' mduun chin' nten nu nchkwi' cha' 'in laa tnun kan', lo'o nchkwi' ne' cha' 'in kee nu su'we 'a ña'an nu nsu'wi si' laa kan'; nchkwi' ne' cha' 'in nchga nan nu su'we 'a ña'an, nu wa mda ne' lomstan cha' ka su'we la ña'an ni' lyaa kan'. Bra kan' ykwi' Jesús cha' 'in laa kan':
42021006	―Tiya tsan nu tyii cha' 'in nchga nan nu ña'an wan re ni, katin ran, sa ña'an ya' nu ja ska 'a kee kanun skwa chun' ta'a ran.
42021007	Bra kan' mnicha' ne' 'in Jesús: ―Mstru, ¿ni sa ña'an bra ka cha' kan' a? ―ndukwin ne' 'in Jesús―. ¿Ni sa ña'an ka cha' ka biya' ti' ba xa wa ka ti cha' kuxi kan' a?
42021008	―Ki'ya wan kwenta ―ndukwin Jesús bra kan'―, cha' ja tukwin kwiñi lyo'o 'wan. Ka'an 'a nten kan nu chkwi' cha' ykwi' ne' lka Krixtu: “Wa ndiya bra nu mdiyan Ni xiya'” nchkwin ne' kan'. Ja xñi wan cha' nu chkwi' ne' kan'.
42021009	Bra nu kii ti' wan cha' wa mdiyan bra nu lye 'a nxuun nten, ni siya kichen tyi wan, ni siya tijyu' la, ja kutsen wan bra kan'. Ndi'in cha' ka nchga cha' kan' ti kulo la, xa nu ti ji tiya bra tsaa tii chalyuu.
42021010	Bra kan' ti ngwa'u la Jesús 'in ne': ―Xuun ta'a nten ska la'a tsu' lo'o ne' xka la'a tsu', ngwaña'an xuun ta'a nten ska kichen tnun lo'o nten xka kichen tnun.
42021011	Lye 'a kiñan chalyuu bra kan', lye 'a ka jwi'ñan 'in ne'; lo nchga kichen kan kicha tnun nu xñi 'in nchga nten bra kan'. Lye 'a ña'an ka nde ni' kwan, lye 'a kutsen nten chalyuu cha' ña'an ne' nchga cha' tnun nu ka nde ni' kwan bra kan'.
42021012	’'Wan ni, xa nu ti ji ka cha' kan', bra kan' xñi ne' 'wan cha' skan' ne' 'wan, ta ne' nu ti'í 'wan, xtya ne' ki'ya 'wan se'en ndyo' ti'in ne' ni' lyaa; lo'o su'wa ne' 'wan ni' ña'an chkwan, tsaa lo'o ne' 'wan tloo ree, tloo xka la nten nu lka ndloo la, chun' msñi wan cha' 'ñaǎn.
42021013	Ni siya kuxi 'a ka cha' kan', kaja bra 'wan cha' chkwi' wan cha' 'ñaǎn lo'o nten bra kan'.
42021014	Ja ka'an 'a cha' tya'an cha' tiye wan xa nu ti ji ka cha' kan', sa ña'an nu chkwi' wan lo'o ne' nu lka tñan cha' ka tyo'o laa wan ya' ne' kan'.
42021015	Ti kwi' bra kan' ku'niǐn cha' ki'ya cha' ke wan, cha' ka jlyo ti' wan sa ña'an nu chkwi' wan lo'o ne' kan', cha' ja kaja cha' kuxi nu chkwi' nu nxuun lo'o wan 'wan.
42021016	Ti kwi' sti wan, ti kwi' ta'a ngula wan, lo'o ta'a wan nu wa tijyu' la, lo'o ta'a su'we nsu'wi wan, ti kwi' ne' kan' tsaa lo'o ne' 'wan tloo ne' wsiya. Lo'o tiya bra nu kujwi ne' 'wan bra kan',
42021017	cha' tyukwi ña'aan chalyuu nsu'wi ka'an 'a nten nu ka ti'í ti' 'wan chun' ndyaa ña'an ti' wan 'ñaǎn.
42021018	Ja ska kichan' ke wan kana' cha' 'in Ndiose.
42021019	Bra wa mdaloo wan nchga cha' kuxi kan', bra kan' kaja chalyuu nu ja tsaa tii 'a 'wan bra wa mdyii nchga cha' kan'.
42021020	’Bra nu ña'an wan cha' nsu'wa lo'oo nu nxuun lo'o wan ña'aan tu'wa kichen Jerusalén re, bra kan' ka biya' ti' wan cha' wa tsaa tii cha' 'in kichen tyi wan re.
42021021	Lo'o bra kan' nchga wan, lo'o nchga nten nu ti ndi'in lo yuu 'in Judea re, ndi'in cha' xnan wan tyaa wan xu'wi kutsi' wan nde lo ki'ya; lo'o nten nu ndi'in kichen Jerusalén re, ndi'in cha' tyo'o tsu' ne' kichen re; lo'o ne' nu ndi'in ni' kixin', ja kaja 'a bra tyaan ne' nde kichen.
42021022	Tsan nu tyijin wan nu ti'í ka tsan kan', kwi' tsan kan' tyo'o tukwa nchga cha' nu ndukwa lo kityi kula cha' ka.
42021023	¡T'nan 'a ne' kuna'an nu nsu'wi sñi' tsan kan'! Ngwaña'an, ¡t'nan 'a ne' kuna'an nu nsu'wi kuwi' kune' nu ti ngati'!, cha' lye 'a tyijin nten chalyuu nu ti'í; kuxi 'a nu ti'í nu tyijin ne' bra kan'.
42021024	Ndiya ne' nu kaja laja cha' wsuun kan', lo'o ndiya xka ta nten nu tyaa ne' presu tijyu', nchga lo yuu xka la'a tsu'. Ku'ni tyii ne' xka la'a tsu' kan' kichen Jerusalén re, sa ña'an bra nu tyii yijan nu mjwi chabiya' 'in ne' kan', cha' ka ne' ndloo nde re.
42021025	’Tyo'o tukwa cha' tnun nu ña'an ne' lo kwichaa, lo ko', kwi' ngwaña'an lo kwii kulasiin nu nsu'wi nde ni' kwan. Bra kan' lye 'a sten cha' chen ña'an ke nten chalyuu; kutsen 'a ne' bra kan', chun' lye 'a kanen ngatsa kuloo' lo tyi'a tujo'o.
42021026	Ka na'an 'a ti' nten, cha' kutsen 'a ne', laja nu ndi'in ta ne' si ti ka la cha' kuxi kan'; lye 'a kuwe ti' ne' nan nka ka lo chalyuu. Lo'o lye 'a kiñan nchga kwii kulasiin nu nsu'wi nde ni' kwan.
42021027	Bra kan' ña'an ne' 'ñaǎn ykwiǐn', cha' wa msu'wa Ndiose 'ñaǎn ndijyaǎn cha' kaǎn nten, ña'an ne' 'ñaǎn bra nu kaǎn xiya' laja koo nu luwi 'a. Tlyu 'a chabiya' kaja 'ñaǎn bra nu kaǎn bra kan'; kwi' ngwaña'an, lye 'a xu'wi xaa se'en kaǎn bra kan', cha' kaǎn ndloo la.
42021028	Bra nu tyisnan nchga cha' kan', ka ngula la ti' kasiya 'wan, ka su'we ka tiye wan xiya', chun' bra ti kulaǎn 'wan bra kan' ―ndukwin Jesús.
42021029	Lo'o ngwa'u Jesús xka cha' re 'in ne' bra kan': ―Ña'an wan chin' 'in nchga yka kityi, ña'an wan chin' 'in yka nstin;
42021030	bra nu ña'an wan cha' wa ndukwa lka' yka kan', bra kan' ka biya' ti' wan cha' wa ndla ti kala tyoo.
42021031	Ti kwi' ngwaña'an ka lo'o nchga cha' nu nchkwiǐn' re, ka biya' ti' wan cha' wa kan ti Ndiose cha' ka ndloo la bra kan'.
42021032	’Chañi cha' nu nchkwiǐn' lo'o wan ―ndukwin Jesús―, ka nchga cha' kan' bra nu ja ya tyii cha' 'in nten nu ndi'in lo chalyuu ni.
42021033	Tyii cha' 'in nchga nan nu nsu'wi nde ni' kwan, tyii cha' 'in nchga nan nu nsu'wi lo yuu, lo'o ja tyii cha' nu wa ykwiǐn' lo'o wan; ndi'in cha' ka nchga cha' kan'.
42021034	’Ki'ya wan kwenta 'wan, ti ykwi' ti wan, cha' tiya ti ti' tyi'in wan bra nu tiya tsan kan'; si kwiji ti wan cha' su'we 'wan ya ña'an ti cha' nda'an yu'wi ti wan lo kichen, cha' ku'wi ti wan, kwi' ngwaña'an, si nsu'wi tyun 'a cha' nu nduwe 'a ti' wan lo chalyuu, ja ka tyi'in wan ndii ti ti' wan bra kan'. Sa ña'an nchka ti' ska so'o,
42021035	ngwaña'an kutsen nten bra nu tiya tsan kan', nchga se'en ndi'in nten tyukwi ña'aan chalyuu.
42021036	Kan' cha', cha' tiya ti ti' tyi'in wan lo chalyuu. Nchga bra chkwi' wan lo'o Ndiose cha' taya' Ni 'wan, cha' taloo wan bra nu ka cha' kuxi kan' lo chalyuu. Lo'o bra kan' kaja ña'an kala wan se'en tyukwaǎn ykwiǐn' se'en nu ku'ni biyaǎn' cha' 'wan, na' nu wa msu'wa Ndiose 'ñaǎn ndijyaǎn cha' kaǎn nten ―ndukwin Jesús 'in ne'.
42021037	Bra nu tikee' kwan nchga tsan mda'an Jesús ngua'u yu 'in nten ni' lyaa tnun nde kichen Jerusalén kan'; nchga tla mdo'o yu ndyaa yu nde lo ki'ya nu ndukwa kwi' se'en ti, nu naan ki'ya Olivos.
42021038	Nchga tsan, tlya 'a mda'an ka'an 'a nten ni' lyaa tnun kan', cha' kunan ne' nchga cha' nu ndu'u Jesús.
42022001	Wa tiya ti ta'a bra nu nchku ne' judío ska lo jaxlya nu ja lo'o skwan tiye' ndya'; ta'a pascua, ngwaña'an naan ta'a kan'.
42022002	Lo'o sti jo'o nu lka ndloo lo'o mstru nu ndu'u cha' jo'o kan', mnan ti nda'an naan ne' sa ña'an ka kujwi ne' 'in Jesús. Mnan ti y'ni ne' cha' kan', cha' ntsen ne' 'in ne' kichen kan'.
42022003	Bra kan' ykwi' kune' xa'an nu naan Satanás yten ni' kasiya 'in Juda Iscariote, ti kwi' ta'a ne' nu ngi'ni xa'an cha' 'in Jesús lka yu kan'.
42022004	Kan' lka nu ndyaa se'en ndi'in sti jo'o nu lka ndloo la lo'o ne' nu lka tñan ni' lyaa. Bra kan' ykwi' yu lo'o ne' kan' sa ña'an nu ku'ni yu cha' ta yu 'in Jesús ya' yu nu nduun kwan, cha' tyaan lo'o ne' 'in Jesús se'en ndi'in sti jo'o kan'.
42022005	Su'we 'a ngwa tiye sti jo'o kan'. Lo'o bra kan' ndukwin ne' kan' 'in yu cha' ta ne' tñi 'in yu;
42022006	mskan' yu cha' lo'o ne', kan' cha' mdyisnan yu ngunaan yu sa ña'an nu ku'ni yu cha' tyaan lo'o yu 'in Jesús laja nu ja ndi'in nten kichen.
42022007	Bra kan' wa mdiya tsan ta'a nu nchku ne' jaxlya tiji kan' nu ja lo'o skwan tiye' ndya'; ti kwi' tsan kan' ndi'in cha' kujwi ne' slya' kune' cha' ku ne' siin ta'a pascua kan'.
42022008	Bra kan' ngulo Jesús tñan 'in Xuwa lo'o Tyu: ―Yaa lya wan cha' ku'ni xu'we wan siin nu kuan cha' 'in ta'a pascua re ―ndukwin yu 'in ne' kan'.
42022009	Bra kan' mnicha' ne' kan' 'in yu: ―¿La nde ya' nchka tii' cha' ku'ni xu'we ba siin kan' a? ―ndukwin ne'.
42022010	Mxkwen Jesús 'in ne' bra kan': ―Bra nu sten wan tu'wa kichen ni, bra kan' tyukwa ta'a wan lo'o ska yu ki'yu nu ndukwa ska te'én tyi'a skun yu ―ndukwin Jesús―. Tsaa ña'an wan 'in yu sa ña'an ya' nu kala wan ska tuna'an se'en sten yu.
42022011	Bra kan' chkwi' wan lo'o ne' nu lka na'an tyi kan': “Nde lka cha' nu ndukwin mstru cha' jñan ba 'iin: ¿La nde ya' ndukwa kwartu se'en kaǎn cha' ku siinǎn lo'o ne' nu ngi'ni xa'an cha' 'ñaǎn, cha' ku'ni ba ta'a pascua re a?” nchkwin wan 'in yu.
42022012	Bra kan' kwa'u yu ska kwartu 'wan, ska kwartu tlyu nde kwan la nu wa lka ngwa su'we. La kan' ku'ni xu'we wan siin kan' ―ndukwin Jesús 'in ne'.
42022013	Mdo'o ne' kan' ndyaa ne' bra kan'; sa ña'an nu ndukwin Jesús 'in ne' cha' ka, ngwaña'an ngwa cha' kan'. Bra kan' y'ni xu'we ne' siin se'en nu ku'ni ne' ta'a pascua kan'.
42022014	Bra wa mdiya bra cha' ku siin ne', ndyaa tukwa Jesús tu'wa msaa lo'o ne' nu ngi'ni xa'an cha' 'in yu bra kan'.
42022015	Lo'o ykwi' yu lo'o ne' kan': ―¡Ti s'ni nchka tiǎn' cha' ku siinǎn ta'a pascua re lo'o wan, bra nu ti ji kajaǎn! ―ndukwin Jesús―.
42022016	Nchka tiǎn' katsaǎn' 'wan cha' xiya' ti ku'niǐn ta'a re lo'o wan sa ña'an bra nu tsaa tii chalyuu, lo'o bra kan' kuǎn 'in ran xiya' bra nu ka Ndiose ndloo la 'in nchga nten.
42022017	Bra kan' msñi Jesús ska basu mñun, ndyaa yu xu'we 'in Ndiose bra kan'. Nde lka cha' nu ykwi' yu lo'o ne' nu ngi'ni xa'an cha' 'in yu bra kan': ―Ko'o wan mñun nu nsu'wi ni' basu re, kwi' ngwaña'an ta wan mñun re ko'o nchga ne' ta'a wan ―ndukwin Jesús bra kan'―.
42022018	Chañi cha' nu katsaǎn' 'wan, cha' ja ko'oǔn 'aǎn mñun lo'o wan sa ña'an bra nu ka Ndiose ndloo la 'in nchga nten.
42022019	Bra kan' msñi Jesús ja xlya, ndyaa yu xu'we 'in Ndiose, msu'we yu jaxlya kan', cha' ta yu 'in ne'. Bra kan' ykwi' yu lo'o ne': ―Nde lkaǎn, tyukwi ña'aan ykwiǐn' lka re. Nan wa nda Ndiose Stiǐn 'ñaǎn cha' kajaǎn cha' ka su'we cha' 'wan. Tyaa yu'wi ti' wan 'ñaǎn bra nu ku wan jaxlya re.
42022020	Ti kwi' ngwaña'an y'ni Jesús lo'o basu kan' bra wa mdyii yku ne'. ―Bra nu ko'o wan mñun re tyaa yu'wi ti' wan 'in cha' kwi nu wa skan' ti Ndiose lo'o wan ―ndukwin Jesús bra kan'―. Bra nu kajaǎn lo wsi, bra kan' kalu tneěn cha' ka su'we cha' wan.
42022021	’Lo'o ni, ndiya yu nu kujwi' xu'wa 'ñaǎn ya' ne' xa'an; su'wa ti ndukwaǎn lo'o yu kan' tu'wa msaa re ―ndukwin Jesús bra kan'―.
42022022	Lo'o na' nu wa ndijyaǎn cha' kaǎn nten, ndi'in cha' tsa'aǎn tuwiin se'en ndukwin Ndiose Stiǐn cha' tsa'aǎn. Bra kan', ¡t'nan 'a yu nu wa yjwi' xu'wa 'ñaǎn ya' ne' xa'an kan'!
42022023	Bra kan' mdyisnan ne' nchkwi' ne' lo'o ta'a ndukwa ne' kan': ―¿Ti ka lka nu ta 'in mstru 'ñaan ya' ne' xa'an a? ―ndukwin ne'.
42022024	Bra ti mdyisnan ne' ngi'ni siye' ne' lo'o ta'a ngi'ni xa'an ne', nchkwi' ne' ti ka nu ka ndloo la 'in ta'a ne'.
42022025	Laja bra kan' xiya' ykwi' Jesús lo'o ne': ―Nchga lo x'nan chalyuu, su'we 'a ndlo ne' tñan 'in nten 'in ne'; nten nu su'we 'a ngi'ni lka nu lka ndloo kan', ngwaña'an nchkwi' ne' bra kan'.
42022026	'Wan ni, ja ndi'in cha' ku'ni wan ngwaña'an lo'o ta'a nten wan. Nde ka tñan nu ku'ni wan su'we la. Bra nu nchka ti' wan cha' ka ndloo la cha' 'wan ke ta'a nten wan, bra kan' ndi'in cha' ku'ni wan sa ña'an si lka wan nu xuwe la 'in ne' ta'a wan ―ndukwin Jesús 'in ne' kan'―. Ngwaña'an 'wan nu nchka ti' wan kulo wan tñan 'in ta'a nten wan, ndi'in cha' ku'ni wan tñan cha' 'in nchga ne' ta'a wan.
42022027	¿Ti ka nu ngi'ni la cha' 'in sikwa a? ¿Nu ndukwa tu'wa msaa cha' ku a? ¿O ta msu nu nxku 'in yu a? Chañi cha' yu nu ndukwa tu'wa msaa, kan' lka nu ngi'ni la cha' 'in, cha' kan' lka x'nan ne'. Na' ni, sa ña'an si lkaǎn ska msu 'wan, ngwaña'an ndi'iǐn laja wan ―ndukwin Jesús―.
42022028	’'Wan ni, wa ndi'in wan lo'oǔn nchga tsan nu ndi'iǐn ndijiǐn nu ti'í lo chalyuu re,
42022029	kan' cha' taǎn ska tñan su'we nu ku'ni wan cha' ka wan tñan lo'oǔn; tñan kan' ka sa ña'an lka tñan nu nda Stiǐn 'ñaǎn, cha' kaǎn ndloo.
42022030	Lo'o su'wa ti ku wan ko'o wan lo'oǔn bra kan'; kwi' su'wa ti tyukwa wan lo'oǔn bra nu ku'ni biyaǎn' 'in nchga nten; lo'o ngwaña'an ku'ni biya' wan 'in ta'a nten wan, nu tii tyukwa ta ne' Israel ta'aan.
42022031	Bra kan' ykwi' Jesús lo'o Tyu Simón kan': ―Simón ―ndukwin―, sa ña'an lka cha' 'iin ni, ña'an ti' si wa mjñan Satanás chabiya' cha' ta nu ti'í 'in nchga wan; wa nchka ti' yu ku'ni biya' yu 'wan, cha' xitsen yu 'wan. Sa ña'an lka xa nu nskwian mta trigu cha' tyuwi ran, ngwaña'an ku'ni yu lo'o wan, nchka ti' yu.
42022032	Bra kan' wa mjñaǎn 'in Ndiose Stiǐn cha' 'iin, Tyu, cha' ja tsaa tii cha' tsaa ña'an tii' 'ñaǎn. Bra wa mdijin cha' kuxi kan' 'iin, cha' xiya' chkwii' cha' 'ñaǎn, bra kan' ka tayaa' 'in xka la ta'a wan cha' su'we la xñi ne' cha' 'ñaǎn.
42022033	―Yu kula ―ndukwin Simón bra kan'―, ja n'ni cha' ni siya tsa'aǎn lo'oo ni' ña'an chkwan, ni siya kajaǎn lo'oo ―ndukwin yu 'in Jesús.
42022034	―Nde lka cha' nu nchkwiǐn' lo'oo ni, Tyu ―ndukwin Jesús 'in yu―, cha' bra nu ti ji xi'ya la kwi'e tla nda'a, bra kan' snan ya' chkwii' cha' ja nsu'wi lyoo 'ñaǎn.
42022035	Bra kan' mnicha' Jesús 'in ne': ―Bra nu nguloǔn tñan 'wan cha' tsaa wan xka kichen nu ja lo'o kwijin tñi 'wan, ja lo'o xka kwijin, ja lo'o kanan 'wan, ¿ta wa yu'wi nan nu lyiji 'wan bra kan' a? ―Ja ska nan lyiji 'wa bra kan' ―mxkwen ne' 'in yu.
42022036	Bra kan' ykwi' Jesús lo'o ne': ―Ngwaña'an ngwa bra kan', lo'o ni, xka ña'an ndi'in cha' ku'ni wan ni. 'Wan nu nsu'wi kwijin tñi 'wan, lo'o kan' kwi'ya wan tsaa wan, lo'o xka kwijin; si ja nsu'wi xtyi wsuun 'wan, ndi'in cha' kujwi' wan ste' wan cha' xi'i wan xtyi kan'.
42022037	Nde lka cha' nu nchkwiǐn' lo'o wan cha' ndi'in cha' tyo'o tukwa cha' kuxi nu nchkwi' kityi kula cha' ka 'ñaǎn. Ngwaña'an ndukwa cha': “Sa ña'an nu ngi'ni nten lo'o ne' kuxi, ngwaña'an ku'ni ne' lo'o ykwi' Krixtu.” Nchga cha' nu ndi'in cha' ka 'ñaǎn, chañi cha' ka cha' kan' 'ñaǎn ―ndukwin Jesús 'in ne'.
42022038	Bra kan' ndukwin ne' kan' 'in yu: ―Yu kula, nde ndiya tukwa xtyi wsuun ―ndukwin ne'. ―Ya' la sikwa ―ndukwin Jesús bra kan'.
42022039	Bra kan' mdo'o Jesús ndyaa yu nde lo ki'ya Olivos, sa ña'an nu ngi'ni ti yu. Lo'o ne' nu ngi'ni xa'an cha' 'in yu, mdo'o ña'an ne' 'in yu bra kan'.
42022040	Bra nu mdiyan ne' la kan', bra kan' ykwi' Jesús lo'o ne': ―Chkwi' wan lo'o Ndiose Stiǐn cha' ja kwiñi lyo'o kune' xa'an 'wan ―ndukwin.
42022041	Bra kan' mdo'o tsu' Jesús nde se'en ndi'in ne' sa ña'an ya' nu tiya ska kee kuun ne', la kan' mduun xtyin' Jesús cha' chkwi' yu lo'o Ndiose.
42022042	―Stiǐn ―ndukwin yu―, ¿ja nsu'wi chin' xka ña'an nu ka ku'niǐn tñan tnun re, cha' ja kaja la nu ti'í 'ñaǎn? ―ndukwin Jesús 'in Ndiose Sti yu―. Ni siya ngwaña'an, nchka tiǎn' ku'niǐn nchga tñan sa ña'an nu nchka tii' cha' ku'niǐn.
42022043	Bra kan' mdo'o tukwa ska angajle nu mdo'o nde se'en ndi'in Ndiose ni' kwan, cha' ku'ni cha' talo la Jesús tñan kan'.
42022044	Xa nu lye 'a ti'í Jesús, bra kan' lye la ykwi' yu lo'o Ndiose. Lo'o lye 'a ngulo rta Jesús ña'an mdsu' lo yuu; sa ña'an lka ska mdsu' tnen ykwi', ngwaña'an ña'an ran.
42022045	Mdyii ykwi' Jesús lo'o Ndiose Sti yu, bra kan' mxitukwi yu ndyaan yu se'en ndi'in ne' nu ngi'ni xa'an cha' 'in yu. Bra kan' ndyija ne' 'in yu, ndi'in ne' laja' ne' cha' ja mdalo 'a ne', cha' xi'in 'a ti' ne'.
42022046	Bra kan' ykwi' yu lo'o ne': ―¿Ni cha' lka ndi'in wan laja' wan ni? Tyituun lya wan cha' chkwi' wan lo'o Ndiose, cha' ja kwiñi lyo'o kune' xa'an 'wan.
42022047	Ti nchkwi' la Jesús lo'o ne' kan', bra kan' mdiyan ka'an 'a nten. Nu naan Juda kan', ska yu nsu'wi laja tii tyukwa ne' nu ngi'ni xa'an cha' 'in Jesús, ngwa'u yu tuwiin 'in nten ka'an kan'. Yan yu se'en nduun Jesús cha' chkwicha' yu ska' Jesús.
42022048	Bra kan' ykwi' Jesús lo'o yu kan': ―Juda ―ndukwin―, ¿ta kujwii' xu'wa 'ñaǎn ya' ne' xa'an, kan' cha' nchkwichaa' 'ñaǎn a?, na' nu wa msu'wa Ndiose 'ñaǎn ndijyaǎn cha' kaǎn nten.
42022049	Bra wa na'an ne' nu nduun lo'o Jesús sa ña'an ngwa cha' kan', bra kan' mnicha' ne' 'in yu: ―Yu kula ―ndukwin ne'―, ¿ta kulaa ba 'iin lo'o xtyi, cha' ja kan 'a ne' kwa a?
42022050	Bra kan' mskwen ska ta'a ne' kan' xtyi 'in yu, msi'yu ku' yu jin nxkan la'a se'en kwin 'in ska msu 'in x'nan sti jo'o.
42022051	Bra kan' ndukwin Jesús 'in ne': ―Ya' la sa kwa ti. Kulaa sti wan xtyi 'wan. Bra kan' yla' Jesús jin nxkan msu kan', xiya' ngwa su'we jin nxkan yu bra kan'.
42022052	Bra ti ykwi' Jesús lo'o sti jo'o nu lka ndloo, lo'o ne' nu lka tñan ni' lyaa, ngwaña'an lo'o nchga ne' kula kichen nu mdiyan cha' tyaa lo'o 'in yu: ―¿Ta nan mdiyan wan lo'o xtyi 'wan, lo'o yka 'wan, cha' jwi'in yka wan 'ñaǎn sa ña'an nu njyi'in ne' 'in ska yu nu y'ni kunan a?
42022053	Nchga tsan mdi'iǐn lo'o wan ni' lyaa tnun kan', ja siya' mskwen ya' wan 'ñaǎn bra kan'. Lo'o ni, wa mjwi chin' tyempu 'wan cha' ku'ni wan cha' kuxi re, cha' wa mda kune' xa'an chabiya' 'wan; ti kwi' kan' lka nu ndlo la tñan 'wan.
42022054	Lo'o msñi ne' 'in Jesús cha' ka presu, ndyaa lo'o ne' 'in nde tu' na'an 'in x'nan sti jo'o bra kan'. Lo'o Tyu ni, ndyaa ña'an yu 'in ne' tijyu' ti bra kan'.
42022055	Kan' mxu'u tukwa ne' chin' kii' jlu'we liya' na'an 'in sti jo'o, mdyo' ti'in ne' tu'wa kii' kan' bra kan'; lo'o Tyu ndukwa yu laja ne'.
42022056	Bra kan' na'an ska nu kuna'an nu lka msu 'in sti jo'o cha' lo'o Tyu ndukwa tu'wa kii' kan'. Na'an kwi'ya 'a nu kuna'an kan' 'in yu, bra kan' ykwi' lo'o ne': ―Lo'o yu ki'yu re nda'an lo'o Jesús kan' ―ndukwin 'in ne'.
42022057	Bra ti mxkwen Tyu 'in nu kuna'an kan': ―Ne' kula, ja nsu'wi lyoǔn 'in yu kwa ―ndukwin Tyu bra kan'.
42022058	Chun' ndi'in la chin' na'an xka nten 'in yu. ―Lo'o yu re lka yu ta'a nda'an ne' kwa ―ndukwin nten kan'. ―Si'i na' ―ndukwin yu―. Ja lkaǎn ta'a nda'an ne' kwa ―ndukwin Tyu 'in ne'.
42022059	Chun' ndi'in la, bra kan' ykwi' xka nten lo'o ta'a nda'an yu: ―Chañi cha' lo'o yu ki'yu re nda'an lo'o presu kwa, cha' lo'o yu re lka yu ne' Galilea ―ndukwin yu bra kan'.
42022060	―Che ―ndukwin Tyu bra kan'―, ja jlyo tiǎn' ni cha' lka nchkwi' wan ngwaña'an. Ti kwi' bra nu ti nduun Tyu nchkwi', bra kan' msi'ya ska la kwi'e.
42022061	Bra kan' mxina'an Jesús se'en nduun yu ni' ña'an, cha' ña'an yu 'in Tyu. Bra ti ndyaa yu'wi ti' Tyu cha' nu wa ykwi' Jesús lo'o yu ti kulo la. Nde ña'an ngwa cha' kan': “Bra nu ti ji xi'ya la kwi'e tla ndi'a, bra kan' snan ya' chkwii' cha' ja nsu'wi lyoo 'ñaǎn” ndukwin Jesús ti bra kan'.
42022062	Bra kan' mdo'o Tyu nde liya', lye 'a ynan yu cha' ngwa xi'in 'a ti' yu.
42022063	Lo'o ne' nu nduun kwan 'in Jesús, mstyi lyo'o 'a ne' 'in Jesús, mji'in ne' 'in yu.
42022064	Mskan' ne' ska te' tloo Jesús, mykwan' ne' tloo yu. Bra kan' ykwi' ne' lo'o yu: ―¿Ta jlyo ka tii' ni, ti ka nu yjwi 'iin a? ―ndukwin ne'.
42022065	Ngwaña'an ka'an la cha' chen ña'an ykwi' ne' kan' lo'o Jesús bra kan'.
42022066	Ngwi'ya xaa, bra kan' mdyo' ti'in ne' kula 'in ne' judío, lo'o sti jo'o nu lka ndloo, lo'o mstru nu ndu'u cha' jo'o; ndyaa lo'o ne' 'in Jesús tloo nchga ne' wsiya kan'. La kan' mdyisnan ne' mnicha' ne' 'in yu:
42022067	―Katsaa' lya 'wa si lkaa Krixtu ―ndukwin ne' 'in yu. Mxkwen Jesús 'in ne' bra kan': ―Ni siya kuniǐn 'wan ngwaña'an, ja tsaa ña'an ti' wan 'ñaǎn.
42022068	Ni siya ndiya ska cha' nu kunichaǎn' 'wan, ja xkwen wan 'ñaǎn. Wa jlyo tiǎn' cha' ja kulaa wan 'ñaǎn.
42022069	Kan' cha', chun' ndi'in la na' nu ndijyaǎn cha' kaǎn nten, tyukwaǎn nde la'a se'en kwin 'in Ndiose nu nchka 'in nchga tñan.
42022070	Bra ti mnicha' nchga ne' tnun 'in yu: ―¿Nu'win lkaa Sñi' ykwi' Ndiose sikwa a? Bra kan' mxkwen Jesús 'in ne' xiya': ―Chañi cha' nu ykwi' wan, cha' ndukwin wan cha' kan' nu lkaǎn ―ndukwin yu 'in ne'.
42022071	―Ja nchka tian' kunaan xka nten nu jlyo la ti' ―ndukwin ne' bra kan'―. Ta'aan wa ynaan cha' nu ykwi' yu re. Tu'wa ykwi' yu re wa mdo'o cha' kwiñi ―ndukwin ne'.
42023001	Mdyituun nchga ne' wsiya bra kan', ndyaa lo'o ne' 'in Jesús se'en ndi'in Pilato nu lka gobernador romano bra kan'.
42023002	Mdyisnan ne' mstya ne' ki'ya 'in Jesús bra kan': ―Wa msñi ba 'in yu ki'yu re, cha' ndatsaa 'a yu 'in ne' judío ta'a kichen tyi ba. Ndukwin yu cha' ja nsu'wi chabiya' ta ba tñi nu ndlo ne' nu lka tñan 'wan, ne' romano; lo'o lye 'a nchkwi' yu cha' ykwi' yu lka yu Krixtu, sa ña'an si lka yu ree nu lka ndloo la 'wa ―ndukwin ne' 'in Pilato.
42023003	Bra kan' mnicha' Pilato 'in Jesús: ―¿Ta nu'win lkaa Ree 'in ne' judío a? ―ndukwin. Bra kan' mxkwen Jesús 'in Pilato: ―Ti kwi' sa ña'an nu wa ykwii', ti kwi' kan' lkaǎn ―ndukwin.
42023004	Bra kan' ykwi' Pilato lo'o sti jo'o nu lka ndloo lo'o xka la nten nu nda'an lo'o yu: ―Ja ska cha' kuxi ndyija 'ñaǎn cha' xtyaǎn ki'ya 'in yu re ―ndukwin Pilato.
42023005	Lo'o xiya' lye la ykwi' ne' kan', kwen 'a msi'ya lo'o ne' 'in Pilato bra kan': ―Nda yu re cha' msin' ti' 'in nchga nten nde Judea re si'ya cha' nu ndu'u yu 'in ne' ―ndukwin ne'―. Nde Galilea mdyisnan yu re, lo'o ni, lo'o nde re ndu'u yu cha' kuxi kan' 'in ne'.
42023006	Bra wa ynan Pilato cha' kan', bra kan' mnicha' yu 'in ne' si nde Galilea mdo'o Jesús ndijyan.
42023007	―Ti kwi' ―ndukwin ne'. Bra kan' ndyu'wi ti' Pilato cha' ndi'in Herodes kichen Jerusalén tsan kan'. Lo'o Herodes ni, lka yu ndloo 'in ne' Galilea; kan' cha' msu'wa Pilato 'in Jesús ndyaa se'en ndi'in Herodes kan' bra kan'.
42023008	Bra wa na'an Herodes 'in Jesús, su'we 'a ngwa tiye yu bra kan', cha' wa s'ni 'a nchka ti' yu ña'an yu 'in Jesús. Wa ynan yu cha' nchkwi' nten cha' 'in Jesús, lo'o nchka 'a ti' yu ña'an yu ska cha' tnun nu ku'ni Jesús.
42023009	Ka'an 'a cha' mnicha' yu 'in Jesús bra kan', lo'o ja mxkwen 'a Jesús 'in yu siya' ti.
42023010	Lo'o ndi'in sti jo'o nu lka ndloo lo'o mstru nu ndu'u cha' jo'o; mstya 'a ne' kan' ki'ya 'in Jesús, ka'an 'a cha' kuxi ykwi' ne' kan' 'in yu.
42023011	Bra kan' lye 'a mda Herodes nu ti'í 'in Jesús; ngwaña'an sndaru 'in yu, kuxi 'a y'ni ne' lo'o. Mxku' ne' te' su'we 'a ña'an 'in yu bra kan', cha' kaja ña'an nu xtyi lyo'o ne' 'in yu. Te' nduwi 'a ña'an lka ran, sa ña'an ña'an ste' ree mxku' ne' 'in yu. Bra kan' msu'wa Herodes 'in Jesús ndyaa xiya' nde se'en ndi'in Pilato.
42023012	Tsan kan' ngwa su'wa cha' 'in Herodes lo'o Pilato xiya'; yu'wi 'a cha' wsuun 'in ne' ti kulo la, lo'o ni y'ni xu'we ne' cha' 'in ne' xiya'.
42023013	Bra kan' mxo' ti'in Pilato 'in nchga sti jo'o nu lka ndloo, lo'o nchga ne' wsiya, lo'o nchga nten kichen.
42023014	Ykwi' yu lo'o ne' bra kan': ―Ti kwi' 'wan mdiyan lo'o wan 'in yu ki'yu re se'en ndi'iǐn, ndukwin wan cha' lye 'a nskwen tikee' yu 'in ta'a kichen tyi wan ―ndukwin yu 'in ne'―. Wa ykwiǐn' lo'o yu re tloo nchga wan; wa na'an wan cha' ja ska ki'ya ndyija 'in yu 'ñaǎn, sa ña'an ki'ya nu mstya wan 'in yu.
42023015	Kwi' ngwaña'an Herodes, ja mjwi ki'ya nu xtya yu kula kan' 'in Jesús re, kan' cha' wa mda yu kula kan' 'in yu ndyaan yu se'en ndi'iǐn xiya'. Ja ska cha' kuxi y'ni yu sikwa, kan' cha' ja ndi'in 'a cha' kaja yu cha' 'ñaǎn.
42023016	Taǎn chin' nu ti'í 'in yu kulo ndukwa la, bra kan' kulaǎn 'in yu ―ndukwin Pilato 'in ne'.
42023017	Nchga yijan laja ta'a pascua, bra kan' ndlaa yu gobernador 'in ska ti presu ngwa ti ña'an;
42023018	kan' cha' mdyisnan nchga nten kichen, kwen 'a msi'ya ne' su'wa ti, mjñan ne' xka presu 'in Pilato: ―¡Ja kulaa 'in yu ki'yu re! ―ndukwin ne'―. ¡Yaa lo'oo 'in yu re! ¡Kulaa 'in Barrabás kan', cha' tyo'o yu ngwa ti ña'an!
42023019	Nan wa msu'wa ne' 'in Barrabás kan' ni' ña'an chkwan si'ya cha' mdatsaa 'a yu 'in nten kichen cha' xuun ne' lo'o ne' xka la'a tsu' nu lka ndloo. Bra kan' yjwi 'a Barrabás 'in nten.
42023020	Ngwa ti' Pilato kulaa 'in Jesús, kan' cha' xiya' ykwi' yu lo'o ne'.
42023021	Kwen la mxkwen nten ka'an kan' 'in Pilato bra kan': ―¡Jwi'in ka'aan lyaa 'in yu lo wsi cha' kaja yu! ―ndukwin ne'―. ¡Jwi'in ka'aan lyaa 'in yu lo wsi! ―ndukwin nten ka'an kan' bra kan'.
42023022	Wa mda'a snan ya' ykwi' Pilato lo'o ne' bra kan': ―¿Ni sa ña'an cha' kuxi y'ni yu re a? Ja ska cha' kuxi 'in yu re ndyija 'ñaǎn ―ndukwin Pilato―, kan' cha' ja n'ni 'a cha' kaja yu. Su'we la si taǎn chin' nu ti'í 'in yu, chun' ndi'in la kulaǎn 'in yu.
42023023	Bra kan' kwen la msi'ya ne' mxkwen ne' 'in Pilato, cha' jwi'in ka'an lya 'in Jesús lo wsi. Lye 'a ykwi' nten kichen, lo'o sti jo'o nu lka ndloo ykwi' 'a ne', kan' cha' kee' 'a mslyaa Pilato ku'ni tñan nu ngwa ti' ne'.
42023024	Bra kan' mda yu chabiya' cha' ka cha' nu mjñan ne'.
42023025	Ngulaa yu 'in Barrabás nu y'ni 'a cha' wsuun, nu wa yjwi 'in nten, cha' kan' lka nu ngulo suwi nten kichen cha' tyo'o ña'an chkwan. Bra kan' mda Pilato 'in Jesús 'in ne' cha' ku'ni ne' sa ña'an nu nchka ti ti' ne' ku'ni ne' lo'o yu.
42023026	Bra kan' ndyaa lo'o sndaru 'in Jesús cha' jwi'in ka'an ne' 'in yu lo wsi. Bra kan' ndyukwa ta'a sndaru lo'o ska nten nu naan Simón, nu ndyaan yu yaa yu ni' kixin'; ne' kichen Cirene lka yu kan'. Kan' ngulo sndaru tñan 'in yu cha' kwi'ya yu wsi nu mdi'ya Jesús.
42023027	Ka'an 'a nten ndyaa ña'an ne' 'in Jesús. Kwi' ngwaña'an, mda'an ka'an 'a ne' kuna'an, nganaan 'a ne'; kwen 'a msi'ya ne' cha' xi'in 'a ti' ne' cha' 'in Jesús.
42023028	Bra kan' na'an Jesús se'en nduun ne' kuna'an kan', ykwi' yu lo'o ne' kan': ―'Wan ne' kuna'an Jerusalén re, ja kunaan 'a wan cha' 'ñaǎn ―ndukwin Jesús 'in ne'―. Su'we la kunaan wan cha' 'wan, ti ykwi' ti wan, cha' 'in sñi' wan.
42023029	Wa tiya ti tsan kuxi 'wan, bra kan' chkwi' nten cha' re: “Su'we la ndi'in ska nu kuna'an nu ja ya tyi'in sñi', nu ja ya ku'ni kala ska nten, nu ja ya ta kati' ska nu xuwe” nchkwin ne'.
42023030	Bra kan' tyisnan nten xi'ya: “Su'we la si tiyu ki'ya kwan chuan', skun' mondun yuu chuan', cha' tsaa tii cha' 'ñaan siya' ti.” Ngwaña'an chkwi' ne' bra kan'.
42023031	Ña'an wan sa ña'an nu ngi'ni ne' lo'oǔn ni. ¿Ni sa ña'an ku'ni ne' lo'o wan ne' judío bra kan' sikwa? Su'we 'a cha' nu ndi'in 'ñaǎn; sa ña'an lka ska yka nu nga'á 'a, ngwaña'an su'we ndi'in tiyeěn lo'o Ndiose Stiǐn. Lo'o 'wan, ja su'we cha' nu nchka 'wan; wa ndla ti tyii cha' 'wan ngwa ti ña'an, cha' sa ña'an lka ska yka nkwi, ngwaña'an lka wan lo'o ta'a kichen tyi wan ―ndukwin Jesús 'in ne' kan'.
42023032	Lo'o ndyaa lo'o ne' 'in xa tyukwa nten nu tnun 'a ki'ya ndi'in 'in ne', cha' su'wa ti kujwi ne' 'in nten kan' lo'o Jesús.
42023033	Bra nu mdiya ne' se'en naan La Calavera (ki'ya se'en nskwa tijyan ke jyo'o), bra kan' mji'in ka'an ne' 'in Jesús lo wsi la kan'. Kwi' ngwaña'an, mji'in ka'an ne' 'in ta'a tyukwaa nten nu mdi'in ki'ya tnun 'in; mji'in ka'an ne' 'in ska yu kuxi kan' lo xka yka wsi nu nduun la'a se'en kwin se'en nga'an Jesús, bra kan' mji'in ka'an ne' 'in xka yu kuxi kan' lo xka yka wsi nu nduun la'a se'en kaa.
42023034	Xa nu ti ndi'in sndaru nu mji'in ka'an 'in ne' lo wsi, bra kan' ykwi' Jesús lo'o Ndiose Sti yu: ―Stiǐn ―ndukwin yu―, ku'nii cha' tlyu ti' 'in ne' re, ja jlyo 'a ti' ne' ni cha' lka ngi'ni ne' ngwaña'an. Bra kan' ngutsaa sndaru kan' ste' Jesús xa nu ndi'in jya ti ne' lo'o ta'a ne'.
42023035	Lo'o mdi'in 'a nten nu ña'an kwi'ya 'in Jesús. Lo'o ne' wsiya mstyi lyo'o ne' 'in Jesús bra kan'. Nde ña'an ykwi' ne' lo'o ta'a ne': ―Ngulaa yu 'in xka la nten nu ngwa xkan'; lo'o ni, ndi'in cha' kulaa yu 'in yu, ti ykwi' ti yu, si chañi cha' lka yu Krixtu nu ngulo suwi Ndiose 'in ndijyan lo chalyuu re ―ndukwin ne' kan'.
42023036	Lo'o sndaru kan', mstyi lyo'o ne' 'in yu ndijyan ne' kwi' se'en nduun wsi, mda ne' mñun tiye' cha' ko'o yu.
42023037	Bra kan' ykwi' ne' kan' lo'o yu: ―Kulaa 'iin ti ykwii' ti, si chañi lkaa Ree 'in ne' judío ―ndukwin sndaru kan' 'in Jesús.
42023038	Wa nga'an letra ke wsi se'en nga'an Jesús nu nchkwi': “Yu re lka yu Ree nu lka ndloo la 'in ne' judío.” Snan lo cha' nu nchkwi' nten nga'an cha' kan': cha' griego nga'an, lo'o cha' latín nga'an, lo'o cha' nu nchkwi' ne' judío nga'an.
42023039	Bra kan' chen ña'an ykwi' ska yu kunan ta'a nga'an Jesús lo wsi kan': ―Si chañi cha' Krixtu lkaa, kulaa 'iin ti ykwii' ti sikwa; lo'o 'ware, kulaa 'wa ―ndukwin yu 'in Jesús.
42023040	Bra kan' mxkwen xka yu kunan 'in ta'a yu: ―¿Ja ntseen 'in Ndiose sikwa a? Su'wa ti nu ti'í ndijian ta'a snaan ni ―ndukwin yu 'in ta'a kunan yu―.
42023041	Ñi 'a ndi'in cha' ta ne' nu ti'í 'ñaan, cha' kan' ndi'in cha' ka 'ñaan si'ya cha' kuxi nu y'nian; lo'o yu re, ja ska cha' kuxi y'ni yu re.
42023042	Bra kan' ykwi' yu kan' lo'o Jesús: ―Yu kula Jesús ―ndukwin―, tyu'wi tii' 'ñaǎn xa nu tyisnan cha' kaa ndloo ―ndukwin yu kunan kan'.
42023043	Mxkwen Jesús 'in yu bra kan': ―Chañi cha' nchkwiǐn' lo'oo ―ndukwin―, ti kwi' tsan ni ka tyi'iin lo'oǔn la se'en su'we 'a, se'en ndi'in Ndiose nde ni' kwan ―ndukwin Jesús 'in yu.
42023044	Ndi'ya kwan ngwa, bra kan' ngwa tla tyukwi ña'aan chalyuu; ngwa tla sa ña'an ya' nu mdiya bra wa snan siin,
42023045	lo'o ngwa tla loo kwichaa bra kan'. Te' tlyu nu ndukwi ni' lyaa tnun kan', mdo'o yu'we te' kan' jlu'we la bra kan'.
42023046	Lo'o kwen 'a msi'ya Jesús: ―Stiǐn, ti'yaa kasiya 'ñaǎn ―ndukwin yu. Bra wa ykwi' yu cha' kan', bra ti ngujwi yu bra kan'.
42023047	Bra nu na'an capitán 'in sndaru romano sa ña'an ngwa cha' kan', bra kan' y'ni tnun yu 'in Ndiose. Nde ña'an ykwi' yu bra kan': ―Chañi cha' ja mdi'in ki'ya 'in ayman re siya' ti ―ndukwin capitán 'in sndaru kan'.
42023048	Nchga nten nu ndi'in nde kwa bra kan', xa wa na'an ne' nchga cha' nu ngwa kan', mdo'o ne' ndyaa ne' bra kan'. Mji'in ne' ndukun' ne' tijyan tiye ne' ndyaa ne' cha' xi'in 'a ti' ne'.
42023049	La kan' nganun nchga ta'a su'we nsu'wi Jesús nde se'en nduun wsi, lo'o ne' kuna'an nu wa mda'an lo'o yu ti bra nu mdyisnan ti tñan 'in yu nde Galilea, nganun ne' kan' tijyu' ti ña'an kwi'ya ne' cha' nu nchka kan'.
42023050	Wa ndiya ska nten su'we nu ngi'ni tnun 'in Ndiose, Se naan yu kula kan'. Arimatea lka kichen tyi yu; ndi'in kichen kan' lo yuu 'in Judea. Ska nu lka tñan lka Se kan', su'wa ti ndukwa yu lo'o nchga ne' wsiya 'in ne' judío.
42023051	Ti ngwa s'ni wa ngita 'a Se kan' sa ña'an bra kan Ndiose cha' ka Ni ndloo la lo chalyuu, kan' cha' ja ngwa su'wa cha' 'in yu lo'o ta'a wsiya yu cha' mstya ne' ki'ya 'in Jesús.
42023052	Ndyaa Se bra kan', ndyaa se'en ndi'in Pilato cha' jñan chabiya' tsaa lo'o 'in ayman Jesús cha' kutsi' 'in ayman kan'.
42023053	Mdi'ya ne' 'in ayman kan' lo wsi, bra kan' mxiin Se ska te' luwi chun' ayman Jesús; yaa lo'o ne' 'in ayman kan' msu'wa ne' 'in yu ska ni' kwaa se'en ngulu ne' si' yuu, se'en ja ya kutsi' ne' 'in nten siya' ti.
42023054	Tsan ta'a siin lka kan', kan' cha' ngi'ni kuwe ti' ne' cha' wa tyisnan ti ta'a.
42023055	Lo'o ne' kuna'an nu yan lo'o Jesús nde Galilea ni, yaa ña'an ne' 'in Se kan', cha' ña'an ni' kwaa se'en nsu ayman Jesús, cha' ka biya' ti' ne' la nde ya' msu'wa ne' 'in ayman kan'.
42023056	Bra kan' mxitukwi ne' ndyaan ne' lo kichen xiya'. Lo'o y'ni xu'we ne' tyi'a nu xi tyi'i, lo'o sete nu su'we tyi'i cha' xu'wi chun' ayman kan'. Bra kan' mxitña' ne' tsan ta'a kan', sa ña'an nu ndukwa tñan lo kityi kula cha' ku'ni ne'.
42024001	Wa ki'ya ti xaa tsan kulo 'in smnan kan', tlya 'a ndyaa ne' kuna'an kan' tu'wa kwaa se'en mtsi' ayman Jesús. Mbi'ya ne' tyi'a xi tyi'i nu wa y'ni xu'we ne'. Lo'o xka ta ne' kuna'an ndyaa lo'o ne'.
42024002	Ndiya ne' tu'wa kwaa, bra kan' na'an ne' kee nu nchkun' tu'wa kwaa kan', cha' ja nduun 'a kee kan' tu'wa kwaa; ndukwa laa ti kwaa kan'.
42024003	Yten ne' ni' kwaa cha' ña'an ne', lo'o ja nsu 'a ayman Jesús bra kan'.
42024004	Ytsen 'a ne' kuna'an kan' bra kan', ja jlyo 'a ti' ne' sa ña'an nu ku'ni ne'. Bra kan' na'an ne' cha' lo'o nduun tukwa yu ki'yu se'en ndi'in ne'; nduwi 'a ste' yu ki'yu kan'.
42024005	Msnan yu'wi tiye ne' kuna'an kan' bra kan', mdyisti ne' lyuu cha' ytsen 'a ne' 'in yu ki'yu kan'. Bra kan' ykwi' yu kan' lo'o ne': ―¿Ni cha' nda'an naan wan 'in ska nten nu lu'u se'en nsu ayman re a? ―ndukwin ne'―.
42024006	Ja nsu 'a yu kan' nde re, cha' wa ndyu'u yu xiya'. Tyaa yu'wi ti' wan sa ña'an cha' nu ndukwin yu 'wan bra nu ti ndi'in wan nde Galilea.
42024007	Ykwi' yu nu wa yan yu lo chalyuu cha' ngwa yu nten, wa ytsa' yu 'wan nu ngwa xkan' cha' ta ne' 'in yu ya' ne' xa'an, cha' jwi'in ka'an ne' 'in yu lo wsi. La mda'a snan tsan, bra kan' tyu'u yu xiya', ndukwin yu.
42024008	Bra kan' ndyaa yu'wi ti' ne' kuna'an kan' nchga cha' nu ykwi' Jesús lo'o ne' ti ngwa xkan' la cha' 'in ykwi' yu.
42024009	Mdyituun ne', mdo'o ne' ndyaan ne' lo kichen, ngala ne' se'en ndi'in tii xka ne' nu y'ni xa'an cha' 'in Jesús. Bra kan' ytsa' ne' kuna'an kan' nchga cha' kan' 'in ne', kan' cha' ngwa cha' nchga ne' nu mda'an lo'o Jesús ynan ne' cha' kan' bra kan'.
42024010	Nde lka sa ña'an naan nu kuna'an nu yaa tu'wa kwaa kan': yaa Liya Magdalena, lo'o Xnan, lo'o Liya jya'an Santiago, lo'o xka la ne' kuna'an.
42024011	Si'i ngwaña'an ngwa, mske' ti' ne' nu y'ni xa'an kan'; nan wa yten cha' chen ña'an ke ne' kuna'an kan', mske' ti' ne'. Ja ndyaa ña'an ti' ne' cha' nu ytsa' ne' kuna'an kan' 'in ne' siya' ti.
42024012	Ni siya ngwaña'an mske' ti' ne', bra ti msnan Tyu ndyaa yu tu'wa kwaa kan'. Bra kan' na'an Tyu ni' kwaa kan', cha' xka la'a ti nsu te' nu mxiin chun' ayman Jesús nu ngwa xkan'. Bra kan' mdo'o Tyu ndyaan yu nde se'en ndi'in ne' xiya', mda'an 'a cha' tiye ne' sa ña'an ngwa cha' ja nsu 'a ayman kan'.
42024013	Ti kwi' tsan kan' mdo'o yu tukwa yu ndyaa yu nde kichen Emaús. Kichen kan' nsu'wi tii xka kilómetro biya' tijyu' 'in Jerusalén.
42024014	Mda'an ti yu tuwiin, nchkwi' 'a yu lo'o ta'a yu cha' 'in nchga cha' nu ngwa bra kan'.
42024015	Ti nchkwi' luwe yu 'in cha' kan', bra kan' mdukwa ykwi' Jesús 'in yu, su'wa ti nda'an Jesús lo'o yu.
42024016	Na'an yu chin' 'in Jesús, lo'o ja ngwa xu'wi lyo su'we yu 'in Jesús, cha' nsu'wi ska cha' nu ndukun' xaa kiloo yu.
42024017	Bra kan' mnicha' Jesús 'in yu: ―¿Ni sa ña'an cha' nchkwi' luwe wan cha' ndijyan wan tuwiin re? ¿Ni cha' lka xi'in 'a ti' wan? ―ndukwin Jesús 'in ne'. Bra ti ndyaa tuun yu,
42024018	mxkwen ska yu nu naan Cleofas 'in Jesús: ―Tyukwi ña'aan chalyuu wa jlyo ti' ne' nan lka ngwa nde Jerusalén tsan nu tka mdijin ti. ¿Ta xka ti nu'win nu ja jlyo ti' nan lka nu ngwa nde Jerusalén kwa a? Jlyo ti' nchga ne' xka kichen nu yaa ta'a kwa.
42024019	―¿Nan lka ngwa a? ―ndukwin Jesús 'in yu. Bra kan' mxkwen yu 'in Jesús: ―Cha' 'in Jesús Nazaret ―ndukwin yu―, ska nten nu ykwi' cha' 'in Ndiose lo'o nten ngwa yu. Ngwa 'a 'in yu chkwi' yu, lo'o ngwa 'a 'in yu ku'ni yu ka'an 'a cha' tnun chabiya' 'in Ndiose; ka'an 'a nten na'an 'in cha' tnun kan'.
42024020	Bra kan' sti jo'o nu lka ndloo lo'o ne' nu lka tñan, mda ne' 'in yu ya' ne' wsiya cha' kujwi ne' 'in yu lo wsi.
42024021	Wa mdijin snan tsan nu ngwa cha' kan'. Lo'o bare ni, ndyaa ña'an 'a ti' ba 'in yu nu ngwa xkan', cha' kan' lka nu kulaa 'in ne' Israel ta'aan, cha' ja ka 'a ne' xka la'a tsu' ka ndloo la 'ñaan, cha' tyi'in su'wean lo yuu kichen tyian, ngwa ti' ba.
42024022	Lo'o ni, mxitsen chin' ne' kuna'an ta'a nda'an ba 'wa, cha' tlya 'a yaa ne' kuna'an kan' tu'wa kwaa,
42024023	lo'o ja ndyija 'a ayman Jesús kan' 'in ne', ni' kwaa. Ndyaan ne' bra kan', ytsa' ne' 'wa cha' wa na'an ne' ska cha' tnun. Nan ngwa'u tloo ti tukwa angajle 'in ne' kuna'an kan'; ndukwin angajle kan' 'in ne' cha' wa ndyu'u Jesús xiya' ni.
42024024	Bra ti yaa chin' ne' ta'a y'ni xa'an ba tu'wa kwaa bra kan', na'an ne' 'in angajle kan' sa ña'an nu ndukwin nu kuna'an kan', lo'o ja na'an ne' 'in ykwi' Jesús.
42024025	Bra kan' ykwi' Jesús lo'o yu nu ta'a ndijyan yu tuwiin kan': ―Ti lyiji 'a cha' 'wan cha' ka biya' su'we ti' wan nchga cha'; kee' 'a nxñi wan nchga cha' nu ngwa'u ayman nu ykwi' cha' 'in Ndiose lo'o nten nu ngwa s'ni.
42024026	¿Ta si'i nan ndukwa cha' tyijin nu nka Krixtu kan' nu ti'í sa ña'an nu ngwa ni a? Chun' ndi'in la sten Krixtu se'en su'we 'a ña'an se'en nu ka tnun la ti yu.
42024027	Bra kan' mdyisnan Jesús ngwa'u yu 'in ne', nchga cha' nu wa ndukwa lo kityi kula cha' 'in ykwi' yu. Mdyisnan yu lo'o kityi nu ngwa'an ayman Moisés, bra kan' ykwi' yu nchga cha' nu ndukwa lo kityi nu ngwa'an ne' nu ykwi' cha' 'in Ndiose lo'o nten nu ngwa s'ni.
42024028	Wa tiya ti ne' tu'wa kichen se'en ndyaa ne', bra kan' y'ni Jesús sa ña'an si ti tsaa la yu tuwiin tijyu' la.
42024029	Bra kan' lye 'a ykwi' ne' lo'o yu cha' kanun yu se'en ndi'in ne'. Ndukwin ne' 'in yu: ―Kanun lo'o ba cha' wa msiin 'a ni, wa ki'ya ti tla. Bra kan' yten Jesús ni' ña'an cha' kanun yu lo'o ne'.
42024030	Wa ndukwa yu lo'o ne' tu'wa msaa, bra kan' msñi yu ska jaxlya, ndya yu xu'we 'in Ndiose; bra kan' msu'we yu jaxlya kan', cha' ta yu ku ne'.
42024031	Ti kwi' bra ngala xaa kiloo ne', lo'o yu'wi lyo su'we ne' 'in yu. Bra kan' mdo'o yu se'en ndukwa ne' ndyaa yu, ja na'an 'a ne' 'in yu bra kan'.
42024032	Bra ti ykwi' ne' lo'o ta'a ne' bra kan': ―¿Ta si'i chañi cha' su'we 'a ngwa tiyean ni a? ―ndukwin―. Tiin ti mdi'in kasiya 'ñaan bra nu mdiyan yu nchkwi' yu lo'oan tuwiin, chun' wa ngwa'u yu 'ñaan sa ña'an nu nchkwi' kityi kula ―ndukwin ne' 'in ta'a ne'.
42024033	Bra kan' chin' ti bra ngunun ne', bra ti msñi ne' tuwiin ndyaan ne' nde Jerusalén xiya'. Bra kan' ngala ne' nde se'en ndyo' ti'in ta'a tii xka ne' nu y'ni xa'an cha' 'in Jesús kan', lo'o chin' xka ta ta'a nda'an ne' ndi'in ne' kan'.
42024034	Bra ti ykwi' ne' nu ndiya kan' lo'o ne' nu tka ngala ti bra kan': ―Chañi cha' wa ndyu'u Jesús xiya' ―ndukwin ne'―. Wa na'an Simón 'in yu.
42024035	Bra kan' lo'o yu nu yaa nde kichen Emaús, ytsa' yu 'in ta'a yu sa ña'an nu ngwa 'in yu tuwiin; ndukwin yu sa ña'an ngwa cha' yu'wi lyo yu 'in Jesús bra nu mkwan Jesús 'in jaxlya nu yku yu bra kan'.
42024036	Ti nchkwi' ti ne' cha' kan' lo'o ta'a ne', lo'o bra kan' mdiyan ykwi' Jesús. Mdyituun yu jlu'we la se'en ndi'in ne' cha' chkwi' yu lo'o ne': ―Tiin ti tyi'in kasiya 'wan ―ndukwin yu 'in ne' kan' bra kan'.
42024037	Ngitsen ti ne' ndi'in ne' bra kan', mda'an 'a cha' tiye ne', cha' ska kwi'in ti na'an ne', mske' ti' ne'.
42024038	Bra kan' ykwi' Jesús lo'o ne' kan': ―¿Ni cha' lka nu ngitsen wan ndi'in wan? ―ndukwin―. ¿Ni cha' lka nu nduwe 'a ti' wan? ―ndukwin yu 'in ne'―.
42024039	Ña'an wan yaǎn', ña'an wan kiyaǎn'; ti kwiǐn' lkaǎn. Kala' wan 'ñaǎn, cha' ka biya' ti' wan cha' na' lkaǎn. Ska kwi'in ti ni, ja nsu'wi kuna' ran, ja lo'o tijyan nsu'wi ran; lo'o ni, wa na'an wan cha' nsu'wi kunaǎn' ―ndukwin Jesús 'in ne'.
42024040	Bra kan' ngwa'u yu ya' yu, ngwa'u yu kiya' yu 'in ne'.
42024041	Ja ngwa xu'wi lyo su'we ne' 'in yu chun' cha' su'we 'a nka tiye' ne', cha' nduwe 'a ti' ne' ña'an ne' 'in yu xiya'. Kan' cha' ndukwin Jesús 'in ne': ―¿Ta ja ndiya chin' nan kuǔn 'wan a?
42024042	Bra kan' mda ne' sa yu'we kula ngwi'i 'in yu, lo'o sa yu'we skwa' kwiña' kwitun.
42024043	―Su'we ―ndukwin Jesús bra kan'. Msñi yu nan ku yu kan', yku yu 'in ran lo'o ne' bra kan'.
42024044	Bra ti ykwi' yu lo'o ne' bra kan': ―Cha' nu tka ngwa ti 'ñaǎn, kan' lka cha' nu wa ytsaǎn' 'wan bra nu ti mdi'iǐn lo'o wan ti ngwa xkan' ―ndukwin yu―. Bra kan' niǐn 'wan cha' ndi'in cha' ka 'ñaǎn nchga cha' nu ndukwa cha' 'ñaǎn lo kityi nu ngwa'an ayman Moisés, lo'o lo kityi nu ngwa'an ayman nu ykwi' cha' 'in Ndiose lo'o nten nu ngwa s'ni, lo'o lo kityi Salmos ndukwa cha' kan'.
42024045	Bra kan' ngwa'u Jesús 'in ne' nchga cha' nu nchkwi' kityi kula kan':
42024046	Kan' ndukwin yu 'in ne': ―Wa s'ni ndukwa cha' kajaǎn, cha' na' lkaǎn Krixtu kan'; la mda'a snan tsan ngujwiǐn ni, bra kan' ndukwa cha' tyu'uǔn xiya'.
42024047	Bra kan' ndi'in cha' chkwi' wan cha' 'ñaǎn lo'o nten tyukwi ña'aan chalyuu. Nde Jerusalén tyisnan wan katsa' wan cha' kan' 'in nten kulo ndukwa la. Ndi'in cha' chkwi' wan lo'o nten cha' ka wjyu'u ti' ne' 'in cha' kuxi nu ndi'in 'in ne', cha' kulaa ya' ne' 'in nchga cha' kuxi nu ngi'ni ne'; bra kan' ku'ni Ndiose cha' tlyu ti' 'in nchga ki'ya nu ndukwi ne'.
42024048	Lo'o 'wan ni, ka chkwi' wan cha' 'ñaǎn lo'o nten, cha' jlyo ti' wan nchga cha' nu wa ngwa 'ñaǎn.
42024049	Lo'o taǎn Tyi'iǐn ykwiǐn' 'wan, cha' wa ykwi' Stiǐn cha' ta Ni Tyi'i Ni 'wan; kan' cha' kanun wan nde Jerusalén re, sa ña'an bra nu kaja jwersa 'in Tyi'i Ndiose 'wan, kan' nu tyo'o nde ni' kwan cha' kan kanun ni' kasiya 'wan.
42024050	Bra kan' mdo'o Jesús kichen Jerusalén kan', ndyaa lo'o Ni 'in ne' nde tu'wa kichen Betania kan'. Nde kan' mskwen Jesús ya' cha' lkwan Ni 'in ne'.
42024051	Laja nu mdukwan Ni 'in ne', bra ti mdo'o Ni ndyaa Ni nde ni' kwan bra kan'.
42024052	Y'ni tnun ne' kan' 'in Ni, bra kan' mxitukwi ne' ndyaan ne' nde Jerusalén xiya'. Su'we 'a ngwa tiye ne' bra kan',
42024053	nchga bra mda'an ne' ni' lyaa cha' ku'ni tnun ne' 'in Ndiose. Ngwaña'an ngwa cha' kan'.
43001001	Nu ngwa ti kulo la ndi'in Ndiose, kwi' ndi'in yu nu lka tyukwi cha' 'in Ndiose; ndi'in yu kan' lo'o Ndiose. Yu nu lka cha' kan' ni, su'wa ndi'in cha' 'in yu lo'o Ndiose.
43001002	Su'wa ndi'in yu lo'o Ndiose nu ngwa ti kulo la.
43001003	Lo'o yu kan' ngwiñan Ni nchga nan; ja ska nan nu nsu'wi chalyuu tya', si ja lo'o yu kan' mñan yu 'in ran.
43001004	Se'en ndi'in Ndiose mdo'o yu kan', yan yu lo chalyuu cha' ka su'we kasiya 'ñaan, nan ne' nten chalyuu. Y'ni yu cha' ka biya' tian' nchga cha' nu ñi lo'o xaa nu nda yu cha' kanun ni' kasiya 'ñaan.
43001005	Ña'an ti njñi'ni xaa kan' se'en tla nu nsu'wi ni' kasiya 'in ne' xa'an, lo'o ja nchka 'in ne' xa'an suwi' ne' xaa kan'.
43001006	-
43001007	Ngwa'an tñan Ndiose 'in ska yu ki'yu nu naan Xuwa, cha' chkwi' yu lo'o nten cha' 'in xaa nu wa ta ti Ni cha' xu'wi ni' kasiya 'in nten. Yan Xuwa kan', ykwi' yu cha' kan' lo'o nten, cha' tsaa ña'an ti' nchga nten cha' 'in Ndiose si'ya cha' nu ykwi' yu lo'o ne'.
43001008	Si'i ti kwi' xaa nu nda Ndiose ngwa Xuwa kan', wa yan ti yu cha' kwa'u yu cha' kan' 'in nten.
43001009	Nu lka xaa nu chañi ka, wa mdiyan yu kan' lo chalyuu cha' ta yu xaa nu ka xu'wi ni' kasiya 'in nchga nten.
43001010	Ndi'in yu kan' lo chalyuu, ti kwi' cha' nu wa ytsa' Ndiose 'in nten lka yu kan'. Ngwiñan Ni chalyuu lo'o yu kan', lo'o ja yu'wi lyo nten chalyuu 'in yu kan' bra kan'.
43001011	Yan yu kan' lo chalyuu 'in yu nu ngwa xkan' ti, lo'o nten chalyuu nu ngwiñan yu, ja mdukwa ne' cha' 'in yu.
43001012	Ni siya ngwaña'an, ti ndi'in chin' nten nu wa yten cha' 'in yu, ndyaa ña'an ti' ne' kan' 'in yu bra kan'; nda Ni chabiya' 'in nten kan' cha' ka ne' sñi' Ndiose.
43001013	Lo'o nten nu lka sñi' Ndiose ni, ja ndlya ne' kan' sa ña'an nu ndlya nchga sñi' nten; sñi' Ndiose lka ne' kan', si'i ska nten chalyuu lka nu y'ni kwi kasiya 'in ne' kan'.
43001014	Ngwa yu kan' nten, ti kwi' yu nu lka cha' 'in Ndiose. Su'wa ti mdi'in yu lo'oan lo chalyuu re. Na'an ba 'in yu cha' tlyu 'a cha' ndi'in 'in yu, cha' lka yu ska ti nu nka Sñi' Ndiose. Xkwi' su'we 'a ngi'ni yu lo'oan, xkwi' cha' nu ñi nchkwi' yu.
43001015	Nde lka cha' nu ykwi' Xuwa cha' 'in Jesús kan'. Kwen ykwi' Xuwa bra kan': ―Kwi' yu re lka nu niǐn 'wan cha' kan lo chalyuu chun' ndi'in la 'ñaǎn ―ndukwin Xuwa―, ni siya tlyu la cha' ndi'in 'in yu, siya' la ti cha' 'ñaǎn. Ngwaña'an niǐn 'wan, ni siya bra nu ja ya kalaǎn, wa lu'u ykwi' yu.
43001016	Nchga loo nan nsu'wi 'in Jesús, lo'o nchga tsan ndyiji cha' su'we 'ñaan lo'o Jesús.
43001017	Nu ngwa s'ni ytsa' ayman Moisés cha' 'in nten, nchga tñan nu ndi'in cha' ku'ni ne' cha' 'in Ndiose. Bra nu mdiyan Jesucristo ni, xka ña'an ngi'ni yu; ka'an 'a xu'we nda yu 'ñaan, ndu'u yu cha' nu ñi 'ñaan bra kan'.
43001018	Ja tukwin na'an 'in Ndiose; ska ti Jesús na'an 'in Ni, kan' nu ndu'u sa ña'an lka Ndiose 'ñaan, ne' nten chalyuu. Lo'o Jesús kan' ni, kan' lka ska ti nu lka Sñi' Ndiose, lo'o ndiya 'a ti' Ni 'in yu.
43001019	Lo'o tyun sti jo'o lo'o ne' xta, mdo'o ne' kichen Jerusalén, mdiyan ne' se'en ndi'in Xuwa bra kan'. Ne' judío nu ndi'in Jerusalén, kan' nu ngulo tñan 'in ne', cha' tsaa ne' se'en ndi'in Xuwa cha' kunicha' ne' 'in Xuwa ti ka nu lka yu.
43001020	Ja mjyu'u 'a ti' Xuwa; ñi ytsa' yu 'in ne' cha' si'i ti kwi' yu lka yu Krixtu, nten nu tnun nchka nu msu'wa Ndiose cha' kan lo chalyuu.
43001021	―¿Ti ka nu lkaa sikwa a? ―ndukwin ne' 'in yu―. ¿Ayman Elías lkaa a? ―Si'i nu kan' lkaǎn ―ndukwin Xuwa. ―Wa tyo'o tukwa ti ska yu kula nu chkwi' cha' 'in Ndiose lo'o ba, nxke' ti' ba ―ndukwin ne'―. ¿Si'i nu kan' lkaa a? ―Si'i na' ―ndukwin Xuwa bra kan'.
43001022	―¿Ti ka nu lkaa sikwa a? ―ndukwin ne' 'in yu―. Ndi'in cha' xkwen ba cha' 'in nten nu ngulo tñan 'wa cha' kan ba nde re. ¿Ni sa ña'an cha' nchkwii' cha' 'iin, ti ykwii' tii a?
43001023	Mxkwen Xuwa 'in ne' bra kan': ―Nde ndiya cha' nu kwen nchkwiǐn' lo'o nten se'en nduǔn ni' kixin': “Slaa lya wan tuwiin ñi cha' kan nu nka X'naan.” ―Kan' lka ska cha' 'in Ndiose nu wa ykwi' ayman Isaías lo'o nten nu ngwa s'ni.
43001024	Lo'o ndiya chin' ne' fariseo nu nduun lo'o ne' Jerusalén kan' se'en ndi'in Xuwa.
43001025	Xiya' ykwi' ne' kan' lo'o Xuwa bra kan': ―¿Ni cha' lka nduun ndukwatyaa 'in nten a?, cha' si'i nten tnun kan' lkaa, si'i ayman Elías lkaa, si'i yu kula nu chkwi' cha' 'in Ndiose lkaa.
43001026	―Lo'o tyi'a ti ndukwatyaǎn 'in nten ―ndukwin Xuwa―. Lo'o xka yu ki'yu nduun se'en ndi'in wan ni, ja ya xu'wi lyo wan 'in yu kan'.
43001027	Chun' ndi'in la mdiyan yu kan' lo chalyuu, na' mdiyaǎn kulo ndukwa la; tnun la ti lka yu kan', chin' la cha' nchka 'ñaǎn ―ndukwin Xuwa 'in ne'―. Su'we 'a ka tiyeěn ni siya ska tñan xuwe ti ka 'ñaǎn, ña'an ti' si xtiǐn' ti snan yu kwa, cha' tnun la cha' nchkwi' yu ke na' ―ndukwin Xuwa kan'.
43001028	Ngwaña'an ngwa nde lo yuu 'in Betania, se'en mduun Xuwa mdukwatya 'in nten. Xka la'a tsu' chku Jordán ndiya kichen Betania kan'.
43001029	La xka tsan na'an Xuwa cha' ndijyan Jesús se'en ndi'in yu, kan' cha' ykwi' yu lo'o nten nu nduun nde kwa: ―Ña'an kwi'ya wan 'in yu kula kwa ―ndukwin Xuwa―. Wa ngulo suwi Ndiose 'in yu kwa cha' kaja yu si'yaan. Ña'an ti' ska slya' kune' nu liye ti', nu ndujwi nten tloo Ndiose, ngwaña'an nchka ti' yu kwa, chun' nu suwi yu nchga ki'ya nu ndi'in 'in nten chalyuu ―ndukwin Xuwa―.
43001030	Cha' 'in yu kwa ykwiǐn', bra nu niǐn 'wan cha' wa kan ti ska nten lo chalyuu re. Tnun la cha' nchka 'in yu kwa ke na', ni siya chun' ndi'in la mdiyan yu. Ngwaña'an niǐn 'wan cha' wa lu'u yu kwa xa nu ti ji kalaǎn.
43001031	Lo'oǔn ni, ja yu'wi lyoǔn 'in yu kwa ti kulo; ndukwatyaǎn 'in nten lo'o tyi'a ti cha' ka xu'wi lyo ne' Israel 'in yu kwa nde loo la.
43001032	Chun' ndi'in la ykwi' Xuwa cha' 'in Jesús lo'o ne': ―Wa na'aǎn bra nu mdo'o Tyi'i Ndiose ni' kwan yan ngwi'ya ke Jesús; sa ña'an ndi'ya ska kiñi cha kun, ngwaña'an nganun ndukwa ke yu ―ndukwin―.
43001033	Ndiose lka nu ngulo tñan 'ñaǎn cha' tukwatyaǎn 'in nten, lo'o Ndiose lka nu ytsa' 'ñaǎn chun' ja yu'wi lyoǔn 'in Jesús ti kulo la. “Bra nu ña'aan cha' ndijyan ndi'ya Tyi'iǐn ykwiǐn' ke ska nten” ndukwin Ndiose 'ñaǎn, “bra kan' ka biya' tii' cha' yu kan' lka nu tukwatya 'in nten lo'o Tyi'iǐn ykwiǐn', si'i lo'o tyi'a ti” ndukwin Ni.
43001034	Wa na'aǎn cha' kan'. Kwi' chañi cha' nu chkwiǐn' lo'o wan: Yu kwa lka ska ti nu nka Sñi' Ndiose, kwi' nu wa ngulo suwi Ni 'in yu.
43001035	Ngwa xka tsan, xiya' mduun Xuwa nde kwa, nduun lo'o tukwa ne' nu ngi'ni xa'an cha' 'in yu; mdijin Jesús bra kan'.
43001036	Na'an Xuwa 'in Jesús, ykwi' Xuwa cha' 'in yu bra kan': ―Nde kwa ndyaa yu nu kaja si'ya ki'ya nu ndukwian, ña'an ti' ska slya' kune' nu ndujwi nten tloo Ndiose.
43001037	Bra nu ynan tyukwaa ne' kan' cha' nu ykwi' Xuwa, bra ti yaa ña'an ne' kan' 'in Jesús.
43001038	Mxina'an Jesús nde chun' tuwiin se'en ndyaa yu, na'an yu cha' ndyaa ña'an ne' kan' 'in yu. Kan' cha' mnicha' Jesús 'in ne': ―¿Ni nan lka nda'an naan wan a? ―Mstru ―ndukwin ne' 'in Jesús―, ¿la nde ya' ndi'in nu'win a? ―Kan na'an wan chin' se'en ndi'iǐn ―ndukwin Jesús bra kan'.
43001039	Kan' cha' ndyaa na'an ne' na'an se'en ngala Jesús, yaa ykwi' ne' lo'o yu bra kan'. Bra wa jakwa siin mdiyan ne' la kwa, lo'o nganun ne' lo'o yu tyukwi msiin bra kan'.
43001040	Wa mdiya tukwa nten kan' nu mdo'o ña'an 'in Jesús, kwi' nu wa ynan cha' nu ykwi' Xuwa lo'o ne'. Ska yu kan' naan Ndre, ta'a ngula Tyu Simón lka yu.
43001041	Bra ti ndyaa Ndre ndyaa naan yu 'in ta'a yu, ti kwi' Simón kan'. Ykwi' Ndre lo'o ta'a yu bra kan': ―Wa ndyija lyo 'wa nu lka Krixtu, nten tnun nu msu'wa Ndiose ndijyan lo chalyuu ―ndukwin Ndre.
43001042	Ndyaa lo'o Ndre 'in Simón se'en ndi'in Jesús bra kan'. Na'an kwi'ya 'a Jesús 'in Simón kan', lo'o nde ndiya cha' nu ykwi' Jesús lo'o yu bra kan': ―Simón lka nin nu'win ―ndukwin―, sñi' Jona lkaa; Cefas ka naan nde loo la ―ña'an ti' chkwian' cha'tñan: ska kee, su'wa ti lka cha' kan' lo'o Tyu.
43001043	La xka tsan, ngwa tiye Jesús cha' tsaa yu nde Galilea. Nde kwa ndyukwa ta'a yu lo'o ska yu ki'yu nu naan Lpe: ―Tsaa lo'oǔn ―ndukwin Jesús 'in Lpe bra kan'.
43001044	Ti kwi' yu Galilea lka Lpe kan', kwi' kan' lka Ndre lo'o Tyu; kichen Betsaida lka kichen tyi ne'.
43001045	Chun' ndi'in yaa Lpe cha' chkwi' yu lo'o Natanael ta'a nda'an yu: ―Wa na'an ba 'in Krixtu, nten tnun nchka nu ykwi' ayman Moisés cha' 'in lo kityi 'in Ndiose nu ngwa s'ni ―ndukwin Lpe―. Ti kwi' cha' 'in yu kan' ykwi' nchga ayman nu ykwi' cha' 'in Ndiose lo'o nten nu ngwa s'ni. Jesús naan yu kan', sñi' ska nu naan Se. Nazaret lka kichen tyi yu.
43001046	―¿Ta su'we kichen kan' a? ―ndukwin Natanael―. ¿Ta ndiya nten su'we nde kichen Nazaret kan' a? ―Kaan na'aan lyaa chin' 'in yu sikwa ―ndukwin Lpe.
43001047	Na'an Jesús cha' ndijyan Natanael: ―Nde kwa ndijyan ska ne' Israel nu chañi cha' ngi'ni tnun 'in Ndiose ―ndukwin Jesús―. Ja la nsu'wi cha' kwiñi 'in yu.
43001048	Mnicha' Natanael 'in Jesús bra kan': ―¿Sa ña'an ngwa, cha' yu'wi lyoo 'ñaǎn a? ―Bra nu ti ji chkwi' Lpe lo'oo ―ndukwin Jesús―, ti bra kan' na'aǎn 'iin xa nu nduun kiya' yka kityi kan'.
43001049	―Mstru ―ndukwin Natanael―, chañi cha' nu'win lkaa ska ti nu lka Sñi' Ndiose, nu'win lkaa ree nu nka ndloo 'in ne' Israel.
43001050	Mxkwen Jesús 'in Natanael bra kan': ―¿Ta ska ti chun' cha' nu wa ykwiǐn' lo'oo cha' wa na'aǎn 'iin kiya' yka kityi kan', kan' cha' ndyaa ña'an tii' 'ñaǎn a? ―ndukwin yu―. Chin' ti cha' lka kan', cha' tnun la ti ña'aan nde loo la.
43001051	Xiya' ykwi' Jesús lo'o ne' bra kan': ―Chañi cha' nu nchkwiǐn' lo'o wan ni ―ndukwin yu―. Nde loo la ña'an wan cha' tyukwa laa se'en ndi'in Ndiose ni' kwan. Ka biya' ti' wan bra kan' cha' wa msu'wa Ndiose 'ñaǎn ndijyaǎn lo chalyuu cha' kaǎn nten. Lo'o se'en tyi'iǐn, la kan' ña'an wan 'in angajle nu ndi'in se'en ndi'in Ndiose; tya'an angajle kan', skwen angajle kan' ni' kwan, ki'ya angajle kan' se'en tyi'iǐn.
43002001	-
43002002	Xa wa mda'a snan tsan, ndyaa jya'an Jesús se'en kaja kwilyo'o ne' nde kichen Caná, nde lo yuu 'in Galilea. Wa ykwi' ne' lo'o Jesús lo'o ne' nu ngi'ni xa'an cha' 'in yu, kan' cha' lo'o ne' kan' ndyaa ne' ta'a bra kan'.
43002003	Chun' ndi'in la ja mjwi 'a mñun ko'o ne' nu ndi'in ta'a kan', mdyii ran. Lo'o ndyaa jya'an Jesús ndyaa ytsa' 'in yu bra kan': ―Wa mdyii mñun yi'o ne' ―ndukwin.
43002004	Mxkwen Jesús 'in jya'an bra kan': ―¿Ta tñan 'ñaǎn lka kwa a? Ti ji tiya bra cha' kwa'uǔn tloǔn 'in nten ti ka nu lkaǎn.
43002005	Ni siya ngwaña'an ykwi' yu, nde ndiya cha' nu ykwi' jya'an yu lo'o msu bra kan': ―Ku'ni wan ña'aan tñan nu kulo yu re 'wan ―ndukwin.
43002006	Nde kwa ti nduun skwa katun' tyi'a, katun' tnun nu ndya' lo'o kee lka kan'. Bra nu wa msa'an katun' kan', nsu'wi ni siya tu'wa tyii litro, ni siya snan yla tyii litro tyi'a, cha' wa lka tñan nu ndi'in 'in ne' judío, cha' nu katen kiya' ne' xa nu sten ne' ska ni' ña'an.
43002007	Kan' ykwi' Jesús lo'o msu kan': ―Ku'ni xa'an wan katun' kwa lo'o tyi'a. Y'ni xa'an msu kan' katun' lo'o tyi'a sa ña'an bra nu msa'an ran.
43002008	―Kulo wan chin' tyi'a ―ndukwin Jesús 'in msu―. Yaa lo'o wan 'in ran cha' ko'o nten nu kwa tyi kan'. Ngwaña'an y'ni msu bra kan', mda ne' chin' tyi'a ko'o ne' kwa tyi bra kan'.
43002009	Yi'o biya' ne' kan', lo'o mñun nchka ran. Ja jlyo ti' yu kula kan' nde ya' mdo'o mñun kan', msu ti jlyo ti' cha' tyi'a nu ndyaa y'ya ne' tsan lka mñun kan'. Lo'o msi'ya ne' kwa tyi kan' 'in yu nu mjwi kwilyo'o, ykwi' yu lo'o bra kan':
43002010	―Xka ta nten ni ―ndukwin yu kula―, xkwi' mñun nu su'we la lka nu nda ne' ndi'yu nten bra nu mdyisnan ti ta'a; xa wa ngula' ti' ne' cha' yi'o 'a ne' mñun kan', bra kan' nda ne' mñun nu kuxi la cha' ko'o ne' nu ndi'in ta'a ―ndukwin ne' kwa tyi 'in yu nu mjwi kwilyo'o―. Lo'o nu'win ni, ni siya wa tyii ti ta'a, la ni ndaa mñun nu su'we la ti cha' ko'oan. Su'we 'a kan'.
43002011	Kichen Caná nde lo yuu 'in Galilea ngwa cha' kan', bra nu mdyisnan y'ni Jesús cha' tnun chabiya' 'in Ndiose Sti yu. Lo'o cha' tnun kan' ngwa'u tloo Jesús 'in nten, cha' ña'an ne' cha' tlyu 'a tñan nka yu. Kan' cha' mdyisnan ne' nu ngi'ni xa'an cha' 'in yu, ndyaa ña'an ti' ne' 'in Jesús bra kan'.
43002012	Chun' ndi'in la mdo'o Jesús ndyaa yu kichen Capernaum bra kan'. Ndyaa yu lo'o jya'an yu, lo'o yu ki'yu ta'a yu, lo'o ne' nu ngi'ni xa'an cha' 'in yu ndyaa ne'. Nganun ne' chin' la kan'.
43002013	Wa tiya ti ta'a pascua 'in ne' judío, kan' cha' ndyaa Jesús ta'a Jerusalén.
43002014	Ndyaa Jesús ni' lyaa tnun la kan', lo'o na'an yu cha' ndi'in 'a nten ngi'ni kanan ni' lyaa kan'; ndyujwi' 'a ne' toro, ndyujwi' ne' slya', ndyujwi' ne' kiñi cha kuun cha' ka lomstan 'in nten ni' lyaa. Kwi' ndi'in ne' nu ngi'ni kanan 'in nten cha' nu mxa'an ne' tñi nu nnanjo'o 'in ne' kichen ni' lyaa, ndukwa ne' kan' tu'wa msaa 'in ne'.
43002015	Lo'o msñi Jesús ska ti su cha' jwi'in yu 'in ne' nu ngi'ni kanan kan', cha' kulo yu 'in ne' kan' ni' lyaa kan'; lo'o slya' 'in ne', lo'o toro 'in ne', lo'o nchga yu'wa 'in ne', ngulo yu 'in ne' mdo'o ne' nde chun' laa. Kwi' mxlyuu yu msaa se'en ndukwa ne' nu mxa'an tñi kan', mxkwan yu tñi 'in ne' bra kan'.
43002016	Lye ykwi' yu lo'o nten nu ndujwi' kiñi cha kuun bra kan': ―¡Yaa lo'o wan 'in yu'wa kwa nde chun' laa re! ―ndukwin Jesús―. ¡Ja ku'ni wan cha' ka na'an tnun re 'in Stiǐn ña'an ti' na'an lo kiya'!
43002017	Lo'o ndyu'wi ti' ne' nu ngi'ni xa'an kan' ska cha' nu ndukwa lo kityi 'in Ndiose: “Stiǐn Ndiose, xlyaǎn 'aǎn cha' 'in na'an tyii, chun' ndiya tiǎn' 'iin” ndukwin kityi kan'.
43002018	Lo'o msin' 'a ti' ne' judío bra kan', kan' cha' mnicha' ne' 'in Jesús: ―¿Ti ka nu lka nda chabiya' 'iin cha' ku'nii ngwaña'an a? ―ndukwin ne' 'in Jesús―. ¿Ni sa ña'an ku'nii cha' tsaa ña'an ti' ba 'iin?
43002019	―Ku'ni tyii wan na'an re ―ndukwin Jesús―, lo'o chun' snan tsan kwiñaǎn ran xiya' bra kan'.
43002020	―Tu'wa ndukwa skwa yijan mdyii ndya' laa tnun re ―ndukwin ne' 'in yu―. ¿Ta ka 'iin kwiñaan ran xiya' chun' snan tsan ti a?
43002021	Lo'o si'i cha' 'in laa tnun ykwi' Jesús, ni siya ykwi' yu ska cha' lo'o ne' nan nu ka 'in yu, ti ykwi' ti yu, sa ña'an tyu'u yu xiya' xa nu wa ngujwi yu.
43002022	Kan' cha' bra nu wa ndyu'u Jesús xiya', kan' ndyu'wi ti' ne' nu ngi'ni xa'an cha' 'in yu nchga cha' nu ykwi' yu lo'o ne' tsan kan'; ndyaa ña'an ti' ne' cha' kan', kwi' ndyaa ña'an ti' ne' cha' nu ngwa'an ayman lo kityi 'in Ndiose nu ngwa s'ni.
43002023	Xa nu mdi'in Jesús Jerusalén ta'a pascua kan', bra kan' mdyisnan ka'an nten ndyaa ña'an ti' ne' cha' 'in yu, xa wa na'an ne' nchga cha' tnun nu y'ni yu.
43002024	Ni siya ngwaña'an, jlyo ti' Jesús cha' ti ji tsaa ña'an su'we ti' ne' 'in yu, cha' su'we 'a nsu'wi lyo yu 'in nten, nchga cha' nu nsu'wi ni' kasiya 'in skaa nten.
43002025	Ja n'ni cha' katsa' xka nten 'in yu sa ña'an cha' nu nsu'wi ni' kasiya 'in skaa nten, cha' jlyo 'a ti' yu, ti ykwi' ti yu, sa ña'an cha' nu nsu'wi ni' kasiya 'in nchga nten.
43003001	Ndiya ska yu kula 'in ne' judío nu naan Nicodemo, yu fariseo nu lka ndloo la ngwa yu. Lo'o ne' fariseo ni, kti 'a ngi'ni ne', nxke' ti' ne'.
43003002	Bra nu ngwi'ya tla yaa yu kula kan' se'en ndi'in Jesús: ―Mstru Jesús ―ndukwin yu―, jlyo ti' nten cha' nu'win lkaa ska mstru nu msu'wa Ndiose 'iin ndijyaan lo chalyuu, cha' ja ka 'iin ku'nii skaa cha' tnun si ja lo'o Ndiose ndaya' 'iin. Jlyo ti' ba cha' ja ka 'in nten chalyuu ku'ni ne' ngwaña'an ―ndukwin Nicodemo 'in Jesús.
43003003	Ykwi' Jesús lo'o yu bra kan': ―Chañi 'a cha' nu nchkwiǐn' lo'oo ni, cha' ngi'ni Stiǐn Ndiose cha' kala nten xiya', xa nu xlyaa ne' sten ne' cha' 'in Ndiose, cha' ka Ni ndloo ni' kasiya 'in ne' ―ndukwin Jesús.
43003004	―¿Ni sa ña'an ka kalaan xiya' xa nu wa msuan'? ―ndukwin Nicodemo 'in Jesús―. ¿Ta ka stean ni' jya'aan xiya' a?, cha' xiya' kalaan ―ndukwin yu.
43003005	-
43003006	―Chañi cha' nu chkwiǐn' lo'oo ni ―ndukwin Jesús―. Nten lka nu ndlya xa nu y'ni kala nten chalyuu 'in ne', lo'o Tyi'i Ndiose lka nu ngi'ni cha' xa'an kasiya 'in nten ―ndukwin Jesús―. Ndi'in cha' ka kwi kasiya 'wan si nchka ti' wan cha' kulo Ndiose tñan ni' kasiya 'wan. Ndi'in cha' xu'wi wan lo tyi'a, kwi' ngwaña'an ndi'in cha' kanun Tyi'i Ndiose ni' kasiya 'wan ―ndukwin Jesús 'in Nicodemo―.
43003007	Ja kuwe 'a tii' 'in cha' nu nchkwiǐn' lo'oo, cha' ndi'in cha' kala nten xiya'.
43003008	Kwi'in ni, nskwa kwi'in la se'en nchka ti' ran; ni siya nganaan cha' nganen nskwa kwi'in, ja nchka biya' tian' la nde mdo'o kwi'in kan', la nde tsaa ran bra kan' ―ndukwin Jesús―. Kwi' ngwaña'an lka lo'o Tyi'i Ndiose, ja nchka biya' ti' nten sa ña'an nu ngi'ni Ndiose cha' ka kwi kasiya 'in ne' ―ndukwin Jesús 'in yu.
43003009	―¿Ni sa ña'an ka cha' kan' ngwaña'an a? ―ndukwin Nicodemo bra kan'.
43003010	Lo'o mskwen Jesús 'in yu bra kan': ―¿Ta si'i mstru kula 'in ne' judío lkaa a? ¿Ni cha' lka ja ndi'yaa kwenta 'in cha' kan' sikwa? ―ndukwin Jesús 'in yu―.
43003011	Chañi 'a cha' nu chkwiǐn' lo'oo ni. Nu bare, ñi nchkwi' ba cha' 'in ska cha' nu wa jlyo ti' ba, ska cha' nu wa na'an ba, lo'o ja la ndukwa wan cha' nu nchkwi' ba ―ndukwin Jesús―.
43003012	Ndiya cha' nu nchkwiǐn' lo'o wan cha' 'in chalyuu re, lo'o ja ndyaa ña'an ti' wan cha' kan'. ¿Ni sa ña'an ka cha' nu tsaa ña'an ti' wan 'ñaǎn xa nu chkwiǐn' lo'o wan ska cha' 'in Ndiose nu nka ndloo a? ―ndukwin Jesús 'in Nicodemo―.
43003013	’Ja ya tsaa ska nten ni' kwan se'en ndi'in Ndiose. Skaǎn tiǎn nu msu'wa Ndiose 'ñaǎn ndijyaǎn cha' kaǎn nten, nde kwa mdo'oǔn cha' ndijyaǎn lo chalyuu re; nde kwa lka na'an tyiǐn.
43003014	Xa nu mdi'in ayman Moisés lo nten' wtyi kan' nu ngwa s'ni, kwan mskwen yu ska kunan chkwan nu ndukwi chun' yka, cha' ña'an nten kunan kan', cha' chkaa ne' nu yku kunan tlá 'in ―ndukwin Jesús―. Sa ña'an nu mskwen yu 'in kunan chkwan kan' kwan, ngwaña'an ndi'in cha' skwen ne' 'ñaǎn lo wsi, na' nu ndijyaǎn cha' kaǎn nten.
43003015	Lo'o nchga nten nu sten cha' 'ñaǎn, kaja chalyuu su'we 'in ne' bra kan', chalyuu nu ja tsaa tii 'a ―ndukwin Jesús 'in Nicodemo―.
43003016	’Su'we 'a nka tiye Ndiose ña'an Ni 'in nten chalyuu, kan' cha' msu'wa Ni 'ñaǎn, skaǎn tiǎn nu lkaǎn Sñi' Ni cha' ndijyaǎn lo chalyuu, cha' ja tsaa 'a nten lo jwlyaa xa nu xñi ne' cha' 'ñaǎn; kaja chalyuu su'we 'in ne' kan', chalyuu nu ja tsaa tii 'a ―ndukwin Jesús―.
43003017	Wa msu'wa Ni 'ñaǎn ndijyaǎn lo chalyuu cha' suwiǐn ki'ya nu ndukwi nten chalyuu. Ja nchka ti' Stiǐn Ndiose cha' xkwi' nan xtya Ni ki'ya 'in nten; ja ndijyaǎn lo chalyuu cha' ku'niǐn ngwaña'an ―ndukwin Jesús―.
43003018	’Ja ta 'a Ndiose nu ti'í 'in nten nu xñi cha' 'ñaǎn, ni siya wa y'ni biya' Ni 'in nchga nten nu ja xlyaa xñi cha' 'ñaǎn; ta Ni nu ti'í 'in ne' kan', chun' ja mslyaa 'a ne' tsaa ña'an ti' ne' 'ñaǎn cha' lkaǎn skaǎn tiǎn nu lka Sñi' Ndiose ―ndukwin Jesús―.
43003019	Wa nda Ndiose xaa ndijyan lo chalyuu, lo'o ja nxlyaa 'a nten chalyuu tyi'in se'en xaa kan'. Nsu'wi 'a nten nu ndiya la ti' tyi'in se'en tla, cha' xa'an 'a tiye ne' kan'; kan' cha' nsu'wi ki'ya nu mstya Ndiose 'in ne' kan'.
43003020	Ja nchka ti' nten xa'an cha' ta Ndiose xaa nu xu'wi ni' kasiya 'in ne'. Tijyu' ti nda'an ne' kan' se'en ja ña'an Ni 'in ne', nxke' ti' ne', cha' xkwi' cha' kuxi ngi'ni ne' kan' ―ndukwin Jesús―.
43003021	Nten nu xñi cha' nu nchkwi' Ndiose lo'o ne', ta Ndiose xaa nu xu'wi ni' kasiya 'in ne' kan'. Ndi'in ne' se'en xaa kan', cha' ka jlyo ti' xka ta nten cha' ngi'ni ne' kan' nchga tñan nu ndlo Ndiose 'in ne'.
43003022	Chun' ndi'in la ndyaa Jesús, ndyaa yu lo'o nten nu ngi'ni xa'an cha' 'in yu, mdi'in ne' chin' nde lo yuu 'in Judea. Mdukwatya Jesús 'in nten la kan'.
43003023	Lo'o ndi'in Xuwa kwi' se'en ti, cha' ti ndukwatya yu 'in nten; ndi'in yu ska se'en naan Enón, kwi' se'en ti Salim, se'en tlya 'a tyi'a. Ka'an 'a nten nda'an ne' cha' tukwatya yu 'in ne'.
43003024	Ti ji su'wa ne' 'in Xuwa kan' ni' ña'an chkwan bra kan'.
43003025	Lo'o lye 'a nxuun ne' judío lo'o ne' nu ngi'ni xa'an cha' 'in Xuwa bra kan'; lye nchkwi' ne' lo'o ta'a ne' sa ña'an nu su'we la ku'ni ne' cha' ka luwi kasiya 'in ne' cha' 'in Ndiose.
43003026	Kan' cha' mdiyan ne' se'en ndi'in Xuwa cha' chkwi' ne' lo'o yu: ―Mstru ―ndukwin ne'―, ti kwi' yu nu yaa se'en mdi'iin xka la'a tsu' chku Jordán ti ngwa xkan', ti kwi' nu ndukwiin cha' ndloo la lka yu, wa ngala yu kan' ndukwatya yu 'in nten la'a tsu' re ni. Ka'an 'a nten nda'an se'en ndi'in yu.
43003027	Lo'o mxkwen Xuwa 'in ne' bra kan': ―Sa kwa ti tñan ka ku'ni ska nten, sa ña'an nu nda Ndiose chabiya' ku'ni ne' ―ndukwin yu―.
43003028	Wa ynan wan cha' nu niǐn 'wan nu ngwa xkan', cha' ja lkaǎn Krixtu, nten nu tnun nchka nu wa kan ti lo chalyuu. Wa lka tñan ndiya 'ñaǎn cha' ndla la mdiyaǎn cha' xñiǐn tuwiin se'en kan nu lka Krixtu ―ndukwin Xuwa―.
43003029	Ña'an ti' xa wa mjwi kwilyo'o ne', ska ti yu ki'yu kan', kan' nu lka kwilyo'o kuxiin; lo'o ta'a su'we nsu'wi nu ki'yu kan', su'we 'a nka tiye yu kunan yu cha' nu nchkwi' yu kan'. Sa ña'an su'we nka tiye ta'a su'we nsu'wi yu ndi'in yu xa wa mjwi kwilyo'o ne', ngwaña'an na' su'we 'a nka tiyeěn cha' ña'aǎn 'in ne' nu nnan cha' nu ndu'u Jesús ―ndukwin Xuwa―.
43003030	Kwi' ngwaña'an, ti' kwi' yu ka yu tnun la, lo'o na' ndi'in cha' kaǎn nu siya' la bra kan'.
43003031	Ndloo la lka Krixtu cha' mdo'o yu ni' kwan se'en ndi'in Ndiose, mdiyan yu lo chalyuu bra kan'. Lo'o Xuwa ni, sñi' ska nten chalyuu ngwa yu kan'; ndukwa na'an tyi yu lo chalyuu. Kwi' ña'an nchkwi' yu, sa ña'an nu nchkwi' nten ti. Nu lka Jesucristo ni, mdo'o yu ni' kwan se'en ndi'in Ndiose, ndloo la ti yu kan';
43003032	mdu'u yu cha' nu ñi 'ñaan, cha' 'in nchga nan nu wa na'an yu, nchga cha' nu wa ynan yu la kan'. Lo'o ja xlyaa 'a nten xñi ne' cha' nu nchkwi' yu.
43003033	Bra nu xñian cha' nu nchkwi' Jesús, kan' katsaan' 'in ta'aan cha' ñi 'a cha' nu nchkwi' Ndiose lo'oan.
43003034	Wa msu'wa Ndiose 'in Jesucristo ndijyan yu lo chalyuu, lo'o xkwi' cha' 'in Ndiose nchkwi' yu lo'oan chabiya' 'in Tyi'i Ndiose nu nsu'wi 'in yu. Lo'o Ndiose ni, ja tsaa tii 'a cha' nda Ni Tyi'i Ni 'in Sñi' Ni.
43003035	Ndiya 'a ti' Ndiose Sti yu ña'an Ni 'in Sñi', ti kwi' Jesús kan'; lo'o nchga chabiya' nu ndiya ya' Ndiose, msu'wa Ni 'in Sñi' Ni cha' ndijyan yu.
43003036	Bra nu xñi nten cha' 'in Jesús, cha' nu lka yu Sñi' Ndiose, ja tsaa tii 'a chalyuu su'we nu ta Ndiose 'in ne' kan'. Lo'o nten nu ja xlyaa tukwa cha' nu nchkwi' Jesús, ja ta 'a Ndiose chalyuu su'we kan' 'in ne'; ndi'in cha' lye ta Ni nu ti'í 'in ne' kan' bra kan'.
43004001	Chun' ndi'in la ynan ne' fariseo, ngwa biya' ti' ne' cha' ka'an la nten nda'an lo'o Jesús cha' ku'ni xa'an ne' cha' 'in yu bra kan', kwi' ndukwatya yu 'in ne'; chin' la nten ndi'in nu ngi'ni xa'an 'in Xuwa bra kan'.
43004002	Lo'o si'i ti kwi' Jesús nu ndukwatya 'in nten; yu kune' nu ngi'ni xa'an cha' 'in yu, kan' lka nu ndukwatya 'in nten.
43004003	Bra nu ngwa biya' ti' Jesús cha' wa ynan ne' fariseo cha' kan', mdo'o yu lo yuu 'in Judea bra kan', ndyaa yu la lo yuu 'in Galilea kan' xiya'.
43004004	Kan' cha' ndyaa Jesús tuwiin, mdijin yu lo yuu 'in Samaria.
43004005	Kan' mdiyan yu kichen Sicar, ska kichen se'en ndi'in ne' Samaria. Ndiya kichen kan' lo yuu nu wa mda ayman Jacob 'in ayman Se sñi' yu nu ngwa s'ni.
43004006	Nde kwa ndiya ska tu tiyuu nu ndukwin ne' cha' chku 'in ayman Jacob lka kan'. Wa ndla ti ka ndi'ya kwan ngwa bra kan', kwi' ngwa tña' 'a Jesús tuwiin; kan' cha' ndyaa tukwa yu tu'wa chku kan'.
43004007	-
43004008	Wa ndyaa ne' nu ngi'ni xa'an cha' 'in yu lo kichen, ndyaa si'i ne' nan ku ne'. Chun' ndi'in la yan ska nu kuna'an ne' Samaria, mdiyan y'ya tyi'a bra kan'. ―¿Ja taa chin' tyi'a ko'oǔn a? ―ndukwin Jesús 'in nu kuna'an kan'.
43004009	―Kwi' ne' judío lka nu'win ―ndukwin nu kuna'an kan'―, lo'o na' lkaǎn ne' Samaria. ¿Ni cha' lka njñaan tyi'a ko'oo 'ñaǎn? ―ndukwin nu kuna'an kan'. (Ngwaña'an ndukwin cha' ja su'we nsu'wi ne' Samaria lo'o ne' judío bra kan'.)
43004010	Lo'o mxkwen Jesús 'in nu kuna'an kan': ―¿Ja jlyo tii' nchga cha' su'we nu nda Ndiose 'in nten a? ―ndukwin Jesús―. Si jlyo tii' ti ka nu lka nu njñan tyi'a ko'o 'iin, ja chan nu'win chkwii' lo'oǔn cha' taǎn tyi'a ko'oo bra kan' ―ndukwin yu―, lo'o taǎn tyi'a ko'oo nu chañi ku'ni ku'u kasiya 'iin.
43004011	―Ne' kula ―ndukwin nu kuna'an kan' 'in Jesús―, ki'ñi 'a chku tiyuu re; lo'o ja lo'o balde 'iin ―ndukwin―. ¿Ni sa ña'an ka kuloo tyi'a cha' ku'ni ku'u 'ñaǎn a? ―ndukwin―.
43004012	¿Ta ka'an la nsu'wi lyo nu'win ke ayman Jacob 'ñaan nu nda chku tiyuu re 'wa a? ―ndukwin―. Yi'o ayman kan' tyi'a chku re, kwi' ngwaña'an yi'o sñi' yu, lo'o skun' ne' yi'o tyi'a re.
43004013	―Bra nu ko'o nten tyi'a chku re ―ndukwin Jesús―, xiya' kityi ti' ne' chun' ndi'in la ―ndukwin yu―.
43004014	Lo'o ni, xa nu ko'o ne' tyi'a nu taǎn, ja kityi 'a ti' ne' xiya' bra kan' ―ndukwin―. Taǎn ska lo tyi'a ko'o ne' nu ku'ni ku'u kasiya 'in ne'. Sa ña'an lka si tyukwa tyi'a ni' kasiya 'in ne', ngwaña'an lka cha' kan', lo'o ja tsaa tii 'a chalyuu nu taǎn 'in ne' bra kan'.
43004015	Mxkwen nu kuna'an kan' 'in Jesús bra kan': ―Taa lyaa tyi'a kan' ko'oǔn, ne' kula ―ndukwin―, cha' ja kityi 'a tiǎn' xiya', cha' ja ka 'a tlyu tñan 'ñaǎn kan y'yaǎn tyi'a nde re.
43004016	Lo'o ykwi' Jesús lo'o nu kuna'an kan' bra kan': ―Yaa lyaa yaa ti'in 'in kwilyo'oo cha' kan yu nde re.
43004017	―Ja ndiya kwilyo'oǔn ―ndukwin nu kuna'an kan' bra kan'. ―Ñi 'a cha' ykwii' lo'oǔn cha' ja ndiya kwilyo'oo ―ndukwin Jesús bra kan'―.
43004018	Wa ki'yu ya' mjwi kwilyo'oo nu ngwa s'ni, lo'o si'i kwilyo'oo lka nu ki'yu nu ndi'in lo'oo ni ―ndukwin yu―. Ñi 'a cha' ykwii' lo'oǔn.
43004019	―Ne' kula ―ndukwin nu kuna'an kan'―, ngwa biya' tiǎn' ni, cha' ndi'in 'a cha' tiya 'iin, cha' nu'win lkaa ska nu nchkwi' cha' 'in Ndiose lo'o nten ―ndukwin―.
43004020	Ki'ya kwan kwa ni, kti 'a ki'ya kwan kwa 'in nu ngwa ayman 'wa ti s'ni, cha' nde kwa y'ni tnun ayman kan' 'in Ndiose; lo'o xka cha' nda'an tiye wan ne' judío, cha' ndukwin wan cha' ndi'in cha' ku'ni tnuan 'in Ndiose ska ti ni' lyaa tnun nu ndukwa Jerusalén.
43004021	―Kunaan su'we cha' nchkwiǐn' ―ndukwin Jesús 'in nu kuna'an kan'―. Wa tiya ti bra cha' ja ku'ni tnun 'a wan 'in Ndiose lo ki'ya kti kwa, kwi' ja ku'ni tnun 'a wan 'in Ni la kichen Jerusalén ―ndukwin―.
43004022	'Wan ne' Samaria ni, xa nu ngi'ni tnun wan 'in Ndiose, ja nsu'wi lyo wan nan nu ngi'ni tnun wan; ne' judío bare, nsu'wi lyo ba nan nu ngi'ni tnun ba, cha' ska ne' kichen tyi ba lka nten tnun nu kulaa 'in nchga nten 'in cha' xa'an ―ndukwin Jesús 'in nu kuna'an kan'―.
43004023	Wa tiya ti bra, ti kwi' bra nu ni lka, cha' ku'ni tnun nten 'in Ndiose tyukwi ti tiye ne'. Lo'o Tyi'i Ndiose su'wa ya' Ni 'in ne' bra kan', cha' ngwaña'an nchka ti' Ndiose cha' ka xa nu ku'ni tnun nten 'in Ni.
43004024	Ja ka ña'an nten 'in Ndiose; nchga tsan ngi'ni Tyi'i Ni tñan lo chalyuu, ni siya ja nchka ña'an nten 'in Ni. Ngwaña'an lka Ndiose. Lo'o nten nu chañi cha' nchka ti' ku'ni tnun 'in Ni, ndi'in cha' ku'ni tnun ne' 'in Ni tyukwi ti tiye ne'; lo'o Tyi'i Ndiose su'wa ya' Ni 'in ne' kan' cha' ku'ni tnun ne' 'in Ni bra kan'.
43004025	Xiya' ykwi' nu kuna'an kan' lo'o Jesús bra kan': ―Ndi'yaǎn kwenta cha' wa kan ti ska nten nu tnun chka, kwi' nu su'wa Ndiose 'in cha' kan lo chalyuu; Krixtu ka naan yu kan' ―ndukwin―. Bra nu kan yu kan', kwa'u ñi yu nchga cha' tukwi 'ñaan bra kan'.
43004026	Mxkwen Jesús 'in nu kuna'an kan' bra kan': ―Ti kwiǐn' lkaǎn nu nchkwiǐn' lo'oo ni.
43004027	Ti kwi' bra kan' ngala ne' nu ngi'ni xa'an cha' 'in yu xiya', nduwe 'a ti' ne' cha' ndukwa Jesús nchkwi' lo'o nu kuna'an kan'. Lo'o ja mnicha' ne' 'in yu kula kan': ni nan lka nchka ti' nu kuna'an kan' lo'o yu, ni sa ña'an cha' nchkwi' yu lo'o nu kuna'an kan'.
43004028	Lo'o mstya nu kuna'an kan' te'én tyi'a lo yuu bra kan', mdo'o ndyaa lo kichen; ndyaa ytsa' 'in nten kichen cha' tsaa na'an ne' 'in Jesús bra kan'.
43004029	―Nde kwa ti nduun ska nten nu nsu'wi 'a cha' tiya 'in ―ndukwin nu kuna'an kan'―. Nchga lo tñan nu y'niǐn bra nu mdiyaǎn lo chalyuu, nchga cha' kan' wa ytsa' yu kula kan' 'ñaǎn. ¿Ta si'i yu kan' lka Krixtu, nten nu tnun nchka nu wa kan ti, xke' ti' wan a?
43004030	Bra ti mdo'o nten kichen ndyaa se'en ndukwa Jesús bra kan'.
43004031	Ti ji tiya ne' kan' se'en ndukwa Jesús, lo'o t'nan nchkwi' ne' nu ngi'ni xa'an cha' 'in yu lo'o yu cha' ku yu chin' tyaja. ―Mstru ―ndukwin ne'―, ¿ja kuu chin' ni a?
43004032	―Wa ngula' tiǎn' ―ndukwin Jesús bra kan'―. Wa ndiya chin' nan ykuǔn re lo'o ja nsu'wi lyo wan 'in ran.
43004033	Ykwi' ne' nu ngi'ni xa'an cha' 'in yu lo'o ta'a ne' bra kan': ―¿Ta wa yan lo'o ne' nan yku yu a? ―ndukwin ne'.
43004034	Lo'o ykwi' Jesús lo'o ne' kan' xiya' bra kan': ―Bra nu ngi'niǐn tñan 'in Stiǐn Ndiose, ngula' tiǎn' sa ña'an si wa ykuǔn tyija, sa ña'an si wa yi'oǔn tyi'a ―ndukwin yu bra kan'―. Ndi'in cha' ku'ni tyiǐn tñan nu mda Stiǐn 'ñaǎn cha' nu ndijyaǎn lo chalyuu ―ndukwin yu―.
43004035	“Xa wa mda'a jakwa ko', bra kan' ku'ni ne' kwa.” ¿Ta kwiñi cha' nchkwi' nten ngwaña'an a? ―ndukwin Jesús 'in ne' nu ngi'ni xa'an cha' 'in yu―. Xka cha' chkwiǐn' lo'o wan ni, cha' ña'an wan chin' 'in nten ka'an kwa nu ndijyan se'en ndi'ian ―ndukwin yu―. Nchka 'a ti' ne' kan' kunan ne' cha' nu chkwiǐn' lo'o ne'. Ña'an ti' ska jyan nu su'we 'a ngutsi, cha' ndla ti ka kwa 'in ran, ngwaña'an lka nten kwa.
43004036	Kaja siya' msu 'ñaǎn nu ku'ni kwa kan', lo'o ja tsaa tii 'a tñan nu y'ni msu kan'. Chun' ndi'in la su'wa ti ka su'we ka tiye ta'a tyukwaa ta nten re 'ñaǎn: lo'o ne' nu nsnen cha' su'we 'in Ndiose se'en ndi'in nchga nten, lo'o ne' nu ña'an sa ña'an wa yten nten chalyuu cha' 'in Ndiose ―ndukwin Jesús 'in ne' nu ngi'ni xa'an cha' 'in yu―.
43004037	Chañi lka cha' nu nchkwi' nten: “Ska ta lka yu nu ntya nskwa', xka ta lka yu nu nxtun tya.”
43004038	Nu 'wan ni, wa nguloǔn tñan 'wan ―ndukwin Jesús―, cha' tsaa wan ku'ni tyii wan ska tñan nu ja ya ku'ni wan, cha' kan lo'o wan 'in nten se'en ndi'iǐn, nchga nten nu nchka ti' sten cha' 'ñaǎn. Xka ta nten wa y'ni tñan kan' kulo ndukwa la, lo'o ni ña'an wan sa ña'an tsaa to'o tñan nu y'ni ne' ti bra kan'.
43004039	Lo'o tyun ne' Samaria, ne' kwa tyi ni, msñi ne' cha' 'in Jesús chun' cha' nu ytsa' nu kuna'an kan' 'in ne': “Nchga cha' kuxi nu y'niǐn ti bra nu mdiyaǎn lo chalyuu sa la ni, nchga cha' kan' ykwi' yu kula kan' lo'oǔn” ndukwin nu kuna'an kan' 'in ne'.
43004040	Kan' mdiyan ne' kan' se'en ndi'in Jesús, lye 'a ykwi' ne' lo'o Jesús cha' ti kanun la yu chin' kichen tyi ne'. Kan' cha' nganun Jesús tukwa tsan bra kan'.
43004041	Bra wa ynan la ne' cha' nu ngwa'u Jesús 'in ne', ka'an la nten msñi cha' nu nchkwi' yu bra kan'.
43004042	Kan' ykwi' ne' lo'o nu kuna'an kan': ―Si'i chun' cha' ykwi' nu'win msñi ba cha' 'in yu ni; ti ykwi' ti yu, ykwi' yu lo'o ba, kan' cha' ndyaa ña'an ti' ba cha' nu ykwi' yu. Ndi'ya ba kwenta cha' chañi cha' yu kula re lka Krixtu, nten nu tnun nchka nu wa mdiyan cha' kulaa 'in nchga nten chalyuu 'in cha' xa'an.
43004043	Xa wa mdijin tukwa tsan kan', mdo'o Jesús lo yuu nu kwenta 'in Samaria, ti ndyaa la yu lo yuu 'in Galilea bra kan'.
43004044	Wa ndukwin yu cha' ja nnan nten cha' nu nchkwi' ska nten nu lka ta'a kichen tyi ne', xa nu nchkwi' ne' kan' cha' 'in Ndiose lo'o ne'.
43004045	Xa wa mdiyan yu lo yuu kan', su'we 'a ykwi' ne' Galilea lo'o yu. Wa na'an ne' kan' nchga cha' tnun nu y'ni Jesús xa nu yaa yu ta'a kichen Jerusalén, cha' lo'o ne' kan' yaa ne' ta'a kan'.
43004046	Chun' ndi'in la mdiyan Jesús kichen Caná nde lo yuu 'in Galilea xiya'; kichen kan' ngwa se'en ngwiñan Jesús mñun lo'o tyi'a ti, cha' yi'o ne' nu mdi'in ta'a kan'. Ndiya ska yu kula nu ndi'ya tñan tnun 'in ree, ti'í 'a sñi' yu nskwa na'an tyi yu nde kichen Capernaum.
43004047	Bra nu ynan yu nu lka tñan kan', cha' mdo'o Jesús yuu nu kwenta 'in Judea, mdiyan yu lo yuu 'in Galilea, kan' ndyaa yu kula kan' se'en ndi'in Jesús. Mjñan 'a yu kula cha' tlyu ti' 'in Jesús cha' tsaa yu kichen tyi yu kula kan', cha' tsaa yu ku'ni yu jo'ó 'in sñi' yu kan' cha' wa kaja ti sñi' yu.
43004048	―¿Ni ña'an bra tsaa ña'an ti' wan 'in Ndiose a? ―ndukwin Jesús 'in yu kula kan' bra kan'―. Jlyo tiǎn' cha' ja tsaa ña'an ti' wan 'in Ndiose cha' ka ku'ni Ni nchga tñan, ni siya ku'niǐn ska cha' tnun cha' ña'an kwi'ya wan 'in ran.
43004049	―Yu kula ―ndukwin yu nu lka tñan kan' 'in Jesús―, ku'nii cha' su'we tsaa na'an tyiǐn ni, xa nu ti ji kaja sñiěn'.
43004050	―Tyaa lyaa na'an tyii ni ―ndukwin Jesús 'in yu―, chkaa sñii', ja kaja yu kan'. Ndyaa ña'an ti' yu nu lka tñan kan' cha' nu ykwi' Jesús lo'o yu bra kan'. Bra ti mdo'o yu kula kan' ndyaa yu kichen tyi yu.
43004051	Tuwiin kan' se'en ndyaan yu, ndyukwa ta'a yu lo'o msu 'in yu: ―Ti lu'u sñii', yu kula ―ndukwin msu 'in yu―. Ja kaja 'a yu ni.
43004052	―¿Ni ña'an bra mdyisnan nchkaa sñiěn' a? ―ndukwin yu nu lka tñan kan' 'in msu 'in yu bra kan'. ―Ti kaa, bra wa ska siin, bra kan' mdo'o tikee' 'in yu ―ndukwin msu 'in yu.
43004053	Bra ti ngwa biya' ti' sti yu nu ngwa ti'í kan', cha' ti kwi' bra nu ykwi' Jesús lo'o yu cha' chkaa sñi' yu, ti kwi' bra kan' nchkaa sñi' yu. Ndyaa ña'an ti' yu kula kan' 'in Jesús bra kan', kwi' ngwaña'an ndyaa ña'an ti' nchga nten nu ndi'in na'an tyi yu.
43004054	Wa ngwa tukwa cha' tnun nu y'ni Jesús chabiya' 'in Ndiose nde lo yuu 'in Galilea kan', xa nu wa mdo'o yu Judea mdiyan yu nde kwa.
43005001	La xka yijan bra nu ngwa ta'a 'in ne' judío nde Jerusalén, xiya' ndyaa Jesús ta'a bra kan'.
43005002	Kichen Jerusalén, kan' ndiya ska tulo'oo kichen se'en naan Tulo'oo 'in Slya'. La kan' ndiya ska tiyu' lyu' ti, kwi' Betzaa naan tiyu' kan', cha' nchkwi' ne' judío lka cha' kan'. Nchga la'a tsu' tu'wa tiyu' lyu' ti kan' ndukwi ka'yu corredor,
43005003	se'en ndi'in ka'an 'a nu ti'í: nu kwityiin', nu chku' kiya', nu nchkun' tyukwin. Ndi'in ne' la kan' ngita ne' cha' kiñan lo tyi'a tiyu' kan'.
43005004	Ndyaa ña'an 'a ti' ne' kichen 'in tyi'a kan', cha' x'ni ndyukwi ndi'ya ska angajle 'in Ndiose nu mdo'o ni' kwan, ndyaa lo tyi'a tiyu' kan', cha' xñan lo ran. Lo'o nu ti'í nu ndyaa cha' kata chku kulo ndukwa la xa nu tka mñan ti tyi'a, kan' lka nu chkaa 'in ya ña'an ti kicha nu nsu'wi 'in, ndukwin ne'.
43005005	Wa nskwa ska nten nu ti'í kiya' nde kwa; wa kalatyii ndukwa snu' yijan nskwa yu ti'í yu.
43005006	Bra nu na'an Jesús 'in nu ti'í kan' se'en nskwa yu, ngwa biya' ti' Jesús cha' s'ni nskwa yu bra kan'. Mnicha' Jesús 'in nu ti'í bra kan' si chañi cha' nchka ti' yu chkaa yu.
43005007	―Yu kula ―ndukwin yu 'in Jesús―, ja tukwin ndiya 'ñaǎn nu ka taya' chin' 'ñaǎn cha' tsaa lo'o 'ñaǎn tu'wa tyi'a bra nu kiñan lo ran. Tka mdyituun tiǎn lo'o ndla la ndyaa xka nten lo tiyu' kwa.
43005008	―Tyituun lyaa ni ―ndukwin Jesús bra kan'―, xkuun' lyaa te' kwa 'iin lo'o jaa' kwa, tyaa lo'oo 'in ran na'an tyii.
43005009	Lo'o ngwaña'an ngwa, bra ti nchkaa nu ti'í kan'. Ti kwi' bra kan' mdyisnan yu nda'an yu, ndyaa lo'o yu jaa' 'in yu. Tsan saru ngwa bra kan'. Kti 'a tsan kan' cha' 'in ne' judío, ja ngi'ni 'a ne' tñan tsan kan'.
43005010	Kan' cha' ykwi' ne' judío lo'o nu ngwa ti'í kan' tuwiin: ―Tsan nu nxitña' nten lka ni ―ndukwin ne' kan' 'in yu ―. Ja nsu'wi 'a chabiya' 'iin cha' tya'an lo'oo jaa' kwa 'iin ni.
43005011	Mxkwen nu ngwa ti'í kan' 'in ne' bra kan': ―Nu y'ni jo'ó 'ñaǎn, kan' lka nu ngulo tñan 'ñaǎn cha' tyaa lo'oǔn jaa' re tu' na'an tyiǐn bra kan' ―ndukwin.
43005012	―¿Ti ka nu lka ngulo tñan 'iin cha' tyaa lo'oo jaa' kwa 'iin a? ―ndukwin ne' kan'.
43005013	Ja jlyo ti' nu ngwa ti'í kiya' kan' sa ña'an naan nu wa y'ni jo'ó 'in. Ka'an 'a nten ndi'in nde kwa, lo'o ja tukwin na'an 'in Jesús bra nu mdo'o yu ndyaa yu.
43005014	Xa wa msiin la, xiya' mdukwa ta'a Jesús lo'o nu ngwa ti'í kan' bra nu mda'an yu ni' lyaa. Ykwi' Jesús lo'o yu bra kan': ―Wa nchkaa ni ―ndukwin 'in yu―, kan' cha' kulaa ya' cha' kuxi kwa 'iin cha' ja tyukwa 'aa xka cha' tnun la.
43005015	Ndyaa nu ngwa ti'í kan' bra kan', ndyaa ytsa' yu 'in ne' judío kan', cha' Jesús lka nu y'ni cha' nchkaa yu.
43005016	Kan' cha' msin' 'a ti' ne' judío kan' 'in Jesús, cha' y'ni Jesús cha' tnun lo'o nu ti'í kan' tsan ta'a nu nxitña' ne'. Mdyisnan ne' kan' y'ni liye' ti' ne' 'in yu, ngwa ti' ne' kujwi ne' 'in yu.
43005017	Ykwi' Jesús lo'o ne' bra kan': ―Ti ji tyii ku'ni Stiǐn tñan ―ndukwin Jesús―, kwi' ngwaña'an na', ti ngi'niǐn tñan.
43005018	Kan' cha' chen 'a nka tiye ne' judío kan' ña'an ne' 'in Jesús, nsu'wi 'a ne' kan' nu nchka ti' kujwi 'in Jesús bra kan'. Ti'í ti' ne' kan' 'in yu, cha' y'ni yu tñan tsan ta'a 'in ne', ndukwin ne'. Ja ndiya ti' ne' siya' ti cha' ndukwin Jesús cha' Ndiose lka Sti yu, cha' su'wa ti ngi'ni yu lo'o Ndiose.
43005019	Lo'o mxkwen Jesús 'in ne' judío bra kan': ―Chañi cha' nu chkwiǐn' lo'o wan ni ―ndukwin yu―. Ja ska tñan ka ku'niǐn ti ykwiǐn' tiǎn, skaǎn tiǎn nu lkaǎn Sñi' Ndiose. Ti kwi' tñan nu na'aǎn cha' ngi'ni Stiǐn, ti kwi' tñan kan' ngi'niǐn nde re ―ndukwin yu―.
43005020	Stiǐn ni, su'we 'a nka tiye Ni ña'an Ni 'ñaǎn, cha' Sñi' Ni lkaǎn ―ndukwin Jesús―. Nchga tñan nu ngi'ni Stiǐn, ndu'u Ni 'ñaǎn. Lo'o ti ku'ni la Stiǐn Ndiose cha' tnun nu ja ya ña'an wan, cha' kuwe 'a ti' wan 'in Ni.
43005021	Ti ta Ndiose chalyuu 'in nten xiya', nchga nten nu nchka ti' Ni cha' ta Ni chalyuu 'in; lo'o ti kwi' tñan ngi'niǐn, na' nu lkaǎn Sñi' Ndiose, taǎn xka chalyuu 'in nchga nten nu nchka tiǎn' taǎn ran ―ndukwin Jesús 'in ne'―.
43005022	Ja ngi'ni biya' Stiǐn 'in nten chalyuu; wa mda Ni chabiya' 'ñaǎn, cha' Sñi' Ni lkaǎn, cha' ku'ni biyaǎn' 'in nchga nten.
43005023	Nchka ti' Ni cha' ku'ni tnun nchga nten 'ñaǎn, sa ña'an nu ngi'ni tnun ne' 'in ti kwi' Ni. Xa nu ja xlyaa nten ku'ni tnun 'ñaǎn cha' nu lkaǎn Sñi' Ni, kwi' ngwaña'an ja ka ku'ni tnun ne' 'in Ni nu msu'wa 'ñaǎn ndijyaǎn.
43005024	’Chañi 'a cha' nu nchkwiǐn' lo'o wan ni: Nchga nten nu kunan cha' nu chkwiǐn' lo'o ne', nchga nten nu tsaa ña'an ti' 'in Stiǐn Ndiose nu msu'wa 'ñaǎn ndijyaǎn lo chalyuu, ja tsaa tii 'a chalyuu kwi nu ta Ndiose 'in ne' kan'. Ja ku'ni biya' Ni 'in ne' kan', cha' ja ndi'in 'a cha' kaja ne' kan'; nchga bra tyi'in ne' kan' lo'o Ni ―ndukwin Jesús 'in ne'―.
43005025	Kwi' ngwaña'an, chañi 'a xka cha' nu chkwiǐn' lo'o wan ―ndukwin yu―. Ndla ti tiya tsan, lo'o wa mdiya ti kwi' tyempu ni, cha' na' nu lkaǎn Sñi' Ndiose si'yaǎn 'in nchga nten nu ndi'in lo chalyuu; ndi'in ne' sa ña'an lka si wa ngujwi ne' si'ya nchga cha' xa'an nu nsu'wi tiye ne'. Bra nu kunan nten cha' nu chkwiǐn' lo'o, kaja chalyuu su'we 'in ne', nchga nten nu xñi cha' 'ñaǎn ―ndukwin Jesús 'in ne'―.
43005026	Nchka 'in Stiǐn Ndiose ku'ni Ni cha' xa'an kasiya 'in ne' kuxi, nchka 'in Ni ta Ni chalyuu nu ja tsaa tii 'a 'in ne' kan'. Su'wa ndi'in cha' 'ñaǎn lo'o Stiǐn, cha' wa mda Stiǐn chabiya' cha' ku'niǐn ngwaña'an ―ndukwin Jesús―.
43005027	Kwi' ngwaña'an, ndiya chabiya' 'ñaǎn cha' ku'ni biyaǎn' 'in nten chalyuu, chun' wa ndijyaǎn lo chalyuu cha' kaǎn nten.
43005028	Ja kuwe 'a ti' wan; chañi tiya bra nu kanen xi'ya Stiǐn Ndiose 'in nchga ayman se'en mtsi' ne'. Kunan ne' kan' cha' nu chkwi' Ni bra kan', tyo'o ne' ni' kwaa, tsaa ne' la se'en ndi'in cha' tsaa ne'.
43005029	Nten nu ngwa su'we kasiya 'in ni, tyu'u ne' xiya', tyaa ne' tyi'in ne' lo'o Ndiose; nten nu ndiya cha' xa'an 'in, tyu'u ne' kan' xiya', tsaa ne' kan' se'en ta Ndiose nu ti'í 'in ne', se'en nu tsaa tii cha' 'in ne' siya' ti ―ndukwin Jesús―.
43005030	’Ja ska tñan ka 'ñaǎn si skaǎn tiǎn ―ndukwin Jesús―. Bra nu ngi'ni biyaǎn' 'in nten, ngi'niǐn sa ña'an nu nchkwi' Stiǐn lo'oǔn cha' ku'niǐn. Su'wa ngi'ni biyaǎn' 'in nchga nten, cha' ngi'niǐn sa ña'an nu nchka ti' Stiǐn nu ngwa'an tñan 'ñaǎn cha' ndijyaǎn lo chalyuu; ja ngi'niǐn ska cha' nu ngulo keěn ti ykwiǐn' tiǎn ―ndukwin Jesús bra kan'―.
43005031	Si'i cha' nu ndloǔn keěn tiǎn lka cha' nu nchkwiǐn' lo'o wan. Ja tsaa ña'an ti' xka ta nten 'ñaǎn si ngwaña'an ti chkwiǐn'.
43005032	Ndiya xka nu jlyo ti' cha' nchkwiǐn' xkwi' cha' nu ñi, kwi' jlyo tiǎn' cha' xkwi' cha' nu ñi nchkwi' Ni kan' ―ndukwin―.
43005033	Wa msu'wa wan nten nu yaa se'en ndi'in Xuwa kan', lo'o chañi 'a cha' nu ykwi' Xuwa lo'o ne' kan' cha' 'ñaǎn.
43005034	Ja ndi'in cha' kaja xka nu chkwi' cha' nu ñi cha' 'ñaǎn. Nchkwiǐn' cha' re lo'o wan cha' kaja ña'an lyaa wan 'in cha' kuxi kan' 'wan, bra nu ka biya' cha' 'wan tloo Ndiose.
43005035	Xuwa kan' ni ―ndukwin Jesús bra kan'―, ykwi' yu cha' 'ñaǎn lo'o nten sa ña'an si lka yu ska xaa nu ndyuwi 'a, nu nda xaa nchga se'en ndi'in nten. Su'we 'a nka tiye wan xa nu ykwi' Xuwa lo'o wan bra kan' ―ndukwin Jesús―.
43005036	Lo'o chin' 'a cha' 'ñaǎn ykwi' Xuwa lo'o wan; wa ka'an la cha' ña'an wan ni, chun' cha' mdiyaǎn lo chalyuu, xa nu ña'an wan tñan tnun nu ngulo Stiǐn 'ñaǎn cha' ku'niǐn. Ti ku'niǐn tñan kan' sa ña'an ya' tyii ran. Lo'o tñan kan' ka jlyo ti' wan cha' Stiǐn lka nu ngulo tñan 'ñaǎn cha' mdiyaǎn lo chalyuu re ―ndukwin Jesús―.
43005037	Kwi' ngwaña'an, ngwa'u ñi Stiǐn cha' 'ñaǎn 'wan, cha' ti kwi' Stiǐn lka nu ngwa'an tñan 'ñaǎn cha' mdiyaǎn. Lo'o 'wan ni, ja ya kunan wan cha' nu nchkwi' Ndiose, ja ya ña'an wan 'in Ni.
43005038	Ja nganun cha' nu ykwi' Stiǐn ni' kasiya 'wan, cha' ja ndyaa ña'an ti' wan 'ñaǎn cha' wa msu'wa Ni 'ñaǎn mdiyaǎn lo chalyuu ―ndukwin―.
43005039	Nchga tsan nchkwi' 'a wan lo kityi kula 'in Ndiose; xke' ti' wan cha' xa nu chkwi' wan lo kityi kan', kaja chalyuu nu ja tsaa tii 'a 'wan bra kan'. Lo'o chañi cha' nu ndukwa lo kityi kan', ngwaña'an ka xu'wi lyo nten 'ñaǎn xa nu chkwi' ne' lo kityi kan'.
43005040	Lo'o ja xlyaa wan jñan wan chalyuu su'we kan' 'ñaǎn.
43005041	’Ja nchka tiǎn' cha' ku'ni tnun nten 'ñaǎn, ti ykwiǐn' tiǎn ―ndukwin Jesús 'in ne'―.
43005042	'Wan ni, jlyo tiǎn' cha' xka ña'an ngi'ni wan, chun' ja nsu'wi tiye wan 'in Stiǐn Ndiose.
43005043	Wa msu'wa Ndiose 'ñaǎn mdiyaǎn cha' ku'niǐn tñan 'in Ni, ni siya ja xlyaa 'a wan kunan wan nchga cha' nu nchkwiǐn' lo'o wan. Lo'o bra nu kan xka ta nten nu ku'ni tñan 'in ti ykwi' ti, bra ti xñi wan cha' 'in ne' kan' bra kan'.
43005044	Kan' cha' ja ka xñi wan cha' 'in Ndiose ―ndukwin Jesús 'in ne'―. Ndloo la cha' 'wan cha' su'we ti chkwi' nten 'wan, lo'o ja ndloo 'a cha' 'wan cha' ku'ni su'we Ndiose lo'o wan.
43005045	Si'i na' nu xtyaǎn ki'ya 'wan tloo Ndiose ―ndukwin Jesús 'in ne' judío―. Wa lka ndi'in ki'ya 'wan chun' cha' nu wa ykwi' ayman Moisés nu ngwa s'ni, ti kwi' ti cha' nu ndyaa ña'an 'a ti' wan sa bra ni, ndukwin wan.
43005046	Bra ti xñi wan cha' 'ñaǎn si chañi cha' wa msñi wan cha' nu ykwi' ayman Moisés ―ndukwin Jesús bra kan'―. Cha' 'ñaǎn ngwa'an ayman kan' lo kityi nu ngwa s'ni.
43005047	Lo'o ni, ja msñi 'a wan cha' nu ngwa'an ayman kan'. Kan' cha' ni, ¿ni sa ña'an ku'ni wan cha' xñi wan cha' nu chkwiǐn' lo'o wan sikwa a?
43006001	Chun' ndi'in la mdo'o Jesús ndyaa la xka la'a tsu' tiyu' Galilea, ti kwi' tiyu' Tiberias lka kan'.
43006002	Sa tlyu ti ndyaa ña'an ka'an 'a nten 'in yu, chun' wa na'an ne' cha' tnun nu wa y'ni yu cha' nchkaa ne' ti'í.
43006003	Lo'o ndyaa Jesús ska lo nten, ndyaa tukwa yu chin' la kan' lo'o nten nu ngi'ni xa'an cha' 'in yu.
43006004	Wa tiya ti ta'a pascua bra kan', ta'a tnun 'in ne' judío lka ta'a kan'.
43006005	Lo'o na'an Jesús cha' sa tlyu ti mdiyan ka'an 'a nten se'en ndi'in yu. Kan' cha' mnicha' yu 'in Lpe: ―¿La nde ya' xi'ian nan ku nten ka'an kwa a? ―ndukwin Jesús.
43006006	Jlyo ti' Jesús sa ña'an ku'ni yu, lo'o ngwa ti' yu ña'an yu sa ña'an ku'ni Lpe kan'.
43006007	Mxkwen Lpe 'in yu bra kan': ―Ja tyo'o skwa tukwa siyentu tñi plata cha' xi'ian nan ku nchga nten re, ni siya chin' ti kaja ku skaa ne' ―ndukwin.
43006008	Lo'o nduun ska yu nu ngi'ni xa'an cha' 'in Jesús, nu naan Ndre, ta'a ngula Tyu Simón lka yu. Ykwi' Ndre lo'o Jesús bra kan':
43006009	―Ndiya ska nu ki'yu lyu' ti re ―ndukwin Ndre―, lo'o chin' ki'yu jaxlya teje' 'in yu, lo'o tukwa kula xuwe ti 'in yu. Ja tyo'o skwa cha' kan', cha' ku nten ka'an re ―ndukwin Ndre 'in Jesús.
43006010	―Chkwi' wan lo'o nten ka'an kwa cha' tyukwa ne' chin' lo yuu kwa ―ndukwin Jesús bra kan'. Xiin 'a yuu se'en su'we kan' lo'o ka'an 'a kii xuwe ndi'in la kan'. Ki'yu mi xkwi' nu ki'yu ti mdi'in tsan kan', nu mdukwa lo kii.
43006011	Kan' msñi Jesús jaxlya kan', ndya yu xu'we 'in Ndiose cha' nda Ni nan ku ne' kan'. Kwi' mdyisnan msu'we Jesús jaxlya kan', mda yu 'in ne' nu ngi'ni xa'an cha' 'in yu, lo'o ne' kan' lka nu ngutsaa jaxlya 'in nten ka'an kan' se'en ndukwa ne'. Lo'o kuna' kula kan' mda Jesús ku ne'. Su'we yku ne' sa ña'an nu ngula' ti' ne' nchga ne'.
43006012	Xa wa mdyii yku ne', ykwi' Jesús lo'o ne' nu ngi'ni xa'an cha' 'in yu xiya' bra kan': ―Xo' kii wan nchga yu'we nu nganun se'en yku ne' kwa, cha' ja kana' ran ―ndukwin yu.
43006013	Ngwaña'an y'ni ne' bra kan', lo'o nganun tii tyukwa xkuwi msa'an nu yu'wi jaxlya yu'we kan', yu'we nu nganun se'en yku ne'.
43006014	Wa na'an ne' cha' tnun nu tka y'ni Jesús, kan' cha' ykwi' ne' lo'o ta'a ndi'in ne': ―Chañi cha' yu kwa lka yu kula nu ndi'in cha' chkwi' cha' 'in Ndiose lo'oan, nu wa kan ti lo chalyuu re.
43006015	Bra ti mgii ti' Jesús cha' nchka 'a ti' ne' xñi ne' 'in yu, cha' tsaa lo'o ne' 'in yu cha' ka yu ree nu ka ndloo la 'in ne'. Kan' cha' mdo'o tsu' Jesús ndyaa mnan ti si' ki'ya, ndyaa yu ska ti yu.
43006016	Wa ndyaa kwichaa bra kan', lo'o ne' nu ngi'ni xa'an cha' 'in yu, mdiyan ne' tu'wa tiyu' xiya'.
43006017	Yten ne' ni' yka na'an cha' tyo'o ne' tsaa ne' la xka la'a tsu' tiyu' xiya', cha' tyaan ne' kichen Capernaum, ngwa ti' ne'. Ngwi'ya tla bra kan', lo'o ja ya kan Jesús se'en ndi'in ne' lo tyi'a.
43006018	Lye 'a nskwa kwi'in lo tyi'a tiyu' kan', ngatsa 'a tyi'a, yu'wi 'a kuloo'.
43006019	Wa ndyaa yka na'an 'in ne' nu ngi'ni xa'an cha' 'in yu ta ki'yu o ta skwa kilómetro biya' tijyu' lo tyi'a, lo'o na'an ne' cha' ndijyan Jesús se'en ndi'in ne' bra kan'; nda'an yu ndijyan yu lo tyi'a. Ytsen 'a ne' xa nu na'an ne' 'in yu.
43006020	Kan' cha' bra ti ykwi' Jesús lo'o ne': ―¡Ja kutsen wan, na' lkaǎn re! ―ndukwin yu.
43006021	Su'we 'a ngwa tiye ne' xa wa yten Jesús ni' yka na'an 'in ne'. Kwi' ndla ti ngala yka na'an xka la'a tsu' tiyu' bra kan'.
43006022	La xka tsan ti ndi'in nten ka'an kan' sa tlyu ti tu'wa tiyu' bra kan'. Ska ti yka na'an kan' na'an ne' mdukwi tu'wa tyi'a msiin, lo'o jlyo ti' ne' cha' ja ndyaa Jesús ni' yka na'an kan' lo'o ne' nu ngi'ni xa'an cha' 'in yu; ykwi' ti ne' ndyaa ne'.
43006023	Chun' ndi'in la mdiyan xka ta yka na'an nu mdo'o kichen Tiberias. Ndukwi ran tu'wa tyi'a kwi' se'en ti se'en yku ne' jaxlya kan', bra nu ndya X'naan xu'we 'in Ndiose cha' 'in ran.
43006024	Xa wa ngwa biya' ti' ne' cha' ja ndi'in 'a Jesús tu'wa tiyu' kan', kwi' ja ndi'in 'a ne' nu ngi'ni xa'an cha' 'in yu la kan', bra kan' yten ne' ni' yka na'an nu wa mdiyan kan', ndyaa ne' kichen Capernaum, ndyaa naan ne' 'in Jesús.
43006025	La xka la'a tsu' kan' ndyukwa ta'a ne' lo'o Jesús. Bra ti mnicha' ne' 'in yu bra kan': ―Mstru ―ndukwin ne'―, ¿ni bra mdo'oo ndijyaan ti nde a?
43006026	Ngwa'u Jesús ska cha' 'in ne' bra kan': ―Nduwe 'a tiǎn' cha' wa ndijyan naan wan 'ñaǎn chun' cha' mdaǎn jaxlya yku wan nu ngwa xkan' ―ndukwin yu―. Ngula' ti' wan bra nu yku wan 'in ran bra kan'. Chañi cha' kan' cha' ndijyan naan wan 'ñaǎn ni, ja ndijyan wan cha' ngwa biya' ti' wan cha' tnun nu y'niǐn chabiya' 'in Ndiose.
43006027	Su'we la ku'ni wan tñan cha' kaja ska cha' nu talo la 'wan ―ndukwin Jesús bra kan'―. Chañi cha' kala' ti' wan, bra nu kaja chalyuu nu ja tsaa tii 'a 'wan. Ska nan nu nchkuan ni, chin' ti bra ngala' tian' lo'o ran, bra ti ngite' tian' xiya'. Lo'o ni, na' nu ndijyaǎn cha' kaǎn nten, taǎn ska cha' su'we 'wan nu ku'ni cha' kala' ti' wan, lo'o ja tsaa tii 'a cha' kan' 'wan ―ndukwin yu―. Nan wa nda Stiǐn Ndiose chabiya' 'ñaǎn cha' taǎn cha' su'we kan' 'wan.
43006028	Mnicha' ne' 'in Jesús bra kan': ―¿Ni ña'an ku'ni ba sikwa a?, cha' ka ku'ni ba tñan nu nchka ti' Ndiose cha' ku'ni ba.
43006029	―Nde lka tñan nu nchka ti' Ndiose cha' ku'ni wan ―ndukwin Jesús―. Xñi wan cha' 'ñaǎn, cha' wa msu'wa Ni 'ñaǎn ndijyaǎn lo chalyuu.
43006030	Bra ti mnicha' ne' 'in Jesús xiya': ―¿Ni sa ña'an ku'nii sikwa a? ¿Ni sa ña'an cha' tnun ku'nii cha' ña'an kwi'ya ba chin' 'in ran, cha' xñi ba cha' 'iin chun' ndi'in la? ―ndukwin ne' 'in Jesús―.
43006031	Wa mda Ndiose nan ku ayman 'ñaan xa wa mda'an yu'wi ti ne' lo nten' wtyi nu ngwa s'ni. Nde ndiya cha' nu ndukwa lo kityi kula kan': “Wa mda Ndiose nan yku ne', ska nan nu mdo'o se'en ndi'in Ni nde ni' kwan, ngwi'ya ran lyuu.”
43006032	Ti ngwa'u la Jesús 'in ne' bra kan': ―Chañi 'a cha' nu nchkwiǐn' lo'o wan ni: Stiǐn Ndiose lka nu ta cha' nu chañi ku'ni cha' kala' ti' wan kan', ti kwi' cha' kan' lka nu ndyo'o se'en ndi'in Ni; ja lka ran ti kwi' cha' nu mda ayman Moisés, nu yku ne' nu ngwa s'ni ―ndukwin―.
43006033	Ta Stiǐn ska lo cha' nu ki'ya ni' kasiya 'wan, nu chañi ku'ni cha' kala' ti' wan xa wa mjwi cha' kan' 'wan, sa ña'an lka bra nu nchkuan tyaja. Ndyo'o cha' su'we kan' se'en ndi'in Ndiose nde ni' kwan, ndijyan ran lo chalyuu, nda ran chalyuu nu ja tsaa tii 'a 'in nten nu xñi cha' 'ñaǎn.
43006034	―Yu kula ―ndukwin ne' 'in Jesús―, taa lyaa cha' su'we kan' ku ba, cha' ku ba 'in ran nchga tsan bra kan'.
43006035	―Sa ña'an ngi'ni tyaja bra nu mdyii ykuan 'in ran, ngwaña'an ku'niǐn lo'o nten, xa nu xñi ne' cha' 'ñaǎn ―ndukwin Jesús bra kan'―. Taǎn ska chalyuu 'in ne' kan' se'en nu kala' ti' ne' ―ndukwin Jesús―. Lo'o nchga nten nu xu'wi cha' 'in ne' lo'oǔn, ja jñan la ne' xka lo nan ku ne'; bra nu xñi ne' cha' 'ñaǎn, ja kityi 'a ti' ne' bra kan' ―ndukwin―.
43006036	'Wan ni, chañi cha' nu niǐn 'wan nu ngwa xkan' cha' ja ndyaa ña'an ti' wan 'ñaǎn, ni siya wa na'an wan 'ñaǎn ―ndukwin Jesús―.
43006037	Nchga nten nu wa nda Stiǐn cha' ka 'ñaǎn, ne' nu msñi cha' 'ñaǎn, ka ne' kan' nten 'ñaǎn bra kan', lo'o ja kuloǔn 'in ne' cha' tyaa ne' xka se'en.
43006038	Wa mdo'oǔn se'en ndi'in Stiǐn Ndiose, mdiyaǎn lo chalyuu cha' ku'niǐn tñan nu ngulo Stiǐn 'ñaǎn; ja ndijyaǎn cha' ku'niǐn sa ña'an nu nchka tiǎn' ku'niǐn tiǎn ―ndukwin Jesús―.
43006039	Nchka ti' Stiǐn cha' ja ska nten kana', xa wa msñi ne' cha' 'ñaǎn. Kwi' ku'niǐn cha' tyu'u ne' kan' xiya' xa wa tyii ti chalyuu ―ndukwin―.
43006040	Lo'o Stiǐn Ndiose nu ngwa'an tñan 'ñaǎn ndijyaǎn, nde lka tñan nu nchka ti' Ni cha' ka: Nchka ti' Ni cha' ja tsaa tii 'a chalyuu kwi nu wa nda Ni 'in nten, nchga ne' nu tsaa ña'an ti' 'ñaǎn cha' lkaǎn Sñi' Ni, nchga ne' nu xñi cha' 'ñaǎn. Kwi' ngwaña'an, chañi cha' ku'niǐn cha' tyu'u ne' xiya' xa wa tyii ti chalyuu.
43006041	Lo'o ja ndiya 'a ti' ne' judío cha' re nu ykwi' Jesús: “Sa ña'an nu ngi'ni tyaja, ngwaña'an ku'niǐn lo'o nten; ka kala' ti' ne' ni' kasiya 'in ne' xa nu xñi ne' cha' 'ñaǎn. Skaǎn tiǎn nu mdo'oǔn se'en ndi'in Ndiose, skaǎn tiǎn ka ku'niǐn cha' kala' ti' nten” ndukwin Jesús. Lye 'a ykwi' ne' judío lo'o ta'a ne' cha' ja su'we cha' kan':
43006042	―¿Ta si'i Jesús sñi' Se lka nu kwa a? ―ndukwin ne'―. Wa nsu'wi lyoan 'in sti yu lo'o jya'an yu. ¿Ni sa ña'an lka cha' nu nchkwi' yu kwa cha' wa mdo'o yu se'en ndi'in Ndiose?
43006043	Kan' cha' ykwi' Jesús cha' re: ―Ja chkwi' wan cha' kuxi lo'o ta'a wan 'in cha' nu ykwiǐn' lo'o wan tsan ―ndukwin yu―.
43006044	Ja tukwin ka nten 'ñaǎn nu ja lo'o Stiǐn Ndiose ku'ni cha' ka ne' ngwaña'an. Lo'o na' lkaǎn nu ku'niǐn cha' tyu'u ne' kan' xiya' xa wa tyii ti chalyuu ―ndukwin Jesús―.
43006045	Nde ndiya ska cha' nu ngwa'an ska ayman lo kityi nu ngwa s'ni: “Ndiose lka nu kwa'u cha' nu ñi 'in nten” ndukwin kityi kan'. Kan' cha' nten 'ñaǎn ka nchga nten nu kunan cha' nu nchkwi' Stiǐn Ndiose, nchga nten nu ku'ni xa'an cha' nu kwa'u Ni 'in ne'.
43006046	’Ja ndiya nten chalyuu nu wa na'an 'in Stiǐn Ndiose ―ndukwin Jesús―. Skaǎn tiǎn wa na'aǎn 'in Ni, cha' wa mdo'oǔn se'en ndi'in Ni.
43006047	Chañi 'a cha' nu nchkwiǐn' lo'o wan ni, cha' nchga nten nu xñi cha' 'in Ndiose, wa lka mjwi chalyuu nu ja tsaa tii 'a 'in ne' kan' ―ndukwin―.
43006048	Taǎn ska lo chalyuu nu su'we 'in ne' se'en kala' su'we ti' ne'.
43006049	Wa yku ayman 'wan nan nu mda Ndiose 'in ne' cha' ku ne', ngwi'ya ran lyuu lo nten' wtyi se'en mda'an yu'wi ne'; lo'o ja lu'u 'a ne' kan' ni, ni siya yku ne' nan kan' nu ngwa s'ni.
43006050	Nde lka cha' nu chkwiǐn' lo'o wan ni, cha' 'in cha' su'we kan' nu ta Ndiose 'in nten, nu chañi ku'ni cha' kala' ti' ne' ―ndukwin Jesús―. Se'en ndi'in Ndiose mdo'o cha' su'we kan', ndijyan kan' lo chalyuu; chañi cha' bra nu ku nten nan kan', ja tsaa tii 'a chalyuu 'in ne' bra kan'.
43006051	Na' lkaǎn cha' su'we kan' nu kaja 'in nten ―ndukwin Jesús―. Mdo'oǔn se'en ndi'in Ndiose ndijyaǎn lo chalyuu cha' kaǎn nten, cha' kaja chalyuu kwi 'in nten ña'aan chalyuu. Bra nu ku ne' 'ñaǎn tyukwi ña'aǎn, ja tsaa tii 'a chalyuu 'in ne' kan' bra kan'.
43006052	Lo'o mdyisnan ne' judío kan', lye 'a ykwi' ne' lo'o ta'a ne' bra kan'. ―¿Ni sa ña'an ku'ni yu kwa cha' ta yu kuna' yu cha' kuan? ― ndukwin ne' 'in ta'a ne'.
43006053	Kan' cha' ykwi' Jesús cha' re lo'o ne': ―Chañi 'a cha' nu chkwiǐn' lo'o wan ni ―ndukwin yu―: Ja ka tyi'in su'we wan ni' kasiya 'wan bra nu ti ji kaja nchga cha' nu 'ñaǎn 'wan, ti ykwiǐn' tiǎn nu mdiyaǎn lo chalyuu cha' kaǎn nten. Ndi'in cha' sten cha' kan' ni' kasiya 'wan, ña'an ti' si ka ku wan kunaǎn', ña'an ti' si ka ko'o wan tneěn ―ndukwin Jesús―.
43006054	Lo'o nchga nten nu kaja tyukwi ña'aǎn 'in ne' ngwaña'an, ja tsaa tii 'a chalyuu 'in ne' kan'. Lo'o ku'niǐn cha' tyu'u ne' kan' xiya' xa wa tyii ti chalyuu ―ndukwin Jesús―.
43006055	Chañi cha' ka kaja tyukwi ña'aǎn 'wan, sa ña'an si kaja kunaǎn' cha' ku wan, sa ña'an si kaja tneěn cha' ko'o wan.
43006056	Lo'o nchga nten nu ngwaña'an ku ne', nu ngwaña'an ko'o ne' cha' nu taǎn 'in ne' ―ndukwin Jesús―, nchga tsan tyi'in ne' kan' lo'oǔn; lo'o na' ni, tyi'iǐn lo'o ne' kan' bra kan'.
43006057	Nchga bra lu'u Stiǐn Ndiose nu msu'wa 'ñaǎn ndijyaǎn nde re, kwi' chabiya' 'in Ndiose lu'uǔn; kwi' ngwaña'an, chabiya' 'ñaǎn tyu'u nten nu xñi cha' 'ñaǎn, nten nu kaja tyukwi ña'aǎn 'in ne'.
43006058	Ti kwi' na' lkaǎn cha' su'we kan' nu ku ne' kan' ―ndukwin Jesús―, cha' wa mdo'oǔn se'en ndi'in Ndiose ndijyaǎn lo chalyuu; ja lka cha' su'we kan' ti kwi' nan nu yku ayman 'ñaan lo nten' wtyi nu ngwa s'ni ―ndukwin yu―. Ja lu'u 'a ne' kan' ni, ni siya wa yku ne' nan kan' nu ngwa s'ni; lo'o 'wan ni, xa nu kaja cha' su'we kan' 'wan cha' ku wan―ndukwin yu―, ja tsaa tii 'a chalyuu 'wan bra kan'.
43006059	Ngwaña'an ngwa'u Jesús 'in ne' Capernaum ni' ña'an se'en ndyo' ti'in ne' judío cha' kunan ne' cha' 'in Ndiose.
43006060	Bra wa ynan tyun nten nu ngi'ni xa'an cha' 'in Jesús cha' nu ykwi' yu, ykwi' ne' lo'o ta'a ne' bra kan': ―Tnun 'a cha' nchkwi' yu kula re lo'oan. Su'we la ja kunaan 'aan cha' kan'.
43006061	Jlyo ti' Jesús cha' nchkwi' 'a ne' nu ngi'ni xa'an kan' lo'o ta'a ne' 'in cha' nu tka ykwi' ti yu, kan' cha' mnicha' yu 'in ne' bra kan': ―¿Ta kasin' ti' wan 'ñaǎn chun' cha' nu nchkwiǐn' lo'o wan a? ―ndukwin yu―.
43006062	¿Ni sa ña'an cha' tya'an cha' tiye wan si ña'an wan 'ñaǎn xa nu tya'aǎn se'en mdo'oǔn ti kulo?, ti kwi' na' nu mdiyaǎn lo chalyuu cha' kaǎn nten ―ndukwin Jesús 'in ne' kan'―.
43006063	Ti kwi' tyi'i nu ta Ndiose cha' kanun ni' kasiya 'ñaan, kan' lka nu ta chalyuu su'we 'ñaan; ja lu'uan lo'o jwersa nu ndi'in ti 'ñaan ―ndukwin Jesús―. Kwi' ngwaña'an, nchga cha' nu nchkwiǐn' lo'o wan ni, cha' 'in ska nan nu ta Ndiose 'in nten lka cha' kan', ska cha' nu xu'wi ni' kasiya 'in nten lka kan'; lo'o kaja chalyuu kwi 'in ne' xa nu tukwa ne' cha' kan'.
43006064	Lo'o ti ndiya ne' ta'a nda'an wan nu ja ya tsaa ña'an ti' 'ñaǎn ―ndukwin Jesús bra kan'. Ti bra nu wa mdyisnan ti cha', ti kwi' bra kan' mgii ti' Jesús ti ka ka nu ja tsaa ña'an ti' 'in yu, ti ka ka nu ku'ni trisiyun 'in yu chun' ndi'in la.
43006065	Ykwi' Jesús bra kan': ―Kan' cha' ykwiǐn' lo'o wan tsan cha' ja tukwin ka nten 'ñaǎn bra nu ja lo'o Stiǐn Ndiose ku'ni Ni cha' ka ne' nten 'ñaǎn.
43006066	Ti bra kan' tyun 'a nten nu ngi'ni xa'an cha' 'in yu ngulaa ya' ne' cha' kan', ja mslyaa 'a ne' kan' tya'an ne' lo'o yu bra kan'.
43006067	Lo'o mnicha' Jesús 'in tii tyukwa nten kan': ―¿Ta lo'o wan kulaa ya' wan 'ñaǎn, nka tiye wan a? ―ndukwin yu 'in ne'.
43006068	Mxkwen Tyu Simón 'in Jesús bra kan': ―Yu kula ―ndukwin―, ¿la nde ya' ndiya xka se'en tsaa ba cha' kunan ba nchga cha' nu ñi nu nchkwii' a? Ja tsaa tii 'a chalyuu 'wa xa nu kunan su'we ba cha' nu nchkwii' ―ndukwin―.
43006069	Wa ndyaa ña'an ti' ba 'iin. Wa jlyo ti' ba cha' Ndiose lka nu ngulo suwi 'iin, cha' ska ti nu'win nu chañi lkaa ska ti nu lka Sñi' Ndiose nu ndi'in cha' kaan lo chalyuu.
43006070	―Ngwaña'an na' ―ndukwin Jesús―, wa ngulo suwiǐn 'in ta'a tii tyukwa wan, nu si ndiya ska wan nu lka kune' xa'an.
43006071	Lo'o ngwa ti' Jesús chkwi' lo'o ne' cha' 'in Juda sñi' Simón Iscariote, kan' lka nu ta 'in Jesús ya' ne' xa'an chun' ndi'in la. Lo'o Juda kan' ni, ti kwi' kan' ndi'in lo'o nu tii tyukwa ne' nu ngi'ni xa'an cha' 'in Jesús bra kan'.
43007001	Chun' ndi'in la xkwi' nde lo yuu 'in Galilea mda'an Jesús; ja mda'an 'a yu lo yuu 'in Judea bra kan', cha' ndiya ne' judío nu nchka 'a ti' ne' kujwi ne' 'in yu.
43007002	Wa tiya ti ska ta'a 'in ne' judío, ska ta'a nu nchkwi' ne' lo'o ran cha' ta'a 'in na'an te' lka ran.
43007003	Ykwi' ta'a Jesús lo'o yu bra kan': ―Tyo'oo lyaa se'en ndi'ian re, yaa lyaa nde lo yuu 'in Judea su'we la ―ndukwin ta'a Jesús 'in yu―. Ndi'in 'a ne' nu ngi'ni xa'an cha' 'iin nde kwa; su'we la kwa'uu la chin' cha' tnun nu ngi'nii 'in ne' kan'.
43007004	Ja ku'nii tñan kan' mnan ti xa nu nchka tii' cha' xu'wi lyo nchga nten 'iin; ti ykwii' tii katsaa' 'in nchga nten kwa cha' ka 'iin ku'nii cha' tnun bra kan'.
43007005	Ngwaña'an ykwi' ne', cha' lo'o ta'a Jesús, ja ndyaa ña'an ti' ne' 'in yu.
43007006	Kan' cha' ykwi' Jesús cha' re: ―Ti ji tiya bra nu ndi'in cha' tsa'aǎn la kan'. Lo'o 'wan ni, ya ña'an ti tsan su'we cha' tsaa wan ―ndukwin Jesús―,
43007007	cha' ja ti'í ti' ne' 'wan; na' lkaǎn nu ti'í 'a ti' ne' 'ñaǎn, cha' nchkwiǐn' cha' nu ñi lo'o ne' cha' 'in nchga cha' kuxi nu ngi'ni ne' ―ndukwin―.
43007008	Yaa lya wan ykwi' ti wan ta'a kan'; ja tsa'aǎn, cha' ti ji tiya bra nu ndi'in cha' tsa'aǎn la kan'.
43007009	Sa kwa ti cha' ykwi' Jesús bra kan', lo'o nganun yu nde Galilea bra kan'.
43007010	Ndyaa nu ki'yu ta'a Jesús ta'a. Chun' ndi'in la mdo'o yu ti ykwi' ti yu ndyaa yu ta'a kan'. Ja ndyaa Jesús sa tlyu ti lo'o xka ta nten, ska ti yu ndyaa yu cha' ja ña'an nten 'in yu.
43007011	Laja nu nchka ta'a kan', nda'an ne' judío nda'an naan ne' 'in yu bra kan': ―¿La nde nda'an yu kan' a? ―ndukwin ne'.
43007012	Ka'an 'a cha' nchkwi' ne' kichen kan' lo'o ta'a ne' cha' 'in Jesús. Ndiya ne' nu nchkwi': “Su'we 'a nten lka yu kwa.” Lo'o ndiya xka ta nten nu nchkwi': “Si'i. Xkwi' cha' kwiñi nchkwi' yu kwa, nñi lyo'o ti yu 'in nten.”
43007013	Ntsen ne' 'in ne' judío, kan' cha' mnan ti nchkwi' ne' lo'o ta'a ne'.
43007014	Ska snu' tsan ndalo ta'a kan'. Mda'a jakwa tsan nchka ta'a kan', ndyaa Jesús ni' lyaa tnun bra kan'; mdyisnan yu ngwa'u yu 'in ne' nde kwa.
43007015	Nduwe 'a ti' ne' judío cha' nchka 'a 'in Jesús: ―¿Ni cha' nchka 'a 'in yu kwa ndu'u yu 'in nten? Ja tyun yijan mda'an yu xla, ja y'ni xa'an su'we yu kwa ―ndukwin ne'.
43007016	Kan' cha' ykwi' Jesús cha' re lo'o ne' nu ndi'in ni' lyaa kan': ―Ja ndu'uǔn 'in nten cha' nu ndloǔn keěn ti ykwiǐn' tiǎn; nchga cha' nu nda'an tiye Ndiose nu msu'wa 'ñaǎn ndijyaǎn lo chalyuu, kan' lka cha' nu ndu'uǔn 'in nten ―ndukwin Jesús―.
43007017	Bra nu xlyaa wan ku'ni wan tñan nu nchka ti' Ndiose cha' ku'ni wan, bra kan' ka biya' ti' wan la nde ya' mdo'o cha' nu ndu'uǔn 'in nten, ni siya se'en ndi'in Ndiose mdo'o cha' kan', ni siya ska cha' nu nguloǔn keěn ti ykwiǐn' tiǎn lka cha' kan' ―ndukwin yu―.
43007018	Ska nten nu xkwi' nchkwi' cha' 'in ti ykwi' ti lo'o nten, ngi'ni yu cha' ka tlyu la yu, ti ykwi' ti yu. Xka ña'an ngi'niǐn, cha' tyukwi ti tiyeěn ngi'niǐn tnuǔn 'in Ndiose nu nka X'naǎn, kan' nu ngwa'an tñan 'ñaǎn cha' kaǎn lo chalyuu. Lo'o ja nsu'wi cha' kwiñi 'ñaǎn siya' ti.
43007019	’Ti kwi' ayman Moisés ngwa'u 'ñaan cha' ku'nian nchga tñan nu nchka ti' Ndiose, lo'o ja siya' ndukwa wan cha' kan' ―ndukwin Jesús―. Lo'o ni, nchka ti' wan kujwi wan 'ñaǎn. ¿Ni cha' lka bra kan'?
43007020	―Ña'an ti' ska kune' xa'an, ngwaña'an ngi'ni nu'win ―ndukwin ne' 'in Jesús bra kan'―. ¿Ti ka nu lka nchka ti' kujwi 'iin sikwa a?
43007021	Kan' cha' ykwi' Jesús cha' re lo'o ne' bra kan': ―Ska ya' ti y'niǐn ska cha' tnun tsan ta'a, tsan nu kti 'a 'wan, lo'o nduwe 'a ti' wan bra kan'.
43007022	Ndiya ska tñan nu ndukwa 'a wan ―ndukwin yu―, ska tñan nu ytsa' ayman Moisés 'wan s'ni cha' ku'ni wan. Lo'o si'i Moisés kan' ngwa nu ykwi' cha' kan' lo'o wan, cha' ti s'ni la, xa nu ja ya kala Moisés, y'ni ayman ta'a wan tñan kan'. Nde lka tñan kan' nu ndyaa ña'an 'a ti' wan: Nsi'yu wan kijin nu xuwe ki'yu sñi' wan cha' lkwan ne', ni siya tsan nu nxitña' ne' lka kan' ―ndukwin Jesús―.
43007023	Xa wa mda'a snu' tsan nu ngula sñi' wan, ngi'ni wan tñan kan', ni siya nxitña' ne' cha' ta'a, chun' ndukwa 'a wan nchga cha' nu wa ytsa' Moisés 'ñaan cha' ku'nian. Kan' cha' ni, ¿ni cha' lka msin' 'a ti' wan 'ñaǎn sikwa? ―ndukwin Jesús―. ¿Ta chun' cha' nu y'niǐn cha' nchkaa ska nten, ni siya ska tsan nxitña' ne' ngwa kan', kan' cha' msin' ti' wan 'ñaǎn a?
43007024	Ja su'we ku'ni biya' wan 'in nten ska cha' wa na'an ti wan 'in ne' ―ndukwin yu―. Tsaa naan wan nu chañi lka suun cha' 'in ne', ngwaña'an ku'ni biya' ñi wan 'in ne'.
43007025	Xa wa ynan chin' ne' kichen Jerusalén cha' kan', bra kan' mdyisnan ykwi' ne' cha' 'in yu bra kan': ―Yu kwa ni, ¿ta si'i yu kwa nu nda'an naan ne' 'in yu cha' kujwi ne' 'in yu a? ―ndukwin ne'―.
43007026	Lo'o ni, ña'an wan chin' sa ña'an ngi'ni yu kwa, nduun yu nchkwi' yu se'en ndi'in nchga nten. Lo'o ja siya' nchka 'in ne' kulo ne' tñan 'in yu cha' ja chkwi' 'a yu ―ndukwin ne' 'in ta'a ne'―. ¿Ta wa mgii ti' nu nka ndloo 'ñaan, cha' yu kwa lka yu Krixtu, nten nu tnun nchka nu ndi'in cha' kan ti s'ni sikwa?
43007027	Jlyo tian' la nde ya' mdo'o yu kwa. Lo'o si'i ngwaña'an ka bra nu kan Krixtu, nten nu tnun nchka kan', ti kwi' yu nu ndi'in taan cha' kan yu. Bra nu kan yu kan', ja tukwin ka biya' ti' la nde ya' tyo'o yu kan yu.
43007028	Kan' cha' kwen ykwi' Jesús laja nu nduun yu ndu'u yu 'in ne' ni' lyaa tnun kan': ―¡Chañi cha' nsu'wi lyo wan 'ñaǎn, chañi cha' jlyo ti' wan la nde ya' mdo'oǔn! ―ndukwin―, lo'o ja jlyo ti' wan ni kwenta 'in ndijyaǎn nde re. Ska ti Ndiose msu'wa 'ñaǎn ndijyaǎn lo chalyuu, lo'o ja nsu'wi lyo wan 'in Ni ―ndukwin Jesús―.
43007029	Na' nsu'wi lyoǔn 'in Ndiose, cha' se'en ndi'in Ni mdo'oǔn ndijyaǎn; Ndiose lka nu ngulo tñan 'ñaǎn cha' kaǎn nde re.
43007030	Xa wa mdyii ykwi' Jesús cha' kan', mdiyan xka ta nten se'en ndi'in yu bra kan', ngwa ti' ne' cha' xñi ne' 'in yu. Lo'o ja tukwin ngwa 'in kala' 'in yu, cha' ti ji tiya bra 'in ne' xa'an cha' xñi ne' 'in yu.
43007031	Ni siya ngwaña'an ngwa ti' ne' kan', ti ndi'in ka'an nten nu msñi cha' 'in yu. Ykwi' ne' lo'o ta'a ne' bra kan': ―Ti kwi' cha' tnun chabiya' 'in Ndiose ngi'ni yu re, sa ña'an nu ndukwa lo kityi cha' ku'ni ne' nu tnun nchka kan' nu ndi'in cha' kan; kan' lka yu re, nxke' ti' ba ―ndukwin ne'.
43007032	Wa ynan ne' fariseo nchga cha' nu nchkwi' ne' kichen cha' 'in Jesús. Kan' cha' ngulo ne' tñan 'in xta nu ngi'ni kwan ni' lyaa, cha' tsaa ne' xñi ne' 'in Jesús; ngwaña'an y'ni sti jo'o nu nka ndloo lo'o ne' fariseo kan'.
43007033	Ykwi' Jesús lo'o nten nu ndi'in ni' lyaa tnun kan' bra kan': ―Ti tyi'iǐn laǎn ti chin' lo'o wan lo chalyuu re ―ndukwin yu―, lo'o bra kan' tya'aǎn se'en ndi'in Stiǐn nu ngwa'an tñan 'ñaǎn cha' ndijyaǎn nde re ―ndukwin yu―.
43007034	Tsaa naan wan 'ñaǎn la se'en ndi'iǐn, lo'o ja tyija lyoǔn 'wan bra kan', cha' ja kaja chabiya' tsaa wan se'en tyi'iǐn bra kan'.
43007035	―¿La nde ya' tsaa yu kwa, se'en ja ka tyija lyo yu 'ñaan a? ―ndukwin ne' judío kan' 'in ta'a ne'―. ¿Ta tijyu' tsaa yu, la se'en ndi'in xka ta ne' judío ta'aan a? ¿Ta tsaa yu cha' kwa'u yu cha' 'in Ndiose 'in xka ta nten nu ndi'in la kan' a? ―ndukwin ne'―.
43007036	¿Ni sa ña'an cha' nda'an tiye yu kwa cha' nchkwi' yu cha' re a?: “Tsaa naan wan 'ñaǎn la se'en ndi'iǐn, lo'o ja tyija lyoǔn 'wan, cha' ja kaja chabiya' tsaa wan se'en tyi'iǐn bra kan'” ndukwin yu tsan.
43007037	Xa wa tyii ti ta'a, tsan ykwi' ta'a, ti nduun Jesús ni' lyaa tnun bra kan'. Kwen ykwi' yu lo'o nten nu ndi'in nde kwa: ―Bra nu kityi ti' wan tyi'a, kan wan se'en ndi'iǐn cha' taǎn tyi'a ko'o wan ―ndukwin yu―.
43007038	Nchga nten nu ndi'in cha' 'in lo'oǔn, ka 'in ne' kan' sa ña'an lka si ndukwa tyi'a ni' kasiya 'in ne'. Tlyu 'a cha' su'we ka ni' kasiya 'in ne' kan', cha' ka ku'ni su'we ne' kan' lo'o ta'a nten ne' bra kan' ―ndukwin Jesús 'in ne'―. Lo kityi 'in Ndiose nchkwi' cha' ngwaña'an ka 'in ne'.
43007039	Ngwaña'an ykwi' Jesús lo'o ne' kwa, cha' wa ta ti Ndiose Tyi'i Ni cha' kanun ni' kasiya 'in nchga nten nu xñi cha' 'in Ni. Ja ya ta Ndiose Tyi'i Ni kan lo chalyuu, chun' ja ya tyaa Jesús se'en ndi'in Ndiose nu lka Sti yu.
43007040	Kan' ndiya nten kichen nu wa ynan cha' kan', nu ykwi' cha' 'in Jesús: ―Chañi cha' yu kwa lka yu kula nu ndi'in cha' kan ti s'ni, nu chkwi' cha' 'in Krixtu lo'oan ―ndukwin ne'.
43007041	Lo'o xka ta nten ykwi' xka cha' 'in yu: ―Yu kwa lka nten nu tnun nchka nu msu'wa Ndiose cha' kulaa 'ñaan, ti kwi' Krixtu lka yu ―ndukwin ne'. Lo'o mxkwen xka ta nten kichen 'in ta'a ne' bra kan': ―¡Si'i ne' Galilea ka nten tnun nchka kan'!
43007042	Lo kityi kula kan' nchkwi' cha' ska nten ta'a ayman David ka nten tnun kan'; kichen Belén kala yu kan', cha' ta'a kichen tyi ayman David lka yu kan'.
43007043	Ja ngwa su'wa cha' 'in ne' lo'o ta'a ne' cha' 'in Jesús.
43007044	Lo'o ja tukwin msñi 'in yu, ni siya ndi'in nten nu ngwa 'a ti' xñi 'in yu, cha' tsaa lo'o ne' 'in yu ni' ña'an chkwan.
43007045	Xiya' ndyaa xta nu ngi'ni kwan ni' lyaa kan' se'en ndi'in sti jo'o nu lka ndloo, se'en ndi'in ne' fariseo. Mnicha' ne' 'in xta bra kan': ―¿Ni cha' lka ja lo'o yu kan' mdiyan lo'o wan se'en ndi'in ba a?
43007046	Mxkwen xta kan' 'in ne' bra kan': ―¡Ja ya kunan ba nchkwi' ska nten sa ña'an nu nchkwi' yu kwa!
43007047	Lye 'a ykwi' ne' fariseo lo'o xta bra kan': ―¿Ta lo'o wan mñi lyo'o yu kwa 'wan sikwa a? ―ndukwin ne'―.
43007048	Ja siya' ndi'in nten nu lka ndloo 'ñaan nu msñi cha' 'in yu kan'. Lo'o ne' fariseo ta'a ba, ti kwi' ti ja ndyaa ña'an ti' ba cha' nu nchkwi' yu ―ndukwin ne'―.
43007049	Ne' kichen re, ja la su'we ne'; xkwi' cha' xa'an nda'an cha' tiye ne', chun' ja nnan 'a ne' cha' nu ykwi' ayman Moisés lo'oan.
43007050	Lo'o mdyituun ska ne' fariseo laja ne' kan' bra kan'; Nicodemo naan yu, ti kwi' yu kula kan' lka yu nu wa yaa se'en ndi'in Jesús tla kan'.
43007051	―Bra nu ku'ni biyaan' 'in ska nten, ja ndiya chabiya' 'ñaan cha' taan nu ti'í 'in nten kan' xa nu ti ji kunaan nchga cha' nu nchkwi' yu kan', xa nu ti ji ka biya' tian' sa ña'an cha' ndi'in 'in yu kan' bra kan' ―ndukwin Nicodemo bra kan'.
43007052	―¿Ti kwi' ne' Galilea lkaa sikwa a? ―ndukwin ta'a fariseo 'in Nicodemo bra kan'―. Ña'an nu'win chin' lo kityi 'in Ndiose nu ngwa'an ne' nu ngwa s'ni, cha' ka biya' la tii' cha' si'i ne' Galilea ka nten nu ka chkwi' cha' 'in Ndiose lo'oan.
43007053	[Nchga nten ndyaa ne' tu' na'an tyi ne' bra kan'.
43008001	Lo'o Jesús mdo'o yu ndyaa yu ska ti yu lo ki'ya Olivos cha' chkwi' yu lo'o Ndiose.
43008002	Bra wa ki'ya ti xaa, xiya' ndyaa Jesús cha' tyi'in chin' ni' lyaa tnun. Bra ti ndyo' ti'in nchga nten se'en ndi'in yu bra kan'. Ndyaa tukwa yu, ngwa'u yu cha' 'in Ndiose 'in ne' kwa bra kan'.
43008003	Lo'o mdiyan ne' fariseo kan' se'en ndi'in Jesús, lo'o mstru nu ndu'u cha' jo'o, yan lo'o ne' 'in ska nu kuna'an nu ndukwi ki'ya. Wa ndyija lyo nu kuna'an kan' 'in ne' lo'o kwilyo'o xka nten. Mdiyan lo'o ne' 'in nu kuna'an kan', mji'in tyuun ne' 'in tloo nchga nten nu ndi'in kwa.
43008004	Ykwi' ne' kan' lo'o Jesús bra kan': ―Mstru ―ndukwin ne'―, wa ndyija lyo nu kuna'an re 'wa lo'o kwilyo'o xka nten ―ndukwin ne' 'in Jesús―.
43008005	Chabiya' 'wa, chabiya' 'in cha' nu wa ykwi' ayman Moisés lo'oan, ndi'in cha' kaja ne' kwa lo'o kee ti. ¿Ni sa ña'an nchkwiin ni a?
43008006	Ykwi' biya' ti ne' kan' lo'o Jesús, cha' nchka ti' ne' tyijin ti cha' 'in ne' lo'o yu, cha' kaja ña'an xtya ne' ki'ya 'in yu. Lo'o Jesús ni, mdukwi lyuu ti yu, mda'an yu letra lo yuu lo'o loo xñii ya' ti yu.
43008007	Ti mnicha' la ne' 'in Jesús, kan' cha' mdyituun ñi yu, ykwi' yu lo'o ne' nu mdiyan lo'o 'in nu kuna'an kan' bra kan': ―Si ndiya ska wan nu ja ndukwi wan ki'ya ―ndukwin yu―, kan' ka nu kuun kee 'in nu kuna'an kwa kulo ndukwa la.
43008008	Xiya' mdukwi lyuu Jesús mda'an lo'o loo xñii ya' ti yu lo yuu, lo'o ja ykwi' 'a yu bra kan'.
43008009	Bra wa ynan ne' cha' kan', mdyisnan ne' mdo'o ne' ndyaa ne' bra kan', cha' nu jlyo ti' ne' cha' ndukwi ne' ki'ya. Kulo la ndyaa ne' nu kula la, chun' ndi'in la ndyaa nchga ne' kwenta ska ti ne'. Lo'o nganun Jesús ska ti yu, kwi' ngwaña'an, ti nduun nu kuna'an kan' ngita 'in yu sa ña'an bra nu chkwi' yu lo'o.
43008010	Mdyituun Jesús xiya', ykwi' yu lo'o nu kuna'an kan' bra kan': ―¿La nde ya' ndyaa ne' kwa a? ―ndukwin yu―. ¿Ti nduun ne' nu mstya ki'ya 'iin a?
43008011	―Ja tukwin nduun nu mstya ki'ya 'ñaǎn, ne' kula ―ndukwin nu kuna'an kan'. ―Su'we sikwa ―ndukwin Jesús 'in nu kuna'an kan'―. Ngwaña'an na', ja ndi'in ki'ya nu xtyaǎn 'iin. Tyaa lyaa ni ―ndukwin―, ja ku'nii 'aa ngwaña'an xiya'.]
43008012	Xiya' ykwi' Jesús lo'o nten ni' lyaa kan': ―Na' lkaǎn nu taǎn xaa nu xu'wi ni' kasiya 'in nten chalyuu ―ndukwin yu―. Kanun xaa luwi 'ñaǎn ni' kasiya 'in nten nu tsaa ña'an ti' 'ñaǎn, kwi' ja tsaa tii 'a chalyuu 'in ne' kan' bra kan'. Ja sten yu'wi ne' kan' lo'o kune' xa'an nu ja nchka ti' cha' xu'wi xaa 'ñaǎn ni' kasiya 'in nten.
43008013	Ykwi' ne' fariseo lo'o Jesús bra kan': ―Ska ti nu'win ndlo luwi cha' 'iin, ti ykwii' tii. Lo'o ja kunan 'a nten cha' nchkwii' ngwaña'an.
43008014	Mxkwen Jesús 'in ne' bra kan': ―Kunan nten cha' nu chkwiǐn' lo'o ne'. Ni siya skaǎn tiǎn nchkwiǐn' ñi cha' 'ñaǎn, ti ykwiǐn' tiǎn ―ndukwin yu―. Wa jlyo tiǎn' la nde ya' mdo'oǔn, kwi' jlyo tiǎn' la nde ya' tsa'aǎn; 'wan ni, ja siya' jlyo ti' wan la nde ya' mdo'oǔn, ja jlyo ti' wan la nde ya' tsa'aǎn ―ndukwin Jesús 'in ne'―.
43008015	Wa lka mstya wan ki'ya 'ñaǎn. Bra nu ngi'ni wan ngwaña'an, ngi'ni wan sa ña'an ngi'ni nten chalyuu ti. Lo'o na' ni, ja ndijyaǎn lo chalyuu cha' xtyaǎn ki'ya 'in nten ―ndukwin―.
43008016	Chañi cha' ka 'ñaǎn ku'ni biyaǎn' 'in nten. Bra nu ku'ni biyaǎn' 'in ne' ni, ñi 'a cha' nu chkwiǐn' bra kan', cha' si'i skaǎn tiǎn ku'ni biyaǎn' 'in ne'; lo'o na' lo'o Ndiose nu msu'wa 'ñaǎn ndijyaǎn re, su'wa ku'ni biya' ba 'in ne' bra kan' ―ndukwin Jesús―.
43008017	Ndukwaan 'aan cha' kula nu ndukwa lo kityi ti s'ni; nde kwa ndiya ska cha' nu nchkwi' cha' tyo'o luwi nten 'in sa ña'an cha' nu ndi'in 'in ne', bra nu su'wa chkwi' tukwa nten 'in cha' kan'.
43008018	Kan' cha' ni, na' lkaǎn ska nu kan' ―ndukwin Jesús―, cha' ñi nchkwiǐn' cha' 'ñaǎn, ti ykwiǐn' tiǎn; xka nu lka Stiǐn nu ngwa'an tñan 'ñaǎn ndijyaǎn nde re.
43008019	―¿La nde ya' ndi'in Stii sikwa a? ―ndukwin ne' 'in Jesús bra kan'. ―Ja siya' yu'wi lyo wan 'ñaǎn, lo'o ti kwi' ti cha', ja la nsu'wi lyo wan 'in Stiǐn ―ndukwin Jesús 'in ne'―. Si nsu'wi lyo wan 'ñaǎn, kwi' ngwaña'an nsu'wi lyo wan 'in Stiǐn bra kan'.
43008020	Ngwaña'an ndukwin Jesús xa nu ngwa'u yu 'in nten ni' lyaa tnun, ndukwa yu kwi' se'en ti se'en nskwa kiña' tñi, se'en nsu'wa ne' tñi nu ka lomstan 'in ne' ni' lyaa. Lo'o ja tukwin msñi 'in Jesús, cha' tsaa lo'o 'in yu ni' ña'an chkwan, cha' ti ji tiya bra 'in yu cha' ta ne' xa'an nu ti'í 'in yu bra kan'.
43008021	Xiya' ykwi' Jesús lo'o ne' bra kan': ―Tsa'aǎn ni ―ndukwin yu―. Chun' ndi'in la tsaa naan wan 'ñaǎn nde se'en mda'aǎn, lo'o ja tyija lyoǔn 'aǎn 'wan bra kan' ―ndukwin―. Kaja wan lo'o ki'ya nu ndi'in 'wan, ni siya ti ji tyija lyoǔn 'wan, lo'o ja ka 'a 'wan tsaa wan se'en tyi'iǐn bra kan'.
43008022	―¿Ta kujwi yu 'in yu, ti ykwi' ti yu a? ―ndukwin ne' judío 'in ta'a ne'―. ¿Ta ngwaña'an nda'an cha' tiye yu cha' ndukwin yu: “Ja ka 'a 'wan tsaa wan se'en tyi'iǐn bra kan'” a?
43008023	Kan' cha' lye la ykwi' Jesús lo'o ne' kan': ―Chalyuu re se'en ndi'in wan, chen 'a ña'an ngi'ni nten; lo'o na' ni, xka chalyuu la se'en ndi'in Ndiose, nde kwa mdo'oǔn ―ndukwin yu―. Wa ndya'an ti' wan 'in cha' xa'an nu ngi'ni nten chalyuu; lo'o na' ni, nsu'wi tiyeěn 'in Stiǐn Ndiose la se'en ndi'in Ni ―ndukwin Jesús―.
43008024	Kan' cha' niǐn 'wan cha' kaja wan lo'o ki'ya nu ndi'in 'wan. Lo'o chañi cha' kan'. Kaja wan lo'o ki'ya nu ndi'in 'wan, cha' ja ndyaa ña'an ti' wan 'ñaǎn, cha' lkaǎn ti kwi' sa ña'an nu niǐn 'wan cha' lkaǎn.
43008025	―¿Ti ka nu lkaa sikwa a? ―ndukwin ne' 'in Jesús bra kan'. ―Ti xkan' niǐn 'wan ti ka nu lkaǎn ―ndukwin Jesús bra kan'―.
43008026	Lo'o ti ka'an la cha' ka chkwiǐn' lo'o wan cha' 'in ki'ya nu ndi'in 'wan. Chañi 'a cha' nu nchkwi' Ndiose nu msu'wa 'ñaǎn ndijyaǎn, lo'o nchga cha' nu nchkwi' Ni lo'oǔn, sa kan' ti cha' lka nu nchkwiǐn' lo'o nten chalyuu.
43008027	Ja ngwa biya' ti' ne' cha' nu ykwi' Jesús lo'o ne', cha' 'in Ndiose nu lka Sti yu.
43008028	Kan' cha' ti nchkwi' la Jesús lo'o ne' bra kan': ―Chun' ndi'in la, bra nu skwen wan 'ñaǎn lo wsi, ka biya' ti' wan cha' lkaǎn ti kwi' sa ña'an nu niǐn 'wan cha' lkaǎn, na' nu ndijyaǎn lo chalyuu cha' kaǎn nten ―ndukwin Jesús―. Ja ska tñan ngi'niǐn chabiya' 'ñaǎn, ti ykwiǐn' tiǎn; Stiǐn Ndiose, kan' lka nu ngwa'u 'ñaǎn nchga cha' nu chkwiǐn' ―ndukwin―.
43008029	Nchga tsan ndi'in Ni lo'oǔn, ti kwi' Ni nu ngwa'an tñan 'ñaǎn cha' ndijyaǎn re. Ja ngulaa ya' 'a Stiǐn 'ñaǎn, cha' xkwi' tñan nu ndiya ti' Ni, kan' lka tñan nu ngi'niǐn.
43008030	Xa wa ynan ne' cha' nu ykwi' Jesús, tyun 'a ne' ndyaa ña'an ti' ne' 'in yu bra kan'.
43008031	Kan' cha' ti ngwa'u la Jesús cha' 'in ne' judío nu msñi ke ti ne' cha' nu nchkwi' yu: ―Bra nu kanun cha' nu ndu'uǔn 'wan ni' kasiya 'wan, ti kwi' cha' 'in Ndiose kan', chañi cha' ka wan nten nu ngi'ni xa'an 'ñaǎn bra kan' ―ndukwin Jesús 'in ne'―.
43008032	Kwi' ka biya' ti' wan nchga cha' nu ñi; lo'o ja tukwin ka tatsaa 'wan cha' ku'ni wan cha' xa'an bra kan', chun' jlyo ti' wan cha' nu ñi kan'.
43008033	―Nten ta'a ayman Abraham lka ba ―ndukwin ne' judío kan'―, lo'o ja tukwin ka tatsaa 'wa cha' ku'ni ba cha' xa'an. ¿Ni sa ña'an nchka tii' chkwii' lo'o ba xa nu ykwii' cha' re: “Ja ka tatsaa ne' 'wan cha' ku'ni wan cha' xa'an” a? ―ndukwin ne' judío kan' 'in Jesús.
43008034	―Chañi 'a cha' nu nchkwiǐn' lo'o wan ni ―ndukwin Jesús bra kan'―. Nchga nten nu ndi'in ki'ya 'in, wa lka ndiya x'nan ne'.
43008035	Ska msu nu ndi'in na'an tyi x'nan yu, wa lka ti cha' su'we ndyiji 'in yu, cha' ja lka yu ña'an ti' sñi' x'nan yu. Lo'o sñi' x'nan yu kan', nchga bra ndi'in yu lo'o sti yu, ndyiji nchga cha' su'we 'in yu ―ndukwin Jesús―.
43008036	Skaǎn tiǎn nu lkaǎn Sñi' Ndiose, bra nu kulaǎn 'wan, chañi cha' ja ka 'a tatsaa ne' 'wan cha' ku'ni wan cha' xa'an xiya' se'en ndi'in wan ―ndukwin―.
43008037	Jlyo tiǎn' cha' ti kwi' nten ta'a ayman Abraham lka wan, ni siya nchka ti' wan kujwi wan 'ñaǎn, chun' ja ndukwa wan cha' nu nchkwiǐn' lo'o wan ―ndukwin Jesús―.
43008038	Ndu'uǔn 'wan nchga cha' nu wa na'aǎn se'en ndi'in Stiǐn Ndiose, kan' lka cha' nu nchkwiǐn' lo'o wan. Lo'o 'wan ni, ngi'ni wan nchga tñan nu y'ni xa'an wan 'in sti wan, kan' ti tñan nu ngi'ni wan.
43008039	Mxkwen ne' 'in Jesús bra kan': ―Ayman Abraham, kan' ngwa ayman kula 'wa, nu yu'wi chalyuu nu ngwa s'ni ―ndukwin ne'. ―Si chañi cha' lka wan nten ta'a ayman Abraham kan', ku'ni wan ti kwi' tñan nu y'ni Abraham ―ndukwin Jesús 'in ne' kan'―.
43008040	Nchka 'a ti' wan kujwi wan 'ñaǎn ni, ni siya xkwi' cha' nu ñi ndu'uǔn 'wan, ti kwi' cha' nu ñi nu ykwi' Ndiose lo'oǔn. ¡Lo'o ja y'ni ayman Abraham ngwaña'an! ―ndukwin Jesús―.
43008041	Kan' cha' nchkwiǐn' cha' ndiya xka nu lka sti wan, lo'o ti kwi' tñan nu ndlo nu kan' 'wan, kan' lka tñan nu ndiya la ti' wan ku'ni wan. ―Si'i sñi' kune' xa'an lka bare ―ndukwin ne'―. Ska ti Ndiose lka Sti ba ―ndukwin ne' judío 'in Jesús bra kan'.
43008042	―¿Ta kwi' Ndiose lka Sti wan sikwa a? ¿Ni cha' lka ja ndiya ti' wan 'ñaǎn sikwa a? ―ndukwin Jesús―. Se'en ndi'in Ndiose mdo'oǔn, lo'o ndi'iǐn lo chalyuu re chabiya' 'in Ni ―ndukwin Jesús―. Si'i cha' 'ñaǎn ti ykwiǐn' tiǎn ndijyaǎn lo chalyuu, Ndiose ykwi' ngulo Ni tñan 'ñaǎn cha' kaǎn.
43008043	¿Ni cha' lka ja nnan wan cha' nu nchkwiǐn' lo'o wan a? ―ndukwin Jesús 'in ne' bra kan'―. Ja xlyaa wan ka biya' ti' wan cha' nu nchkwiǐn' lo'o wan ―ndukwin yu 'in ne' judío kan'―.
43008044	Ti kwi' kune' xa'an lka sti wan, lo'o nchka ti' wan ku'ni wan ti kwi' tñan nu ngulo nu kan' 'wan. Ti bra nu mdyisnan chalyuu, ti bra kan' mdyisnan nu kan' ngi'ni ñu'un 'in nten ―ndukwin Jesús―. Ja mdo'o nu kan' se'en ndukwa kiya' cha' nu ñi, kan' cha' ja siya' ndiya cha' nu ñi 'in nu kan' ―ndukwin―. Xa nu kwiñi lyo'o nu kan' 'in nten, cha' 'in ti ykwi' ti lka cha' kwiñi nu nchkwi' lo'o ne'. Ska nu kwiñi tnun lka kune' xa'an, ti kwi' kan' lka sti nchga nu kwiñi.
43008045	Cha' nu ñi nchkwiǐn' lo'o wan ni, kan' cha' ja la ndyaa ña'an ti' wan 'ñaǎn, cha' si'i cha' kwiñi nchkwiǐn' lo'o wan.
43008046	Lo'o ni, ja ka chkwi' wan cha' na' ndukwiǐn ki'ya; bra nu kwa'uǔn ska cha' nu ñi 'wan, ¿ni cha' lka ja tsaa ña'an ti' wan 'ñaǎn bra kan' a?
43008047	Nchga nten nu nchkwi' cha' Ndiose lka Sti ne', xlyaa ne' kan' kunan ne' nchga cha' nu nchkwi' Ni lo'o ne' ―ndukwin Jesús 'in ne' judío kan'―. Lo'o si'i sñi' Ndiose lka wan, kan' cha' ja nchka 'a ti' wan kunan wan cha' nu nchkwiǐn' lo'o wan.
43008048	Ykwi' ne' judío lo'o Jesús bra kan': ―Chañi 'a cha' nu nchkwi' ba cha' 'iin ni, cha' ne' Samaria lka nu'win. Ña'an ti' ska kune' xa'an, ngwaña'an ngi'nii ―ndukwin ne' 'in Jesús bra kan'.
43008049	―Ja siya' ngwa kune' xa'an ndloo la 'ñaǎn ―ndukwin Jesús―. Na' ngi'niǐn tnuǔn 'in Stiǐn Ndiose; lo'o 'wan ni, ja siya' ngi'ni tnun wan 'ñaǎn.
43008050	Ja nchka tiǎn' cha' ku'ni tnun nten 'ñaǎn, cha' Stiǐn Ndiose, kan' nu ngi'ni cha' ka tlyuǔn. Ska ti Ndiose lka nu ku'ni biya' 'in nchga nten.
43008051	Chañi 'a cha' nu nchkwiǐn' lo'o wan ni: Bra nu kunan nten cha' nu ngwa'uǔn 'in ne', ja tsaa tii 'a chalyuu su'we nu taǎn 'in ne' kan', ni siya kaja ne'.
43008052	Lo'o ykwi' ne' judío kan' lo'o Jesús xiya' bra kan': ―Jlyo ti' bare cha' ña'an ti' ska kune' xa'an, ngwaña'an ngi'nii ―ndukwin ne'―. S'ni ngujwi ayman Abraham, s'ni ngujwi xka ta ayman nu ykwi' cha' 'in Ndiose lo'o nten. ¿Ni sa ña'an nda'an cha' tiyee cha' nu tka ndukwiin ti, cha': “Ja tsaa tii 'a chalyuu 'in nten nu kunan cha' nu kwa'uǔn 'in ne'” a? ―ndukwin ne'―.
43008053	¿Nxke' tii' cha' chin' la cha' jlyo ti' ayman Abraham 'wa, ka'an la cha' jlyo ti' nu'win sikwa a? ¿Ta ngwaña'an nxke' tii' a? Lo'o ayman Abraham, lo'o xka ta ayman kan', wa ngujwi nchga ne' kan'. ¿Ti ka nu lka nu'win, nxke' tii' a?
43008054	Mxkwen Jesús 'in ne' bra kan': ―Ja su'weěn siya' ti si ku'niǐn cha' ka tlyuǔn laǎn, ti ykwiǐn' tiǎn; Stiǐn Ndiose, kan' nu ngi'ni cha' ca tlyuǔn ― ndukwin Jesús―. Lo'o 'wan ni, ngi'ni wan cha' Sti wan lka Ndiose,
43008055	ni siya ja nsu'wi lyo wan 'in Ni. Na' nsu'wi lyoǔn 'in Ni. Ja ka chkwiǐn' cha' ja nsu'wi lyoǔn 'in Ni; kwiñiǐn si ngwaña'an nchkwiǐn', wa lkaǎn sa ña'an lka wan, cha' kwiñi 'a wan. Chañi cha' nsu'wi lyoǔn 'in Stiǐn Ndiose, kwi' ngwaña'an, ndukwaǎn nchga cha' nu nchkwi' Ni lo'oǔn ―ndukwin Jesús 'in ne' judío kan'.
43008056	Ayman Abraham 'wan ni, lye 'a ngwa ti' yu cha' ña'an yu 'ñaǎn xa wa ngulaǎn lo chalyuu. Lo'o ngwaña'an ngwa, na'an yu kula 'ñaǎn, lo'o su'we 'a ngwa tiye yu bra kan'.
43008057	Lye 'a ykwi' ne' judío lo'o Jesús bra kan': ―Ja ya xu'wii tu'watyii yijan ―ndukwin ne' 'in yu―. ¿Ni sa ña'an ngwa cha' wa na'aan 'in ayman Abraham sikwa a?
43008058	―Chañi 'a cha' nu nchkwiǐn' lo'o wan ni ―ndukwin Jesús―. Wa nsu'wiǐn xa nu ngula ayman Abraham kan'.
43008059	Msñi ne' kee cha' kuun ne' 'in Jesús cha' kujwi ne' 'in yu bra kan', lo'o yu'wi kutsi' yu 'in ne'. Mdo'o yu ni' lyaa kan', mdijin yu laja se'en ndi'in nten ndyaa yu bra kan'.
43009001	Tu'wa tuwiin se'en ndyaa Jesús, na'an yu ska yu kwityiin', wa ña'an kwityiin' yu xa nu ngula yu.
43009002	Kan' mnicha' ne' nu ngi'ni xa'an kan' 'in Jesús: ―Mstru ―ndukwin ne'―, ¿ti ka nu ndukwi ki'ya cha' kwityiin' kiloo yu kwa xa nu ngula yu a? ¿Ti ykwi' ti yu a? ¿O ta ne' kula 'in yu ndukwi ne' ki'ya a?
43009003	―Ja kwityiin' yu kwa si'ya ki'ya nu ndukwi yu, kwi' ja kwityiin' yu si'ya ki'ya nu ndukwi ne' kula 'in yu ―ndukwin Jesús 'in ne'―. Kwityiin' yu xa nu ngula yu cha' ka ña'an nten sa ña'an cha' tnun ka bra nu ku'ni Ndiose cha' chkaa yu.
43009004	Bra nu ti xaa ka ku'nian tñan ―ndukwin Jesús―; xa wa ndyaa kwichaa, ja tukwin ka ku'ni tñan bra kan'. Kwi' ngwaña'an na' ―ndukwin―, ndi'in cha' ku'niǐn nchga tñan nu ngulo Ndiose 'ñaǎn cha' nu msu'wa Ni 'ñaǎn ndijyaǎn lo chalyuu ―ndukwin Jesús―.
43009005	Bra nu ti tyi'iǐn lo chalyuu, ti taǎn xaa nu xu'wi ni' kasiya 'in nten.
43009006	Xa nu mdyii ykwi' Jesús, mxtyuu yu chin' tyi'a nu ndyo'o tu'wa yu lyuu, cha' ku'ni yu chin' yuu kutsu' bra kan'. Mda'an yu yuu kutsu' kan' chun' kiloo yu kwityiin' kan'.
43009007	Ykwi' Jesús lo'o yu bra kan': ―Yaa jya'aan kiloo se'en ndi'in yla tyi'a nde Siloé―. Nchkwi' ne' kwa cha' Siloé naan chku kan', ña'an ti' chkwian' cha'tñan: Chku se'en nu ngulo tñan 'in ne' cha' tsaa ne'. Kan' cha' yaa yu kwityiin' kan', yaa mjya'an yu kiloo yu tu'wa chku kan' bra kan'. Bra nu ndyaan yu xiya' bra kan', wa ngalaa kiloo yu.
43009008	Lo'o ne' nu ndi'in kwi' se'en ti se'en ndi'in nu ngwa kwityiin' kan', ne' nu wa na'an cha' mjñan yu lomstan nu ngwa xkan', ykwi' ne' kan' lo'o ta'a ne' cha' 'in yu: ―Nu ki'yu re, ¿ta ti kwi' yu re lka nu mdukwa tu'wa tuwiin mjñan yu lomstan 'in nten a?
43009009	―Ti kwi' kan' lka ― ndukwin ska ta ne'. ―Si'i yu kan', ni siya su'wa ña'an tloo yu re ―ndukwin xka ta ne'. Lo'o mxkwen ti kwi' nu ki'yu kan' cha' 'in ne' bra kan': ―Na' lkaǎn nu kan'.
43009010	Kan' mnicha' ne' 'in yu: ―¿Ni sa ña'an ngwa cha' nchkaa kiloo ni a?
43009011	―Ska nten nu naan Jesús, kan' lka nu mxtiyaa' chin' yuu kutsu' cha' ta'an yu chun' kiloǔn ―ndukwin―. Kan' ngulo yu tñan 'ñaǎn cha' tsa'aǎn jya'aǎn kiloǔn nde chku Siloé. Kan' cha' yi'aǎn mjya'aǎn kiloǔn la kan', lo'o bra ti ngalaa kiloǔn; su'we 'a nda xaa kiloǔn ni.
43009012	―¿La nde ya' ndyaa yu kan' a? ―ndukwin ne' 'in yu bra kan'. ―Ja jlyo tiǎn' ―ndukwin yu.
43009013	Ndyaa lo'o ne' 'in yu nu ngwa kwityiin' kan' se'en ndi'in ne' fariseo ni' lyaa.
43009014	Tsan nu nxitña' ne' ngwa kan', kwi' tsan kti 'a ngwa xa nu mxtiyaa' Jesús yuu kutsu' kan', y'ni yu jo'ó kiloo yu kwityiin' kan'.
43009015	Kan' cha' mdyisnan ne' fariseo, mnicha' ne' 'in nu ngwa kwityiin' kan': ―¿Ni sa ña'an ngwa cha' nu nchkaa kiloo a? ―ndukwin ne' 'in yu. ―Mda'an ska nten yuu kutsuu' chun' kiloǔn ―ndukwin yu kan'―, kan' yi'aǎn mjya'aǎn kiloǔn, su'we 'a nda xaa kiloǔn ni ―ndukwin bra kan'.
43009016	Lo'o ndiya chin' ne' fariseo nu ykwi' cha' re: ―Si'i se'en ndi'in Ndiose mdo'o yu kan', kan' cha' ja nduwe ti' yu ni siya kti 'a tsan ta'a ni. Lo'o ndiya xka ta nten nu ykwi' cha' re 'in yu: ―¿Ni ña'an ka ra 'in yu kan' ku'ni yu cha' tnun chabiya' 'in Ndiose si ndukwi 'a yu ki'ya ngwaña'an a? Ja su'wa ykwi' ne' kan' cha' 'in Jesús.
43009017	Xiya' mnicha' ne' 'in nu ngwa kwityiin' bra kan': ―Nu'win ni, ¿ni sa ña'an cha' nchkwii' cha' 'in yu kan', chun' wa y'ni yu jo'ó kiloo a? Mxkwen yu kan' 'in ne' bra kan': ―Ska yu kula nu nchkwi' cha' 'in Ndiose lo'o nten lka yu kan' ―ndukwin yu nu ngwa kwityiin' kan'.
43009018	Ja ndyaa ña'an ti' ne' judío kan', cha' wa ña'an kwityiin' yu kan' xa nu ngula yu, lo'o ni, su'we 'a nchkan' na'an yu. Bra wa mdyii cha', msi'ya ne' 'in sti yu lo'o jya'an yu bra kan'.
43009019	Kwi' mnicha' ne' 'in ne' kula kan': ―¿Ta sñi' wan lka yu kwa a? ―ndukwin ne'―. ¿Ni sa ña'an ngwa cha' bra kan' a? ¿Ta wa ña'an kwityiin' yu xa nu ngula yu a? ¿Ni sa ña'an ngwa cha' ngalaa kiloo yu ni a?
43009020	Mxkwen sti yu lo'o jya'an yu 'in ne' fariseo bra kan': ―Jlyo ti' bare cha' sñi' ba lka yu, jlyo ti' ba cha' wa ña'an kwityiin' yu xa nu ngula yu ―ndukwin ne'―,
43009021	lo'o ja siya' ndi'ya ba kwenta sa ña'an ngwa cha' ngalaa kiloo yu ni. Ja jlyo ti' ba ti ka nu y'ni jo'ó 'in yu. Kunicha' wan 'in yu, ti ykwi' ti yu; wa tlyu yu, ti kwi' yu ka kitsa' ñi yu 'wan sa ña'an ngwa cha' ngalaa kiloo yu.
43009022	Ngwaña'an ndukwin sti lo'o jya'an yu nu ngwa kwityiin' kan' 'in ne', cha' ntsen 'a ne' 'in ne' judío kan'. Jlyo ti' ne', cha' ne' nu lka tñan ni, wa mskan' ne' cha' lo'o ta'a ne' cha' kulo ne' 'in nten ni' lyaa, nchga nten nu chkwi' cha' Jesús lka Krixtu, nten nu tnun nchka nu msu'wa Ndiose cha' mdiyan lo chalyuu; lo'o ja ta 'a ne' judío kan' chabiya' tsaa ne' kan' ni' lyaa xiya' bra kan'.
43009023	Kan' cha' ndukwin sti jya'an nu ngwa kwityiin' kan': “Kunicha' wan 'in yu, ti ykwi' ti yu, wa tlyu yu”.
43009024	Ti msi'ya ne' fariseo kan' 'in nu ngwa kwityiin' kan' xiya'. Kan' lye ykwi' ne' lo'o: ―Chabiya' 'in Ndiose, chkwii' ska cha' nu ñi lo'o ba ni ―ndukwin ne' 'in yu―. Wa jlyo ti' ba cha' ndukwi 'a Jesús kan' ki'ya.
43009025	―Ja ndi'yaǎn kwenta si ndukwi yu ki'ya ―ndukwin nu ngwa kwityiin' kan'―. Jlyo tiǎn' cha' kwityiǐn' nu ngwa xkan', lo'o ni, wa ngalaa kiloǔn. Sa kan' ti cha' jlyo tiǎn'.
43009026	―¿Ni sa ña'an y'ni yu kan' lo'oo sikwa a? ―ndukwin ne'―. ¿Ni sa ña'an tñan y'ni yu cha' nchkaa kiloo ni a?
43009027	―Wa ytsaǎn' 'wan ska ya' tsan, lo'o ja ynan wan cha' kan' ―ndukwin yu kan'―. ¿Ni cha' lka nchka ti' wan kunan wan cha' kan' xiya' a? ¿Ta lo'o wan nchka ti' wan ku'ni xa'an wan cha' 'in yu a? ―ndukwin yu kan'.
43009028	Ykwi' ne' judío kan' cha' ti'í lo'o yu bra kan': ―Nu'win lka ska nu ngi'ni xa'an cha' 'in yu kan' ―ndukwin ne'―, bare ngi'ni xa'an ba cha' 'in ayman Moisés.
43009029	Ndyaa ña'an ti' ba cha' ytsa' Ndiose tyun cha' 'in Moisés kan', lo'o ja la jlyo ti' ba la nde ya' mdo'o Jesús kan' mdiyan nde re ―ndukwin ne' fariseo.
43009030	Mxkwen yu 'in ne' fariseo bra kan': ―¡Tnun 'a cha' nchkwi' wan lo'oǔn ni! ―ndukwin yu―. La kwa ti nduun ska yu ki'yu nu tka y'ni jo'ó kiloǔn, lo'o ja jlyo ti' wan la nde ya' mdo'o yu mdiyan yu ―ndukwin―.
43009031	Jlyo tian' ta'aan cha' ja nnan Ndiose cha' nu nchkwi' nten xa'an lo'o Ni; kunan Ni cha' nu nchkwi' nten nu ku'ni kti, nten nu ngi'ni nchga tñan nu kulo Ni 'in ne' ―ndukwin―.
43009032	Ti bra nu mdyisnan chalyuu, ja ya ka ku'ni nten cha' kalaa kiloo ska nten nu kwityiin' ti xa nu ngula yu.
43009033	Ja ka 'in yu kan' ku'ni yu tñan kan' si ja mdo'o yu se'en ndi'in Ndiose.
43009034	―Ska nu xa'an lkaa nu'win, lo'o nchka tii' kwa'uu cha' jo'o 'wa ―ndukwin ne' judío bra kan'―. Ngwaña'an xa'aan ti bra nu ngulaa, kwi' ngwaña'an xa'aan xa nguluu ―ndukwin ne'. Kan' ngulo ne' 'in yu nu ngwa kwityiin' kan', ja nda 'a ne' chabiya' kan yu ni' lyaa bra kan'.
43009035	Lo'o ynan Jesús cha' wa ngulo ne' 'in yu kan' ni' lyaa bra kan', kan' cha' xa nu ndyukwa ta'a Jesús lo'o yu xiya', mnicha' Jesús 'in yu bra kan': ―¿Ta wa ndyaa ña'an tii' 'in ti kwi' yu nu wa mdiyan lo chalyuu cha' ka nten a? ―ndukwin Jesús 'in yu.
43009036	―¿Ti ka nu lka yu kan' a?, yu kula ―ndukwin yu kan'―. Nchka 'a tiǎn' sñiǐn cha' 'in yu.
43009037	―Wa na'an nu'win 'in yu kan' ―ndukwin Jesús―. Na' lkaǎn nu kan', na' nu nchkwiǐn' lo'oo ni.
43009038	Bra ti mduun xtyin' yu tloo Jesús. ―Ndyaa ña'an tiǎn' 'iin, X'naǎn ―ndukwin.
43009039	Ykwi' Jesús lo'o bra kan': ―Wa ndijyaǎn lo chalyuu cha' ku'ni biyaǎn' 'in nten, ti ka nu xñi cha' 'ñaǎn, ti ka nu ja xlyaa xñi cha' 'ñaǎn ―ndukwin Jesús―. Taǎn xaa nu xu'wi ni' kasiya 'in nten nu xñi cha' 'ñaǎn, ni siya sa ña'an kwityiin' ti ne' ndi'in ne' lo chalyuu; lo'o tukuǔn' kiloo nten nu ja xlyaa xñi cha' 'ñaǎn, ni siya su'we 'a ngi'ni ne', nxke' ti' ne'.
43009040	Mduun chin' ne' fariseo se'en ndi'in Jesús xa nu ykwi' yu ngwaña'an. ―¿Ta kwityiin' bare sikwa a? ―ndukwin ne' 'in yu.
43009041	―Ja lka wan yu ki'ya chalyuu si jlyo ti' wan cha' kwityiin' wan ―ndukwin Jesús―. Cha' nu nchkwi' wan cha' ka ña'an wan, kan' cha' ña'an ti ndukwi wan ki'ya.
43010001	’Chañi cha' nu nchkwiǐn' lo'o wan ni ―ndukwin Jesús 'in ne' judío bra kan'―. Tsaa 'a ndya' lo'oo se'en ndi'in slya' xa tla; bra nu nda'an nten ni' lyo'oo kan', ska ti tulo'oo ndi'in cha' sten ne'. Ska nten nu ku'ni kunan, kan' nu nchkwen chun' lo'oo, ngiten yu xka se'en bra kan' ―ndukwin Jesús―.
43010002	Tulo'oo ti ngiten nu lka x'nan slya' kan'.
43010003	Nsu'wi lyo yu nu ndi'in kwan tulo'oo 'in x'nan slya', kan' cha' nda yu chabiya' 'in yu kan' sten yu ni' lyo'oo ―ndukwin Jesús―. Nsu'wi lyo slya' tyi'i x'nan i'; xa nu nsi'ya yu 'in slya' 'in yu, ndijyan i' se'en ndi'in yu, nda'an lo'o yu 'in i' bra kan'.
43010004	Bra wa mdo'o nchga slya' chun' lo'oo, kan' ndukwa loo la x'nan i', nde chun' la ndijyan slya' 'in yu bra kan', cha' nganan i' nsi'ya x'nan i' 'in i'.
43010005	Ja ndyo'o ña'an i' 'in xka la nten; xa nu nnan i' cha' nu nchkwi' xka nten lo'o i', xnan i' bra kan', cha' ja nsu'wi lyo i' tyi'i xka nten.
43010006	Kan' ngwa ska cha' kutsi' ti nu ykwi' Jesús lo'o ne', lo'o ja ngwa biya' ti' ne' sa ña'an lka cha' nu ykwi' Jesús lo'o ne' bra kan'.
43010007	Ykwi' Jesús lo'o ne' xiya' bra kan': ―Chañi cha' nu nchkwiǐn' lo'o wan ni ―ndukwin Jesús―. Na' lkaǎn sa ña'an lka tulo'oo kan', cha' ndukwaǎn tulo'oo se'en ngiten i'.
43010008	Ja ndukwa slya' kan' 'in nten nu yan ti kulo la, bra nu ti ji kaǎn, cha' xkwi' ne' kunan lka ne' kan'; sa ku' ti ngi'ni ne' kunan nan nu nsu'wi 'in ta'a nten ne' ―ndukwin―.
43010009	Nu ndi'in tulo'oo ni, su'we 'a ña'ansiin yu 'in slya' 'in yu; kwi' ngwaña'an na', su'we 'a ña'ansiǐn 'in nten 'ñaǎn ―ndukwin Jesús―. Ka sten nten cha' 'ñaǎn cha' ja tyukwa ne' cha' kuxi bra kan'. Ka ne' kan' sa ña'an lka slya' kan' nu ndya'an ni' lyo'oo, nu ndyo'o xiya', kwi' ndyiji su'we nan nchku i', ngwaña'an ka nten 'ñaǎn bra kan'.
43010010	’Xkwi' tñan kunan ngi'ni ne' kwiñi kan' ―ndukwin Jesús―. Nda'an ne' kan' cha' ku'ni ñu'un ne' 'in nten, cha' kana' kasiya 'in nten kan'; lo'o na' ni, wa ndijyaǎn cha' taǎn chalyuu su'we 'in nten, se'en ka tyi'in ne' tyukwi ti tiye ne' bra kan' ―ndukwin―.
43010011	Su'we 'a ña'ansiǐn 'in slya' 'ñaǎn. Na' xlyaǎn kajaǎn cha' ja kaja slya' 'ñaǎn, cha' xkwi' ndya'an cha' tiyeěn cha' 'in i' ―ndukwin―.
43010012	Ska msu ti ni, ja ña'ansiin su'we yu 'in slya', xnan yu bra nu ña'an yu cha' ndijyan ska 'ni tlá. Msu kan' ja lka yu x'nan slya', si'i ti kwi' yu nu lka 'in i'. Kan' cha' ku'ni ti'í 'ni tlá 'in ña'aan ta slya' kan'; tijyu' xnan slya', kana' yu'wi i' bra kan' ―ndukwin Jesús―.
43010013	Nxnan msu tijyu' cha' tñan 'in nten ti nda'an yu, si'i slya' 'in yu lka i'.
43010014	’Su'we 'a ña'ansiǐn 'in slya' 'ñaǎn. Kwi' ngwaña'an, nsu'wi lyoǔn 'in nten 'ñaǎn, lo'o wa ndya'an ti' nten kan' 'ñaǎn.
43010015	Sa ña'an nu nsu'wi lyo Stiǐn 'ñaǎn, kwi' ngwaña'an nsu'wi lyoǔn 'in Stiǐn; sa ña'an nu ndi'in cha' 'ñaǎn lo'o Stiǐn, ngwaña'an ndi'in cha' 'ñaǎn lo'o nten 'ñaǎn. Lo'o na', xlyaǎn kajaǎn cha' ja kana' kasiya 'in nten 'ñaǎn ―ndukwin Jesús 'in ne'―.
43010016	Ti ndiya tyun 'a ta nten 'ñaǎn nu ndi'in ka'an 'a kichen, nu ja su'wa ndi'in lo'o ña'aan ta nten re; ndi'in cha' tsa'aǎn ti'iǐn 'in ne' kan', cha' lo'o ne' kan' kan ne' ni' lyo'oo re. Chun' ndi'in la kunan ne' kan' cha' nu chkwiǐn' lo'o ne'. Kan' ka nchga nten 'ñaǎn ska ta ti ne', lo'o na' kaǎn skaǎn tiǎn nu nka X'nan ne' ―ndukwin Jesús―.
43010017	’Tsaa tii chalyuu 'ñaǎn kajaǎn, cha' tyu'uǔn xiya' chun' ndi'in la, kan' cha' nsu'wi 'a tiye Stiǐn ña'an Ni 'ñaǎn.
43010018	Ja tukwin ka kujwi 'ñaǎn, ti ykwiǐn' tiǎn xlyaǎn kajaǎn ―ndukwin Jesús―. Ka ku'niǐn ngwaña'an, cha' wa nda Stiǐn Ndiose chabiya' kajaǎn; kwi' ngwaña'an, nda Ni chabiya' cha' tyu'uǔn xiya'.
43010019	Xiya' ja ngwa ku'ni su'wa ne' judío cha' lo'o ta'a ne', cha' nu ykwi' Jesús ngwaña'an.
43010020	Ndiya 'a ne' nu ykwi' cha' re: ―Ña'an ti' ska kune' xa'an, ngwaña'an ngi'ni yu kwa. Wa mna' cha' tiya 'in yu. Ja ndi'in cha' kunaan cha' nu nchkwi' yu kwa.
43010021	Lo'o ykwi' xka ta nten: ―Ja ngwa chkwi' yu kwa ngwaña'an, si nsu'wi kwi'in xa'an 'in yu. ¿Ta ka 'in ska kune' xa'an ku'ni cha' chkaa kiloo nu kwityiin' a? Ja ka 'in.
43010022	Tyempu tlya' ngwa kan', nu xuwe 'a tsan. Nde kichen Jerusalén ngi'ni tnun ne' ta'a nu nkwan laa tnun nde kwa.
43010023	Ndyaa Jesús tu'wa laa, la se'en nchkwi' ne': Corredor 'in Salomón.
43010024	Kan' ndyo' ti'in tyun ne' judío se'en ndi'in Jesús, mnicha' ne' 'in yu bra kan': ―¿Ni ña'an bra chkwii' ñi lo'o ba, cha' ka biya' ti' ba si nu'win lkaa nten nu tnun nchka nu su'wa Ndiose cha' kaan? ―ndukwin ne' 'in Jesús―. Ja talo ba si ja katsaa' nchga cha' kan' 'wa. Su'we la si chkwii' cha' nu ñi ni.
43010025	―Ngwaña'an niǐn 'wan ska ya' ―ndukwin Jesús 'in ne' kan' bra kan'―, lo'o ja siya' ndyaa ña'an ti' wan cha' nu ykwiǐn' lo'o wan nu ngwa xkan' ―ndukwin―. Bra nu ña'an wan cha' tnun nu ngi'niǐn chabiya' 'in Stiǐn, ka biya' su'we ti' wan bra kan'.
43010026	Ja ndyaa ña'an ti' wan cha' tnun kan', cha' si'i nten 'ñaǎn lka wan. Ngwaña'an niǐn 'wan nu ngwa xkan' ―ndukwin Jesús 'in ne'―.
43010027	Sa ña'an nnan slya' cha' nchkwi' x'nan i', ngwaña'an nganan nten 'ñaǎn xa nu nchkwiǐn' lo'o ne'. Nsu'wi lyoǔn 'in ne' kan', nda'an ne' lo'oǔn.
43010028	Ja tsaa tii 'a chalyuu nu taǎn 'in ne' kan', ja kana' kasiya 'in ne' kan'. Lo'o ja tukwin 'a ka kulaa 'in ne' nu nsu'wi yaǎn', cha' su'we 'a ña'ansiǐn 'in ne' kan' ―ndukwin Jesús―.
43010029	Nan wa nda Stiǐn 'in nten kan' cha' ka ne' nten 'ñaǎn, lo'o ja ndiya xka nu tlyu la ke Ndiose; kan' cha' niǐn 'wan cha' ja tukwin ka kulaa 'in nten 'ñaǎn, cha' nu Stiǐn ña'ansiin Ni 'in ne'.
43010030	Kwi' ngwaña'an su'wa ndi'in cha' 'in Stiǐn Ndiose lo'oǔn ―ndukwin Jesús.
43010031	Lo'o xiya' msñi ne' judío kan' kee cha' kuun ne' 'in Jesús, cha' kujwi ne' 'in yu.
43010032	Kan' cha' ykwi' yu lo'o ne' kan': ―Wa ka'an 'a tñan su'we y'niǐn chabiya' 'in Stiǐn se'en ndi'in wan, kwi' ngwaña'an, wa na'an wan cha' tnun nu y'niǐn. ¿Ta si'ya ska tñan su'we nu y'niǐn, kan' cha' nchka ti' wan kuun kee wan 'ñaǎn ni a?
43010033	Mxkwen ne' judío kan' 'in Jesús bra kan': ―Ja kujwi ba 'iin lo'o kee si'ya ska tñan su'we nu y'nii ―ndukwin ne'―; si'ya cha' kuxi nu nchkwii' 'in Ndiose, kan' cha' kuun kee ba 'iin. Sñi' nten chalyuu lkaa, lo'o nu'win ngi'nii cha' Ndiose lkaa.
43010034	Xiya' ykwi' Jesús lo'o ne' bra kan': ―Lo kityi se'en ndukwa cha' kula nu ndyaa ña'an 'a ti' wan, ndiya cha' re nu ykwi' Ndiose: “Nchga wan lka wan ndiose”; ngwaña'an nchkwi' kityi.
43010035	Lo'o ni―ndukwin Jesús―, jlyo tian' cha' ja ka 'ñaan tukuan' ska cha' nu wa ykwi' Ndiose lo'oan. Ndiya ya' nchkwi' kityi kan' cha' ña'an ti' ndiose, ngwaña'an lka nten nu kunan cha' nu chkwi' Ni lo'o.
43010036	¿Ni cha' lka mstya wan ki'ya 'ñaǎn tloo Ndiose sikwa a?, cha' nu ndukwin wan cha' kuxi 'a nchkwiǐn' 'in Ndiose ―ndukwin Jesús―. Wa ngulo suwi Stiǐn 'ñaǎn, msu'wa Ni 'ñaǎn cha' mdiyaǎn lo chalyuu. ¿Ni cha' lka nxke' ti' wan cha' ja su'we cha' nu ykwiǐn', cha' skaǎn tiǎn lkaǎn Sñi' Ndiose a?
43010037	Ngi'niǐn nchga tñan nu ngi'ni Stiǐn ―ndukwin Jesús bra kan'―. Si ja ngi'niǐn 'in ran, ja ndi'in cha' tsaa ña'an ti' wan 'ñaǎn sikwa ―ndukwin.
43010038	Lo'o ni, ka tsaa ña'an ti' wan cha' tnun nu ngi'niǐn, chun' ngi'niǐn ti kwi' tñan nu ngi'ni Ndiose, ni siya ja tsaa ña'an ti' wan cha' nu nchkwiǐn'. Kan' cha' ka biya' ti' wan, ka jlyo ti' wan, cha' ska ti cha' 'ñaǎn lo'o Stiǐn; kwi' ngwaña'an ska ti cha' 'in Stiǐn lo'oǔn.
43010039	Xiya' ngwa ti' ne' judío xñi ne' 'in Jesús. Lo'o ja nganun 'a yu ya' ne', mdijin yu laja nten, mdo'o yu ndyaa yu bra kan'.
43010040	Kan' cha' ndyaa Jesús xka la'a tsu' chku Jordán xiya', nde se'en mduun Xuwa mdukwatya 'in ne' nu ngwa ti kulo.
43010041	Nde kan' mdi'in yu, lo'o ka'an 'a nten mda'an se'en ndi'in yu. Ykwi' ne' lo'o ta'a ne' bra kan': ―Ja ska cha' tnun y'ni Xuwa cha' kuwe tian' 'in yu. Lo'o chañi cha' wa ndyaa to'o nchga cha' nu ykwi' Xuwa kan' nu ngwa s'ni cha' 'in yu kula re.
43010042	Lo'o tyun nten ndyaa ña'an ti' ne' 'in Jesús xa nu mdi'in ne' la kwa.
43011001	Ndiya ska yu ki'yu nu naan Lázaro. Ti'í 'a yu kan'. Ne' kichen Betania lka yu, lo'o Liya lo'o Marta lka ta'a ngula yu kan'.
43011002	Ti kwi' Liya kan', ta'a ngula yu ti'í kan', kan' lka nu su'wa sete xi tyi'i chun' kiya' Jesús nde loo la, kwi' suwe' kichan' ke ykwi' kiya' Jesús cha' kityi ran.
43011003	Ta'a tyukwaa nu kuna'an kan' msu'wa rsun ndyaa se'en ndi'in Jesús: ―Ku'nii cha' tlyu ti' 'wa, X'nan ba ―ndukwin nu kuna'an kan'―, nde ndijyan cha', cha' ka biya' tii' cha' ti'í 'a yu ta'a su'wee nsu'wii, nskwa yu ni' ña'an tyi ba.
43011004	Xa wa ynan Jesús cha' kan', ykwi' yu bra kan': ―Ja ndi'in cha' kaja yu ti'í kan'. Nan ti'í yu kan' ni, cha' ka tlyu la Ndiose chun' ndi'in la, xa nu ku'ni tnun nten 'ñaǎn cha' skaǎn tiǎn lkaǎn nu lka Sñi' Ndiose. Bra nu ña'an nten cha' tnun nu ku'niǐn cha' ka jo'ó 'in yu, ku'ni tnun ne' 'in Ndiose bra kan'.
43011005	-
43011006	Xa wa ynan Jesús cha' ti'í Lázaro, ti nganun yu tyukwa tsan se'en ndi'in yu bra kan', ni siya nsu'wi 'a tiye yu 'in ta'a snan ne' kan', lo'o Marta, lo'o nu kuna'an ta'a ngula, lo'o ti kwi' Lázaro.
43011007	Chun' ndi'in la, ykwi' Jesús lo'o ne' nu ngi'ni xa'an cha' 'in yu bra kan': ―Tyaan lo yuu 'in Judea xiya' ―ndukwin yu.
43011008	Mxkwen ne' 'in yu bra kan': ―Mstru ―ndukwin ne'―, ja s'ni lye ngwa ti' ne' judío kan' kuun kee ne' 'iin cha' kujwi ne' 'iin, nka tiye ne'. ¿Lo'o xiya' wa tsaa ni a? ―ndukwin ne' 'in Jesús.
43011009	Kan' ykwi' Jesús lo'o ne' bra kan': ―¿Ta si'i tii tyukwa bra nsu'wi ska tsan a? Bra nu tya'aan tikee' kwan ni, ja ska nan tyukwa kiyaan', cha' ka ña'aan se'en nda'aan cha' ti xaa ―ndukwin―.
43011010	Lo'o bra nu nda'aan tla, ya ña'an ti nan nu nsu tuwiin tyukwa kiyaan', cha' ja nsu'wi xaa ña'aan 'in ran bra kan'.
43011011	Chun' ndi'in la, xiya' ykwi' Jesús: ―Laja' Lázaro ta'a su'weěn nsu'wiǐn. Nde kwa tsa'aǎn ni, cha' xkwiǐn 'in yu.
43011012	―Mstru ―ndukwin ne' nu ngi'ni xa'an cha' 'in yu―, si nu laja' ti yu, bra ti chkaa yu bra kan'.
43011013	Mske' ti' ne' cha' nu yu'wi sla yu ti'í kan', ni siya ngwa ti' Jesús nchkwin 'in ne' cha' chañi cha' ngujwi Lázaro.
43011014	Ñi la ykwi' Jesús lo'o ne' bra kan': ―Wa ngujwi Lázaro ―ndukwin―.
43011015	Lo'o su'we nka tiyeěn cha' ja mdi'iǐn nde kwa bra nu ngujwi yu. Ja chan ka tsaa to'o su'we la cha' 'wan, kwi' sten su'we la wan cha' 'ñaǎn chun' nu ngwaña'an ngwa 'in yu kan' ―ndukwin―. Tyaan se'en nskwa ayman ni.
43011016	Kan' ykwi' Toma lo'o ta'a ngi'ni xa'an yu, ti kwi' Toma nu ngula tukwa lo'o ta'a: ―Tyaan lo'o yu kula sikwa, cha' su'wa ti kajaan lo'o yu ―ndukwin Toma.
43011017	Xa wa mdiyan Jesús la kwa, ytsa' ne' 'in yu cha' wa ndiya jakwa tsan mtsi' ayman Lázaro.
43011018	Lo'o ja tijyu' kichen Betania kan' 'in kichen Jerusalén, tukwa kilómetro jlu'we, sa kwa ti tijyu' ndyo'o lo'o kichen kan'.
43011019	Kan' cha' ka'an ne' kichen tnun ndyaa ne' cha' taya' ne' 'in Marta lo'o Liya cha' ngujwi ta'a ngula ne'.
43011020	Bra wa ynan ne' cha' wa mdiyan Jesús, bra ti mdo'o Marta ndyaa cha' tyukwa ta'a lo'o Jesús tuwiin. Ska ti Liya nganun ni' ña'an.
43011021	Kan' ykwi' Marta lo'o Jesús: ―Ja ngujwi ta'a ngulaǎn si mdi'iin nde re nu ngwa ti kwi'yu ti, ne' kula ―ndukwin nu kuna'an kan' 'in Jesús―.
43011022	Jlyo tiǎn' cha' ni siya ni, ti ka 'in Ndiose ku'ni Ni ya ña'an ti cha' nu jñaan 'in Ni.
43011023	Mxkwen Jesús 'in Marta bra kan': ―Tyu'u ta'a ngulaa xiya'.
43011024	―Jlyo tiǎn' cha' xiya' tyu'u yu kan' xa nu tyu'u nchga ayman, bra nu tsaa tii chalyuu ―ndukwin Marta 'in yu.
43011025	―Na' lkaǎn nu ngi'niǐn cha' tyu'u nten xiya' ―ndukwin Jesús 'in Marta―, na' lkaǎn nu ngi'niǐn cha' chañi kaja chalyuu kwi 'in ne' ―ndukwin yu―. Ni siya kaja ne', ti tyu'u ne' kan' xiya', kaja chalyuu kwi 'in ne' xa nu wa yten ne' cha' 'ñaǎn ―ndukwin Jesús―.
43011026	Lo'o nchga nten nu su'we ti ndi'in tiye ne' cha' wa yten ne' cha' 'ñaǎn, ja ndi'in 'a cha' kaja ne' kan'. ¿Ta wa ndyaa ña'an tii' cha' re a?
43011027	―Chañi cha' ndyaa ña'an tiǎn' 'iin, ne' kula ―ndukwin nu kuna'an kan'―. Lo'o ni, wa ndyaa ña'an tiǎn' 'iin cha' nu'win lkaa Krixtu, nten nu tnun nchka kan', lo'o nu'win lkaa skaa tii nu lka Sñi' Ndiose ykwi'; kwi' ngwaña'an, wa msu'wa Ndiose 'iin ndijyaan lo chalyuu re.
43011028	Mdyii ykwi' Marta ndyaa bra kan', mnan ti msi'ya 'in Liya ta'a ngula: ―Wa kala ti Mstru 'ñaan nde re ―ndukwin―. Nxi'ya yu 'iin cha' tsaa se'en ndi'in yu.
43011029	Bra nu ynan Liya cha' kan', bra ti mdo'o ndyaa se'en ndi'in Jesús bra kan'.
43011030	Ti ji kala Jesús kichen, ti ndukwa yu se'en ndyukwa ta'a Marta lo'o yu ti kulo la.
43011031	Lo'o ne' judío nu mdiyan cha' taya' 'in Liya ni' ña'an ni, xa wa na'an ne' cha' bra ti mdo'o Liya ndyaa, mdo'o ña'an ne' 'in bra kan', chun' mske' ti' ne' cha' tu'wa kwaa ndyaa cha' kunan.
43011032	Lo'o mdiyan Liya se'en ndi'in Jesús. Bra nu na'an 'in Jesús, bra ti mduun xtyin' tloo yu. Ykwi' Liya lo'o bra kan': ―Si mdi'iin nu ngwa ti kwi'yu ti ni, ne' kula ―ndukwin―, ja ngujwi ta'a ngulaǎn bra kan'.
43011033	Tyukwi ti tiye Jesús xi'in 'a ti' yu bra kan', yuwe 'a ti' yu cha' nganan Liya, kwi' nganan 'a ne' judío ta'a nda'an Liya.
43011034	Mnicha' Jesús 'in ne' bra kan': ―¿La nde ya' mtsi' wan 'in ayman kan' a? ―Kaan na'aan chin' 'in yu, ne' kula ―ndukwin ne' bra kan'.
43011035	Lo'o Jesús, ynan yu bra kan'.
43011036	―Mdiya 'a ti' Jesús 'in ayman kan', yu'wi 'a tiye yu 'in ayman kan' ―ndukwin ne' judío bra kan'.
43011037	Lo'o ndiya chin' nten nu ndukwin: ―¿Ni cha' lka ja y'ni yu cha' tyu'u Lázaro kwa nu ngwa ti kwi'yu ti a? Nchka 'in yu ku'ni yu cha' chkaa kiloo ne' kwityiin'.
43011038	Lye 'a ngwa xi'in ti' Jesús xiya', kan' ndyaa yu tu'wa kwaa. Ska tukee lka ran, lo'o nduun ska kee tlyu nu nchkun' tu'wa kwaa kan'.
43011039	―Kulo tsu' wan kee kwa ―ndukwin Jesús bra kan'. Bra ti ykwi' Marta ta'a ngula ayman kan' lo'o Jesús: ―Tukun 'a tyi'i ka si nu tyo'o tsu' kee kwa, ne' kula ―ndukwin―. Wa mda'a jakwa tsan mtsi' ayman re.
43011040	Lo'o ykwi' Jesús bra kan': ―¿Ta si'i wa niǐn 'wan cha' bra nu tsaa ña'an ti' wan 'in Ndiose, bra kan' ña'an wan cha' tnun nu ku'ni Ni a?
43011041	Ngulo tsu' ne' kee nu nchkun' tu'wa kwaa bra kan'. Lo'o mxina'an Jesús ni' kwan bra kan'. ―Stiǐn ―ndukwin Jesús 'in Ndiose―, ngwa xu'we 'iin cha' wa ynaan cha' nu ykwiǐn' lo'oo.
43011042	Nchga tsan jlyo tiǎn' cha' nnaan nchga cha' nu nchkwiǐn' lo'oo; kan' cha' chkwiǐn' lo'oo ni, cha' 'in nten nu ndi'in re, cha' ka tsaa ña'an ti' ne' 'ñaǎn cha' nu chañi cha' wa msu'waa 'ñaǎn ndijyaǎn lo chalyuu re.
43011043	Kwen 'a ykwi' Jesús bra kan': ―¡Lázaro, tyo'oo lyaa nde liya' re!
43011044	Mdo'o nu ngwa ayman bra kan'; ti mxiin te' ngaten ña'aan chun' yu, kwi' nchkun' xka te' tloo yu. ―Xti' lya wan te' nu mxiin chun' yu kwa ―ndukwin Jesús 'in ne'―, ta wan chabiya' tya'an su'we yu.
43011045	Ka'an 'a ne' judío nu ndi'in ndaya' 'in Liya ti tsan, ndyaa ña'an ti' ne' 'in Jesús bra kan', chun' wa na'an ne' cha' tnun nu tka y'ni ti Jesús chabiya' 'in Ndiose.
43011046	Ndiya chin' ne' kan' nu bra ti ndyaa ne' se'en ndi'in ne' fariseo, ytsa' ne' 'in ne' sa ña'an nu y'ni Jesús.
43011047	Kan' cha' sti jo'o nu nka ndloo, lo'o ne' fariseo kan', mdyisnan ne' msi'ya ne' 'in ta'a lka ne' tñan cha' tyo' ti'in ne'. Xa wa mdiyan ne' ykwi' ne' lo'o ta'a ne' bra kan': ―¿Ni ña'an ku'nian ni a? ―ndukwin ne'―. Ka'an 'a cha' tnun ngi'ni yu kan'.
43011048	Si taan chabiya' 'in yu cha' ti ku'ni la yu ngwaña'an, xñi nchga ne' kichen cha' 'in yu bra kan'. Lo'o kan ne' romano cha' ku'ni tyii ne' laa tnun 'ñaan bra kan', kulo ne' 'in nchgaan lo'o ta'aan se'en ndi'ian bra kan' ―ndukwin ne'.
43011049	Lo'o mdyituun ska yu nu naan Caifás. Yijan kan' lka yu x'nan sti jo'o. Ykwi' yu lo'o ne' kan' bra kan': ―Ja ska cha' jlyo ti' wan,
43011050	ja ndii ti' wan siya' ti ―ndukwin yu―. Su'we la ka 'wan ni siya kaja ska ti nten, cha' ja kaja nchga ne' ta'a kichen tyian. Kuxi la ka cha' si ku'ni tyii ne' ña'aan nasiyun re.
43011051	Lo'o si'i cha' nu ngulo ke yu, ti ykwi' ti yu, cha' nu ykwi' yu ngwaña'an. Yijan kan' ngwa yu x'nan sti jo'o, kan' cha' ndukwin yu ngwaña'an. Chabiya' 'in Ndiose ykwi' yu lo'o ne', sa ña'an cha' nu ka 'in Jesús nde loo la, bra nu kaja yu lo wsi. Si'i cha' 'in ne' judío ti kaja Jesús;
43011052	kaja yu cha' 'in nchga nten chalyuu, cha' su'wa ti ka tiye nchga nten nu ndyaa ña'an ti' 'in Ndiose, ti kwi' nten nu ngulo suwi Ndiose 'in cha' ka sñi' Ni.
43011053	Kan' cha' mdyisnan ne' ykwi' ne' nu lo'o ta'a lka tñan ne' sa ña'an ka kujwi ne' 'in Jesús.
43011054	Lo'o mdo'o Jesús lo yuu kan'; ja ndyaa 'a yu se'en ndi'in ne' judío, ndyaa yu xka lo yuu se'en tijyu' la chin', tu'wa yuu wtyi. Ngala yu ska kichen se'en naan Efraín bra kan', la kan' mdi'in Jesús lo'o ne' nu ngi'ni xa'an cha' 'in yu.
43011055	Wa tiya ti ta'a pascua, kan' lka ska ta'a 'in ne' judío nde Jerusalén. Ka'an ne' mdo'o ne' kichen tyi ne', ni siya kichen ni' kixin', mdiyan ne' kichen Jerusalén bra kan'. Bra ti y'ni luwi ne' tyukwi ña'aan ne' cha' ka ku'ni tnun ne' 'in Ndiose, xa nu ti ji ka ta'a.
43011056	Lo'o ndyaa na'an ne' si ndi'in Jesús. Bra nu ndi'in ne' ni' lyaa, ykwi' ne' lo'o ta'a ne' bra kan': ―¿Ni ña'an cha' ka, xke' ti' wan a? ―ndukwin ne'―. ¿Ta kan yu ta'a, xke' ti' wan a?
43011057	Nduwe 'a ti' ne' cha' lo'o sti jo'o nu nka ndloo kan', lo'o ne' fariseo, wa ngulo ne' tñan 'in nchga ne' kichen; ndukwin sti jo'o cha' bra nu kaja cha' 'in ne' la nde ya' ndi'in Jesús, bra ti ndi'in cha' katsa' ne' 'in ne' nu nka ndloo. Tsaa yu xta cha' xñi ne' 'in Jesús bra kan', nchka ti' ne' nu nka ndloo kan'.
43012001	Ti ji xa xkwa tsan cha' ka ta'a pascua, mdiyan Jesús kichen Betania xiya' bra kan'. Betania lka kichen tyi Lázaro nu ngujwi nu ngwa xkan', lo'o bra kan' y'ni Jesús cha' ndyu'u yu xiya'.
43012002	Y'ni ne' kan' ska siin cha' ku'ni tnun ne' 'in Jesús bra kan', cha' su'we 'a nka tiye ne' cha' mdiyan yu se'en ndi'in ne'. Marta y'ni xu'we nan nchku ne' bra kan', lo'o su'wa ndukwa Lázaro lo'o ne' se'en nchku siin ne' lo'o Jesús.
43012003	Kan' mdiyan Liya lo'o ska kwartu sete xi tyi'i. Ka'an 'a nsu'wi lyo sete kan' ni, cha' xkwi' sete yka nardo lka ran. Mslu Liya sete kan' chun' kiya' Jesús bra kan', lo'o kichan' ke Liya mxtyi kiya' yu; nchga ni' ña'an mskwa xi tyi'i sete kan' bra kan'.
43012004	Lo'o mdi'in Juda sñi' Simón Iscariote lo'o ne', cha' nten nu ngi'ni xa'an cha' 'in Jesús ngwa yu. Ti kwi' kan' ngwa nu ku'ni trisiyun 'in Jesús lo'o ne' xa'an chun' ndi'in la. Na'an Juda kan' sa ña'an tñan nu y'ni Liya, kan' cha' lye 'a ykwi' yu bra kan':
43012005	―¿Ni cha' lka ja ngwa kiya' sete xi tyi'i 'in nu kuna'an kwa, cha' kaja tñi nu taya' 'in ne' ti'i a? ―ndukwin Juda kan'―. Ja chan kaja snan siyentu tñi plata lo'o sete kan'.
43012006	Cha' ngwa Juda ska nu ngi'ni kunan, kan' cha' ndukwin yu ngwaña'an; si'i cha' nchka t'nan ti' yu 'in ne' ti'i. Ti kwi' Juda mdi'ya loo yu kwijin se'en nsu'wi tñi 'in yu ta'a nda'an Jesús, lo'o y'ni Juda kunan tñi nu nsu'wi 'in nchga ne' kan'.
43012007	―Ta wan chabiya' ku'ni nu kuna'an re ngwaña'an ―ndukwin Jesús―. Wa mchkwan ne' re sete kan' cha' kunanjo'o 'in ne' xa nu tiya bra cha' kutsi' ne' 'ñaǎn ―ndukwin―.
43012008	Nchga bra ndi'in nu ti'i lo'o wan lo chalyuu re, ya ña'an ti tsan ka taya' wan 'in ne' kan'; lo'o na' ni, ja tyi'iǐn 'aǎn tyun tsan se'en ndi'in wan.
43012009	Wa mjwi rsun 'in ne' cha' ndi'in Jesús kichen Betania, kan' cha' ndyaa ka'an ne' judío, sa tlyu ti ndyaa na'an ne' 'in Jesús. Ngwa ti' ne' kan' ña'an ne' 'in nu ngwa ayman Lázaro kan', nu y'ni Jesús cha' ndyu'u xiya'.
43012010	Lo'o nchga sti jo'o nu nka ndloo mskan' ne' cha' lo'o ta'a ne', cha' lo'o 'in Lázaro kujwi ne';
43012011	cha' wa ndyu'u Lázaro xiya', kan' cha' ka'an 'a ne' judío msñi ne' cha' 'in Jesús, ngulaa ya' ne' kan' 'in sti jo'o bra kan'.
43012012	Ka'an 'a nten ndi'in ta'a kan'. La xka tsan, ynan ne' cha' ndijyan Jesús nde Jerusalén; kan' cha' mdo'o ne' ndyaa ne' sa tlyu ti cha' tyukwa ta'a ne' lo'o Jesús tuwiin.
43012013	Ndyaa lo'o ne' lka' kiñan, lo'o kwen 'a msi'ya ne' bra kan': ―¡Ku'ni tnuan 'in Stian Ndiose! ―ndukwin ne' 'in Jesús―. ¡Ndukwan ba 'iin cha' ndijyaan lo'o chabiya' 'in ti kwi' Ni nu nka X'naan! ¡Ni siya ni ti, ndukwan Ndiose 'iin cha' lkaa Ree nu nka ndloo 'in ne' Israel!
43012014	Mjwi ska buru 'in Jesús, ndyaa tukwa yu chun' buru bra kan', chun' ndukwa cha' re lo kityi kula:
43012015	Ja kutsen wan, ne' kwa tyi kichen Sión; ndijyan yu nu nka X'nan wan, ndukwa yu chun' ska buru.
43012016	Nu ngwa bra kan', ja ngwa biya' ti' ne' cha' kan'. Ti ji ka cha' tnun kan' 'in Jesús, ti ji tyaa yu la se'en tlyu se'en ndi'in Ndiose ni' kwan. Xa wa ngwa cha' tnun kan', ndyu'wi ti' ne' nu y'ni xa'an cha' 'in yu cha' nu ndukwa lo kityi kula ti s'ni. Ngwa biya' ti' ne' bra kan', cha' sa ña'an nu nchkwi' kityi, kwi' ngwaña'an ngwa cha' nu y'ni nten ka'an kan' lo'o Jesús.
43012017	Ngwaña'an ngwa bra kan'. Nten nu mdi'in se'en ndi'in Jesús tu'wa kwaa se'en ngutsi' ayman Lázaro, ytsa' ne' 'in ne' kichen sa ña'an nu ngwa cha' kan'; xa nu msi'ya Jesús 'in Lázaro cha' tyu'u yu xiya';
43012018	kan' cha' mdo'o nten ka'an kan', ndyaa ne' cha' tyukwa ta'a ne' lo'o Jesús tuwiin, cha' wa ynan ne' sa ña'an cha' tnun nu y'ni Jesús lo'o Lázaro.
43012019	Kan' cha' ykwi' ne' fariseo lo'o ta'a ne': ―Ña'an wan 'in yu kan'. ¿Ni sa ña'an ku'nian ni a? Ja ka 'ñaan tukuan' cha' 'in yu kan' siya' ti. ¡Ña'aan chalyuu msñi ne' cha' 'in yu ni!
43012020	Lo'o ne' griego mdiyan laja nten nu nda'an ta'a kan' nde Jerusalén.
43012021	Mdiyan chin' ne' griego kan' se'en ndi'in Lpe bra kan'. Kichen Betsaida nde lo yuu 'in Galilea lka kichen tyi Lpe kan'. Ykwi' ne' kan' lo'o Lpe bra kan': ―Ku'nii cha' tlyu ti' 'wa, yu kula, nchka ti' ba tyukwa ta'a ba lo'o Jesús ―ndukwin ne'.
43012022	Kan' cha' mdo'o Lpe ndyaa yu se'en ndi'in Ndre ta'a kichen tyi yu; kwi' ta'a tyukwa yu ndyaa ytsa' yu 'in Jesús bra kan'.
43012023	Lo'o ykwi' Jesús cha' re lo'o ne': ―Wa ndiya bra 'ñaǎn cha' ka tnuǔn bra nu kajaǎn, na' nu wa mdiyaǎn lo chalyuu cha' kaǎn nten ―ndukwin Jesús―.
43012024	Chañi 'a cha' nu chkwiǐn' lo'o wan ni: Ska mta nu ntya nten ni, ña'an ti' ska mta trigu, kanun mta kan' ya ña'an ti si ja kata ne' 'in ran ni' yuu ―ndukwin―. Xa wa yta ne' mta kan' ni' yuu, katsu mta kan' bra kan', tyii cha' 'in mta kan' sa ña'an lka si wa ngujwi ran. Xa nu katsu kuten mta kan', ka'an 'a mta tyo'o loo ran xa wa ngula ran bra kan'.
43012025	Ngwaña'an lka lo'o nten nu nchka ti' xñi cha' 'ñaǎn ―ndukwin Jesús―. Nchga nten nu lye 'a ngi'ni kti 'in ne', ti ykwi' ti ne', kana' kasiya 'in ne'; lo'o nten nu ja ntsen kaja chun' nu wa yten cha' 'ñaǎn, ti kwi' nten lka nu kaja chalyuu kwi nu ja tsaa tii 'a 'in ne'.
43012026	Bra nu nchka ti' ska nten ku'ni tñan 'ñaǎn ―ndukwin Jesús bra kan'―, ndi'in cha' tsaa yu la nde ya' nu nchka tiǎn' cha' tsaa yu. Chun' ndi'in la ka tyi'in yu kan' la se'en ndi'iǐn bra kan', cha' lka yu ña'an ti' msu 'ñaǎn. Lo'o Stiǐn ku'ni tnun Ni 'in yu kan', chun' nxlyaa yu ku'ni yu tñan 'ñaǎn bra kan'.
43012027	Ti ykwi' la Jesús lo'o ne' bra kan': ―Ka'an 'a cha' nduwe tiǎn' ni. ¿Ta su'we la si jñaǎn 'in Stiǐn Ndiose cha' ja tyukwa 'a cha' kuxi re 'ñaǎn a? Ja su'we kan', ja ka chkwiǐn' ngwaña'an. Wa ndiya bra 'ñaǎn ni, cha' ka nchga tñan nu ndi'in cha' ka 'ñaǎn.
43012028	Kan' ykwi' Jesús lo'o Ndiose Sti yu: ―Stiǐn, su'we la ka tnun la nu'win. Ynen ykwi' Ndiose ni' kwan bra kan'. Nde lka cha' nu ykwi' Ni: ―Wa lka ngi'ni tnun nten chalyuu 'ñaǎn ykwiǐn', kwi' ngwaña'an ti ku'ni tnun la ne' 'ñaǎn xiya' chun' tñan nu ngi'ni nu'win ―ndukwin Ndiose 'in Jesús.
43012029	Lo'o ndukwin nten ka'an nu ndi'in kwi' se'en ti cha' wa ynen ykwi' ti'yu bra kan', mske' ti' ne'. Xka ta nten ndukwin cha' nde ni' kwan mdo'o cha' nu ykwi' ska angajle lo'o Jesús.
43012030	Ykwi' Jesús lo'o ne' bra kan': ―Cha' 'wan ngwa cha' ynen ykwi' Ndiose nde ni' kwan, si'i cha' 'ñaǎn ―ndukwin Jesús―.
43012031	Wa ndiya bra nu ku'ni biya' Ndiose 'in nchga nten chalyuu, wa ndiya bra nu tyijiǐn lyoǔn 'in kune' xa'an nu nka ndloo lo chalyuu ―ndukwin Jesús 'in ne'―.
43012032	Bra nu skwen nten xa'an 'ñaǎn se'en ndi'iǐn lo chalyuu, xa nu jwi'in ka'an ne' 'ñaǎn lo wsi, bra kan' kuniǐn cha' ka sten nchga nten cha' 'ñaǎn.
43012033	Ngwaña'an ndukwin Jesús cha' ka biya' ti' ne' sa ña'an ka bra nu kujwi ne' 'in yu.
43012034	Mxkwen ne' 'in Jesús bra kan': ―Wa ynan ba cha' nu ngwa'an ne' lo kityi kula 'ñaan, cha' ja tsaa tii 'a chalyuu 'in Krixtu, nten nu tnun nchka kan' nu ta Ndiose cha' kan lo chalyuu ―ndukwin ne'―. ¿Ni sa ña'an ndyo'o cha' nu tka ykwii' ti, cha' ndi'in cha' jwi'in ka'an ne' 'in Krixtu lo wsi a? ¿Ta ti kwi' Krixtu nu kan lo chalyuu cha' ka nten a? ¿Ni sa ña'an nten lka nu lka Krixtu kan' a?
43012035	Mxkwen Jesús 'in ne' bra kan': ―Ti chin' ti tsan ti tyi'iǐn se'en ndi'in wan, na' nu taǎn xaa nu xu'wi ni' kasiya 'in nten ―ndukwin Jesús―. Kan' cha' ni, tsaa wan se'en ndi'in cha' tsaa wan bra nu ti xaa, cha' ja ku'ni nu xa'an kanan 'wan, ti kwi' kune' xa'an nu nsu'wa tla lo chalyuu. Bra nu nchka tla se'en nda'aan, ja jlyo 'a tian' la nde ya' nda'aan bra kan'.
43012036	Lo'o 'wan ―ndukwin Jesús 'in ne'―, su'we la sten wan cha' 'ñaǎn laja nu ti ndi'iǐn lo chalyuu, na' nu taǎn xaa nu xu'wi ni' kasiya 'wan, nten chalyuu. Lo'o tyukwi ti tiye wan ka wan nten 'in Ndiose bra kan'. Mdyii ykwi' Jesús ngwaña'an lo'o ne', mdo'o yu ndyaa yu ska se'en nu ja tyija lyo yu 'in ne' bra kan'.
43012037	Ni siya wa y'ni Jesús ka'an cha' tnun se'en ndi'in nten kan', ja mslyaa ne' xñi ne' cha' nu ykwi' yu.
43012038	Chañi ngwa cha' nu ngwa'an ayman Isaías lo kityi 'in Ndiose nu ngwa s'ni, kwi' nu ndukwa re: Ndiose X'naǎn, ndukwin lo kityi kan', ja xlyaa ne' re xñi ne' cha' 'iin, ti kwi' cha' nu ytsa' ba 'in ne'. Ja siya' ngwa biya' ti' ne' cha' nu'win y'nii cha' tnun se'en ndi'in ne'. Ngwaña'an nchkwi' kityi kan'.
43012039	Kan' cha' ja ngwa 'in ne' judío xñi ne' cha' 'in Jesús. Lo'o ndiya xka cha' nu ngwa'an ayman Isaías kan':
43012040	Wa mdukun' Ndiose kiloo ne' kan', wa y'ni Ni cha' ngwa tla ke ne' kan'. Ngwaña'an ngwa cha' ja ña'an 'a ne' cha' kan', cha' ja ka biya' 'a ti' ne' sa ña'an ka cha' kan'. Lo'o ja xlyaa ne' kulaa ya' ne' cha' kuxi nu ndi'in tiye ne', kan' cha' ja nchka ku'niǐn cha' tlyu ti' 'in ne' 'in cha' kuxi kan', cha' chkaa ne' bra kan', ndukwin Ndiose.
43012041	Ngwaña'an ngwa'an ayman Isaías, cha' wa mgii ti' yu ni sa ña'an cha' tnun nu ka 'in Jesús; cha' 'in Jesús kan' ykwi' ayman Isaías bra kan'.
43012042	Lo'o ngwa ka'an ne' judío nu ndyaa ña'an ti' 'in Jesús, lo'o chin' ne' nu lka tñan; ntsen ne' kan' 'in ne' fariseo, kan' cha' ja mslyaa ne' chkwi' ne' cha' 'in Jesús se'en ndi'in nten. Ntsen ne' si kulo ne' fariseo tñan 'in ne' cha' ja ka 'a tsaa ne' ni' lyaa 'in ta'a ne' judío.
43012043	Ndiya la ti' ne' kan' cha' su'we ti chkwi' nten chalyuu cha' 'in ne'. Ja nchka ti' ne' cha' ka su'we tiye Ndiose ña'an Ni 'in ne'.
43012044	Lo'o kwen 'a ykwi' Jesús lo'o ne' bra kan': ―Bra nu xñi nten cha' 'ñaǎn ni, si'i cha' skaǎn tiǎn ndyaa ña'an ti' ne' kan' 'ñaǎn; lo'o xñi ne' cha' 'in Ndiose nu msu'wa 'ñaǎn mdiyaǎn lo chalyuu bra kan' ―ndukwin yu―.
43012045	Bra nu ña'an nten 'ñaǎn, bra kan' ña'an ne' kan' 'in Ndiose nu ndlo tñan 'ñaǎn.
43012046	Wa ndijyaǎn lo chalyuu cha' kaǎn ña'an ti' ska xaa nu xu'wi ni' kasiya 'in nten. Bra nu xñi nten cha' 'ñaǎn, ja tyi'in 'a ne' kan' lo chalyuu tla, sa ña'an lka si ja nsu'wi xaa ni' kasiya 'in ne' si'ya cha' xa'an nu ngi'ni ne'.
43012047	Ndu'uǔn cha' 'in nten; xa nu kunan ne' cha' kan', lo'o ja tukwa ne' cha' kan', ndiya ki'ya 'in ne', ni siya si'i na' nu xtyaǎn ki'ya 'in ne' kan' bra kan' ―ndukwin Jesús―. Ja mdiyaǎn cha' ku'niǐn biyaǎn' 'in nten chalyuu ni; cha' kulaǎn 'in ne' 'in cha' kuxi, kan' cha' mdiyaǎn.
43012048	Wa ynan nten cha' nu nchkwiǐn' lo'o ne'; kan' lka cha' nu kanun kwenta 'in ne', bra nu ku'ni biya' Ndiose 'in ne' xa wa mdyii chalyuu ―ndukwin Jesús―. Bra kan' ku'ni biya' Ni 'in nchga nten nu ja mdukwa cha' nu ykwiǐn', nu ja mslyaa xñi cha' nu nchkwiǐn' lo'o ne' ni.
43012049	Si'i chabiya' 'ñaǎn, ti ykwiǐn' tiǎn nchkwiǐn' lo'o nten; Stiǐn Ndiose nu msu'wa 'ñaǎn cha' mdiyaǎn lo chalyuu, kan' lka nu ngulo tñan 'ñaǎn sa ña'an ka cha' nu kwa'uǔn 'in nten, sa ña'an ka cha' nu chkwiǐn' lo'o nten ―ndukwin yu―.
43012050	Jlyo tiǎn' cha' talo 'a nchga cha' nu nchkwi' Stiǐn lo'o wan cha' ku'ni wan, lo'o ja tsaa tii 'a chalyuu 'wan si kunan wan cha' kan' ―ndukwin Jesús 'in ne'―. Nchga cha' nu wa ykwi' Stiǐn lo'oǔn, kan' lka cha' nu nchkwiǐn' lo'o wan ni.
43013001	Ti ji tyukwa tsan cha' ka ta'a pascua kan'; jlyo ti' Jesús cha' wa tiya ti bra 'in yu, cha' tyo'o yu chalyuu re tyaa yu nde se'en ndi'in Ndiose Sti yu. Xkwi' nsu'wi 'a cha' tiye Jesús ña'an yu 'in nten chalyuu nu wa yten cha' 'in yu; lo'o ña'an ti nsu'wi 'a cha' tiye yu 'in nten kan', sa ña'an bra nu tyii chalyuu 'in yu.
43013002	Ti kwi' bra kan' y'ni kune' xa'an cha' ngwi'ya cha' ke Juda sñi' Simón Iscariote cha' ku'ni yu trisiyun 'in Jesús ya' ne' xa'an.
43013003	Jlyo ti' Jesús cha' nchga cha' nu nsu'wi 'in Ndiose Sti yu wa nda Ni 'in yu. Lo'o ngwaña'an jlyo ti' yu cha' wa mdo'o yu nde se'en ndi'in Ndiose mdiyan yu lo chalyuu re, lo'o jlyo ti' yu cha' wa tyaa ti yu nde se'en ndi'in Ndiose xiya'. Ni siya jlyo ti' Jesús nchga cha' kan',
43013004	mdyituun Jesús tu'wa msaa laja nu nchku siin ne', ngulo yu te' tukwin nu nduku' yu, msñi yu xka te' cha' skan' yu si' yu.
43013005	Bra kan' msu'wa yu tyi'a ni' si'yuu, ndyaa jya'an yu kiya' ne' nu ngi'ni xa'an cha' 'in yu, mxtyi yu kiya' ne' lo'o te' nu nchkan' si' yu.
43013006	Bra nu mdiyan Jesús se'en ndukwa Tyu Simón, ykwi' Tyu lo'o yu bra kan': ―¿Nu'win a?, yu kula. ¿Ta jya'aan kiyaǎn' a? ―ndukwin Tyu 'in yu.
43013007	―Ja nchka biya' tii' ni, ni sa ña'an tñan ngi'niǐn nde ―ndukwin Jesús 'in yu―, chun' ndi'in la chin' ka biya' tii' cha' kan'.
43013008	―¡Ja kaja chabiya' jya'aan kiyaǎn' siya' ti! ―ndukwin Tyu 'in Jesús. ―Ja ka xu'wi cha' 'iin lo'oǔn si ja jya'aǎn kiyaa' ―ndukwin Jesús 'in Tyu bra kan'.
43013009	―Su'we sikwa, yu kula ―ndukwin Tyu Simón bra kan'―. Ni si'i kiyaǎn' tiǎn jya'aan sikwa, lo'o yaǎn' lo'o keěn jya'aan.
43013010	―Luwi 'a tyukwi ña'aan nan xa wa ytaan chku ―ndukwin Jesús bra kan'―, ja ndi'in cha' kataan chku xiya' bra kan'. Kiyaan' tian katen bra nu stean ni' ña'an. Lo'o 'wan, ni siya luwi 'a kasiya 'wan, ti ndi'in xka yu lo'o wan nu ja luwi 'a kasiya 'in yu.
43013011	Bra nu ndukwin Jesús: “Ndi'in xka yu lo'o wan nu ja luwi 'a kasiya 'in yu”, ykwi' yu ngwaña'an cha' wa jlyo ti' yu ti ka lka nu ku'ni trisiyun 'in yu ya' ne' xa'an.
43013012	Bra wa mdyii mjya'an Jesús kiya' ne', xiya' yku' yu ste' yu, lo'o ndyaa tukwa yu tu'wa msaa. Ykwi' yu lo'o ne' bra kan': ―¿Ngwa biya' ti' wan nan lka nu y'niǐn bra nu mjya'aǎn kiya' wan ngwaña'an a? ―ndukwin yu―.
43013013	“Mstru” ndukwin wan 'ñaǎn; “X'nan ba” ndukwin wan 'ñaǎn, lo'o chañi 'a cha' kan'. Ti kwi' ngwaña'an lkaǎn cha' 'wan ―ndukwin yu―.
43013014	Na' nu lkaǎn X'nan wan, na' nu lkaǎn Mstru 'wan ni, wa mjya'aǎn kiya' wan; kan' cha' ndi'in cha' jya'an wan kiya' ta'a wan kwi' ngwaña'an ―ndukwin yu―.
43013015	Ngwa tiǎn' cha' kuwe ti' wan xa nu ña'an wan mjya'aǎn kiya' ta'a wan, cha' sa ña'an nu y'niǐn bra kan', bra nu mdayaǎn' 'wan, ngwaña'an ndi'in cha' ku'ni wan lo'o ta'a wan ―ndukwin Jesús 'in ne' nu ngi'ni xa'an cha' 'in yu―.
43013016	Chañi cha' nu nchkwiǐn' lo'o wan, cha' ti kwi' nten nu lka x'nan ne', kan' nka ndloo 'in ne', si'i msu nu nka ndloo; lo'o nten nu ndlo tñan 'in ne' cha' tsaa ne' lo kichen, kan' nka ndloo la, si'i ne' nu ndya'an lo kichen ti.
43013017	Wa ngwa biya' ti' wan nchga cha' nu tka ykwiǐn' tiǎn lo'o wan ni, kan' cha' su'we 'a ka tiye wan xa nu tukwa wan cha' kan' ―ndukwin Jesús―.
43013018	’Ja nchkwiǐn' cha' 'in nchga wan. Jlyo tiǎn' ti nten ka nu ngulo suwiǐn cha' ku'ni xa'an ne' cha' 'ñaǎn ―ndukwin Jesús―. Ti s'ni ndukwa ska cha' 'in Ndiose lo kityi kula nu nchkwi': “Ti kwi' yu kan' nu su'wa nchku tyaja lo'oǔn, kan' lka nu nxuun lo'oǔn ni” ngwaña'an ndukwin kityi kan'; lo'o jlyo tiǎn' cha' ndi'in cha' ka cha' kan' ―ndukwin Jesús―.
43013019	Wa ykwiǐn' cha' re lo'o wan ni, xa nu ti ji ka cha' kan'; bra wa ngwa ngwaña'an, bra kan' ka tsaa ña'an ti' wan 'ñaǎn, cha' chañi cha' lkaǎn skaǎn tiǎn nu lka Sñi' Ndiose, chañi cha' mdiyaǎn lo chalyuu, sa ña'an nu niǐn 'wan.
43013020	Chañi cha' nu chkwiǐn' lo'o wan ni ―ndukwin yu―, xa nu kunan wan cha' nu nchkwi' ska nten nu msu'waǎn cha' kan se'en ndi'in wan, bra kan' su'wa ndyo'o cha' ña'an ti' si kunan wan cha' 'ñaǎn; lo'o xa nu kunan wan cha' 'ñaǎn, bra kan' su'wa ndyo'o cha' ña'an ti' si kunan wan cha' nchkwi' Stiǐn Ndiose nu msu'wa 'ñaǎn ndijyaǎn lo chalyuu re.
43013021	Bra nu wa ykwi' Jesús ngwaña'an, ti'í ni' kasiya 'in yu cha' xi'in 'a ti' yu. Ykwi' yu lo'o ne' kan': ―Chañi 'a cha' nu chkwiǐn' lo'o wan ni, cha' ndiya ska yu ta'a nda'an wan nu ku'ni trisiyun 'ñaǎn ya' yu xa'an ―ndukwin Jesús bra kan'.
43013022	Nduwe 'a ti' ne' nu ngi'ni xa'an cha' 'in yu, na'an tloo ta'a ti ne' bra kan'; ja ndi'ya ne' kwenta siya' ti sa ña'an cha' nu ykwi' yu.
43013023	Mskwa ska yu lo ka' kwi' se'en ti lo'o Jesús; su'we 'a nsu'wi tiye Jesús ña'an 'in yu ki'yu kan',
43013024	kan' cha' y'ni chkan ti Tyu Simón 'in yu kan', mnicha' 'in yu: ―¿Ni sa ña'an nchka ti' yu kula chkwi' yu bra nu ykwi' yu ngwaña'an a?
43013025	Kan' cha' ndyaa xñi tloo yu kan' kwi' se'en la se'en ndukwa Jesús bra kan'. Mnicha' yu 'in Jesús: ―X'naǎn, ¿ti ka lka nu kan' a? ―ndukwin.
43013026	―Nde ña'an ku'niǐn ―ndukwin Jesús 'in yu bra kan'―. Ta'aǎn sa yu'we tyaja 'ñaǎn ni' ka'nan skwa re ni. Nten nu taǎn yu'we tyaja kan' 'in cha' ku, kan' lka nu niǐn 'wan. Lo'o mda'an Jesús sa yu'we tyaja ni' ka'nan, mda 'in ran 'in Juda, sñi' Simón Iscariote bra kan'.
43013027	Bra wa msñi Juda tyaja kan', ti kwi' bra kan' yten kune' xa'an nu naan Satanás, ndyaa ni' kasiya 'in Juda kan'. Ykwi' Jesús lo'o yu bra kan': ―Yaa lyaa lo kichen 'iin, cha' ku'nii tñan nu ndi'in cha' ku'nii.
43013028	Lo'o ja ska nu ndukwa tu'wa msaa ngwa biya' ti' ni cha' ykwi' Jesús lo'o Juda ngwaña'an.
43013029	Ti kwi' Juda ngwa nu ngwi'ya kwijin tñi se'en nu ska tlyu ti nsu'wi tñi 'in ta'a ne'; kan' cha' ndiya ne' kan' nu mske' ti' cha' wa ngulo Jesús tñan 'in yu, cha' tsaa yu xi'i yu ska nan nu kunanjo'o 'in ne' cha' ka ta'a. Lo'o xka ta ne' mske' ti' ne' cha' ndiya ska tñan 'in Juda, cha' tsaa lo'o yu lomstan cha' ta yu 'in ne' ti'i.
43013030	Kan' cha' xa wa mdyii yku Juda tyaja kan', bra ti mdo'o yu ndyaa yu ni siya tla bra kan'.
43013031	Xa nu wa mdo'o Juda ndyaa yu, bra kan' ykwi' Jesús lo'o nten nu nganun kan': ―Bra nu ni ku'ni Ndiose cha' ka tlyu laǎn cha' 'ñaǎn, na' nu wa ndijyaǎn lo chalyuu cha' kaǎn nten ―ndukwin yu―. Lo'o ku'ni tnun nten 'in Ndiose chun' cha' tnun nu ka 'ñaǎn ―ndukwin yu―.
43013032	Lo'o na' ku'niǐn cha' ka tlyu la cha' 'in Stiǐn, cha' lkaǎn skaǎn tiǎn nu lka Sñi' Ni, kwi' ngwaña'an ku'ni Ni cha' ka tlyu la cha' 'ñaǎn; lo'o bra ti ku'ni Ni ngwaña'an.
43013033	Sñiěn' ―ndukwin Jesús 'in ne' kan'―, ti tyi'iǐn lo'o wan lo chalyuu xa chin' ti tsan. Sa ña'an nu niǐn 'in ne' judío nu ngwa xkan', ti kwi' cha' chkwiǐn' lo'o wan ni: Tsaa naan wan 'ñaǎn nde se'en mda'aǎn, lo'o ja ka 'a 'wan tsaa wan se'en tyi'iǐn bra kan' ―ndukwin yu―.
43013034	Nde katsaǎn' 'wan sa ña'an ka ska tñan kwi nu ku'ni wan. Ndi'in cha' su'we 'a xu'wi tiye wan ña'an wan 'in ta'a nten wan; sa ña'an nu su'we 'a nsu'wi tiyeěn na'aǎn 'wan, kwi' ngwaña'an ndi'in cha' su'we xu'wi tiye wan ña'an wan 'in ta'a nten wan.
43013035	Bra kan' ka biya' ti' ya ña'an ti nten cha' lka wan nten nu ngi'ni xa'an cha' 'ñaǎn, bra nu su'we 'a nsu'wi tiye wan ña'an wan 'in ta'a nten wan ―ndukwin Jesús.
43013036	Ykwi' Tyu Simón lo'o Jesús bra kan': ―X'naǎn ―ndukwin―, ¿la nde ya' tsaa ni a? ―Ja kaja chabiya' 'iin bra nu ni cha' tsaa lo'oǔn la se'en nu tsa'aǎn ―ndukwin Jesús―. Chun' ndi'in la tsaa nu'win tuwiin la kan'.
43013037	Lo'o mnicha' Tyu 'in yu bra kan': ―¿Ni cha' lka ja nchka tii' cha' tsa'aǎn lo'oo la se'en tsaa, ni siya ni ti a? ―ndukwin―. Ja n'ni cha' ni siya kajaǎn cha' 'iin.
43013038	―¿Ta chañi ka 'iin cha' xlyaa kajaa cha' 'ñaǎn? ―ndukwin Jesús 'in yu―. Chañi cha' nu chkwiǐn' lo'oo ni, cha' bra nu ti ji xi'ya la kwe'e nde tlya, snan ya' xkween cha' 'in nten cha' ja nsu'wi lyoo 'ñaǎn.
43014001	’Ja tya'an 'a ka'an cha' tiye wan cha' 'ñaǎn ―ndukwin Jesús 'in ne' bra kan'―. Wa msñi wan cha' 'in Ndiose, ngwaña'an xñi su'we wan cha' 'ñaǎn bra kan'.
43014002	Ka'an 'a se'en su'we ndiya se'en ndi'in Ndiose Stiǐn. Tlyu na'an ndiya se'en tyi'in wan nde kwa. Tsa'aǎn la kan' cha' ku'niǐn xu'weěn se'en tyi'in wan. Ja chkwiǐn' lo'o wan ngwaña'an, si si'i cha' nu ñi nchkwiǐn' lo'o wan ―ndukwin Jesús―.
43014003	Tsa'aǎn cha' ku'niǐn xu'weěn se'en tyi'in wan, kan' kaǎn lo chalyuu xiya', tyaǎn ti'iǐn 'wan cha' tyi'in wan lo'oǔn.
43014004	Jlyo ti' wan la se'en tsa'aǎn, jlyo ti' wan sa ña'an ku'niǐn cha' tsa'aǎn la kan'.
43014005	―Yu kula ―ndukwin Toma―, ja jlyo 'a ti' ba la nde ya' tsaa. ¿Ni sa ña'an ku'ni ba cha' tyija lyo tuwiin kan' 'wa a? ―ndukwin yu 'in Jesús.
43014006	―Na' lkaǎn nu ndu'uǔn tuwiin kan' ―ndukwin Jesús bra kan'―, na' ndu'uǔn nchga cha' nu ñi lka; na' ndaǎn chalyuu su'we 'in nten, chalyuu nu ja tsaa tii 'a 'in ne'. Ja ka 'in nten chalyuu kala ne' nde se'en ndi'in Ndiose si ja lo'oǔn ―ndukwin Jesús―.
43014007	Nsu'wi lyo wan 'ñaǎn, kan' cha' lo'o Stiǐn nsu'wi lyo wan 'in Ni; ni siya ni, nsu'wi lyo wan 'in Ni, cha' wa na'an wan 'in Ndiose xa nu na'an wan 'ñaǎn.
43014008	Mnicha' Lpe 'in Jesús bra kan': ―Yu kula ―ndukwin―, kwa'uu 'wa ti ka nu lka Stii, sa kan' ti cha' nchka ti' ba.
43014009	―Lpe ―ndukwin Jesús 'in yu―, wa tyun 'a tsan ndi'iǐn lo'o wan, ¿ta ti ji xu'wi lyo wan 'ñaǎn a? ―ndukwin―. Wa na'an wan 'ñaǎn, kan' cha' lo'o Stiǐn wa na'an wan 'in Ni bra kan'. ¿Ni cha' nchka tii' cha' nu ykwii' lo'oǔn: “Kwa'uu 'wa ti ka nu lka Stii?” ―ndukwin Jesús 'in Lpe―.
43014010	¿Ja ya tsaa ña'an ti' wan cha' su'wa ndi'in cha' 'ñaǎn lo'o Stiǐn Ndiose a? Lo'o nchga bra ndi'in Stiǐn Ndiose lo'oǔn ―ndukwin―. Si'i cha' nu ndloǔn keěn tiǎn lka cha' nu nchkwiǐn' lo'o wan; su'wa ndi'in cha' 'in Stiǐn lo'oǔn, lo'o Ndiose lka nu ndlo tñan 'ñaǎn, sa ña'an nu ku'niǐn.
43014011	Xñi wan cha' 'ñaǎn sikwa, cha' nu niǐn 'wan cha' su'wa ndi'in cha' 'ñaǎn lo'o Stiǐn Ndiose. Ni siya ja tsaa ña'an ti' wan 'ñaǎn ngwaña'an ti, su'we si tsaa ña'an ti' wan 'ñaǎn xa nu ña'an wan cha' tnun nu ngi'niǐn ―ndukwin Jesús―.
43014012	Chañi 'a cha' nu nchkwiǐn' lo'o wan ni, cha' ya ña'an ti nten nu xñi cha' 'ñaǎn, ka ku'ni ne' ti kwi' cha' tnun nu ngi'niǐn ykwiǐn'; lo'o ti tnun la tñan ka ku'ni ne' bra kan', cha' wa tya'aǎn tiǎn nde se'en ndi'in Stiǐn Ndiose ―ndukwin Jesús―.
43014013	Kan' cha' ni, nchga cha' nu jñan wan 'in Ndiose chabiya' 'ñaǎn, ku'niǐn cha' kan' ―ndukwin―. Lo'o ku'ni nten chalyuu cha' tlyu la ka cha' 'in Stiǐn Ndiose xa nu ku'ni tnun ne' 'ñaǎn, skaǎn tiǎn nu lkaǎn Sñi' Ni.
43014014	Nchga cha' nu jñan wan 'in Stiǐn chabiya' 'ñaǎn, ku'niǐn cha' kan' bra kan'.
43014015	’Tukwa wan nchga cha' nu nchkwiǐn' lo'o wan, si chañi cha' su'we nsu'wi tiye wan ña'an wan 'ñaǎn ―ndukwin Jesús―.
43014016	Bra nu tya'aǎn nde kwa, bra kan' chkwiǐn' lo'o Stiǐn Ndiose cha' ta Ni xka nu taya' 'wan; kan' lka Tyi'i Ndiose nu lka suun nchga cha' nu ñi. Kanun nu kan' lo'o wan sa ña'an bra nu tyii chalyuu ―ndukwin―.
43014017	Ja ka kanun Tyi'i Ndiose ni' kasiya 'in nten xa'an, cha' ja nchka ña'an ne' kan' 'in Ni, ja nsu'wi lyo ne' ti ka nu lka Ndiose. Lo'o 'wan, nsu'wi lyo wan 'in Ni chun' cha' ndi'in Tyi'i Ni lo'o wan, lo'o ngwaña'an wa kanun ti Ni ni' kasiya 'wan ―ndukwin Jesús 'in ne'―.
43014018	Ja kulaa yaǎn' 'wan, ja kanun wan ykwi' ti wan, sa ña'an si lka wan nten nu ja tukwin ndiya 'in ―ndukwin―, ti kaǎn se'en ndi'in wan xiya'.
43014019	Wa ndla ti ja ña'an 'a nten chalyuu 'ñaǎn bra kan'; lo'o 'wan ni, ti ña'an wan 'ñaǎn. Bra kan' ka su'we tiye wan, cha' nu wa tyu'uǔn xiya'.
43014020	Ngwaña'an ka biya' ti' wan cha' su'wa cha' 'ñaǎn lo'o Stiǐn, lo'o ti kwi' su'wa cha' 'wan lo'oǔn ―ndukwin Jesús―, kwi' ngwaña'an, su'wa cha' 'ñaǎn lo'o wan.
43014021	Nchga nten nu chañi cha' su'we nsu'wi tiye ne' ña'an ne' 'ñaǎn, ti kwi' ne' kan' lka nu kunan su'we nchga cha' nu chkwiǐn' lo'o ne'; tukwa su'we ne' cha' kan' ―ndukwin―. Xa nu su'we nsu'wi tiye ne' ña'an ne' 'ñaǎn, lo'o Stiǐn, su'we 'a nsu'wi tiye Ni ña'an Ni 'in ne' kan'. Lo'oǔn, su'we 'a ka tiyeěn ña'aǎn 'in ne' kan', kwa'uǔn 'in ne' kan' nchga cha' sa ña'an nu lkaǎn, ti ykwiǐn' tiǎn bra kan'.
43014022	Lo'o ykwi' xka Juda kan' bra kan' (si'i yu nu naan Juda Iscariote): ―Bra nu ndukwiin cha' bare ti ña'an ba 'iin, ja lo'o xka ta nten, ¿ni sa ña'an nda'an cha' tiyee, X'naǎn, cha' nu ykwii' ngwaña'an, a? ―ndukwin Juda kan' 'in Jesús.
43014023	―Nten nu chañi cha' su'we nsu'wi tiye ne' ña'an ne' 'ñaǎn, kunan ne' nchga cha' nu chkwiǐn' lo'o ne' ―ndukwin Jesús―. Bra kan' ka su'we 'a ka tiye Stiǐn Ndiose ña'an Ni 'in ne' kan'. Ti kwi' na' lo'o Stiǐn kan ba cha' kanun ba lo'o ne' kan' bra kan' ―ndukwin Jesús―.
43014024	Nten nu ja su'we nsu'wi tiye ña'an 'ñaǎn, ja kunan ne' kan' siya' ti ska cha' nu chkwiǐn' lo'o ne'. Wa ynan wan cha' nu ytsa' Stiǐn 'ñaǎn cha' kwa'uǔn 'wan, lo'o si'i cha' nu nguloǔn keěn ti ykwiǐn' tiǎn lka cha' nu nchkwiǐn' lo'o wan.
43014025	’Wa ytsaǎn' nchga cha' kan' laja nu ti ndi'iǐn lo'o wan.
43014026	Chun' ndi'in la ka biya' la ti' wan nchga cha' kan'; kwa'u Tyi'i Ndiose cha' kan' 'wan ―ndukwin Jesús―. Wa su'wa ti Stiǐn Ndiose Tyi'i Ni cha' kan lo chalyuu cha' taya' Ni 'wan nchga bra chabiya' 'ñaǎn. Ku'ni Ni cha' tyu'wi ti' wan nchga cha' nu wa ykwiǐn' lo'o wan.
43014027	’Nde lka tñan nu ku'niǐn lo'o wan cha' nu wa tya'aǎn tiǎn. Ku'niǐn cha' tiin ti tyi'in wan. Ja nchka 'in nten chalyuu tyi'in tiin ti; ykwiǐn' ku'niǐn cha' tiin ti tyi'in wan ―ndukwin Jesús―. Ja tya'an 'a cha' tiye wan, ja ka kutsen wan bra kan' ―ndukwin―.
43014028	Wa ynan wan bra nu ykwiǐn' lo'o wan: Tya'aǎn, lo'o chun' ndi'in la chin' kaǎn se'en ndi'in wan xiya'. Kan' cha' ka su'we 'a ka tiye wan bra nu kunan wan cha' wa tya'aǎn tiǎn se'en ndi'in Ndiose Stiǐn, si chañi cha' su'we nsu'wi tiye wan ña'an wan 'ñaǎn. Wa tnun la cha' nu ndiya 'in Stiǐn Ndiose, chin' la cha' 'ñaǎn ―ndukwin Jesús―.
43014029	Ngwaña'an niǐn 'wan xa nu ti ji ka cha' kan'; bra nu wa ndya'aǎn, bra kan' ka tsaa ña'an la ti' wan cha' kan'.
43014030	’Ja ndiya ka'an la cha' nu chkwiǐn' lo'o wan ni ―ndukwin Jesús bra kan'―. Wa kan ti kune' xa'an nu lka ndloo lo chalyuu se'en ndi'ian re, ni siya ja nsu'wi chabiya' 'in nu kan' cha' ka ndloo 'ñaǎn.
43014031	Ndi'in cha' ka biya' ti' nten chalyuu cha' su'we 'a nsu'wi tiyeěn na'aǎn 'in Stiǐn Ndiose, kan' cha' ngi'niǐn nchga tñan nu ndlo Ni 'ñaǎn ―ndukwin Jesús―. Tyituun lya wan ni. Tsaa lyaa wan lo'oǔn.
43015001	’Na' lkaǎn ña'an ti' ska suun yka kwiñii, kwi' nu ndyo'o si'yu chi kutun lo ran ―ndukwin Jesús 'in ne'―. Lo'o yka 'in Stiǐn Ndiose lka yka kan'.
43015002	Su'we 'a ña'ansiin Stiǐn 'in nchga stan' yka kan', lo'o na' lkaǎn yka kan'. Bra nu ja ska nan ndyo'o lo stan' yka kan', nsi'yu Ni 'in ran. Nsuwii Ni chin' loo yka nu nda su'we nan, cha' ti ka'an la nan tyo'o lo ran.
43015003	Lo'o 'wan ni ―ndukwin Jesús―, wa lka msuwiǐn 'wan bra nu msñi wan cha' nu nchkwiǐn' lo'o wan.
43015004	Ku'ni su'wa tiye wan lo'oǔn, cha' su'wa ti nchka tiyeěn lo'o wan. Lka cha' ña'an ti' si na' lkaǎn ska suun yka, lo'o 'wan lka wan ña'an ti' stan' yka kan' ―ndukwin Jesús―. Ska stan' yka kwiñii ni, ja tyo'o nan lo ran bra wa msi'yu ne' kiya' ran; ska ti si ti ngaluu ran, si ti nxñi ka'an ran 'in suun, tyo'o nan lo ran bra kan' ―ndukwin―. Lo'o 'wan, ja ka xu'wi cha' su'we ni' kasiya 'wan cha' taya' wan 'in xka la nten bra nu ja su'wa nchka tiye wan lo'oǔn.
43015005	’Sa ña'an lka suun yka kwiñii, ngwaña'an lkaǎn cha' 'wan, cha' na' lkaǎn suun cha' su'we nu ndiya 'wan ―ndukwin Jesús 'in ne'―. Sa ña'an lka stan' yka kan', ngwaña'an lka wan xa nu msñi wan cha' 'ñaǎn, su'wa ti ka tiye wan lo'oǔn bra kan'. Kan' kaja ka'an la cha' su'we nu xu'wi ni' kasiya 'wan se'en ndi'in wan lo chalyuu, bra nu na' lkaǎn suun cha' su'we 'wan. Ja ska cha' su'we ka ku'ni wan xa nu ja su'wa nka tiye wan lo'oǔn ―ndukwin Jesús―.
43015006	Kulaa ya' Stiǐn 'in nten nu ja su'wa nka tiye lo'oǔn, sa ña'an nu nxkwan nten stan' yka nu wa wtyi; nxo' ti'in ne' stan' yka wtyi kan', nxtya ne' 'in ran lo kii' cha' tyii ran skin ran bra kan'.
43015007	’Xa nu su'wa ti nka tiye wan lo'oǔn ―ndukwin Jesús―, xa nu kanun cha' nu nchkwiǐn' ni' kasiya 'wan, bra kan' ka jñan wan ska cha' 'in Stiǐn, lo'o ta Ni cha' kan' 'wan.
43015008	Ku'ni tnun nten 'in Stiǐn Ndiose, bra nu ña'an ne' cha' su'we 'a ngi'ni wan lo'o xka ta nten. Ka biya' ti' ne' cha' nten nu ngi'ni xa'an cha' 'ñaǎn lka wan bra kan'―ndukwin―.
43015009	Sa ña'an nu su'we 'a nsu'wi tiye Stiǐn ña'an Ni 'ñaǎn, ngwaña'an su'we 'a nsu'wi tiyeěn na'aǎn 'wan.
43015010	Nchga tsan tyu'wi ti' wan se'en ndi'in wan cha' su'we 'a nsu'wi tiyeěn na'aǎn 'wan. Lo'o ka su'we 'a ka tiyeěn ña'aǎn 'wan si kunan wan nchga cha' nu nchkwiǐn' lo'o wan ―ndukwin Jesús―. Lo'o na', wa y'niǐn ngwaña'an, nchga tñan nu ngulo Stiǐn 'ñaǎn wa ndukwaǎn 'in ran. Kan' cha' jlyo tiǎn' cha' su'we 'a nsu'wi tiye Ni ña'an Ni 'ñaǎn nchga se'en ndi'iǐn.
43015011	’Ykwiǐn' lo'o wan ngwaña'an, cha' ka biya' ti' wan cha' su'we nka tiyeěn ngi'niǐn tñan 'in Stiǐn Ndiose; ti kwi' ngwaña'an lo'o wan, ja ndi'in cha' tyii cha' su'we nka tiye wan.
43015012	Nde lka tñan nu taǎn 'wan ―ndukwin Jesús―, cha' su'we ti xu'wi tiye wan ña'an wan 'in ta'a nten wan, sa ña'an nu su'we 'a nsu'wi tiyeěn na'aǎn 'wan.
43015013	Si ngwaña'an su'we nsu'wi tiyean 'in ta'a su'we nsu'wian, bra kan' tyo'o laa ne' kan' 'in se'en kuxi, ni siya kajaan, ti ykwiin' tian; ja ndiya xka tñan tlyu la nu ka ku'nian cha' tayaan' 'in ta'a su'we nsu'wian.
43015014	Ti kwi' ta'a su'we nsu'wiǐn lka wan si tukwa wan cha' nu nchkwiǐn' lo'o wan ―ndukwin Jesús―,
43015015	ja chkwiǐn' cha' msu 'ñaǎn lka wan. Ska msu ti, ja jlyo ti' yu nchga tñan nu nsu'wi 'in x'nan yu. Wa niǐn cha' ta'a su'we nsu'wiǐn lka wan, cha' wa ngwa'uǔn nchga cha' nu wa ynaǎn se'en ndi'in Stiǐn 'wan.
43015016	Si'i cha' ngulo suwi wan 'ñaǎn cha' tya'an wan lo'oǔn ―ndukwin Jesús―, na' lkaǎn nu wa ykwiǐn' lo'o wan kulo ndukwa la. Ti bra kan' nguloǔn tñan 'wan cha' xkwi' cha' su'we xu'wi ni' kasiya 'wan, cha' ja tsaa tii 'a tñan su'we nu ngi'ni wan ngwaña'an; ku'ni Stiǐn nchga cha' nu jñan wan 'in Ni chabiya' 'ñaǎn bra kan'.
43015017	Kan' cha' ska ti tñan re ndloo 'a 'wan cha' ku'ni wan cha' su'we 'a xu'wi tiye wan ña'an wan 'in ta'a nten wan.
43015018	Ti ngwa'u la Jesús 'in ne' nu ngi'ni xa'an cha' 'in yu bra kan': ―Chañi cha' tiya bra nu ka ti'í ti' ta'a nten wan 'wan. Ja kuwe 'a ti' wan bra kan', wa jlyo ti' wan cha' ti kulo kwi' ngwaña'an ngwa ti'í ti' ne' 'ñaǎn ―ndukwin Jesús―.
43015019	Si ku'ni wan ti kwi' sa ña'an nu ngi'ni nten kuxi lo chalyuu nde, chkwi' su'we ne' lo'o wan bra kan', ña'an ti' si lka wan ta'a ne'. Lo'o ni, ja ndi'in 'a cha' 'wan lo'o cha' kuxi nu ndi'in lo chalyuu, cha' wa ngulo suwiǐn 'wan cha' ka wan nten 'ñaǎn; kan' cha' ka ti'í ti' nten 'wan ―ndukwin Jesús―.
43015020	Tyu'wi ti' wan cha' nu ngwa'uǔn 'wan nu ngwa xkan': Nten nu nka ndloo, kan' nu ndlo tñan, si'i msu ti. Sa ña'an ngwa ti'í ti' nten chalyuu 'ñaǎn, kwi' ngwaña'an ku'ni ti'í ti' ne' 'wan. Ja nnan ne' cha' nu ndu'uǔn 'in ne', kwi' ngwaña'an ja kunan ne' cha' nu chkwi' wan lo'o ne' kan'.
43015021	Ku'ni ne' ngwaña'an lo'o wan cha' 'ñaǎn ―ndukwin Jesús―, cha' ja nsu'wi lyo ne' ti ka nu msu'wa 'ñaǎn cha' ndijyaǎn lo chalyuu.
43015022	’Ja tyukwi ne' kan' ki'ya si ja ya kaǎn lo chalyuu, si ja ya chkwiǐn' lo'o ne'; lo'o ni, ja ku'ni Ndiose cha' tlyu ti' 'in ne' kan' 'in cha' xa'an nu ngi'ni ne'.
43015023	Xa nu ti'í ti' ne' 'ñaǎn, kwi' ngwaña'an ti'í ti' ne' 'in Stiǐn ―ndukwin Jesús―.
43015024	Ja ndukwi ne' kan' ki'ya ti kulo, lo'o ni, wa mdi'iǐn se'en ndi'in ne' kan', wa y'niǐn tñan nu ja ka 'in xka la nten ku'ni; wa na'an ne' nchga cha' tnun nu ngi'niǐn, kan' cha' ti'í ti' ne' 'ñaǎn. Kwi' ngwaña'an ti'í ti' ne' 'in Stiǐn, kan' cha' wa nganun yuwe' chun' ne' kan' ―ndukwin Jesús―.
43015025	Ngwaña'an ndi'in cha' ka cha' nu ndukwa lo kityi kula 'in ne' kan': “Liye' ti' ne' 'ñaǎn, ni siya ja ndi'in cha' ku'ni ne' ngwaña'an.” Ngwaña'an nchkwi' lo kityi 'in Ndiose.
43015026	’Chun' ndi'in la su'waǎn nu lka Tyi'i Ndiose cha' kan Ni lo chalyuu, Tyi'i Ni ykwi', nu mdo'o se'en ndi'in Ndiose nde ni' kwan ―ndukwin Jesús―. Kan' lka nu kwa'u 'wan nchga cha' nu ñi, kan' lka nu taya' 'wan nchga bra chabiya' 'ñaǎn. Bra nu kan Ni kan' lo chalyuu, bra kan' kwa'u Ni nchga cha' nu ñi 'wan, nchga cha' nu nsu'wi 'ñaǎn ―ndukwin Jesús―.
43015027	Lo'o 'wan, wa mdi'in wan lo'oǔn ti kulo, kan' cha' ka 'wan chkwi' ñi wan cha' 'ñaǎn lo'o ya ña'an ti nten.
43016001	’Nde loo la nchkwiǐn' nchga cha' re lo'o wan, cha' ja kulaa ya' 'a wan cha' 'ñaǎn bra nu ka ti'í ti' ne' 'wan,
43016002	ni siya ja ta 'a ne' chabiya' 'wan cha' tsaa la wan ni' lyaa 'in ne' bra kan' ―ndukwin Jesús―. Tiya bra nu xke' ti' ne' cha' tñan 'in Ndiose ku'ni ne' bra nu kujwi ne' 'in ne' ta'a wan.
43016003	Ku'ni ne' kan' ngwaña'an, cha' ja nsu'wi lyo ne' 'in Stiǐn Ndiose; kwi' ngwaña'an, ja nsu'wi lyo ne' 'ñaǎn ―ndukwin Jesús―.
43016004	Nchkwiǐn' nchga cha' re lo'o wan ni, cha' xa nu tiya tyempu kuxi kan', bra kan' ka tyu'wi ti' wan nchga cha' nu ykwiǐn' lo'o wan ni. ’Nu ngwa ti kulo ja ykwiǐn' cha' re lo'o wan, cha' ti tyi'iǐn laǎn lo'o wan ―ndukwin Jesús―.
43016005	Lo'o ni, wa tya'aǎn tiǎn nde se'en ndi'in Stiǐn Ndiose, ti kwi' nu msu'wa 'ñaǎn cha' mdiyaǎn lo chalyuu, ni siya ja ya kunicha' wan 'ñaǎn la nde ya' tsa'aǎn.
43016006	Xi'in 'a ti' wan chun' cha' nu ykwiǐn' lo'o wan tsan.
43016007	Ja kuwe 'a ti' wan. Chañi 'a cha' nu nchkwiǐn' lo'o wan ni ―ndukwin Jesús―, cha' su'we la tyi'in wan lo chalyuu bra nu wa ndya'aǎn. Ja ka kan Tyi'i Ndiose cha' taya' Ni 'wan nchga tsan si ja tya'aǎn, cha' sa bra nu tya'aǎn ni, bra kan' su'waǎn 'in Tyi'i Ni kan' cha' kan Ni se'en ndi'in wan.
43016008	Lo'o bra nu kan Tyi'i Ndiose lo chalyuu ―ndukwin Jesús―, ku'ni Ni cha' kuwe ti' nchga nten ña'aan chalyuu cha' nsu'wi ki'ya nu mstya Ndiose 'in ne'; kwi' ngwaña'an, ku'ni Ni cha' tyaa yu'wi ti' ne' 'ñaǎn, cha' nu ñi 'a lka cha' nu ykwiǐn'. Ku'ni Ni cha' ka biya' ti' ne' cha' ndi'in cha' ku'ni biya' Ndiose 'in nchga nten chalyuu ―ndukwin―.
43016009	Ku'ni Tyi'i Ndiose cha' kuwe ti' nten cha' ndukwi ne' ki'ya tloo Ni, si'ya cha' jlyo ti' ne' cha' ja ynan ne' cha' nu ykwiǐn' ―ndukwin Jesús―.
43016010	Lo'o ku'ni Ni cha' tyaa yu'wi ti' nten 'ñaǎn cha' ñi 'a ngi'niǐn, cha' ñi 'a cha' nu nchkwiǐn', cha' wa tya'aǎn se'en ndi'in Stiǐn Ndiose, lo'o ja ña'an 'a wan 'ñaǎn bra kan' ―ndukwin―.
43016011	Lo'o ku'ni Ni cha' ka biya' ti' nten cha' ndi'in cha' ku'ni biya' Ndiose 'in nchga nten chalyuu, si'ya cha' wa lka mstya Ni yuwe' 'in kune' xa'an nu lka ndloo 'in nten chalyuu.
43016012	’Ti ndiya ka'an la cha' nu nchka tiǎn' chkwiǐn' lo'o wan ―ndukwin Jesús 'in nten nu ngi'ni xa'an cha' 'in yu―, lo'o ja talo wan kunan su'we wan cha' kan' ni, cha' tukwi 'a ndiya cha' kan'.
43016013	Bra nu kan Tyi'i Ndiose, ti kwi' nu tyo'o nde se'en ndi'in Ndiose, bra kan' kwa'u Ni kan' nchga cha' nu ñi 'wan; chkwi' ñi Ni nchga cha' 'ñaǎn lo'o wan bra kan' ―ndukwin Jesús―. Ja chkwi' Ni kan' chabiya' 'in Ni, ti ykwi' ti Ni; sa ña'an cha' nu wa ynan Ni nde se'en ndi'in Ndiose, kan' lka cha' nu chkwi' Ni lo'o wan ―ndukwin Jesús―. Lo'o katsa' Ni 'wan nchga cha' nu ka 'ñaǎn nde loo la bra kan'.
43016014	Ku'ni tnun Tyi'i Ndiose 'ñaǎn. Nchga cha' nu kwa'u Ni 'wan, cha' 'ñaǎn lka cha' kan'; na' lkaǎn suun cha' kan' ―ndukwin Jesús 'in ne' nu ngi'ni xa'an cha' 'in yu―.
43016015	Nchga cha' nu nsu'wi 'in Stiǐn Ndiose, wa nda Ni cha' kan' 'ñaǎn; kan' cha' niǐn 'wan ni, cha' nchga cha' nu kwa'u Tyi'i Ndiose 'wan, cha' 'ñaǎn lka cha' kan'.
43016016	’Chun' ndi'in la chin', ja ña'an 'a wan 'ñaǎn, cha' tya'aǎn se'en ndi'in Stiǐn Ndiose; nde loo la, kan' ña'an wan 'ñaǎn xiya' ―ndukwin Jesús.
43016017	Lo'o ndi'in chin' nten nu ngi'ni xa'an cha' 'in yu nu ykwi' lo'o ta'a bra kan': ―Ndukwin yu kula kwa cha' ndse ti ja ña'an 'aan 'in yu ―ndukwin ne' kan'―. Bra kan' ndukwin yu cha' chun' ndi'in la chin' ña'aan 'in yu xiya'. Kwi' ngwaña'an, xka cha' ndukwin yu kula kwa, cha' tsaa yu nde se'en ndi'in Ndiose Sti yu.
43016018	¿Ni sa ña'an ka cha' nu nchkwi' yu kula kwa: “Chun' ndi'in la chin'” a? ―mnicha' ne' 'in ta'a ne'―. Ja jlyo tian' ni cha' nchkwi' yu kula kwa ngwaña'an.
43016019	Wa jlyo ti' Jesús nchga cha' nu nchka ti' ne' kunicha' ne' 'in yu, kan' cha' mxkwen yu 'in ne' kan' bra kan': ―Wa niǐn 'wan cha' chun' ndi'in la chin' ja ña'an 'a wan 'ñaǎn, lo'o nde loo la, bra kan' ña'an wan 'ñaǎn xiya'. ¿Ta chun' nu ykwiǐn' cha' kan' lo'o wan, kan' cha' lye 'a nchkwi' wan lo'o ta'a wan ni a?
43016020	Chañi 'a cha' nu chkwiǐn' lo'o wan ni ―ndukwin Jesús 'in ne' bra kan'―. Chañi xi'ya wan, chañi kunan wan xa nu wa ndya'aǎn, ni siya ka su'we ka tiye xka la nten chalyuu. Ja kuwe 'a ti' wan, ni siya xi'in ti' wan ni; ka su'we 'a ka tiye wan bra nu tyu'uǔn xiya' bra kan'.
43016021	Xa wa ndiya bra nu kala sñi' ska nu kuna'an ni ―ndukwin Jesús―, ti'í 'a tñan ka 'in nu kuna'an kan'; bra nu wa ngula kuwi' kan', bra ti mjlyaa ti' nu kuna'an kan' cha' ti'í 'a tñan ngwa 'in. Su'we 'a nsu'wi tiye ni, cha' ngula ska nten.
43016022	Lo'o 'wan ni ―ndukwin―, chin' ti bra ka xi'in ti' wan; kan' na'aǎn 'wan xiya', lo'o ka su'we 'a ka tiye wan xiya' bra kan'. Ja tukwin ka tukun' cha' 'wan cha' ja ka su'we ka tiye wan bra kan'.
43016023	’Xa nu wa ndiya tsan kan' cha' nu kaǎn xiya', ja n'ni 'a cha' jñan wan ska cha' 'ñaǎn ―ndukwin Jesús―. Ñi 'a cha' nu chkwiǐn' lo'o wan ni, cha' nchga cha' nu jñan wan 'in Stiǐn Ndiose chabiya' 'ñaǎn, ku'ni Ni cha' kan' cha' 'wan ―ndukwin―.
43016024	Si'i chabiya' 'ñaǎn mjñan wan cha' 'in Stiǐn Ndiose ti kulo; lo'o ni, chabiya' 'ñaǎn jñan wan ska cha' 'in Ni, cha' kaja cha' kan' 'wan, cha' xkwi' ka su'we ka tiye wan se'en ndi'in wan bra kan'.
43016025	’Xkwi' cha' tiya lo'o nkwin ykwiǐn' lo'o wan nu ngwa bra kan' ―ndukwin Jesús―, cha' ka biya' ti' wan ska cha'; chun' ndi'in la tiya ska tsan nu ja chkwiǐn' 'aǎn cha' tukwi lo'o wan bra kan', chkwiǐn' cha' 'in Stiǐn Ndiose lo'o wan nu bra ti ki'ya wan kwenta.
43016026	Xa nu tiya tsan kan' ―ndukwin―, bra kan' ka jñan wan ska cha' 'in Stiǐn Ndiose chabiya' 'ñaǎn. Lo'o ja niǐn 'wan cha' chkwiǐn' lo'o Stiǐn cha' 'wan, cha' chañi ku'ni Ni nchga cha' nu jñan wan 'in Ni.
43016027	Ti kwi' Stiǐn Ndiose su'we 'a nsu'wi tiye Ni ña'an Ni 'wan chun' su'we 'a nsu'wi tiye wan ña'an wan 'ñaǎn; jlyo ti' Ni cha' ndyaa ña'an ti' wan cha' nde se'en ndi'in Ndiose mdo'oǔn, kan' cha' su'we 'a nsu'wi tiye Ni ña'an Ni 'wan ―ndukwin―.
43016028	Nde se'en ndi'in Stiǐn mdo'oǔn bra nu mdiyaǎn lo chalyuu; lo'o ni, wa tyo'oǔn tiǎn lo chalyuu re, cha' tya'aǎn nde se'en ndi'in Stiǐn xiya'.
43016029	Ykwi' ne' nu ngi'ni xa'an kan' lo'o Jesús bra kan': ―Su'we 'a ngwa biya' ti' ba cha' nu ykwii' lo'o ba ni ―ndukwin ne' 'in yu―, si'i ska cha' tukwi nu nchkwii' lo'o ba ni,
43016030	kan' cha' ja ska la cha' ndiya cha' kunicha' nten 'iin. Su'we 'a nchka biya' ti' ba cha' jlyo ti' nu'win nchga cha', kan' cha' ndyaa ña'an ti' ba cha' nu mdo'oo nde se'en ndi'in Ndiose bra nu mdiyaan lo chalyuu re.
43016031	Ykwi' Jesús lo'o ne' bra kan': ―¿Ta wa ndyaa ña'an ti' wan 'ñaǎn ni a? ―ndukwin Jesús―.
43016032	Kunan su'we wan xka cha' nu chkwiǐn' lo'o wan sikwa. Wa tiya bra, ti kwi' bra nu ni, xnan nchga wan tu' na'an tyi wan, kulaa ya' wan 'ñaǎn. Kulaa ti'in wan 'ñaǎn xkaǎn tiǎn bra kan' ―ndukwin―, lo'o si'i skaǎn tiǎn kanuǔn, cha' su'wa ndi'in Stiǐn lo'oǔn.
43016033	Nchkwiǐn' nchga cha' re lo'o wan cha' tiin ti tyi'in wan xa wa yten wan cha' 'ñaǎn ―ndukwin―. Lo chalyuu re ka ti'í ti' nten 'wan. Lo'o ja kuwe ti' wan, ku'ni tnun tiye wan; na' lkaǎn ndloo la lo chalyuu, cha' ska ya' ti mdijiǐn lyoǔn 'in kune' xa'an.
43017001	Xa wa mdyii ykwi' Jesús cha' kan', na'an yu nde ni' kwan, lo'o kwen 'a ykwi' yu lo'o Ndiose Sti yu: ―Chkwiǐn' lo'oo ni, cha' nu'win lkaa Stiǐn ―ndukwin Jesús―. Wa ndiya bra 'ñaǎn cha' kajaǎn. Lo'o ni, ku'nii cha' ka tlyuǔn, cha' bra kan' ka ku'niǐn cha' ka tlyu la nu'win, cha' na' lkaǎn Sñii'.
43017002	Nan wa ndaa chabiya' 'ñaǎn cha' kaǎn ndloo 'in nchga nten, cha' taǎn xka chalyuu kwi 'in nchga nten nu taa 'ñaǎn, ska chalyuu nu ja tsaa tii 'a 'in ne' ―ndukwin Jesús 'in Ndiose Sti yu―.
43017003	Chalyuu kwi nu taǎn 'in ne' kan' ni, kan' lka cha' xu'wi lyo ne' 'iin, cha' nu'win lkaa ska ti nu nka Ndiose ykwi' nu ndi'in ni' kwan; kwi' ngwaña'an, xu'wi lyo ne' 'ñaǎn, cha' lkaǎn Jesucristo nu msu'waa 'ñaǎn bra nu mdiyaǎn lo chalyuu.
43017004	’Lo chalyuu se'en mdi'iǐn wa y'niǐn cha' tlyu la ka nu'win ―ndukwin Jesús―, lo'o wa mdyii y'niǐn nchga tñan nu mdaa 'ñaǎn cha' ku'niǐn nde re.
43017005	Nu'win lkaa Stiǐn, kan' cha' ku'nii cha' ka tlyuǔn xiya', sa ña'an ngwa xa nu ti mdi'iǐn lo'oo kulo ndukwa la, nu ti ji tyisnan chalyuu. Ku'nii cha' ka tlyuǔn, kwi' sa ña'an tlyu nu nchka 'iin nde se'en ndi'iin.
43017006	’Nchga cha', kwi' sa ña'an nu nchka nu'win ni, wa mdyii ykwiǐn' cha' kan' lo'o nten chalyuu 'ñaǎn, ti kwi' nten nu wa nguloo suwii cha' ka nten 'ñaǎn. Wa ytsaǎn' cha' kan' 'in ne' sa ña'an ya' nu nsu'wi lyo su'we ne' 'iin ni ―ndukwin―. Nten nu 'iin lka ne' kan'; lo'o nu'win wa mdaa ne' kan', cha' ka ne' nten 'ñaǎn. Lo'o wa mdukwa ne' nchga cha' nu nchkwii' lo'o ne'.
43017007	Kwi' ngwaña'an, ngwa biya' ti' ne' ni, cha' nu'win, Stiǐn Ndiose, wa ngulo nchga tñan nu ngi'niǐn, cha' ti kwi' nu'win ndaa nchga cha' nu nchkwiǐn'.
43017008	Wa ngwa'uǔn 'in ne' nchga cha' nu ngwa'uu 'ñaǎn ―ndukwin Jesús―, lo'o ndukwa 'a ne' cha' kan' ni. Jlyo 'a ti' ne' cha' nde se'en ndi'iin, kwi' nde kwa mdo'oǔn mdiyaǎn; ndyaa ña'an ti' ne' cha' nu'win lkaa nu msu'waa 'ñaǎn mdiyaǎn.
43017009	’Stiǐn, chkwiǐn' lo'oo ni ―ndukwin Jesús―, cha' su'waa yaa' 'in ne' kan'. Ja chkwiǐn' cha' 'in ya ña'an ti nten chalyuu, ska ti cha' 'in nten nu mdaa 'ñaǎn cha' ka nten 'ñaǎn nchkwiǐn' lo'oo, cha' lka ne' kan' nten 'iin.
43017010	Nchga nten nu msñi cha' 'ñaǎn, lka ne' kan' nten 'iin ―ndukwin―. Ti kwi' ti cha', nu'win y'nii cha' lka ne' kan' nten 'ñaǎn, chun' lka ne' nten 'iin. Bra nu ña'an xka ta nten chalyuu 'in ne' kan', bra ti ka biya' ti' ne' cha' tlyu 'a cha' su'we nsu'wi 'ñaǎn.
43017011	’Ja tyi'iǐn 'aǎn lo chalyuu ―ndukwin Jesús―, cha' wa tya'aǎn nde se'en ndi'iin; lo'o ne' kan' ni, ti tyi'in la ne' lo chalyuu. Nu'win Stiǐn, luwii 'a lkaa, luwii 'a ngi'nii, kan' cha' njñaǎn cha' tlyu ti' 'iin cha' 'in ne' nu wa mdaa 'ñaǎn. Nchka tiǎn' cha' nu'win ña'ansiin 'in ne' kan' lo'o yaa' ti ykwii' ti, cha' ja ñu'un tiye ne'. Nu'win ku'nii cha' sa ña'an nu su'wa cha' 'iin lo'oǔn ―ndukwin―, ngwaña'an ka su'wa kasiya 'in ne' kan' lo'o ta'a ne' nu msñi cha' 'iin.
43017012	Xa nu ti mdi'iǐn lo'o nten nu mdaa 'ñaǎn ―ndukwin Jesús―, bra kan' su'we 'a y'niǐn kwan 'in ne' kan' lo'o chabiya' 'iin. Ja mdaǎn 'aǎn chabiya' tyukwa ne' cha' kuxi; ja ska ne' kan' mna' kasiya 'in ne'. Ska ti yu nu ndukwa cha' 'in yu ti s'ni la cha' kana' kasiya 'in yu, kan' lka yu nu mdyii cha' 'in yu siya' ti, cha' ndi'in cha' ka nchga cha' nu ngwa'an ayman kula cha' 'in yu lo kityi nu ngwa s'ni.
43017013	’Kan' cha' ni tyaǎn se'en ndi'iin, Stiǐn ―ndukwin Jesús 'in Ndiose Sti yu―. Bra nu ti ndi'iǐn lo chalyuu, nchkwiǐn' nchga cha' re lo'o ne', cha' sa ña'an nu nka su'we 'a ka tiyeěn, ngwaña'an ka su'we ka tiye ne' kan', tyukwi ti tiye ne' bra kan'.
43017014	Nchga cha' nu wa ykwii' lo'oǔn, wa ytsaǎn' cha' kan' 'in ne' kan' ―ndukwin―. Lo'o ni, sa ña'an nu ngwa ti'í ti' nten chalyuu 'ñaǎn, ngwaña'an ka ti'í ti' nten 'in ne' kan' cha' 'ñaǎn, cha' ja ndi'in cha' 'ñaan lo'o cha' kuxi nu nsu'wi chalyuu.
43017015	Kan' cha' chkwiǐn' lo'oo ni, Stiǐn ―ndukwin Jesús―, cha' nchka tiǎn' cha' nu'win ña'ansiin 'in ne' kan', cha' ja tyijin lyo kune' xa'an 'in ne', ni siya ja ndi'in cha' kaan y'yaa 'in ne' kan'.
43017016	Lo'o na' lo'o ne' kan', ja ndi'in cha' 'wa lo'o cha' kuxi nu nsu'wi chalyuu ―ndukwin―.
43017017	Ñi 'a cha' nu nchkwi' nu'win, lo'o nchka tiǎn' cha' ti chkwii' la cha' nu ñi kan' lo'o ne' kan', cha' xa'aan kasiya 'in ne', cha' ja xu'wi 'a tiye ne' kan' 'in cha' kuxi, sa ña'an nu nsu'wi tiye ne' ti kulo.
43017018	Sa ña'an nu msu'waa 'ñaǎn cha' mdiyaǎn lo chalyuu re ―ndukwin Jesús 'in Ndiose Sti yu―, ngwaña'an wa nguloǔn tñan 'in ne' kan', cha' tsaa ne' kwa'u ne' cha' 'iin 'in nten ña'aan chalyuu.
43017019	Lo'o ni, taǎn tyukwi ña'aan na', ti ykwiǐn' tiǎn, cha' 'in nten kan', cha' ku'niǐn nchga tñan nu nchka tii' cha' ku'niǐn ―ndukwin―. Lo'o nchga nten nu wa msñi cha' 'iin, nchka tiǎn' cha' xa'aan kasiya 'in ne', cha' nu'win katsaa' cha' nu ñi nu kanun ni' kasiya 'in ne' cha' 'iin.
43017020	’Si'i ska ti cha' 'in nten nu wa yten cha' 'ñaǎn chkwiǐn' lo'oo ―ndukwin Jesús 'in Ndiose Sti yu―, lo'o chkwiǐn' cha' 'in nchga nten nu sten cha' 'ñaǎn nde loo la, bra nu kunan ne' cha' nu chkwi' nten 'ñaǎn lo'o ne'; lo'o cha' 'in ne' kan' chkwiǐn' lo'oo ni ―ndukwin―.
43017021	Njñaǎn 'iin cha' ka su'wa kasiya 'in ne' kan' lo'o ta'a ne'. Stiǐn, sa ña'an nu su'wa ndi'in cha' 'iin lo'oǔn, sa ña'an nu su'wa nka tiyeěn lo'oo, kwi' ngwaña'an ku'nii cha' ka su'wa ka tiye ne' kan' lo'oan; bra kan' ka tsaa ña'an ti' ka'an nten ña'aan chalyuu cha' nu'win msu'waa 'ñaǎn cha' mdiyaǎn ―ndukwin Jesús―.
43017022	Nu'win, wa y'nii cha' ka tlyuǔn lo chalyuu re, lo'o ngwaña'an wa y'niǐn cha' ka ne' kan' sa ña'an nu lkaǎn. Sa ña'an nu su'wa 'a nka tiyee lo'oǔn, ngwaña'an nchka tiǎn' cha' ka su'wa ka tiye ne' kan' lo'o ta'a ne'.
43017023	Su'wa lka tiyeěn lo'o ne' kan', lo'o su'wa lka tiyee lo'oǔn ―ndukwin―, kan' cha' chañi cha' ka su'wa kasiya 'in ne' lo'o ta'a ne'. Ngwaña'an ka biya' ti' nchga nten chalyuu cha' nu'win wa msu'waa 'ñaǎn cha' mdiyaǎn lo chalyuu, cha' sa ña'an nu ndiya 'a tii' 'ñaǎn, ngwaña'an ndiya 'a tii' 'in nten nu wa yten cha' 'ñaǎn.
43017024	’Stiǐn ―ndukwin Jesús 'in Ndiose Sti yu―, nchka tiǎn' cha' tyi'in nten nu mdaa 'ñaǎn nde se'en tyi'iǐn lo'oo. Bra kan' ña'an ne' kan' 'ñaǎn cha' ndukwaǎn se'en tlyu la ti, se'en nu mdaa 'ñaǎn cha' tyukwaǎn, cha' ndiya 'a tii' 'ñaǎn ti bra nu ti ji tyisnan chalyuu.
43017025	Stiǐn ―ndukwin Jesús―, xkwi' tñan nu ñi ngi'nii. Nsu'wi lyoǔn 'iin, ni siya ja nsu'wi lyo nten chalyuu 'iin. Jlyo ti' ne' nu yten cha' 'ñaǎn cha' ti kwi' nu'win msu'waa 'ñaǎn cha' mdiyaǎn lo chalyuu.
43017026	Wa ngwa'uǔn 'in ne' kan' nchga cha' nu ykwii' lo'oǔn, lo'o ti ku'niǐn laǎn cha' ka biya' su'we ti' ne' kan' ti ka nu lka nu'win. Kan' cha' nka su'we 'a ka tiye ne' lo'o ta'a nten ne', sa ña'an nu su'we 'a nsu'wi tiyee 'ñaǎn, cha' kanun Tyi'iǐn ni' kasiya 'in ne' bra kan'.
43018001	Mdyii ykwi' Jesús cha' kan' lo'o Ndiose Sti yu, bra kan' mdo'o yu ndyaa yu lo'o ne' nu ngi'ni xa'an cha' 'in yu. Mdijin ne' ndyaa ne' la xka la'a tsu' chku Cedrón, ska laja yuu nu ndi'in tu'wa kichen Jerusalén. Nde kwa ndiya chin' yuu tu'wa se'en nduun chin' yka kwiñii 'in nten, la kan' ndyaa Jesús lo'o ne' nu ngi'ni xa'an cha' 'in yu.
43018002	Lo'o Juda nu wa y'ni trisiyun 'in Jesús ya' ne' xa'an, lo'o Juda kan' jlyo ti' la se'en ndyaa ne', cha' wa tyun ya' ndyo' ti'in ne' nu ngi'ni xa'an cha' 'in Jesús la kan'.
43018003	Kan' cha' ndyaa Juda nde kwa lo'o ska ta sndaru lo'o policía nu mda ne' nu tnun nchka 'in yu cha' tya'an lo'o yu; ti kwi' sti jo'o nu lka ndloo kan' lo'o ne' fariseo mda sndaru kan'. Lo'o xaa chkwan kii', lo'o kii' kityee, lo'o chkwan cha ndukwa ya' ne' nda'an ne'. Mdiyan lo'o Juda 'in ne' kan' nde se'en nduun yka kwiñii kan'.
43018004	Lo'o jlyo ti' Jesús nchga cha' nu ndi'in cha' ku'ni ne' lo'o yu, kan' cha' ndyaa yu ndyukwa ta'a yu lo'o ne' xa'an kan' tuwiin se'en ndijyan ne'. Mnicha' Jesús 'in ne' bra kan': ―¿Ti 'in nda'an naan wan a? ―ndukwin yu 'in ne' kan'.
43018005	―Jesús Nazaret, kan' 'in nda'an naan ba ―ndukwin ne'. ―Na' lkaǎn ―ndukwin Jesús 'in ne' bra kan'. Lo'o su'wa ti mduun Juda lo'o ne', ti kwi' Juda nu wa y'ni trisiyun 'in Jesús ya' ne' xa'an kan'.
43018006	Bra wa ykwi' Jesús cha': “Na' lkaǎn”, bra ti ndyaa chun' ne' bra kan', mlyuu sti ne' lyuu.
43018007	Xiya' mnicha' Jesús 'in ne': ―¿Ti 'in nda'an naan wan a? ―ndukwin. ―Jesús Nazaret, ti kwi' yu kan' lka nu nchka ti' ba tyaja 'wa ―ndukwin ne'.
43018008	―Wa niǐn 'wan tsan cha' na' lkaǎn kan' ―ndukwin Jesús 'in ne' bra kan'―. Kan' cha' ta wan chabiya' tyaa laja ti xka ta ne' ta'a nda'aǎn re, cha' nu skaǎn tiǎn nchka ti' wan 'ñaǎn.
43018009	Ngwaña'an ykwi' Jesús lo'o ne', cha' ka ska cha' sa ña'an nu tka ykwi' ti Jesús lo'o Ndiose Sti yu, bra nu ndukwin yu cha': “Ja ska nten nu wa mda Ndiose cha' ka ne' nten 'ñaǎn, ja mna' ne' kan' 'ñaǎn.”
43018010	Lo'o ngulo Tyu Simón xtyi 'in yu bra kan', mji'in yu xtyi 'in ne', msi'yu ku' yu jin nxkan la'a se'en kwin 'in ska yu nu naan Malco bra kan'; msu 'in x'nan sti jo'o lka Malco kan'.
43018011	Bra ti ykwi' Jesús lo'o Tyu: ―Xu'wa lyaa xtyi kwa 'iin ni' tyi ran. Nan wa nda Stiǐn Ndiose chabiya' 'in ne' cha' ta ne' nu ti'í 'ñaǎn. ¿Ta ja su'we cha' ngwaña'an ka 'ñaǎn, nxke' tii' a?
43018012	Lo'o wa ngwa cha' msñi ne' 'in Jesús bra kan', lo'o sndaru, lo'o x'nan sndaru, lo'o policía 'in ne' judío, tsaa mskan' ne' 'in yu bra kan'.
43018013	Kulo ndukwa la ndyaa lo'o ne' 'in yu se'en ndi'in ska yu kula nu naan Anás, sti lyaa Caifás nu ngwa x'nan sti jo'o yijan kan'.
43018014	Ti kwi' Caifás ngwa nu ykwi' lo'o ne' judío ti ngwa xkan' la, cha' ka su'we la 'in ne' kichen ni siya kaja ska ti nten, cha' ja ndi'in cha' kaja nchga ne' judío bra kan'.
43018015	Lo'o Tyu Simón nda'an ña'an yu 'in Jesús, ni siya tijyu' ti. Kwi' ngwaña'an, xka yu nu ngi'ni xa'an cha' 'in Jesús, lo'o yu kan' nda'an ña'an yu 'in Jesús. Nsu'wi lyo su'we yu kan' 'in sti jo'o nu nka ndloo la, kan' cha' ndyaa ña'an yu 'in Jesús ni' ña'an tlyu, nu lka na'an tyi sti jo'o kan'.
43018016	Nganun Tyu nde chun' na'an; kan' cha' ndyaa ykwi' xka yu kan' lo'o ska nu kuna'an nu nduun kwan tuna'an. Bra ti mdaa chabiya' yten Tyu ni' ña'an.
43018017	Ykwi' nu kuna'an nu nduun tuna'an kan' lo'o Tyu bra kan': ―¿Ta lo'o nu'win ngi'ni xa'an cha' 'in yu kwa sikwa a? ―ndukwin nu kuna'an kan' 'in yu. ―Ja lo'oǔn ―ndukwin Tyu.
43018018	Lo'o msu 'in sti jo'o lo'o ne' policía kan', wa mxu'u ne' kii' nde kwa, cha' tlya' 'a; nduun ne' tu'wa kii' kan', cha' katsun ti' ne'. Lo'o Tyu nduun yu lo'o ne' kan' bra kan', cha' lo'o yu nchka ti' yu katsun ti' yu tu'wa kii'.
43018019	Mnicha' sti jo'o nu lka ndloo 'in Jesús bra kan': ―¿Ti ji lka ra nu ngi'ni xa'an cha' 'iin a? ¿Ni sa ña'an ra cha' nu ndu'uu 'in ne' a?
43018020	Mxkwen Jesús 'in sti jo'o bra kan': ―Ya ña'an ti se'en mda'aǎn, ñi ykwiǐn' lo'o nten sa ña'an ya' nu kunan nchga ne'―ndukwin yu―. Ni siya ni' lyaa xuwe ti, ni siya ni' lyaa tnun, nchga se'en nu ndyo' ti'in ne' judío, la kan' ngwa'uǔn 'in ne'; ja siya' chkwiǐn' mnan ti lo'o ne'.
43018021	¿Ni cha' lka nñichaa' ra 'ñaǎn a? Kunichaa' 'in nten nu wa ynan cha' nu ykwiǐn', sa ña'an cha' nu ytsaǎn' 'in ne' kan'. Jlyo ti' ne' nchga cha' nu wa ngwa'uǔn 'in ne'.
43018022	Ykwan' ska policía tu'wa Jesús chun' nu wa ykwi' Jesús lo'o sti jo'o ngwaña'an. ―Ja su'we xkween ngwaña'an 'in sti jo'o nu nka ndloo ―ndukwin policía bra kan'.
43018023	―Si kuxi 'a ykwiǐn', nxke' ti' wan, katsa' lya wan 'ñaǎn ni sa ña'an cha' kuxi lka kan' ―ndukwin Jesús bra kan'―. Cha' nu ñi ykwiǐn' lo'o wan. ¿Ni cha' ykwan' ra wan 'ñaǎn bra kan' a? ―ndukwin Jesús.
43018024	Kan' ngulo yu kula Anás tñan 'in ne' cha' tyaa lo'o ne' 'in Jesús, ña'an nchkan' ti yu, tsaa ne' se'en ndi'in Caifás nu nka x'nan sti jo'o.
43018025	Ti nduun Tyu tu'wa kii' cha' katsun ti' yu. Ykwi' xka nten nu ndi'in nde kwa lo'o yu bra kan': ―¿Ta ja lo'o nu'win ngi'ni xa'aan cha' 'in yu kwa a? Ja mslyaa Tyu katsa' ñi 'in ne'. ―Ja lo'oǔn ―ndukwin.
43018026	Lo'o nde kwa ndi'in xka msu 'in x'nan sti jo'o kan', kwi' ta'a yu lka nu msi'yu ku' Tyu jin nxkan ti tsan la. Ykwi' msu kan' lo'o Tyu bra kan': ―¿Ta si'i wa na'aǎn 'iin ti tsan bra nu mduun lo'o yu kwa ni' yka kwiñii kan' a? ―ndukwin msu kan'.
43018027	Xiya' ykwi' Tyu cha' ja lo'o mduun, lo'o ti kwi' bra kan' msi'ya ska la kwe'e.
43018028	Lo'o mdo'o ne' se'en ndi'in Caifás bra kan', ndyaa lo'o ne' 'in Jesús se'en ndi'in gobernador romano nu naan Pilato. Wa ki'ya ti xaa bra kan', kan' cha' ja mslyaa ne' judío sten ne' ni' ña'an 'in gobernador; kti 'a ngi'ni ne' kan' cha' ta'a. Nxke' ti' ne' cha' wñu'un cha' 'in ne' si sten ne' ni' ña'an 'in ne' nu ja luwi, ne' xka la'a tsu'; ja kaja chabiya' ku siin ne' tsan ta'a kan' bra kan'.
43018029	Kan' cha' mdo'o Pilato, nu lka gobernador kan', ndyaa yu se'en ndi'in ne' judío cha' kunicha' yu 'in ne': ―¿Ta ndiya ki'ya nu xtya wan 'in yu re a? ―ndukwin Pilato 'in ne'.
43018030	Mxkwen ne' judío 'in Pilato bra kan': ―Si ja ndukwi yu ki'ya, ja kan lo'o ba 'in yu se'en ndi'iin bra kan', yu kula ―ndukwin ne' 'in yu.
43018031	―Yaa lo'o wan 'in yu re cha' ku'ni biya' wan 'in yu chabiya' 'in cha' kula nu nsu'wi 'wan, ti ykwi' ti wan ―ndukwin Pilato 'in ne' bra kan'. ―Ja ndiya chabiya' 'wa cha' kujwi ba 'in ska nten ngwaña'an, cha' ne' judío lka ba ―ndukwin ne' 'in Pilato bra kan'.
43018032	Cha' nu y'ni ne' ngwaña'an, bra kan' yaa to'o cha' nu wa ykwi' Jesús lo'o ne' nu ngwa s'ni, bra nu ykwi' yu sa ña'an ndi'in cha' kaja yu.
43018033	Mxituun Pilato bra kan', ndyaa yu ni' ña'an 'in yu, msi'ya yu 'in Jesús cha' kan se'en ndi'in yu: ―¿Ta nu'win lkaa ree nu lka ndloo la 'in ne' judío a? ―ndukwin Pilato 'in Jesús.
43018034	Ykwi' Jesús lo'o yu kula bra kan': ―¿Ta ska cha' nu ngwi'ya kee tii ykwii' tii lka cha' kwa a? ¿O ta xka nten ytsa' 'iin cha' ngwaña'an lkaǎn a? ―ndukwin Jesús 'in Pilato.
43018035	―¿Ta lo'oǔn lkaǎn yu judío, nxke' tii' a? ―ndukwin Pilato bra kan'―. Jlyo tii' cha' ne' ta'a kichen tyii, kwi' sti jo'o nu lka ndloo 'wan, kan' lka nu wa mdiyan lo'o 'iin cha' ka biya' 'iin se'en ndi'iǐn.
43018036	―Si na' lkaǎn ska ree ngwaña'an ―ndukwin Jesús―, bra ti xuun ta'a ne' ta'a nda'aǎn lo'o ne' judío kwa cha' ja xñi 'a ne' 'ñaǎn ―ndukwin―. Kan' cha' ni, si'i nten chalyuu lka nu wa mstya 'ñaǎn cha' kaǎn ndloo 'in ne'.
43018037	―¿Ta ree lkaa sikwa a? ―ndukwin Pilato. Mxkwen Jesús 'in yu kula kan' xiya' bra kan': ―Nu'win ndukwiin cha' lkaǎn ree. Nde lka tñan nu nsu'wi 'ñaǎn, cha' chkwiǐn' ñi lo'o nten cha' 'in nchga cha' nu nsu'wi se'en ndi'in Ndiose; kan' cha' ngulaǎn lo chalyuu, kan' cha' mdiyaǎn cha' chkwiǐn' ñi nchga cha' 'in Ndiose lo'o nten. Lo'o nchga nten nu ndukwa cha' nu ñi, nnan ne' cha' nu nchkwiǐn' lo'o ne'.
43018038	Kan' ykwi' Pilato lo'o Jesús: ―Ja jlyo tiǎn'. ¿Ta ndiya cha' nu ñi ngwaña'an lo chalyuu a? ―ndukwin. Lo'o mdo'o Pilato nde chun' na'an bra kan', ndyaa yu se'en nduun ne' judío kan' xiya'. ―Kwenta 'ñaǎn, ja ndukwi yu kwa ki'ya, ja ndi'in cha' taǎn nu ti'í 'in yu ―ndukwin Pilato 'in ne' judío―.
43018039	Lo'o ni, wa ndya'an ti' wan cha' ndlyoǔn ska presu 'wan nchga yijan xa nu nchka tsan ta'a pascua ―ndukwin Pilato bra kan'―. ¿Ta nchka ti' wan cha' tlyoǔn 'in yu kwa nu lka ree 'wan ne' judío a?
43018040	Kwen msi'ya lo'o ne' 'in Pilato xiya': ―¡Si'i yu kwa nchka ti' ba cha' tyo'o yu! ¡Tlyoo 'in Barrabás! ―ndukwin ne'. Lo'o nu naan Barrabás kan' ni, si'i nten su'we lka yu kan', xa'an 'a yu, lo'o yu kunan lka yu.
43019001	Ngulo Pilato tñan cha' tyaa lo'o ne' 'in Jesús bra kan', cha' ti'í 'a jwi'in ne' 'in yu lo'o ti su.
43019002	Ngwiñan sndaru ska sne' kiche' cha' xtya ne' ke Jesús, lo'o mda ne' ska te' kolo kwaa cha' ku' yu bra kan', ña'an ti' si lka yu ska ree.
43019003	Bra kan' ta'a ti, ta'a ti ndyaa ne' kwi' se'en ndi'in yu cha' chkwi' ne' lo'o yu; cha' kwiñi ti cha' ngi'ni tnun ne' 'in yu. ―¡Su'we ti tyi'iin, yu kula, cha' nu'win lkaa ree nu nka ndloo la 'in ne' judío! ―ndukwin ne' 'in Jesús bra kan'. Lo'o ykwan' ne' tloo Jesús bra kan'.
43019004	Xiya' mdo'o Pilato ni' ña'an ndyaa se'en nduun ne' judío kan'. ―Nde kwa ndijyan yu ―ndukwin Pilato―. Wa mdiyaǎn lo'oǔn 'in yu kwa se'en ndi'in wan xiya', cha' ka biya' ti' wan cha' ja ndukwi yu ki'ya kwenta 'ñaǎn.
43019005	Kan' mdo'o Jesús lo'o sne' kiche' ndukwa ke yu, lo'o ña'an ti nduku' yu te' kwaa kan'. ―¡Ña'an kwi'ya wan 'in yu kwa ni! ―ndukwin Pilato bra kan'.
43019006	Lo'o sti jo'o nu lka ndloo lo'o yu policía 'in ne', kwen msi'ya lo'o ne' 'in Pilato bra nu na'an ne' cha' ndijyan Jesús. ―¡Yjwi lya wan 'in yu! ¡Yjwi lya wan 'in yu kwa! ―ndukwin ne' 'in Pilato. Ykwi' Pilato lo'o ne' bra kan': ―Yaa lo'o lya wan 'in yu, ti ykwi' ti wan cha' jwi'in ka'an wan 'in yu lo wsi sikwa ―ndukwin Pilato 'in ne'―, cha' kwenta 'ñaǎn ja ndukwi yu ki'ya.
43019007	Mxkwen ne' judío 'in Pilato bra kan': ―Ndi'in ska cha' 'ware ―ndukwin ne'―. Sa ña'an nchkwi' ti ba ndukwi yu ki'ya, cha' ndukwin yu cha' lka yu ska ti nu lka Sñi' Ndiose; si'ya cha' kan' ndi'in cha' kaja yu.
43019008	Bra wa ynan Pilato cha' kan', ytsen 'a yu bra kan'.
43019009	Xiya' mxituun yu ndyaa yu ni' ña'an 'in yu, mnicha' yu 'in Jesús: ―¿La nde ya' mdo'oo ndijyaan a? Ja mxkwen 'a Jesús 'in yu siya' ti bra kan'.
43019010	―¿Ni cha' lka ja xlyaa chkwii' lo'oǔn a? ―ndukwin Pilato 'in Jesús―. ¿Ta ja jlyo tii' cha' ndiya chabiya' 'ñaǎn cha' tlyoǔn 'iin a? Lo'o ndiya chabiya' 'ñaǎn cha' kujwiǐn 'iin lo wsi.
43019011	―Ja ndiya chabiya' 'iin siya' ti cha' kaa ndloo 'ñaǎn ―ndukwin Jesús 'in Pilato―. Ndiose nu lka ndloo la ti, kan' lka nu ta chabiya' 'ñaan; kan' cha' tnun la ki'ya ndukwi yu nu wa yjwi' xu'wa 'ñaǎn yaa'.
43019012	Mdyisnan Pilato, lye 'a y'ni yu tñan bra kan', si kaja ña'an ku'ni yu cha' kulaa yu 'in Jesús. Ña'an ti kwen msi'ya lo'o ne' judío 'in Pilato: ―¡Si kulaa 'in yu kwa ni, ja ka su'we nu'win lo'o César nu lka x'nan wan ne' romano bra kan'! ―ndukwin ne'―. ¡Wa ndukwin yu kwa cha' lka yu ska ree, kan' cha' lka yu kontra 'in César nu nka x'nan wan!
43019013	Bra wa ynan Pilato cha' nu ykwi' ne' judío kan', bra kan' ndyaa tukwa yu lo yka xlyaa se'en ngi'ni biya' yu 'in nten. Ngulo yu tñan cha' kan lo'o ne' 'in Jesús tloo yu, ti kwi' se'en ndiya kee kwaja' nu ngwa naan Gabata cha' hebreo.
43019014	Ndi'ya kwan ngwa bra kan', tsan ta'a siin 'in ta'a pascua. Ykwi' Pilato lo'o ne' judío xiya' bra kan': ―¡Yu re lka yu ree nu lka ndloo 'wan sikwa!
43019015	Lye 'a ykwi' ne' judío lo'o Pilato bra kan': ―¡Yaa lo'o wan 'in yu! ¡Yaa lo'o wan 'in yu! Jwi'in ka'an lya wan 'in yu lo wsi. ―¿Ta nchka ti' wan cha' kujwi ba 'in ree nu lka ndloo 'wan a? ―ndukwin Pilato 'in ne'. ―Ja ndi'in xka ree nu lka ndloo 'ñaan ―mxkwen ne' 'in yu―. Ska ti César lka ndloo la 'ñaan.
43019016	Kan' cha' ngwaña'an ngwa bra kan'. Ngulo Pilato tñan 'in sndaru cha' kujwi ne' 'in Jesús, cha' jwi'in ka'an ne' 'in yu lo wsi bra kan'.
43019017	Lo'o msñi sndaru 'in Jesús bra kan', ndyaa lo'o ne' 'in yu se'en kujwi ne' 'in yu. Ngwi'ya Jesús wsi 'in yu, ti ykwi' ti yu, ndyaa yu bra kan'. Ndyaa lo'o ne' 'in yu se'en naan Gólgota cha' hebreo, nu nchka ti' chkwi' cha'tñan: Se'en ndukwa tijyan ke ayman.
43019018	La kan' mji'in ka'an ne' 'in Jesús lo wsi, lo'o tyukwa nten ta'a kaja Jesús; la'a se'en kwin mxituun ne' wsi 'in ska yu, la'a se'en ka mxituun ne' wsi 'in xka yu bra kan'. Wsi 'in Jesús mxituun ne' jlu'we la.
43019019	Bra kan' ngulo Pilato tñan cha' kwa'an ne' cha' re ke wsi kan': “Yu re lka Jesús Nazaret, ree 'in ne' judío.” Ngwaña'an ngwa'an ne' cha' bra kan'.
43019020	Ka'an 'a ne' judío na'an ne' cha' nu ndukwa ke wsi kan', cha' ja tijyu' yjwi ne' 'in Jesús lo wsi, tu'wa kichen ti ngwa se'en kan'. Snan lo cha' nu nchkwi' nten ngwa'an ne' ke wsi kan': cha' hebreo nu nchkwi' ne' judío ndukwa kan', lo'o cha' latín, lo'o cha' griego.
43019021	Kan' cha' tyun sti jo'o nu lka ndloo 'in ne' judío, ndyaa ykwi' ne' lo'o Pilato bra kan': ―Ja su'we cha' ngwa'an wan cha' ree lka yu kan', cha' lka yu ndloo 'ware ne' judío ―ndukwin ne'―. Su'we la si kwa'an wan cha' ykwi' yu ndukwin yu cha' lka yu ree 'in ne' judío ta'a ba.
43019022	Mxkwen Pilato 'in ne' bra kan': ―Kanun tu cha' kan' sa ña'an nu ndukwa ti ran, nan wa ndukwa cha' ni ―ndukwin.
43019023	Xa wa mji'in ka'an sndaru 'in Jesús lo wsi, bra kan' msñi yu kan' ste' Jesús. Ndi'in jakwa sndaru la kan', lo'o msu'we yu ste' Jesús cha' kaja chin' 'in ta'a jakwa yu. Lo'o te' tukwin 'in Jesús msñi yu 'in ran; ña'an ku' ti te' kan', ja ndiya se'en nchkwan te' kan'.
43019024	Kan' cha' ykwi' yu lo'o ta'a yu: ―Ja kusaan' te' re. Tyi'in jyaan lo'o ta'aan cha' tyija lyo cha' 'ñaan ti ka nu kanun te' re 'in. Ngwaña'an nchka biya' tian' cha' chañi cha' nu ngwa'an ne' lo kityi kula nu ngwa s'ni, se'en nchkwi': “Wa msu'we ne' steěn' lo'o ta'a ne', wa mdi'in jya ne' lo'o ta'a ne' cha' tyija lyo cha' 'in ne' ti ka nu kanun te' kan' 'in.” Ngwaña'an ndukwa cha' lo kityi kan', lo'o ti kwi' ngwaña'an y'ni ne' sndaru kan' bra kan'.
43019025	Laja bra kan' mduun jya'an Jesús kwi' se'en mji'in ka'an ne' 'in yu lo wsi kan'. Mduun lo'o ska ta'a ngula, nu naan Liya kwilyo'o Cleofas, lo'o xka nu kuna'an nu naan Liya Magdalena.
43019026	Na'an Jesús 'in jya'an yu, lo'o na'an yu 'in ska yu nu ngi'ni xa'an cha' 'in yu; ndiya ti' Jesús 'in yu kan', lo'o na'an yu cha' su'wa nduun ne' kwi' se'en nduun wsi. Ykwi' Jesús lo'o jya'an yu bra kan': ―Jya'aǎn ―ndukwin―, yu kwa ka sñii' ni.
43019027	Kwi' ngwaña'an ykwi' Jesús lo'o nu ki'yu kan': ―Ne' kula re ka jya'aan ni. Lo'o ndyaa yu kan' lo'o jya'an Jesús bra kan', mda yu se'en tyi'in ne' kula na'an tyi yu bra kan'.
43019028	Ngwaña'an ngwa. Lo'o mgii ti' Jesús cha' wa ngwa nchga cha' nu ndi'in cha' ka 'in yu bra kan', kan' cha' ykwi' yu ska cha', ti kwi' ta'a cha' nu ndukwa lo kityi kula: ―Ngityi 'a tiǎn' ni ―ndukwin yu.
43019029	Nde kwa nduun ska te'én mñun tiye'. Kan' msu'wa ne' ska kiche ni' te'én se'en nsu'wi mñun kan', sa ña'an bra nu mtsa' su'we ran; mstya ne' kiche kan' lo ska yka tukwin, mskwen kwan ne' 'in kiche cha' kala ran tu'wa Jesús.
43019030	Bra wa yti' Jesús mñun kan', bra kan' ndukwin yu: ―Wa ngwa nchga cha'. Bra kan' ngwi'ya tukwi ke yu, ngujwi yu bra kan'.
43019031	Ta'a siin pascua nka kan', kan' cha' ja nchka 'a ti' ne' judío cha' kanun ayman lo wsi xka tsan. Nduwe 'a ti' ne' cha' kti 'a tsan ta'a kan'; kan' cha' ndyaa ne' tloo Pilato, mjñan ne' cha' 'in yu kula cha' kwicha lya sndaru tijyan kiya' ne' nu ndukwi lo wsi, cha' ndla la kaja ne' bra kan'. Ka ti'ya ne' 'in ayman kan' lyuu bra kan'.
43019032	Kan' cha' ndyaa sndaru se'en nduun wsi 'in yu ta'a ngujwi Jesús; mcha ne' kiya' yu se'en ndiya ne' kulo, lo'o mcha ne' kiya' xka yu.
43019033	Kan' ndyaa ne' se'en nduun wsi 'in Jesús, na'an ne' cha' wa ngujwi yu, kan' cha' ja mcha 'a ne' kiya' Jesús.
43019034	Ni siya ja ngutsa kiya' Jesús, yojo' ska sndaru chkwan cha si' yu, bra ti ngulu tnen yu mxtiyaa' lo'o tyi'a luwi bra kan'.
43019035	Lo'o na' nu ngwa'aǎn kityi re, Xuwa lkaǎn, lo'oǔn na'aǎn cha' ngwaña'an ngwa nchga cha' kan'. Chañi cha' jlyo tiǎn', kan' cha' nchkwiǐn' cha' nu ñi lo'o wan, cha' lo'o wan ka tsaa ña'an ti' wan cha' kan'.
43019036	Sa ña'an ngwa cha' kan', ti kwi' ngwaña'an ndukwa cha' lo kityi 'in Ndiose nu ngwa s'ni: “Ja ska tijyan yu katsa” ndukwin cha' kan'.
43019037	Lo'o ndiya xka cha' nu ndukwa lo kityi kan' nu nchkwi': “Yojo' ne' chkwan cha si' yu, lo'o na'an nten cha' wa ngujwi yu bra kan'.”
43019038	Xa wa msiin la ndyaa ska yu nu naan Se Arimatea se'en ndi'in Pilato kan'. Ti kwi' nten nu y'ni xa'an cha' 'in Jesús lka yu kan', ni siya mnan ti y'ni xa'an yu. Ntsen yu si ka biya' ti' ne' judío ta'a kichen tyi yu cha' ngi'ni xa'an yu cha' 'in Jesús. Ndyaa yu mjñan yu chabiya' 'in Pilato cha' tsaa lo'o yu 'in ayman Jesús cha' katsi'. Mda Pilato chabiya' tsaa lo'o yu 'in ayman kan'. Bra kan' ndyaa Se se'en nduun wsi, ndyaa y'ya yu 'in ayman Jesús, cha' tsaa lo'o yu 'in tu'wa kwaa.
43019039	Lo'o Nicodemo mdaya' 'in yu, ti kwi' Nicodemo nu yaa se'en ndi'in Jesús tla nu ngwa. Ndyaa lo'o Nicodemo ska yu'wa styi' yka nu xi tyi'i; mirra naan styi' yka kan', mxiya' lo'o xka nan nu naan áloes. Kalatyii kilo ti'in yu'wa kan'.
43019040	Mstya ne' nan xi tyi'i kan' lo ska te' nu lti ti loo, bra kan' mxiin ne' te' kan' ña'aan chun' ayman Jesús, sa ña'an nu ngi'ni ne' judío xa nu ntsi' ne' ya ña'an ti ayman 'in ne'.
43019041	Kwi' se'en mji'in ka'an ne' 'in ne' lo wsi, la kan' ndukwi ska lo'oo se'en nduun yka tla' 'in ne'. Ni' lyo'oo kan' ndiya ska tukee nu tka ngulu ti ne' si' yuu cha' ka kwaa 'in ne'. Ja ya katsi' nten ni' kwaa kan'.
43019042	Kwi' se'en ti ndukwa tukee kan', kan' cha' nde kwa mtsi' ne' 'in ayman Jesús bra kan', cha' wa ka tla ta'a siin pascua 'in ne' judío.
43020001	La mda'a kucha, tsan kulo 'in smnan, lo'o ti ji ki'ya su'we xaa, bra kan' mdo'o Liya Magdalena ndyaa tu'wa kwaa kan'. Na'an cha' wa lka ndyo'o tsu' kee tnun nu nchkun' tu'wa kwaa kan',
43020002	kan' cha' msnan Liya ndyaa se'en ndi'in Tyu Simón lo'o xka yu ta'a y'ni xa'an yu, ti kwi' yu nu ndiya 'a ti' Jesús. Ytsa' Liya 'in ne' kan': ―Wa ngulo ne' 'in ayman X'naan se'en mtsi' ne' 'in Ni ni' tukee kan' ―ndukwin Liya 'in ne'―. Lo'o ja jlyo ti' ba la nde ya' ndyaa lo'o ne' 'in ayman kan' ni.
43020003	Bra ti mdo'o Tyu lo'o xka yu, msnan ne' ndyaa ne' tu'wa kwaa bra kan'.
43020004	Ta'a tyukwaa ne' msnan ne', lo'o lye la msnan xka yu kan', ndla la mdiyan yu kan' tu'wa kwaa.
43020005	Ndukwi ndlyuu yu cha' ña'an yu ni' tukee kan', lo'o na'an yu te' lti ti loo nu mxiin ne' chun' ayman, kan' ti nganun. Ja ndyaa 'a yu ni' tukee kan'.
43020006	Lo'o mdiyan Tyu Simón tu'wa kwaa bra kan', ndijyan ña'an yu 'in xka yu kan'. Bra ti yten Tyu ndyaa ni' tukee, na'an yu cha' ti ndiya te' lti ti loo kan' tukee kan'.
43020007	Kwi' ngwaña'an, na'an yu te' nu nchkun' tloo ayman, wa mtsa tu'wa te' kan', mskwa xka se'en; ja mskwa ran lo'o te' lti ti loo nu mxiin chun' ayman, ska se'en mskwa te' kan'.
43020008	Lo'o xka yu nu mdiyan kulo ndukwa la, lo'o yu kan' yten yu ni' tukee bra kan', ndyaa na'an yu sa ña'an ngwa ni' kwaa. Bra kan' su'we 'a ndyaa ña'an ti' yu 'in Jesús.
43020009	Ngwa biya' ti' ne' bra kan', cha' ti kwi' sa ña'an nu ndukwa cha' lo kityi kula, se'en nchkwi' cha' ndi'in cha' tyu'u Jesús xiya' xa wa mtsi', ngwaña'an yaa to'o cha' kan'.
43020010	Mxituun yu bra kan', ta'a tyukwaa yu nu y'ni xa'an cha' 'in Jesús kan', ndyaa yu se'en ndi'in ne' ta'a y'ni xa'an yu.
43020011	Lo'o Liya kan' ni, nganun tu'wa tukee kan', ynan 'a. Laja nu nganan, bra kan' na'an la ni' tukee kan',
43020012	na'an tukwa angajle nu mdo'o nde ni' kwan mdo'o tukwa nde kwa. Ngaten 'a ña'an ste' angajle nu mdo'o tukwa kan'. Kwi' se'en msti ayman Jesús, nde kwa ndyaa tukwa angajle kan'; ska angajle ndukwa se'en yu'wi ke ayman kan', xka angajle ndukwa se'en yu'wi kiya' ayman kan'.
43020013	Bra kan' mnicha' angajle kan' 'in Liya: ―¿Ni cha' lka lye 'a nganaan a? Mxkwen Liya 'in angajle bra kan': ―Wa ngulo ne' 'in ayman X'naǎn ―ndukwin―, lo'o ja jlyo tiǎn' la nde ya' ndyaa lo'o ne' 'in Ni ni.
43020014	Bra wa mdyii ykwi' Liya cha' kan', mxina'an nde chun', na'an cha' nduun Jesús nde kwa bra kan', lo'o ja yu'wi lyo Liya 'in Ni bra.
43020015	Mnicha' Jesús 'in Liya bra kan': ―¿Ni cha' lka lye 'a nganaan a? ―ndukwin yu 'in Liya―. ¿Ti 'in nda'an naan a? Mske' ti' Liya cha' ti kwi' yu nu ngi'ni tñan se'en ndukwa yka tla' lka nu nduun nde kwa, kan' cha' ykwi' lo'o yu bra kan': ―¿Ta si'i nu'win lkaa nu ngulo tsuu' 'in ayman nu mtsi' re a?, ne' kula ―ndukwin 'in yu―. Ku'nii cha' su'we katsaa' lyaa 'ñaǎn la nde ya' ndyaa lo'oo 'in, cha' tsaa lo'oǔn 'in ayman kan' la xka se'en su'we la bra kan'.
43020016	―¡Liya! ―ndukwin Jesús 'in nu kuna'an kan'. Bra ti mxituun Liya na'an se'en nduun Jesús. ―¡Rabuni! ―ndukwin. Ska cha' hebreo lka: Mstru 'ñaǎn, ngwaña'an ndyo'o cha' kan'.
43020017	Ykwi' Jesús lo'o Liya bra kan': ―Ja kalaa' 'ñaǎn ni, cha' ti ji tya'aǎn nde kwan se'en ndi'in Stiǐn ―ndukwin yu―. Lo'o ni, yaa lyaa se'en ndi'in ta'a ne' nu wa yten cha' 'ñaǎn, yaa ytsaa' 'in ne' kan', cha' ndse ti skweěn tsa'aǎn la se'en ndi'in Ndiose Stiǐn, ti kwi' nu lka Sti wan. Tsa'aǎn se'en ndi'in Ndiose X'naǎn, ti kwi' nu lka Ndiose X'nan wan.
43020018	Bra ti ndyaa Liya Magdalena se'en ndi'in ta'a ne' nu y'ni xa'an cha' 'in Jesús nu ngwa xkan', ndyaa ytsa' 'in ne': ―Wa na'aǎn 'in ti kwi' X'naan tsan ―ndukwin. Lo'o ytsa' nu kuna'an kan' nchga cha' nu wa ykwi' Jesús lo'o bra kan'.
43020019	Ti kwi' tla tsan kulo 'in smnan kan', nga'an ya' na'an se'en ndyo' ti'in ne' nu y'ni xa'an cha' 'in Jesús, cha' ntsen ne' 'in ne' wsiya judío. Lo'o mdiyan Jesús bra kan', mduun yu laja ne' se'en ndi'in ne'. ―Tiin ti tyi'in wan, ja tya'an 'a cha' tiye wan ―ndukwin yu 'in ne' bra kan'.
43020020	Lo'o ngwa'u Jesús tuya' yu 'in ne', ngwa'u yu si' yu 'in ne', se'en mjwi cha yu. Su'we 'a nsu'wi tiye ne' bra nu na'an ne' nu y'ni xa'an cha' 'in yu cha' nu lu'u X'nan ne'.
43020021	Xiya' ykwi' Jesús lo'o ne' bra kan': ―Tiin ti tyi'in wan, ja tya'an 'a cha' tiye wan ―ndukwin yu 'in ne'―. Sa ña'an nu msu'wa Stiǐn 'ñaǎn cha' mdiyaǎn lo chalyuu, kwi' ngwaña'an su'waǎn 'wan cha' tsaa wan tyukwi ña'aan chalyuu.
43020022	Ngwa'a Jesús tloo ne' kan' bra kan'. ―Kanun Tyi'i Ndiose ni' kasiya 'wan ni ―ndukwin yu 'in ne' kan'―.
43020023	Ku'ni Ndiose cha' tlyu ti' 'in nten 'in ki'ya nu ndukwi ne' bra nu chkwi' wan lo'o ne' cha' ku'ni Ni cha' tlyu ti' 'in ne'; lo'o ngwaña'an, kanun ki'ya nu ndukwi ne' bra nu chkwi' wan lo'o ne' cha' ja ku'ni Ni cha' tlyu ti' 'in ne'.
43020024	Ndiya ska yu ta'a nu tii tyukwa ne', nu naan Toma nu ngula tukwa. Ja lo'o Toma ndi'in lo'o ta'a ne' nu y'ni xa'an kan', bra nu yaa Jesús se'en ndi'in ne'.
43020025	Kan' cha' ytsa' ne' ta'a y'ni xa'an Toma 'in yu bra kan': ―Wa na'an ba 'in ti kwi' X'naan ―ndukwin ne'. Ykwi' Toma lo'o ne' bra kan': ―Bra wa na'aǎn se'en yojo' ne' klavu ya' yu, bra kan' tsaa ña'an tiǎn' cha' ti kwi' yu lka yu kan' ―ndukwin―. Bra wa yojoǔn' xñii yaǎn' laja kutu se'en yojo' ne' klavu ya' yu, bra wa yojoǔn' yaǎn' laja kutu se'en yojo' ne' chkwan si' yu, tsaa ña'an tiǎn' bra kan' ―ndukwin Toma.
43020026	Xa wa mda'a snu' tsan, ndyo' ti'in ne' nu y'ni xa'an cha' 'in Jesús ni' ña'an xiya'; lo'o Toma ndi'in lo'o ne' bra kan'. Wa nchkun' tsaa tuna'an, bra kan' yten Jesús ni' ña'an kan' ña'an nchkun' ti tuna'an, mdyituun laja ne' se'en ndi'in ne' bra kan'. Ykwi' yu lo'o ne': ―Tiin ti tyi'in wan.
43020027	Lo'o ykwi' Jesús lo'o Toma bra kan': ―Tyaan lyaa re, kojoo' xñii yaa' laja kutu ndukwa yaǎn' ―ndukwin―. Ña'aan kwi'ya su'we se'en ndukwa kutu yaǎn' re. Tyaan kojoo' yaa' siǐn'. Ja chkwii' 'a cha' ja ndyaa ña'an tii' 'ñaǎn. Bra nu ni, ka tsaa ña'an su'we tii' 'ñaǎn ―ndukwin Jesús.
43020028	―Nu'win lka X'naǎn, yu kula ―ndukwin Toma 'in Jesús―, nu'win lkaa Ndiose 'ñaǎn.
43020029	―Ndyaa ña'an tii' 'ñaǎn ni, cha' wa na'aan 'ñaǎn ―ndukwin Jesús 'in Toma―, su'we la ka tiye nten nu tsaa ña'an ti' 'ñaǎn ni siya ja ya ña'an ne' 'ñaǎn.
43020030	Chañi cha' y'ni Jesús ka'an la cha' tnun cha' kuwe ti' nten 'in Ndiose Sti yu. Na'an ne' nu y'ni xa'an cha' 'in yu cha' kan', ni siya ja nchkwi' kityi re cha' 'in nchga cha' kan'.
43020031	Cha' nu ndukwa lo kityi re ni, wa ngwa'aǎn cha' kan' cha' ka tsaa ña'an ti' wan cha' Jesús lka Krixtu, ti kwi' nu msu'wa Ndiose cha' kan lo chalyuu, cha' ka sten wan cha' 'in Jesús, cha' ska ti Ni kan' lka Ni Sñi' Ndiose. Lo'o kaja chalyuu su'we nu ja tsaa tii 'a 'wan chabiya' 'in Jesús bra kan'.
43021001	Chun' ndi'in la xiya' ngwa'u tloo Jesús 'in ne' nu y'ni xa'an cha' 'in yu, xa nu mdi'in ne' tu'wa tiyu' Tiberias. Nde ña'an ngwa cha' kan'.
43021002	Sa tlyu ti ndyaa Tyu Simón, lo'o Toma nu ngula tukwa, lo'o Natanael ne' kichen Caná, nu ndi'in lo yuu 'in Galilea; lo'o sñi' Zebedeo, lo'o xa tyukwa ne' nu y'ni xa'an cha' 'in Jesús, ndyaa ne' tu'wa tiyu' kan'.
43021003	Ykwi' Tyu Simón lo'o ne' kan' bra kan': ―Tsa'aǎn kuta kula ―ndukwin yu. ―Sa tlyu ti tsaan sikwa ―ndukwin ne' 'in ta'a ne' bra kan'. Kan' cha' yten ne' ni' yka na'an ndyaa ne' bra kan', lo'o ja ska nan mjwi 'in ne' yaa ne' tyukwi tla kan'.
43021004	Wa ki'ya ti xaa xka tsan, bra kan' mduun Jesús tu'wa tiyu'. Ti ndi'in ne' lo tyi'a, lo'o ja jlyo ti' ne' nu y'ni xa'an cha' 'in yu si ti kwi' Jesús lka nu nduun tu'wa tiyu' kan'.
43021005	Lo'o mnicha' Jesús 'in ne' bra kan': ―¿Ta wa mjwi chin' kula ku wan ni a? ―Ja ska nan mjwi 'wa siya' ti ―ndukwin ne' 'in yu bra kan'.
43021006	―Kuun wan katan 'wan la'a se'en kwin 'wan, nde kwa kaja chin' kula 'wan ―ndukwin Jesús 'in ne' nu ndi'in lo tyi'a bra kan'. Ngwaña'an y'ni ne', lo'o ja ngwa 'in ne' jwakii ne' katan cha' tyaan ran ni' yka na'an kan', cha' ka'an 'a kula yten ni' katan 'in ne'.
43021007	Lo'o yu nu y'ni xa'an cha' 'in Jesús, nu ndiya 'a ti' Jesús 'in, bra ti ykwi' yu lo'o Tyu bra kan': ―¡Ti kwi' X'naan lka nu nduun la kwa! ―ndukwin. Bra wa ynan Tyu cha' kan', bra ti yku' yu ste' yu cha' kuna' ti chun' yu ngi'ni yu tñan, ndyukwan yu ndyaa yu lo tyi'a cha' ndla la tyo'o yu tu'wa tiyu'.
43021008	Chun' ndi'in la mdo'o ta'a ne' kan' tu'wa tyi'a lo'o yka na'an; mjwakii ne' katan msa'an ndi'in kula ni', mdo'o ne' tu'wa tyi'a. Lo'o ja tijyu' ndi'in ne' tu'wa tiyu' kan', wa yaa ne' ska siyentu metro ti lo tyi'a kan'.
43021009	Bra wa ngala ne' tu'wa tyi'a kan', mdo'o ne' ni' yka na'an, na'an ne' cha' wa lka ndi'in kii' nsuwi' nde kwa, wa nskwa kula ndyi'i lo kii' kan', lo'o chin' jaxlya teje' ndiya.
43021010	Ykwi' Jesús lo'o ne' bra kan': ―Kan lo'o wan chin' kula nu mjwi 'wan nde re ―ndukwin yu 'in ne'.
43021011	Bra ti yten Tyu ni' yka na'an xiya', mjwakii yu katan cha' kulo yu 'in ran la se'en wtyi; msa'an katan kan' nsu'wi kula tnun. Ska siyentu nsu'wi tu'watyii ndukwa snan kula ndi'in ni' katan 'in ne', lo'o ja mdaa' 'a katan, ni siya ka'an 'a kula yten ni' ran.
43021012	―Kan lya wan ku lomsaan ―ndukwin Jesús 'in ne' kan' bra kan'. Lo'o ja tukwin y'ni tiye kunicha' 'in yu ti ka nu lka yu, jlyo ti' ne' cha' ti kwi' Jesús X'nan ne' lka yu kan'.
43021013	Mdiyan Jesús kwi' se'en ti bra kan', msñi yu jaxlya cha' ta yu ku ne' kan', lo'o mda yu kula ku ne'.
43021014	Lo'o ni, wa mda'a snan ya' nu ngwa'u tloo Jesús 'in ne' nu y'ni xa'an cha' 'in yu, ti bra nu ndyu'u yu xiya' cha' ngujwi yu.
43021015	Xa wa mdyii yku lomsaa ne', bra kan' mnicha' Jesús 'in Tyu Simón: ―Simón, sñi' Jona ―ndukwin Jesús 'in yu―, ¿ta nsu'wi la tiyee ña'an 'ñaǎn a? ¿O ta nsu'wi la tiyee ña'an 'in ta'a su'we nsu'wii a? Bra ti mxkwen Tyu 'in Jesús: ―Wa jlyo tii', X'naǎn, cha' su'we 'a nsu'wi tiyeěn na'aǎn 'iin ―ndukwin Tyu 'in Jesús. ―Kwa'uu lyaa cha' 'ñaǎn 'in nten nu tka yten cha' 'ñaǎn sikwa, ña'an ti' si ña'ansiin 'in slya' kune' ti 'ñaǎn ―ndukwin Jesús 'in Tyu.
43021016	Lo'o ykwi' Jesús lo'o yu xiya' bra kan': ―Simón, sñi' Jona ―ndukwin―, ¿ta chañi 'iin cha' su'we nsu'wi tiyee ña'an 'ñaǎn a? ―X'naǎn, wa jlyo tii' cha' su'we 'a nsu'wi tiyeěn na'aǎn 'iin ―ndukwin Tyu 'in Jesús. ―Ña'ansiin 'in nten 'ñaǎn sikwa, ña'an ti' si ña'ansiin 'in slya' 'ñaǎn ―ndukwin Jesús 'in yu bra kan'.
43021017	Wa mda'a snan ya' nu mnicha' Jesús 'in yu ngwaña'an: ―¿Ta chañi 'iin cha' su'we nsu'wi tiyee ña'aan 'ñaǎn a? Ngwa xi'in ti' Tyu cha' snan ya' mnicha' Jesús 'in yu si chañi cha' su'we nsu'wi tiye yu ña'an yu 'in, kan' cha' ykwi' yu lo'o Jesús xiya': ―Siya' ti jlyo tii' nchga cha', X'naǎn ―ndukwin Tyu 'in yu―. Lo'o jlyo 'a tii' cha' su'we 'a nsu'wi tiyeěn na'aǎn 'iin. ―Kwa'uu lyaa cha' 'ñaǎn 'in nten 'ñaǎn sikwa, ña'an ti' slya' 'ñaǎn lka ne' ―ndukwin Jesús 'in yu―.
43021018	Chañi 'a cha' nu chkwiǐn' lo'oo ni, cha' nu ti ngwa kunee' ―ndukwin Jesús―, ti bra kan' ngwa 'iin ti ykwii' ti skaan' ti si', lo'o ngwa 'iin tsaa la nde ya' se'en ngwa tii' tsaa bra kan'; nde loo la ni, xa nu kasuu' la, bra kan' xñii skuun bra nu kan ne' xka la'a tsu' cha' skan' tsaa ne' kan' si', bra kan' tsaa lo'o ne' 'iin la se'en nu ja nchka tii' tsaa.
43021019	Ngwaña'an ykwi' Jesús cha' ka biya' ti' Tyu sa ña'an kujwi ne' 'in yu nde loo la; lo'o lye la ku'ni tnun nchga nten 'in Ndiose chun' nu kaja yu ngwaña'an. ―¡Tya'aan lo'oǔn sikwa! ―ndukwin Jesús 'in Tyu bra kan'.
43021020	Lo'o mxina'an Tyu chun' yu se'en nduun ta'a nda'an yu, ta'a y'ni xa'an yu cha' 'in Jesús, ti kwi' yu nu ndiya 'a ti' Jesús 'in, ndijyan ña'an yu kan' 'in ne'. Ti kwi' yu kan' lka nu ti ngwa xkan' nga'an yu kwi' se'en ti lo'o Jesús nchku siin ne', ti kwi' nu mnicha' 'in Jesús: “¿X'nan, ti ka lka nu ku'ni trisiyun 'iin ya' ne' xa'an a?” ndukwin yu nu ngwa xkan'.
43021021	Na'an Tyu cha' ndijyan ña'an yu kan' 'in ne', kan' cha' mnicha' Tyu 'in Jesús: ―¿Ni ña'an ka 'in yu re nde loo la a? ―ndukwin Tyu 'in Jesús.
43021022	Mxkwen Jesús 'in Tyu bra kan': ―Ja kuwe 'a tii' ―ndukwin yu 'in Tyu―. Ni siya nchka tiǎn' cha' kanun yu lo chalyuu sa ña'an bra nu kaǎn xiya', ja ndi'in cha' tya'an 'a cha' tiyee 'in cha' kan' ―ndukwin Jesús―. Nu'win, tya'aan lo'oǔn.
43021023	Xa wa ynan ta'a ne' nu y'ni xa'an cha' 'in Jesús cha' kan', ykwi' 'a ne' lo'o ta'a ne' cha' ja kaja 'a yu kan' ni, mske' ti' ne'. Lo'o ñi la ndyo'o cha' kan', cha' ja ndukwin Jesús cha' ja kaja 'a yu kan'; sa kan' ti cha' ndukwin Jesús cha' 'in yu: “Ja kuwe 'a tii'. Ni siya nchka tiǎn' cha' kanun yu lo chalyuu sa ña'an bra nu kaǎn xiya', ja ndi'in cha' tya'an cha' tiyee 'in cha' kan'.” Sa kan' ti cha' ykwi' Jesús lo'o Tyu.
43021024	Lo'o na' lkaǎn ti kwi' yu kan' nu y'ni xa'an cha' 'in Jesús kan'. Ti kwiǐn' ngwa'aǎn cha' re lo kityi, lo'o jlyo tiǎn' cha' nu ñi lka nchga cha' nu nchkwiǐn' lo'o wan.
43021025	Ti nsu'wi la ka'an 'a cha' nu y'ni Jesús; ni siya kwa'an ne' nchga cha' kan' lo kityi, ti nu ngula yu lo chalyuu, ja tyo'o skwa ña'aan chalyuu cha' tyo' tukwa kityi kan', nxke' tiǎn'. Sa kwa ti cha' nda'aǎn re.
44001001	Ti ngwa xkan', wa ngwa'aǎn ska kityi nu ndyaa se'en ndi'in nu'win, Teófilo. Kityi kan' ngitsa' 'iin nchga tñan nu y'ni Jesús, nchga cha' nu ngwa'u Jesús bra nu mdyisnan y'ni yu tñan,
44001002	nchga cha' nu y'ni yu xa nu mdi'in yu lo chalyuu re. Ja ya tyaa Jesús nde se'en ndi'in Ndiose, bra nu ngulo suwi yu 'in tii tyukwa nten nu tsaa chkwi' cha' 'in yu tyukwi ña'aan chalyuu. Mdaya' Tyi'i Ndiose 'in Jesús cha' ngulo yu tñan 'in tii tyukwa yu kan', sa ña'an tñan ndi'in cha' ku'ni yu kan'.
44001003	Bra wa ngujwi Jesús, ndyu'u yu xiya', bra kan' mdo'o tukwa yu se'en ndi'in ne' kan'. Xa tu'wa tsan mda'an Jesús lo chalyuu bra kan', tyun ya' mdo'o tukwa yu se'en ndi'in ne' kan'; su'we 'a ngwa'u yu 'in ne' cha' chañi cha' wa ndyu'u yu xiya'. Lo'o ngwa'u yu 'in ne' kan' sa ña'an ka Ndiose ndloo la ni' kasiya 'in nten.
44001004	Ja ya tyaa Jesús, bra nu ykwi' yu lo'o ne' kan', cha' kanun ne' kichen Jerusalén: ―Kata wan chin' kichen re ―ndukwin Jesús 'in ne'―, sa ña'an bra nu kan Tyi'i Ndiose cha' kanun ni' kasiya 'wan. Ngwaña'an ykwi' Stiǐn nu ngwa s'ni, kwi' ngwaña'an ngwa cha' nu ykwiǐn' lo'o wan nu ngwa xkan' ti.
44001005	Ti kulo mdukwatya Xuwa 'in nten lo'o tyi'a ti; lo'o ni, wa tiya ti tsan nu kan Tyi'i Ndiose cha' kanun ni' kasiya 'wan, ngwaña'an tukwatya Ndiose 'wan.
44001006	Ngwa ska tsan ndyo' ti'in ta'a ne' kan' ska se'en ti, mnicha' ne' 'in Jesús bra kan': ―X'nan ba―ndukwin ne'―, ¿ta si'i ni nu taa chabiya' 'wa, cha' ka ba ndloo lo yuu nu ndi'in kwenta 'in kichen tyi ba xiya' a? Ti kwi' ne' Israel lka ba.
44001007	Mxkwen Jesús 'in ne' kan' bra kan': ―Ja ndiya chabiya' 'wan cha' ka biya' ti' wan ni tsan ka, ni bra ka nu ku'ni Ndiose tñan. Ska ti Stiǐn Ndiose jlyo ti' Ni cha' kan', lo'o nganun chabiya' kan' 'in Ni, ti ykwi' ti Ni.
44001008	Xka cha' chkwiǐn' lo'o wan ni, cha' kaja chabiya' 'wan ku'ni wan tñan 'ñaǎn xa nu kanun Tyi'i Ndiose ni' kasiya 'wan, cha' ka chkwi' wan cha' su'we re lo'o nchga nten, cha' 'ñaǎn bra kan'. Chkwi' wan lo'o ne' kichen Jerusalén, kwi' ngwaña'an chkwi' wan lo'o ne' nde lo yuu 'in Judea, kwi' ngwaña'an chkwi' wan lo'o ne' lo yuu kwi' se'en ti nu naan Samaria kan', kwi' ngwaña'an chkwi' wan lo'o ne' nchga kichen se'en ndi'in nten chalyuu.
44001009	Bra wa mdyii ykwi' Jesús cha' kan', xa nu ti na'an ne' 'in yu, ndyaa lo'o Ndiose 'in yu ndyaa yu ni' kwan bra kan'. Nchkun' ska ko chun' yu cha' ja ña'an 'a ne' 'in yu bra kan'.
44001010	Laja nu ndyaa yu kan', na'an ne' nde ni' kwan bra kan'. Bra ti mdo'o tukwa tukwa nten nu ngaten ste', mduun se'en ndi'in ne' kan' bra kan'.
44001011	Ykwi' nten nu ngaten ste' kan' lo'o ne' kan': ―'Wan, ne' Galilea ―ndukwin―. ¿Ni cha' lka nduun wan na'an kwi'ya wan nde ni' kwan a? ―ndukwin ne'―. Jesús nu tka mxnun ti 'wan chun' ndyaa Ni ni' kwan, ti kan Ni lo chalyuu xiya' nde loo la. Sa ña'an na'an wan 'in Ni bra nu ndyaa Ni, kwi' ngwaña'an ña'an nten 'in Ni bra nu kan Ni xiya' ―ndukwin yu nu ngaten ste' bra kan'.
44001012	Lo'o mdo'o ne' ki'ya Olivos bra kan', mxitukwi ne' ndyaan ne' nde kichen Jerusalén. Tu'wa kichen ti ndi'in ki'ya kan', lo'o ja ndiya chabiya' 'in ne' judío cha' tsaa ne' tijyu' la tsan ta'a nu nxitña' ne'.
44001013	Ndla ti ngala ne' kichen kan', ndyaa ne' ska ni' ña'an kwan se'en ndi'in ne' bra kan': ndiya Tyu, lo'o Santiago, lo'o Xuwa, lo'o Ndre, lo'o Lpe, lo'o Toma, lo'o Bartolo, lo'o Mateo, lo'o xka Santiago sñi' Alfeo, lo'o Simón nu ngwa 'in ska ta nten cananista, lo'o Juda ta'a Santiago.
44001014	Ska ti cha' mda'an tiye nchga ne' kan', ta'a ti ndyo' ti'in ne' nchkwi' ne' lo'o Ndiose. Lo'o ta'a Jesús ndi'in lo'o ne' kan', lo'o Liya jya'an Jesús, lo'o tyun nu kuna'an nu mda'an lo'o yu.
44001015	Ngwa ska tsan wa mdyo' ti'in nchga nten nu msñi cha' 'in Jesucristo kichen kan', ska siyentu nsu'wi kala nten mdyo' ti'in tsan kan'. Lo'o mdyituun Tyu cha' chkwi' yu lo'o ne' bra kan':
44001016	―'Wan, ta'a ndi'ian re ―ndukwin Tyu 'in ne' kan'―, nu ngwa s'ni mdaya' Tyi'i Ndiose 'in ayman David cha' ngwa'an ayman kan' kityi nu ykwi' nde loo la sa ña'an cha' kuxi ka nu ku'ni ayman Juda. Juda ngwa nu ngwa'u tuwiin 'in ne' xa'an cha' msñi ne' 'in Jesús presu; sa ña'an nu nganun cha' ka 'in yu, ngwaña'an ngwa cha' kan'.
44001017	Su'wa ti mda'an ayman Juda lo'oan, su'wa ti y'ni yu tñan lo'oan nu ngwa xkan'.
44001018	Lo'o yaa ayman kan' msi'i yu ska yu'we yuu lo'o tñi nu mda ne' 'in yu bra kan', cha' y'ni yu cha' kuxi, bra nu yjwi' xu'wa yu 'in Jesús 'in ne' xa'an kan'. Ti ykwi' ti yu mxtyuu yu 'in yu lo yuu; mdaa' ni' yu, mdo'o ti xe'in yu, ngujwi yu bra kan'.
44001019	Bra ti ngwa biya' ti' nchga nten kichen Jerusalén, kan' cha' ykwi' ne' cha' 'in ne' cha' Acéldama naan yuu se'en ngulyuu yu; nde ña'an ndyo'o cha' kan' ―Yuu se'en ngalu tnen nten―.
44001020	Kwi' ngwaña'an yaa to'o cha' nu ngwa'an ayman s'ni lo kityi Salmos nu nchkwi': “Kanun laja ti na'an tyi yu, ja kanun 'a nten lu'u nde kwa”. Lo'o xka cha' nu nchkwi' kityi kan': “Ku'ni xka nten tñan loo yu”. ’Ngwaña'an nchkwi' cha' lo kityi kan' ―ndukwin Tyu 'in ne'―,
44001021	-
44001022	kan' cha' ni, su'we si ku'ni xka ne' ta'aan tñan loo ayman Juda. Nten kan' ka ska ne' ta'aan nu mda'an lo'oan nchga tsan ti bra nu mdi'in Jesús lo'oan lo chalyuu re. Mda'an yu lo'oan, ni siya ti kulo la xa nu mdukwatya ayman Xuwa 'in nten, ni siya nu ngwa xkan' ti bra nu mdo'o Jesús ndyaa ni' kwan. Nten kan' wa na'an sa ña'an ngwa bra nu ndyu'u Jesús xiya' xa wa ngujwi, kan' cha' ka chkwi' yu lo'o nchga nten cha' ka biya' ti' ne' sa ña'an ngwa cha' kan'.
44001023	Ngulo suwi ne' tukwa nu ki'yu bra kan': ska yu naan Se Barsabás nu nchkwi' ne' cha' naan Justo, lo'o xka yu naan Matiya.
44001024	Ykwi' ne' kan' lo'o Ndiose bra kan': ―Ndiose, X'nan ba ―ndukwin ne'―, jlyo tii' sa ña'an nka tiye nchga nten chalyuu. Kwa'uu 'wa ti ka ska nu ki'yu re nu ngulo suwii 'in yu ni,
44001025	cha' ka tsaa yu kan' nchga kichen, cha' chkwi' yu cha' 'iin, ti kwi' tñan loo ayman Juda. Wa ngulaa ya' ayman kan' tñan cha' xa'an 'a yu, lo'o ndyaa yu nde se'en nganun cha' tsaa yu bra kan'.
44001026	Kan' y'ni ne' ska tñan cha' kulo suwi ne' ska nten ta'a ndi'in ne' nu kanun tñan kan'. Lo'o ngwaña'an mja lyo 'in ne' cha' Matiya ka nten kan'. Ti bra kan' su'wa ti mda'an Matiya kan' lo'o tii xka ne' kan', cha' ka ta'a ne' nu nda'an nchkwi' cha' 'in Jesucristo lo'o nten chalyuu.
44002001	Ngwa tsan ta'a Pentecostés, ska ta'a 'in ne' judío, lo'o ska se'en ti ndyo' ti'in nchga nten nu msñi cha' 'in Jesucristo la kan' bra kan'.
44002002	Bra ti ynen ni' ña'an se'en ndi'in ne' sa ña'an lka nu lye 'a nxkwa kwi'in. Nchga ne' kan' ynan ne' cha' ynen kan'.
44002003	Bra kan' mdo'o tukwa tyun lo nan; sa ña'an si nduun kii', ngwaña'an ña'an ran. Nganun ti'in kii' kan' chun' nchga nten 'in Jesucristo kan'.
44002004	Ngwaña'an ngwa cha' nganun Tyi'i Ndiose ni' kasiya 'in nchga ne' kan'. Kan' cha' ngwa 'in ne' ykwi' ne' cha' nu nchkwi' nten nu mdo'o tyun kichen tijyu' la, chun' Tyi'i Ndiose y'ni lo'o ne' cha' ngwaña'an ngwa 'in ne' bra kan'.
44002005	Bra nu ngwa ta'a kan' nde kichen Jerusalén mdi'in ka'an 'a ne' judío; mdo'o ne' tyun kichen lo yuu tijyu' ndyaa ne' Jerusalén, cha' ku'ni tnun ne' 'in Ndiose nde kwa.
44002006	Lo'o mdyisnan ndyo' ti'in nten se'en nganen nchkwi' nten 'in Jesucristo cha' kan'. Lo'o ja ngwa biya' ti' ne' siya' ti ni nan lka ngwa, cha' nchga ne' tijyu' ynan ne' cha' nu ykwi' nten 'in Jesucristo kan', ti kwi' nchga cha' nu nchkwi' ne' tijyu' kan'.
44002007	Nduwe 'a ti' ne' tijyu' kan' bra kan', ka'an 'a cha' mda'an tiye ne' xa wa na'an ne' cha' kan': ―¿Ta si'i xkwi' ne' kichen nde lo yuu 'in Galilea lka ne' re a? ―ndukwin ne' kan' lo'o ta'a ne'―.
44002008	¿Ni cha' lka nnaan nchkwi' ne' re cha' nu nchkwian' a? ―ndukwin ne'―.
44002009	Ka'an 'a kichen se'en mdo'oan. Wa lkaan ne' Partia, ne' Media, ne' Elam, ne' Mesopotamia, ne' Judea, ne' Capadocia, ne' Ponto, ne' nde lo yuu 'in Asia,
44002010	ne' Frigia, ne' Panfilia, ne' Egipto, ne' Africa nu ndi'in nde loo la 'in kichen Cirene; kwi' ngwaña'an ne' romano, lo'o ndi'in ne' kan' nde re, ni siya nten nu lka sñi' ne' judío ta'aan, ni siya xka ta ne' romano nu su'wa ti ngi'ni tnun 'in Ndiose lo'oan ―ndukwin ne' kan'―.
44002011	Lo'o ndi'in ne' Creta, ndi'in ne' Arabia. Ta'aan nnaan nchkwi' ne' cha' nu nchkwian', su'wa nnaan nchga cha' tnun nu y'ni Ndiose.
44002012	Nduwe 'a ti' nchga ne' kan'. Ja jlyo ti' ne' siya' ti nan ka ngwa. Ti nchkwi' ne' lo'o ta'a ne' bra kan': ―¿Ni nan lka re a? ―ndukwin ne' kan'.
44002013	Lo'o xka ta nten mxtyi lyo'o ne' 'in nten 'in Jesucristo kan': ―Ku'wi 'a ne' kwa, kan' cha' nchkwi' ne' ngwaña'an ―ndukwin ne'.
44002014	Lo'o mdyituun Tyu lo'o tii xka nten kan', kwen ykwi' yu lo'o nten ka'an kan' bra kan': ―'Wan, ne' kula ne' judío ―ndukwin Tyu―, lo'o nchga wan nu ndi'in kichen Jerusalén tsan ni ―ndukwin yu―, kunan su'we wan cha' nu chkwiǐn' lo'o wan ―ndukwin yu―.
44002015	Ku'wi bare, nxke' ti' wan; lo'o si'i nan ku'wi ba re, cha' tka mdiya bra wa kaa tlya ni.
44002016	Xka ña'an nchka ni. Cha' tnun nu nchka re ni, wa lka ran sa ña'an nu nchkwi' cha' nu ngwa'an ayman Joel nu ngwa s'ni. Nde ndukwa cha' kan':
44002017	Nu ka nde loo la, bra wa tyii ti chalyuu, ndukwin Ndiose, taǎn Tyi'iǐn ykwiǐn' cha' kanun ni' kasiya 'in nten chalyuu, ndukwin Ni. Lo'o chkwi' sñi' wan cha' 'ñaǎn lo'o nten bra kan'. Kwi' ngwaña'an, ña'an nten kune' cha' tnun nu ngi'ni Ndiose, lo'o chkwi' sla ne' kula.
44002018	Taǎn Tyi'iǐn ykwiǐn' cha' kanun ni' kasiya 'in nchga nten nu ndukwa cha' nchkwiǐn', ndukwin Ni. Lo'o chkwi' nten kan' nchga cha' nu niǐn 'in ne' cha' chkwi' ne' bra kan'.
44002019	Ku'niǐn cha' tnun nde ni' kwan, lo'o ngwaña'an, ku'niǐn cha' tnun lo chalyuu; lye 'a xu'wi tnen nten nu wa ngujwi lo chalyuu, skin kii' tnun, xkwi' sñii xu'wi lo chalyuu, ndukwin Ni.
44002020	Na' lkaǎn nu nka X'nan wan; wa tiya ti tsan cha' ku'ni biyaǎn' 'in nchga nten chalyuu. Ku'niǐn cha' ka tla lo kwichaa, ja ña'an 'a ne' ko'; ña'an ti' kolo tnen, ngwaña'an ka ran, ndukwin Ni. Ska tsan tnun 'a ka kan', ñi 'a ka biya' ti' nchga nten chalyuu cha' wa ndiya tsan kan'.
44002021	Lo'o kulaǎn 'in nchga nten nu jñan cha' tlyu ti' 'ñaǎn. Ngwaña'an ykwi' Ndiose, kan' cha' ngwa'an ayman Joel cha' kan' lo kityi ―ndukwin Tyu―.
44002022	’'Wan, ne' Israel ―ndukwin yu―, kunan su'we wan cha' nu chkwiǐn' lo'o wan ni. Ne' Nazaret ngwa Jesús. Mdaya' Ndiose 'in yu cha' nu y'ni yu xkwi' cha' tnun se'en ndi'in wan. Ka'an 'a cha' mda'an tiye wan cha' na'an wan cha' tnun kan', lo'o ngwa biya' ti' wan cha' xkwi' tñan 'in Ndiose ngwa bra kan'.
44002023	Nu ngwa s'ni jlyo ti' Ndiose nchga cha' nu ka 'in Jesús, ti bra kan' wa ykwi' Ndiose cha' kan' lo'o nten chalyuu. Ytsa' Ni 'in ne' cha' kujwi nten xa'an 'in Jesús nde loo la. Kwi' ngwaña'an ngwa bra kan'; nu ngwa xkan' ti msñi wan 'in yu, mji'in ka'an wan 'in yu lo wsi. 'Wan, yjwi wan 'in yu, ni siya ngulo wan tñan kan' 'in nten xa'an, cha' ku'ni ne' cha' kuxi kan' cha' 'wan, sa ña'an nu ndukwin Ndiose cha' ka.
44002024	Ja mdi'in cha' kanun ayman Jesús ni' kwaa, kan' cha' y'ni Ndiose Sti yu cha' ndyu'u yu xiya'.
44002025	Lo'o ndiya xka cha' nu ngwa'an ayman David s'ni nu nchkwi' cha' 'in Jesús: X'naǎn, ndukwin yu, nchga bra nda'aan lo'oǔn; kwi' se'en ti ndi'iin se'en ndi'iǐn, cha' ka tlyu tiyeěn chun' nu ndayaa' 'a 'ñaǎn.
44002026	Kan' cha' su'we 'a nka tiyeěn; nu'win ngi'nii cha' su'we 'a nchkwiǐn'. Nu'win ngi'nii cha' tiin ti ndi'in tyukwi ña'aǎn, nu'win ndi'iin cha' ña'ansiin 'ñaǎn.
44002027	Ja kanun 'a kasiya 'ñaǎn se'en nsu ayman, ja taa chabiya' katsu' kunaǎn' ya ña'an ti, cha' nu'win ndiya 'a tii' 'ñaǎn;
44002028	wa ngwa'uu tuwiin 'ñaǎn se'en tsa'aǎn cha' tyi'iǐn nde se'en ndi'iin. Su'we 'a nka tiyeěn cha' su'wa tyi'ian la kwa bra kan'. Kwi' ngwaña'an ngwa'an ayman David lo kityi.
44002029	’Jlyo ti' wan cha' chañi ngujwi David, nu ngwa ayman kula 'ñaan ―ndukwin Tyu―. S'ni 'a ngujwi yu kan', ngutsi' yu kan' bra kan'; kwi' ngwaña'an, ti ndiya kwaa 'in ayman kan' sa bra ni.
44002030	Ykwi' ayman David cha' 'in Ndiose lo'o nten; jlyo ti' yu cha' ykwi' ñi Ndiose lo'o yu, bra wa ykwi' Ni cha' kan ska nten ta'a yu nu kala chalyuu nde loo la, kan' nu ka Krixtu. Ka Krixtu kan' ree, sa ña'an ngwa ykwi' David ree.
44002031	Ngwa biya' ti' yu nu ngwa s'ni cha' ndi'in cha' tyu'u Krixtu kan' xiya' xa wa ngujwi, kan' cha' ykwi' yu cha' ja kanun kasiya 'in Krixtu se'en nsu ayman, lo'o ja katsu' kuna' Krixtu bra kan'.
44002032	Chañi lka cha' y'ni Ndiose cha' ndyu'u Jesús xiya' ―ndukwin Tyu―. Lo'o chañi 'a cha' nu nchkwi' ba lo'o wan, cha' wa na'an ba 'in yu xiya' cha' lu'u yu.
44002033	Bra kan' mdiyan y'ya Ndiose 'in Jesús, ndyaa yu se'en ndi'in Ni bra kan'. Nde kwa ndi'in Jesús la'a se'en kwin se'en ndukwa Ndiose ni. Wa mda Ndiose Sti yu Tyi'i Ni nu tyu'wi ni' kasiya 'in yu, cha' kwi' ngwaña'an ykwi' Ni nu ngwa s'ni; lo'o ni, wa msu'wa Jesús Tyi'i Ndiose kan', cha' kan Ni lo chalyuu re. Nchga cha' nu ynan wan, nchga cha' nu na'an wan tsan ni, kan' lka tñan nu y'ni ykwi' Jesús.
44002034	Ja yaa ayman David ña'an lu'u ti la se'en ndi'in Ndiose ―ndukwin Tyu―, kan' cha' jlyo tiǎn' cha' si'i cha' 'in yu, ti ykwi' ti yu, lka cha' nu ngwa'an David kan'. Lo'o xka cha' ngwa'an yu lo kityi nu nchkwi': Wa ykwi' Ndiose lo'o nu nka X'naǎn: “Tyukwaa lyaa la'a se'en kwin 'ñaǎn.
44002035	Na' ku'niǐn cha' tyijin lyoo 'in nchga nten nu nxuun lo'oo” ndukwin Ndiose 'in yu. Kwi' ngwaña'an ngwa'an ayman David lo kityi ―ndukwin Tyu―.
44002036	’Ndi'in cha' ka biya' tian', ta'aan nu lkaan ne' Israel, cha' ti kwi' Jesús nu mji'in ka'an wan lo wsi cha' kujwi wan 'in yu, ti kwi' yu kan' wa nda Ndiose chabiya' 'in yu cha' ka yu X'naan, cha' lka yu Krixtu.
44002037	Xa wa ynan ne' cha' nu ykwi' Tyu, mjyu'u 'a ti' ne' bra kan'. Mnicha' ne' 'in Tyu lo'o 'in nchga ne' nu y'ni xa'an cha' 'in Jesús ti kulo: ―¿Ni sa ña'an ku'ni ba ni a? ―ndukwin ne' 'in ne' kan'.
44002038	―Su'we si ka jyu'u ti' wan 'in cha' kuxi; nchga cha' kuxi nu nsu'wi tiye wan, kulo chun' wan cha' kuxi kan' ―ndukwin Tyu 'in ne'―. Lo'o ngwaña'an, tukwatya ne' 'wan chabiya' 'in Jesús bra kan'. Katin nchga ki'ya nu ndukwi wan bra kan'; kwi' ngwaña'an, ta Ndiose Tyi'i Ni cha' kanun ni' kasiya 'wan.
44002039	Ñi 'a cha' nu ykwi' Ndiose lo'o wan xa wa ykwi' Ni cha' kanun Tyi'i Ni ni' kasiya 'wan, lo'o ni' kasiya 'in sñi' wan, lo'o ni' kasiya 'in nten nu ndi'in tijyu' la; kanun Ni ni' kasiya 'in nchga nten nu wa ngulo suwi Ni.
44002040	Ti ka'an la cha' ykwi' Tyu lo'o ne' bra kan'. Ñi 'a ngulo yu tñan 'in ne': ―Kulaa ya' wan 'in nchga nten nu ngi'ni xkwi' cha' kuxi ―ndukwin yu 'in ne'.
44002041	Nchga nten nu ndyaa ña'an ti' cha' nu ykwi' Tyu lo'o ne', ndyaa ne' kan' cha' tyukwatya ne' chabiya' 'in Jesús. Ti kwi' tsan kan' mdyisnan mda'a snan mi nten nu msñi cha' 'in Jesucristo.
44002042	Su'we 'a ynan nchga ne' kan' cha' nu ngwa'u ne' nu y'ni xa'an cha' 'in Jesucristo kulo ndukwa la. Su'we nka tiye ne' kan', su'wa ti ndi'in ne', ta'a ti nchkwi' ne' lo'o Ndiose; su'wa ti nchku ne', su'wa ti ngi'ni tnun nchga ne' kan' 'in Jesucristo.
44002043	Nduwe 'a ti' nchga ne' kichen kan' ni tñan nka nu ngi'ni Ndiose, cha' wa ka'an cha' tnun ngi'ni ne' nu y'ni xa'an cha' 'in Jesucristo ti kulo chabiya' 'in Ni.
44002044	Su'wa ti ndi'in nchga ne' nu msñi cha' 'in Jesucristo lo'o ta'a ne'. Mda ne' nchga cha' su'we nu nsu'wi 'in ne' cha' kutsaa ne' 'in ta'a ne'.
44002045	Yjwi' ne' nchga nan nu nsu'wi 'in ne', cha' kaja tñi nu kutsaa ne' 'in ta'a nten ne' nu lyiji 'a cha' su'we 'in.
44002046	Nchga tsan ndyo' ti'in ne' kan' ni' lyaa tnun 'in ne' judío, kwi' ngwaña'an, su'wa ti nchku ne' kan' tu' na'an tyi ta'a ne'. Su'we 'a nka tiye ne' kan', su'we ti ykwi' ne' lo'o ta'a ne',
44002047	cha' ngi'ni tnun ne' kan' 'in Ndiose. Lo'o su'we 'a nchkwi' nchga nten kichen cha' 'in ne' kan'. Nchga tsan ka'an la nten yten cha' 'in Jesucristo; ngulaa ne' kan' 'in cha' kuxi nu ndi'in 'in ne' bra kan', ndyo' ti'in ne' lo'o nchga nten 'in Jesucristo kan'.
44003001	Ngwa ska tsan ndyaa Tyu lo'o Xuwa ni' lyaa tnun. Wa mdiya bra wa snan siin, ti kwi' bra nu nchkwi' ne' judío ta'a kichen tyi ne' lo'o Ndiose.
44003002	Nga'an ska yu ti'í kiya' tu'wa laa, ngwaña'an ti'í kiya' yu ti bra nu ngula yu. Nchga tsan nda'an lo'o ta'a yu ti'í kan' 'in yu tu' laa tnun kan', ska tu' laa nu ndi'ya 'a ña'an, ndlo naan ne' kichen 'in ran. Nga'an yu tu' laa njñan yu lomstan 'in ne' xa nu ndijyan ne' tu' laa bra kan'.
44003003	Na'an yu ti'í kan' 'in Tyu nda'an yu lo'o Xuwa, ndijyan ne' cha' tsaa ne' ni' lyaa. Mjñan yu lomstan 'in ne' kan' bra kan'.
44003004	Ndyaa tuun Tyu lo'o Xuwa cha' ña'an kwi'ya ne' 'in yu ti'í kan'. Bra kan' ykwi' Tyu lo'o yu: ―Ña'an chin' 'wa ―ndukwin Tyu 'in yu.
44003005	Ynan su'we yu, mske' ti' yu cha' wa ta ti ne' lomstan 'in yu.
44003006	―Ja nsu'wi tñi 'ñaǎn ―ndukwin Tyu 'in yu―, xka lo tñan ndiya 'ñaǎn cha' ku'niǐn lo'oo ―ndukwin―. ¡Chabiya' 'in Jesucristo Nazaret! Tyituun lyaa cha' tya'aan ska ti.
44003007	Kan' msñi Tyu ya' yu la'a se'en kwin cha' xituun 'in yu bra kan'. Bra ti nchkaa kiya' yu, lo'o ynin kiya' yu nchkaa.
44003008	Sa 'a mdyituun yu kan', mdyisnan yu nda'an yu bra kan'; yten yu ndyaa yu ni' lyaa tnun lo'o ne' kan' bra kan', mda'an yu mdo'o kwan yu cha' su'we 'a nka tiye yu, cha' nchka 'in yu nda'an yu ni. Ngi'ni tnun yu 'in Ndiose nu y'ni cha' nchkaa yu.
44003009	Na'an nchga nten 'in yu ni' lyaa, cha' su'we 'a nchka nda'an yu, cha' ngi'ni tnun yu 'in Ndiose.
44003010	Nsu'wi lyo ne' 'in yu, cha' ti kwi' yu ti'í kiya' nu ngwa'an tu' laa mjñan yu lomstan 'in ne' nchga tsan lka yu kan'. Nduwe 'a ti' ne' bra kan', ka'an 'a cha' nda'an tiye ne' cha' wa nchkaa kiya' yu.
44003011	Lo'o ti nduun Tyu lo'o Xuwa tu'wa laa tnun se'en nchkwi' ne' cha' lka Corredor 'in Salomón. Lo'o yu nu nchkaa kiya' kan', su'wa ti nduun yu lo'o ne'; ña'an ti nduun yu msñi yu ya' ne' kan'. Lo'o ka'an 'a ne' kichen msnan ne' ndijyan ne' se'en ndi'in ne' kan', cha' nduwe 'a ti' ne' sa ña'an ngwa, cha' nchkaa kiya' yu ti'í kan' bra kan'.
44003012	Na'an Tyu cha' mdiyan ka'an 'a nten se'en nduun, kan' cha' ykwi' yu lo'o nten kan', nchga cha' nu ngwa 'in yu ti'í kan': ―'Wan, ne' Israel ―ndukwin Tyu 'in ne'―, ¿ni cha' lka nduwe 'a ti' wan ni a? ―ndukwin―. Nduun ti wan na'an kwi'ya 'a wan 'wa ―ndukwin―. Nduwe 'a ti' wan ña'an wan nan ka ngwa 'wa lo'o nu ki'yu re. Ndukwin wan cha' nchka 'a 'wa, cha' bare y'ni ba cha' nchkaa yu re chun' su'we 'a ngi'ni ba nchga tsan, nxke' ti' wan. Si'i ngwaña'an. Jesús lka nu y'ni cha' nchkaa kiya' yu re.
44003013	Stian Ndiose, ti kwi' Ni lka nu y'ni tnun ayman kula 'ñaan ti s'ni, ni siya ayman Abraham, ni siya ayman Isaac, ni siya ayman Jacob; nchga ayman 'ñaan y'ni tnun ne' 'in Ndiose kan'. Ndiose nu tlyu la ti lka nu nda chabiya' 'in Jesús Sñi' Ni cha' ka yu ndloo. Msñi wan 'in Jesús kan' nu ngwa xkan' ti, ndyaa lo'o wan 'in yu, ndyaa stya wan ki'ya 'in yu tloo ne' nu nka ndloo; lo'o xa nu ngwa ti' gobernador Pilato cha' tyo'o Jesús se'en laja ti, ja mslyaa wan bra kan'.
44003014	Xkwi' cha' su'we y'ni Jesús kan', xkwi' luwi kasiya 'in yu, lo'o ja mda wan chabiya' tyo'o yu laja ti bra kan'. Mjñan wan chabiya' 'in gobernador kan', cha' tyo'o laja ti xka nu lka presu, nu wa yjwi 'in tyun nten.
44003015	Lo'o mjñan wan chabiya' yjwi ne' 'in Jesús, ni siya ti kwi' Jesús lka nu nda chalyuu nu ja tsaa tii 'a 'in nten. Bra kan' y'ni Ndiose cha' ndyu'u Jesús xiya' xa wa ngujwi yu. Jlyo ti' ba cha' chañi lka cha' ndyu'u yu xiya', cha' wa na'an ba 'in yu cha' lu'u yu.
44003016	’Lo'o nsu'wi lyo wan 'in yu re cha' ti'í yu nu ngwa xkan' ―ndukwin Tyu 'in ne'―. Lo'o ni, wa y'ni Jesús cha' nchkaa yu re, chun' nu ndyaa ña'an ti' yu 'in Jesús. Nchka 'a 'in Jesús kan' ku'ni yu cha' chkaa nten; ka ña'an wan 'in yu cha' chañi cha' wa nchkaa yu re ni.
44003017	’'Wan, ne' ta'a kichen tyian, jlyo tiǎn' cha' ja ngwa biya' ti' wan ti lka nu ngwa Jesús bra nu mjñan wan chabiya' cha' kujwi sndaru 'in yu. Lo'o ne' nu nka ndloo 'wan, ja ngwa biya' ti' ne' ni sa ña'an tñan nu y'ni ne', ta cha' su'we, o ta cha' kuxi y'ni ne' bra kan'.
44003018	Wa lka cha' ni, ti kwi' cha' nu ykwi' Ndiose lo'o ayman kula 'ñaan nu ngwa s'ni, ti kwi' cha' nu ngwa'an ne' lo kityi 'in Ndiose. Kityi kan' nchkwi' cha' lye 'a ta ne' nu ti'í 'in Jesucristo sa bra nu kujwi ne' 'in yu, ti kwi' Jesús nu su'wa Ndiose cha' kan yu lo chalyuu.
44003019	Kan' cha' ndi'in cha' ka jyu'u ti' wan 'in nchga ki'ya nu ndukwi wan, bra kan' jñan wan cha' tlyu ti' 'in Ndiose cha' ku'ni tyii Ni nchga cha' kuxi nu nsu'wi tiye wan. Ku'ni X'naan cha' ka su'we kasiya 'wan xiya' bra kan'.
44003020	Lo'o kulo Ndiose tñan 'in Jesús cha' ti kan Ni xiya', ti kwi' Jesús nu ngulo suwi Ni 'in cha' ka X'naan.
44003021	Ndi'in cha' kanun Jesús nde se'en ndi'in sa ña'an bra nu tiya tsan nu ku'ni tiji Ndiose nchga nan nu nsu'wi lo chalyuu, cha' bra kan' tiyan Jesús xiya'. Ngwaña'an lka cha' nu ykwi' Ndiose lo'o ayman 'ñaan, cha' nu ngwa'an ne' lo kityi nu ngwa s'ni.
44003022	Lo'o ngwa'an ayman Moisés cha' re lo kityi: “Sa ña'an ngulo Ndiose tñan 'ñaǎn cha' kitsaǎn' cha' 'wan, ngwaña'an kulo nu nka X'naan tñan 'in ska yu kula ta'a tyian nde loo la. Kunan wan nchga cha' nu chkwi' yu kula kan' lo'o wan.
44003023	Si ndiya ska nten nu ja xlyaa kunan cha' nu chkwi' yu kula kan', tyii cha' 'in nten kan' bra ti; ja ka nten kan' nten 'in Ndiose.” Kan' lka cha' nu ngwa'an yu lo kityi kan'.
44003024	’Kwi' ngwaña'an ngwa'an nchga ayman 'ñaan lo kityi 'in Ndiose nu ngwa s'ni; ni siya kityi nu ngwa'an ayman Samuel, ni siya kityi nu ngwa'an nchga ayman kan', ngwa'an ne' cha' kan Jesucristo lo chalyuu. Lo'o ni, wa ngwa cha' nu ykwi' ayman kan'.
44003025	Ta'aan lkaan ta'a nten 'in ayman nu ngwa'an kityi 'in Ndiose kan'; wa mskan' Ndiose cha' lo'o ayman kula 'ñaan, kan' cha' nganun cha' su'we kan' 'ñaan ni. Lo'o wa ykwi' Ndiose lo'o Abraham kan', nu lka ayman 'ñaan: “Ska ne' ta'a wan nu tyi'in lo chalyuu nde loo la” ndukwin Ndiose 'in yu, “kan' ka nu ku'ni xu'we kasiya 'in nchga nten chalyuu.”
44003026	Y'ni Ndiose cha' ndyu'u Sñi' Ni xiya' xa wa ngujwi yu, ti kwi' ska ti yu lka yu Sñi' Ndiose ykwi'. Lo'o ngulo Ndiose tñan 'in yu cha' kulo ndukwa la kan yu se'en ndi'ian nde re. Nchka ti' Ni cha' ka luwi kasiya 'ñaan, kan' cha' mdiyan Sñi' Ndiose cha' taya' Ni 'ñaan, cha' ta'aan ka kulo tsuan' nchga cha' kuxi nu ndi'in 'ñaan.
44004001	Ti nduun Tyu lo'o Xuwa nchkwi' yu lo'o nten ni' lyaa bra nu mdiyan sti jo'o. Mdiyan ne' lo'o x'nan ne' policía nu ndi'in kwan ni' lyaa tnun, lo'o ne' saduceo mdiyan ne'.
44004002	Msin' 'a ti' ne' nu nka ndloo kan', cha' ndu'u Tyu lo'o Xuwa 'in nten; ndu'u ne' sa ña'an cha' ngwa bra nu ndyu'u Jesucristo xiya' xa wa ngujwi yu, cha' lo'o nchga nten nu wa ngujwi ndi'in cha' tyu'u ne' xiya' nde loo la.
44004003	Kan' cha' ngulo sti jo'o tñan cha' xñi ne' policía 'in Tyu lo'o Xuwa, cha' su'wa ne' 'in yu ni' ña'an chkwan ska tla, cha' msiin 'a bra nu msñi policía kan' 'in yu.
44004004	Ja n'ni cha' ni siya msin' 'a ti' nu nka ndloo kan', ka'an 'a nten su'we 'a ynan ne' cha' 'in Ndiose nu ngwa'u yu kan', bra ti msñi ne' cha' kan'. Wa nsu'wi ni siya ki'yu mi nu ki'yu ti nu yten cha' 'in Jesucristo xa wa mdyii ykwi' Tyu cha' kan'.
44004005	La xka tsan ndyo' ti'in ne' nu nka ndloo kichen Jerusalén, lo'o yu kula kichen kan', lo'o mstru nu ndu'u cha' jo'o 'in ne' ni' lyaa.
44004006	Mdi'in Anás nu ngwa x'nan sti jo'o nu ngwa xkan', lo'o mdi'in Caifás, lo'o yu kula Xuwa, lo'o Jantru, ndi'in nchga sti jo'o nu nka ndloo.
44004007	Ngulo ne' 'in Tyu lo'o Xuwa ni' ña'an chkwan, mdiyan lo'o ne' 'in yu tloo ne' nu nka ndloo. Kan' mnicha' ne' 'in yu: ―¿Ni sa ña'an y'ni wan cha' nchkaa yu ti'í kiya' re a? ―ndukwin ne' 'in yu―. ¿Ti ka nu nda chabiya' 'wan cha' ku'ni chkaa wan 'in yu a?
44004008	Lo'o su'we 'a mdaya' Tyi'i Ndiose 'in Tyu bra kan', cha' ngwa 'in yu mxkwen yu 'in ne' nu lka ndloo la, lo'o 'in yu kula kan': ―'Wan, yu kula nu nka ndloo la 'wa ―ndukwin Tyu 'in ne'―,
44004009	nñicha' wan 'wa, ni cha' lka mdaya' ba 'in yu ti'í kiya' re ―ndukwin―, ni cha' lka y'ni chkaa ba 'in yu re ―ndukwin―.
44004010	Kunan su'we wan chin' sikwa. Chkwiǐn' ska cha' lo'o wan lo'o nchga nten lo yuu re, cha' Jesucristo lka nu y'ni cha' nchkaa yu ti'í re. Ti kwi' Jesús Nazaret nu yjwi wan lo wsi, kan' lka nu y'ni Ndiose cha' ndyu'u xiya' xa wa ngujwi. Lo'o Jesús kan' mda chabiya' cha' nchkaa yu re, kan' cha' nduun su'we ti yu re ni.
44004011	Ña'an ti' ska nten nu nñan na'an, nu nxkwan ska kee tnun cha' ja su'we ran, nxke' ti' yu, ni siya lkwa 'a ña'aan loo ran, ngwaña'an lka wan cha' ja xlyaa wan kunan wan cha' nu ykwi' Jesús lo'o wan. Ña'an ti' kee nu wa nxkwan wan, ngwaña'an lka Jesús kan', cha' ja ndukwa wan cha' nu ykwi' yu siya' ti. Lo'o ni, ndloo la nka Jesús kan',
44004012	kan' cha' nchka 'in Ni kulaa Ni 'ñaan 'in nchga cha' kuxi nu ndi'in 'ñaan. Ja ndiya xka nten ña'aan chalyuu nu nchka la 'in, cha' ska ti 'in Jesús nda Ndiose chabiya' ku'ni tñan kan'.
44004013	Ynan ne' nu nka ndloo kan' cha' nu ykwi' Tyu, lo'o ña'an kwi'ya 'a ne' 'in Tyu lo'o Xuwa bra kan': ―¿Ni cha' lka ja ntsen yu re chkwi' yu lo'oan a? ―ndukwin ne' 'in ta'a lka ne' tñan―. Si'i nten nu tnun nchka lka yu re, si'i nten nu y'ni xa'an kityi lka yu re. Bra kan' mgii ti' yu kula kan', cha' wa mda'an yu lo'o Jesús.
44004014	Ja mjwi la cha' nu chkwi' yu kula lo'o yu kan', cha' su'wa ti nduun yu nu ngwa ti'í kan' lo'o yu.
44004015	Kan' cha' ngulo ne' tñan cha' tyo'o ta'a snan yu kan' nde chun' na'an, cha' mnan ti chkwi' yu kula lo'o ta'a lka ne' tñan:
44004016	―¿Ni sa ña'an ku'nian lo'o yu kwa a? ―ndukwin yu kula―. Wa y'ni yu ska cha' tnun, lo'o jlyo ti' nchga nten kichen Jerusalén re cha' kan' ―ndukwin ne'―. Ja ka chkwian' cha' kwiñi cha' kan' ―ndukwin ne'―.
44004017	Lo'o ja su'we si kunan xka la nten cha' 'in Jesús; kan' cha' su'we la si xitsean 'in yu kwa, cha' ja kwa'u 'a yu 'in xka la nten ti ka nu lka Jesucristo kan'.
44004018	Lo'o msi'ya yu kula 'in yu kan' bra kan', cha' kan yu ni' ña'an xiya'. Ngulo yu kula tñan 'in yu kan': ―Ja chkwi' wan siya' ti cha' 'in Jesucristo lo'o xka la nten ―ndukwin yu kula 'in yu kan'.
44004019	Mxkwen Tyu lo'o Xuwa 'in yu kula bra kan': ―Ja kuwe 'a ti' wan, yu kula ―ndukwin yu 'in ne' kan'―. ¿Ta ndloo la 'wa cha' ku'ni ba tñan nu kulo wan 'wa a? ¿O ta su'we la ku'ni ba tñan nu ngulo Ndiose 'wa, xke' ti' wan a?
44004020	Su'we la nxke' ti' ba cha' ku'ni ba tñan nu ngulo Ndiose 'wa; kan' cha' ja ka tyii chkwi' ba cha' 'in Jesús lo'o nten, nchga cha' nu wa na'an ba lo'o nchga cha' nu wa ynan ba, xa nu ykwi' Ni lo'o ba.
44004021	Ngwa ti' yu kula xitsen ne' 'in Tyu lo'o Xuwa, kan' cha' xiya' lye la ykwi' yu kula kan' lo'o yu. Chun' ndi'in la mda yu kula chabiya' cha' tyaa yu su'we ti; ja ngwa 'in ne' nu lka ndloo la ta ne' nu ti'í 'in Tyu lo'o Xuwa, cha' ntsen yu kula kan' 'in nten kichen, cha' ndiya ti' ne' cha' wa nchkaa yu ti'í kiya', kwi' lye 'a ndya ne' kichen xu'we 'in Ndiose.
44004022	Wa mdijin tu'wa yijan nsu'wi yu nu ngwa ti'í kan', xa nu y'ni Ndiose cha' nchkaa yu.
44004023	Xa wa mda yu kula chabiya' cha' tyaa yu su'we ti, bra ti mdo'o yu ndyaa yu se'en ndi'in ne' ta'a nda'an ne'. Ytsa' Tyu lo'o Xuwa 'in nchga ta'a ne' nchga cha' nu ykwi' sti jo'o lo'o yu, nchga cha' nu ykwi' yu kula kan' lo'o yu.
44004024	Bra wa ynan ta'a ne' cha' kan', su'wa ti ykwi' nchga ne' lo'o Ndiose: ―Ndiose Sti ba ―ndukwin ne'―, nu'win lkaa X'nan ba, nu'win lkaa nu nka ndloo la ti ―ndukwin ne'―. Wa ngwiñaan nchga chalyuu, lo'o nchga ni' kwan, lo'o nchga tujo'o; wa ngwiñaan nchga nan nu nsu'wi chalyuu ―ndukwin ne'―.
44004025	Wa mdaa Tyi'i ykwii' 'in David ayman kula 'wa, xa nu ngwa'an yu cha' 'iin lo kityi. Nde lka cha' nu ngwa'an yu lo kityi kan': ¿Ni cha' lka tlá 'a ne' xka la chalyuu a? Nda'an 'a cha' tiye ne' kan', cha' ku'ni ne' cha' kuxi, lo'o ja nchka 'in ne' ku'ni ne' cha' kuxi kan'.
44004026	Wa ndyo' ti'in nchga nu nka x'nan chalyuu re lo'o nu nka ndloo la nchga kichen, cha' ku'ni ne' cha' kuxi lo'o Ndiose nu lka X'naan, kwi' ngwaña'an lo'o Krixtu nu ngulo suwi Ndiose 'in.
44004027	-
44004028	’Sa ña'an nu ykwi' kityi nu ngwa'an ayman David nu ngwa s'ni cha' 'iin ―ndukwin ne' 'in Stian Ndiose―, kwi' ngwaña'an wa ndyo' ti'in ne' nu nka ndloo kichen re cha' ku'ni ne' cha' kuxi lo'o Jesús nu lka Sñi' nu'win, ni siya xkwi' luwi kasiya 'in Jesús kan'; ti kwi' nu ngulo suwi nu'win 'in yu ―ndukwin ne'―. Wa ndyo' ti'in Herodes lo'o Poncio Pilato, lo'o ne' xka la'a tsu', lo'o ne' ta'a kichen tyi bare, lo'o y'ni ne' nchga tñan nu mda nu'win chabiya' 'in ne' cha' ku'ni ne'; sa ña'an nu ykwii' lo'o ne' nu ngwa s'ni cha' ka, kwi' ngwaña'an ngwa yijan re ―ndukwin ne' 'in Ndiose―.
44004029	X'nan ba, ña'aan kwi'yaa 'ware ni, cha' lye 'a ngi'ni ne' cha' xa'an lo'o wa. Nchka ti' ba ku'ni ba tñan nu nguloo 'wa, kan' cha' tayaa' 'wa ni, cha' kaja jwersa 'wa, cha' ja kutsen ba bra nu chkwi' ba cha' 'iin lo'o nten re ―ndukwin ne'―.
44004030	Taa chabiya' cha' chkaa ne' ti'í. Luwi 'a kasiya 'in Jesús nu lka sñii', kan' cha' ku'nii cha' ti ku'ni Ni ka'an 'a cha' tnun lo chalyuu cha' kuwe 'a ti' nten 'iin bra nu ña'an ne' 'in ran. Sa kwa ti cha' chkwi' ba ni.
44004031	Xa wa mdyii ykwi' ne' cha' lo'o Ndiose, bra kan' mñan na'an se'en ndi'in ne' kan'. Kan' cha' jlyo ti' ne' cha' chañi cha' nganun Tyi'i Ndiose ni' kasiya 'in ta'a ne', lo'o ja ytsen 'a ne' chkwi' ne' cha' 'in Ndiose lo'o xka la nten bra kan'.
44004032	Ska se'en ti ndi'in nchga ne' nu yten cha' 'in Jesucristo; su'wa 'a y'ni nchga ne' kan' lo'o ta'a ne', ska ti cha' lka tiye nchga ne'. Mda ne' kan' nchga nan nu nsu'wi 'in ne' cha' kunanjo'o 'in nchga ne' lo'o ta'a ne'.
44004033	Lo'o ne' nu y'ni xa'an cha' 'in Jesucristo ti kulo, tnun 'a tiye ne' kan' ykwi' ne' lo'o xka ta nten cha' ti kwi' ne' wa na'an ne' 'in Jesús nu nka X'naan bra nu wa ndyu'u yu xiya' xa wa ngujwi yu. Lo'o mdaya' Ndiose 'in nchga ne' kan', cha' su'we ti ku'ni ne' lo'o ya ña'an ti nten.
44004034	Su'we 'a nka tiye nchga ne' nu ndi'in cha' 'in lo'o Jesucristo, kan' cha' ja ska 'a ta'a ne' lyiji nan 'in, cha' nchga ne' kan' nu nsu'wi na'an 'in, nchga ne' nu nsu'wi chin' yuu 'in, yjwi' ne' 'in ran cha' kaja nan nu tyijin yu'wi 'in ne' lo'o ta'a ne'.
44004035	Mda ne' tñi kan' 'in ne' nu y'ni xa'an cha' 'in Jesucristo ti kulo, cha' kutsaa ne' tñi kan' 'in ta'a ne' bra kan', cha' ne' kan' jlyo ti' bra nu ndiya nan nu lyiji 'in xka ta'a ne'.
44004036	Kwi' ngwaña'an y'ni ska ne' Chipre nu naan Se. Ne' Leví lka yu. (Ña'an ti' xta nu ngi'ni tñan ni' lyaa, ngwaña'an y'ni ne' Leví kan' tñan). Xka nin mstya nu tii tyukwa ne' kan' 'in Se kan'; Bernabé ngwa naan yu bra kan', cha' su'we 'a ngi'ni tla' yu tiye ta'a nten yu.
44004037	Ndi'in chin' yuu 'in Bernabé kan'. Xa wa yjwi' yu yuu kan' 'in xka nten, bra ti mdiyan yu, mda yu nchga tñi nu ngwa kiya' yuu kan' 'in ne' nu y'ni xa'an cha' 'in Jesucristo ti kulo.
44005001	Lo'o ndiya ska yu nu naan Ananías, lo'o kwilyo'o yu naan Safira. Yjwi' ne' chin' yuu 'in ne' 'in xka nten.
44005002	Kan' yaa yu ki'yu kan' se'en ndi'in nu tii tyukwa ne' nu y'ni xa'an cha' 'in Jesucristo ti kulo; ska tkan' ti tñi mda yu 'in ne', cha' mnan ti msu'wa kutsi' yu xka tkan' tñi kan' ni' ña'an tyi yu. Lo'o ngwa biya' ti' kwilyo'o yu nchga tñan nu y'ni yu kan'.
44005003	Ykwi' Tyu lo'o yu bra kan': ―Ananías ―ndukwin Tyu―, ¿ni nan lka ngwa 'iin a? ¿Ni cha' mdaa chabiya' 'in kune' xa'an nu naan Satanás cha' ka ndloo la ni' kasiya 'iin a? Kan' lka nu mdatsaa 'iin cha' mñi lyo'oo 'in Tyi'i Ndiose ―ndukwin Tyu 'in yu kan'―. Ndukwiin cha' nde lka nchga tñi nu mjwi 'iin lo'o yuu kan', lo'o si'i nchga tñi lka re.
44005004	Yuu 'iin ngwa ran nu ngwa xkan', lo'o ndiya chabiya' 'iin ku'niin ya ña'an ti tñan nu nchka tii' ku'nii lo'o tñi kan'. ¿Ni cha' mñi lyo'oo 'wa sikwa a? Ja ñi tñan nu y'nii, cha' ndukwiin cha' nchga tñi kan' lka re. Si'i lo'o nten ti ykwii' cha' kwiñi kan', wa ykwii' cha' kwiñi kan' lo'o Ndiose ―ndukwin Tyu 'in yu ki'yu kan'.
44005005	Xa wa ynan Ananías cha' kan', bra ti ngulyuu yu lo'o ngujwi yu bra kan'. Ytsen 'a nchga ne' nu ndi'in kwi' se'en ti bra kan'.
44005006	Bra ti yan ska ta yu kune', mxiin ne' te' chun' ayman kan', ngulo ne' 'in jyo'o chun' na'an. Kan' yaa lo'o ne' 'in yu cha' katsi' yu.
44005007	Wa mdijin snan bra ndyaan kwilyo'o ayman kan', lo'o ja jlyo ti' nan lka ngwa 'in ayman kan'.
44005008	Ykwi' Tyu lo'o nu kuna'an bra kan': ―Katsaa' ñi 'ñaǎn ―ndukwin―, ¿ta nde lka nchga tñi nu mda ne' 'wan cha' yjwi' wan yuu kan' 'in ne' a? ―Kwi' ―ndukwin nu kuna'an kan'―, kwi' sa kwa ti tñi mda ne' 'wa.
44005009	―¿Ni cha' lka y'ni wan ngwaña'an a? ―ndukwin Tyu bra kan'―. Tyukwaa wan, ska ti cha' y'ni wan lo'o kwilyo'o wan cha' kwiñi lyo'o wan 'in Tyi'i Ndiose ―ndukwin―. Kunan wan sa ña'an nganen kiya' yu kune' nu ndyaan yaa ytsi' 'in ayman kwilyo'oo. Kwi' ngwaña'an tsaa lo'o yu 'iin ni.
44005010	Bra ti ngulyuu nu kuna'an kan' lyuu tloo Tyu, ngujwi bra. Lo'o mdiyan yu kune' kan' xiya', na'an yu cha' lo'o nu kuna'an kan' ngujwi bra kan'. Bra ti ngwi'ya yu 'in ayman, ndyaa lo'o yu 'in, cha' katsi' si' kwaa se'en mtsi' ayman kwilyo'o; la kan' mtsi' yu 'in.
44005011	Ytsen 'a nchga nten nu msñi cha' 'in Jesucristo cha' ngwaña'an ngwa 'in ayman Ananías lo'o kwilyo'o yu, kwi' ngwaña'an ytsen 'a nchga nten nu ynan cha' kan'.
44005012	Ka'an 'a chabiya' mda Ndiose 'in ne' nu y'ni xa'an cha' 'in Jesucristo ti kulo, kan' cha' y'ni ne' ka'an 'a cha' tnun se'en ndi'in ne' kichen. Mda'an 'a cha' tiye nten kichen xa wa na'an ne' cha' tnun kan'. Nchga ne' nu msñi cha' 'in Jesucristo, ndyo' ti'in ne' nde se'en nu naan Corredor 'in Salomón, cha' su'wa ti nka tiye nchga ne' kan'; tu'wa laa tnun ndukwi corredor kan'.
44005013	Xka ta ne' kan', ytsen 'a ne'; ja mda'an 'a ne' se'en ndi'in ne' kan', ni siya su'we 'a ykwi' nten kichen cha' 'in nchga ne' nu ndi'in cha' 'in lo'o Jesucristo.
44005014	Lo'o ynan tyun nten cha' 'in Jesucristo nu nka X'naan, ndyaa ña'an ti' ne' cha' kan' bra kan'. Su'wa ti msñi ne' cha' kan', ni siya ne' kuna'an, ni siya yu ki'yu, msñi ne' cha' 'in X'naan.
44005015	Lo'o ndyaa ne' kichen kan', yaa y'ya ne' 'in nchga ne' ti'í nu nskwa se'en ndi'in ne' bra kan'. Mstya ne' 'in ne' ti'í kan' lo jaa', lo ki'yan, cha' tsaa lo'o ne' 'in ne' ti'í kan' tu'wa tuwiin se'en tyijin Tyu. Nchka ti' ne' ni siya tyijin xaa tla' 'in Tyu se'en nskwa ne' ti'í kan', cha' chkaa ne' ti'í kan' bra kan'.
44005016	Nganen cha' kan' nchga kichen kwi' se'en ti, nchga se'en ndi'in nten ti'í; kan' cha' mdiyan lo'o ne' 'in nchga ne' ti'í nu nskwa se'en ndi'in ne', lo'o 'in ne' nu wa msñi kwi'in tnun 'in ne'. Yaa lo'o ne' 'in nchga ne' ti'í kan' se'en ndi'in Tyu nde kichen Jerusalén, lo'o ngwaña'an nchkaa nchga ne' ti'í kan' bra kan'.
44005017	Lo'o msin' 'a ti' x'nan sti jo'o 'in ne' nu y'ni xa'an cha' 'in Jesús ti kulo, chun' nu ka'an 'a cha' tnun ngi'ni ne' chabiya' 'in Jesús. Lo'o ne' saduceo ta'a nda'an sti jo'o kan', ti'í ti' ne' 'in ne' kan'.
44005018	Kan' cha' ngulo sti jo'o kan' tñan cha' xñi ne' 'in ta'a tii tyukwa ne' kan', cha' tsaa lo'o ne' 'in ne' kan' ni' ña'an chkwan.
44005019	Xa wa tla, bra kan' mdiyan ska angajle, mslaa tuna'an chkwan se'en ndi'in ne' kan' cha' lyaa ne'. Xa wa mdo'o ne' nde liya', bra kan' ykwi' angajle lo'o ne':
44005020	―Yaa lya wan ―ndukwin―, yaa wan ni' lyaa tnun kwa cha' kwa'u wan nchga cha' 'in Jesús 'in nten ―ndukwin―. Katsa' wan 'in ne' sa ña'an ka kaja kasiya kwi 'in ne' si sten ne' cha' 'in Jesucristo.
44005021	Ynan ne' cha' nu ykwi' angajle kan' lo'o ne'; kan' cha' bra nu ngwi'ya xaa, bra ti yaa ne' ni' lyaa tnun cha' kwa'u ne' cha' kan' 'in nten nu ndi'in la kan'. Kan' mdi'in x'nan sti jo'o lo'o ta'a nda'an yu, ngulo yu tñan cha' tyo' ti'in nchga yu kula, nchga nu nka ndloo 'in ne' Israel bra kan'. Lo'o ngulo yu tñan cha' tsaa kulo ne' 'in ne' kan' se'en nsu'wi ne' ni' ña'an chkwan bra kan', cha' kan lo'o ne' 'in ne' tloo yu.
44005022	Ndyaa ne' bra kan'; lo'o bra nu mdiyan ne' tu' na'an chkwan, ja tukwin 'a nsu'wi nde kwa bra kan'. Bra ti mxituun ne' ndyaan ne' se'en ndi'in yu kula kan'.
44005023	―Xa wa mdiya ba tu' na'an chkwan ―ndukwin ne' 'in ne' nu nka ndloo kan'―, nga'an ya' tuna'an chkwan kan', lo'o ña'an ti ndi'in ne' kwan ―ndukwin―. Lo'o bra nu mslaa ba tuna'an chkwan, ja tukwin na'an ba nsu'wi ni' ran bra kan'.
44005024	Mda'an 'a cha' tiye sti jo'o lo'o nu lka ndloo 'in yu xta nu ndi'in kwan ni' lyaa, xa wa ynan ne' cha' ja nsu'wi 'a presu kan'.
44005025	Bra kan' mdiyan ska nten se'en ndi'in ne': ―¿Ja jlyo ti' wan la nde ya' ndi'in ne' nu msu'wa wan ni' ña'an chkwan kaa a? ―ndukwin yu 'in ne' kula kan'. ―Ni, mdiya ne' kan' ni' lyaa tnun ndu'u ne' 'in nten nde kwa.
44005026	Bra ti mdo'o nu lka ndloo 'in ne' nu ndi'in kwan kan', ndyaa yu lo'o xta 'in yu, yaa y'ya ne' 'in presu kan'. Ja msu'wa xta jwersa 'in ne' kan' xa nu msñi yu 'in ne', cha' ntsen xta 'in ne' kichen, si kuun ne' kee 'in xta.
44005027	Mdiyan lo'o yu 'in ne' kan' tloo yu kula cha' ka biya' 'in ne' kan'. Bra kan' mdyisnan sti jo'o nu lka ndloo ykwi' yu lo'o ne' kan':
44005028	―Wa ngulo ba tñan 'wan ―ndukwin sti jo'o 'in ne' kan'―, cha' ja kwa'u 'a wan cha' 'in ayman Jesús kan' 'in nten ―ndukwin yu―. ¿Ni nan lka ngwa 'wan ni a? ¿Ni cha' ja nnan wan a? ―ndukwin yu―. Ndu'u wan cha' kan' 'in nchga ne' kichen Jerusalén re, lo'o nchka ti' wan xtya wan ki'ya 'wa cha' yjwi ba 'in Jesús kan', ndukwin wan.
44005029	Mxkwen Tyu 'in yu kula kan', cha' 'in nchga ne' nu y'ni xa'an cha' 'in Jesucristo ti kulo ykwi' Tyu: ―Ndi'in cha' tukwa ba tñan nu ngulo Ndiose 'wa, ni siya xka tñan kulo nten chalyuu 'wa ―ndukwin Tyu 'in ne'―.
44005030	Wa yjwi wan 'in Jesús, mji'in ka'an wan 'in yu lo wsi. Lo'o ni, Ndiose nu lka Ndiose 'in nchga ayman kula 'ñaan, kan' lka nu y'ni cha' ndyu'u Jesús xiya'.
44005031	Nchka 'in Jesús kan' ku'ni tyii Ni cha' kuxi nu ndi'in 'in nten chalyuu. Ska ti Jesús nka X'naan, kan' cha' la'a se'en kwin nde se'en ndukwa Ndiose, nda Ni se'en tyukwa Jesús. Wa y'ni Ndiose ngwaña'an cha' ka jyu'u tian' chun' ki'ya nu ndi'in 'ñaan, nan nu lkaan ne' Israel, lo'o ngwaña'an ku'ni Ndiose cha' tlyu ti' 'ñaan bra kan'.
44005032	Chañi cha' nu ykwi' ba lo'o wan cha' wa mda'an ba lo'o Jesús kan'. Wa mda Ndiose Tyi'i Ni cha' kanun ni' kasiya 'in nchga nten nu ku'ni tñan nu ndlo Ni 'in ne'. Kwi' ngwaña'an ngi'ni Tyi'i Ndiose cha' ka jlyo ti' ba cha' chañi lka cha' 'in Jesucristo nu ndu'u ba 'in nchga nten.
44005033	Lye 'a msin' ti' yu kula, xa wa ynan ne' cha' nu ykwi' Tyu lo'o ne'; ngwa 'a ti' ne' kujwi ne' 'in ne' kan' nu y'ni xa'an cha' 'in Jesucristo bra kan'.
44005034	Bra ti mdyituun ska yu kula tloo ne' bra kan'. Gamaliel naan yu kula kan'. Ne' fariseo ngwa Gamaliel kan', lo'o su'we 'a ngwa'u yu cha' 'in Ndiose 'in ta'a kichen tyi yu. Ngwa'u ñi yu cha' nu ngwa'an ayman kula lo kityi nu ngwa s'ni, lo'o ndiya 'a ti' nchga nten 'in yu kula kan'. Ykwi' yu lo'o ta'a yu kula cha' tsaa ne' nu y'ni xa'an cha' 'in Jesucristo kan' chun' na'an ska bra ti.
44005035	Bra wa mdo'o ne' kan' ykwi' Gamaliel lo'o nchga yu kula bra kan': ―'Wan, lka wan ndloo la 'in ne' Israel ―ndukwin yu 'in ne'―, su'we la si ki'yaan kwenta ni sa ña'an tñan ku'nian lo'o ne' kwa ―ndukwin―.
44005036	Ndyu'wi tian' cha' ti ngwa xkan' mdiyan ska yu ki'yu nu tlá 'a, nu naan Teudas; mdi'in yu chin' lo yuu re. Yaa ña'an 'a ti' nten cha' nu ykwi' yu kan', cha' ndukwin yu cha' nten tnun ngwa yu. Kan' mda'an jakwa siyentu yu ki'yu lo'o yu; bra nu yjwi nten 'in yu, msnan ji nchga yu ta'a nda'an yu, mdyii cha' 'in yu ya ña'an ti bra kan'.
44005037	Chun' ndi'in la mdo'o tukwa ska ne' Galilea, bra nu mda'an ne' nu lka tñan nda'an ne' nin ne' kichen; ayman Juda ngwa yu kan'. Ngunin ayman Juda kan' 'in tyun nten cha' tyo'o ña'an ne' 'in yu, cha' xuun ne' lo'o sndaru. Lo'o sa ña'an nu ngwa 'in ayman Teudas kan', kwi' ngwaña'an ngwa 'in ayman Juda kan', cha' yjwi nten 'in yu. Mdyii cha' 'in yu ya ña'an ti bra kan', msnan nchga ta'a nda'an yu bra kan'.
44005038	Kan' cha' ni, su'we la si ja ska nan ku'nian lo'o ne' nu nduun chun' na'an re; su'we la si ja kalaan' 'in ne' kan'. Si nten ti ngulo tñan 'in ne' kan', tyii cha' 'in ne' ya ña'an ti;
44005039	o ta si chañi cha' Ndiose lka nu ngulo tñan 'in ne' kan', 'wan, ja ka 'wan ku'ni tyii wan cha' 'in ne' kan' bra kan'. Nan nxuun wan lo'o Ndiose si ja ta wan chabiya' chkwi' nten 'in Ni.
44005040	Ynan yu kula cha' nu ykwi' Gamaliel kan' lo'o ne'. Bra kan' msi'ya ne' 'in ta'a tii tyukwa yu nu nduun chun' na'an kan', cha' tyaan ne' ni' ña'an xiya'. Ngulo yu kula tñan 'in xta cha' jwi'in 'in presu kan' lo'o ti su. Lo'o ñi 'a ngulo ne' tñan 'in presu kan', cha' ja chkwi' 'a ne' cha' 'in Jesucristo lo'o xka la nten. Xa wa mdyii cha', bra kan' ngulaa ne' nu y'ni xa'an cha' 'in Jesucristo.
44005041	Mdo'o ne', su'we 'a nsu'wi tiye ne' bra kan', ni siya wa y'ni tlá ne' nu lka ndloo kan' 'in ne', kwi' mxnun jyu'u ne' 'in ne' chun' msñi ne' cha' 'in Jesús.
44005042	Nchga tsan ngwa'u ne' 'in nten ni' lyaa tnun, lo'o tu' na'an tyi nten; xkwi' ngwa'u ne' cha' 'in Jesucristo 'in ne', cha' ska ti Jesús lka X'naan, cha' kan' lka nu mdi'in ta 'a ne' 'in nu ngwa ti s'ni.
44006001	Xa wa ngwa ka'an 'a ne' judío nu msñi cha' 'in Jesucristo, ja su'wa ngwa tiye ne' nu nchkwi' cha' griego lo'o ne' nu nchkwi' cha' 'in ne' judío: ―Ja su'wa ntsaa ne' nan ku nu kuna'an nu nganun ska ti, xa wa ngujwi kwilyo'o ne' ―ndukwin ne' nu nchkwi' cha' griego―. Ja su'we ngi'ni ne', cha' nda ne' ka'an la 'in nu kuna'an nu nchkwi' cha' 'in ne' judío, lo'o chin' ti nda ne' 'in nu kuna'an ta'a ba nu nchkwi' cha' griego ―ndukwin ne'.
44006002	Kan' cha' msi'ya tii tyukwa ne' kan' 'in nchga nu lka nten 'in Jesucristo, cha' tyo' ti'in ne' cha' chkwi' ne' lo'o ta'a ne': ―Jlyo ti' wan cha' ndiya tñan 'wa cha' kwa'u ba cha' 'in Ndiose 'in nchga nten ―ndukwin ne' nu y'ni xa'an cha' 'in Jesús kan'―, kan' cha' ja su'we si xkwi' nda'an cha' tiye ba cha' 'in nan ku ne' re ―ndukwin ne' kan'―.
44006003	'Wan ne' ta'aan, su'we la si kulo suwi wan xa kati yu ta'a wan nu ka tñan kan', cha' su'wa ti taya' ne' 'in nchga ne' ti'i ta'aan. Ndi'in cha' ka yu kan' nten nu su'we 'a nchkwi' xka ta nten cha' 'in ne', nten nu su'we nda'an cha' tiye 'in nchga cha', nten nu nsu'wi Tyi'i Ndiose ni' kasiya 'in, cha' ta la jwersa 'in yu; ska ti ngwaña'an ka ña'ansiin su'we yu nchga cha' nu ndi'in cha' ku'nian. Su'we si kwi' ngwaña'an ka nten nu kulo suwi wan cha' ka ne' tñan kan'.
44006004	Lo'o kaja la chin' bra 'in bare bra kan', cha' chkwi' ba lo'o Ndiose, cha' kwa'u ba cha' 'in Jesucristo 'in xka ta nten.
44006005	―Su'we sikwa ―ndukwin nchga nten kan'―, ngwaña'an ku'ni ba. Kan' ngulo suwi ne' 'in Steba, ska yu nu ndyaa ña'an 'a ti' 'in Jesucristo; lo'o chañi cha' nsu'wi Tyi'i Ndiose ni' kasiya 'in yu kan'. Kwi' ngwaña'an ngulo suwi ne' 'in Lpe, lo'o Prócoro, lo'o Nicanor, lo'o Timón, lo'o Parmenas, lo'o Nicolás nu ngwa ne' kichen Antioquía. Kulo ndukwa wa msñi Nicolás kan' cha' 'in ne' judío, nu ti ji sten yu cha' 'in Jesús.
44006006	Kan' ndyaa lo'o nchga nten nu ndi'in kan' 'in kati yu kan' se'en ndi'in tii tyukwa ne' nu y'ni xa'an cha' 'in Jesucristo kulo ndukwa la. Lo'o tii tyukwa ne' kan', ykwi' ne' lo'o Ndiose cha' 'in kati yu kan'. Bra kan' mstya ya' ne' ke yu kan' chabiya' 'in Ndiose, cha' kanun yu loo tñan kan'.
44006007	Nchga tsan ykwi' ne' cha' 'in Ndiose lo'o ka'an la nten nu mslyaa kunan su'we cha' kan'. Ngwaña'an ngwa ka'an la ne' nu y'ni xa'an cha' 'in Jesucristo kichen Jerusalén, lo'o tyun sti jo'o 'in ne' judío msñi cha' 'in Jesucristo bra kan'.
44006008	Su'we 'a nka tiye Steba kan' chun' ndiya Tyi'i Ndiose lo'o yu. Wa nda Ni chabiya' 'in yu cha' ku'ni yu tyun cha' tnun cha' kuwe ti' nten kichen 'in Jesucristo.
44006009	Kan' ndiya xka ta nten nu mdo'o xka la'a tsu', lo'o ne' Cirene, lo'o ne' kichen Alejandría, lo'o ne' Cilicia, lo'o ne' Asia; ta'a ne' kan' nda'an ne' ni' lyaa 'in nten libertados, se'en ndyo' ti'in ne' nu ngwa presu 'in nten nu ngwa s'ni la. Mdyisnan ne' kan' msuun 'a ne' lo'o Steba bra kan'.
44006010	Lo'o ja ngwa 'in ne' ku'ni ne' kanan 'in Steba, cha' wa nda Tyi'i Ndiose jwersa 'in yu, kan' cha' ngwa 'in yu xkwen yu 'in ne' kan'.
44006011	Kan' msi'ya ne' kan' 'in xka ta nten, mda ne' tñi 'in ne' kan', cha' chkwi' ne' chin' cha' kwiñi lo'o ne' kichen. Ndukwin ne' kwiñi kan', cha' wa ynan ne' cha' kuxi nu wa ykwi' Steba 'in Ndiose; kwi' ngwaña'an ykwi' yu cha' kuxi 'in ayman Moisés, ndukwin ne' kwiñi kan'.
44006012	Ykwi' 'a ne' kwiñi kan' nchga cha' kan' laja ne' kichen, ni siya lo'o ne' kula, ni siya lo'o ne' nu ndu'u cha' jo'o ni' lyaa. Xa wa ynan ne' cha' nu ykwi' ne' kwiñi kan' lo'o ne', msin' 'a ti' ne' 'in Steba bra kan'. Msñi ne' 'in yu, ndyaa lo'o ne' 'in yu tloo ne' nu lka ndloo cha' ka biya' cha' 'in yu lo'o ne'.
44006013	Lo'o ne' kwiñi kan' ndyaa lo'o ne'. ―Nchga tsan chen 'a ña'an nchkwi' yu ki'yu re ―ndukwin ne' kwiñi kan'―. Nchkwi' ka'an yu 'in laa tnun re, lo'o nchkwi' ka'an yu 'in kityi se'en ngwa'an ti kwi' tñan nu ngulo Ndiose 'ñaan ―ndukwin ne'―.
44006014	Wa ynan ba cha' nu ykwi' yu re cha' ku'ni ñu'un Jesús kan' 'in laa tnun re, ti kwi' jyo'o Jesús Nazaret kan'. Kwi' ngwaña'an, xka cha' ngwa'u yu 'in nten, ska cha' nu lka kontra 'in cha' nu ngwa'an ayman Moisés lo kityi nu ngwa s'ni; lo'o ñi 'a ngwa'an Moisés kan' nchga tñan 'in Ndiose nu ndi'in cha' ku'nian ―ndukwin ne' kwiñi kan' 'in ne'.
44006015	Na'an kwi'ya 'a yu kula nu nka ndloo kan' 'in Steba bra kan', lo'o ña'an ti' tloo angajle, ngwaña'an ña'an tloo Steba, cha' ngwa yu ska nten nu luwi 'a kasiya 'in.
44007001	Lo'o mnicha' x'nan sti jo'o 'in Steba bra kan': ―¿Ta chañi cha' nu ykwi' ne' re a? ―ndukwin.
44007002	Mxkwen Steba 'in yu kula bra kan': ―'Wan, ne' kula; 'wan, ne' ta'a kichen tyian ―ndukwin yu―, ku'ni wan cha' tlyu ti' 'ñaǎn, chkwiǐn' chin' lo'o wan ―ndukwin yu―. Tlyu 'a cha' ndi'in 'in Ndiose nu ngi'ni tnuan 'in. Nu ngwa s'ni ngwa'u tloo Ndiose 'in ayman Abraham 'ñaan. Ti ndi'in yu kan' kichen tyi yu, nde lo yuu 'in Mesopotamia bra kan', cha' ja ya kala yu kichen Harán nu ngwa bra kan'.
44007003	“Xnuun ti'iin yuu nu kwenta 'in kichen tyii, tyo'o tsuu' 'in ne' ta'aa” ndukwin Ndiose 'in Abraham kan' bra kan'. “Tsaa la xka chalyuu nde se'en kwa'uǔn 'iin cha' tyi'iin” ndukwin Ni.
44007004	Kan' cha' mdo'o Abraham lo yuu 'in ne' Caldea, ndyaa yu kichen Harán, nganun yu kichen kan' tyun yijan. Xa wa ngujwi sti Abraham, ngulo Ndiose tñan 'in yu cha' tsaa yu tijyu' la sa ña'an bra nu ngala yu lo yuu re se'en ndi'ian ni.
44007005	Lo'o ja mda Ndiose chabiya' kaja yuu 'in yu siya' ti nde re; kwi' ngwaña'an, ja ska sñi' Abraham nsu'wi tyempu kan'. Kan' ykwi' Ndiose lo'o yu: “Chun' ndi'in la taǎn yuu re 'iin, lo'o taǎn ran 'in sñii' nu kala nde loo la” ndukwin Ndiose 'in yu.
44007006	Chun' ndi'in la ykwi' Ni lo'o Abraham xiya': “Tsaa sñi' stee' la xka chalyuu” ndukwin Ni. “Lo'o kanun nten 'iin tijyu' xa jakwa siyentu yijan, se'en ta ne' kichen kan' nu ti'í 'in nten 'iin” ndukwin Ni. “Ndi'in cha' ku'ni ne' tñan nu ti'in 'a cha' 'in ne' kichen kan', ja lo'o liya'.”
44007007	Bra kan' ytsa' Ndiose 'in yu: “Chun' ndi'in la taǎn nu ti'í 'in ne' kan' si'ya cha' ka'an 'a nu ti'í mda ne' 'in nten 'iin nu ngwa s'ni. Tyo'o nten 'iin lo yuu kan' bra kan', tyaan ne' nde re bra kan', ku'ni tnun ne' kan' 'ñaǎn xiya' nde re bra kan'.”
44007008	Wa mskan' Ndiose cha' lo'o Abraham bra kan'; kan' cha' ngulo Ni tñan 'in yu cha' si'yu ne' kijin nchga nu ki'yu sñi' yu, cha' ngwaña'an tyu'wi ti' sñi' yu cha' wa mskan' Ndiose cha' lo'o sti ne'. Ngwaña'an ngwa cha', msi'yu Abraham kijin sñi' yu nu ngula wa snu' ti tsan; ti kwi' Isaac ngwa naan sñi' yu. Xa wa kula Isaac kan', bra kan' ngula sñi' kwilyo'o yu, lo'o ti kwi' ngwaña'an y'ni yu bra kan', msi'yu yu kijin sñi' yu. Jacob ngwa naan sñi' yu, lo'o nde loo la mdi'in tii tyukwa sñi' nu kuna'an 'in Jacob kan'; ayman kula 'ñaan ta'aan lka ne' kan'.
44007009	’Mdiya ska sñi' Jacob nu naan Se. Ngwa ska tsan msin' 'a ti' ta'a yu 'in yu, kan' cha' yjwi' ne' 'in yu 'in ne' xka la'a tsu'. Ngwi'ya ne' 'in Se kan', ndyaa lo'o ne' 'in yu la lo yuu 'in Egipto. Lo'o ja ngulaa ya' Ndiose 'in Se,
44007010	y'ni Ni kwenta 'in yu cha' ja y'ni ne' kan' cha' kuxi lo'o yu bra kan'. Wa mdiya ska ree ndloo la 'in ne' Egipto, Faraón naan ree kan'. Lo'o y'ni Ndiose cha' ngwa biya' ti' Faraón cha' tiya 'a Se. Kan' cha' ndiya ti' ree Faraón 'in yu, mda ree tñan 'in yu, cha' ngwa Se ndloo la 'in nchga ne' Egipto lo'o nchga msu nu ndi'in na'an tyi ree Faraón kan'.
44007011	’Chun' ndi'in la lye 'a ngwa jwi'ñan lo yuu Egipto kwa, kwi' ngwaña'an ngwa la lo yuu 'in Canaán. Mdijin 'a ne' kan' nu ti'í, ja mjwi nan ku ayman kula 'ñaan.
44007012	Bra kan' ynan ayman Jacob cha' ti nsu'wi nan ku ne' la lo yuu Egipto, kan' cha' ngulo yu tñan 'in sñi' yu cha' tsaa y'ya ne' nan ku ne' lo'o ta'a ne', ti kwi' sñi' yu kan' lka ayman 'ñaan. Lo'o ndyaa ne' kan' ska ya' bra kan'.
44007013	Xa wa yaa ne' nu nka tyukwa ya', bra kan' yu'wi lyo ne' 'in Se, cha' ti kwi' ne' ta'a ne' lka yu. Lo'o ngwa biya' ti' ree Faraón ti ka nu lka sti Se, ti ka nu lka ta'a yu bra kan'.
44007014	Kan' msu'wa Se cha' ndyaa ytsa' ne' 'in sti yu cha' kan yu kula nde se'en ndi'in yu lo'o nchga ta'a yu. Ndiya snan yla nsu'wi ti'yun ne' ta'a sti Se bra kan'.
44007015	Kan' ndyaa Jacob kan' lo yuu 'in Egipto lo'o nchga ta'a yu bra kan'; ti ndaloo yu kula la tyun yijan la kwa sa ña'an bra nu ngujwi yu. Chun' ndi'in la ngujwi nchga sñi' ayman Jacob, nu lka ayman kula 'ñaan kan'.
44007016	Lo'o ni, ja nganun tijyan ayman 'ñaan lo yuu 'in Egipto. Bra nu mdo'o ne' ndyaa ne', ndyaa lo'o ne' 'in tijyan ayman kan', cha' katsi' ne' 'in tijyan xiya' ni' tukee nde kichen Siquem; tukee kan' ngwa nu ngwi'ya ayman Abraham 'in ne' Hamor ti s'ni la, cha' kaja se'en katsi' sñi'.
44007017	’Ka'an a ne' ta'a ayman kula 'ñaan ngula lo yuu 'in Egipto. Nu ngwa s'ni la, wa ykwi' Ndiose lo'o ayman Abraham kan', cha' tyo'o laa ta'a ne' nde Egipto, cha' tyaa ne' nde Canaán. Lo'o nde loo la, mdiya ska tsan nu ngwa cha' kan'.
44007018	Xka ree ngwa ndloo la 'in ne' Egipto bra kan', ree nu ja ya kunan ti ka nu ngwa ayman Se kan'.
44007019	Mñi lyo'o ree kan' 'in ayman 'ñaan, lye 'a mda ree kan' nu ti'í 'in ne'. Lo'o ngulo ree kan' tñan cha' xkwan ne' 'in nchga kuwi' ki'yu 'in ne' cha' kaja kuwi' kan', cha' ja tukwin 'a kanun 'in ne' kan'.
44007020	Lo'o bra kan' ngula ayman Moisés, lo'o su'we 'a nka tiye Ndiose ña'an Ni 'in kuwi' kan'. Snan ti ko' mdi'in yu lo'o jya'an yu lo'o sti yu, cha' mdo'o styi' kuwi' kan'.
44007021	Bra nu wa mdiya tsan cha' xkwan ne' kula kuwi' kan', na'an ska nu kuna'an ndukwi kuwi' kan' lo tyi'a, sñi' ree xa'an lka nu kuna'an kan'. Msñi nu kuna'an kan' 'in kuwi' bra kan', ndyaa tu' na'an tyi cha' ka kuwi' kan' kuwi' 'in.
44007022	Xa wa nguluu Moisés kan', y'ni xa'an yu nchga cha' nu jlyo ti' ne' tiya nde Egipto. Jlyo 'a ti' Moisés nchga cha' nu chkwi' yu lo'o ne', cha' tiya 'a yu.
44007023	’Wa nsu'wi Moisés tu'wa yijan, lo'o ngwa 'a ti' yu tsaa na'an yu 'in ne' Israel ta'a yu, si su'we ndi'in ne'.
44007024	Lo'o na'an yu 'in ska ne' Egipto nu ti'í 'a ndyujwi 'in ska ne' Israel. Mdaya' Moisés 'in yu ta'a yu, yjwi ti'in yu 'in yu Egipto kan' sa ña'an ya' nu ngujwi yu kan'.
44007025	“Ka biya' ti' ne' ta'aǎn cha' kulaa ne' Israel ta'aǎn 'in ree xa'an chun' wa y'niǐn tñan re.” Ngwaña'an ngwa cha' nu ngwa tiye Moisés bra kan', lo'o si'i ngwaña'an ngwa tiye ne' Israel ta'a yu.
44007026	Ngwi'ya xaa xka tsan mdiyan yu se'en nxuun ta'a tukwa ne' Israel. Ja mdiya ti' Moisés cha' nxuun ta'a ne' kan': “¿Ni cha' lka nxuun ta'a wan a?” ndukwin yu 'in ne' bra kan'. “Ti kwi' ne' ta'aan lka wan. Ja su'we cha' nxuun ta'a wan.”
44007027	Kan' msñi xka yu nu xa'an la 'in Moisés, mxkwen 'in yu: “¿Ti ka nu nda chabiya' 'iin cha' kuloo tñan 'wa a?” ndukwin yu 'in Moisés kan'. “¿Ta ku'nii biya' 'wa ni a?” ndukwin.
44007028	“Sa ña'an nu yjwii 'in ne' Egipto kan' la kaa, ¿ta kwi' ngwaña'an kujwii ra 'ñaǎn ni, nxke' tii' a?”
44007029	Bra nu ynan Moisés cha' kan', bra ti msnan yu, ndyaa yu xka chalyuu se'en naan Madián. Ne' nu mdo'o xka tsu' lka Moisés kan' xa mdi'in yu lo yuu kan'. La kwa mjwi kwilyo'o yu, bra kan' mdi'in tukwa yu ki'yu sñi' yu lo'o kwilyo'o yu.
44007030	’Wa mdijin tu'wa yijan, bra kan' mdiya ska tsan mda'an Moisés ska lo yuu wtyi se'en ja nsu'wi tyi'a ko'o ne'. Kwi' se'en ti ska ki'ya nu naan Sinaí, la kan' mda'an yu bra kan'. Lo'o na'an yu ska suun kiche' nu nskwa kii' ña'aan loo ran. Laja kii' kan' ngwa'u tloo ska angajle 'in yu.
44007031	Yuwe 'a ti' Moisés bra kan', ndyaa yu nde kwa la chin' kwi' se'en ti se'en ndukwa suun kiche' kan'. Lo'o ynan yu cha' nu ykwi' X'naan Ndiose lo'o yu bra kan':
44007032	“Ndiose lkaǎn” ndukwin X'naan. “Ti kwiǐn' lkaǎn. Ayman kula 'iin y'ni tnun ne' 'ñaǎn nu ngwa s'ni” ndukwin Ndiose 'in yu. “Lo'o ayman Abraham, lo'o ayman Isaac, lo'o ayman Jacob y'ni tnun ne' 'ñaǎn.” Ytsen 'a Moisés bra kan', mchkwan ti yu ndi'in yu; ja ngwa ña'an kwi'ya yu kii' kan' siya' ti.
44007033	Xiya' ykwi' X'naan lo'o yu bra kan': “Kuloo lyaa snaan nu nsu'wi kiyaa'” ndukwin Ni, “cha' nduun se'en ndi'iǐn. Kti 'a yuu re cha' Ndiose lkaǎn nu ndi'iǐn nde re.
44007034	Wa na'aǎn nchga ne' Israel ta'aa se'en ndi'in ne' la lo yuu Egipto kwa. Wa ngulo suwiǐn 'in nchga wan lo'o ta'a wan cha' ka wan nten 'ñaǎn, ni siya lye 'a nda ne' xa'an kan' nu ti'í 'in nten 'ñaǎn ni” ndukwin Ndiose. “Wa ynaǎn cha' xi'in 'a nganen nsi'ya ne', kan' cha' mdiyaǎn cha' kulaǎn 'in ne'. Ndloǔn tñan 'iin ni cha' xituun, tyaa la lo yuu 'in Egipto xiya'.”
44007035	’Nu ngwa s'ni la ja mslyaa ne' Israel ta'a Moisés cha' ka yu ndloo la 'in ne': “¿Ti ka lka nu nda chabiya' 'iin cha' ka ndloo la 'wa, cha' ku'ni biyaa' cha' 'wa a?” ndukwin ne' 'in yu bra kan'. Ti kwi' Moisés kan', ngulo suwi Ndiose 'in yu cha' ka yu ndloo la 'in ne' Israel ta'a yu, cha' kulaa yu 'in ne' kan' 'in nu ti'í nu nda ne' xa'an nde Egipto 'in ne'; kan' cha' ngulo Ndiose tñan 'in Moisés bra nu na'an yu 'in angajle nduun laja kii' nu ndukwa loo suun kiche' kan'.
44007036	Mda Ndiose chabiya' 'in ayman Moisés cha' ku'ni yu cha' tnun cha' kuwe ti' ne' Egipto. Chun' cha' ngwa 'in yu ku'ni yu cha' tnun kan', kan' cha' ngwa 'in yu kulo yu tñan 'in nchga ne' Israel ta'a yu, xa nu mdo'o ne' lo yuu 'in Egipto. Mda'an lo'o Moisés 'in ne' kan'. Xiya' y'ni yu cha' tnun tu'wa Tujo'o Nga'a. Chun' ndi'in la mda'an lo'o yu 'in ne' nde ska lo yuu wtyi se'en ja nsu'wi tyi'a ko'o ne', lo'o xiya' y'ni yu cha' tnun cha' kuwe ti' ne' 'in Ndiose. Tu'wa yijan mda'an Moisés lo'o ne' kan'.
44007037	Ti kwi' Moisés ykwi' cha' re lo'o ne' kan': “Wa ngulo Ndiose tñan 'ñaǎn cha' kwa'uǔn cha' 'wan. Kwi' ngwaña'an, ti kulo la Ndiose tñan 'in xka ne' ta'aan nde loo la cha' kan yu se'en ndi'in wan” ndukwin Moisés kan' 'in ne' nu ngwa bra kan'.
44007038	Ti kwi' Moisés mda'an lo'o ne' se'en ndyo' ti'in ne' jlu'we yuu wtyi kan', bra nu ykwi' angajle lo'o yu kula kan' lo ki'ya Sinaí. Ytsa' Moisés cha' kan' 'in nchga ne' kan', ti kwi' ayman 'ñaan lka ne' kan'. Cha' nu ykwi' Moisés lo'o ne' kan' bra kan', ja tsaa tii 'a cha' kan' siya' ti; kan' cha' sa bra ni ti ndiya cha' nu ngwa'an ayman Moisés kan' lo kityi, cha' ka biya' tian' cha' kan' ni.
44007039	’Ja ynan su'we ayman 'ñaan cha' nu ngwa'u Moisés 'in ne', cha' ja ngwa ti' ne' kunan ne' cha' kan'. Ndyu'wi 'a ti' ne' se'en mdi'in ne' nde Egipto, kan' cha' ngwa ti' ne' tyaa ne' lo yuu kan' xiya'.
44007040	Ti ndiya Moisés kan' lo ki'ya, lo'o ykwi' ne' lo'o ayman Aarón nu ngwa sti jo'o: “¿Ni cha' ja kwiñaan ska jo'o cha' 'ñaan cha' ku'ni tnuan 'in ran, sa ña'an ngi'ni tnun nten 'in ska jo'o a?” ndukwin ne' 'in Aarón kan'. “Wa ngwa'u Moisés tuwiin 'ñaan bra nu mdo'oan lo yuu 'in Egipto, lo'o ni, ja jlyo tian' nan nka ngwa 'in yu kan'.”
44007041	Kan' ngwiñan ne' ska toro kune' lo'o oro cha' ka ran jo'o 'in ne'. Yjwi ne' kuta se'en ndi'in jo'o kan' 'in ne', cha' ta ne' lomstan 'in jo'o, cha' ku'ni tnun ne' 'in jo'o kan'. Tsaa 'a ti' ne' cha' na'an ne' 'in jo'o nu ngwiñan ne', ti ykwi' ti ne'.
44007042	Xka cha' mda'an tiye Ndiose bra nu na'an Ni 'in ne': “Kulaa yaǎn' 'in ne' kwa siya' ti, cha' ngi'ni ne' tñan kuxi kan' bra kan'” ndukwin Ndiose. “Xkwi' cha' xa'an nda'an tiye ne' kwa.” Ngwaña'an mske' ti' Ni, kan' cha' mxnun Ni 'in ne' cha' ku'ni tnun ne' 'in nchga nan nu ndukwi nde ni' kwan; jo'o lka kwichaa, mske' ti' ne' bra kan', jo'o lka ko', jo'o lka kwii kulasiin, mske' ti' ne'. Xkwi' cha' kuxi y'ni ne' bra kan'. Ngwa'an ayman lo kityi 'in Ndiose s'ni cha' 'in cha' kuxi nu y'ni ne' kan': Ne' Israel lka nchga wan; mda'an yu'wi wan tu'wa yijan lo nten' wtyi, ndukwin Ndiose 'in ayman kan'. ¿Ni cha' ja y'ni tnun wan 'ñaǎn bra kan', bra nu mstya wan 'ni lu'u cha' ka lomstan 'ñaǎn a? Ja su'we nsu'wi tiye wan 'ñaǎn bra nu yan lo'o wan 'ni kan'.
44007043	Ndi'ya wan nkwin laa xuwe 'in jo'o Moloc, kan' nda'an wan lo'o nkwin kwii kulasiin nu lka jo'o Renfán; ta'a tyukwaa jo'o kan' ngwiñan wan cha' ka jo'o kan' x'nan wan. Kan' cha' ku'niǐn cha' tsaa lo'o ne' xka la'a tsu' 'in wan nde xka chalyuu nu tijyu' la; tsaa wan xka la'a tsu' nde kichen Babilonia cha' ta ne' nu ti'í 'wan nde kwa. Ngwaña'an ykwi' Ndiose, lo'o ngwa'an ayman kula cha' kan' lo kityi nu ngwa s'ni.
44007044	’Mda'an yu'wi ayman 'ñaan lo nten' wtyi kan'. Yu'wi ska na'an kijin 'ni 'in ne' nu ndi'ya ne' la se'en nda'an ne', cha' tyaa yu'wi ti' ne' 'in Ndiose lo'o na'an kijin kan'. Ndiose ngwa'u 'in ayman Moisés kan' ni sa ña'an kwiñan ne' na'an kan'.
44007045	Bra wa ngujwi Moisés, bra kan' ngulo suwi Ndiose 'in ayman Josué cha' ka yu ndloo la 'in ayman kula 'ñaan. Lo'o na'an kijin kan', mda'an lo'o ne' 'in ran sa ña'an bra nu ngala ne' lo yuu re. Kan' ngulo Ndiose 'in xka ta nten, ngulo Ni 'in nchga nten nu mdi'in lo yuu re, cha' kanun laja ti yuu re. Mxnun ayman kula 'ñaan 'in na'an kijin kan' tu' na'an tyi ska nten sa ña'an bra nu ngwa ayman David ndloo la 'in ne'.
44007046	Su'we 'a nka tiye Ndiose ña'an Ni 'in David kan'. Ngwa ti' David kwiñan ska na'an se'en ka na'an tyi Ndiose bra kan', cha' nka Ni ndloo la ti 'in nten 'in Jacob.
44007047	Lo'o ja ndiya ti' Ndiose cha' ku'ni David ngwaña'an; siya' ti xa wa nguluu sñi' yu nu ngwa naan Salomón, bra kan' mda Ndiose chabiya' 'in yu kune' kan', cha' kwiñan yu na'an kan'.
44007048	Lo'o Ndiose, ja xlyaa Ni kanun Ni ni' ña'an nu nñan nten ti, cha' lka Ni ndloo la ti 'in nchga chalyuu. Nde ndiya ska cha' 'in Ndiose nu ngwa'an ska ayman kula nu ngwa s'ni:
44007049	Wa ndiya na'an tyiǐn nde ni' kwan, ndukwin Ndiose nu nka X'naan. Skaǎn tiǎn ndi'ya loǔn ña'aan chalyuu, ndukwin Ni, kan' cha' ja ka kwiñan ska nten chalyuu ska na'an se'en tyi'iǐn, ndukwin Ni; ja nsu'wi se'en xitñaǎn' lo chalyuu re.
44007050	Ykwiǐn' ngwiñaǎn nchga nan nu nsu'wi ña'aan chalyuu.
44007051	Ti ykwi' la Steba lo'o ne' kula bra kan': ―Ja xlyaa wan kunan wan cha' nu nchkwi' Ndiose lo'o wan. Tla 'a ke wan, cha' ja nnan wan cha' nu nchkwi' Ni siya' ti; lo'o nchga tsan chen 'a ña'an ngi'ni wan cha' ndukun' wan cha' 'in Tyi'i Ndiose. Sa ña'an nu y'ni ayman kula 'ñaan cha' kuxi nu ngwa s'ni, kwi' ngwaña'an ngi'ni wan ni.
44007052	Wa mda 'a ayman 'ñaan nu ti'í 'in nchga nten nu ykwi' cha' 'in Ndiose lo'o ayman kula 'ñaan nu ngwa s'ni. Wa yjwi ne' 'in nten nu ngwa'an cha' 'in Ndiose nu nchkwi' cha' kan ska nten nu tnun nchka lo chalyuu re; xkwi' luwi 'a ka kasiya 'in yu kan'. Lo'o ngwaña'an, nu ngwa xkan' ti ngula ti kwi' nten nu ykwi' kityi cha' 'in. Chen 'a ña'an y'ni wan bra nu yjwi wan 'in yu.
44007053	Angajle ngwa nu ykwi' cha' 'in Ndiose lo'o wan nu ngwa s'ni, tñan nu ngulo Ni 'wan lka cha' kan'. Ti ndiya kityi kan' 'wan bra nu ni, lo'o ja xlyaa wan kunan wan cha' nu ykwi' Ndiose lo'o wan lo kityi kan'.
44007054	Bra wa ynan ne' cha' nu ykwi' Steba, msin' 'a ti' ne' bra kan'; tlá 'a ndi'in tloo ne' cha' msin' 'a ti' ne'.
44007055	Na'an Steba nde ni' kwan bra kan', na'an yu ska xaa tlyu 'a nu y'ni Tyi'i Ndiose cha' ña'an yu; xaa 'in Ndiose ngwa ran. Lo'o na'an yu 'in Jesús nduun la'a se'en kwin nde se'en ndukwa Ndiose.
44007056	―¡Ña'an kwi'ya wan nde kwa! ―ndukwin Steba 'in ne' bra kan'―, wa mslaa Ndiose nde ni' kwan ―ndukwin―. Na'aǎn 'in Jesús nu yan lo chalyuu lo'o ngwa nten, nduun yu la'a se'en kwin nde se'en ndukwa Ndiose.
44007057	Kwen 'a msi'ya ne' bra kan', nchkun' ne' tu nskan ne' cha' ja mslyaa 'a ne' kunan ne' cha' nu nchkwi' Steba.
44007058	Lo'o msñi ne' 'in Steba bra kan', ndla 'a ti ne' mdo'o ne' ndyaa lo'o ne' 'in yu tu'wa kichen. Bra ti nguun ne' kee 'in yu cha' kujwi ne' 'in yu nde kwa ti, lo'o mstya ne' ste' ne' nde se'en nduun ska yu kune' nu naan Saulo.
44007059	Laja nu nguun ne' kee 'in Steba, ykwi' yu lo'o Jesús: ―Jesús, X'naǎn ―ndukwin Steba―, ku'nii cha' su'we kan y'yaa kasiya 'ñaǎn.
44007060	Mduun xtyin' yu lyuu lo'o t'nan 'a msi'ya yu xiya' bra kan': ―X'naǎn ―ndukwin yu―, ja xtyaa ki'ya 'in nten re chun' nu yjwi ne' 'ñaǎn ―ndukwin Steba 'in Jesús. Ska bra ti ngujwi yu bra kan'.
44008001	Lo'o su'we 'a nka tiye Saulo kan', cha' wa yjwi ne' 'in Steba. Ti kwi' tsan kan' mdyisnan yu, mda 'a yu nu ti'í 'in ne' nu ndi'in cha' 'in lo'o Jesucristo nde kichen Jerusalén. Ti'í 'a ti' yu 'in ne' kan'; kan' cha' msñi ne' tuwiin, ndyaa ne' nchga kichen nde lo yuu 'in Judea, lo'o nde lo yuu nu kwenta 'in Samaria. Tii tyukwa ne' nu y'ni xa'an cha' 'in Jesucristo ti kulo, kan' ti nu ngunun nde Jerusalén.
44008002	Lo'o mdiya nten nu xi'in 'a ti' ndi'in cha' ngujwi Steba. Tyun ne' kan' nu tyukwi ti tiye ngi'ni tnun ne' 'in Ndiose, ndyaa lo'o ne' kan' 'in ayman Steba se'en mtsi' ne' 'in yu; lye 'a nganan ne' nu ndyaa lo'o 'in yu kan'.
44008003	Lo'o Saulo kan', ngwa ti' yu cha' lye la ta yu nu ti'í 'in nchga nten 'in Jesucristo bra kan'. Yten yu ni' ña'an 'in ne', msñi yu 'in ne' kan', lo'o nu ki'yu lo'o nu kuna'an, cha' su'wa yu 'in ne' ni' ña'an chkwan.
44008004	Lo'o ne' nu ndyaa xka kichen kan', ykwi' ne' cha' 'in Krixtu nu nka X'naan lo'o ne' nchga kichen se'en ndyaa ne'.
44008005	Lo'o ndiya ska yu naan Lpe, ndyaa yu nde lo yuu 'in Samaria; bra kan' mdiyan yu ska kichen la kan', ykwi' yu cha' 'in Jesucristo lo'o ne' kichen kan'.
44008006	Su'we 'a ynan nchga ne' kichen cha' kan', lo'o na'an ne' cha' tnun nu y'ni Lpe chabiya' 'in Ndiose se'en ndi'in ne'.
44008007	Y'ni yu cha' nchkaa tyun ne' ti'í, lo'o y'ni yu cha' nchkaa ne' nu msñi kwi'in kuxi 'in. Kwen msi'ya ne' nu msñi kwi'in kuxi 'in, mdo'o kwi'in kuxi kan' ndyaa bra kan'. Kwi' ngwaña'an nchkaa ne' nu ti'í kiya', nchkaa ne' nu nchkun' tyukwin.
44008008	Su'we 'a nka tiye nchga ne' kichen kan' bra kan'.
44008009	Lo'o kichen kan' ndi'in ska nu ki'yu, nu naan Simón. Ne' ta'á lka yu kan'. Ykwi' Simón kan' cha' lka yu ska ne' nu tnun 'a nchka; lo'o msñi ne' kichen cha' nu nchkwi' yu, ndyaa ña'an 'a ti' ne' 'in yu.
44008010	Ndukwa ne' kuliya' cha' 'in yu; lo'o ne' ti'í, lo'o ne' nu nka ndloo la kichen, lo'o nu xuwe, nchga ne' ynan su'we ne' ya ña'an ti cha' nu ykwi' Simón kan'. ―Ndiose nda chabiya' 'in yu ki'yu re cha' ku'ni yu nchga cha' tnun nu nchka ti' yu ku'ni yu ―ndukwin ne' kichen kan' bra kan'.
44008011	Wa tyun yijan y'ni Simón kan' cha' ta'á 'in nchga nten, kan' cha' ndyaa ña'an 'a ti' ne' nchga cha' nu ykwi' yu ta'á kan', xa nu ja ya kala Lpe kichen kan'.
44008012	Bra nu ngala Lpe la kwa, ykwi' yu cha' 'in Jesucristo lo'o nchga ne' kichen; ytsa' yu 'in ne' ni ña'an ka cha' bra nu ka Ndiose ndloo la ni' kasiya 'in ne'. Ynan ne' cha' nu ykwi' Lpe bra kan', ndyaa ña'an ti' ne' cha' kan'; kan' cha' mdukwatya yu 'in nchga nten nu msñi cha' kan', ni siya yu ki'yu, ni siya nu kuna'an.
44008013	Lo'o Simón kan', ngwa ti' yu xñi yu cha' 'in Jesucristo bra kan', lo'o mdukwatya Lpe 'in yu bra kan'. Nchga tsan nda'an ña'an yu 'in Lpe bra kan', cha' yuwe 'a ti' Simón xa nu na'an yu nchga cha' tnun nu y'ni Lpe kan'.
44008014	Lo'o ynan ne' nu y'ni xa'an cha' 'in Jesucristo nu nganun Jerusalén, cha' lo'o ne' Samaria kan' yten ne' cha' 'in Ndiose. Kan' ngulo ne' kan' tñan 'in Tyu lo'o Xuwa cha' tsaa ne' nde lo yuu 'in Samaria kan'.
44008015	Xa wa mdiyan yu la kan', bra kan' ykwi' yu lo'o Ndiose cha' 'in nchga ne' kichen nu yten cha' 'in Jesucristo la kan', mjñan yu 'in Ndiose cha' ta Ni Tyi'i Ni 'in ne' kan', cha' kanun Ni ni' kasiya 'in ne'.
44008016	Ja ya kanun Tyi'i Ndiose ni' kasiya 'in ne' kan', ni siya wa mdukwatya Lpe 'in ne' cha' nchka ti' ne' cha' ka ne' nten 'in Jesucristo.
44008017	Mstya ya' Tyu lo'o Xuwa ke ne' bra kan', lo'o nganun Tyi'i Ndiose ni' kasiya 'in ne' kan'.
44008018	-
44008019	Na'an Simón bra nu mstya ya' ne' nu y'ni xa'an cha' 'in Jesucristo ke ne', cha' nganun Tyi'i Ndiose ni' kasiya 'in ne' bra kan'. Ykwi' Simón lo'o ne' kan' bra kan': ―Taǎn tñi 'wan si taya' wan 'ñaǎn cha' lo'oǔn ku'niǐn chin' tñan ngwaña'an ―ndukwin Simón―. Lo'oǔn nchka tiǎn' xtyaǎn yaǎn' ke nten cha' kanun Tyi'i Ndiose ni' kasiya 'in ne' ―ndukwin.
44008020	―Su'wa ti ku'ni tyii Ndiose 'iin lo'o nchga tñi 'iin ―ndukwin Tyu 'in Simón bra kan'―. Cha' su'we nu nsu'wi 'in Ndiose, ja ka ka kiya' ran ―ndukwin―.
44008021	Ja ndi'in cha' 'iin lo'o Ndiose siya' ti, kan' cha' ja ta Ni chabiya' 'iin cha' ku'ni tñan lo'o ba.
44008022	Kuloo chuun' cha' kuxi nu ndi'in ni' kasiya 'iin, cha' kaa jñaan cha' tlyu ti' 'in Ndiose 'in nchga cha' kuxi nu y'nii.
44008023	Jlyo tiǎn' nchga cha' kuxi nu ndi'in ni' kasiya 'iin, cha' chen 'a ña'an lka ni' kasiya 'iin. Ya' kune' xa'an nsu'wii, kan' cha' katsaǎn' 'iin ni, cha' kuloo chuun' cha' kuxi nu ndi'in 'iin.
44008024	Mxkwen Simón 'in ne' bra kan': ―Ku'ni wan cha' su'we chkwi' wan lo'o ykwi' Ni nu nka X'naan cha' 'ñaǎn ―ndukwin Simón 'in ne'―, cha' ku'ni Ni cha' tlyu ti' 'ñaǎn ―ndukwin―, cha' ja ku'ni Ni lo'oǔn sa ña'an nu ndukwin wan 'ñaǎn.
44008025	Ka'an la cha' 'in Ndiose ngwa'u Tyu lo'o Xuwa 'in ne' bra kan', ykwi' yu sa ña'an ngwa nchga cha' 'in Jesús. Chun' ndi'in la mdo'o yu ndyaan yu nde Jerusalén. Tuwiin mdijin yu tyun kichen nde lo yuu 'in Samaria, lo'o ngwa'u yu 'in ne' kichen kan' sa ña'an nu ndlaa Jesús 'in nten chalyuu 'in nchga cha' kuxi.
44008026	Ykwi' ska angajle lo'o Lpe bra kan': ―¿Ta nsu'wi lyo nu'win tuwiin nu ndyo'o Jerusalén ndyaa kichen Gaza a? Yaa lyaa chin' tuwiin kan' ―ndukwin angajle kan' 'in Lpe. Tuwiin ndijin nde ska nten' wtyi lka ran.
44008027	Bra ti mdo'o Lpe ndyaa tuwiin kan', lo'o chun' ndi'in la na'an yu ndijyan ska yu ki'yu ne' Etiopía. Ska nten nu tnun nchka lka yu kula kan', cha' nka yu ndloo 'in nchga tñi nu ndiya 'in reina nu nka ndloo la lo yuu Etiopía kan'; Candace naan nu kuna'an reina kan'. Wa yaa yu ki'yu kan' Jerusalén cha' ku'ni tnun yu 'in Ndiose.
44008028	Lo'o ni, wa mxitukwi yu ndyaan yu kichen tyi yu. Ndukwa yu ni' carreta nu ndujwakii kwiyu 'in, nchkwi' yu lo kityi nu ngwa'an ayman Isaías cha' 'in Ndiose.
44008029	Ykwi' Ndiose lo'o Lpe bra kan'; Tyi'i Ni nu nganun ni' kasiya 'in Lpe, kan' nu ykwi' lo'o: ―Yaa tyukwaa 'in carreta kwa ―ndukwin Ni 'in yu.
44008030	Msnan 'a Lpe ndyaa ña'an 'in carreta bra kan'. Si' ti carreta mda'an yu ndyaa yu chin', ynan yu cha' nu ykwi' yu kula kan' lo kityi nu ngwa'an ayman Isaías, ña'an ndukwa ti yu ni' carreta, kan' mdyisnan ykwi' Lpe lo'o yu kula kan': ―¿La nde ya' tsaa ni, yu kula a? ―ndukwin Lpe 'in yu. ―Tya'aǎn nde kichen tyiǐn ―ndukwin yu. ―¿Ta nchka biya' tii' cha' nu nchkwii' lo kityi kwa a? ―ndukwin Lpe 'in yu.
44008031	―Ja nchka 'ñaǎn, cha' ja ndiya nu kwa'u 'ñaǎn ―ndukwin yu kula kan' bra kan'―. Skween lyaa ni' carreta re cha' tyaan su'wa ti. Lo'o ndyaa tukwa Lpe ni' carreta lo'o yu kula bra kan'.
44008032	Su'wa ti ykwi' ta'a tyukwaa ne' lo kityi 'in Ndiose nu nsu'wi ya' yu kula bra kan', ti kwi' lka' kityi se'en na'an kwi'ya yu kula kan'. Nde ña'an nchkwi' ran: Ndyaa lo'o ne' 'in yu cha' kujwi ne' 'in yu, ña'an ti' ndujwi ne' ska slya'. Sa ña'an nu ngi'ni slya' nu ja nxi'ya bra nu nsi'yu ne' kichan' chun' i', kwi' ngwaña'an ku'ni yu nu kan lo chalyuu re chun' ndi'in la; ni siya kujwi ne' 'in yu, ja ska cha' xkwen yu 'in ne' kan' bra kan'.
44008033	Ja ñi ku'ni biya' ne' nu nka ndloo 'in yu, kan' cha' lye 'a ta ne' nu ti'í 'in yu kan'. Lo'o ja ka chkwian' cha' kaja sñi' yu nde loo la, chun' cha' kujwi ne' 'in yu kan'; lo'o ja talo yu chan lo chalyuu re bra kan'. Ngwaña'an ndukwa cha' lo kityi kan'.
44008034	Bra kan' mnicha' yu kula Etiopía kan' 'in Lpe: ―Ku'nii cha' su'we kwa'uu chin' 'ñaǎn sa ña'an nchkwi' kityi re ―ndukwin yu 'in Lpe―. ¿Ti ka nu lka kujwi ne' 'in, ndukwin kityi re a? ―ndukwin yu kan'―. ¿Ta ngwa'an ra ayman Isaías cha' re cha' 'in yu, ti ykwi' ti yu a? ¿O ta cha' 'in xka yu ngwa'an ayman cha' re a?
44008035	Lo'o mxkwen Lpe 'in yu kula kan'; ngwa'u yu 'in yu sa ña'an lka cha' nu ndukwa lo kityi kan', ngwa'u yu nchga cha' 'in Jesucristo bra kan'.
44008036	Laja nu ndyaa ne' tuwiin kan', mdiyan ne' ska se'en ndi'in ylaa tyi'a. Ykwi' yu kula kan' lo'o Lpe bra kan': ―Nde ndiya tyi'a ―ndukwin yu kan'―. ¿Ja ku'nii cha' su'we tukwatyaa 'ñaǎn ni a?
44008037	―Su'we ―ndukwin Lpe 'in yu―. Su'we si chañi cha' tyukwi ti tiyee msñii cha' 'in Jesucristo. ―Chañi cha' wa msñiǐn cha' kan' ―ndukwin yu kula kan'―. Ndyaa ña'an tiǎn' cha' ska ti Jesucristo lka Sñi' Ndiose ykwi'.
44008038	Lo'o ykwi' yu kula kan' lo'o msu 'in yu cha' tyaa tuun ne' lo'o carreta 'in yu bra kan', cha' ki'ya yu kula kan' lyuu lo'o Lpe. Ndyaa ne' lo tyi'a, mdukwatya Lpe 'in yu kula kan' bra kan'.
44008039	Bra wa mdyii ndyukwatya yu, mdo'o ne' lo tyi'a bra kan'. Bra ti ndyaa Lpe, ndyaa lo'o Tyi'i Ndiose 'in yu cha' tsaa yu xka se'en; ja na'an 'a yu kula kan' 'in Lpe bra kan'. Ndyaa yu kula Etiopía kan', ndyaa yu la lo yuu 'in kichen tyi yu bra kan'; lo'o su'we 'a ngwa tiye yu kula kan' bra kan'.
44008040	Bra nu mgii ti' Lpe kan' xiya', wa ndiya yu kichen Azoto. Ti ndyaa la yu tyun kichen cha' kwa'u la yu cha' 'in Jesucristo 'in nten kan'. Chun' ndi'in la, ngala Lpe kichen Cesarea.
44009001	Ña'an ti msin' 'a ti' Saulo 'in nchga nten nu msñi cha' 'in X'naan. Ngwa 'a ti' Saulo ta yu nu ti'í 'in ne' kan', sa ña'an ya' nu kujwi yu 'in ne', ngwa ti' yu; kan' cha' ndyaa yu se'en ndi'in x'nan sti jo'o 'in ne' judío,
44009002	cha' ngwa ti' yu kulo yu kityi chabiya' 'in, cha' tsaa skan' yu 'in nten nu msñi cha' 'in Jesucristo nde kichen Damasco. Ngwa ti' yu kwa'u yu kityi chabiya' kan' 'in ne' nu nka ndloo ni' lyaa 'in ne' judío la kan'. Lo'o ngwa ti' yu skan' yu 'in nten 'in Jesucristo kichen kan' bra kan', cha' xitukwi yu tyaan lo'o yu 'in ne' nde Jerusalén; ni siya nu ki'yu, ni siya nu kuna'an, ta'a nten kan' xñi su'wa yu 'in ne', ngwa ti' yu.
44009003	Msñi yu tuwiin ndyaa yu kichen Damasco bra kan'. Wa kala ti yu kichen kan', bra kan' siya' ti msti ska xaa tlyu 'in Ndiose se'en ndyaa yu; ña'aan se'en nduun Saulo ngu'ni xaa kan' lo yuu.
44009004	Mlyuu yu lyuu bra nu ynan yu cha' nu ykwi' Ni lo'o yu: ―Saulo, Saulo ―ndukwin Ni―, ¿ni cha' lye 'a nxuun lo'oǔn a?
44009005	―¿Ti ka lka nu'win a?, yu kula ―ndukwin Saulo. ―Jesús lkaǎn ―ndukwin Ni―. Nan nxuun lo'oǔn lka cha'―ndukwin Ni―. Ti ykwii' ti ngi'nii ti'í lo'oo. Ña'an ti' ska toro, kwi' ngwaña'an lka nu'win; njyi'in kiya' toro ti kwi' se'en nu ndyojo' ne' yka cha 'in i', kan' cha' lo'o kiya' i' ngi'ni ñu'un i' 'in i', ti ykwi' ti i'.
44009006	Lye 'a mchkwan Saulo cha' ytsen yu bra kan'. ―¿Ni sa ña'an nchka tii' cha' ku'niǐn a?, X'naǎn ―ndukwin Saulo bra kan'. ―Tyituun ni ―ndukwin Jesús 'in yu― cha' ti tsaa la nde kichen Damasco kwa. Nde kwa ndi'in ska nten nu kwa'u 'iin sa ña'an tñan nu ku'nii chabiya' 'ñaǎn.
44009007	Ytsen 'a ta'a nda'an Saulo, ja ngwa 'a chkwi' ne' bra kan'. Wa ynan ne' cha' nu ykwi' Jesús lo'o Saulo, ni siya ja na'an ne' ti lka nu nchkwi'.
44009008	Bra kan' mdyituun Saulo, mslaa yu kiloo yu; ja ngwa 'a ña'an yu, siya' ti ngwa tla xaa kiloo yu. Lo'o msñi xka nten ya' yu bra kan', chun' ja nchkan' tuwiin 'in yu, ndyaa lo'o ne' 'in yu nde kichen Damasco.
44009009	Snan tsan ngunun yu ska ni' ña'an ti; ja ska nan yku yu chun' snan tsan bra kan', ni siya chin' ti nan. Ja ska nan yi'o yu, lo'o xkwi' tla xaa kiloo yu.
44009010	Ti kwi' kichen Damasco ndi'in ska yu ki'yu nu msñi cha' 'in Jesucristo, Ananías naan yu. Ña'an ti' nchkwi' slaan, ngwaña'an ykwi' X'naan lo'o Ananías kan': ―¡Ananías! ―ndukwin Ni. ―Nde ti ndi'iǐn, X'naǎn ―ndukwin Ananías.
44009011	―Yaa lyaa tu' na'an tyi Juda nu ndukwa tu'wa tuwiin ñi kan' ―ndukwin X'naan 'in Ananías―, yaa kunichaa' 'in ne' kan' si ndi'in Saulo nu lka ne' kichen Tarso nde kwa. Nchka tiǎn' cha' tsaa se'en ndi'in yu kan', chun' ndi'in yu nchkwi' yu lo'o Ndiose Stian ni.
44009012	Lo'o wa y'ni Ndiose cha' ykwi' sla yu; laja sla yu na'an yu cha' nu'win ndyaa se'en ndi'in yu cha' ku'nii jo'ó 'in kiloo yu, cha' xtyaa yaa' chun' yu cha' chkaa kiloo yu xiya'.
44009013	―X'naǎn ―ndukwin Ananías 'in Ni―, tyun ya' wa ynen cha' 'in Saulo kan', cha' tlá 'a ngi'ni yu 'in nten nu wa yten cha' 'iin nde kichen Jerusalén.
44009014	Lo'o ni, wa mdiyan yu kichen re, ndi'ya yu kityi chabiya' nu mda x'nan sti jo'o cha' skan' yu 'wa, ta'a ba nu msñi ba cha' 'iin, chun' ngi'ni tnun ba 'iin.
44009015	Mxkwen X'naan 'in Ananías bra kan': ―Ndi'in cha' tsaa se'en ndi'in Saulo kan' ―ndukwin Ni 'in yu―. Wa nguloǔn suwiǐn 'in yu cha' ku'ni yu tñan 'ñaǎn ―ndukwin Ni―. Tsaa yu se'en ndi'in ne' xka la'a tsu', tsaa yu tloo nu nka x'nan ne' tijyu' kan', lo'o tsaa yu se'en ndi'in ta'a wan, ne' Israel. Kan' chkwi' yu cha' 'ñaǎn lo'o nchga nten se'en tsaa yu, kan' tñan ndi'in cha' ku'ni yu cha' 'ñaǎn.
44009016	Kwa'uǔn 'in yu sa ña'an nu ti'í nu tyijin yu laja nu chkwi' yu cha' 'ñaǎn lo'o nten.
44009017	Bra kan' ndyaa Ananías se'en ndi'in Saulo tu' na'an tyi Juda kan'. Yten Ananías ni' ña'an, mstya ya' yu chun' Saulo, ykwi' yu lo'o bra kan': ―Saulo, ta'aǎn ―ndukwin yu―. Ti kwi' Jesucristo nu nka X'naan wa ngwa'u tloo 'iin tuwiin se'en ndijyaan kichen re. Lo'o ni, wa ngulo X'naan tñan 'ñaǎn cha' kaǎn se'en ndi'iin re, cha' ku'niǐn jo'ó kiloo, cha' ka ña'aan xiya'; kan' cha' ndijyaǎn se'en ndi'iin ni, cha' lo'o kanun Tyi'i Ndiose ni' kasiya 'iin.
44009018	Bra nu ngala xaa kiloo Saulo xiya', mske' ti' yu cha' wa mdo'o ska nan kiloo yu; ña'an ti' ska yu'we kijin, ngwaña'an ngwa nan, mske' ti' yu. Bra ti nchkaa kiloo yu bra kan', na'an su'we yu xiya'. Mdukwatya Ananías 'in yu bra kan'.
44009019	Lo'o yku Saulo chin' cha' ka ngula ti' yu xiya' bra kan'; ngwaña'an tyukwi ña'aan yu ngwa su'we yu. Bra kan' nganun yu xi'i, mdi'in yu lo'o nten 'in Jesucristo nde kichen Damasco kan'.
44009020	Bra ti mdyisnan Saulo nda'an yu nchga ni' lyaa 'in ne' judío kichen kan', ngwa'u yu 'in ne' cha' chañi lka Jesús ska ti nu lka Sñi' Ndiose.
44009021	Ka'an 'a cha' mda'an tiye ne' xa nu ynan ne' cha' kan'. ―¿Ta si'i ti kwi' Saulo kwa nu lye 'a y'ni nu ti'í 'in nten 'in Jesucristo nde kichen Jerusalén a? ―ndukwin ne' 'in ta'a ne'―. ¿Ta si'i yu kwa nu wa mdiyan kichen re cha' skan' 'in nten kan', cha' ka biya' 'in ne' tloo x'nan sti jo'o a?
44009022	Lo'o ni, lye la ngwa'u Saulo cha' 'in ne' cha' chañi lka Jesús ti kwi' Krixtu nu wa msu'wa Ndiose 'in cha' nu mdiyan yu lo chalyuu. Ja mjwi cha' nu xkwen ne' judío 'in Saulo bra kan', ta'a ne' judío nu ndi'in kichen Damasco kan'.
44009023	Wa mdijin tyun tsan, xa nu mskan' ne' judío cha' lo'o ta'a ne' cha' kujwi ne' 'in Saulo.
44009024	Lo'o mgii ti' Saulo cha' ngwa ti' ne' kujwi ne' 'in yu. Wa ndiya ska lo'oo tlyu ti tyi'iin tu'wa kichen kan'; xkwi' kee ndya' lo'oo kan', lo'o kwan 'a lo'oo kan'. Nchga tu'wa lo'oo kan' mdi'in ne' kwan tsan lo'o tla cha' xñi ne' 'in Saulo.
44009025	Ngwa ska tla, ndyaa chin' nten nu ndyaa ña'an ti' 'in Jesucristo; mskwen ne' ke lo'oo kan', cha' kulo ne' 'in Saulo chun' lo'oo bra kan'. Yten Saulo ni' ska xkuwi tnun, bra kan' mdi'ya ne' 'in Saulo ni' xkuwi xka chun' lo'oo lo'o ti su bra kan'; mdo'o yu ni' xkuwi bra kan', msñi yu tuwiin ndyaa yu bra kan'.
44009026	Lo'o mdiyan Saulo nde kichen Jerusalén bra kan', ngala yu se'en ndi'in nten 'in Jesucristo kichen kan'. Lo'o ytsen 'a ne' kan' 'in Saulo, cha' ja ya tsaa ña'an ti' ne' kan', cha' chañi cha' wa yten yu cha' 'in Jesús.
44009027	Lo'o ndyaa lo'o Bernabé 'in yu se'en ndi'in ne' nu y'ni xa'an cha' 'in Jesucristo ti kulo. ―Wa na'an Saulo re 'in ti kwi' nu nka X'naan ―ndukwin Bernabé 'in ne'―. Wa na'an yu 'in Jesús xa nu yaa yu nde kichen Damasco, ykwi' Ni lo'o yu bra kan' ―ndukwin―. Lo'o ni, ja ntsen Saulo ni, ndu'u yu nchga cha' 'in Jesucristo 'in ne' kichen kan'.
44009028	Ndyaa ña'an su'we ti' ne' cha' nu ykwi' Bernabé cha' 'in Saulo bra kan', kan' cha' nganun Saulo lo'o ne' Jerusalén cha' ta'a nda'an ne' tñan lka yu ni.
44009029	Lo'o ja ntsen yu, ykwi' yu nchga cha' 'in Jesús lo'o ne' kichen kan'. Lo'o ndi'in chin' ne' judío nu nchkwi' cha' griego, ykwi' ne' kan' lo'o Saulo bra kan'; lye 'a msuun ne' lo'o yu bra kan', lo'o ngwa ti' ne' kan' kujwi ne' 'in yu.
44009030	Mgii ti' Saulo lo'o ta'a nda'an yu cha' nchka ti' ne' kan' kujwi ne' 'in yu, kan' cha' mdo'o ne' ndyaa lo'o ne' 'in yu nde kichen Cesarea. Ykwi' ne' lo'o yu cha' su'we la si tyaa yu nde kichen Tarso, se'en lka kichen tyi yu.
44009031	Lo'o ndyaa ti'in tiin ti nten 'in Jesucristo bra kan', ni siya nde lo yuu nu kwenta 'in Judea, ni siya lo yuu 'in Galilea, ni siya lo yuu 'in Samaria; nchga tsan ngi'ni xa'an la ne' cha' 'in Jesucristo. Ngi'ni tnun ne' 'in Jesús, lo'o ngi'ni ne' nchga tñan nu nchka ti' Ndiose nu nka X'naan cha' ku'ni ne'. Kwi' Tyi'i Ndiose nda jwersa 'in ne' kan', lo'o ti ka'an la nten msñi cha' 'in Jesús bra kan'.
44009032	Lo'o Tyu kan', mda'an yu se'en ndi'in nchga nten nu wa yten cha' 'in Jesucristo, mda'an yu kichen se'en ndi'in ne' kan'. Mdiyan yu se'en ndi'in nten 'in Jesucristo kan' kichen Lida bra kan'.
44009033	Kwi' kichen kan' ndi'in ska yu ki'yu ti'í, Eneas naan yu; wa nchkun' tyukwin yu, wa snu' yijan nskwa yu lo ki'yan.
44009034	Ykwi' Tyu lo'o yu ti'í bra kan': ―Eneas ―ndukwin―, wa y'ni Jesucristo cha' nchkaa ―ndukwin―. Kan' cha' tyituun ni, tyukwaan ki'yan kwa 'iin. Bra ti mdyituun Eneas bra kan'.
44009035	Nchga nten na'an 'a ne' 'in Eneas, cha' nchkaa yu; na'an ne' ta'a kichen tyi yu, lo'o ne' kichen Sarón na'an ne' 'in yu. Lo'o msñi ne' cha' 'in X'naan Jesús, ngulo chun' ne' cha' xa'an nu ndi'in ni' kasiya 'in ne' bra kan'.
44009036	Nde kichen Jope ndiya ska nu kuna'an nu naan Tabita, kwi' nten 'in Jesucristo lka kan'. Dorcas nchkwi' ne' griego 'in nu kuna'an kan'. Su'we 'a tiye nu kuna'an kan', su'we 'a mdaya' 'in nchga ne' ti'i.
44009037	Kwi' bra nu ndi'in Tyu kichen Lida, msñi ska kicha 'in nu kuna'an kan', ngujwi bra kan'. Bra wa mdyii mxta ne' chku 'in ayman kan', bra kan' ndyaa lo'o ne' 'in mstya ne' 'in xka ni' ña'an kwan.
44009038	Wa ynan ne' cha' ndi'in Tyu kichen Lida, kan' cha' ngunin nten 'in Jesucristo 'in tukwa nten cha' tsaa ne' chkwi' ne' lo'o Tyu si ka kan yu bra ti, cha' kwi' se'en ti kichen Jope ndi'in kichen Lida kan'. Mdiyan ne' se'en ndi'in Tyu bra kan', ykwi' ne' lo'o yu: ―Ku'nii cha' su'we kaan kichen Jope lo'o ba bra ti ―ndukwin ne' 'in Tyu bra kan'.
44009039	Bra ti mdo'o Tyu ndyaa yu lo'o ne' bra kan'. Bra nu mdiyan ne' tu'wa na'an kan', ngwa'u ne' 'in Tyu la se'en nskwa ayman kan'. Ndi'in nchga nu kuna'an nu nganun ska ti se'en nskwa ayman, nnan 'a ne' ndi'in ne' cha' wa ngujwi ayman kan'. Ytsa' ne' 'in Tyu cha' ka'an 'a cha' su'we wa y'ni ayman kan' lo'o ne', lo'o ngwa'u ne' 'in yu nchga te' nu wa mxkwan ayman kan', cha' mda xu'we 'in ne' ti'i.
44009040	Ykwi' Tyu lo'o ne' bra kan': ―Tyo'o wan chin' nde chun' na'an ―ndukwin yu 'in ne'. Xa nu mdyii mdo'o ne' chun' na'an, bra kan' mduun xtyin' Tyu ykwi' yu lo'o Ndiose. Mdyii ykwi' yu lo'o Ndiose, bra kan' ndyaa yu se'en nskwa ayman kan', ykwi' yu lo'o ayman kan' bra kan': ―Tabita ―ndukwin yu―, tyituun ni. Lo'o siya' ti mslaa Tabita kiloo, na'an 'in Tyu, bra ti mdyitukwa bra kan'.
44009041	Msñi Tyu ya', mxituun yu 'in, kan' msi'ya yu 'in ne' nu ndi'in chun' na'an. Bra ti ndyaan nten 'in Jesucristo kan' ni' ña'an, lo'o nchga nu kuna'an ti'i kan', na'an ne' 'in Tabita cha' wa ndyu'u xiya'.
44009042	Nchga ne' kichen Jope, nduwe 'a ti' ne' bra nu ynan ne' sa ña'an ngwa cha' 'in nu kuna'an kan'. Ka'an 'a ne' kan' msñi ne' cha' 'in X'naan Jesús bra kan'.
44009043	Nganun Tyu tyun tsan kichen Jope bra kan'; tu' na'an tyi Simón nu nka kwityi kijin, la kan' nganun yu.
44010001	Kichen Cesarea ndi'in ska yu ki'yu nu naan Cornelio. Nka yu capitán 'in ska ta sndaru nu nchkwi' nten cha' ne' Italiano lka ne'.
44010002	Ngi'ni tnun Cornelio kan' 'in Ndiose nu tlyu la ti lo'o nchga ta'a ndi'in yu, ni siya ne' xka la'a tsu' lka yu. Su'we 'a tiye yu, ndaya' 'a yu 'in ne' judío nu ti'i. Nchga tsan ndi'in yu nchkwi' yu lo'o Ndiose.
44010003	Lo'o mdiya ska tsan mdiyan ska angajle se'en ndi'in yu, bra wa snan siin mdiyan angajle kan'. Ña'an ti' nchkwi' sla ti yu, ngwaña'an ngwa cha' kan'. Ykwi' angajle kan' lo'o yu bra kan': ―¡Cornelio! ―ndukwin angajle 'in yu.
44010004	Ytsen 'a Cornelio cha' na'an yu 'in angajle kan'. ―X'naǎn ―ndukwin yu―, ¿ni sa ña'an tñan nchka tii' cha' ku'niǐn a? ―Wa ynan Ndiose cha' nu wa ykwii' lo'o Ni ―ndukwin angajle kan'―. Kwi' ngwaña'an, wa na'an Ni cha' su'we 'a ngi'nii lo'o ne' ti'i, kan' cha' ndyu'wi ti' Ndiose 'iin.
44010005	Lo'o ni, kuloo tñan 'in nten 'iin cha' tsaa ne' kichen Jope. Kichen kan' ndi'in ska yu ki'yu nu naan Simón, Tyu lka nin yu.
44010006	Wa ngala yu tu' na'an tyi xka Simón nu nka kwityi kijin, nu ndukwa na'an tyi kwi' se'en ti tu'wa tyi'a tujo'o. Katsa' Tyu Simón kan' ska cha' 'iin, ni sa ña'an tñan ndi'in cha' ku'nii.
44010007	Mdo'o angajle kan', ndyaa bra kan'. Lo'o kan' msi'ya Cornelio 'in tukwa msu 'in yu, lo'o ska sndaru nu ngi'ni tñan 'in yu; lo'o sndaru kan' ngi'ni tnun 'in Ndiose.
44010008	Kan' ytsa' Cornelio 'in ta'a snan ne' kan' nchga cha' nu ngwa 'in yu ti tsan la; lo'o ngulo yu tñan 'in ne' cha' tsaa ti'in ne' 'in Tyu nde kichen Jope bra kan'.
44010009	Ngwi'ya xaa xka tsan, ti mda'an ne' tuwiin nde kichen Jope. Xa wa mdiya ndi'ya kwan, wa ndla ti kala ne' kichen kan'. Ti kwi' bra kan' mxkwen Tyu ndyaa yu ke na'an cha' chkwi' yu lo'o Ndiose. Ykwa 'a ke na'an kan'.
44010010	Lo'o ndukwa Tyu ngite' 'a ti' yu ku yu tyija bra kan'; wa mdyisnan ndikee' ne' skwa, ti chin' ti lyiji kee' ran. Kwi' bra kan' ngwi'ya sla yu, ykwi' sla yu bra nu ndukwa yu ke na'an kan'.
44010011	Nde ña'an ngwa cha' nu ykwi' sla yu. Na'an yu ni' kwan, na'an yu cha' wa mslaa Ndiose ni' kwan; nde kwa ndukwi ña'an ti' ska te' tnun 'a. Ta'a jakwa nskan te' kan' nchkan' ti su cha' ndukwi ran, ngwi'ya te' kan' lyuu. Ngwaña'an ykwi' sla yu, mske' ti' yu.
44010012	Tyun 'a 'ni kuxi nsu'wi ni' te' nu ngwi'ya lyuu kan'. Ndiya 'ni nu ndukwa kiya', ndiya 'ni nu ndukwa jlu'we, ndiya kunan.
44010013	Lo'o ynan Tyu cha' nchkwi' Tyi'i Ndiose lo'o yu bra kan', mske' ti' yu: ―Tyu ―ndukwin Ni 'in yu―, kujwii lyaa 'ni kwa cha' kuu 'in i'.
44010014	―Ja nchka 'ñaǎn, X'naǎn ―mxkwen Tyu 'in Ndiose―. Ja ya siya' kuǔn kuna' 'ni kwa, 'ni chen ña'an kwa, nu ja luwi cha' 'ware.
44010015	Xiya' ykwi' Ndiose lo'o yu bra kan': ―Ja su'we chkwii' cha' 'ni chen ña'an lka kwa, xa wa ndukwin Ndiose cha' luwi i'.
44010016	Snan ya' ykwi' Ndiose lo'o Tyu ngwaña'an, bra kan' mdo'o te' kan' ndyaa ni' kwan xiya', ña'an ti ndukwi ran lo ti su kan'.
44010017	Laja nu nduwe 'a ti' Tyu, cha' ja ngwa biya' ti' yu ni cha' lka ykwi' sla yu ngwaña'an, bra kan' mdiyan ne' kan' tu' na'an; ti kwi' ta'a snan nten nu wa ngulo Cornelio tñan 'in ne' cha' tsaa ne'. Mnicha' ne' 'in ne' kichen la nde ya' ndukwa na'an tyi Simón nu nka kwityi kijin, kan' cha' mjwi tuwiin 'in ne' mdiyan ne' tu' na'an tyi yu.
44010018	Lo'o kwen msi'ya ne' 'in nu nka na'an tyi se'en ndi'in Tyu Simón.
44010019	Laja bra nu ka'an 'a cha' nda'an tiye Tyu ni cha' ykwi' sla yu ngwaña'an, ykwi' Tyi'i Ndiose lo'o yu bra kan': ―Wa mdiyan snan nten nda'an naan ne' 'iin ―ndukwin Ni 'in Tyu se'en ndukwa yu ke na'an kan'―.
44010020	Ki'yaa lyaa lyuu re, cha' tsaa lo'o ne' re 'iin ska se'en. Ja kuwe tii' cha' 'in ne', na' nguloǔn tñan 'in ne' cha' kan ne' nde re.
44010021	Bra ti ngwi'ya Tyu lyuu cha' chkwi' lo'o ne' kan' bra kan': ―Ti kwiǐn' lkaǎn nu nda'an naan wan 'ñaǎn ―ndukwin Tyu 'in ne'―. ¿Ni sa ña'an tñan nchka ti' wan cha' ku'niǐn a?
44010022	―Ngulo yu kula Cornelio tñan 'wa cha' kan ba nde re ―ndukwin ne' 'in Tyu―. Su'we 'a tiye Cornelio kan', ngi'ni tnun yu 'in Ndiose nu tlyu la ti, lo'o su'we 'a nchkwi' nchga ne' judío ta'a wan cha' 'in yu kula kan'. Wa ykwi' angajle lo'o Cornelio cha' su'wa yu 'wa kan ba nde re, kan y'ya ba 'wan cha' tsaan la se'en ndi'in yu kula kan', nde kichen Cesarea. Ndi'in cha' kunan Cornelio kan' nchga cha' nu chkwi' wan lo'o yu.
44010023	―Tyan wan ña'an ―ndukwin Tyu 'in ne'―. Ndiya se'en kaja' wan nde re. La tyaa tsaan nde kwa. Ngwi'ya xaa xka tsan, bra kan' mdo'o ne' kichen Jope ndyaa ne' bra kan'. Lo'o tukwa snan nten 'in Jesucristo nu ta'a kichen tyi Simón ndyaa lo'o ne' kan'.
44010024	La mda'a tukwa tsan ngala ne' kichen Cesarea. Mdi'in ta Cornelio 'in ne'; wa lka ndyo' ti'in nten na'an tyi yu, nchga nten ta'a yu kula lo'o ta'a nda'an ti ne'.
44010025	Bra nu mdiyan Tyu tu' na'an tyi Cornelio, bra kan' mdo'o yu kula kan' ndyaa yu nde chun' na'an, mduun xtyin' yu tloo Tyu cha' ku'ni tnun yu 'in yu, ngwa ti' Cornelio, sa ña'an ngi'niin tnuan 'in Ndiose.
44010026	Bra ti msñi Tyu ya' Cornelio, mxituun yu 'in yu kula kan' bra kan'. ―Tyaa tuun lyaa, yu kula ―ndukwin Tyu 'in yu―, chun' ta'a tyukwaan lkaan nten chalyuu ti.
44010027	Ti nchkwi' la Tyu lo'o ne' xa nu ndyaa ne' ni' ña'an kan'. Lo'o na'an Tyu cha' wa ka'an nten ndyo' ti'in ni' ña'an kan'.
44010028	Ykwi' yu lo'o ne' kan' bra kan': ―Jlyo ti' wan cha' lka ba ne' judío, lo'o ja nsu'wi chabiya' 'wa, cha' tyo' ti'in ba lo'o wan, ne' xka la'a tsu' ―ndukwin Tyu 'in ne'―. Ja nsu'wi chabiya' sten ba ni' ña'an 'in ne' xka la'a tsu' ―ndukwin―. Lo'o ni, wa ngwa'u Ndiose 'ñaǎn cha' ja su'we chkwiǐn' cha' 'in xka la nten kan', cha' nten xa'an lka ne', cha' si'i nten luwi lka ne', ni siya ne' xka la'a tsu' lka ne'.
44010029	Kan' cha' ndijyaǎn nde re ni. Bra nu mdiyan msu 'iin se'en ndi'iǐn, bra ti mdo'oǔn ndijyaǎn lo'o ne' nde re; ja ykwiǐn' 'aǎn lo'o msu kan'. Kan' cha' ni, ¿ni sa ña'an tñan nchka ti' wan cha' ku'niǐn a?
44010030	Mxkwen Cornelio 'in Tyu bra kan': ―Wa ngwa jakwa tsan ykwiǐn' lo'o Ndiose ni' ña'an re ―ndukwin 'in Tyu―, lo'o bra ti mdiyan ska nten se'en ndi'iǐn. Lku' yu te' ngaten, luwi 'a xaa lo te' kan'. Bra wa snan siin mdiyan yu kan', bra nu ja ya kuǔn tyija bra kan'.
44010031	Ykwi' yu kan' lo'oǔn: “Cornelio” ndukwin yu, “wa ynan Ndiose cha' nu ykwii' lo'o Ni, wa na'an Ni cha' su'we 'a ngi'nii lo'o ne' ti'i; kan' cha' ndyu'wi ti' Ndiose 'iin.
44010032	Lo'o ni, kuloo tñan 'in nten 'iin cha' tsaa ne' kichen Jope. Kichen kan' ndi'in ska yu ki'yu nu naan Simón. Tyu lka nin yu. Tsaa ytsa' ne' 'in yu cha' kan yu nde re. Ndi'in yu na'an tyi xka Simón nu nka kwityi kijin nu ndukwa na'an tyi kwi' se'en ti tu'wa tyi'a tujo'o. Xa nu tiyan yu nde re, kwa'u yu ska cha' nu su'we 'a 'iin.”
44010033	Ngwaña'an ndukwin nten kan' 'ñaǎn ―ndukwin Cornelio―. Kan' cha' bra ti nguloǔn tñan 'in msu 'ñaǎn cha' tsaa ne' nde se'en ndi'in wan. Lo'o su'we 'a nka tiyeěn ni, cha' wa mdiyan wan se'en ndi'iǐn; kan' cha' wa ndyo' ti'in ta'a ba ska se'en ti chabiya' 'in Ndiose, cha' kunan ba nchga cha' nu wa ytsa' Ndiose 'wan cha' chkwi' wan lo'o ba.
44010034	Kan' mdyisnan Tyu ngwa'u yu 'in ne' kan': ―Wa nchka biya' tiǎn' ni, cha' su'wa 'a ngi'ni Ndiose lo'o nchga nten chalyuu ―ndukwin―.
44010035	Su'we 'a nka tiye Ndiose ña'an Ni 'in nchga nten chalyuu nu tyukwi ti tiye ngi'ni tnun 'in Ni, nten nu ngi'ni nchga cha' nu ndiya ti' Ni.
44010036	Wa ytsa' Ndiose 'wa nu lka ba ne' Israel, cha' ka tyi'in tiin ti nten chalyuu chun' tñan nu y'ni Jesucristo, nu lka X'nan nchga nten.
44010037	Jlyo su'we ti' wan nchga cha' nu mdijin nu ngwa s'ni lo yuu re, kichen tyi ne' judío. Ti kulo ykwi' Xuwa cha' kan' lo'o nten xa nu mdukwatya yu 'in ne', kan' ngwa'u Jesús cha' kan' 'in ne' judío ta'a ba nde Galilea. Nde loo la ngwa'u Jesús cha' kan' 'in nchga ne' Israel ta'a ba nde kichen tyi ba.
44010038	Jlyo ti' wan sa ña'an mdi'in Jesús lo chalyuu, ti kwi' Jesús Nazaret. Wa ngulo suwi Ndiose Sti yu 'in yu, lo'o ti mda la Ni jwersa 'in Jesús bra nu mdiyan Tyi'i Ndiose ña'aan chun' yu. Nchga se'en mda'an yu y'ni yu cha' su'we lo'o nten; kwi' ngwaña'an, y'ni yu cha' nchkaa ne' nu ti'í 'a, ni siya nten nu msñi kwi'in kuxi 'in. Ngwaña'an y'ni Jesús tñan, cha' mdaya' 'a Ndiose 'in yu.
44010039	Wa na'an ba nchga tñan nu y'ni Jesús nde kichen Jerusalén, lo'o tñan nu y'ni yu nde kichen tyi ne' judío ta'a ba. Wa mda'an ba lo'o yu, kan' cha' chañi cha' nu nchkwi' ba lo'o wan. Chun' ndi'in la msñi nten 'in Jesús, mji'in ka'an ne' 'in yu lo wsi; ngwaña'an ngujwi yu bra kan'.
44010040	Xa wa mda'a snan tsan, bra kan' y'ni Ndiose cha' ndyu'u Jesús xiya'.
44010041	Nde loo la mdo'o tukwa yu nde se'en ndi'in ba; ja na'an nchga nten kichen kan' 'in yu, wa ka ti nten ta'a ba na'an ba 'in yu. Kwi' ngwaña'an, wa ngulo suwi Ndiose 'wa cha' kwa'u ba cha' 'in Ni 'in nten, chun' na'an ba 'in Jesús cha' ndyu'u yu xiya'. Su'wa ti yku ba lo'o yu bra kan'.
44010042	Ti bra kan' ngulo Jesús tñan 'wa cha' katsa' ba cha' nu ñi 'in Ni 'in nten, cha' wa ngulo Ndiose Sti yu tñan 'in Jesús, cha' ku'ni biya' 'in nchga nten chalyuu, ni siya wa ngujwi ne', ni siya ti lu'u ne'.
44010043	Wa ngwa'an ayman kula 'wa cha' 'in Ndiose lo kityi nu ngwa s'ni; nchga kityi kan' nchkwi' cha' ndi'in cha' kan ska nten nu tnun nchka lo chalyuu nde loo la; kan' lka nu ku'ni tyii ki'ya nu ndi'in 'in nchga nten, bra nu xñi ne' cha' 'in yu, nchkwi' cha' nu ndukwa lo kityi kan'. Nan wa yan yu nu tnun nchka kan' lo yuu re ni, Jesús naan yu kan'.
44010044	Ti nduun Tyu nchkwi' lo'o ne' bra kan', mdiyan Tyi'i Ndiose ni' kasiya 'in nchga nten nu ynan cha' nu ykwi' Tyu lo'o ne'.
44010045	Nduwe 'a ti' nten 'in Jesucristo ta'a nda'an Tyu. Ne' judío lka ne' kan', kan' cha' nduwe 'a ti' ne' cha' lo'o nten xka la'a tsu', mda Ndiose Tyi'i Ni cha' kanun ni' kasiya 'in ne'.
44010046	Jlyo ti' ne' judío kan', cha' chañi cha' mda Ndiose Tyi'i Ni 'in Cornelio lo'o ta'a yu, cha' ynan ne' cha' nchkwi' ne' kan' cha' nu nchkwi' ne' xka kichen tijyu', ni siya ja ya chkwi' ne' ngwaña'an nu ngwa xkan'. Lo'o lye 'a ngi'ni tnun ne' kan' 'in Ndiose bra kan'. Ykwi' Tyu lo'o ta'a nda'an yu:
44010047	―Sa ña'an ngwa bra nu nganun Tyi'i Ndiose ni' kasiya 'ñaan, kwi' ngwaña'an nganun Tyi'i Ndiose ni' kasiya 'in ne' re ni ―ndukwin Tyu 'in ta'a nda'an yu―, kan' cha' su'we la si tukwatyaan 'in ne' re.
44010048	Lo'o ykwi' Tyu lo'o Cornelio lo'o ta'a yu bra kan': ―Su'we la si tukwatya ba 'wan ni, chabiya' 'in Jesucristo, cha' ka biya' ti' nten kichen re cha' nten 'in Jesucristo lka wan. Xa wa ngwa cha' kan', lye ngunin ne' 'in Tyu cha' ti kanun la yu tukwa snan la tsan lo'o ne'.
44011001	Wa ynan ka'an nten nde lo yuu 'in Judea, cha' lo'o ne' xka la'a tsu' wa msñi ne' cha' 'in Jesús bra kan'; wa ynan ne' nu y'ni xa'an cha' 'in Jesucristo ti kulo, lo'o wa ynan nchga nten 'in Jesucristo nu ndi'in la kan'.
44011002	Kan' cha' bra nu mxitukwi Tyu ndyaan yu kichen Jerusalén, ndyukwa ta'a yu lo'o chin' ne' judío nu msñi cha' 'in Jesús, ni siya ti ndukwa 'a ne' cha' kula 'in ne' ta'a judío.
44011003	Lo'o mnicha' ne' 'in Tyu bra kan': ―¿Ni cha' lka ndyaa se'en ndi'in ne' xka la'a tsu' a? ―ndukwin ne' 'in Tyu―. ¿Ni cha' lka ykuu su'wa ti lo'o ne' kan' a?
44011004	Lo'o ytsa' Tyu 'in ne' sa ña'an ngwa cha' xa nu ndyaa yu se'en ndi'in ne' kan':
44011005	―Ngwa ska tsan mdi'iǐn kichen Jope ―ndukwin Tyu―. Bra nu nchkwiǐn' lo'o Ndiose, bra kan' ykwi' slaǎn. Laja nu ykwi' slaǎn, bra kan' na'aǎn kwi'yaǎn nde ni' kwan; ña'an ti' ndukwi ska te' tnun, ngwaña'an ña'an nan nu ndijyan ni' kwan ngwi'ya lyuu re. Ta'a jakwa nskan te' kan' mchkan' tukwi ti su. Ngwaña'an ñi mdiyan te' kan' ndyaa ti'in lyuu nde se'en ndi'iǐn.
44011006	Kan' na'aǎn nchga nan nu nsu'wi ni' te' kan', na'aǎn cha' nsu'wi tyun lo 'ni: nsu'wi 'ni nu ndukwa kiya', nsu'wi 'ni tlá, nsu'wi kunan lo'o nsu'wi 'ni ndukwa jlu'we.
44011007	Bra kan' ykwi' Ndiose lo'oǔn: “Tyu” ndukwin Ni, “kujwii lyaa 'in 'ni kwa cha' kuu 'in i'.”
44011008	Bra ti mxkweěn 'in Ni: “Ja nchka 'ñaǎn kuǔn 'ni nu ngwaña'an, X'naǎn” ndukwiǐn 'in Ndiose. “Ja ya siya' kuǔn 'ni chen ña'an kwa, kwi' nu nchkwi' bare cha' ja su'we ku ba 'ni nu ja luwi, nu ngwaña'an.”
44011009	Xiya' ynen ykwi' Ni nde ni' kwan: “Ja su'we chkwii' cha' 'ni chen ña'an lka i' kan', xa wa ndukwin Ndiose cha' 'ni luwi lka i'.”
44011010	Snan ya' mdijin cha' kan' se'en mdi'iǐn, bra kan' mxitukwi te' kan' ndyaa ni' kwan xiya'.
44011011	Bra ti mdiyan snan nten tu' na'an se'en mdi'iǐn bra kan'. Wa ngulo ska ne' kichen Cesarea tñan 'in ne' kan', cha' tsaa ne' se'en mdi'iǐn.
44011012	Ykwi' Tyi'i Ndiose lo'oǔn bra kan', cha' ja kuwe 'a tiǎn', cha' su'we tsa'aǎn lo'o ne' kan'. Ta'a skwa nten re ndyaa ne' lo'oǔn se'en ndi'in nten kan' nde kichen Cesarea.
44011013	Xa wa mdiyan ba ni' ña'an kan', ykwi' yu kula kan' lo'o ba sa ña'an ngwa cha' kan'. Wa na'an yu ska angajle nu yten ni' ña'an 'in yu cha' katsa' ska cha' 'in yu: “Kuloo tñan 'in msu 'iin” ndukwin angajle 'in yu kula kan', “cha' tsaa msu kichen Jope, cha' tsaa ti'in ne' 'in Tyu Simón cha' kan yu nde re.
44011014	Ti kwi' Simón kan' katsa' ska cha' 'wan, lo'o nchga ta'a wan, sa ña'an ka kulaa Ndiose 'wan 'in nchga cha' kuxi.” Ngwaña'an ndukwin angajle kan' 'in yu kula kan'.
44011015	Lo'o ngala ba tu' na'an tyi ne' kan', mdyisnaǎn ngwa'uǔn cha' kan' 'in ne', lo'o bra ti ngwi'ya Tyi'i Ndiose ni' kasiya 'in ne'. Kwi' sa ña'an nu nganun Tyi'i Ndiose ni' kasiya 'ñaan nu ngwa ti kulo, kwi' ngwaña'an nganun Tyi'i Ndiose ni' kasiya 'in ne' kan' bra kan'.
44011016	Ndyu'wi tiǎn' bra kan', cha' ti ngwa s'ni la ykwi' X'naan cha' re lo'oǔn: “Nu ngwa s'ni la mdukwatya Xuwa 'in nten lo'o tyi'a ti” ndukwin Ni, “lo'o ni, xka ña'an ku'ni Ndiose. Ku'ni Ni cha' ka luwi ni' kasiya 'wan bra nu kanun Tyi'i Ndiose ni' kasiya 'wan.”
44011017	Sa ña'an mda Ndiose Tyi'i Ni 'ñaan, kwi' ngwaña'an nda Ndiose Tyi'i Ni 'in ne' xka la'a tsu' xa wa msñi ne' cha' 'in Jesucristo nu nka X'naan; kan' cha' ja su'we si chkwian' cha' ja su'we tñan nu wa y'ni Ndiose sikwa.
44011018	Bra nu ynan ne' cha' nu ykwi' Tyu lo'o ne', ja ngwa 'a xkwen ne' 'in Tyu. Bra kan' y'ni tnun ne' kan' 'in Ndiose, ykwi' ne' lo'o Ni bra kan': ―¡Ndiose Sti ba, su'we 'a y'nii lo'o ne' xka la'a tsu', ni siya ja lka ne' kan' judío ―ndukwin ne' 'in Ndiose―. Nu'win y'nii cha' ka jyu'u ti' ne' 'in nchga cha' kuxi nu ndi'in 'in ne', cha' kaja chalyuu nu ja tsaa tii 'a 'in ne' kan'!
44011019	Chun' ndi'in la chin' xa wa yjwi nten 'in Steba, kan' ngwa ti' ne' judío ta ne' nu ti'í 'in nchga nten nu ndi'in cha' 'in lo'o Jesús; kan' cha' tyun 'a nten 'in Jesús mdo'o ne' ndyaa ne' tijyu'. Ndyaa ne' nde lo yuu nu kwenta 'in Fenicia, xka ta ta'a ne' ndyaa lo yuu 'in Chipre, lo'o mdiya ne' nu ndyaa ne' kichen Antioquía. Nchga se'en mdiyan ne' ngwa'u ne' cha' su'we 'in Jesucristo 'in ne' judío ta'a ne', lo'o ja ngwa'u ne' cha' kan' 'in xka la nten nu lka ne' nu ngwa tyi kichen kan'.
44011020	Nde loo la ndyaa xka ta nten 'in Jesús kichen Antioquía, ne' nu mdo'o lo yuu 'in Chipre lo'o ne' nu mdo'o lo yuu 'in Cirene lka ne' kan'. Ngwa'u ne' kan' cha' su'we 'in Jesucristo 'in nchga nten kichen kan', ni siya ne' judío, ni siya xka nten.
44011021	Tnun 'a chabiya' nsu'wi 'in ne' kan' chabiya' 'in Jesús nu nka X'naan, kan' cha' yten ka'an nten cha' 'in Ndiose, ngulaa ya' ne' cha' kuxi nu lye 'a nsu'wi tiye ne' nu ngwa xkan' bra kan'.
44011022	Lo'o ynan ta'a nten 'in Jesucristo nu ndi'in nde Jerusalén cha' kan', kan' cha' msu'wa ne' 'in Bernabé cha' tsaa yu nde kichen Antioquía kan'.
44011023	Lo'o mdo'o Bernabé ndyaa yu, mdiya yu kichen kan', na'an yu sa ña'an cha' su'we nu wa y'ni Ndiose lo'o ne' kan'. Su'we 'a ngwa tiye Bernabé bra kan'. Ykwi' yu lo'o nchga nten 'in Jesucristo la kan', cha' tyukwi ti tiye ne' ku'ni ne' tñan nchga tsan, nchga tñan nu nchka ti' ti kwi' X'naan cha' ku'nian.
44011024	Su'we 'a ngwa tiye Bernabé; wa nganun Tyi'i Ndiose ni' kasiya 'in yu, kwi' ngwaña'an su'we 'a ndyaa ña'an ti' yu 'in Jesucristo. Kan' cha' ka'an la nten msñi ne' cha' 'in X'naan chun' cha' nu ykwi' Bernabé bra kan'.
44011025	Chun' ndi'in la mdo'o Bernabé ndyaa yu kichen Tarso, mda'an naan yu 'in Saulo. Xa nu ndyija lyo Saulo 'in yu, mdo'o yu ndyaan lo'o yu 'in Saulo nde kichen Antioquía xiya'.
44011026	La kan' mdi'in ne' ska yijan lo'o ta'a nten 'in Jesucristo, ngwa'u ne' 'in ka'an nten bra kan'. Kichen Antioquía kan' mdukwa suun cha' nchkwi' ne' cha' ne' cristiano lka nten nu yten cha' 'in Jesucristo.
44011027	Chun' ndi'in la mdiyan tukwa snan la nten nu nchkwi' cha' 'in Ndiose lo'o nten. Mdo'o ne' kichen Jerusalén ngala ne' kichen Antioquía bra kan'.
44011028	Agabo naan ska nten kan'. Wa ytsa' Tyi'i Ndiose 'in Agabo, cha' chkwi' yu lo'o ne'. Kan' ykwi' Agabo lo'o ne' cha' wa kan ti ska jwi'ñan tlyu 'a ña'aan chalyuu. Lo'o chañi cha' kan', ngwaña'an ngwa cha' nu ykwi' Agabo kan'; nde loo la ngwa cha' kan', xa nu ngwa Claudio ree nu nka ndloo la ti.
44011029	Lo'o mskan' nten 'in Jesús cha' lo'o ta'a ne' cha' ta ne' lomstan 'in ta'a ti'i ti ne', ne' nu ndi'in kichen nde lo yuu 'in Judea.
44011030	Ngwaña'an y'ni ne' bra kan'; mda ne' lomstan kan' 'in Bernabé lo'o Saulo cha' tsaa lo'o ne' 'in ran, cha' ta ne' tñi kan' 'in yu kula la kan'. Bra kan' kutsaa yu kula tñi kan', cha' kaja chin' ran 'in ta'a ti'i ne'.
44012001	Nu ngwa bra kan', ree nu ngwa naan Herodes ni, lye 'a mda yu nu ti'í 'in nten 'in Jesucristo.
44012002	Ngulo ree kan' tñan 'in msu 'in yu cha' kujwi ne' 'in Santiago lo'o xtyi. (Santiago kan' ngwa ta'a ngula Xuwa).
44012003	Su'we 'a ti' ne' judío xa'an cha' yjwi ree 'in Santiago, kan' cha' lo'o Tyu msñi ree bra kan'. Kwi' tsan ta'a 'in ne' judío msñi ree 'in yu, ta'a nu nchku ne' jaxlya nu ja lo'o skwan tiye' ndya'.
44012004	Msñi ne' 'in Tyu, msu'wa ne' 'in yu ni' ña'an chkwan bra kan'. Kan' nganun jakwa ta sndaru kwan 'in yu, jakwa sndaru nsu'wi ska ta; nduun ne' kwan tuna'an chkwan se'en nsu'wi Tyu. Xa nu tyii tsan ta'a pascua, bra kan' tyo' ti'in nchga nten kichen tloo yu, ngwa ti' ree kan', bra nu ku'ni biya' yu 'in Tyu.
44012005	Kan' cha' mdi'in cha' su'we ti tyi'in sndaru kwan 'in yu bra nu nsu'wi yu ni' ña'an chkwan. Laja bra kan' lye 'a ykwi' ta'a nten 'in Jesucristo lo'o Ndiose cha' kulaa Ni 'in Tyu.
44012006	La xka tsan wa kulo ti Herodes 'in Tyu cha' ka biya' 'in yu se'en nduun ne' kichen kan'. Wa mskan' ne' 'in Tyu lo'o tukwa karenan, ska karenan ndukwi ya' ska sndaru. Kwi' ngwaña'an, nduun xka sndaru kwan tuna'an chkwan nde chun' na'an kan'. Xa wa tla ngwi'ya sla Tyu.
44012007	Laja nu laja' yu, mdo'o tukwa ska angajle yten se'en ysu yu. Su'we 'a ña'an xaa msti ni' ña'an chkwan bra kan'. Mxkwi angajle kan' 'in Tyu, ykwi' lo'o yu bra kan': ―Tyituun lyaa ―ndukwin angajle kan' 'in yu. Bra ti ngati' karenan chkwan nu nchkan' ya' yu.
44012008	Xiya' ykwi' angajle lo'o yu bra kan': ―Skaan' sii' ―ndukwin―. Su'waa snaan kiyaa'. Xa wa y'ni Tyu ngwaña'an, ykwi' angajle lo'o yu xiya': ―Kuxiin te' kichan' chuun'. Bra ti tyo'o ña'aan 'ñaǎn ―ngwaña'an ykwi' angajle kan' lo'o yu.
44012009	Lo'o mdo'o ña'an Tyu 'in angajle bra kan', ja mgii ti' yu si chañi cha' wa mdiyan angajle se'en ysu yu nu ngwa tsan ti; mske' ti' yu cha' nu ykwi' sla ti yu.
44012010	Mdijin ne' se'en nduun sndaru kwan tuna'an chkwan, lo'o mdijin ne' se'en ndi'in xka ta sndaru kwan. Mdiyan ne' tuna'an chkwan tlyu bra kan', xkwi' chkwan lka tuna'an kan'. Lo'o ngalaa tuna'an kan', ti ykwi' ran; ngwaña'an ngwa cha' mdo'o ne' tu'wa tuwiin ndyaa lo kichen. Mdo'o angajle kan' ndyaa bra kan', xka ti Tyu nganun tu'wa tuwiin kan'.
44012011	Bra kan' ngwa biya' ti' yu: ―Lo'o ni, nchka biya' tiǎn' cha' wa ngulo X'naan tñan 'in angajle kan' 'in Ni, cha' mdiyan angajle ngulo 'ñaǎn ni' ña'an chkwan kwa ―ndukwin yu―. Ngwa ti' Herodes ta yu nu ti'í 'ñaǎn, cha' xa'an 'a nka tiye ne' judío kan' ña'an ne' 'ñaǎn; lo'o ja ngwa 'in ne' ku'ni ne' tñan kuxi kan'.
44012012	Ka'an 'a cha' mda'an tiye Tyu se'en mduun yu tu'wa tuwiin. Bra nu ngwa biya' ti' yu cha' kan', ndyaa yu se'en ndi'in Liya jya'an Xuwa Marku bra kan'. Ni' ña'an kan' ndyo' ti'in tyun nten 'in Jesús, nchkwi' ne' lo'o Ndiose.
44012013	Wa mchkun' tuna'an kan', kan' cha' ndyaa ska nu kuna'an kune' nu naan Rode, ndyaa na'an chin' tuna'an bra kan'. Nduun ti nu kuna'an kan' tuna'an nde ni' ña'an ti.
44012014	Bra ti yu'wi lyo nu kuna'an kan' tyi'i Tyu bra nu ykwi' yu lo'o. Lo'o su'we 'a ngwa tiye nu kuna'an bra kan', msnan ndyaa ytsa' 'in ta'a ndi'in ni' ña'an kan'. Lo'o ña'an ti nduun Tyu chun' na'an cha' ja ya slaa ne' tuna'an.
44012015	―¡Wa mna' cha' tiya 'iin! ―ndukwin ne' 'in Rode bra kan'. Lye la ykwi' nu kuna'an kan' lo'o ne' bra kan', cha' chañi cha' Tyu lka nu nduun chun' na'an kan'. ―Si'i ―ndukwin ne' bra kan'―. Kwi' angajle nu ña'ansiin 'in Tyu lka nu kwa ―ndukwin ne' 'in nu kuna'an kan'.
44012016	Lo'o ña'an ti mduun Tyu chun' na'an mji'in ndukun' yu tuna'an. Kan' ndyaa ne' mslaa ne' tuna'an. Bra nu na'an ne' cha' kwi' Tyu lka, nduwe 'a ti' ne' cha' ngulaa yu.
44012017	Y'ni ya' yu 'in ne' bra kan', cha' tiin ti tyuun ne'. Ytsa' yu 'in ne' sa ña'an ngwa cha' ngulo X'naan Ndiose 'in yu ni' ña'an chkwan bra kan'. ―Chkwi' wan lo'o Santiago lo'o nchga ne' ta'a nda'aan ―ndukwin Tyu 'in ne'―, katsa' wan 'in ne' ni ña'an tñan y'ni Ndiose lo'oǔn cha' ngulo Ni 'ñaǎn ni' ña'an chkwan. Mdo'o yu ndyaa yu xka se'en bra kan'.
44012018	Bra nu ngwi'ya xaa xka tsan ka'an 'a cha' mda'an tiye sndaru kan', cha' ja jlyo 'a ti' ne' la nde ya' ndyaa Tyu.
44012019	Kan' ngulo ree Herodes tñan 'in sndaru cha' tsaa naan ne' 'in Tyu. Ndyaa ne' bra kan', lo'o ja ndyija yu 'in sndaru bra kan'. Kan' mnicha' Herodes 'in sndaru nu mdi'in kwan 'in Tyu tuna'an chkwan; lo'o ja ngwa 'a 'in sndaru xkwen 'in ree, cha' ja jlyo 'a ti' ne' nan lka ngwa 'in Tyu. Kan' cha' ngulo Herodes tñan 'in xka ta sndaru cha' kujwi ne' 'in ta'a sndaru nu mdi'in kwan se'en yu'wi Tyu kan'. Lo'o mdo'o ree kan' nde lo yuu 'in Judea, ndyaa yu nde kichen Cesarea bra kan', cha' tyi'in yu chin' la kan', nka tiye yu.
44012020	Ngwa ska tsan msin' 'a ti' Herodes kan' 'in ne' kichen Tiro lo'o ne' kichen Sidón. Kulo ndukwa la, wa mda ree Herodes nan ku ne' kichen kan', lo'o chun' ndi'in la ja mda 'a ree nan ku ne', cha' msin' 'a ti' ree 'in ne' bra kan'. Kan' cha' ngwa su'wa cha' 'in nchga ne' kichen kan' lo'o ta'a ne', cha' tsaa ne' tloo ree cha' chkwi' ne' lo'o. Bra kan' su'we 'a ykwi' ne' kichen lo'o yu kula Blasto nu nka tñan 'in ree kan'; lo'o ngwaña'an, su'we 'a ykwi' Blasto kan' lo'o ree cha' 'in ne' kichen kan', cha' ka tla' tiye ree lo'o ne' kan'.
44012021	Chun' ndi'in la mstya Herodes ska tsan cha' tyo' ti'in ne' ska se'en ti. Yku' Herodes xkwi' te' nu su'we ña'an cha' lka yu ree, ndyaa tukwa yu lo yka xlya tnun se'en ndukwa ska ti ree, cha' ta yu ska cha' lo'o nten kichen kan'. Kan' mdyisnan ree, kwen 'a ykwi' lo'o ne' kan'.
44012022	Kwen msi'ya lo'o nten kichen 'in ree bra kan': ―¡Ti kwi' Ndiose lka nu ykwi' lo'o bare ni!
44012023	Bra ti ndyaa ska angajle se'en ndukwa ree cha' ta ska nu ti'í tlyu 'in Herodes kan'. Wa nsu'wi xlya ni' ree kan', lo'o ti'í 'a ni' yu bra kan', cha' mdyii ni' yu yku xlya. Ngujwi ree bra kan', cha' wa mda yu chabiya' 'in nten kichen cha' y'ni tnun nten 'in yu ngwaña'an, kwi' sa ña'an nu ngi'ni tnuan 'in Ndiose.
44012024	Lo'o nchga tsan ka'an la nten ynan cha' 'in X'naan, lo'o yten ne' cha' 'in Jesucristo bra kan'.
44012025	Xa nu wa mdyii tñan 'in Bernabé lo'o Saulo nde kichen Jerusalén, bra kan' mxitukwi ne' ndyaan ne' kichen Antioquía xiya'. Ndyaan lo'o ne' 'in Xuwa, ti kwi' Xuwa Marku naan yu.
44013001	Nten 'in Jesucristo nu ndi'in kichen Antioquía kan', mdiya chin' nten nu ykwi' cha' 'in Ndiose laja ne' kan'. Kwi' ngwaña'an, ti ndiya la xka ta ne' nu su'we 'a ndu'u cha' 'in Ndiose 'in ta'a ne'. Ne' nu ndu'u 'in ta'a ne', kan' ngwa Bernabé, lo'o Simón ngata, lo'o Lucio Cirene, lo'o Saulo, lo'o Manaén. (Manaén kan' ngwa ta'a na'an Herodes nu ngwa gobernador nde lo yuu 'in Galilea.)
44013002	Wa mdiya ska tsan nu tyukwi tsan ja yku ne' kan' tyija, chun' cha' ngi'ni tnun ne' 'in X'naan Ndiose. Lo'o ykwi' Tyi'i Ndiose lo'o ne' bra kan': ―Ta wan chabiya' 'in Bernabé lo'o Saulo, cha' tsaa ne' kichen xka la'a tsu' cha' ku'ni ne' tñan nu taǎn 'in ne' cha' ku'ni ne' ―ndukwin Ndiose 'in ne'.
44013003	Tyun bra ja yku ne' bra kan', cha' sa tlyu ti chkwi' ne' lo'o Ndiose. Bra kan' mstya ya' ta'a nten 'in Jesucristo kan' ke Bernabé lo'o ke Saulo, cha' su'we ti tsaa ne' nde se'en ku'ni ne' tñan nu ndlo Ndiose.
44013004	Bra kan' ndyaa Bernabé lo'o Saulo nde kichen Seleucia. Yten ne' ska ni' yka na'an nde kwa cha' tsaa ne' xka la'a tsu' tujo'o nde lo yuu nu kwenta 'in Chipre. La kan' y'ni ne' tñan nu ngulo Tyi'i Ndiose 'in ne'.
44013005	Bra kan' ndyaa ne' ni' yka na'an nde kichen Salamina. Bra wa ngala ne' nde xka la'a tsu' kan', kan' ndyaa ne' ni' lyaa 'in ne' judío nde kichen kan', cha' kwa'u ne' cha' 'in Ndiose 'in nten nu ndi'in ni' lyaa kan'. Nu ngwa bra kan' ti mda'an Xuwa lo'o ne' cha' taya' yu 'in ne'.
44013006	Kan' mdo'o ne' ndyaa ne' tyun kichen nde Chipre kan'. Mdiyan ne' kichen Pafos bra kan'. Kichen kan' ndyukwa ta'a ne' lo'o ska yu ta'á nu naan Barjesús. Ne' judío lka yu ki'yu kan'; lo'o cha' kwiñi ti ndukwin yu cha' nchkwi' yu cha' 'in Ndiose lo'o nten.
44013007	Mdi'in yu ta'á kan' se'en ndi'in gobernador nu naan Sergio Paulo. Tiya 'a yu gobernador kan', lo'o nchka 'a ti' yu kunan yu cha' 'in Ndiose; kan' cha' msi'ya yu 'in Bernabé lo'o Saulo cha' kan se'en ndi'in yu, cha' kwa'u ne' cha' kan' 'in yu.
44013008	Lo'o ja ndiya ti' yu ta'á kan', cha' ynan gobernador cha' 'in Ndiose. (Elimas naan yu ta'á kan' cha' nu nchkwi' ne' kichen Pafos kan'.) Lye 'a nxuun yu lo'o Saulo lo'o Bernabé, cha' ngwa ti' yu tukun' yu cha' 'in gobernador cha' ja xñi yu kula kan' cha' 'in Ndiose nu ykwi' ta'a tyukwaa ne' kan' lo'o yu.
44013009	Na'an kwi'ya 'a Palyu 'in yu ta'á kan'. (Nu naan Palyu ni, ti kwi' kan' lka nu ngwa naan Saulo ti kulo la.) Tyi'i Ndiose lka nu y'ni cha' ngula tiye Palyu kan',
44013010	kan' cha' ykwi' yu lo'o yu ta'á kan': ―¡Lye 'a nñilyo'oo 'in nten! ―ndukwin Palyu 'in yu ta'á kan'―. ¡Kwi' ngwaña'an liye' 'a tii' 'ware; nu'win ndukwiin cha' msu 'in kune' xa'an lka ba ―ndukwin Palyu 'in yu―, lo'o ja ndaa 'a chabiya' 'in nten cha' ku'ni ne' cha' su'we! Kan' cha' ni, kuloǔn tñan 'iin cha' ja ska cha' kuxi ku'ni lyo'oo 'in nten nu nchka ti' sten cha' 'in Ndiose nu nka X'nan ba.
44013011	Ta X'nan ba nu ti'í 'iin ni, cha' ja ña'aan 'aa xaa kwan; tyun tsan kanuun kwityiin' bra kan'. Bra ti ngwa kwityiin' yu ta'á bra kan', ja ngwa 'a ña'an yu siya' ti. Ndyaa naan yu ska nten nu xñi ya' yu cha' tsaa lo'o 'in yu tuwiin.
44013012	Bra nu na'an gobernador cha' ngwa kwityiin' yu ta'á kan', bra ti msñi yu kula kan' cha' 'in Jesucristo chun' nduwe 'a ti' yu kula kan' 'in cha' nu ngwa'u ne' 'in yu cha' 'in X'naan.
44013013	Kan' mdo'o Palyu lo'o ta'a nda'an yu, mdo'o ne' kichen Pafos ndyaa ne'. Yten ne' ni' yka na'an ndyaa ne' xka la'a tsu' tujo'o, ngala ne' kichen Perge nde lo yuu nu kwenta 'in Panfilia bra kan'. Ja mda'an 'a Xuwa lo'o ne' bra kan', cha' wa ndyaa yu kichen tyi yu.
44013014	Mdo'o ne' kichen Perge ndyaa ne' xka kichen Antioquía nde lo yuu 'in Pisidia. Nu ngwa tsan ta'a nu nxitña' ne' judío, bra kan' ndyaa Palyu lo'o Bernabé ni' lyaa 'in ne' kan'. La kan' ndyaa tukwa ne' chin'.
44013015	Chun' ndi'in la ykwi' ska yu kula lo kityi 'in Ndiose cha' kunan nchga nten nu ndi'in ni' lyaa kan'; ykwi' yu lo kityi se'en ngwa'an Moisés ni ña'an tñan ngulo Ndiose 'in nten, lo'o ykwi' yu kula kan' cha' nu ngwa'an ayman nu ykwi' lo'o nten cha' 'in Ndiose nu ngwa s'ni. Lo'o kan' mnicha' yu kula nu nka ndloo ni' lyaa kan' 'in Palyu lo'o Bernabé: ―¿Ta ndiya ska cha' nu chkwi' wan lo'o ba ni a? ―ndukwin yu kula 'in ne'.
44013016	Kan' cha' mdyituun Palyu, y'ni ya' yu 'in ne' cha' kunan su'we ne' cha' nu chkwi' yu lo'o ne': ―Ku'ni wan cha' tlyu ti' 'ñaǎn, kunan su'we wan cha' nu chkwiǐn' lo'o wan ni ―ndukwin Palyu 'in ne'―. Ne' Israel lkaan, ngi'niin tnuan 'in Ndiose nu tlyu la ti.
44013017	Ti kwi' Ndiose nu ngi'niin tnuan 'in, ti kwi' Ni lka nu ngulo suwi 'in ayman kula 'ñaan cha' ka ne' ka'an la nten nde loo la. Ti mdi'in ayman 'ñaan lo yuu Egipto lo'o ka'an 'a nten ngwa ne', ni siya ja lka kichen kan' kichen tyi ne'. Bra kan' tlyu 'a tñan y'ni Ndiose, cha' ngulaa 'in ayman kula 'ñaan lo yuu Egipto kan'. Ngwaña'an ngwa biya' ti' xka ta nten chalyuu cha' tnun 'a cha' ngi'ni Ndiose lo chalyuu.
44013018	Xa nu mda'an yu'wi ne' kan' lo yuu wtyi xa tu'wa yijan, mdalo 'a Ndiose 'in ayman kula 'ñaan bra kan', ni siya ka'an 'a cha' kuxi y'ni ne' kan'.
44013019	Y'ni tyii Ndiose cha' 'in kati nasiyun nten nu mdi'in nde lo yuu 'in Canaán, ti kwi' nten nu mdi'in lo yuu kan' ti kulo la; mda Ndiose yuu kan' cha' kaja se'en tyi'in ayman kula 'ñaan bra kan'.
44013020	Lo'o ngulo suwi Ndiose nten nu mduun loo la 'in ayman kula 'ñaan chabiya' 'in Ni. Bra kan' wa mdiya jakwa siyentu jlu'we yijan, ti bra nu ngala ne' lo yuu Canaán kan', sa ña'an bra nu mdi'in ayman Samuel nu ykwi' lo'o nten chabiya' 'in Ndiose.
44013021	Chun' ndi'in la mjñan ne' 'in Ndiose cha' ta Ni ska ree cha' tyuun loo la 'in ne', kan' cha' ngulo suwi Ndiose ayman Saúl sñi' Cis cha' ka ndloo 'in ne'; ngwa yu kan' ndloo tu'wa yijan bra kan'. Ayman Saúl kan' ngwa ta'a nten 'in ne' Benjamín.
44013022	Bra wa mda'a tu'wa yijan, bra kan' ngulaa ya' Ndiose 'in yu kan', ngulo suwi Ni 'in xka yu nu ka ndloo la 'in ne' tñan loo Saúl. Kan' nu naan David. Wa ykwi' Ndiose cha' 'in ayman David kan': “Su'we 'a nka tiyeěn na'aǎn 'in David sñi' Isaí” ndukwin Ndiose. “Jlyo tiǎn' cha' lka yu kan' ska nten nu xlyaa ku'ni nchga tñan nu nchka tiǎn' cha' ku'ni yu.”
44013023	Nu ngwa s'ni ytsa' Ndiose 'ñaan cha' nde loo la kan ska nten ta'a ayman David kan', nu kulaa 'in ta'aan nu lkaan ne' Israel 'in cha' kuxi; ti kwi' Jesús lka yu kan'.
44013024	Bra nu ja ya tyisnan Jesús kwa'u cha' 'in Ndiose Sti yu 'in ne' ta'a kichen tyian, ti bra kan' ykwi' 'a ayman Xuwa lo'o nchga ne' ta'aan, cha' kulo chun' ne' ta'aan ki'ya nu ndi'in 'in ne' lo'o Ndiose. Mdukwatya ayman Xuwa kan' 'in ne' nu msñi cha' kan' bra kan'.
44013025	Bra wa tyii ti tñan nu y'ni ayman Xuwa kan', bra kan' ykwi' yu cha' re lo'o ne' ta'a kichen tyian: “Xka nten lka nu ndi'in ta wan 'in” ndukwin Xuwa 'in ne'; “si'i na' lkaǎn” ndukwin yu. “Nde loo la kan ska nten nu tlyu la chabiya' nsu'wi 'in. Lo'oǔn, ku'niǐn tnuǔn 'in nten kan'; su'we 'a ka tiyeěn ni siya xtiǐn' tiǎn ti kanan nu nsu'wi kiya' nten kan'”. Ngwaña'an ykwi' ayman Xuwa cha' 'in Jesús.
44013026	’Ta'aan nu lkaan ti kwi' ta'a nten 'in ayman Abraham, lo'o ta'a wan nu ndukwa wan cha' 'in Ndiose, cha' 'in ta'aan lka cha' su'we nu ykwi' Ndiose lo'oan, cha' su'we nu nchkwi' sa ña'an nka tiye Ndiose kulaa Ni 'in nten chalyuu 'in cha' kuxi.
44013027	Lo'o ja ngwa biya' ti' ne' nu nka ndloo la kichen Jerusalén ti ka nu lka Jesús, lo'o ne' kichen kan' ja ngwa biya' ti' ne' ti ka nu lka yu. Ja ngwi'ya ne' kwenta ni sa ña'an ndyo'o cha' nu ngwa'an ayman kula nu ykwi' lo'o nten chabiya' 'in Ndiose nu ngwa s'ni; ni siya ynan ne' bra nu ykwi' ne' lo kityi kan' ni' lyaa nchga tsan nu nxitña' ne' judío, ja ngwi'ya ne' kwenta cha' nchkwi' kityi kan' cha' 'in Jesús. Kan' cha' kuxi 'a y'ni ne' lo'o Jesús xa nu mstya ne' ki'ya 'in yu. Ti kwi' cha' kuxi nu ykwi' ayman nu ngwa'an kityi kan', cha' ku'ni nten lo'o yu, kwi' ngwaña'an y'ni ne' kan' bra kan'.
44013028	Ni siya ja mdi'in 'a ki'ya 'in Jesús, mjñan ne' 'in gobernador Pilato kan', cha' kulo yu tñan cha' kaja Jesús.
44013029	Bra wa mdyii y'ni ne' nchga cha' kuxi nu ykwi' kityi kan', nchga cha' kuxi nu mdi'in cha' ka 'in Jesús, bra kan' mbi'ya ne' 'in ayman kan' se'en ndukwi lo wsi, mtsi' ne' 'in ayman kan' bra kan'.
44013030	Lo'o y'ni Ndiose cha' ndyu'u yu xiya' bra kan'.
44013031	Tyun tsan mdo'o tukwa ti kwi' Jesús se'en mdi'in ne' ta'a mda'an yu. Ti kwi' ne' kan' lka nu mda'an lo'o yu ti la mdo'o ne' nde Galilea mdiyan ne' kichen Jerusalén; kan' lka nu nchkwi' cha' nu ñi 'in Jesús lo'o nten ni.
44013032	’Lo'o ni, wa mdiyan ba nde re cha' kwa'u ba cha' su'we 'in Ndiose kan' 'wan. Ti s'ni wa mskan' Ndiose cha' lo'o ayman kula 'ñaan, cha' su'wa Ni ska nu kan cha' kulaa 'ñaan,
44013033	lo'o sa bra ni ndyaa to'o cha' kan' nu mskan' Ndiose lo'o ayman 'ñaan, xa wa ndyu'u Jesús xiya'. Nde lka cha' nu nchkwi' kityi Salmos se'en nka tukwa cha' 'in Jesús: “Sñiěn' lkaa” ndukwin Ndiose 'in Jesús. “Chabiya' 'ñaǎn ngulaa lo chalyuu re.”
44013034	Ndiya xka se'en nu nchkwi' kityi kula, cha' tyu'u Jesús xiya' xa wa yjwi ne' 'in yu; kwi' ngwaña'an nchkwi' kityi kan', cha' ja ka ñu'un kuna' Jesús ni' kwaa: “Taǎn nchga cha' su'we 'iin, ña'aan cha' su'we nu ykwiǐn' lo'o David cha' kaja 'iin” ndukwin Ndiose.
44013035	Lo'o ndiya xka Salmo, xka kantu 'in Ndiose, nu nchkwi' sa ña'an nu ndukwin Jesús 'in Ndiose Sti yu: “Jlyo tiǎn' cha' ja taa chabiya' ka ñu'un kunaǎn', cha' na' lkaǎn Sñii' ykwii'” ndukwin Jesús.
44013036	Y'ni ayman David nchga tñan nu ngwa ti' Ndiose cha' ku'ni yu, tyukwi bra nu mdi'in yu kula kan' lo chalyuu. Bra nu ngujwi yu kula kan', bra kan' mtsi' ne' 'in yu ska se'en ti lo'o xka ta ayman kula 'ñaan; kwi' ngwaña'an, mdyii kuna' yu mtsu' bra kan'.
44013037	Lo'o Jesús, ja mnu'un kuna' Jesús xa nu mtsi' yu, chun' Ndiose y'ni Ni cha' ndyu'u yu xiya'.
44013038	Kan' cha' ndi'in cha' ka biya' ti' nchga wan, chun' tñan nu y'ni Jesús, cha' ku'ni Ndiose cha' tlyu ti' 'wan 'in nchga cha' kuxi nu y'ni wan.
44013039	Lo'o ni, ka tyo'o laa wan 'in ki'ya nu ndi'in 'wan si sten wan cha' 'in Jesús. Ja n'ni cha' ni siya su'we 'a ndukwa wan nchga cha' nu ngwa'an ayman Moisés s'ni, ja nchka 'in cha' kan' ku'ni tyii ki'ya nu ndi'in 'wan.
44013040	Ki'ya su'we wan kwenta cha' ja tyukwa wan cha' kuxi, ti kwi' cha' kuxi nu ndukwin ayman kula cha' ka 'wan. Nde ndiya cha' nu nchkwi' lo kityi kan':
44013041	Kuwe 'a ti' wan, nchga wan nu xtyi lyo'o wan 'in Ndiose ni; tya'an chin' cha' tiye wan, lo'o mnan ti kanun wan. Ndiose lkaǎn, lo'o tlyu 'a cha' tnun ku'niǐn xa ndi'in wan lo chalyuu, ndukwin Ni. Ja chan ja tsaa ña'an ti' wan siya' ti cha' na' ngi'niǐn cha' kan', ni siya su'we 'a kwa'u nten 'wan sa ña'an lka cha' kan'. Mdyii ykwi' Palyu lo'o ne' bra kan'.
44013042	Wa tyo'o ti Palyu lo'o Bernabé ni' lyaa cha' tyaa ne', bra kan' mjñan 'a ne' kula 'in ta'a tyukwaa ne' cha' kwa'u la ne' cha' 'in Jesús 'in ne' xiya' la xnu' tsan.
44013043	Lo'o xa wa mdo'o nchga nten ni' lyaa kan', bra kan' ndyaa tyun nten lo'o Palyu lo'o Bernabé. Tyun ne' judío lo'o xka ta nten nu ngi'ni tnun 'in Ndiose su'wa ti lo'o ne' judío kan', ndyaa ne' lo'o ne' kan' bra kan'. Ngwa'u la ta'a tyukwaa ne' kan' 'in nchga ne' kan' bra kan', cha' su'we ti kanun cha' 'in Jesús tiye ne', cha' ka biya' ti' ne' cha' su'we 'a nka tiye Ndiose ña'an Ni 'in nchga nten chalyuu.
44013044	La mda'a snu' tsan, bra kan' ndyo' ti'in nchga nten kichen ni' lyaa kan', cha' kunan ne' cha' 'in Ndiose xiya'.
44013045	Lo'o msin' 'a ti' ne' judío nu xa'an tiye xa wa na'an yu 'in ne', cha' wa lka ne' ka'an 'a nten bra kan'. Xa'an 'a ykwi' ne' judío kan' lo'o Palyu bra kan', ndukwin ne' cha' kwiñi 'a lka cha' nu ndu'u yu kan'.
44013046	Ja ytsen Palyu lo'o Bernabé, mxkwen ne' 'in ne' judío kan': ―Kulo ndukwa la, ndi'in cha' chkwi' ba cha' 'in Ndiose lo'o wan, cha' ne' judío ta'a kichen tyian lka wan. Lo'o ni, tsaa ba kwa'u ba cha' kan' 'in ne' xka la'a tsu', chun' ja mslyaa wan kunan wan cha' nu nchkwi' ba. Wa mskan' wan cha' lo'o ta'a wan, cha' ja nchka ti' wan kaja chalyuu su'we nu ja tsaa tii 'a 'wan.
44013047	Nde lka tñan nu ngulo X'naan 'wa, sa ña'an nu nchkwi' kityi kula re: Ña'an ti' ska xaa luwi nu nxtyi tijyu', kwi' ngwaña'an ndi'in cha' chkwi' wan cha' 'ñaǎn lo'o ne' xka la'a tsu', ndukwin Ndiose, cha' ka biya' ti' nchga nten chalyuu ti ka nu kulaa 'in ne' 'in cha' kuxi.
44013048	Ynan ne' xka la'a tsu' cha' kan', lo'o su'we 'a ngwa tiye ne' kan'. Su'we 'a lka cha' 'in Ndiose nu nka X'naan, mda'an cha' tiye ne' kan'; msñi ne' cha' kan' bra kan'. Lo'o nchga nten kan' nu wa ngulo suwi Ndiose, ndyaa ña'an ti' ne' kan' cha' 'in Jesús; mjwi chalyuu nu ja tsaa tii 'a 'in ne' kan' bra kan'.
44013049	Lo'o ngwaña'an ngwa cha' ndyaa nten, ndyaa ykwi' ne' cha' 'in X'naan lo'o nten nchga kichen lo yuu kan'.
44013050	Bra ti ykwi' ne' judío nu xa'an tiye kan' lo'o ne' nu nka ndloo kichen, lo'o ne' kuna'an kula cha' kasin' ti' ne' kula kan' bra nu ña'an ne' 'in Palyu lo'o Bernabé. Ti'í 'a ti' ne' kula 'in ne' kan' bra kan', lo'o ngulo ne' 'in ne' kan', cha' tyaa Palyu lo'o Bernabé la xka se'en.
44013051	Lo'o Palyu lo'o Bernabé ni, mslu ne' yuu kata nu yu'wi kiya' ne' xa wa mdiyan ne' tu'wa kichen. Ngwaña'an y'ni ne' cha' ka biya' ti' ne' kichen kan', cha' ja su'we y'ni ne', bra nu ngulo ne' kichen 'in ta'a tyukwaa ne' kan'. Mdo'o ne' ndyaa ne' nde kichen Iconio bra kan'.
44013052	Lo'o nten 'in Jesucristo nu nganun kichen Antioquía kan', su'we 'a tiye ne' nganun ne' kichen tyi ne' cha' wa nganun Tyi'i Ndiose ni' kasiya 'in ne'.
44014001	Xa wa mdiyan Palyu lo'o Bernabé nde kichen Iconio, ndyaa ne' ni' lyaa 'in ne' judío nde kwa. Ngwa'u ne' cha' 'in Jesús 'in ne' nu ndi'in kwa; kan' cha' ka'an 'a nten kwa msñi ne' cha' kan', ni siya ne' judío, ni siya ne' xka la'a tsu'.
44014002	Bra ti msin' ti' xka ta ne' judío, ti kwi' nu ja ndyaa ña'an ti' cha' 'in Jesús. Mskwen tikee' ne' 'in nten kichen, ngwa ti' ne'. Kan' cha' mñi lyo'o ne' 'in ne' kichen, cha' ka ti'í ti' ne' ña'an ne' 'in nchga nten nu wa msñi cha' kan'.
44014003	X'ni nganun Palyu lo'o Bernabé kichen kan', cha' ja ytsen ne' kwa'u ne' cha' 'in X'naan 'in ne' kichen kan'. Kwi' ngwaña'an y'ni Palyu lo'o Bernabé cha' tnun chabiya' 'in Ndiose, kan' cha' ngwa biya' ti' ne' kichen cha' xkwi' cha' nu ñi ngwa'u ne' kan' 'in ne'.
44014004	Lo'o ja su'wa cha' 'in ne' kichen lo'o ta'a kichen tyi ne' bra kan'. Mdiya ne' nu ynan cha' nu nchkwi' ne' judío nu xa'an tiye kan', lo'o mdiya ne' nu wa yten cha' nu nchkwi' Palyu lo'o Bernabé, cha' 'in Jesucristo kan'.
44014005	Bra kan' mskan' ne' judío kan' ska cha' lo'o xka ta nten kichen, lo'o nu nka ndloo kichen, cha' ku'ni ne' cha' kuxi lo'o Palyu lo'o ta'a nda'an yu; ngwa ti' ne' kujwi ne' 'in ne' kan' lo'o kee ti.
44014006	Lo'o mgii ti' Palyu lo'o ta'a nda'an yu cha' kan', kan' cha' msnan ne' ndyaa ne' la xka kichen nde lo yuu nu kwenta 'in Licaonia bra kan', ngala ne' kichen Listra bra kan'. Lo'o ndiya nu ndyaa tijyu' la nde kichen Derbe lo'o nchga kichen xuwe ti kwi' se'en ti kwa.
44014007	Ti ngwa'u la ne' cha' su'we kan' 'in nten nchga kichen, cha' lyaa ne' 'in nchga ki'ya nu ndukwi ne' chun' tñan nu y'ni Jesús.
44014008	Wa ndiya ska yu kichen Listra kan' nu ja ngwa tya'an yu siya' ti, cha' ti'í kiya' yu. Ja siya' ngwa 'in yu ki'yu kan' tyuun ñi yu, chun' ti'í kiya' yu ti bra nu ngula yu; xkwi' nchkun' ti ndukwa yu ti'í kan'.
44014009	Su'we 'a ynan yu ti'í kan' bra nu ngwa'u Palyu 'in nten; bra nu na'an Palyu 'in yu, ngwa biya' ti' yu cha' ndyaa ña'an ti' yu ti'í kan' cha' ka 'in Ndiose ku'ni Ni cha' chkaa yu.
44014010	Ykwi' Palyu lo'o yu ti'í bra kan': ―Tyuun ñi ni ―ndukwin Palyu 'in yu. Bra ti mduun ñi yu ti'í kan', ngwa 'in yu tya'an yu bra kan'.
44014011	Ka'an 'a nten na'an sa ña'an ngwa 'in yu ti'í kan', kan' cha' nduwe 'a ti' ne' bra kan'. Kwen 'a ykwi' ne' lo'o ta'a ne': ―¡Wa ngala tukwa jo'o nde se'en ndi'ian re ―ndukwin ne'―. Ña'an ti' nten, ngwaña'an ña'an jo'o re! ―ndukwin ne' 'in ta'a ne' lo'o cha' nu nchkwi' ne' Licaonia kan'.
44014012	Ykwi' ne' cha' jo'o Júpiter lka Bernabé, lo'o jo'o Mercurio lka Palyu, chun' nu ka'an cha' nchkwi' Palyu lo'o nten.
44014013	Mdukwa ska laa 'in jo'o Júpiter tu'wa kichen kan', lo'o mdi'in ska sti jo'o nu nka tñan ni' lyaa kan'. Bra ti mdiyan sti jo'o kan' lo'o toro bra kan', mdi'in nchkan' kee ynin toro kan'. Ngwa ti' nchga ne' kan' kujwi ne' 'in toro kan' bra kan', cha' ku'ni tnun ne' 'in ta'a tyukwaa jo'o nu tka ngala ti se'en ndi'in ne'.
44014014	Nten nu nda'an tijyu' nchkwi' cha' 'in Jesucristo ngwa Palyu lo'o Bernabé, kan' cha' xi'in 'a ti' ta'a tyukwaa ne' bra nu ngwi'ya ne' kwenta ni sa ña'an ngi'ni ne' kichen kan'. Kan' cha' msaa' ne' ste' ne'. Lo'o bra ti msnan Palyu lo'o Bernabé ndyaa laja se'en ndi'in ka'an nten kan'; kwen 'a msi'ya ne' lo'o ne' kichen kan':
44014015	―¡'Wan, ne' kula! ―ndukwin Palyu lo'o Bernabé 'in ne' kichen―. ¿Ni cha' lka ngi'ni wan ngwaña'an a? ―ndukwin ta'a tyukwaa ne'―. Nten chalyuu ti lka bare, ña'an ti' wan; ja lka ba ndiose. Wa mdiyan ba nde re cha' chkwi' ba lo'o wan, cha' 'in Ndiose nu lu'u. Ja su'we ku'ni tnun wan 'in xka la jo'o, ska ti Ndiose nu lu'u ndi'in cha' xu'wi lyo wan 'in Ni; ti kwi' Ni lka nu ngwiñan Ni nchga nan nu nsu'wi lo yuu, lo'o nchga nan nu nsu'wi nde ni' kwan, lo'o nchga nan nu nsu'wi tujo'o.
44014016	Nu ngwa s'ni la mdalo 'a Ndiose 'in nchga nten chalyuu, ni siya y'ni ne' nchga lo cha' kuxi nu nchka ti' ne' ku'ni ne'.
44014017	Kwi' ngwaña'an, nda Ndiose nchga cha' su'we nu ndyiji 'ñaan; nda Ni tyoo ki'ya cha' kulu su'we nchga nan nu ytaan, cha' ndyiji nan su'we kuan, cha' su'we 'a ka tiyean bra kan'. Ngwaña'an lka nchga cha' nu ndu'u Ndiose 'ñaan cha' ka biya' tian' ti ka nu lka ykwi' Ni.
44014018	Tyukwaa ne' kan', lye 'a ykwi' ne' lo'o nten kichen, lo'o kee' 'a ngwa biya' ti' ne' kichen cha' ja su'we siya' ti si kujwi ne' 'in toro cha' ku'ni tnun ne' 'in ne' kan'.
44014019	Chun' ndi'in la mdiyan la chin' ne' judío nu xa'an 'a tiye, ne' nu mdo'o kichen Antioquía kan'; lo'o xka ta ne' nu mdo'o kichen Iconio mdiyan ne'. Ykwi' ne' kan' lo'o ne' kichen cha' kasin' ti' ne' 'in Palyu. Bra kan' nguun ne' kichen kee 'in Palyu cha' ngwa ti' ne' kujwi ne' 'in yu kan'. Mske' ti' ne' kichen cha' ngujwi yu, kan' mjwakii suwe' ne' 'in yu ndyaa lo'o ne' 'in yu la tu'wa kichen.
44014020	Lo'o ndyo' ti'in ne' nu msñi cha' 'in Jesucristo se'en nsu Palyu ti'í; bra kan' mdyitukwa yu xiya', mdiyan yu lo kichen lo'o ne'. La xka tsan mdo'o Palyu lo'o Bernabé ndyaa ne' nde kichen Derbe.
44014021	Lo'o ykwi' ta'a tyukwaa ne' lo'o ne' kichen sa ña'an ndlaa Jesús 'in nten chalyuu 'in cha' kuxi, kan' cha' ka'an ne' kichen kan' mslyaa ne' yten ne' cha' 'in Jesús bra kan'. Kan' mxitukwi Palyu lo'o Bernabé ndyaan ne' nde kichen Listra lo'o kichen Iconio lo'o kichen Antioquía kan' xiya'.
44014022	Nchga kichen se'en ndyaa ne' kan', ykwi' ne' lo'o nten 'in Jesucristo, cha' ka sten su'we la ne' cha' 'in Jesús, cha' ku'ni tnun tiye ne', cha' ja kutsen ne' siya' ti. ―Chañi cha' ka ti'í ti' ne' 'ñaan ―ndukwin Palyu lo'o Bernabé 'in ne'―, kwi' ngwaña'an ta ne' nu ti'í 'ñaan; lo'o xa wa mdijin cha' kan', tsaan tyi'ian se'en nka Ndiose ndloo la ti bra kan'.
44014023	Lo'o ngulo suwi Palyu lo'o Bernabé 'in nten nu ka ndloo 'in nchga ta nten 'in Jesucristo nu ndi'in ska kichen tyi ne'; y'ni Palyu lo'o Bernabé tñan kan' nchga kichen se'en ndyaa ne'. Tyun bra ja yku ne' tyija tsan nu ykwi' ne' lo'o Ndiose cha' kulo suwi ne' 'in nten nu ka ndloo 'in ska ta nten 'in Jesucristo. Mjñan ne' 'in X'naan cha' ña'ansiin Ni 'in ne' kan', cha' ja ka kuxi 'in ne', cha' su'we 'a msñi ne' kan' cha' 'in Ndiose.
44014024	Mdo'o Palyu lo'o Bernabé kan', ndyaa ne' bra kan'. Mdijin ne' lo yuu nu kwenta 'in Pisidia, ngala ne' lo yuu 'in Panfilia bra kan',
44014025	ti kwi' kichen Perge. Ngwa'u ne' 'in ne' kichen Perge sa ña'an lka cha' 'in Jesucristo. Chun' ndi'in la mdo'o ne' ndyaa ne' nde kichen Atalia.
44014026	Nde Atalia kan' yten ne' ni' yka na'an ndyaan ne' xka la'a tsu' tujo'o kan' nde kichen Antioquía se'en mdo'o ne' ndyaa ne' kulo ndukwa la. Kwi' kichen kan' mdi'in ne' bra nu mstya ya' ta'a ne' chun' ne' chabiya' 'in Jesucristo, cha' tsaa chkwi' ne' cha' 'in Ndiose tijyu'. Wa mdyii tñan nu yaa ykwi' ne' cha' 'in Jesús tijyu',
44014027	kan' cha' ngala ne' kichen Antioquía xiya'. Bra kan' ndyo' ti'in nchga nten 'in Jesucristo se'en ndi'in ne'; ytsa' Palyu lo'o Bernabé 'in ta'a ne', nchga cha' nu wa y'ni Ndiose lo'o ne' laja nu yaa ne' tijyu', cha' mda Ndiose chabiya' sten ne' xka la'a tsu' cha' 'in Jesucristo.
44014028	X'ni 'a nganun Palyu lo'o Bernabé kichen kan', su'wa ti mdi'in ne' lo'o ta'a nten 'in Jesucristo kichen kan'.
44015001	Wa mdiya ska tsan mdiyan chin' nten nu wa mdo'o nde lo yuu 'in Judea, mdiyan ne' kichen Antioquía kan'. Mdyisnan ne' kan' ngwa'u ne' 'in nten 'in Jesucristo nde kwa, cha' ja kulaa Ndiose 'in nten 'in cha' kuxi, si ja ya si'yu ne' kijin yu ki'yu ta'a ne', cha' lkwan ne'. Kan' lka tñan nu ngulo ayman Moisés 'in ne' s'ni cha' ku'ni ne', ndukwin ne' kan'.
44015002	Mdyisnan Palyu lo'o Bernabé mxkwen ne' 'in ne' kan' bra kan'. Cha' ja ngwa su'wa cha' 'in ne' siya' ti, kan' cha' ngulo suwi nten 'in Jesucristo nde kwa 'in Palyu lo'o Bernabé lo'o ti chin' la nten, cha' tsaa ne' kichen Jerusalén. Tsaa ne' se'en ndi'in ne' nu y'ni xa'an cha' 'in Jesucristo ti kulo, se'en ndi'in ne' kula nu ta'a msñi ne' cha' kan', cha' chkwi' luwe ne' sa ña'an ndi'in cha' ku'ni ne', si si'yu ne' kijin ne', o ta ja si'yu ne' kijin kan'.
44015003	Bra kan' mslaa' ta'a ne', nchga nten 'in Jesucristo kichen Antioquía mslaa' ne' 'in Palyu lo'o Bernabé lo'o ta'a nda'an ne'. Mdo'o ne' ndyaa ne' tuwiin nu ndyaa nde Jerusalén bra kan'. Mdijin ne' lo yuu 'in Fenicia, mdijin ne' lo yuu 'in Samaria, ykwi' ne' lo'o nchga ta nten 'in Jesucristo nu mdi'in kichen tu'wa tuwiin se'en mdijin ne'. Ytsa' ne' sa ña'an ngi'ni Ndiose, cha' nxa'an kasiya 'in ne' xka la'a tsu'. Bra wa ynan nten 'in Jesucristo cha' kan', su'we 'a ngwa tiye ne' bra kan', cha' lo'o ne' xka la'a tsu' yten ne' cha' 'in Jesucristo; si'i ne' judío ti nu yten cha' kan'.
44015004	Ngala Palyu lo'o Bernabé lo'o ta'a nda'an ne' nde Jerusalén bra kan'. Su'we 'a ykwi' nten 'in Jesucristo nde kwa lo'o ne' bra kan'; lo'o mdi'in ne' nu y'ni xa'an cha' 'in Jesús ti kulo, mdi'in ne' nu lka ndloo 'in nchga ta nten nu ndi'in ska kichen kan'. Kan' mdyisnan Palyu lo'o Bernabé ytsa' yu 'in ne' kan' sa ña'an nu y'ni Ndiose lo'o nten xka la'a tsu' nde se'en yaa yu.
44015005	Lo'o chin' ne' fariseo nu msñi cha' 'in Jesucristo ndyo' ti'in lo'o ne' kan'. Lo'o kan' mdyituun ne' fariseo kan' cha' chkwi' lo'o ne': ―Ndi'in cha' xi'yu kijin yu ki'yu ne' xka la'a tsu' xa wa yten yu cha' 'in Jesús, cha' ka lkwan yu ―ndukwin ne' fariseo kan'―. Ndi'in cha' tukwa ne' kan' nchga cha' nu ngwa'an ayman Moisés s'ni ―ndukwin ne'.
44015006	Kan' cha' ndyo' ti'in nchga ne' nu wa y'ni xa'an cha' 'in Jesucristo ti kulo lo'o nchga ne' nu nka ndloo 'in ta'a ne' kan'; ykwi' ne' lo'o ta'a ne', si su'we cha' lkwan ne' ngwaña'an, o ta ja su'we cha' lkwan ne'.
44015007	Lye 'a ykwi' luwe ne' cha' kan'; chun' ndi'in la mdyituun Tyu, ykwi' yu lo'o ne' bra kan': ―'Wan, ta'a msñian cha' 'in Jesucristo ―ndukwin Tyu―. Jlyo ti' wan ti ka nu lkaǎn. Ti kulo ngulo suwi Ndiose 'ñaǎn xa nu ti mdi'iǐn lo'o wan, cha' tsa'aǎn kwa'uǔn 'in ne' xka la'a tsu' sa ña'an ndlaa Jesús 'in nten chalyuu 'in cha' kuxi. Lo'o mdiya ne' kan' nu msñi ne' cha' 'in Jesús bra kan'.
44015008	Ña'an Ndiose nchga cha' nu ndi'in tiye nten, lo'o mda Ni Tyi'i Ni cha' kanun ni' kasiya 'in ne' kan', ni siya ne' xka la'a tsu' lka ne'. Sa ña'an nu y'ni Ndiose lo'oan, ti kwi' ngwaña'an y'ni Ni lo'o ne' xka la'a tsu' kan';
44015009	su'wa ti y'ni Ndiose, ni siya lo'oan, ni siya lo'o ne' xka la'a tsu' kan'. Bra nu msñi ne' cha' 'in Ni, bra kan' y'ni luwi Ni kasiya 'in ne' kan'.
44015010	Lo'o ni, ja ndiya ti' wan tñan nu y'ni Ndiose lo'o ne' kan'; nchka la ti' wan cha' ku'ni ne' kan' nchga tñan nu ytsa' ayman Moisés 'ñaan cha' ku'nian. Lo'o tukwi 'a tñan kan', ja nchka 'ñaan siya' ti ku'nian nchga tñan kan', lo'o ayman kula 'ñaan, ja siya' ngwa 'in ne' ku'ni ne' tñan tukwi kan'.
44015011	Ja su'we chkwi' wan ngwaña'an. Wa ndyaa ña'an tian' cha' 'in Jesús, cha' ngulaa Jesús 'ñaan 'in cha' kuxi nu mdi'in 'ñaan, cha' su'we ti nka tiye Ni ña'an Ni 'ñaan; kwi' ngwaña'an ngi'ni Jesús ni lo'o ne' xka la'a tsu' nu msñi cha' 'in Ni.
44015012	Xa wa mdyii ykwi' Tyu, mnan ti mdi'in ta'a ne' bra kan'. Lo'o su'we ti ynan ne' cha' nu ykwi' Bernabé lo'o Palyu lo'o ne', nchga cha' tnun nu y'ni Ndiose bra nu yaa ne' xka la'a tsu'.
44015013	Bra wa mdyii ykwi' Bernabé lo'o Palyu lo'o ne', bra kan' mdyisnan Santiago ykwi' yu lo'o nchga ne' bra kan': ―'Wan, ta'a msñian cha' 'in Jesucristo ―ndukwin Santiago 'in ne'―, kunan su'we wan chin' cha' nu chkwiǐn' lo'o wan ni.
44015014	Wa ytsa' Tyu Simón 'ñaan sa ña'an nu y'ni Ndiose ti kulo, xa nu mdyisnan nganan ne' xka la'a tsu' cha' 'in Ni. Bra kan' ngulo suwi Ni 'in tyun nten kan', cha' lo'o ne' kan' ka ne' nten 'in Ndiose.
44015015	Ti' kwi' ta'a cha' ngwa'an ayman nu ykwi' lo'o nten chabiya' 'in Ndiose nu ngwa s'ni; nde lka cha' nu nchkwi' kityi 'in Ndiose kan':
44015016	Ti kaǎn xiya', ndukwin Ndiose. Ña'an ti' ska na'an la'a, ngwaña'an lka wan, cha' wa ngulaa ti'in wan 'ñaǎn, ndukwin Ni. Sa ña'an nu chka su'we ska na'an la'a, kwi' ngwaña'an ku'niǐn lo'o wan cha' tukwa wan cha' 'ñaǎn xiya'. Kan' xlyaa wan tukwa wan cha' 'ñaǎn sa ña'an mdukwa ayman kula David cha' 'ñaǎn, xa nu ti lu'u.
44015017	Ngwaña'an ku'niǐn lo'o wan, cha' tyaa naan nchga ne' xka la'a tsu' 'ñaǎn, chun' ti s'ni wa ngulo suwiǐn 'in nten kan', cha' ka ne' nten 'ñaǎn.
44015018	Ngwaña'an ndukwin Ndiose, ti kwi' Ndiose nu ngi'ni cha' tnun re, cha' ti s'ni jlyo ti' Ni nchga tñan nu ku'ni Ni nde loo la.
44015019	’Kan' cha' nxke' tiǎn' cha' ja su'we cha' tatsaan 'in ne' xka la'a tsu' nu wa yten cha' 'in Jesús cha' tukwa ne' nchga cha' kula 'in ne' judío ta'aan ni, xa nu tka mdyisnan ti Ni xa'an Ni kasiya 'in ne' kan', cha' ka ne' nten 'in Ndiose ―ndukwin Santiago―.
44015020	Sa kan' ti cha' ku'nian, nxke' tiǎn'; kwa'aan ska kityi cha' tsaa se'en ndi'in ne' kan'. Nde ka cha' nu chkwi' kityi kan': Ja su'we ku ne' lomstan nu wa mskwa tloo jo'o; ku'ni ñu'un lomstan kan' 'in kasiya 'ñaan bra nu kuan 'in ran. Lo'o ja su'we tyi'in cha' 'in ne' lo'o kwilyo'o xka nten siya' ti; kwi' ja su'we ku ne' 'ni nu ja mdyii ngalu tnen 'in i' xa wa yjwi ne' 'in i'; kwi' ja su'we ku ne' tnen.
44015021	Nu nchkwian' 'in cha' nu ngwa'an ayman Moisés nu ngwa s'ni, sa kwa ti cha' kwa'aan cha' tsaa se'en ndi'in ne' xka la'a tsu', cha' ndiya kityi nu ngwa'an ayman kan' ni' lyaa 'in ne' judío nchga kichen se'en ndi'in ne'. Bra nu nda'an ne' ni' lyaa tsan nu nxitña' ne', nchga smnan, ka ña'an ne' lo kityi kan'. Yaa tii ykwi' Santiago bra kan'.
44015022	Ngwa su'wa cha' 'in ne' lo'o ta'a ne' bra kan', nchga nten 'in Jesucristo nu mdi'in Jerusalén, lo'o ne' nu wa y'ni xa'an cha' 'in Jesucristo ti kulo, lo'o ne' nu lka ndloo 'in nchga ta ta'a ne' kan'. Ngulo suwi ne' 'in nten nu tsaa lo'o Palyu lo'o Bernabé nde kichen Antioquía; kan' mdo'o tuun Juda nu lka nin Barsabás, lo'o Sila, chun' nu nnan 'a ta'a ne' cha' nu nchkwi' tyukwaa ne' kan'.
44015023	Mbi'ya ne' kityi nu ngwa'an ne' Jerusalén kan'. “Nda ba kasiya 'wan” ndukwin kityi kan', “ta'a wan nu lka wan nten 'in Jesucristo ta'aan, ni siya ne' xka la'a tsu' lka wan, ni siya ndi'in wan nde kichen Antioquía, ni siya ndi'in wan kichen lo yuu 'in Siria, ni siya ndi'in wan kichen lo yuu 'in Cilicia. Bare nu mda'an ba lo'o Jesucristo ti kulo, lo'o ne' kula 'in ne' ta'aan re, lo'o nchga nten 'in Jesucristo nde re, su'wa ti nda'an ba kityi re cha' tsaa nde se'en ndi'in wan.
44015024	Wa ynan ba cha' wa yaa chin' ne' ta'a ba se'en ndi'in wan, cha' ngwa'u ne' kan' 'wan cha' ndi'in cha' si'yu wan kijin yu ki'yu ta'a wan, ndukwin ne'; kwi' ndi'in cha' ku'ni wan nchga tñan nu ngwa'an ayman Moisés lo kityi nu ngwa s'ni, ndukwin ne'. Lo'o ja siya' ngulo ba tñan 'in ne' kan', cha' tsaa ne' se'en ndi'in wan; jlyo ti' ba cha' xi'in chin' ti' wan ndi'in wan, cha' ja nchka biya' ti' wan si chañi lka cha' kan'.
44015025	Kan' cha' ni, ngwa su'wa cha' 'wa lo'o ta'a ba re; wa ngulo suwi ba tukwa nten ta'a ba, ti kwi' nten 'in Jesucristo ta'aan lka yu. Ngulo ba tñan 'in yu cha' tsaa yu se'en ndi'in wan lo'o Bernabé lo'o Palyu ta'aan. Su'we 'a nka tiyeen ña'aan 'in yu ta'aan kan',
44015026	ni siya wa mdiya tyun nten nu ngwa ti' kujwi 'in yu ta'aan kan', chun' ngi'ni yu tñan nu ngulo X'naan Jesucristo 'in yu.
44015027	Juda lo'o Sila naan yu nu ngulo ba tñan cha' tsaa yu se'en ndi'in wan, cha' katsa' yu cha' nu ñi 'wan.
44015028	Wa mdaya' Tyi'i Ndiose 'ware xa nu ykwi' ba lo'o ta'a ba, kan' cha' chkwi' ba cha' re ti lo'o wan ni, cha' ja su'we si ti kulo la ba xka tñan nu tukwi la 'wan:
44015029	Ja su'we ku wan kuna' 'ni nu lka lomstan, nu wa mstya ne' tloo jo'o; ja su'we ku wan tnen; ja su'we ku wan 'ni nu ja mdyii tnen ngalu xa wa yjwi ne' 'in i'; lo'o ja su'we si tyi'in cha' 'wan lo'o kwilyo'o xka nten. Sa kan' ti cha' chkwi' ba. Si kunan wan cha' nu ngwa'an ba lo kityi re, su'we ti tyi'in wan bra kan'. Sa kwa ti cha' nda'an ba.”
44015030	Mdo'o ne' ndyaa ne' lo'o kityi bra kan', ndyaan ne' nde kichen Antioquía xiya'. Mxo' ti'in ne' 'in nchga nten 'in Jesucristo kichen kan', cha' ta ne' kityi kan' 'in ne'.
44015031	Xa wa ykwi' nchga ne' kan' lo kityi, su'we 'a ngwa tiye ne' cha' nu ykwi' kityi lo'o ne' ngwaña'an bra kan'.
44015032	Lo'o ngwa 'a 'in Juda lo'o Sila kan' nchkwi' lo'o nten chabiya' 'in Ndiose, kan' cha' lye 'a ngwa'u yu cha' 'in Ni 'in nten kichen kan'. Lo'o ngwa tnun la tiye nchga nten 'in Jesucristo nde kwa bra kan', xa wa ngwa'u yu cha' kan' 'in ne'.
44015033	Tyun tsan mdi'in yu kan' kichen Antioquía, bra kan' mslaa' nten 'in Jesucristo 'in yu kan'. Ta'a ne' mjñan ne' 'in Ndiose cha' taya' Ni 'in ne' tuwiin ndyaan ne' se'en ndi'in ta'a ne'.
44015034	Kan' ndukwin Sila cha' ja tyaa 'a yu, ti kanun la yu lo'o ne'.
44015035	Kwi' ngwaña'an nganun Palyu lo'o Bernabé kichen Antioquía kan'; ngwa'u la yu 'in ne' kwa, ykwi' la yu cha' 'in X'naan lo'o ne'. Lo'o nde kichen kwa mdi'in tyun la nten nu ykwi' cha' 'in X'naan lo'o ta'a ne' kan'.
44015036	Ngwa ska tsan ykwi' Palyu lo'o Bernabé: ―Tyaan ni ―ndukwin―, tsaan se'en ndi'in nten ta'a ndi'in cha' 'ñaan lo'o Jesucristo xiya', nu ndi'in kichen tijyu' ―ndukwin Palyu 'in Bernabé―. Xiya' tsaan nchga kichen se'en ngwa'uan cha' 'in Jesucristo nu ngwa xkan', tsaa na'aan si su'we ti ndi'in ne' ta'aan kan'.
44015037	Ngwa ti' Bernabé cha' lo'o Xuwa tsaa lo'o ne', ti kwi' Xuwa Marku kan'.
44015038	Lo'o ja nka tiye Palyu cha' tsaa lo'o 'in Xuwa, cha' ja mdalo Xuwa kan' ku'ni tñan lo'o yu nu ngwa xkan'; xa wa mdiyan ne' nde lo yuu 'in Panfilia ti kulo, mdo'o Xuwa ndyaa bra kan'.
44015039	Kan' cha' ja su'wa nka tiye Palyu lo'o Bernabé bra kan', ja mda'an 'a ne' su'wa, kan' cha' ndyaa Bernabé yten yu ni' yka na'an cha' tsaa yu nde lo yuu Chipre xiya'. Lo'o Marku kan' ndyaa yu lo'o Bernabé bra kan'.
44015040	Lo'o ngulo suwi Palyu 'in Sila cha' ka yu ta'a tsaa yu bra kan'. Mdo'o yu ndyaa yu bra kan', cha' wa ykwi' ta'a ne' lo'o X'naan Ndiose cha' taya' Ni 'in yu tuwiin.
44015041	Ndyaa yu nde lo yuu 'in Siria, lo'o ti ndyaa la yu lo yuu 'in Cilicia bra kan'; ykwi' yu lo'o nchga nten 'in Jesucristo nu ndyo' ti'in sa tlyu ti la kan', cha' ku'ni tnun tiye ne', cha' sten su'we la ne' cha' 'in Jesús.
44016001	Mdiyan Palyu lo'o Sila nde kichen Derbe bra kan', kan' mdiyan yu kichen Listra. Kichen kan' mdi'in ska yu kune' ta'a msñi yu cha' 'in Jesucristo nu naan Timu. Jya'an yu lka ska nu kuna'an judío nu ndi'in cha' 'in lo'o Jesucristo, ne' griego ngwa sti yu.
44016002	Nchga nten 'in Jesucristo nu ndi'in kichen Listra lo'o kichen Iconio, su'we 'a ykwi' ne' cha' 'in Timu kan'.
44016003	Ngwa ti' Palyu cha' tsaa Timu lo'o, kan' cha' msi'yu Palyu kijin Timu cha' lkwan yu. Y'ni Palyu ngwaña'an cha' mske' ti' yu cha' ja kasin' ti' ne' judío nu ndi'in kichen se'en tya'an yu lo'o ne' bra kan', ni siya jlyo ti' nchga nten cha' ne' griego ngwa sti yu.
44016004	Ykwi' ne' lo'o ta'a nten 'in Jesucristo nchga kichen se'en nda'an ne', cha' ka biya' ti' ne' kan' nchga cha' nu ngwa'an ne' nu y'ni xa'an cha' 'in Jesús ti kulo lo'o ne' kula nde Jerusalén, cha' ka biya' ti' ne' xka la'a tsu' nchga tñan nu ndi'in cha' ku'ni nten 'in Jesucristo.
44016005	Bra wa ynan ne' cha' kan', bra kan' ngwa ngula la tiye ne' cha' 'in Jesucristo; ja ytsen 'a ne' bra kan'. Ngwaña'an ngwa cha' nchga tsan ka'an la nten yten cha' 'in Jesucristo.
44016006	Lo'o ja mda 'a Tyi'i Ndiose chabiya' 'in ne' cha' kwa'u ne' cha' 'in Jesucristo nde kichen lo yuu nu kwenta 'in Asia, kan' cha' mdijin ne' lo yuu 'in Frigia, lo'o lo yuu 'in Galacia,
44016007	mdiyan ne' tuwiin nu tsaa nde lo yuu 'in Misia bra kan'. Ngwa ti' ne' cha' ti tsaa la ne' nde lo yuu 'in Bitinia, lo'o ja mda 'a Tyi'i Jesús chabiya' cha' tsaa ne' nde kwa;
44016008	kan' cha' mdijin ne' lo yuu 'in Misia mdiyan ne' kichen Troas nu ndi'in tu'wa tujo'o bra kan'.
44016009	Nu ngwa tla xa nu mdi'in Palyu kichen kan', ykwi' sla Palyu bra kan'. Na'an yu ska ne' Macedonia nu ykwi' lo'o yu: “Tyijin wan xka la'a tsu' tujo'o, kan wan nde Macedonia re, nde se'en ndi'in kichen tyiǐn” ndukwin yu ki'yu bra kan', “cha' taya' wan 'wa” ndukwin yu 'in Palyu laja sla yu.
44016010	Kan' cha' msñi ba tuwiin cha' tsaa ba xka la'a tsu' tujo'o kan', la lo yuu 'in Macedonia bra kan', sa ña'an nu ykwi' sla Palyu. (Lo'oǔn nda'aǎn lo'o ne'. Luka naǎn, na' nu nda'aǎn kityi re.) Jlyo ti' ba cha' Ndiose lka nu ngulo tñan 'wa cha' tsaa ba nde kwa, cha' chkwi' ba cha' 'in Jesucristo lo'o nten nu ndi'in nde kwa.
44016011	Bra ti yten ba ni' yka na'an cha' tsaa ba xka la'a tsu' tujo'o, mdo'o ba ndyaa ba bra kan'. Ñi tuwiin yaa ba ska se'en naan Samotracia, yuu nu ndi'in jlu'we tujo'o lka kan'. La xka tsan mdiya ba kichen Neápolis, nu ndi'in xka la'a tsu' tujo'o kan'.
44016012	La kan' msñi ba tuwiin ndyaa ba nde kichen Filipos, kwi' kichen nu ndlo tñan lo yuu 'in Macedonia. (Ne' romano ngwiñan kichen kan' ti kulo.) Lo'o nganun ba tyun tsan kichen kan' bra kan'.
44016013	La wa mdiya tsan nu nxitña' ne' judío, mdo'o ba kichen ndyaa ba tu'wa chku se'en ndyo' ti'in ne' judío cha' chkwi' ne' lo'o Ndiose tsan nu nxitña' ne'; ykwi' ba lo'o nu kuna'an nu ndyo' ti'in nde kwa.
44016014	Lidia naan ska nu kuna'an kan'; ne' Tiatira lka Lidia kan', lo'o ndujwi' te' lo kichen Filipos, ska lo te' nu kolo kwaa, te' jwñun lka kan'. Ngi'ni tnun ne' kula kan' 'in Ndiose nu tlyu la ti, lo'o su'we 'a ynan cha' 'in Ndiose nu lka X'naan nu ngwa'u Palyu 'in ne'; kan' mdaya' Ndiose 'in cha' ka biya' ti' cha' nu nchkwi' Palyu, lo'o msñi cha' kan'.
44016015	Kan' cha' mdukwatya ne' 'in Lidia lo'o nchga ta'a ndi'in ti ne'. ―Si chañi cha' lkaǎn nten 'in Jesucristo, nka tiye wan ―ndukwin nu kuna'an kan' 'wa―, kan wan tu' na'an tyiǐn, cha' kanun wan chin' se'en ndi'in bare sikwa. Tyun ya' ykwi' nu kuna'an kan' lo'o ba cha' ja tyaa 'a ba, kan' cha' ndyaa ba lo'o nde na'an tyi ne'.
44016016	Wa mdiya ska tsan yaa ba se'en ndyo' ti'in ne' cha' chkwi' ne' lo'o Ndiose, lo'o bra kan' ndyukwa ta'a ba lo'o ska nu kuna'an kune' tuwiin. Ti'í nu kuna'an kan', cha' wa s'ni 'a msñi kwi'in xa'an 'in. Chabiya' 'in kwi'in kan' ndii ti' nu kuna'an sa ña'an cha' nu ka 'in nten nde loo la, kan' lka cha' tiya nu nda kwi'in xa'an kan' 'in nu kuna'an kan'. Msu nu msi'i ti ne' lka nu kuna'an kan', ja nda 'a x'nan siya'. Lo'o y'ni 'a x'nan kanan lo'o nu kuna'an kan', cha' nda ne' kichen ka'an 'a tñi 'in yu, liya' nchkwi' ne' lo'o nu kuna'an kan', cha' ka biya' ti' ne' sa ña'an nu ka 'in ne' nde loo la.
44016017	Mdo'o ña'an nu kuna'an ti'í kan' 'ware lo'o Palyu. Kwen 'a msi'ya lo'o 'wa xa ndijyan ba: ―Msu 'in Ndiose nu ndloo la ti lka ne' re ―ndukwin nu ti'í kan'―. Kwa'u ne' 'wan sa ña'an nu kulaa Ndiose 'wan 'in cha' kuxi.
44016018	Tyun tsan mda'an ña'an nu kuna'an kan' 'wa, msi'ya lo'o 'a 'wa. Lo'o ja ndiya 'a ti' Palyu cha' msi'ya 'a ne' bra kan'. Kan' cha' mxitukwi yu tuwiin se'en ndyaa yu, ykwi' yu lo'o nu kuna'an ti'í cha' 'in kwi'in nu msñi 'in, cha' tyo'o kwi'in kan' tyaa bra kan': ―Chabiya' 'in Jesucristo chkwiǐn' ―ndukwin Palyu 'in nu kuna'an kan'―. Tyo'o kwi'in nu nsu'wi 'iin ni, tyaa ran siya' ti. Bra ti mdo'o kwi'in kan' ndyaa bra kan'. Nchkaa nu kuna'an kan' bra kan'.
44016019	Lo'o tlá 'a ne' nu nka x'nan nu kuna'an kan'. Bra ti msñi ne' 'in Palyu lo'o Sila, ndyaa lo'o ne' 'in yu se'en ndi'in nu nka ndloo 'in kichen, cha' jlyo ti' x'nan nu kuna'an kan', cha' ja ka 'a ku'ni ne' kanan lo'o nu kuna'an kan' si ja nsu'wi 'a kwi'in xa'an 'in.
44016020	Kan' cha' mstya ne' ki'ya 'in Palyu lo'o Sila tloo wse bra kan': ―Ne' judío lka yu re ―ndukwin ne' 'in wse―. Kuxi 'a ngi'ni yu re, kan' cha' msin' 'a ti' ne' kichen re ni.
44016021	Xka ña'an ndu'u yu re 'ñaan cha' ku'nian, lo'o ja nsu'wi chabiya' 'ñaan cha' ku'nian ngwaña'an, cha' lkaan ne' romano.
44016022	Msin' 'a ti' nchga ne' kichen bra kan'. Ngulo wse tñan cha' tyo'o ste' Palyu lo'o Sila, cha' jwi'in ne' 'in yu lo'o yka.
44016023	Tyun 'a ya' mji'in yka ne' 'in yu bra kan', lo'o msu'wa ne' 'in yu ni' ña'an chkwan bra kan'. Ngulo ne' tñan 'in ne' nu ndi'in kwan tuna'an chkwan cha' su'we 'a ku'ni ne' kwenta 'in yu bra kan'.
44016024	Kan' cha' bra ti msu'wa nchkun' nu nka ndloo 'in na'an chkwan kan' 'in Palyu lo'o Sila ska se'en nu ndukwa jlu'we na'an chkwan kan', lo'o mskan' tsaa ne' kiya' yu si' yka bra kan'.
44016025	Wa mdiya jlu'we tla mdi'in Palyu lo'o Sila ni' ña'an chkwan kan'; nchkwi' yu lo'o Ndiose, ndla tu'wa yu kantu 'in Ndiose. Lo'o nchga presu ta'a ndi'in yu ni' ña'an chkwan ynan ne' cha' nu ykwi' yu kan', xa nu yla tu'wa yu kan'.
44016026	Lye 'a mñan bra kan', ngwa cha' katen na'an chkwan, nchga se'en ndiya tuna'an ngalaa bra kan'. Lo'o ngutsaa karenan se'en nchkan' ta'a presu kan', chun' lye 'a mñan.
44016027	Bra ti mxaa ti' nu nka ndloo 'in na'an chkwan kan', na'an yu cha' ndukwa laa tuna'an chkwan. Ytsen 'a yu bra kan', cha' mske' ti' yu cha' wa msnan nchga presu 'in yu. Bra ti msñi yu xtyi 'in yu cha' kujwi yu 'in yu, ti ykwi' ti yu.
44016028	Kwen 'a ykwi' Palyu lo'o yu bra kan': ―Ja ku'nii ngwaña'an ―ndukwin Palyu 'in yu―. Nde ti ndi'in ta'a ba re.
44016029	Msi'ya nu nka ndloo kan' cha' kan lo'o ne' kii'. Bra kan' yaa na'an yu ni' ña'an chkwan, lye 'a mchkwan yu mdi'in yu bra kan', cha' ytsen 'a yu. Mduun xtyin' yu tloo Palyu lo'o Sila bra kan'.
44016030	Lo'o ngulo yu 'in ne' ni' ña'an chkwan bra kan'. ―'Wan, ne' kula ―ndukwin yu 'in Palyu lo'o Sila―, ne' xa'an 'a lkaǎn. ¿Ni sa ña'an ku'niǐn cha' lyaǎn 'in cha' kuxi a? ―ndukwin nu nka ndloo kan'.
44016031	―Steen cha' 'in Jesucristo nu nka X'naan ―ndukwin Palyu 'in yu―, kan' nu ka kulaa 'in ta'a wan, lo'o 'in nu'win, lo'o sñii', lo'o nchga ne' ta'a ndi'ian.
44016032	Palyu lo'o Sila ni, ngwa'u yu cha' 'in Jesús 'in nchga nten ta'a ndi'in nu nka ndloo 'in na'an chkwan kan' bra kan'.
44016033	Wa mdijin jlu'we tla, bra kan' mjya'an nu nka ndloo kan' se'en ti'í Palyu lo'o Sila, se'en m'ni yka 'in yu. Kan' mdukwatya yu 'in nu nka ndloo kan', lo'o nchga nten ta'a ndi'in yu.
44016034	Ndyaa lo'o yu 'in Palyu lo'o Sila na'an tyi yu, cha' ta yu nan ku ne'. Su'we 'a ngwa tiye nu nka ndloo kan' ni, cha' wa yten yu cha' 'in Ndiose; kwi' ngwaña'an su'we ngwa tiye nchga ne' ta'a ndi'in yu.
44016035	Ngwi'ya xaa xka tsan, ngulo wse tñan 'in policía cha' tsaa ne' chkwi' ne' lo'o nu lka ndloo 'in na'an chkwan bra kan', cha' kulaa 'in Palyu lo'o Sila.
44016036	Bra kan' ykwi' nu nka ndloo kan' lo'o Palyu: ―Wa ngulo wse tñan 'wa cha' kulaa ba 'wan ―ndukwin yu 'in yu―, kan' cha' su'we ti tyaa wan sikwa.
44016037	―Ja su'we ―ndukwin Palyu 'in policía―. Wa na'an nchga nten kichen xa nu mji'in ne' yka 'wa, ni siya ne' romano lka bare. Lo'o ja ya ka biya' 'wa ti bra nu msu'wa ne' 'wa ni' ña'an chkwan re ―ndukwin―. Lo'o ni, nchka ti' ne' kulaa ne' 'wa mnan ti. Si'i ngwaña'an ndi'in cha' ka. Su'we la kan ti kwi' wse cha' kulaa 'wa.
44016038	Ndyaa ytsa' policía 'in wse nchga cha' nu ykwi' Palyu lo'o ne'. Xa nu ngwa biya' ti' wse cha' ne' romano lka Palyu lo'o Sila, ytsen 'a wse kan' bra kan'.
44016039	Bra ti ndyaa wse tu' na'an chkwan bra kan': ―'Wan, yu kula ―ndukwin wse kan' 'in Palyu lo'o Sila―, ku'ni wan cha' tlyu ti' 'wa ―ndukwin. Ngulaa ne' 'in Palyu lo'o Sila bra kan'. ―Ku'ni wan cha' su'we tyaa wan xka kichen ―ndukwin ne' 'in Palyu lo'o Sila.
44016040	Lo'o mdo'o Palyu lo'o Sila ni' ña'an chkwan, ndyaa yu se'en ndi'in Lidia xiya' bra kan'. Xiya' ykwi' yu lo'o nten 'in Jesucristo la kan', cha' ka tnun tiye ne' chun' ndyaa ña'an ti' ne' 'in Jesús. Mdo'o yu ndyaa yu bra kan'.
44017001	Ndyaa Palyu lo'o Sila tuwiin nu tsaa kichen Tesalónica. Ti kulo mdijin ne' kichen Anfípolis, bra kan' mdijin ne' kichen Apolonia, lo'o kan' mdiyan ne' kichen Tesalónica. Ndukwa ska laa 'in ne' judío kichen kan',
44017002	kan' cha' yaa Palyu ni' lyaa kan', kwi' sa ña'an nu ndya'an yu ni' lyaa 'in ne' judío nchga kichen. Tsan nu nxitña' ne' judío ndyo' ti'in ne' kichen ni' lyaa, lo'o Palyu yaa yu ni' lyaa tsan kan'. Wa mdiya snan smnan ykwi' yu lo'o ne' kan' la kwa.
44017003	Ngwa'u yu cha' 'in Ndiose 'in ne' se'en nchkwi' kityi kula sa ña'an cha' nu ka 'in nu lka Krixtu, sa ña'an nu ndi'in cha' ta ne' nu ti'í 'in yu, lo'o bra kan' tyu'u Krixtu kan' xiya' xa nu wa yjwi ne' 'in yu. ―Nchkwiǐn' lo'o wan cha' 'in Jesús ―ndukwin Palyu 'in ne' bra kan'―. Sa ña'an nu nchkwi' kityi kula cha' 'in nu ka Krixtu kan', kwi' ngwaña'an ngwa 'in Jesús ―ndukwin―. Ti kwi' Krixtu lka Jesús kan'.
44017004	Msñi tukwa snan ti ne' judío cha' kan', kan' cha' mda'an ne' kan' lo'o Palyu lo'o Sila; kwi' ngwaña'an msñi tyun ne' griego cha' kan', nten nu ngi'ni tnun 'in Ndiose lka ne'; lo'o tyun nu kuna'an nu tnun nchka nu ndi'in kichen kan', msñi ne' cha' kan'.
44017005	Msin' 'a ti' ne' judío nu ja ndyaa ña'an ti' cha' kan'; tlá 'a ne' bra kan'. Ykwi' ne' lo'o nten xa'an nu xkwi' nda'an cha' laja ti 'in, cha' ku'ni ne' cha' xa'an lo'o Palyu. Kuxi 'a y'ni ne' xa'an bra kan', kan' cha' mskwen tikee' ne' 'in nchga nten kichen. Ndyaa ne' se'en ndi'in Jasón bra kan', yten ne' ni' ña'an tyi Jasón kan', cha' nda'an naan ne' 'in Palyu lo'o Sila. Xñi ne' 'in ne' kan', ngwa ti' ne', cha' tsaa lo'o ne' 'in ne' nde se'en ndyo' ti'in nten kichen.
44017006	Lo'o ja ndyija Palyu lo'o Sila 'in ne', kan' cha' msñi ne' 'in ti kwi' Jasón lo'o ta'a nda'an yu, ndyaa lo'o ne' 'in ne' kan' tloo ne' wsiya. Kwen ykwi' ne' lo'o ne' wsiya bra kan', mstya ne' ki'ya 'in Jasón lo'o ta'a nda'an yu: ―Xa'an 'a ngi'ni ne' kan' ―ndukwin ne' xa'an kan'―. Nchga kichen se'en nda'an ne' kan', ja la ndi'in tiin ti nten kichen kan' si'ya cha' kuxi nu nchkwi' ne' kan' ―ndukwin ne' xa'an kan'―. Lo'o ni, wa mdiyan ne' kan' kichen tyian,
44017007	ndi'in ne' se'en ndi'in Jasón re. Ja ndukwa ne' kan' tñan nu ndlo ree tlyu 'ñaan, nan nu lkaan ne' romano, cha' nu nchkwi' ne' cha' ndiya xka ree nu tlyu la ti nu naan Jesús; kan' lka nu ka kulo tñan 'ñaan, ndukwin ne' kan'.
44017008	Xa nu ngwa biya' ti' ne' wsiya ni ki'ya nu mstya ne' 'in ne' kan', msin' 'a ti' ne' bra kan', lo'o msin' ti' nchga nten kichen;
44017009	kan' cha' mjñan ne' wsiya tñi 'in Jasón lo'o ta'a nda'an yu cha' 'in Palyu lo'o Sila kan'. Mda ne' tñi, lo'o bra ti ngulaa ne' 'in ne' bra kan', Jasón lo'o ta'a nda'an yu.
44017010	Nchga nten nu mdi'in cha' 'in lo'o Jesús la kan', bra ti mdaya' ne' 'in Palyu lo'o Sila cha' tyaa ne'; ti kwi' tla kan' mdo'o ne' ndyaa ne' nde kichen Berea. Xa wa mdiyan ne' kichen kan', ndyaa ne' ni' lyaa 'in ne' judío.
44017011	Su'we la tiye ne' kichen Berea kan'; ja xa'an tiye ne' kan' sa ña'an y'ni ne' Tesalónica. Ngwa 'a ti' ne' kunan ne' nchga cha' nu ykwi' Palyu lo'o Sila lo'o ne'. Nchga tsan mda'an naan ne' lo kityi 'in Ndiose si chañi lka cha' nu nchkwi' yu kan';
44017012	kan' cha' tyun nten kichen msñi ne' cha' kan', lo'o ne' judío, lo'o ne' griego. Ni siya nu ki'yu, ni siya nu kuna'an nu tnun nchka, msñi ne' cha' kan'.
44017013	Lo'o ynan ne' judío nu mdi'in nde kichen Tesalónica cha' lo'o ndu'u Palyu cha' 'in Ndiose 'in ne' Berea. Msin' 'a ti' ne' bra kan', bra ti ne' ndyaa ne' nde Berea bra kan'. Bra wa mdiyan ne' msu'wa ne' cha' kwiñi 'in ne' kichen kan', cha' xuun ne' lo'o Palyu.
44017014	Bra nu mgii ti' nten 'in Jesucristo cha' ngwaña'an ngwa ti' ne' judío cha' ku'ni ne', bra ti mslaa' ne' lo'o Palyu cha' tyaa yu tuwiin tu'wa tujo'o; nganun Sila lo'o Timu kichen kan'.
44017015	Lo'o chin' ne' Berea ndyaa ne' lo'o Palyu sa ña'an ya' nu mdiyan ne' kichen Atenas. Bra ti ndyaan ne' Berea kichen tyi ne' xiya' bra kan', cha' chkwi' ne' lo'o Sila lo'o Timu. Ngwa ti' Palyu cha' lo'o ne' kan' tsaa ne' nde Atenas ndla ti, cha' tyukwa ta'a ne' lo'o yu nde kwa.
44017016	Bra nu mdi'in ta Palyu 'in Sila lo'o Timu sa ña'an bra tiyan ne' nde kichen Atenas, xi'in 'a ti' yu cha' nu na'an yu cha' ka'an 'a jo'o ndiya 'in nten kichen kan'.
44017017	Kan' cha' ykwi' yu lo'o ne' ni' lyaa 'in ne' judío kan', ni siya lo'o ne' judío, ni siya lo'o ne' xka la'a tsu' nu ngi'ni tnun 'in Ndiose nde kwa. Kwi' ngwaña'an, ykwi' yu lo'o nchga nten nu ndi'in lo kiya', nchga tsan ndu'u yu 'in ne' kichen kan'.
44017018	Wa ndiya ska ta nten kichen kan', nu ngi'ni xa'an cha' nu ndu'u ne' epicúreo, lo'o ndiya xka ta nten nu ngi'ni xa'an cha' nu ndu'u ne' estoico. Ta'a tyukwaa ta ne' kan' mdiyan ne' se'en ndi'in Palyu bra kan'. Ykwi' 'a ne' lo'o ta'a ne' cha' 'in yu: ―¿Ni sa ña'an lka cha' nu ndu'u yu ki'yu re?, cha' ka'an 'a cha' tukwi nchkwi' yu lo'oan ―ndukwin ne' 'in ta'a ne'. ―¿Ta si'i cha' 'in xka jo'o nchkwi' yu a? ―ndukwin ta'a ne' bra kan'. Wa ynan ne' cha' nchkwi' Palyu cha' 'in nchga cha' su'we nu ngi'ni Ndiose lo chalyuu chun' nu wa mdiyan Jesús, cha' nchkwi' yu sa ña'an ngwa cha' ndyu'u Jesús xiya'.
44017019	Kan' msñi ne' ya' Palyu cha' tsaa lo'o ne' 'in yu nde se'en ndyo' ti'in ne' kula kichen kan', ska lo kiya' se'en naan Areópago. ―Nchka ti' ba cha' ka biya' ti' ba, ¿ni sa ña'an lka cha' nu ndu'uu 'wa a? ―ndukwin ne' 'in Palyu―.
44017020	Ska cha' nu ja ya kunan ba lka cha' nu ndu'uu ni, ti ji ki'ya ba kwenta ―ndukwin ne'―. Kan' cha' ni, katsaa' 'wa, ¿ni sa ña'an lka cha' kan' a?
44017021	Lo'o ne' kichen Atenas, lye ndiya ti' ne' kunan ne' ya ña'an ti cha' kwi nu ka chkwi' yuwe ne', ska cha' nu ja ya kunan ne'. Kwi' ngwaña'an y'ni nchga ne' xka la'a tsu' nu mdi'in kichen kan', xkwi' mdiya ti' ne' chkwi' tuwe ne' ska cha' nu ja ya kunan ne'.
44017022	Kan' cha' mdyituun Palyu tloo ne' kula kichen nde Areópago kan', ykwi' yu lo'o ne' kula bra kan': ―'Wan, ne' Atenas ―ndukwin Palyu 'in ne'―. Wa na'aǎn cha' ndyaa ña'an 'a ti' wan 'in jo'o nu ndi'in 'wan ―ndukwin yu―.
44017023	Wa yi'aǎn na'aǎn chin' lo kichen re, lo'o na'aǎn nchga jo'o nu 'wan bra kan'. Lo'o kan' na'aǎn ska msaa laja lo, lo'o ndiya ska cha' nu nga'an si' msaa, kan' nu nchkwi': “Nde lka msaa 'in jo'o nu ja ya xu'wi lyo ba 'in.” Cha' 'in Ndiose nu ja ya xu'wi lyo wan, kan' lka cha' nu chkwiǐn' lo'o wan ni ―ndukwin yu―.
44017024	’Ska ti Ndiose ykwi' ngwiñan Ni ña'aan chalyuu lo'o nchga nan nu ndi'in lo chalyuu; ti kwi' Ndiose nka ndloo la ti, ni siya nde ni' kwan, ni siya lo chalyuu ―ndukwin Palyu 'in ne'―. Ja ndi'in Ndiose ska ni' lyaa nu ngwiñan nten ti.
44017025	Ja ska cha' lyiji 'in Ndiose ykwi', ja ndi'in cha' xñi Ni ska nan nu nda nten chalyuu 'in Ni. Nan ngi'ni ku'u Ni 'in nchga nten, nda Ni tyi'i nu ndyu'wi ni' kasiya 'in skaa nten, nda Ni nchga cha' nu ndi'in 'in nten chalyuu.
44017026	’Wa ngwiñan Ndiose ykwi' 'in nchga nten chalyuu lo'o ska ti tnen ne'. Wa ndukwin Ndiose ni ña'an bra kala skaa nten, wa ndukwin Ni la nde ya' ndi'in nchga kichen tyi ne'.
44017027	Kan' cha' mda Ndiose chabiya' ndijyan nten lo chalyuu cha' xu'wi lyo ne' 'in Ndiose, cha' tyija lyo Ni 'in ne'. Lo'o ja tijyu' ndi'in Ndiose 'ñaan, kwi' se'en ti se'en ndi'ian ta'aan ndi'in Ni.
44017028	Chabiya' 'in Ndiose ykwi' lu'uan, chabiya' 'in Ni nda'aan, chabiya' 'in Ni ngi'nian nchga tñan. Lo'o ayman ne' tiya ta'a wan, ngwa'an ne' cha' re lo kityi s'ni: “Ta'a Ndiose lkaan.” Ngwaña'an ykwi' ayman kan' 'wan.
44017029	Lo'o si chañi cha' Ndiose lka ta'aan ―ndukwin Palyu 'in ne'―, ja ka chkwian' cha' lka Ndiose ska nkwin, ni siya nkwin oro, ni siya nkwin plata, ni siya nkwin kee nduun. Ska nkwin nu ngwiñan nten chalyuu ti lka ran; sa ña'an ngulo ke ne' cha', kwi' ngwaña'an ngwiñan ne' 'in ran.
44017030	Wa mdalo 'a Ndiose 'in nten chalyuu ti nu ngwa s'ni, xa nu ja ya ka jlyo ti' ne' cha' 'in Ni; lo'o ni, ndlo Ndiose tñan 'in nchga nten chalyuu cha' kulaa ya' ne' nchga cha' kuxi nu ndi'in 'in ne',
44017031	chun' wa mstya Ni ska tsan cha' ku'ni biya' Ni 'in nchga nten chalyuu, lo'o ngwaña'an wa ngulo suwi Ni 'in ska nu ka wse. (Jesucristo lka nu kan'.) Su'we 'a y'ni Ndiose cha' kanun tsaa cha' kan' 'in nten chalyuu, cha' wa y'ni Ni cha' ndyu'u Jesucristo kan' xiya' xa wa yjwi ne' 'in yu.
44017032	Bra wa ynan ne' kichen cha' kan', cha' wa ndyu'u ska nten xiya' xa nu wa ngujwi, mstyi lyo'o 'a ne' 'in Palyu bra kan'. Ni siya mstyi lyo'o ne' 'in yu, wa mdiya chin' nten nu ykwi' lo'o yu: ―Kwa'uu cha' kan' 'wa xiya' la xka tsan ―ndukwin ne' kan' 'in yu.
44017033	Lo'o mdo'o Palyu se'en ndukwa ne' kula nde Areópago kwa, ndyaa yu bra kan'.
44017034	Lo'o mdo'o ña'an chin' nten 'in yu, cha' ndyaa ña'an ti' ne' cha' nu ykwi' yu lo'o ne'. Ska yu ki'yu nu naan Dionisio msñi cha' kan', ni siya lka yu ska yu kula nu nda'an Areópago kan'; lo'o ska nu kuna'an nu naan Dámaris msñi cha' kan', lo'o ti ndiya la chin' nten nu msñi cha' kan'.
44018001	Lo'o mdo'o Palyu kichen Atenas ndyaa yu nde kichen Corinto bra kan'.
44018002	Kichen kan' ndyukwa ta'a yu lo'o ska yu judío nu naan Aquila, ne' kichen Ponto lka yu kula kan'. Mdi'in ne' nde Italia nu ngwa s'ni la, lo'o Aquila lo'o kwilyo'o yu nu naan Priscila. Wa mdo'o tsu' ne' ngala ne' kichen Corinto, bra nu ngulo ree Claudio tñan cha' kulo ne' 'in nchga ne' judío nu ndi'in kichen Roma, kichen tnun nu li'ya loo 'in lo yuu 'in Italia kan'. Tu' na'an tyi Aquila kan' ngala Palyu bra kan'.
44018003	Nten nu nñan na'an te' ngwa ne' kan', lo'o Palyu ngwa ku'ni tñan kan', kan' cha' nganun yu se'en ndi'in ne', cha' su'wa ti ku'ni yu tñan lo'o ne'.
44018004	Ndyaa Palyu ni' lyaa 'in ne' judío nchga tsan nu nxitña' ne', cha' kwa'u yu cha' 'in Jesús 'in ne' nu ndyo' ti'in bra kan', ni siya ne' judío, ni siya ne' xka la'a tsu'.
44018005	Lo'o mdo'o Sila lo'o Timu nde Macedonia, ngala ne' se'en ndi'in Palyu. Xa wa ngala ne' kan', bra kan' ngwa'u Palyu cha' 'in Jesús 'in ne' judío nchga tsan. Ngwa'u yu cha' lka Jesús ti kwi' Krixtu, nu ndi'in ta 'a ne' judío 'in cha' kan lo chalyuu.
44018006	Msin' 'a ti' ne' judío kan' 'in Palyu bra kan', chen 'a ña'an cha' nchkwi' ne' lo'o; kan' cha' mskwin yu ste' yu cha' tyo'o kata yuu tloo ne', cha' ka biya' ti' ne' cha' kuxi 'a ykwi' ne' lo'o yu. Lo'o ndyaa yu xka se'en bra kan'. ―Cha' 'wan si kana' kasiya 'wan, 'wan ne' judío ―ndukwin Palyu 'in ne'―. Si'ya wan lka; ja ndi'in ki'ya 'ñaǎn, cha' xkwi' cha' nu ñi lka cha' nu ngwa'uǔn 'wan. Wa tya'aǎn tiǎn ni sikwa. Tsa'aǎn kwa'uǔn 'in ne' xka la'a tsu', chun' ja xlyaa wan kunan wan cha' nu nchkwiǐn'.
44018007	Mdo'o yu ni' lyaa kan', ndyaa yu nde se'en ndi'in ska nten nu naan Justo; kwi' se'en ti tu'wa laa kan' ndukwa na'an tyi yu. Ska nten nu chañi cha' ngi'ni tnun 'in Ndiose ngwa Justo kan'.
44018008	Lo'o Crispo nu lka ska yu kula nu nka ndloo ni' lyaa 'in ne' judío, lo'o yu msñi yu cha' 'in Ndiose nu nka X'naan. Ndyaa ña'an ti' Crispo kan' 'in Ndiose, kwi' ngwaña'an ndyaa ña'an ti' nchga nten 'in yu. Ka'an 'a ne' Corinto msñi ne' cha' 'in Jesús, kan' cha' ngwatya ne' kan' bra kan'.
44018009	Kan' na'an Palyu 'in Jesús nu nka X'naan, ña'an ti' nchkwi' sla yu ngwa cha' kan'. ―Ja kutseen ―ndukwin Jesús 'in yu―. Ja ka ndaja tii' cha' kwa'uu cha' 'ñaǎn 'in nten ―ndukwin Ni―.
44018010	Na' ndi'iǐn lo'oo cha' tayaǎn' 'iin, kan' cha' ja ka xñi ne' 'iin cha' ta ne' nu ti'í 'iin. Lo'o ti ndiya ka'an 'a nten kichen re nu xñi cha' 'ñaǎn nde loo la, xa nu kwa'uu 'in ne'.
44018011	Kan' cha' nganun Palyu ska yijan jlu'we nde kichen Corinto kan'. Xkwi' cha' 'in Jesús ngwa'u yu 'in nten kichen kan'.
44018012	Ska nten nu naan Galión ngwa gobernador lo yuu nu kwenta 'in Acaya kan'; lo'o ndyo' ti'in tyun ne' judío ska se'en ti cha' xuun ne' lo'o Palyu bra kan', ni siya ta'a ne' judío lka yu. Msñi ne' kan' 'in yu cha' tsaa lo'o ne' 'in yu tloo ne' wsiya bra kan';
44018013	mstya ne' ki'ya 'in yu tloo gobernador kan' bra kan': ―Nda'an yu re kichen tyian, lo'o ja su'we cha' nu ndu'u yu 'in nten ―ndukwin ne' 'in nu nka ndloo kan'―. Xka ña'an ku'ni tnun ne' 'in Ndiose ndu'u yu 'in ne', ni siya ja nda gobierno chabiya' cha' ku'ni ne' ngwaña'an.
44018014	Ngwa ti' Palyu xkwen yu 'in ne' bra kan', lo'o ja ngwa 'in yu, cha' kulo ndukwa la ykwi' yu kula Galión kan': ―Si ndi'in ska cha' nu kuxi 'a 'in yu, bra ti kunaǎn' cha' nu nchkwi' wan lo'oǔn, 'wan ne' judío ―ndukwin Galión kan' 'in ne'―. Lo'o ni, si'i ska cha' kuxi lka cha' re ―ndukwin―.
44018015	Wa msin' ti' wan chun' ndu'u yu re xka lo cha' 'in nten. Ska cha' 'in jo'o 'wan lka cha' re, cha' ja su'wa cha' nu nchkwi' yu lo'o cha' nu nchkwi' wan lo cha' kula nu ndyaa ña'an 'a ti' wan; kan' cha' ja ndiya ti' wan cha' ndu'u yu cha' kan' 'in ne'. Ykwi' ti wan ku'ni biya' wan cha' 'in yu re sikwa. Ja ndi'in cha' kan lo'o wan 'in yu re se'en ndi'iǐn ―ndukwin Galión.
44018016	Lo'o ngulo gobernador tñan cha' kulo ne' 'in ne' judío kan' nde chun' na'an bra kan'.
44018017	Bra ti msñi nchga nten kichen kan' 'in yu kula Sóstenes, cha' nka yu kula kan' ndloo ni' lyaa 'in ne' judío. Ti'í 'a mji'in ne' 'in yu kula kan' tloo gobernador Galión. Lo'o Galión kan' ni, ja nduwe ti' yu siya' ti.
44018018	Ti nganun Palyu kichen kan' ti tyun tsan. Kan' mslaa' yu lo'o ta'a nten 'in Jesucristo, mdo'o yu ndyaa yu lo'o Aquila lo'o Priscila kan'. Kan' ndyaa ne' ni' yka na'an nde kichen Cencrea, cha' tsaa Palyu la lo yuu 'in Siria. Nde kichen Cencrea kan' msi'yu kiche' ne' ke Palyu cha' ngwaña'an ka biya' ti' nten cha' ndiya ska cha' nu wa mskan' yu lo'o Ndiose ti ngwa xkan' la.
44018019	Mdo'o ne' ndyaa ne' ni' yka na'an bra kan', ngala ne' kichen Efeso se'en nganun Aquila lo'o Priscila. Kan' ndyaa Palyu ni' lyaa cha' chkwi' yu lo'o ta'a ne' judío nu ndyo' ti'in nde kwa.
44018020	Ngwa 'a ti' ne' kichen kan', cha' kanun Palyu kichen tyi ne', lo'o ja mslyaa 'a yu.
44018021	Mslaa' yu lo'o ne' kan' bra kan': ―Ndi'in cha' tsa'aǎn Jerusalén cha' wa ndla ti ka ta'a nde kwa ―ndukwin Palyu 'in ne'―. Bra kan' tyaǎn xiya' nde kichen re, si ngwaña'an nka tiye Ndiose cha' tyaǎn ―ndukwin yu. Mdo'o Palyu kichen Efeso yten yu ni' yka na'an, ndyaa yu bra kan'.
44018022	Bra wa mdiyan yka na'an kan' kichen Cesarea, mdo'o Palyu ndyaa yu nde kichen Jerusalén. Su'we ti ykwi' yu lo'o nchga nten 'in Jesucristo nde kwa. Lo'o bra ti ndyaa yu nde kichen Antioquía bra kan',
44018023	nganun yu ska tukwa ko' kichen kan'. Kan' mdo'o yu ndyaa yu xiya' cha' tsaa yu se'en ndi'in nchga ta nten 'in Jesucristo nu ndi'in lo yuu 'in Galacia, lo'o lo yuu 'in Frigia. Ykwi' yu lo'o ne' cha' kanun su'we la cha' 'in Jesucristo ni' kasiya 'in ne'.
44018024	Laja bra kan' ngala xka yu ki'yu ne' judío kichen Efeso. Polo naan yu kan', Alejandría naan kichen tyi yu. Jlyo 'a ti' yu nchga cha' 'in Ndiose nu ngwa'an ne' lo kityi nu ngwa s'ni la, lo'o su'we 'a ndu'u yu cha' 'in Ndiose 'in nten.
44018025	Ti ngwa s'ni la ngwa'u su'we ta'a ne' 'in yu cha' 'in Jesús nu nka X'naan; kan' cha' ndla ti yu, ja ngwa ndaja ti' yu siya' ti cha' chkwi' yu cha' kan'. Su'we 'a mdu'u yu cha' 'in Jesús 'in nten bra kan'; sa kan' ti cha', ti ndukwatya yu 'in ne' sa ña'an nu mdukwatya ayman Xuwa 'in nten, cha' ti ji ka biya' ti' yu nchga cha' 'in Jesús.
44018026	Ja ntsen Polo cha' kwa'u yu 'in ne' ni' lyaa 'in ne' judío; la kan' ynan Priscila lo'o Aquila sa ña'an cha' nu ngwa'u yu 'in nten ni' lyaa, kan' cha' ykwi' ne' lo'o yu bra kan'. Ñi la ngwa'u ne' 'in yu sa ña'an nu stean tuwiin 'in Ndiose bra kan'.
44018027	Chun' ndi'in la ngwa ti' Polo tsaa yu nde lo yuu 'in Acaya. Su'we nka tiye nchga nten 'in Jesucristo nde Efeso cha' tsaa yu nde kwa, kan' cha' ngwa'an ne' ska kityi cha' tsaa se'en ndi'in nten 'in Jesucristo nde kwa, cha' su'we ti chkwi' ne' lo'o yu xa nu kala yu nde se'en ndi'in ne'. Ndyaa yu bra kan', mdiyan yu lo yuu 'in Acaya bra kan'. Lo'o mdaya' 'a yu 'in nten nu ndi'in cha' 'in lo'o Jesucristo nchga kichen se'en ndyaa yu. Cha' su'we 'a nka tiye Ndiose ña'an Ni 'in nten, kan' cha' wa msñi ne' kwa cha' 'in Ni.
44018028	Ykwi' Polo lo'o nchga nten cha' ti ji kwa'u ne' judío kan' nchga cha' nu ñi 'in Krixtu, ni siya nten ta'a yu ngwa ne'; lo'o ngwa'u yu cha' 'in Ndiose nu ndukwa lo kityi s'ni, se'en nu nchkwi' cha' 'in Krixtu nu ndi'in ta 'a ne' judío 'in, cha' kan lo chalyuu. Krixtu lka Jesús, ndukwin yu. Su'we 'a ykwi' yu, kan' cha' ja tukwin ngwa 'in tukun' cha' 'in yu.
44019001	Xa nu ti ndi'in Polo kichen Corinto, ti kwi' bra ndyaa Palyu nde lo ki'ya la, sa ña'an ya' ngala yu kichen Efeso. La kan' ndyukwa ta'a yu lo'o chin' ne' kichen nu ngi'ni tnun 'in Ndiose ykwi'.
44019002	―¿Ta wa nganun Tyi'i Ndiose ni' kasiya 'wan ti bra nu msñi wan cha' 'in Ndiose a? ―ndukwin Palyu 'in ne'. ―Ja nganun ran ―ndukwin ne' 'in Palyu―. Ja jlyo ti' ba ni nan lka Tyi'i Ndiose.
44019003	―¿Ni cha' lka mdukwatya ne' 'wan sikwa? ―ndukwin Palyu 'in ne' bra kan'. ―Sa ña'an cha' nu ngwa'u ayman Xuwa 'in ne', ngwaña'an mdukwatya ne' 'wa ―ndukwin ne' kan' 'in yu.
44019004	―Mdukwatya Xuwa 'in nten cha' ka biya' ti' xka la nten cha' wa ngulaa ya' ne' nchga cha' kuxi nu ndi'in ni' kasiya 'in ne' ―ndukwin Palyu 'in ne'―. Ykwi' Xuwa lo'o ne' cha' wa kan ti Krixtu, ti kwi' nu lka Jesús; lo'o ndi'in cha' xñi ne' cha' 'in yu kan' bra kan'.
44019005	Ynan ne' kan' cha' nu ngwa'u Palyu 'in ne', kan' cha' xiya' mdukwatya yu 'in ne' chabiya' 'in Jesús nu nka X'naan.
44019006	Mstya Palyu ya' ke ne' kan' bra kan', lo'o nganun Tyi'i Ndiose ni' kasiya 'in ne' bra kan'; bra ti ykwi' ne' kan' cha' nu nchkwi' nten xka kichen tijyu' la, ngwa 'in ne' kan' chkwi' ne' nchga cha' nu ytsa' Ndiose 'in ne' cha' chkwi' ne' lo'o nten kichen kan'.
44019007	Tii tyukwa yu ki'yu Efeso kan' ngwatya yu bra kan'.
44019008	Lo'o ndyaa Palyu ni' lyaa 'in ne' judío la kwa, cha' chkwi' yu cha' 'in Ndiose lo'o ne', cha' kwa'u yu 'in ne' sa ña'an tñan nu ndlo Ndiose 'ñaan. Mda'a snan ko' y'ni yu ngwaña'an.
44019009	Lo'o mdiya chin' nten nu nchkwi' cha' xa'an 'in cha' nu ngwa'u Palyu kan', cha' liye' ti' ne'; ja siya' mslyaa ne' kan' xñi ne' cha' 'in Jesús. Bra kan' mdo'o Palyu ndyaa lo'o yu 'in ne' nu wa yten cha' kan', ndyaa ne' ni' ña'an xla 'in ska yu kula nu naan Tiranno. Lo'o ti ngwa'u la Palyu 'in ne' nchga tsan.
44019010	Tukwa yijan y'ni yu ngwaña'an, sa ña'an bra nu ynan nchga nten cha' 'in Jesús tyukwi lo yuu 'in Asia. Ykwi' yu lo'o nchga ne' kan', ni siya lo'o ne' judío, ni siya lo'o xka nten.
44019011	Lo'o mda Ndiose chabiya' 'in Palyu cha' ku'ni yu tyun cha' tnun nde se'en ndi'in nten, cha' y'ni chkaa yu tyun nten ti'í.
44019012	Msñi nten nchga te' nu wa yla' Palyu, ndyaa lo'o ne' 'in te' kan' se'en ndi'in ne' ti'í ta'a ne'. Lo'o nchga ne' ti'í kan' nchkaa bra kan'; kwi' ngwaña'an, ne' ti'í nu msñi kwi'in kuxi 'in ne', mdo'o kwi'in 'in ne' kan' ndyaa bra kan'.
44019013	Kichen kan' mdi'in chin' ne' judío nu ja la nsu'wi kichen tyi ne', xkwi' mda'an yu'wi ti ne' kan'. Ykwi' ne' kan' cha' nchka 'in ne' kulo ne' kwi'in kuxi nu msñi 'in nten. Lo'o ne' kan', ngwa ti' ne' cha' kulo ne' kwi'in chabiya' 'in Jesús nu nka X'naan, ni siya ja msñi ne' cha' 'in Jesús. ―Chabiya' 'in Jesús tyo'o kwi'in nu nsu'wi 'wan ―ndukwin ne' 'in ne' ti'í―, ti kwi' Jesús nu ndu'u Palyu cha' 'in ―ndukwin ne'.
44019014	Ngwaña'an y'ni ta'a kati sñi' Esceva; lo'o yu kula Esceva ni, ngwa yu ska sti jo'o nu ngwa ndloo 'in ne' judío.
44019015	Lo'o ngwa ska ya', ngwaña'an ykwi' sñi' Esceva kan' lo'o ska ne' ti'í. Bra ti mxkwen nu ti'í kan' 'in ne' kan', si'ya kwi'in kuxi nu nsu'wi 'in yu: ―Wa nsu'wi lyoǔn 'in Jesús ―ndukwin kwi'in kan'―, lo'o nsu'wi lyoǔn 'in Palyu ―ndukwin―. Lo'o nu 'wan ni, ¿ni ne' ka lka wan a?
44019016	Lo'o msñi yu ti'í kan' 'in ta'a sñi' Esceva bra kan', y'ni ti'í yu 'in ne', mji'in 'a yu 'in ne', sa bra nu msnan ne' mdo'o ne' kuna' ti ne', cha' mdyii ste' ne' mdaa' ran. Ti'í 'a 'in ne' kan' bra kan'.
44019017	Wa ynan nchga ne' kichen Efeso cha' kan', ni siya ne' judío, ni siya xka ta nten. Ytsen 'a ne' bra kan'. Y'ni tnun 'a ne' 'in Jesús nu nka X'naan chun' nu wa na'an ne' cha' kan' bra kan'.
44019018	Lo'o mdiyan tyun nten nu yten cha' 'in Jesucristo bra kan', ytsa' ne' tloo nten ka'an cha' wa ngwa jyu'u 'a ti' ne' 'in nchga cha' kuxi nu y'ni ne';
44019019	kwi' ngwaña'an, nten nu y'ni cha' ta'á, mdiyan lo'o ne' 'in kityi kuxi kan' 'in ne', mdikin ne' kityi cha' ta'á kan' bra kan'. Mdukwa ne' ni sa kwa nsu'wi lyo kityi nu mdikin ne' kan'; lo'o tu'watyii mi tñi plata, sa kwa nsu'wi lyo kityi nu mdikin ne' kan' bra kan'.
44019020	Ngwaña'an ngwa cha' ka'an la nten ngwa biya' ti' cha' 'in X'naan, ngwa biya' ti' ne' cha' tnun 'a cha' nchka ku'ni nu nka X'naan.
44019021	Chun' ndi'in la ngwa ti' Palyu tsaa la yu lo yuu 'in Macedonia, lo'o lo yuu 'in Acaya, cha' tsaa yu se'en ndi'in nchga ta nten 'in Jesucristo nu ndi'in lo yuu kan'. Chun' ndi'in la, bra kan' tsaa yu nde Jerusalén xiya', ngwa ti' yu. Kwi' ngwaña'an, ykwi' Palyu cha' ndi'in cha' tsaa yu la kichen Roma nde loo la.
44019022	Kulo ndukwa ykwi' yu lo'o tukwa yu ta'a nda'an yu nu ngwa Timu lo'o Rastu, cha' tsaa ne' nde Macedonia nde loo la 'in yu. Ti kanun la chin' Palyu nde lo yuu Asia, ngwa ti' yu.
44019023	Lo'o mdyisnan nten kichen Efeso msin' 'a ti' ne' cha' 'in nten nu wa yten cha' 'in X'naan bra kan'.
44019024	Nde ña'an ngwa cha' msin' ti' ne' kan'. Ska nten nu naan Demetrio mskwen tikee' yu 'in ne' kichen cha' msin' 'a ti' ne'; kwityi plata lka yu, nñan yu nkwin laa 'in jo'o Diana lo'o plata. Ndi'in 'a msu 'in Demetrio kan', cha' ku'ni yu tñan kan'. Lo'o ka'an 'a nten nda'an cha' ku'ni tnun ne' 'in jo'o kan', cha' x'nan kichen kan' lka jo'o Diana. Lo'o ngwaña'an, ndijyan 'a kanan 'in kwityi plata lo'o tñan kan'.
44019025	Kan' ndyo' ti'in nchga nten 'in Demetrio kan', lo'o nchga kwityi plata nu ndi'in kichen kan', ndyo' ti'in ne' ska se'en ti bra kan'. ―'Wan, ta'a ngi'nian tñan ―ndukwin Demetrio 'in ne'―, jlyo ti' wan cha' ndijyan 'a kanan 'ñaan lo'o tñan nu ndiya 'ñaan ―ndukwin yu―.
44019026	Lo'o ni, wa na'an wan cha' nda'an Palyu kan' kichen tyian re, sa ña'an nu nda'an yu nchga kichen lo yuu nu kwenta 'in Asia re. Wa ynan wan cha' nu ndu'u yu kan' 'in nten, cha' ja su'we ku'ni tnun ne' 'in jo'o nu nñan nten chalyuu ti. Nchkwi' Palyu kwa cha' si'i Ndiose ykwi' lka jo'o kan'. Lo'o ni, ndiya 'a nten kichen re nu wa yten cha' nu ykwi' yu kan' ―ndukwin Demetrio―.
44019027	Kuxi 'a ndyo'o cha' kan' 'ñaan, si ja nchka 'a ti' nten xi'i nkwin nu nñaan; ja kaja 'a tñan nu ku'nian bra kan'. Lo'o ja xlyaa nten ku'ni tnun 'in jya'aan jo'o Diana nu nka ndloo siya' ti ni' lyaa kichen tyian re bra kan' ―ndukwin Demetrio―. Nchga nten lo yuu 'in Asia re ngi'ni tnuan 'in jo'o kan', lo'o nchga nten ña'aan chalyuu ngi'ni tnun 'in jo'o kan'. Ja su'we si ku'ni tyi ne' cha' 'in jo'o tnun nu ndi'in 'ñaan ―ndukwin Demetrio.
44019028	Xa wa ynan nten nu nñan nkwin jo'o cha' kan', msin' 'a ti' ne' bra kan'. Kwen msi'ya ne' lo'o ta'a ne' bra kan': ―¡Tnun 'a nchka jya'aan jo'o Diana, kan' nu lka jo'o 'in nchga ne' Efeso ta'aan! ―ndukwin ne'.
44019029	Ni siya ja jlyo ti' nten kichen nan lka ngwa 'in ne' kan', ni cha' msi'ya 'a ne' ngwaña'an, kan' msnan ta'a ne' ndyaa ne' cha' ña'an kwi'ya ne' chin' 'in ne'. Lo'o msñi ne' 'in Gayu lo'o Aristarco ta'a nda'an Palyu bra kan', ni siya yu Macedonia lka yu kan', ndyaa lo'o ne' 'in yu kan' nde se'en ndyo' ti'in nten kichen.
44019030	Lo'o Palyu, ngwa ti' yu tsaa yu se'en ndyo' ti'in nten ka'an bra kan', cha' chkwi' yu lo'o nten kichen kan'. Lo'o ja mda 'a ta'a nten 'in Jesús chabiya' 'in yu cha' tsaa yu.
44019031	Lo'o ndiya chin' ta'a su'we nsu'wi Palyu la kan', kwi' nu nka tñan nde lo yuu 'in Asia kan', lo'o ne' kan' ykwi' ne' lo'o Palyu cha' ja tsaa 'a yu siya' ti nde se'en ndyo' ti'in nten kichen.
44019032	Ka'an 'a nten ndyo' ti'in ska se'en ti bra kan'; ska cha' nchkwi' ska ta nten, xka cha' nchkwi' xka ta nten bra kan', cha' ja jlyo ti' ne' kichen ni tñan lka ndyo' ti'in ne' nde kwa.
44019033	Bra kan' mjwakii ne' judío 'in ska yu ki'yu cha' tyituun yu tloo ne' kichen kan', Jantru naan yu. Lo'o y'ni ya' yu 'in ne' cha' seen tyi'in ta'a ne' bra kan', cha' ka chkwi' yu lo'o ne'.
44019034	Bra nu ndii ti' nten kichen cha' lo'o Jantru lka yu ne' judío, lye la msi'ya ne' kichen bra kan'. Mdyii tukwa bra nu xkwi' msi'ya ti nten ka'an kan' lo'o ta'a ne': ―¡Tnun 'a nchka jya'aan jo'o Diana, kan' nu lka jo'o 'in nchga ne' Efeso ta'aan! ―ndukwin ne' msi'ya ne'.
44019035	Lo'o kan' y'ni skaranu kichen cha' ka tiin nten ka'an kan': ―'Wan, ne' Efeso ―ndukwin skaranu kan' 'in ne' kichen―, jlyo ti' nten tyukwi ña'aan chalyuu cha' ta'aan ña'ansian 'in laa 'in jya'aan jo'o Diana ―ndukwin skaranu―. Lka cha' ña'ansian 'in ti kwi' jo'o Diana nu mdo'o la ni' kwan mdiyuu lo chalyuu re.
44019036	Ja tukwin ka chkwi' cha' si'i ngwaña'an ngwa cha' kan'; kan' cha' mnan ti tyi'in wan sikwa, kuwe chin' ti' wan nan lka ku'ni wan tsan ni ―ndukwin skaranu―.
44019037	Wa yan lo'o wan 'in nten re, ni siya ja ska cha' kuxi y'ni ne' ni' lyaa 'wan, ja siya' ykwi' ne' cha' chen ña'an cha' 'in jo'o 'wan.
44019038	Lo'o Demetrio kwa, lo'o ta'a ngi'ni yu tñan, si ndiya ki'ya cha' xtya ne' 'in nten re, ndi'in cha' tsaa ne' tu' na'an tñan; tloo wse xtya ne' ki'ya 'in nten, cha' ka biya' cha' kan' bra kan'.
44019039	Si ndiya xka la cha' nu nchka ti' wan chkwi' wan cha' 'in nten re, chkwi' wan cha' kan' lo'o yu kula kichen re bra nu tyo' ti'in ne' ―ndukwin skaranu―.
44019040	¿Ni sa ña'an ka chkwiǐn' lo'o gobierno a? Si kan ne' gobierno kan', cha' xtya ne' ki'ya 'in kichen re cha' lye 'a msuan tsan ni, ja ka jlyo tiǎn' ni cha' xkweěn 'in ne' bra kan'. Ja chan xke' ti' ne' kan', cha' nxuun wan lo'o ti kwi' gobierno ni.
44019041	Ngwaña'an ykwi' skaranu lo'o nten ka'an. Lo'o ngulo yu tñan 'in ne' cha' tyaa ne' na'an tyi ne' bra kan'. Ngwaña'an ngwa cha' ngwa tiin cha' kan', ndyaa ne' bra kan'.
44020001	Bra wa mdyii cha' msin' ti' nten kichen Efeso, bra kan' msi'ya Palyu 'in nchga nten 'in Jesucristo nu ndi'in kichen kan', cha' tiyan ne' se'en ndi'in yu. Bra kan' ngwa'u la yu chin' 'in ne'; ngwaña'an mslaa' yu lo'o ne', mdo'o yu ndyaa yu la lo yuu 'in Macedonia bra kan'.
44020002	Mda'an yu se'en ndi'in nchga ta nten 'in Jesucristo nu ndi'in lo yuu kan', kan' cha' ngwa tnun tiye ne' chun' nchga cha' nu ngwa'u yu 'in ne' kan'. Lo'o ti mda'an la yu lo yuu nu kwenta 'in Grecia bra kan';
44020003	lo yuu kan' nganun yu snan ko'. Bra kan' wa tyaa ti yu ni' yka na'an nde Siria xiya', xa nu mgii ti' yu cha' nchka ti' ne' judío nu kuxi tiye ku'ni ne' cha' kuxi lo'o yu; kan' cha' ja yaa 'a yu ni' yka na'an. Xka tuwiin ndyaa yu bra kan'. Mxitukwi yu ndyaa yu tuwiin ndyaa nde Macedonia xiya'.
44020004	Lo'o mda'an Sópater nu lka ska ne' Berea lo'o ba, lo'o Aristarco lo'o Segundo nu lka ne' Tesalónica, lo'o Gayu nu lka ne' Derbe, lo'o Timu kan', lo'o Tíquico lo'o Trófimo nu lka ne' Asia; ta'a ba mda'an ba lo'o Palyu bra kan'.
44020005	Lo'o nchga ne' ta'a nda'an Palyu kan', ndyaa ne' nde loo la 'wa nde kichen Troas;
44020006	nganun Palyu lo'oǔn bra kan' (ti kwi' Luka lkaǎn nu nda'aǎn lo kityi re). Nganun ba kichen Filipos cha' tyijin ba ta'a nu nchku ne' jaxlya nu ja lo'o skwan tiye' ndya'. Mdo'o ba ndyaa ba bra kan', yten ba ni' yka na'an cha' tsaa ba ta'a tyukwaa ba lo'o ne' kan' nde kichen Troas. Ki'yu tsan mdi'in ba ni' yka na'an cha' kala ba xka la'a tsu' tujo'o kan', lo'o xa kati tsan mdi'in ta'a ba kichen kan' bra kan'.
44020007	Nu ngwa tsan timincu, ndyo' ti'in nten nu ndi'in cha' 'in lo'o Jesús cha' su'wa ti ku siin ne' bra kan'. Ngwa'u Palyu cha' 'in Ndiose 'in ne' sa bra nu mdiya jlu'we tla, cha' wa tyaa ti ba la xka tsan bra kan'.
44020008	Ngwa ska na'an snan pisu, lo'o ndyo' ti'in ba ska na'an nu kwan la bra kan'. Ka'an kii' ndiya cha' xu'wi xaa ni' ña'an kan'.
44020009	Wa mdiya ska yu kune' nu naan Eutico nde kwa, nu mdukwa tu' ventana. Ndyu'wi 'a sla yu kune' kan', cha' chan 'a ykwi' Palyu. Bra kan' ngwi'ya sla yu, mdiyuu yu lyuu nde chun' na'an. Ndyaa nten cha' xituun 'in yu, lo'o wa ngujwi yu.
44020010	Bra ti ngwi'ya Palyu lo yka slera, mdyisti Palyu lo yu nu ngujwi kan', cha' xñi 'in yu nu nsuu lyuu kan'. Bra wa msñi Palyu 'in yu kan', ykwi' yu lo'o ne' bra kan': ―Ja ka xi'in ti' wan, ti lu'u yu re ni ―ndukwin Palyu 'in ne' bra kan'.
44020011	Xiya' mxkwen Palyu lo yka slera, yku siin yu lo'o ne' bra kan'. Lo'o xiya' mdyisnan yu ngwa'u yu 'in ne' bra kan' sa ña'an bra ngwi'ya xaa xka tsan. Mdo'o ba ndyaa ba bra kan'.
44020012	Lo'o yu kune' nu ngwa su'we 'in ni, ndyaa lo'o ne' 'in yu tu' na'an tyi yu. Su'we 'a ngwa tiye ne' cha' wa ndyu'u yu xiya'.
44020013	Lo'o bra kan' bare mdo'o ba ndyaa ba nde loo la, yten ba ni' yka na'an cha' tsaa ba kichen Asón; ska ti Palyu nganun yu cha' tsaa yu xka tuwiin lo yuu wtyi.
44020014	Xiya' ndyukwa ta'a ba lo'o yu nde kichen Asón kan', yten yu ni' yka na'an lo'o ba, ndyaa ba nde kichen Mitilene bra kan'.
44020015	Xiya' mdo'o ba ndyaa ba bra kan', mdijin ba lo yuu nu kwenta 'in Quío; la xka tsan mdiyan ba kichen Samos, lo'o mxitña' ba chin' kichen Trogilio kwi' se'en ti bra kan'. La xka tsan ngala ba kichen Mileto.
44020016	Ja yaa ba nde kichen Efeso, cha' ja mslyaa Palyu kanun yu chan lo yuu 'in Asia kan'; ngwa ti' yu cha' tyaa lya yu nde Jerusalén cha' tyi'in yu kichen kan' xa nu nchka ta'a Pentecostés, si ka 'in yu.
44020017	Laja nu nganun ba kichen Mileto kan', msu'wa Palyu ska cha' ndyaa se'en ndi'in nchga ne' kula 'in nten 'in Jesucristo nde kichen Efeso, cha' tiyan ne' se'en ndi'in yu.
44020018	Bra wa mdiyan ne' kula kan', bra kan' ngwa'u Palyu chin' 'in ne': ―Wa jlyo ti' wan nchga cha' sa ña'an nu y'niǐn nchga tsan xa nu mdi'iǐn lo'o wan lo yuu 'in Asia re ―ndukwin Palyu 'in ne'―.
44020019	Jlyo ti' wan cha' nchga tsan y'niǐn tñan 'in Jesús tyukwi ti tiyeěn, cha' ja y'niǐn siyeěn' lo'o wan. Kwi' ngwaña'an, xi'in 'a tiǎn' cha' 'in nten nu ngi'ni cha' kuxi nde se'en ndi'in wan. Lo'oǔn, ngwa ti'í 'ñaǎn xa nu ti'í ti' ne' judío nu xa'an tiye 'ñaǎn.
44020020	Jlyo ti' wan cha' nchga tsan ngwa'uǔn nchga cha' su'we kan' 'wan, cha' ka tyi'in su'we la kasiya 'wan; ngwa'uǔn 'wan xa nu ndyo' ti'in wan sa tlyu ti wan, lo'o ngwa'uǔn 'wan tu' na'an tyi wan, ska wan.
44020021	Ska ti biya' nchkwiǐn' lo'o nchga nten ni siya ne' judío ta'aǎn, ni siya nten xka la'a tsu'; ska ti cha' ndu'uǔn 'in nchga wan, cha' ndi'in cha' kulaa ya' wan nchga cha' kuxi nu ndi'in 'wan bra nu xñi wan cha' 'in Jesucristo cha' ka Ni X'nan wan.
44020022	Lo'o ni, tsa'aǎn nde Jerusalén, cha' ngwaña'an nchkwi' Tyi'i Ndiose lo'oǔn cha' ndi'in cha' tsa'aǎn nde kwa, ni siya ja ya ka biya' tiǎn' nan ka nu ka 'ñaǎn bra nu kalaǎn nde kwa.
44020023	Sa kan' ti cha' jlyo tiǎn', cha' nchga kichen se'en nda'aǎn nchkwi' ne' cha' xñi nten xa'an 'ñaǎn, cha' su'wa ne' 'ñaǎn ni' ña'an chkwan; nchkwi' ne' cha' lye 'a tyijiǐn nu ti'í nde kichen Jerusalén kan'. Sa kwa ti cha' jlyo tiǎn', cha' ngwaña'an lka cha' nu ytsa' Tyi'i Ndiose 'ñaǎn.
44020024	Ja ntseěn 'in cha' nu nchkwi' ne' kan', ja n'ni cha' 'ñaǎn ni siya kujwi ne' 'ñaǎn. Ska ti cha' nchka tiǎn', cha' su'we ti tyii tñan nu mda Ni Jesús 'ñaǎn, cha' chkwiǐn' cha' su'we 'in Ndiose lo'o nten chalyuu, cha' su'we 'a nka tiye Ndiose ña'an Ni 'in nchga nten ―ndukwin Palyu.
44020025	’Wa mda'aǎn lo'o wan, wa ngwa'uǔn 'wan nchga cha' sa ña'an nu ka Ndiose ndloo ni' kasiya 'wan; lo'o ni, chañi cha' nu nchkwiǐn' re, cha' ja ña'an 'a wan 'ñaǎn xiya'.
44020026	Kan' cha' nchkwiǐn' lo'o wan ni, cha' ja ndukwiǐn ki'ya si kana' kasiya 'in ska nten ta'a wan.
44020027	Wa ykwiǐn' lo'o wan nchga cha' nu nchka ti' Ndiose ku'ni Ni lo'o wan; ja ska cha' yu'wi kutsi' 'wan.
44020028	Lo'o ni, ndi'in cha' ña'ansiin wan 'wan, ti ykwi' ti wan; kwi' ngwaña'an, ña'ansiin wan 'in nchga nten 'in Jesucristo nde kichen tyi wan, cha' wa nda Tyi'i Ndiose tñan 'wan cha' ka wan ndloo 'in nchga ta nten kan'. Tnun 'a tñan y'ni X'naan cha' katin ki'ya nu ndi'in 'ñaan bra nu ngujwi yu lo wsi, ngalu tnen ykwi' yu.
44020029	Jlyo tiǎn' cha' nde loo la xa wa ndya'aǎn ni, bra kan' kan nten kwiñi nu ku'ni ñu'un 'in nchga ta nten ta'a wan; sa ña'an ngi'ni ska 'ni tlá, ña'an ti' ska ngwo'o nu tlá 'a 'in ska ta slya', ngwaña'an ku'ni ñu'un ne' kwiñi kan' 'in nchga ta nten ta'a wan.
44020030	Kwi' ngwaña'an laja wan, nten ta'a wan, tyo'o tukwa chin' ne' kwiñi kan'; cha' kwiñi kwa'u ne', kan' cha' tukun' ne' tuwiin 'in tyun nten 'in Jesucristo, cha' ja tyaa yu'wi 'a ti' ne' cha' nu ñi nu wa ykwi' wan lo'o ne'.
44020031	Ki'ya wan kwenta sikwa. Tyaa yu'wi ti' wan cha' snan yijan mdi'iǐn lo'o wan. Ngwa'uǔn 'wan tsan lo'o tla; tyun 'a tsan ngwa xi'in tiǎn' cha' 'wan, nganaǎn cha' 'wan ―ndukwin Palyu―.
44020032	’Xnuǔn 'wan ya' Ndiose ni, cha' su'wa ya' Ni 'wan. Kunan wan nchga cha' nu wa ykwi' Ndiose lo'o wan, ti kwi' ti cha' nu ngi'ni cha' ka tnun la tiye wan, cha' tnun 'a lka cha' 'in Ndiose. Ngwaña'an ka biya' ti' wan cha' ka'an 'a cha' su'we xu'wa Ni 'wan su'wa ti lo'o nchga nten nu ngulo suwi Ndiose 'in.
44020033	Ja ngwa tiǎn' xñiǐn tñi 'in nten; kwi' ngwaña'an, ja mslyaǎn xñiǐn ska te' nu nda ne' 'ñaǎn.
44020034	Jlyo ti' wan cha' y'niǐn tñan lo'o yaǎn' tiǎn, cha' kaja tñi nu tyijin yu'wi 'ñaǎn chalyuu lo'o nchga ta'a mda'aǎn.
44020035	Y'niǐn ngwaña'an cha' ka biya' ti' wan sa ña'an nu su'we ku'ni wan lo'o nten nu ndi'in 'a cha' nu lyiji 'in. Ndi'in cha' tyu'wi tian' ska cha' nu wa ykwi' Jesús nu nka X'naan lo'oan: “Ni siya su'we nka tiye wan bra nu ta xu'we ti nten ska nan 'wan, tlyu la cha' su'we lka bra nu ta xu'we ti wan ska nan 'in ta'a nten wan” ndukwin Jesús 'ñaan.
44020036	Xa wa mdyii ykwi' Palyu lo'o ne' kan', mduun xtyin' ba cha' chkwi' ba lo'o Ndiose; su'wa ti ykwi' ta'a ba lo'o Ndiose bra kan'.
44020037	Bra kan' nganan 'a ne' kan' laja nu msñi ne' si' Palyu, ykwicha' ne' 'in yu bra nu mslaa' ne' lo'o yu.
44020038	Xi'in 'a ti' ne' cha' ykwi' Palyu cha' ja ña'an 'a ne' kan' 'in yu siya' ti. Lo'o ndyaa lo'o ta'a ne' kan' 'wa tuwiin, cha' tsaa ba ni' yka na'an xiya' bra kan'.
44021001	Kan' nganun nten ta'a ba kichen kan' bra kan'. Lo'o bare, mdo'o ba ndyaa ba ni' yka na'an la lo yuu nu kwenta 'in Cos bra kan'. La xka tsan mdiyan ba kichen Rodas, chun' ndi'in la ngala ba kichen Pátara.
44021002	Ti kwi' kichen Pátara mjwi xka yka na'an 'wa nu tsaa lo yuu 'in Fenicia. Yten ba ni' yka na'an kan', mdo'o ba ndyaa ba bra kan'.
44021003	Mdijin ba kwi' se'en ti lo yuu Chipre, la'a se'en kaa nganun yuu wtyi kan', cha' tsaa ñi ba la lo yuu 'in Siria. Nde kichen Tiro tsaa yka na'an kan' lo'o yu'wa 'in ne' kwa. Bra nu ngala ba kichen kan' mdo'o ba ni' yka na'an kan',
44021004	ndyaa ba se'en ndi'in nchga nten 'in Jesucristo nu ndi'in kichen kan'; kati tsan nganun ba lo'o ne' kan' bra kan'. Ykwi' ne' kan' lo'o Palyu cha' ja tsaa 'a yu kichen Jerusalén, cha' Tyi'i Ndiose ytsa' Ni 'in ne' sa ña'an cha' tnun nu ka 'in Palyu nde kichen kan'.
44021005	Mda'a kati tsan, mdo'o ba ndyaa ba bra kan'. Mdaya' 'a ne' kan' 'wa tuwiin se'en ndyaa ba tu'wa tujo'o; lo'o nchga nu kuna'an, lo'o nu xuwe sñi' ne', ndyaa ne' lo'o ba. Bra kan' mduun xtyin' ta'a ba tu'wa tujo'o cha' su'wa ti chkwi' ba lo'o Ndiose.
44021006	Mslaa' ne' lo'o ba, msñi si' ne' 'wa, yten ba ni' yka na'an xiya' bra kan'. Mxitukwi ne' yan ne' tu' na'an tyi ne' bra kan'.
44021007	Kan' mdo'o ba kichen Tiro ndyaa ba kichen Tolemaida. Mdo'o ba ni' yka na'an bra kan', ndyaa ba lo kichen; kan' mda ba kasiya 'in nten 'in Jesucristo ta'aan nu ndi'in kichen kan', lo'o nganun ba lo'o ne' kan' ska tla ti bra kan'.
44021008	La xka tsan mdo'o ba ndyaa ba tuwiin nu tsaa kichen Cesarea; ngala ba na'an tyi Lpe bra kan', ti kwi' Lpe nu ykwi' cha' 'in Jesucristo nu nka X'naan lo'o nten. Lpe kan' lka ska nu kati nten nu ngulo suwi ta'a nten 'in Jesucristo nu ngwa s'ni, cha' ka tñan 'in ne'. Nganun ba se'en ndi'in yu bra kan'.
44021009	Ndiya jakwa sñi' Lpe, xkwi' nu kuna'an nu ja ya kaja kwilyo'o lka ne' kan'. Wa nda Ndiose chabiya' 'in ne' kuna'an kan', cha' chkwi' ne' nchga cha' nu nchka ti' Ndiose chkwi' Ni lo'o nten.
44021010	Mdi'in ba se'en ndi'in ne' tyun tsan, lo'o kan' mdiyan ska yu ki'yu nu naan Agabo; lo yuu nu kwenta 'in Judea mdo'o yu kan'. Ska nu nchkwi' lo'o nten chabiya' 'in Ndiose lka yu kan', nchka 'a 'in yu ndii ti' yu nan nu ka nde loo la.
44021011	Xa nu mdiyan yu se'en ndi'in ba, bra kan' mxti' yu kijin nchkan' si' Palyu, lo'o ti ykwi' ti yu mskan' yu ya' yu lo'o kiya' yu lo'o kijin kan'. Kan' nu ykwi' Agabo lo'o ba: ―Wa ytsa' Tyi'i Ndiose 'ñaǎn ―ndukwin Agabo 'wa― cha' kwi' ngwaña'an skan' nten 'in yu nu nka x'nan kijin re; sa ña'an nu nchkaǎn' ykwiǐn', ngwaña'an skan' ne' judío ta'aan 'in yu re nde Jerusalén ―ndukwin Agabo 'wa―. Tsaa lo'o ne' 'in yu re se'en ndi'in ne' xka la'a tsu' cha' ta ne' nu ti'í 'in yu ―ndukwin.
44021012	Ynan ba cha' nu ykwi' Agabo, lo'o ta'a ba lo'o ne' Cesarea ta'aan, t'nan 'a ykwi' ba lo'o Palyu cha' ja tsaa 'a yu nde Jerusalén bra kan'.
44021013	―¿Ni cha' lye 'a nganan wan a? ―ndukwin Palyu 'wa bra kan'―. ¿Ni cha' ngi'ni wan cha' ka xi'in tiǎn' a? ―ndukwin―. Wa nka cha' tsa'aǎn Jerusalén; nka tiyeěn tsa'aǎn, ni siya skan' ne' 'ñaǎn, ni siya kujwi ne' 'ñaǎn nde kwa chun' nchkwiǐn' cha' 'in Jesucristo nu nka X'naan.
44021014	Ngwa biya' ti' ba bra kan' cha' ja ska cha' ka ku'ni ba cha' ja tsaa yu la kwa. ―Su'we si ka 'in yu sa ña'an nu ndukwin Ndiose cha' ka 'in yu sikwa ―ndukwin ba bra kan'.
44021015	Bra wa y'ni xu'we ba 'wa, mdo'o ba ndyaa ba nde Jerusalén bra kan'.
44021016	Tyun ne' ta'aan ndyaa lo'o 'wa cha' kwa'u ne' 'wa la se'en ndi'in xka yu ta'aan nu naan Mnasón. Ne' Chipre lka Mnasón kan'. Wa yten yu cha' 'in Jesús ti s'ni la, lo'o ni, ndukwa na'an tyi yu nde Jerusalén. Nganun ba se'en ndi'in yu bra kan'.
44021017	Su'we ngwa tiye nten 'in Jesucristo ta'aan cha' wa ngala ba Jerusalén.
44021018	Bra nu ngwi'ya xaa xka tsan ndyaa Palyu lo'o ba se'en ndi'in Santiago. Nde kwa ndyo' ti'in nchga ne' kula 'in ne' ta'aan nu msñian cha' 'in Jesucristo kichen kan'.
44021019	Mda Palyu kasiya 'in ne' kan'. Bra kan' ytsa' yu 'in ne' nchga tñan nu y'ni Ndiose xa wa mdi'in ba lo yuu 'in ne' xka la'a tsu'.
44021020	Bra wa ynan ne' cha' kan', y'ni tnun ne' 'in Ndiose bra kan'. Kan' ykwi' ne' lo'o Palyu: ―Su'we 'a sikwa ―ndukwin ne' 'in yu―. Lo'o ni, jlyo tii' cha' wa ndiya tyun mi ne' judío ta'aan nu wa msñi cha' 'in Jesús ti ngwa s'ni la. Ndukwin ne' kan' cha' nchgaan ndi'in cha' tukwaan nchga cha' kula nu wa mdatsaa ayman Moisés 'ñaan nu ngwa s'ni cha' ku'nian ―ndukwin ne'―.
44021021	Lo'o ni, nchkwi' ne' judío kan' lo'o ta'a ne' cha' xka cha' ndu'u nu'win 'in ne' judío ta'aan nu ndi'in xka kichen: ndu'uu cha' ja ndi'in cha' tukwa ne' kan' cha' kula nu ngwa'an ayman Moisés lo kityi, kwi' ndu'uu cha' ja ndi'in cha' si'yu ne' kijin 'in sñi' ki'yu ne' cha' lkwan ne', kwi' ndu'uu 'in ne' cha' ja ku'ni 'a ne' sa ña'an nu ngi'nian ta'aan nu lkaan ne' judío, ndukwin ne' kan'.
44021022	¿Ni ña'an nan ku'nian sikwa a? Ja chan tyo' ti'in nchga ne' judío ta'aan bra nu kunan ne' cha' wa ngalaa kichen re.
44021023	Kan' cha' katsa' ba 'iin sa ña'an tñan ku'nii ni ―ndukwin yu kula―. Wa ndi'in jakwa yu ki'yu re nu wa mskan' ska cha' lo'o Ndiose.
44021024	Tsaa lo'oo 'in ne' kan' ni' lyaa tnun, cha' su'wa ti ku'ni ji wan cha' nu wa mskan' ne' kan' lo'o Ndiose. Nu'win taa liya' loo nchga nan nu ndi'in cha' ka lomstan 'in ne' kan' ni' lyaa. Bra kan' ka si'yu ne' kichan' ke ne' bra wa mdyii cha' kan'. Ngwaña'an ka biya' ti' nchga nten, cha' lo'o nu'win ndukwaa nchga tñan nu mdatsaa ayman 'ñaan cha' ku'nian. Lo'o ja chañi cha' nu wa ykwi' nten cha' 'iin sikwa ―ndukwin yu kula―.
44021025	Lo'o ne' xka la'a tsu' nu wa yten cha' 'in Jesucristo ni, wa ngwa'an ba ska kityi nu ndyaa se'en ndi'in ne' kan', cha' ka biya' ti' ne' cha' ja ndi'in cha' su'wa ku'ni ne' nchga cha' nu ndi'in cha' ku'ni ne' judío ta'aan. Nde lka cha' nu ngwa'an ba: cha' ja su'we ku ne' kuna' 'ni nu wa mda ne' cha' ka lomstan 'in jo'o, lo'o ja su'we ku ne' tnen, ja su'we ku ne' kuna' 'ni nu ja ngalu su'we tnen i' bra wa yjwi ne' 'in i', lo'o ja la su'we xu'wi cha' 'in ne' lo'o xka nten nu si'i kwilyo'o ne'.
44021026	La xka tsan, ndyaa lo'o Palyu 'in jakwa nten kan', y'ni luwi ne' ti ykwi' ti ne' cha' 'in Ndiose bra kan'. Lo'o kan' ndyaa ne' ni' lyaa tlyu, cha' katsa' ne' 'in nten nu nka ndloo ni' lyaa kan' bra nu tyii tsan 'in ne' lo'o ta'a ne', cha' bra kan' ka kan ne' ni' lyaa kwa, kan lo'o ne' lomstan nu ta ne' 'in Ndiose bra kan'.
44021027	Wa ka ti mda'a kati tsan cha' tyii tñan 'in ne', bra kan' ndiya chin' ne' judío nu lka ne' Asia ni' lyaa tlyu kan', na'an ne' 'in Palyu se'en nda'an yu ni' lyaa. Bra ti msu'wa ne' ska kwentu 'in nten kichen, cha' kasin' ti' ne' 'in Palyu bra kan'.
44021028	Msi'ya ne' judío kan' 'in ne' kichen bra kan': ―¡'Wan, ne' Israel ta'aan ―ndukwin ne' kan'―, taya' wan 'wa! ―ndukwin ne'―. Nchga kichen se'en nda'an yu ki'yu re ndu'u yu 'in nten cha' ja su'wean, nan nu lkaan ne' judío; ja su'we cha' ku'ni tnuan cha' nu ngwa'an ayman Moisés lo kityi, ndukwin yu; lo'o ndu'u yu cha' ja su'we laa tlyu re. Lo'o xka cha' kuxi, wa mdiyan lo'o yu re 'in ne' xka la'a tsu' ni' lyaa tlyu re 'ñaan, cha' ku'ni ñu'un ne' 'in laa se'en ngi'ni tnuan 'in Ndiose.
44021029	Ykwi' ne' ngwaña'an cha' wa na'an ne' 'in Palyu mda'an yu lo kichen lo'o Trófimo, ska ne' Efeso. Kan' cha' mske' ti' ne' cha' wa yaa lo'o yu 'in yu kan' ni' lyaa tlyu kan'.
44021030	Msnan nchga nten kichen ndijyan ne' bra kan', cha' xñi ti'in ne' 'in Palyu. Bra ti ngulo ne' 'in yu ni' lyaa, mdukun' ne' laa bra kan'.
44021031	Ngwa ti' ne' kujwi ne' 'in Palyu; kan' cha' bra ti ndyaa xka ta nten se'en ndi'in x'nan sndaru ne' romano, ndyaa ytsa' ne' 'in yu cha' lye 'a nxuun nchga nten kichen.
44021032	Kan' cha' ngulo x'nan sndaru tñan 'in capitán 'in yu cha' tsaa lo'o ne' 'in ña'aan ta sndaru, cha' tsaa ne' lo'o x'nan ne' kan' lo kiya'. Msnan ne' ndyaa ne' se'en ndyo' ti'in nchga nten kichen bra kan'. Bra ti mdyii mji'in ne' 'in Palyu xa wa na'an ne' cha' ndijyan sndaru lo'o x'nan ne'.
44021033	Lo'o ndyaa x'nan sndaru kan' kwi' se'en nduun Palyu bra kan'; ngulo x'nan tñan 'in sndaru cha' xñi ne' 'in yu, cha' skan' ne' 'in yu lo'o tukwa ta karenan chkwan. Bra kan' mnicha' x'nan sndaru kan' 'in nten kichen, cha' ka biya' ti' ni nten nu nka presu kan', ni ña'an ki'ya ndi'in 'in yu.
44021034	Msi'ya 'a nten kichen ndi'in ne' bra kan'. Ndiya nu msi'ya ska cha' lo'o ndiya nu msi'ya xka cha', kan' cha' ja jlyo 'a ti' x'nan sndaru kan' nan lka ngwa 'in ne'. Kan' cha' ngulo yu tñan cha' tsaa lo'o sndaru 'in Palyu tu' na'an tyi sndaru.
44021035	Xa wa ngala sndaru se'en ndukwa slera kee nu nskwen ne' tu' na'an tyi ne', bra kan' msñi sndaru 'in Palyu, mskwen kwan ne' 'in yu, chun' msin' 'a ti' nten kichen kan' 'in yu.
44021036	Lo'o ka'an 'a nten ndyaa ña'an 'in sndaru bra kan'. ―¡Yjwi lya wan 'in yu kwa! ―ndukwin ne' kan' 'in sndaru kan'.
44021037	Wa sten ti ne' na'an tyi sndaru, bra kan' ykwi' Palyu lo'o x'nan sndaru kan': ―Yu kula, ku'nii cha' su'we taa chabiya' chkwiǐn' ska cha' lo'oo ―ndukwin Palyu 'in x'nan sndaru. ―¿Ta nchka 'iin chkwii' cha' griego a? ―ndukwin x'nan sndaru 'in Palyu bra kan'. ―Nchka 'ñaǎn ―ndukwin Palyu.
44021038	―¿Ta si'i nu'win lkaa ne' Egipto kan' nu ngwa ndloo 'in ne' nu msuun lo'o gobierno nu ngwa xkan' a? ―ndukwin x'nan sndaru 'in Palyu―. ¿O ta si'i nu'win yaa lo'o 'in jakwa mi nten kuxi lo nten' wtyi a?
44021039	―Si'i na' ―ndukwin Palyu―. Ne' judío lkaǎn. Tarso naan kichen tyiǐn, kan' lka kichen tlyu la lo yuu nu kwenta 'in Cilicia ―ndukwin―. Ku'nii cha' su'we taa chabiya' 'ñaǎn chkwiǐn' chin' lo'o nten kichen re ni.
44021040	Bra kan' mda x'nan sndaru chabiya' chkwi' Palyu, kan' cha' mdyituun yu ke slera nu ndi'in tu' na'an kan' bra kan', mdukwi ya' yu cha' ka tiin nten ka'an kan'. Bra nu wa ngwa tiin ne', bra kan' ykwi' Palyu cha' hebreo lo'o ne', kan' lka cha' nu nchkwi' ne' judío.
44022001	―'Wan, ne' kula, ne' ta'aan ―ndukwin Palyu 'in ne'―, kunan su'we wan cha' nu chkwiǐn' lo'o wan ni ―ndukwin―, si ka lyaǎn lo'o cha' nu chkwiǐn' lo'o wan.
44022002	Ynan ne' judío cha' nchkwi' Palyu cha' 'in ne' lo'o ne', kan' cha' tiin ti mdi'in ne' laja nu nchkwi' ti yu:
44022003	―Ne' judío ta'a wan lkaǎn ―ndukwin Palyu 'in ne'―. Kichen Tarso ngulaǎn la lo yuu 'in Cilicia; chun' ndi'in la mdiyaǎn kichen Jerusalén re, cha' nu y'ni xa'aǎn nde xla 'in mstru Gamaliel bra kan'. Su'we 'a y'ni xa'aǎn nchga cha' nu ykwi' Ndiose lo'o ayman kula 'ñaan, cha' nu ngwa'an ne' lo kityi. Tyukwi ti tiyeěn ndukwaǎn nchga cha' nu ykwi' Ndiose, ti kwi' sa ña'an nu ngi'ni wan sa bra ni ―ndukwin Palyu 'in ne' judío―.
44022004	Nu ngwa s'ni, lo'oǔn lye 'a msuǔn lo'o ne' nu ndi'in cha' 'in lo'o Jesucristo, cha' kujwiǐn 'in ne', ngwa tiǎn'. Msñiǐn 'in ne' kan', ni siya yu ki'yu, ni siya nu kuna'an, msu'waǎn 'in ne' ni' ña'an chkwan.
44022005	Jlyo ti' x'nan sti jo'o, lo'o ne' kula kichen re, jlyo ti' ne' cha' kan'; kan' cha' mda ne' kityi 'ñaǎn nu ngwa'an ne' cha' tsa'aǎn se'en ndi'in ne' judío ta'aan nde kichen Damasco. Yi'aǎn la kan', cha' tsa'aǎn naan laǎn 'in nten nu wa msñi cha' 'in Jesucristo, cha' tyaǎn lo'oǔn 'in ne' kan' nde Jerusalén re, cha' ta wan nu ti'í 'in ne' kan' ―ndukwin Palyu 'in ne' judío―.
44022006	’Xa nu mda'aǎn tuwiin, wa tiyaǎn tiǎn nde kichen Damasco kan'. Ndi'ya kwan ngwa, lo'o ska ya' ti msti ska xaa tlyu nde se'en mduǔn bra kan'; wa mdo'o xaa kan' se'en ndi'in Ndiose nde ni' kwan, ña'aan se'en mduǔn msti xaa kan'.
44022007	Mlyuǔn tuwiin bra kan', ynaǎn cha' nchkwi' ska nten lo'oǔn: “Saulo, Saulo” ndukwin yu, “¿ni cha' lka nxuun 'aa lo'oǔn a?”
44022008	“¿Ti ka nu lkaa a?, yu kula” niǐn 'in yu bra kan'. “Jesús Nazaret lkaǎn” ndukwin yu 'ñaǎn. “Nxuun lo'oǔn, kan' cha' ndijiǐn nu ti'í.”
44022009	Lo'o na'an ne' ta'a mda'aǎn xaa kan'. Ytsen 'a ne' bra kan', ni siya ja ynan ne' cha' nu ykwi' Jesús lo'oǔn.
44022010	“¿X'naǎn, ni ña'an nan nchka tii' cha' ku'niǐn a?” niǐn 'in Jesús bra kan'. “Tyituun lyaa” ndukwin X'naan 'ñaǎn, “tsaa nde kichen Damasco. Nde kwa ndi'in ska nten nu kwa'u 'iin nchga tñan nu ndi'in cha' ku'nii.”
44022011	Lo'o ngwa kwityiǐn' kiloǔn lo'o xaa tlyu kan', kan' cha' msñi ta'a mda'aǎn yaǎn' cha' tsaa la ba tuwiin nde kichen Damasco kan' ―ndukwin Palyu 'in ne' judío―.
44022012	’Mdi'in ska yu kula nu naan Ananías kichen kan', mdukwa 'a yu nchga cha' nu ngwa'an ayman Moisés lo kityi nu ngwa s'ni. Nchga ne' judío ta'aan nu ndi'in kichen Damasco, ykwi' ne' cha' su'we 'a tiye Ananías kan'.
44022013	Mdiyan yu kula kan' se'en mdi'iǐn bra kan': “Saulo ta'aǎn” ndukwin yu 'ñaǎn, “ku'ni Ndiose cha' kala xaa kiloo xiya' ni.” Lo'o bra ti ngala xaa kiloǔn xiya', na'aǎn 'in Ananías bra kan'.
44022014	“Ti kwi' Ndiose nu y'ni tnun ayman stian 'in, ti kwi' Ni ngulo suwi Ni 'iin ti s'ni” ndukwin Ananías 'ñaǎn. “Ngulo suwi Ndiose 'iin cha' ka biya' tii' nchga cha' nu nchka ti' Ni cha' ka; lo'o nchka ti' Ndiose cha' ña'aan 'in Ni nu ñi la ngi'ni, cha' kunaan cha' nu chkwi' Ni lo'oo” ndukwin yu 'ñaǎn.
44022015	“Ndi'in cha' tsaa se'en ndi'in nten nchga kichen cha' katsaa' 'in ne' nchga cha' nu wa na'aan, nchga cha' 'in Ndiose nu wa ynaan.
44022016	Ja ndi'in cha' kataa la ni. Tyituun lyaa; wa y'ni tyii Ndiose ki'ya nu ndukwii, chun' wa msñii cha' 'in Jesús. Lo'o su'we tukwatya ne' 'iin ni, chabiya' 'in Jesús.” Ngwaña'an ykwi' Ananías lo'oǔn bra kan' ―ndukwin Palyu―.
44022017	’Xa nu mdo'oǔn ndyaǎn nde Jerusalén, laja nu yu'wiǐn ni' lyaa tlyu kwa nchkwiǐn' lo'o Ndiose, bra kan' na'aǎn 'in ti kwi' nu nka X'naan. Ña'an ti' si nchkwi' slaǎn,
44022018	ngwaña'an na'aǎn 'in X'naan. “Yaa lyaa” ndukwin X'naan 'ñaǎn, “tyo'oo kichen Jerusalén re; yaa lyaa” ndukwin Ni, “cha' ja xlyaa nten kichen re tsaa ña'an ti' ne' cha' nu chkwii' cha' 'ñaǎn.”
44022019	“X'naǎn” niǐn 'in Ni bra kan', “jlyo ti' ne' kichen re cha' wa yi'aǎn ni' lyaa nchga kichen, cha' wa msñiǐn 'in nten nu ndi'in cha' 'in lo'o nu'win, msu'waǎn 'in nten kan' ni' ña'an chkwan, mji'iǐn 'in ne' kan'.
44022020	Bra nu mguun ne' kee 'in Steba, ngalu tnen yu, yjwi ne' 'in yu chun' nu ykwi' yu cha' nu ñi 'iin lo'o ne'. Lo'oǔn ni, su'wa ti mduǔn lo'o ne' kan' bra kan', na' na'ansiǐn ste' ne' nu yjwi 'in yu. Su'we ngwa tiyeěn bra kan', cha' nu na'aǎn cha' ngujwi Steba kan'.” Ngwaña'an ykwiǐn' lo'o Ndiose ni' lyaa kan'.
44022021	“Yaa lyaa ni” ndukwin X'naan 'ñaǎn bra kan'. “Kuloǔn tñan 'iin cha' tsaa kichen nu wa tijyu' la, cha' kwa'uu cha' 'ñaǎn 'in nchga nten; si'i xkwi' ne' judío ta'aa ti kwa'uu cha' kan' 'in.” Yaa tii cha' nu ykwi' Palyu.
44022022	Xa wa ynan nten kichen cha' kan', ja mslyaa 'a ne' ti kunan la ne' cha' bra kan'. Msi'ya lo'o 'a ne' 'in sndaru cha' msin' 'a ti' ne': ―¡Yjwi lya wan 'in yu re ―ndukwin ne'―. Ja su'we cha' ti tyi'in la yu lo chalyuu!
44022023	Kwen msi'ya lo'o ne' 'in Palyu bra kan', msaa' ne' ste' ne' ti ykwi' ti ne', kwan mskwin ne' yuu kata cha' msin' 'a ti' ne'.
44022024	Kan' cha' ngulo x'nan sndaru tñan cha' tsaa lo'o sndaru 'in presu ni' ña'an, cha' jwi'in sndaru 'in yu lo'o ti kijin nu ndukwa chkwan loo. Ku'ni ne' ngwaña'an cha' bra kan' xlyaa yu katsa' yu nchga cha' kuxi nu y'ni yu, ngwa ti' x'nan sndaru; katsa' yu ni cha' msi'ya 'a nten kichen.
44022025	Mskan' ne' 'in Palyu bra kan', cha' jwi'in ne' 'in yu lo'o ti kijin, lo'o ykwi' yu lo'o capitán 'in ne' bra kan': ―¿Ta ndiya chabiya' 'wan jwi'in wan 'in ska ne' romano a? ―ndukwin Palyu 'in capitán―. ¿Ta ja ndi'in cha' ku'ni biya' ne' wsiya 'in ne' romano kulo ndukwa la a?
44022026	Bra ti msnan capitán ndyaa ytsa' 'in x'nan sndaru bra kan': ―Ki'ya wan kwenta ni sa ña'an ku'ni wan lo'o yu kwa ―ndukwin capitán 'in x'nan―, ska ne' romano lka yu.
44022027	Bra ti mdiyan x'nan sndaru kan' se'en ndi'in Palyu bra kan'. ―¿Ta chañi cha' lkaa ne' romano a? ―ndukwin 'in Palyu. ―Chañi ―ndukwin Palyu 'in yu.
44022028	―Ka'an 'a tñi mdaǎn cha' lkaǎn ne' romano ―ndukwin x'nan sndaru bra kan'. ―Ja lo'oǔn mdaǎn tñi, cha' ne' romano lka stiǐn ―ndukwin Palyu 'in yu.
44022029	Nchga sndaru nu mdiya se'en ndi'in Palyu cha' jwi'in ne' 'in yu, bra ti mdo'o tsu' ne' bra wa ynan ne' cha' nu ykwi' yu. Ytsen 'a x'nan sndaru bra kan', cha' ti kwi' yu wa ngulo tñan 'in ne', cha' mskan' ne' 'in ska ne' romano, ni siya ja lo'o chabiya' 'in wse.
44022030	La xka tsan, ti ngwa ti' x'nan sndaru cha' ka biya' ti' ni sa ña'an ki'ya lka nu mstya ne' judío kan' 'in Palyu. Mxti' ne' karenan chkwan nu nchkan' Palyu bra kan'. Ngulo x'nan sndaru tñan 'in sti jo'o nu nduun loo la lo'o nchga ne' kula cha' tyo' ti'in ne' ska se'en ti. Bra kan' ndyaa lo'o ne' 'in Palyu tloo ne' kan'.
44023001	Wa ndyo' ti'in nchga ne' kula. Lo'o ña'an 'a Palyu 'in ne' kula nu ku'ni biya' 'in yu bra kan'. ―'Wan, yu kula ta'aan ―ndukwin Palyu 'in ne' bra kan'―, nchga tsan su'we ngi'niǐn se'en ndi'iǐn lo chalyuu. Luwi kasiya 'ñaǎn tloo Ndiose.
44023002	Ananías naan x'nan sti jo'o yijan kan'; lo'o ngulo Ananías kan' tñan 'in ne' nu mduun kwi' se'en ti cha' ykwan' ne' tu'wa Palyu bra kan'.
44023003	―¡Ndiose jwi'in 'iin ngwaña'an ni! ―ndukwin Palyu 'in x'nan sti jo'o bra kan'―. Kwiñii 'a nu'win. ¿Ta ñi 'a cha' y'nii, nxke' tii' a? Nde ngi'ni biya' wan cha' 'ñaǎn chabiya' 'in cha' kula nu ndiya 'ñaan, lo'o nguloo tñan cha' ykwan' ne' tu'waǎn, ni siya ja ndi'in chabiya' ku'nii ngwaña'an.
44023004	Ykwi' ne' nu mduun kwi' se'en ti lo'o Palyu bra kan': ―¿Ni cha' tlá 'a nchkwii' lo'o x'nan sti jo'o nu nka tñan 'in Ndiose a? ―ndukwin ne' 'in Palyu.
44023005	―'Wan, yu kula ta'aan ―ndukwin Palyu―, ja jlyo tiǎn' si x'nan sti jo'o lka ni kwa. Ja su'we cha' nu nchkwiǐn' si ngwaña'an, cha' jlyo tiǎn' cha' re nu ndukwa lo kityi 'in Ndiose: “Ja chkwi' wan cha' kuxi 'in x'nan wan”.
44023006	Ngwa biya' ti' Palyu bra kan' cha' ndi'in ne' fariseo, lo'o ndi'in chin' ne' saduceo laja yu kula kan'. Kan' cha' kwen ykwi' Palyu xiya' bra kan': ―'Wan, yu kula ta'aan ―ndukwin yu 'in ne'―, ne' fariseo lkaǎn ―ndukwin Palyu―, lo'o ngwaña'an ne' fariseo ngwa stiǐn. Ngi'ni biya' wan 'ñaǎn chun' nu ndyaa ña'an tiǎn' cha' ndi'in cha' tyu'u nchga ayman xiya' nde loo la.
44023007	Bra wa ynan ne' cha' kan', lye 'a mxkwen ne' 'in ta'a ne' bra kan'; ne' fariseo msuun lo'o ne' saduceo bra kan',
44023008	chun' ja ndyaa ña'an ti' ne' saduceo cha' ka tyu'u ska nten xiya' xa wa ngujwi; ti kwi' ti cha', ja ndyaa ña'an ti' ne' cha' nsu'wi angajle, cha' ndiya kwi'in; lo'o ne' fariseo ni, ndyaa ña'an ti' ne' nchga cha' kan'.
44023009	Kan' cha' lye 'a msuun ne'. Kan' mdyituun chin' ne' fariseo nu su'we nsu'wi lyo kityi 'in Ndiose. ―Ja ska cha' kuxi y'ni yu re ―ndukwin ne' kan'―. Ja su'we xuan lo'o Ndiose si chañi cha' wa ykwi' ska kwi'in su'we lo'o yu re, ni siya wa ykwi' ska angajle lo'o yu.
44023010	Lo'o lye la msuun ne' chun' cha' kan' bra kan'. Nduwe 'a ti' x'nan sndaru si nu kujwi ne' 'in Palyu, kan' cha' ngulo tñan 'in sndaru cha' kulo ne' 'in Palyu laja nten kan', cha' tyaan lo'o ne' 'in yu tu' na'an tyi sndaru xiya'.
44023011	Xa wa ngwa tla lye, bra kan' mdiyan Jesús nu nka X'naan se'en ndi'in Palyu. ―Ku'nii tnun tiyee, Palyu ―ndukwin Ni―. Ti kwi' sa ña'an nu wa ykwii' cha' 'ñaǎn nde kichen Jerusalén re, kwi' ngwaña'an ndi'in cha' chkwii' cha' 'ñaǎn nde kichen Roma.
44023012	Ngwi'ya xaa xka tsan, bra kan' mskan' ne' judío cha' lo'o ta'a ne' cha' kujwi ne' 'in Palyu bra kan'. Bra nu nganun tsaa cha' 'in ne', ykwi' ne' lo'o ta'a ne': ―Ndiose ña'an Ni 'ñaan si chañi ka cha' ja kuan ja ko'oan siya' ti sa ña'an bra nu wa yjwian 'in Palyu kan' ―ndukwin ne'.
44023013	Wa mdiya tu'wa nten nu ngwa ti' ku'ni cha' kuxi kan'.
44023014	Kan' cha' ndyaa ne', ykwi' ne' lo'o sti jo'o nu nka ndloo lo'o ne' kula kichen kan': ―Wa mskan' ba cha' lo'o ta'a ba tloo Ndiose ―ndukwin ne' 'in ne' nu nka ndloo―. Ykwi' ba lo'o Ni cha' ja ska nan ku ba sa ña'an bra nu wa yjwi ba 'in Palyu kan' ―ndukwin ne'―.
44023015	Kan' cha' ni, 'wan, yu kula lo'o ne' wsiya, ta'a wan jñan wan 'in x'nan sndaru kan', cha' kan lo'o sndaru 'in Palyu nde se'en ndi'in wan xiya'. Katsa' wan 'in x'nan yu kan', cha' nchka ti' wan ku'ni biya' la wan cha' 'in presu kan'. Lo'o tsaa ba xu'wi mnan ba tu'wa tuwiin bra kan', cha' kujwi ba 'in yu laja nu tyijin sndaru lo'o yu bra kan'.
44023016	Lo'o ynan sñi' ta'a Palyu nchga cha' nu ykwi' ne' kan'. Kan' cha' ndla ti' yu kune' kan', ndyaa yu tu' na'an tyi sndaru cha' katsa' yu 'in Palyu.
44023017	Bra kan' msi'ya Palyu 'in ska capitán: ―Ku'nii cha' su'we tsaa lo'oo 'in yu kune' re nde se'en ndi'in x'nan wan ―ndukwin Palyu 'in yu―. Ndiya ska cha' nu chkwi' yu lo'o x'nan wan.
44023018	Ndyaa lo'o capitán 'in yu kune' kan' se'en ndi'in x'nan sndaru bra kan': ―Msi'ya Palyu 'ñaǎn ―ndukwin capitán kan' 'in x'nan―, ti kwi' Palyu nu ndi'in ni' ña'an chkwan re ―ndukwin capitán―. Ndukwin yu 'ñaǎn cha' kaǎn lo'oǔn 'in yu kune' re se'en ndi'in wan, cha' ndiya ska cha' nu nchka ti' yu chkwi' yu lo'o wan.
44023019	Msñi x'nan sndaru ya' yu kune' kan' bra kan', cha' tsaa lo'o 'in yu ntan ti se'en nu ja kunan 'a xka nten cha' nu chkwi' yu: ―¿Ta ndiya ska cha' nu nchka tii' chkwii' lo'oǔn a? ―ndukwin x'nan sndaru 'in yu kune' kan' bra kan'.
44023020	―Wa mskan' ne' judío kan' cha' lo'o ta'a ne' cha' jñan ne' cha' tlyu ti' 'wan, cha' kan lo'o wan 'in Palyu tloo ne' wsiya kan' la tyaa ―ndukwin yu kune' kan' 'in x'nan sndaru bra kan'―. Chkwi' ne' lo'o wan cha' ti nchka ti' ne' ku'ni biya' la ne' 'in Palyu tloo ne' wsiya kan'.
44023021	Cha' kwiñi lka cha' kan'. Ndiya ni siya tu'wa nten nu nsu'wi mnan tuwiin ndi'in ta 'wan; wa ykwi' yu kan' lo'o Ndiose cha' ja ska nan ku yu, ja ska nan ko'o yu, sa ña'an bra nu wa yjwi yu 'in Palyu kan'. Lo'o wa ndi'in yu kan' nde re ni, ngita ne' cha' chkwi' ne' lo'o wan ngwaña'an.
44023022	Kan' ngulo x'nan sndaru tñan 'in yu kune' kan', cha' ja katsa' yu 'in xka nten cha' nu wa ykwi' yu lo'o sndaru. Mslaa' yu kune' kan' lo'o x'nan sndaru, mdo'o yu ndyaa yu bra kan'.
44023023	Chun' ndi'in la msi'ya x'nan sndaru 'in tukwa capitán cha' kan ne' se'en ndi'in yu. Ngulo yu tñan 'in capitán kan', cha' ku'ni xu'we ne' 'in ne', cha' xo' ti'in ne' ka'an 'a sndaru cha' tsaa ne' nde kichen Cesarea; ndukwin yu cha' bra wa kaa tla tyaa ne'. Tsaa lo'o ne' 'in tukwa siyentu sndaru nu nda'an kiya' ti, lo'o xnan yla nsu'wi tii sndaru nu ndukwa kwiyu, lo'o tyukwa siyentu sndaru nu nxuun lo'o chkwan cha.
44023024	Kwi' ngwaña'an, ngulo yu tñan cha' ku'ni xu'we ne' kwiyu nu tyukwa Palyu. Wa lka tñan 'in sndaru cha' ku'ni ne' kwan Palyu tuwiin sa ña'an bra nu kala su'we ti yu se'en ndi'in gobernador Félix.
44023025	Lo'o ngwa'an x'nan sndaru ska kityi cha' tsaa se'en ndi'in yu kula Félix bra kan':
44023026	“Claudio Lisias lkaǎn nu nda'aǎn kityi re cha' tsaa se'en ndi'in wan, gobernador Félix, cha' lka wan ndloo. ¿Ni rsun nda wan ni a?
44023027	Wa msñi ne' judío 'in yu re, wa kujwi ti ne' 'in yu bra nu mdiyaǎn lo'o sndaru. Mgii tiǎn' cha' ne' romano lka yu re, kan' cha' nguloǔn 'in yu ya' ne' xa'an kan'.
44023028	Chun' ndi'in la ngwa tiǎn' ka biya' tiǎn' ni ki'ya ndi'in 'in yu lo'o ne', kan' cha' yi'aǎn lo'oǔn 'in yu tloo ne' nu nka ndloo 'in ne' judío.
44023029	Lo'o ngwa biya' tiǎn' cha' wa mstya ne' ki'ya 'in yu chabiya' 'in cha' kula nu ndiya 'in ta'a ne' judío ti, lo'o chabiya' 'in bare ja ndi'in ki'ya 'in yu cha' kujwi ne' 'in yu, ja ndi'in cha' su'wa ne' 'in yu ni' ña'an chkwan.
44023030	Chun' ndi'in la mgii tiǎn' cha' mnan ti mskan' tyun ne' judío cha' lo'o ta'a ne' cha' kujwi ne' 'in yu re, kan' cha' msu'waǎn 'in yu re ndijyan yu se'en ndi'in wan ni. Nguloǔn tñan 'in ne' judío kan', cha' kan ne' tloo wan, cha' xtya ne' ki'ya 'in yu re, si nchkwi' ne' kan' cha' ndi'in ki'ya 'in yu cha' 'in ne'. Sa kwa ti cha' nda'aǎn ni.” Ngwaña'an cha' ngwa'an x'nan sndaru lo kityi.
44023031	Sa ña'an nu ngulo x'nan sndaru tñan 'in ne', kwi' ngwaña'an ngwa bra kan'. Xa wa tla, ndyaa ne' ndyaa ti'in ne' 'in Palyu bra kan', ndyaa lo'o ne' 'in yu nde kichen Antípatris.
44023032	La xka tsan ndyaan sndaru nu nda'an kiya' ti tu' na'an tyi ne'. Ti ndyaa la ne' nu ndukwa kwiyu kan', ndyaa lo'o ne' 'in Palyu tuwiin.
44023033	Ngwaña'an mdiyan ne' kichen Cesarea bra kan', mda ne' kityi 'in yu kula gobernador, kwi' mxnun ne' 'in presu se'en ndi'in yu bra kan'.
44023034	Ykwi' gobernador lo kityi kan', lo'o mnicha' yu 'in Palyu la nde ya' lka kichen tyi yu bra kan'. Mxkwen Palyu 'in yu kula bra kan': ―Nde lo yuu 'in Cilicia ndi'in kichen tyiǐn ―ndukwin Palyu.
44023035	―Ku'niin biyaǎn' sa ña'an ka cha' 'iin bra nu kan yu judío kan' tloǔn cha' xtya yu ki'ya 'iin ―ndukwin gobernador 'in Palyu. Lo'o ngulo gobernador tñan 'in sndaru cha' kanun Palyu presu tu' na'an tñan se'en ngwa na'an tyi ayman ree Herodes nu ngwa s'ni.
44024001	Xa wa mda'a ki'yu tsan, bra kan' mdiyan Ananías x'nan sti jo'o kan'; mdiyan yu lo'o ne' kula lo'o xka nten nu nka tñan lo lee nu naan Tértulo. Kan' ndyaa ne' tloo gobernador cha' xtya ne' ki'ya 'in Palyu,
44024002	kan' cha' ngulo gobernador tñan 'in sndaru cha' kan lo'o ne' 'in Palyu tloo yu. Lo'o ykwi' Tértulo kan' lo'o Félix nu nka gobernador bra kan': ―Ku'ni wan cha' tlyu ti' 'wa, yu kula, ta wan chabiya' chkwi' ba chin' lo'o wan ―ndukwin Tértulo―. Su'we 'a nka tiye ba cha' xkwi' tñan su'we ngi'ni wan cha' nka wan ndloo lo chalyuu re. Su'we ti ndi'in ba, cha' su'we 'a jlyo ti' wan ni sa ña'an kulo wan tñan 'wa ―ndukwin yu―.
44024003	Kan' cha' su'we 'a nka tiye ba nxñi ba nchga cha' su'we nu ngi'ni wan lo'o ba, cha' nu nka wan ndloo. Lo'o ni, ngi'ni tnun ba 'wan, yu kula ―ndukwin yu―.
44024004	Ku'ni wan cha' tlyu ti' 'wa, ni siya ska bra ti kulaa ti'in chin' tñan 'wan; ku'ni wan cha' su'we kunan wan chin' cha' nu chkwiǐn' lo'o wan.
44024005	Wa mdiyan ba nde re cha' katsa' ñi ba 'wan nchga cha' kuxi nu ngi'ni yu re. Nsu'wi lyo ba 'in yu re cha' xa'an 'a yu, liye' 'a ti' yu. Nsu'wa yu cha' wsuun 'in nten nchga kichen se'en nda'an yu, se'en ndi'in ne' judío ta'a ba, cha' yu re lka ndloo 'in nchga ta ne' nazareno.
44024006	Ngwa ti' yu tsaa lo'o yu chin' ne' xka la'a tsu' la ni' lyaa 'ware, nde se'en nu ja nsu'wi chabiya' cha' tsaa xka nten; kan' cha' msñi ba 'in yu, ndyaa lo'o ba 'in yu cha' ka biya' 'in yu lo'o ba chabiya' 'in cha' kula nu ndi'in 'wa.
44024007	Ti kwi' bra kan' mdiyan Lisias nu nka x'nan sndaru kichen kan'. Tlá 'a ngwa yu kan', ngulaa yu 'in Palyu kan' nu mdi'in ya' ba, ndyaa lo'o yu 'in yu bra kan'.
44024008	Kan' ngulo Lisias tñan 'wa cha' kan ba tloo wan cha' xtya ba ki'ya 'in Palyu nde re. Su'we la si kunicha' wan 'in yu si chañi nchkwi' ba cha' 'in yu.
44024009	Kwi' ngwaña'an ykwi' ne' judío nu mduun lo'o Tértulo kan', cha' chañi 'a cha' nu ykwi' Tértulo cha' 'in Palyu.
44024010	Lo'o mda gobernador chabiya' chkwi' Palyu bra kan': ―Su'we nka tiyeěn si ka lyaǎn 'ñaǎn ti ykwiǐn' tiǎn bra nu chkwiǐn' lo'o wan ―ndukwin Palyu 'in Félix kan'―. Wa jlyo tiǎn' cha' tyun yijan lka wan ndloo 'in nasiyun re ―ndukwin―.
44024011	Bra ti ka biya' ti' wan cha' chañi 'a cha' nu nchkwiǐn' lo'o wan ni. Wa mdiya tii tyukwa tsan ti nu mdiyaǎn kichen Jerusalén cha' ku'ni tnuǔn 'in Ndiose nu tlyu la ti.
44024012	Ja msuǔn lo'o nten, ja y'niǐn cha' kuxi lo'o nten. Ni siya ni' lyaa tnun, ni siya xka ni' lyaa, ni siya laja kichen ti, ja ykwiǐn' 'aǎn cha' kuxi lo'o nten bra kan'.
44024013	Ki'ya laja ti mstya ne' re 'ñaǎn. Ja tukwin ndi'in nu ka chkwi' cha' chañi lka cha' nu nchkwi' ne' re cha' 'ñaǎn.
44024014	Chañi lka cha' ngi'ni tnuǔn 'in Ndiose, ti kwi' Ndiose lka nu y'ni tnun ayman kula 'wa. Lo'o ngwaña'an wa yteěn cha' kwi nu ykwi' Ndiose lo'oǔn nu ngwa xkan' ti, ni siya nchkwi' ne' re cha' cha' kwiñi lka cha' kan'. Kwi' ngwaña'an, ti ndukwaǎn nchga cha' nu ngwa'an ayman Moisés lo kityi nu ngwa s'ni, lo'o ndukwaǎn xka ta kityi nu ngwa'an ayman kula nu ykwi' lo'o nten chabiya' 'in Ndiose nu ngwa s'ni.
44024015	Sa ña'an nu ndyaa ña'an ti' ne' judío re 'in Ndiose, kwi' ngwaña'an ndyaa ña'an tiǎn' 'in Ni. Chañi ku'ni Ndiose cha' tyu'u nchga ayman xiya', ni siya nten su'we ngwa ayman kan', ni siya nten xa'an ngwa ne'.
44024016	Kan' cha' nchka tiǎn' ku'niǐn xkwi' cha' su'we xa nu ndi'iǐn lo chalyuu, cha' tyo'o luwi cha' 'ñaǎn tloo Ndiose; kwi' ngwaña'an, nchka tiǎn' cha' ja tyi'in 'a ki'ya nu xtya nten chalyuu 'ñaǎn.
44024017	’Tyun yijan mda'aǎn kichen xka la'a tsu'; nu ngwa xkan' ti ngalaǎn kichen Jerusalén re xiya', cha' taǎn ska lomstan 'in ne' ti'i nde re nu taya' chin' 'in ne', ti kwi' lomstan nu mda ne' tijyu' cha' kan se'en ndi'in ne' ti'i re lka kan'. Lo'oǔn ni, ngwa tiyeěn taǎn ska lomstan 'in Ndiose.
44024018	Sa ña'an nu ndi'in cha' ku'ni ba cha' lka ba ne' judío, kwi' ngwaña'an y'niǐn luwiǐn 'ñaǎn ti ykwiǐn' tiǎn cha' tsa'aǎn ni' lyaa. Nsu'wiǐn ni' lyaa tnun bra kan', ndaǎn lomstan kan'; tiin ti ndi'iǐn ni' lyaa, lo'o ja ndi'in ka'an nten lo'oǔn. Bra kan' mdiyan chin' ne' judío ta'a ba nu lka na'an tyi ne' nde Asia, na'an ne' kan' 'ñaǎn bra kan'.
44024019	Si chañi cha' ndi'in ki'ya 'ñaǎn lo'o ne', ¿ni cha' ja mdiyan ne' kan', ti ykwi' ti ne', nde re cha' xtya ne' ki'ya 'ñaǎn sikwa?
44024020	Ni siya ja mdiyan ne' kan', ka kunicha' wan 'in ne' re ni ña'an ki'ya lka nu ndi'in 'ñaǎn, nu mja lyo 'in ne' wsiya bra nu mduǔn tloo ne' nu nka ndloo kan'.
44024021	Ja jlyo tiǎn' si chkwi' ne' re cha' kuxi ngwa cha' nu kwen ykwiǐn' lo'o ne' nu ngwa tsan kan': “Ngi'ni biya' wan 'ñaǎn ni, chun' ndyaa ña'aǎn tiǎn' cha' ku'ni Ndiose cha' tyu'u nchga ayman xiya'” ykwiǐn' lo'o ne'.
44024022	Ynan Félix nchga cha' nu ykwi' Palyu, lo'o ja mslyaa 'a yu ku'ni biya' yu 'in Palyu ti kwi' tsan kan' bra kan'; jlyo ti' Félix sa ña'an nu nchka 'in nten nu wa yten cha' 'in Jesucristo, kan' cha' chun' ndi'in la ngwa ti' yu ku'ni biya' yu 'in Palyu bra kan'. ―Su'we la si chkwi' wan lo'oǔn xiya' bra nu tiyan Lisias, x'nan sndaru kan' ―ndukwin Félix 'in ne'.
44024023	Kan' ykwi' Félix lo'o capitán 'in sndaru nu ndi'in kwan 'in Palyu, cha' ta chabiya' 'in yu cha' ku'ni yu nchga cha' nu nchka ti' yu ku'ni yu, ni siya ti tyi'in ne' kwan 'in yu; lo'o mda Félix chabiya' cha' kan ne' ta'a nda'an yu se'en ndi'in yu, cha' ta ne' nan lka nu lyiji chin' 'in yu. Mdo'o Félix ndyaa yu bra kan'.
44024024	Chun' ndi'in la ngala Félix kichen kan' xiya'. Su'wa ti ngala yu kula kan' lo'o kwilyo'o yu; Drusila naan nu kuna'an kan', lo'o ne' judío lka. Kan' ngulo Félix tñan cha' kan lo'o ne' 'in Palyu tloo yu, cha' kwa'u Palyu 'in ne' sa ña'an nu ndi'in cha' ku'ni ne' si sten ne' cha' 'in Jesucristo.
44024025	Lo'o ngwa'u Palyu 'in ne' cha' nchka ti' Ndiose cha' xkwi' cha' nu ñi ti ku'ni nten chalyuu, cha' ku'ni kwan ne' 'in ne', ti ykwi' ti ne', cha' ja ku'ni 'a ne' cha' kuxi, kan' lka tñan nu nchka ti' Ndiose. Lo'o ngwa'u yu 'in ne' cha' ndi'in cha' ku'ni biya' Ni 'in nchga nten xa wa mdyii chalyuu. Lo'o ytsen chin' Félix bra kan'. ―Yaa lyaa ni ―ndukwin yu kula kan' 'in Palyu―. Si'yaǎn 'iin xiya' si ndiya ska bra nu laja chin' 'ñaǎn.
44024026	Mske' ti' Félix cha' si chan kanun Palyu ni' ña'an chkwan, ta yu tñi cha' kulaa yu 'in yu bra kan'; kan' cha' ta'a ti msi'ya Félix 'in yu cha' kan yu nde se'en ndi'in.
44024027	Ngwaña'an ti mdijin tukwa yijan. Bra kan' mxa'an nu nka ndloo, ja ngwa 'a Félix gobernador bra kan'; Porcio Festo, kan' nu nka gobernador kwi. Mxnun Félix 'in Palyu ni' ña'an chkwan cha' ka su'we tiye ne' judío ña'an ne' 'in yu kula Félix, nka tiye yu.
44025001	Chun' ndi'in la ngala Festo kichen Cesarea cha' ka yu gobernador. Snan tsan ti mdi'in yu kichen kan', lo'o ndyaa ñi yu nde kichen Jerusalén bra kan'.
44025002	Bra nu mdiyan Festo kichen kan', ykwi' 'a ne' cha' ti'í 'in Palyu tloo yu bra kan', kwi' sti jo'o nu nka ndloo lo'o yu kula 'in ne' judío.
44025003	Lo'o mjñan ne' 'in yu si ku'ni yu cha' su'we cha' kan lo'o ne' 'in Palyu nde Jerusalén. Mjñan ne' cha' kan', cha' mnan ti mskan' ne' cha' lo'o ta'a ne' cha' kujwi ne' 'in Palyu bra nu ndijyan lo'o ne' 'in yu tuwiin.
44025004	Ja mslyaa Festo siya' ti; ndukwin yu cha' nde kichen Cesarea nsu'wi Palyu ni' ña'an chkwan, lo'o ndla ti xitukwi yu kula tyaa yu kichen kan' xiya'.
44025005	―Su'we la si su'wa ti tsaa ne' nu nka ndloo 'wan lo'oǔn ―ndukwin Festo 'in ne'―. Tsaa wan lo'oǔn nde Cesarea kwa cha' ti ykwi' ti wan xtya wan ki'ya 'in yu kan' nde kwa, si ndi'in ska cha' kuxi nu y'ni yu lo'o wan.
44025006	Ska snu' tsan, ni siya tii ti tsan nganun yu kula Festo Jerusalén, mxitukwi yu ndyaa yu Cesarea xiya' bra kan'. La xka tsan mdukwa Festo lo yka xlya tnun se'en ndukwa ykwi' gobernador bra nu ndyo' ti'in ne' kichen cha' ka biya' 'in ne'. Lo'o ngulo yu tñan 'in ne' cha' kan lo'o ne' 'in Palyu tloo yu bra kan'.
44025007	Mdiyan lo'o ne' 'in Palyu bra kan'. Lo'o ne' nu nka ndloo 'in kichen Jerusalén mdi'in ne', cha' tka ngala ti ne'. Kwi' se'en ti ndi'in Palyu mduun ne' kan', lo'o tlyu 'a ki'ya mstya ne' 'in Palyu bra kan'; lo'o ja tukwin mduun nu chkwi' si chañi lka cha' nu ykwi' ne' kan', cha' 'in Palyu.
44025008	Kan' ykwi' Palyu lo'o ne', si ka kulo luwi yu 'in yu, ti ykwi' ti yu lo'o ne': ―Ja ska cha' kuxi y'niǐn ―ndukwin Palyu―. Ja y'niǐn cha' kuxi 'in cha' kula nu ndyaa ña'an 'a ti' ne' judío ta'a ba, kwi' ja y'niǐn cha' kuxi ni' lyaa tnun; ti kwi' ti cha', ja y'niǐn cha' kuxi 'in tñan nu ngulo ree nu nka ndloo 'in ne' romano. Kan' cha' nxke' tiǎn' cha' ja ndi'in 'a ki'ya 'ñaǎn.
44025009	Lo'o Festo kan' ni, ngwa tiye yu cha' ku'ni ta'a yu lo'o ne' judío, kan' cha' mnicha' yu 'in Palyu: ―¿Ta nchka tii' tsaa lo'oǔn nde Jerusalén a? ―ndukwin Festo 'in Palyu―, cha' ka biya' 'iin nde kwa.
44025010	―Nde re lka se'en ngi'ni biya' wan 'in nten chabiya' 'in ree 'in ne' romano nu nka ndloo la ti ―ndukwin Palyu 'in yu kula kan'―, nde re ka biya' 'ñaǎn lo'o wan sikwa ―ndukwin―. Jlyo su'we ti' wan cha' ja ska cha' kuxi y'niǐn lo'o ne' judío ta'aǎn.
44025011	Ja lkaǎn ne' nu ngi'ni cha' xa'an; xa nu tiya bra kajaǎn, ja kutseěn cha' kajaǎn bra kan'. Chun' nu ja ndukwiǐn 'aǎn ki'ya lo'o ne' re, ja ndiya chabiya' 'wan su'wa wan 'ñaǎn tsa'aǎn se'en ndi'in ne' re; kan' cha' njñaǎn chabiya' 'wan ni, cha' tsa'aǎn la se'en ndi'in ti kwi' ree 'in ne' romano nu nka ndloo la ti, cha' ku'ni biya' ree 'ñaǎn nde kwa.
44025012	Bra wa ynan Festo cha' kan', bra kan' ykwi' yu chin' lo'o yu kula nu mdaya' 'in yu bra kan'. Kan' ykwi' yu lo'o Palyu xiya': ―Su'we ―ndukwin Festo 'in Palyu―. Wa mjñaan cha' tsaa se'en ndi'in ree 'in ne' romano nu nka ndloo la ti, cha' ka biya' 'iin tloo ne' kan', kan' cha' ndi'in cha' tsaa la kan' sikwa.
44025013	Chun' ndi'in la mdiyan ree Agripa nde kichen Cesarea. Mdiyan ree lo'o ska nu kuna'an ta'a yu, Berenice naan nu kuna'an kan'. Mdiyan ne' cha' ta kasiya 'in ne' lo'o yu kula Festo kan'.
44025014	Tyun tsan nganun ne' se'en ndi'in Festo. Laja tsan kan' ykwi' Festo cha' 'in Palyu lo'o ne': ―Nde ndiya ska nten nu msu'wa Félix ni' ña'an chkwan ―ndukwin Festo 'in ne'―.
44025015	Xa nu mdi'iǐn nde Jerusalén, ykwi' sti jo'o nu nka ndloo lo'o ne' kula 'in kichen kan' lo'oǔn, mstya ne' ki'ya 'in yu re; ngwa ti' ne' cha' kuloǔn tñan cha' kujwi ne' 'in yu bra kan'.
44025016	Mxkweěn 'in ne' cha' si'i ngwaña'an ngi'ni ne' romano; ja ka ku'ni biya' ba 'in nten si ja ya ta ba bra 'in ne' cha' kulo luwi ne' cha' 'in ne' bra nu ti nduun nten nu mstya ki'ya 'in ne'.
44025017	Mdiyan ne' judío kan' nde se'en ndi'iǐn re bra kan'. La xka tsan, bra ti mdyitukwaǎn lo yka xlya tnun se'en ndukwa gobernador bra nu ngi'ni biya' 'in nten. Lo'o nguloǔn tñan 'in ne' cha' kan lo'o ne' 'in yu re bra kan'.
44025018	Mske' tiǎn' cha' wa y'ni yu ska cha' kuxi, lo'o si'i ngwaña'an ngwa ki'ya nu mstya ne' kan' 'in yu;
44025019	cha' 'in ska cha' xuwe ti nu ndyaa ña'an 'a ti' ne' judío ti, sa kan' ti cha' ngwa. Ykwi' ne' cha' 'in ska nten nu naan Jesús nu wa ngujwi, ndukwin ne', lo'o ndukwin Palyu cha' wa ndyu'u Jesús kan' xiya'.
44025020	Ja ngwa jlyo tiǎn' sa ña'an ku'niǐn biyaǎn' cha' 'in ne' kan'. Kan' cha' mnichaǎn' 'in Palyu si xlyaa yu tsaa yu Jerusalén cha' ka biya' 'in yu tloǔn nde kwa;
44025021	lo'o mjñan Palyu chabiya' 'ñaǎn cha' ka biya' 'in yu tloo ree Augusto nu nka ndloo la ti bra kan'. Kan' cha' nguloǔn tñan cha' kanun yu ni' ña'an chkwan, cha' su'waǎn 'in yu tsaa yu se'en ndi'in ree Augusto bra kan'.
44025022	Ykwi' ree Agripa lo'o Festo bra kan': ―Lo'oǔn nchka tiǎn' kunaǎn cha' nu nchkwi' yu kan' ―ndukwin Agripa 'in Festo. ―La tyaa ka kunaan sa ña'an cha' chkwi' yu ―ndukwin Festo bra kan'.
44025023	La xka tsan, Agripa lo'o Berenice kan', yku' ne' nchga ste' ne' nu su'we 'a ña'an cha' ku'ni tnun nten kichen 'in ne'. Bra kan' ndyaa ne' se'en nu tyo' ti'in nten; lo'o nchga x'nan sndaru, lo'o ne' nu nka ndloo 'in kichen, mda'an ne' lo'o ne' kan'. Lo'o msi'ya Festo 'in sndaru cha' kan lo'o ne' 'in Palyu tloo yu.
44025024	―Yu kula, ree Agripa ―ndukwin Festo―, lo'o ta'a wan nu wa ndyo' ti'in wan nde re, ña'an kwi'ya su'we wan 'in yu re. Wa ykwi' tyun ne' judío cha' kuxi 'in yu re lo'oǔn, ni siya kichen Jerusalén, ni siya nde kichen Cesarea re. Nchga ya' nu nchkwi' ne' lo'oǔn, ndukwin ne' cha' ndi'in cha' kaja yu,
44025025	lo'o ja nchka biya' tiǎn' ni cha' ndi'in cha' kaja yu. Chun' ndi'in la mjñan yu 'ñaǎn cha' ka biya' 'in yu tloo ree Augusto nu nka ndloo la ti, kan' cha' mske' tiǎn' cha' su'waǎn 'in yu tsaa yu la se'en ndi'in ree kan'.
44025026	Sa kan' ti cha', ja jlyo tiǎn' sa ña'an ta'aǎn kityi nu tsaa lo'o yu se'en ndi'in x'naan, ree nu nka ndloo la ti kan', cha' chkwiǐn' chin' cha' 'in yu re. Kan' cha' msi'yaǎn 'in yu cha' kan yu tyituun yu tloo nchga wan, lo'o tloo wan, ree Agripa. Ka kunicha' wan 'in yu nan lka nu wa y'ni yu, cha' kaja cha' nu kwa'aǎn lo kityi kan'.
44025027	Ja ka tsaa yu presu nde kwa si ja lo'o kityi se'en ngwa'an cha' sa ña'an ki'ya nu y'ni yu.
44026001	―Taǎn chabiya' chkwii' ni, si ka tyo'o luwi cha' 'iin lo'o ne' re ―ndukwin ree Agripa 'in Palyu bra kan'. Mskwen kwan Palyu ya' yu 'in ree, lo'o mdyisnan ykwi' yu lo'o ne' bra kan'.
44026002	―Su'we nka tiyeěn, ree Agripa ―ndukwin Palyu―, cha' nduǔn tloo wan ni ―ndukwin―, cha' chkwiǐn' chin' lo'o wan, sa ña'an nu ngwa cha' mstya ne' judío ta'aan ki'ya 'ñaǎn.
44026003	Jlyo tiǎn' cha' nchka biya' ti' wan nchga cha' kula nu ndi'in 'in ne' judío ta'aan; xa nu lye 'a nchkwi' ne' lo'o ta'a ne', nchka biya' ti' wan bra kan'. Kan' cha' ku'ni wan cha' su'we, talo wan kunan su'we wan nchga cha' nu chkwiǐn' lo'o wan ni ―ndukwin Palyu―.
44026004	’Jlyo ti' nchga ne' judío ta'aan sa ña'an nu y'niǐn nchga yijan xa wa mdi'iǐn kichen tyiǐn, kwi' ngwaña'an xa wa mdi'iǐn kichen Jerusalén;
44026005	jlyo ti' ne' nchga cha' kan'. Si nchka ti' ne', ka chkwi' ne' lo'o wan cha' ne' fariseo lkaǎn ti nu kuneěn'; lo'o ne' fariseo, ñi la ti ndukwa ne' nchga cha' kula nu ndi'in 'in ne' judío ―ndukwin Palyu―.
44026006	Sa ña'an nu yaa ña'an ti' ayman kula 'ñaan cha' nu ykwi' Ndiose lo'o ne', kwi' ngwaña'an ndyaa ña'an tiǎn' ni; kan' cha' nchka biya' 'ñaǎn tloo wan ni.
44026007	Ta'a tii tyukwa ta ne' Israel nu lka ne' ta'aan ni, ngita ne' ni ña'an bra nu ku'ni Ndiose cha' tyu'u nchga ayman xiya'; kan' cha' ngi'ni tnun ne' 'in Ndiose, nchga tsan lo'o nchga tla. Kwi' ngwaña'an lo'oǔn, ndyaa ña'an tiǎn' cha' kan', ree Agripa; kan' cha' mstya ne' judío ta'aan ki'ya 'ñaǎn.
44026008	¿Ni cha' ndi'in nten ta'a wan re nu ja ndyaa ña'an ti' cha' ka 'in Ndiose ku'ni Ni cha' tyu'u ayman xiya'? ―ndukwin Palyu―.
44026009	’Ti kulo la mda'an tiyeěn cha' lye 'a taǎn nu ti'í 'in nchga nten nu wa yten cha' 'in Jesús Nazaret,
44026010	kan' cha' y'niǐn liye' 'a tiǎn' 'in ne' kan' nde kichen Jerusalén. Msñiǐn 'in tyun nten 'in Jesucristo bra kan', msu'waǎn 'in ne' ni' ña'an chkwan lo'o chabiya' nu wa nda sti jo'o nu nka ndloo 'ñaǎn; su'wa ngwa tiyeěn lo'o ne' nu yjwi 'in nten 'in Jesucristo kan'.
44026011	Chañi cha' lye 'a y'niǐn liye' tiǎn' 'in nten kan', ngwa tiyeěn cha' kulo chun' ne' siya' ti cha' 'in Jesús. Ngwaña'an y'niǐn nchga ni' lyaa 'in ne' judío, ni siya kichen lo yuu re, ni siya kichen tijyu' la se'en msnan ne', cha' msin' 'a tiǎn' 'in ne' kan' ―ndukwin Palyu―.
44026012	’Chun' ndi'in la wa mdiya ska tsan mda'aǎn tuwiin nu tsaa kichen Damasco. Mdiya kityi chabiya' nu mda sti jo'o nu nka ndloo la 'ñaǎn, cha' ku'niǐn ti kwi' cha' kuxi kan' nde kichen kan'.
44026013	Wa mdiya ndi'ya kwan, ree Agripa, kan' mdo'o ska xaa tlyu 'in Ndiose nde ni' kwan msti ran lyuu nchga se'en nduun ba lo'o ta'a nda'an ba. Jo'o la njyi'in xaa kwichaa, lye la mji'in xaa kan'.
44026014	Ta'a ba mlyuu ba tuwiin kan', cha' ytsen 'a ba. Bra kan' ykwi' Ndiose lo'oǔn; cha' nu nchkwian' cha' lkaan ne' judío ykwi' Ni lo'oǔn: “Saulo, Saulo” ndukwin Ni 'ñaǎn, “¿ni cha' lka lye 'a nxuun lo'oǔn a?” ndukwin Ni. “Ti ykwii' ti ndaa nu ti'í 'iin; sa ña'an ngi'ni ska toro msu, ngwaña'an ngi'nii. Njyi'in kiya' toro ti kwi' se'en yojo' ne' yka cha tu se'en i'; kwi' ngwaña'an, nu'win ngi'nii ñu'un 'iin, ti ykwii' ti.”
44026015	“¿Ti ka nu lkaa a?, X'naǎn” niǐn 'in Ni bra kan'. “Jesús lkaǎn” ndukwin Ni. “Lo'o nu'win ngi'nii cha' tyijiǐn nu ti'í” ndukwin.
44026016	“Tyituun ni. Wa ngwa'uǔn tloǔn 'iin ni cha' ku'nii tñan 'ñaǎn nde loo la, cha' katsaa' 'in nten cha' wa na'aan 'ñaǎn tsan ni. Lo'o ngwaña'an, ndi'in cha' chkwii' cha' 'ñaǎn lo'o nten, nchga cha' nu kwa'uǔn 'iin nde loo la.
44026017	Kulaǎn 'iin ya' ne' judío nu nxuun lo'oo, lo'o ya' ne' xka la'a tsu' xa nu ku'ni tlá ne' 'iin. Lo'o kuloǔn tñan 'iin cha' tsaa se'en ndi'in ne' xka la'a tsu',
44026018	chun' ña'an ti' nten nu kwityiin', ngwaña'an ndi'in ne' kan' lo chalyuu; ña'an ti' si xkwi' tla 'a se'en ndi'in ne', ngwaña'an ngi'ni ne' kan' cha' xa'an. Kan' cha' ndi'in cha' kwa'uu cha' 'ñaǎn 'in ne' kan', cha' sten ne' cha' 'ñaǎn. Ja tyi'in 'a ne' se'en tla bra kan', sa ña'an lka si kwityiin' ne'; ka tya'an ne' tuwiin 'in Ndiose se'en nu xaa 'a, ka biya' ti' ne' nchga cha' 'in Ni bra kan'. Satanás lka nu ndlo tñan 'in ne' kan' ni, lo'o chun' ndi'in la ka ne' kan' nten 'in Ndiose. Ndi'in cha' sten ne' kan' cha' 'ñaǎn, cha' ka ku'ni Ndiose cha' tlyu ti' 'in ne' 'in cha' kuxi nu ndi'in 'in ne' kan'. Bra kan' ka su'wa cha' 'in ne' kan' lo'o nchga nten nu ka luwi kasiya 'in ne' chun' ngujwiǐn lo wsi” ndukwin Jesús kan' 'ñaǎn.
44026019	’Yu kula, ree Agripa ―ndukwin Palyu―, wa y'niǐn tñan nu ngulo Jesús 'ñaǎn, bra nu ngwa'u tloo Jesús 'ñaǎn.
44026020	Kulo ndukwa la ngwa'uǔn 'in ne' judío ta'aan nu ndi'in nde kichen Damasco, cha' kulaa ya' ne' nchga cha' kuxi nu mda'an tiye ne' nu ngwa s'ni, cha' sten ne' cha' 'in Ndiose bra kan'; nde loo la ndi'in cha' ku'ni ne' xkwi' cha' su'we ti bra kan', cha' ka biya' ti' nten cha' wa mxa'an kasiya 'in ne' kan'. Kwi' ngwaña'an ngwa'uǔn cha' kan' 'in ne' Jerusalén, lo'o ne' nchga kichen nde lo yuu 'in Judea re. Chun' ndi'in la ngwa'uǔn cha' kan' 'in nten xka la'a tsu'.
44026021	Kan' cha' msñi ne' judío ta'aan 'ñaǎn tu'wa laa tlyu, cha' ngwa ti' ne' kujwi ne' 'ñaǎn.
44026022	Lo'o ti nda'aǎn su'we tiǎn lo tñan re sa bra nu ni, cha' Ndiose ndaya' Ni 'ñaǎn nchga tsan cha' kwa'uǔn cha' 'in Ni se'en ndi'in nchga nten, ni siya nten nu tnun nchka, ni siya nten nu ti'i. Ti kwi' ti cha' nu ngwa'an ayman lo kityi s'ni, ti kwi' ayman nu ykwi' lo'o nten chabiya' 'in Ndiose, kan' lka cha' nu ndu'uǔn 'in ne'. Nan wa ngwa'an ayman Moisés lo'o ne' kula kan' nchga cha' nu ka nde loo la, lo'o kan' lka cha' nu ndu'uǔn 'in nten.
44026023	Ngwa'an ne' cha' lye 'a ta nten nu ti'í 'in nu ka Krixtu nde loo la; ndi'in cha' kaja yu, lo'o Krixtu kan' lka nu tyu'u kulo la ti chun' ndi'in la, xa wa ngujwi yu. Ndukwin kityi kan', cha' tyu'u Krixtu xiya' cha' kulaa yu 'ñaan ta'aan 'in cha' kuxi, ni siya ne' judío ta'aan, ni siya nten xka la'a tsu'. Ngwaña'an ndu'uǔn 'in nten.
44026024	Xa wa ykwi' Palyu ngwaña'an lo'o ne', lye ykwi' Festo lo'o yu bra kan': ―¡Wa mna' cha' tiya 'iin, Palyu! ―ndukwin Festo 'in yu―. Cha' lye 'a nchkwii' lo kityi, kan' cha' wa mna' cha' tiya 'iin, ja ta'a 'a tyukwa kee ―ndukwin.
44026025	Lo'o mxkwen Palyu 'in yu kula kan' bra kan': ―Si'i cha' mna' cha' tiya 'ñaǎn, yu kula ―ndukwin Palyu 'in Festo―. Ja nchkwiǐn' cha' tintu, xkwi' cha' nu ñi ngitsaǎn' 'wan.
44026026	Jlyo ti' ree Agripa re, chun' nchka biya' ti' yu kula cha' re; kan' cha' tnun nka tiyeěn nchkwiǐn' lo'o yu kula re. Lo'o jlyo ti' yu kula sa ña'an ngwa cha' 'in Jesús, cha' si'i mnan ti ngwa cha' kan'.
44026027	Yu kula, ree Agripa, ¿ta ndyaa ña'an ti' wan cha' nu ngwa'an ayman lo kityi s'ni, ti kwi' ayman nu ykwi' lo'o nten chabiya' 'in Ndiose a? Jlyo tiǎn' cha' lo'o wan ndyaa ña'an ti' wan cha' kan' ―ndukwin Palyu 'in ree Agripa.
44026028	―¿Ta ndla 'a nchka tii' cha' kaǎn nten 'in Jesucristo a? ―ndukwin ree Agripa 'in Palyu bra kan'.
44026029	―Ni siya ndla ti, ni siya ti x'ni la ―ndukwin Palyu―, su'we 'a si xñi ta'a wan cha' kan', lo'o 'wan, ree Agripa, lo'o nchga wan nu ynan wan cha' nu ykwiǐn' lo'o wan tsan ni; su'we 'a si ka su'wa cha' 'wan lo'oǔn cha' sten wan cha' kan' bra kan'. Ska ti cha' ja su'we, si skan' nten 'wan lo'o karenan chkwan sa ña'an nu mskan' ne' 'ñaǎn.
44026030	Wa mdyii ykwi' Palyu lo'o ne', bra kan' mdyituun ree, mdyituun gobernador lo'o Berenice, mdyituun nchga nten nu ndi'in lo'o ne' kan' bra kan'.
44026031	Mdo'o ne' ndyaa ne' chun' na'an bra kan'. Ykwi' skaa ne' lo'o ta'a ne': ―Ja ska 'a cha' kuxi y'ni yu kwa ―ndukwin ne' 'in ta'a ne'―. Ja ndi'in cha' kujwi nten 'in yu, kwi' ja ndi'in cha' xu'wi yu ni' ña'an chkwan.
44026032	―Ka kulaǎn 'in yu re, ska ti cha' wa mjñan yu cha' ka biya' 'in yu la se'en ndi'in ree nu nka ndloo la ti nde kichen Roma ―ndukwin Agripa 'in Festo.
44027001	Lo'o ngwa su'wa cha' 'in ne' lo'o ta'a ne' cha' su'wa ne' 'in Palyu tsaa yu la lo yuu Italia bra kan'. Lo'oǔn nu nda'aǎn kityi re, mda'aǎn lo'o ne' bra kan'. Ngulo ne' tñan 'in ska capitán 'in sndaru nu naan Julio cha' tsaa lo'o 'in Palyu lo'o xka ta presu. Julio lka capitán 'in ska ta sndaru nu 'in Augusto.
44027002	Lo'o ndyaa Aristarco ne' Tesalónica lo'o ba. Nde lo yuu Macedonia ndi'in kichen Tesalónica kan'. Ndyaa ba yten ba ska ni' yka na'an nu wa tsaa ti tyun kichen nde lo yuu Asia. Ska nten kichen Adramitio lka x'nan yka na'an kan'.
44027003	Mdo'o ba ndyaa ba bra kan', la xka tsan mdiya ba kichen Sidón. Su'we 'a tiye Julio kan', mda yu chabiya' 'in Palyu cha' tsaa yu se'en ndi'in ta'a su'we nsu'wi yu nu ndi'in kichen kan', cha' taya' ne' kan' chin' 'in yu.
44027004	Kan' mdo'o ba ndyaa ba xiya' lo'o yka na'an kan'. Kwi' se'en ti tu'wa yuu Chipre mdijin ba bra kan'; la'a se'en kaa nganun yuu wtyi kan', cha' ja mda kwi'in chabiya' tsaa ba xka la'a tsu' kan'.
44027005	Ngwaña'an ngwa cha' ndyaa ba tuwiin lo tujo'o nu mdijin kwi' se'en ti tu'wa yuu Cilicia lo'o Panfilia, sa ña'an ya' nu mdiyan ba kichen Mira, se'en ndi'in kwenta 'in Licia.
44027006	Nde kichen kan' mjwi xka yka na'an 'in capitán 'in sndaru kan'. Ne' kichen Alejandría lka x'nan yka na'an kan'. Wa tsaa ti yka na'an kan' la lo yuu Italia, kan' cha' ngulo capitán kan' tñan 'wa cha' sten ba ni' yka na'an kan', cha' tsaa lo'o 'wa nde kwa.
44027007	Ka'an 'a tsan mda'an ba lo tyi'a bra kan', cha' tiya' 'a mda'an yka na'an kan'. Kee' mdiyan ba kwi' se'en ti kichen Gnido bra kan', cha' lye 'a mskwa kwi'in ke yka na'an kan', cha' ja ngwa tya'an su'we ran. Kan' mdijin ba kwi' se'en ti tu'wa kichen Salmón cha' tyijin ba tu'wa yuu Creta nu ndi'in jlu'we tujo'o, cha' ja mskwa lye kwi'in nde kwa, mske' ti' ne'.
44027008	Tiya' 'a mda'an yka na'an kan' lo tyi'a, mdijin kwi' se'en ti tu'wa yuu kan'; chun' ndi'in la mdiyan ba se'en naan Buenos Puertos, nu ndi'in kwi' se'en ti kichen Lasea.
44027009	Ka'an 'a tsan mna' 'wa si'ya kwi'in kan', chun' chan 'a mdijin yka na'an lo tujo'o tuwiin se'en ndijyan ba la Buenos Puertos kan'. Wa yten ko' tlya' nu lye 'a nskwa kwi'in tu'wa; kan' cha' ykwi' Palyu lo'o nten nu nka ndloo bra kan':
44027010	―Ja su'we cha' tsaa laan ni, yu kula ―ndukwin Palyu 'in ne'―. Nxke' tiǎn' cha' ka ñu'un yka na'an re, kana' nchga yu'wa bra kan' ―ndukwin―, kwi' ngwaña'an, ja chan kana' chin' nten ta'aan lo tyi'a bra kan'.
44027011	Ja ynan capitán 'in sndaru cha' nu ykwi' Palyu lo'o; jlyo la ti' ne' nu ngala' ya' yka na'an lo'o nu nka ndloo 'in yka na'an kan', mske' ti' capitán kan'.
44027012	Tyun nten mske' ti' ne' cha' su'we la si ti tsaa la yka na'an kan' la kichen Fenice; ti kwi' lo yuu Creta kan' ndi'in kichen Fenice, nde loo la chin'. Jlyo ti' ne' cha' la kichen Fenice kanun yka na'an su'we la tyukwi tyempu nu tlya', cha' ja nskwa lye kwi'in tu'wa la kwa; kan' cha' ja su'we kanun yka na'an nde Buenos Puertos, mske' ti' ne'.
44027013	Lo'o mdyisnan ngwa ska kwi'in su'we bra kan', kan' cha' mske' ti' ne' cha' su'we la si tsaa la ba kichen Fenice kan'. Mdo'o ba ndyaa ba lo'o yka na'an bra kan'. Nganun ba kwi' se'en ti tu'wa yuu Creta kan'.
44027014	Lye la ti nskwa kwi'in bra kan', cha' nde lo yuu wtyi kan' ndijyan kwi'in. Tlá 'a kwi'in nu naan Nordeste kan',
44027015	lo'o ndukwa na'an kwi'in kan' 'in yka na'an la se'en nchka ti' tsaa lo'o 'wa bra kan'.
44027016	Mdijin ba kwi' se'en ti se'en ndi'in ska yuu xuwe ti jlu'we tyi'a nu naan Clauda. Jo'o la chin' ngwa kwi'in ska bra ti nde kwa, kan' cha' tlyu tñan mjwakii ba 'in kanduwa cha' kulo ba 'in ran lo tyi'a, cha' tyukwan ba 'in ran ni' yka na'an. Ndukwa ti su ke kanduwa kan', cha' jwakii ba 'in ran.
44027017	Bra wa mchkwan ba kanduwa ni' yka na'an kan', bra kan' mxiin skan' ne' ti su tnun ña'aan chun' yka na'an kan', cha' ja kata yka na'an kan' lo'o tyi'a tujo'o. Ntsen 'a ne' si tyukwa ba se'en lti ti tyi'a jlu'we tujo'o, la lo ysiin se'en naan Sirte, kan' cha' mbi'ya ne' te' nu mdukwi loo yka na'an cha' ja lye tukwa na'an kwi'in 'in te' kan', cha' ja xnan lo'o kwi'in 'in yka na'an kan' bra kan'.
44027018	La xka tsan, ña'an ti lye 'a mskwa kwi'in, lye 'a mji'in tyi'a tujo'o 'in yka na'an kan', kan' cha' mdyisnan ne' mxkwan ne' yu'wa nu nsu'wi ni' yka na'an lo tyi'a tujo'o.
44027019	La mda'a snan tsan, bra kan' mxkwan ba nchga ya' xñan nu ndiya 'in yka na'an kan', nu y'ni ne' tñan lo'o ti xkan'; lo'o ya' ba ti ykwi' ti ba mxkwan ba ya' xñan kan' lo tyi'a.
44027020	Tyun tsan ja na'an ba xaa kwan bra kan', lo'o xa tla ja na'an ba kwii kulasiin nu ndukwi ni' kwan, lo'o ja ka 'a lyaa ba, mske' ti' ba, si'ya kwi'in tlá kan'.
44027021	Wa ngwa tyun tsan nu ja siya' yku ba, kan' cha' mdyituun Palyu cha' chkwi' yu lo'o nten kan' bra kan': ―'Wan, ne' ta'a nda'aan ―ndukwin Palyu 'in ne'―, su'we la ngwa si wa ynan wan cha' nu ykwiǐn' lo'o wan ti kulo, cha' kanuun laan nde lo yuu Creta kan'. Lo'o ni, mna' yu'wa 'wan, kwi' ngwaña'an ngwa ñu'un yka na'an re.
44027022	Kan' cha' ni, ku'ni tnun tiye wan; tsaa ña'an ti' wan cha' ja ska wan ndi'in cha' kaja wan, ni siya kana' yka na'an re.
44027023	Jlyo ti' wan cha' Ndiose lka X'naǎn, cha' tñan 'in Ndiose ngi'niǐn. Xa tla ni, ngwa'u tloo ska angajle 'ñaǎn laja slaǎn,
44027024	ykwi' ni lo'oǔn: “Ja kutseen, Palyu” ndukwin angajle kan' 'ñaǎn. “Ndi'in cha' tyituun nu'win tloo ree 'in ne' romano nu nka ndloo la ti” ndukwin, “kan' cha' kulaa Ndiose 'in nchga ne' ta'a nda'an wan ni' yka na'an re cha' 'in nu'win, cha' nu'win lkaa ska nu nchkwi' cha' 'in Ni lo'o nten chalyuu” ndukwin angajle.
44027025	Kan' cha' ku'ni tnun tiye wan sikwa. Ndyaa ña'an tiǎn' cha' nu wa ykwi' Ndiose lo'oǔn; jlyo tiǎn' cha' ka cha' 'ñaǎn sa ña'an nu ndukwin angajle 'ñaǎn,
44027026	ni siya kulo ndukwa la ndi'in cha' tsaa lo'o kwi'in 'ñaan tijyu' la lo xka yuu jlu'we.
44027027	Wa mdiya tukwa smnan nu ndyaa lo'o kwi'in 'wa ya ña'an se'en ti, lo'o mdiya ba tujo'o Adria bra kan', ngwaña'an nchkwi' nten 'in tujo'o kan'. Ngwa jlu'we tla lo'o mske' ti' ne' nu ngala' yka na'an kan', cha' ndukwa yuu wtyi kwi' se'en ti;
44027028	kan' cha' msu'wa biya' ne' 'in tyi'a, sa ña'an ya' tlyaa ran, lo'o ndyija lyo cha' 'in ne' cha' kalatyii ndukwa skwa metro biya' tlyaa tyi'a kan'. Nde loo la chin' msu'wa biya' ne' 'in tyi'a xiya', lo'o ngwa kala ndukwa kati ti metro biya' tlyaa tyi'a bra kan'.
44027029	Ntsen ne' si ku'ni ka'an tu se'en yka na'an chun' kee tnun, kan' cha' mxkwan ne' jakwa chkwan nxkin' lo juun la ni' tyi'a tu se'en yka na'an, cha' ja tya'an 'a ran lo tyi'a. Lo'o ngatsen 'a ne' nganun ne' bra kan', ngita ne' bra nu ki'ya xaa la xka tsan.
44027030	Lo'o nten nu ngala' yka na'an kan', mnan ti mbi'ya ti'in ne' 'in kanduwa xuwe lo tyi'a lo'o ti su xa tla; cha' kwiñi ti ykwi' ne' cha' wa tsaa ti ne' xlyu ne' xka chkwan nxkin' nde ke yka na'an, cha' ngwa ti' ne' tyaa ne' mnan ti ni' kanduwa kan'.
44027031	Bra ti ykwi' Palyu lo'o sndaru lo'o capitán 'in ne': ―Si ja kanun ne' kwa nu ngala' yka na'an re, kaja nchga wan ni' tyi'a ―ndukwin Palyu 'in sndaru.
44027032	Bra ti msi'yu sndaru ti su se'en nchkan' kanduwa bra kan', mxtyuu ne' 'in ran lo tyi'a tujo'o, ndyaa ran bra kan'; ja lo'o nten ndyaa.
44027033	Wa ki'ya ti xaa la xka tsan, bra kan' ykwi' Palyu lo'o nten kan', cha' ku ne' chin'. ―Wa mdyii tukwa smnan ni ―ndukwin Palyu 'in ne'―, lo'o ja siya' yku wan, ja yija' su'we wan ―ndukwin―.
44027034	Su'we la si nu ku wan chin' ni, cha' ka ngula la ti' wan. Ja ska wan ndi'in cha' kaja wan, ja kaja cha 'wan.
44027035	Xa wa mdyii ykwi' Palyu lo'o ne', bra kan' msñi yu ska jaxlya. Ndya yu xu'we 'in Ndiose tloo nchga nten kan', msu'we yu jaxlya kan', yku yu bra kan'.
44027036	Su'we la ngwa tiye ne' xa wa na'an ne' sa ña'an nu y'ni Palyu, kan' cha' nchga nten kan' yku ne' chin' bra kan';
44027037	tukwa siyentu nsu'wi snan yla nsu'wi ti'yun xka nten, sa kwa ti ba ndi'in ba ni' yka na'an kan'.
44027038	Ta'a ne' yku ne' sa ña'an ya' nu ngula' ti' ne' bra kan'. Kan' ngulo ne' yu'wa 'in ne', mdyii mxkwan ne' nchga nskwa' trigu kan' lo tyi'a, cha' ka sa la chin' yka na'an bra kan'.
44027039	Ngwi'ya xaa la xka tsan, bra kan' na'an ba cha' wa ngala ba ska tu'wa yuu, lo'o ja ngwi'ya ne' kwenta la nde ya' ngala ba. Na'an ne' se'en ndi'in chin' ysiin tu'wa yuu wtyi kan', lo'o na'an ne' cha' tiin ti ndi'in tyi'a la kan'. Mske' ti' ne' cha' su'we la xtyi yka na'an lo ysiin kan', si kaja ña'an tsaa yka na'an nde kwa;
44027040	kan' cha' msi'yu ne' ti su 'in chkwan nxkin' se'en nchkan' tu se'en yka na'an, nganun chkwan nchkin' kan' ni' tyi'a. Bra kan' mxti' ne' ya' yka na'an, mskan' tukwi ne' te' lo yka cha' tukwa na'an kwi'in 'in yka na'an cha' tsaa la ran nde kwa.
44027041	Ndyaa ba bra kan', ngala yka na'an ska se'en nxnan tukwa ya' tyi'a. Lti ti tyi'a nde kwa cha' ndukwa ysiin, kan' cha' msñi ka'an kiya' yka na'an lo ysiin kan' bra kan', mdyisnan mxta' kuloo' tnun tu se'en yka na'an kan' bra kan'.
44027042	Ntsen 'a sndaru cha', si skwa ne' tyi'a cha' kala ne' tu'wa tyi'a, bra ti xnan nchga presu 'in ne'; kan' cha' mske' ti' ne' cha' su'we la kujwi ne' 'in ta'a presu ndla ti.
44027043	Lo'o ja mda capitán chabiya' 'in sndaru cha' kujwi ne' 'in presu, cha' ja nchka ti' capitán kan', cha' kujwi ne' 'in Palyu. Bra kan' ngulo capitán tñan 'in nchga ne' nu ngwa 'in skwa tyi'a cha' tsaa ne' lo tyi'a, cha' tyo'o su'we ti ne' la lo yuu wtyi;
44027044	ne' nu ja ngwa 'in skwa tyi'a, ndi'in cha' xñi ne' ka', ni siya xñi ne' yu'we yka na'an kan'. Ngwaña'an ngwa cha' su'we ti ngala ta'a ba tu'wa yuu wtyi kan' bra kan'.
44028001	Mdo'o ba tu'wa tujo'o, lo'o ndyukwa ta'a ba lo'o nten nu ngwa tyi bra kan'; ytsa' ne' ngwa tyi 'wa cha' Malta naan yuu xuwe kan' nu ndi'in kwenta 'in ne'.
44028002	Ngwa t'nan 'a ti' ne' ngwa tyi kan' 'wa; mxkin ne' ska kii' tnun tu'wa tyi'a, cha' tlya' 'a cha' ndi'ya tyoo. Lo'o ykwi' ne' lo'o ba cha' tsaa ba tu'wa kii' bra kan', cha' ka tsun chin' ti' ba.
44028003	Ndyaa y'ya Palyu chin' yka, mstya la yu yka lo kii' bra kan'; cha' tikee' 'a, bra ti mdo'o tukwa ska kunan tlá nu yku ya' yu, kwi' nganun ndukwi kunan ya' yu bra kan'.
44028004	Na'an ne' ngwa tyi 'in kunan nu ndukwi ya' Palyu, bra ti ykwi' ne' lo'o ta'a ne' bra kan': ―Nten nu wa yjwi 'in ta'a lka yu kwa ―ndukwin ne' 'in ta'a ne'―. Ni siya wa ngulaa yu 'in tujo'o, kaja yu ni, cha' ne' xa'an lka yu.
44028005	Bra kan' mxñan Palyu ya' cha' xtyuu 'in kunan lo kii', lo'o ja ska ngwa 'in yu bra kan'.
44028006	Ngita ne' ngwa tyi, ña'an kwi'ya 'a ne' 'in yu si xu'wi kiin ya' yu, si tlyuu yu lyuu kaja yu, mske' ti' ne'. Chan ngita ne', bra kan' na'an ne' cha' ja ska ngwa 'in Palyu; xka cha' mda'an tiye ne' bra kan', xka cha' ykwi' ne' lo'o ta'a ne': ―Ska jo'o lka yu re ―ndukwin ne' 'in ta'a ne' bra kan'.
44028007	Kwi' se'en ti se'en ndi'in ba ndiya chin' yuu 'in ska yu kula nu naan Publio. Lo'o Publio kan', ngwa yu ndloo la 'in yuu xuwe nu naan Malta kan'. Bra kan' ykwi' yu kula kan' lo'o ba cha' tsaa ba tu' na'an tyi yu. Ndyaa ba bra kan'; snan tsan mdi'in ba lo'o yu kula kan', lo'o su'we 'a ngwa tiye yu kula kan' ña'an 'wa.
44028008	Lo'o ti'í sti Publio tsan kan'; yu'wi tikee' 'in yu kula kan', lo'o kutse' tnen y'ni 'in yu. Yaa na'an Palyu 'in sti Publio kan' bra kan'. Ykwi' Palyu lo'o Ndiose cha' 'in nu ti'í kan', mstya ya' yu ke yu ti'í; bra ti nchkaa yu ti'í kan' bra kan'.
44028009	Lo'o nchga ne' ti'í nu ndi'in lo yuu kan', ynan ne' sa ña'an tñan y'ni Palyu bra kan'. Bra ti mdiyan ne' se'en ndi'in ba cha' ku'ni Palyu jo'o 'in ne', lo'o nchkaa ne' bra kan'.
44028010	Ka'an 'a cha' su'we mda ne' 'wa bra kan', lye 'a y'ni tnun ne' 'wa sa ña'an bra nu mdo'o ba ndyaa ba. Ti kwi' tsan kan', mdiyan lo'o ne' 'in nchga nan nu lyiji 'wa, msu'wa ne' 'in ran ni' yka na'an cha' tsaa ba lo'o.
44028011	Snan ko' mdi'in ba lo yuu Malta, kan' yten ba ni' ska yka na'an cha' tyaa ba; wa nganun yka na'an kan' nde Malta tyukwi tyempu tlya'. Ne' kichen Alejandría lka x'nan yka na'an kan', nduun nkwin jo'o ke yka na'an 'in, ti kwi' nkwin jo'o ngula tukwa Cástor lo'o Pólux. (Ngwaña'an naan jo'o kan'.) Mdo'o ba ndyaa ba lo'o yka na'an kan' bra kan'.
44028012	Chun' ndi'in la chin' mdiyan ba kichen Siracusa, se'en mdi'in ba snan tsan bra kan'.
44028013	Xiya' mdo'o ba ndyaa ba ni' yka na'an bra kan', mdijin ba kwi' se'en ti tu'wa yuu wtyi cha' tiyan ba kichen Regio. La xka tsan su'we 'a mskwa kwi'in, kan' cha' la mda'a snan tsan ngala ba nde kichen Puteoli.
44028014	La kan' mdukwa ta'a ba lo'o tyun nten nu lka ta'a nten 'in Jesucristo. Ykwi' ne' lo'o ba cha' kanun ba se'en ndi'in ne', kan' cha' kati tsan nganun ba lo'o ne' kan'. Lo'o mdo'o ba ndyaa ba tuwiin nu ndyaa kichen Roma bra kan'.
44028015	Wa ynan nchga nten 'in Jesucristo nu ngwa tyi Roma cha' ndijyan ba tuwiin, kan' cha' mdo'o ne' na'an tyi ne' ndijyan ne' cha' tyukwa ta'a ne' lo'o ba tuwiin. Ndyukwa ta'a ba lo'o ska ta nten kan' nde kichen Foro de Apio, kwi' ndyukwa ta'a ba lo'o xka ta ne' nde se'en naan Tres Tabernas bra kan'. Mdya 'a Palyu xu'we 'in Ndiose xa wa na'an yu 'in ne' ta'aan kan', ngwa tnun la tiye yu bra kan'.
44028016	Ngala ba kichen tlyu nu naan Roma bra kan', mdiyan lo'o capitán 'in nchga presu kan' se'en ndi'in x'nan xka ta sndaru nu ndi'in kwan nde kan'. Lo'o mda ne' chabiya' 'in Palyu cha' tyi'in yu xka tu'wa na'an bra kan', ni siya ña'an ti ndi'in ska sndaru kwan 'in yu nchga bra.
44028017	Wa mdiya snan tsan ti nu ngala ba kichen Roma, bra kan' msu'wa Palyu ska rsun ndyaa se'en ndi'in ne' kula 'in ta'a ne' judío nu ndi'in kichen kan'. Ndyo' ti'in ne' se'en ndi'in Palyu bra kan': ―'Wan, ne' kula ta'aan ―ndukwin Palyu 'in ne'―, ja ska cha' kuxi y'niǐn lo'o ne' judío ta'aan; ja ska cha' kuxi y'niǐn cha' 'in cha' kula nu ndyaa ña'an tian' ta'aan, nu mda ayman kula 'ñaan s'ni. Msñi nten 'ñaǎn nde Jerusalén, y'ni ne' presu 'ñaǎn, kan' mda ne' 'ñaǎn ya' ne' romano.
44028018	Ngwa biya' 'ñaǎn lo'o ne' romano kan' bra kan'; ndukwin ne' kan' cha' ja ndi'in ki'ya 'ñaǎn cha' kujwi ne' 'ñaǎn. Ngwa ti' ne' romano kan' kulaa ne' 'ñaǎn bra kan'.
44028019	Lo'o ja mslyaa 'a nu nka ndloo 'in ne' judío ta'aan siya' ti ―ndukwin Palyu―. Xa wa mdyii cha', mjñaǎn chabiya' cha' ka biya' 'ñaǎn tloo ree 'in ne' romano nu nka ndloo la ti, nu ndi'in kichen re, ni siya ja nchka tiǎn' xtyaǎn ki'ya 'in ne' ta'a kichen tyiǐn.
44028020	Lo'o ni, nchka tiǎn' na'aǎn 'wan cha' chkwiǐn' lo'o wan, kan' cha' msu'waǎn rsun 'wan ndyaan se'en ndi'in wan, lo'o wa y'ni wan cha' su'we mdiyan wan se'en ndi'iǐn ni. Ta'aan lkaan ne' Israel; kwi' ngwaña'an ndi'in taan 'in Ndiose, sa ya' ku'ni ji Ni nchga cha' nu wa ytsa' Ni 'in ayman kula 'ñaan nu ngwa s'ni. Lo'oǔn, ndyaa ña'an tiǎn' cha' kan' su'wa ti lo'o wan, kan' cha' mskan' ne' 'ñaǎn lo'o karenan chkwan re ―ndukwin Palyu 'in ne' judío nde Roma.
44028021	Mxkwen ne' kula 'in Palyu bra kan': ―Ja ya kala kityi se'en ndi'in ba nu ngwa'an ne' Judea nu nchkwi' cha' 'iin lo'o ba ―ndukwin ne' 'in Palyu―. Ja ya kala ska ne' judío ta'aan nu ngwa ti' chkwi' cha' kuxi 'iin lo'o ba ―ndukwin ne'―.
44028022	Nchka ti' ba kunan ba nchga cha' nu ndiya cha' chkwii' lo'o ba cha' 'in tuwiin kwi kan', cha' jlyo ti' ba cha' nchga kichen ndiya nten nu msin' 'a ti' 'in ne' nu wa msñi tuwiin kan'.
44028023	Lo'o mskan' ne' cha' lo'o ta'a ne' ni tsan tyo' ti'in ne' se'en ndi'in Palyu xiya'. Tsan kan' ka'an 'a nten ndyo' ti'in se'en ndi'in yu. Tyukwi tsan ngwa'u yu 'in ne'; ngwa'u yu sa ña'an ndlo Ndiose tñan, sa ña'an nu nchkwi' cha' nu ngwa'an ayman Moisés cha' 'in Jesús, lo'o sa ña'an lka cha' nu ngwa'an xka la ayman kula lo kityi cha' 'in Jesús.
44028024	Mdiya ne' nu ndyaa ña'an ti' cha' nu ykwi' Palyu lo'o ne' bra kan', kwi' ngwaña'an, mdiya chin' nten nu ja ndyaa ña'an ti' cha' kan' siya' ti;
44028025	lo'o ja ngwa su'wa tiye ne'. Bra wa tyaa ti ne', xiya' ykwi' Palyu lo'o ne': ―Ñi 'a cha' nu ytsa' Tyi'i Ndiose 'in ayman Isaías nu ykwi' lo'o nten chabiya' 'in Ndiose nu ngwa s'ni, xa nu ykwi' Ni lo'o ayman Isaías kan' bra kan':
44028026	Tsaa nu'win se'en ndi'in ne' kwa, cha' chkwii' lo'o ne' nchga cha' nu katsaǎn' 'iin, ndukwin Ndiose 'in Isaías. Nde lka cha' nu ka chkwii' lo'o ne' kan': Ja chan kunan wan cha' 'ñaǎn, lo'o ja ka biya' ti' wan sa ña'an ndyo'o cha' nu wa ynan wan, nchkwiin 'in ne'. Ja chan ña'an wan cha' 'ñaǎn, lo'o ja ki'ya wan kwenta nan lka cha' nu wa na'an wan, nchkwiin 'in ne'. Kan' ykwi' Ndiose lo'o Isaías xiya':
44028027	Tla 'a kasiya 'in nten ta'a wan, cha' ja xlyaa 'a ne' kan' kunan ne' cha' nu nchkwiǐn' lo'o ne'. Ja nnan su'we ne' kan', chun' ja xlyaa ne' ka biya' ti' ne' cha' 'ñaǎn; ja xlyaa ne' kan' ki'ya ne' kwenta, lka ne' ña'an ti' nten nu kwityiin'; ja xlyaa ne' kan' kulaa ya' ne' cha' kuxi nu ndi'in 'in ne'. Kan' cha' ja nchka 'ñaǎn ku'niǐn cha' tlyu ti' 'in ne' 'in cha' kuxi kan'. Ngwaña'an ndukwin Ndiose 'in Isaías.
44028028	Ka biya' ti' wan ni, cha' wa mdyisnan Ndiose ngitsa' Ni cha' 'in Ni nde se'en ndi'in ne' xka la'a tsu'; xlyaa Ndiose ku'ni tyii Ni ki'ya nu ndi'in 'in ne' kan', bra nu xñi ne' cha' 'in Ni. Lo'o ni, ja ka tsaa tii cha' kan', chañi cha' kunan ne' kan' cha' 'in Ndiose.
44028029	Xa wa mdyii ykwi' Palyu, bra kan' mdo'o ta'a ne' judío ndyaa ne'; lye 'a ykwi' ne' lo'o ta'a ne'.
44028030	Tukwa yijan nganun Palyu nde kichen Roma kwa, mdi'in yu ska ni' ña'an nu mjñan ti yu. Su'we nka tiye yu ña'an yu 'in nchga nten nu mda'an se'en ndi'in yu,
44028031	kwi' ja ntsen yu kwa'u yu 'in ne' sa ña'an ka Ndiose ndloo la ni' kasiya 'in nten. Lo'o ja ykwi' 'a ne' lo'o yu cha' ja chkwi' yu nchga cha' 'in Jesucristo lo'o nten.
45001001	Palyu lkaǎn. Na' lkaǎn nu nda'aǎn kityi re cha' tsaa se'en ndi'in wan nde kichen Roma, 'wan nu msñi wan cha' 'in Jesucristo. Na' ngi'niǐn tñan 'in Ndiose, cha' Ndiose ngulo suwi 'ñaǎn cha' tsa'aǎn chkwiǐn' cha' su'we 'in Ni lo'o nten.
45001002	Bra nu ti ji kan Jesucristo lo chalyuu, ti bra kan' ytsa' ñi Ndiose 'ñaan sa ña'an nu ka cha' kan' tyempu nu ndijyan nde loo la. Ytsa' Ni cha' kan' 'in nten nu ykwi' lo'o nten chalyuu chabiya' 'in Ndiose, cha' chkwi' ne' lo'o ta'a nten ne' nu ngwa s'ni; ngwa'an ne' cha' kan' lo kityi bra kan'.
45001003	Cha' su'we 'in Jesucristo nu nka X'naan, ti kwi' nu lka Sñi' Ndiose ni, kan' lka cha' nu ngwa'an ne' lo kityi kan'. Ngula Jesús lo chalyuu sa ña'an nu ndlya nchga la nten, cha' ti kwi' ta'a ne' ayman David lka Jesús;
45001004	kwi' ngwaña'an lka Jesús ska ti nu nka Sñi' ykwi' Ndiose. Nde ña'an ka biya' su'we tian' cha' kan': chabiya' 'in Ndiose Sti yu ndyu'u Jesús xiya' xa wa ngujwi yu, lo'o tnun 'a tñan y'ni Ndiose bra kan'. Bra nu mda Ndiose Tyi'i ykwi' 'in Jesús, bra kan' ytsa' Ni 'ñaan cha' Sñi' ykwi' Ndiose lka Jesús kan'.
45001005	Su'we 'a ngi'ni Ndiose lo'oǔn chun' tñan nu y'ni Jesucristo. Wa ngulo Ni tñan 'ñaǎn cha' tsa'aǎn ña'aan chalyuu, nchga se'en ndi'in nten; chabiya' 'in Ndiose tsa'aǎn chkwiǐn' cha' su'we 'in Ni lo'o nten. Nchka ti' Ndiose cha' kaja nten 'in Ni nde nchga kichen, nten nu sten cha' 'in Ndiose, nten nu kunan nchga cha' nu nchkwi' Ni.
45001006	Lo'o 'wan ni, wa ngulo suwi Ndiose 'wan cha' ka wan nten 'in Jesucristo.
45001007	Nda'aǎn kityi re cha' tsaa kichen Roma nde se'en ndi'in wan. Chkwiǐn' lo'o wan chabiya' 'in Ndiose Stian, chabiya' 'in Jesucristo nu nka X'naan, cha' su'we 'a nsu'wi tiye Ndiose lo'o wan. Wa ngulo suwi Ni 'wan cha' tyukwi ti tiye wan ka wan nten 'in Ni. Nde ña'an nchka tiǎn', cha' ña'an ti ku'ni Ndiose Stian cha' su'we lo'o wan, cha' ku'ni Ni cha' tiin ti tyi'in wan chun' Jesucristo nu nka X'naan.
45001008	Se'en mdyisnan ti kityi re, ngi'niǐn tnuǔn 'in Ndiose chabiya' 'in Jesucristo. Su'we 'a nka tiyeěn cha' ta'a wan wa msñi wan cha' 'in Jesús; nchga kichen nganen cha' ndyaa ña'an 'a ti' wan cha' kan'.
45001009	Lo'o na' ni, wa mjwi tñan 'ñaǎn cha' chkwiǐn' cha' su'we 'in Jesucristo nu nka Sñi' Ndiose lo'o xka ta nten; tyukwi ti tiyeěn ngi'niǐn tñan kan' chabiya' 'in Ni. Jlyo ti' Ndiose cha' ta'a ti nda'an cha' tiyeěn cha' 'wan bra nu nchkwiǐn' lo'o Ni.
45001010	Lo'o ngwaña'an, nchga tsan njñaǎn chabiya' 'in Ndiose cha' tsa'aǎn se'en ndi'in wan, cha' tyi'iǐn chin' lo'o wan, ya' nu nchka ti' Ndiose cha' tsa'aǎn.
45001011	Nchka 'a tiǎn' ña'aǎn chin' 'wan, lo'o nchka tiǎn' chkwiǐn' ska cha' lo'o wan; Tyi'i Ndiose lka nu su'wa ya' 'ñaǎn, cha' tsaa ña'an la ti' wan 'in Jesús. Bra kan' sten tsaa la wan cha' kan'.
45001012	Su'we la si nchga nan tsaa ña'an su'we la tian' 'in Ndiose chun' tñan nu y'ni Jesús. Ka su'wa yaan' 'in ta'aan bra kan'.
45001013	'Wan ta'a msñian cha' 'in Jesús, nchka tiǎn' cha' ka biya' ti' wan cha' su'we 'a nsu'wi tiyeěn 'wan. Tyun ya' ngwa tiǎn' kaǎn se'en ndi'in wan, lo'o ni ña'an ti, ti ji kaja ña'an kaǎn. Sa ña'an nu y'niǐn la xka kichen, kwi' ngwaña'an nchka tiǎn' ku'niǐn nde kichen se'en ndi'in wan; nchka tiǎn' cha' ka'an la nten sten cha' 'in Jesús, lo'o ngwaña'an nchka tiǎn' cha' ti kwa'uǔn la cha' kan' 'wan.
45001014	Wa ngulo Ndiose tñan 'ñaǎn cha' tsa'aǎn chkwiǐn' lo'o ne' xka la'a tsu', ni siya ndi'in ne' kan' kichen tnun, ni siya ndi'in ne' tijyu' la ni' kixin'; ngulo Ni tñan 'ñaǎn cha' ska ti cha' chkwiǐn' lo'o nten, ni siya lo'o nten nu nsu'wi 'a cha' tiya 'in, ni siya lo'o nten nu ja ndi'ya kwenta siya' ti.
45001015	Kan' cha' ni, nchka tiǎn' tsa'aǎn cha' chkwiǐn' cha' su'we 'in Ndiose lo'o wan ne' Roma, sa ña'an nu wa ykwiǐn' cha' kan' la xka kichen.
45001016	Ja njyu'u tiǎn' siya' ti cha' kwa'uǔn 'in nten cha' su'we nu nchkwi' 'in Jesús. Ndijyan cha' kan' lo'o nchga chabiya' 'in Ndiose, cha' kulaa Ni 'in nchga cha' kuxi nchga nten nu xñi cha' 'in Ndiose. Ti kulo ytsa' Ndiose cha' su'we kan' 'in ne' judío ti, bra kan' lo'o ytsa' Ni cha' su'we kan' 'in ne' xka la'a tsu'.
45001017	Bra nu kunaan cha' su'we 'in Jesús kan', bra kan' ka biya' tian' sa ña'an nu ngi'ni Ndiose cha' ka su'we kasiya 'in nten xa'an; chun' nu ndyaa ña'an tian' tñan nu y'ni Jesús, kan' cha' ka su'we kasiya 'in nchgaan nu y'nian cha' xa'an ti kulo, ska ti si stean cha' 'in Ndiose. Ngwaña'an ndyo'o ska cha' nu ndukwa lo kityi kula: “Bra nu ndyaa ña'an tian' 'in Ndiose cha' ka ku'ni Ni cha' ka su'we kasiya 'ñaan, bra kan' kaja ska chalyuu nu ja tsaa tii 'a 'ñaan.”
45001018	Bra nu kunaan cha' 'in Jesús kan', bra kan' ka biya' tian' cha' msin' 'a ti' Ndiose nde se'en ndi'in Ni ni' kwan; lo'o ta Ni nu ti'í 'in nchga nten nu ngi'ni cha' kuxi. Msin' ti' Ni 'in ne' kan', si'ya cha' kuxi 'a ngi'ni ne'; xa'an 'a ne' kan', lo'o ngwaña'an, ja nda ne' chabiya' kunan xka ta nten nchga cha' nu ñi nu wa ykwi' Ndiose lo'o nten chalyuu.
45001019	Nchka biya' ti' ne' xa'an kan' nchga lo cha' nu ka ka biya' ti' nten cha' 'in Ndiose, cha' wa ngwa'u Ndiose cha' kan' 'in ne'.
45001020	Ndiose ni, ja nchka 'ñaan ña'aan 'in Ni nde se'en ndi'in Ni ni' kwan, ti kwi' ti cha' ja nchka ka biya' tian' sa ña'an cha' tnun nu ngi'ni Ni. Ti nu mdyisnan chalyuu ti kulo, ti bra kan' wa mjwi ña'an xu'wi lyo nten 'in Ndiose; ti bra kan' ndiya ña'an nu ka biya' ti' nten ni ña'an nu lka Ndiose, si tsaa naan ne' 'in Ni. Ka xu'wi lyo nten 'in Ni bra nu ña'an ne' nchga lo nan nu wa ngwiñan Ni lo chalyuu. Kan' cha' ja ku'ni Ndiose cha' tlyu ti' 'in ne' xa'an.
45001021	Ni siya nsu'wi lyo ne' xa'an kan' sa ña'an nu lka Ndiose, ja xlyaa ne' kan' ku'ni tnun ne' 'in Ni; ni siya Ndiose ykwi' lka Ni, ja ndya ne' kan' xu'we 'in Ni. Xkwi' cha' xa'an nda'an cha' tiye ne'. Lye 'a mxiya' ne' cha' ke ne' cha' ja xlyaa ne' xñi ne' cha' nu ñi kan'.
45001022	Ndukwin ne' cha' nchga cha' jlyo ti' ne', lye 'a ngi'ni siye' ne' lo'o ta'a nten ne' ngwaña'an; wa mna' cha' tiya 'in ne' si'ya cha' xa'an nu ngi'ni ne'.
45001023	Ja nchka 'a ti' ne' ku'ni tnun ne' 'in Ndiose nu nka ndloo la ti, ti kwi' Ni lka Ni nu ja tsaa tii 'a chalyuu 'in Ni siya' ti; ndiya la ti' ne' ku'ni tlyu ne' 'in nkwin nten nu ndyiji. Kwi' ngwaña'an, ngi'ni tnun ne' 'in nkwin kiñi nu ndukwi ni' kwan, lo'o nkwin 'ni nu ndukwa kiya', lo'o nkwin 'ni nu nsuwe' ni' i' lo yuu; kan' lka nan nu ngi'ni tnun ne'.
45001024	Kan' cha' wa ngulaa ya' Ndiose 'in ne' xa'an kan'; ti nda Ni chin' tyempu 'in ne' cha' ku'ni ne' cha' chen ña'an lo'o ta'a ne', ska lo cha' kuxi nu njyu'u 'a tian' chkwian' sa ña'an ngi'ni ne'.
45001025	Wa ngulo chun' ne' kan' nchga cha' nu ñi nu ykwi' Ndiose lo'o ne', ndiya la ti' ne' cha' xñi ne' ya ña'an ti cha' kwiñi. Ngi'ni tnun ne' 'in jo'o kwiñi, nchkwi' ne' lo'o nkwin ska nan nu wa ngwiñan Ndiose; ja nchkwi' ne' lo'o Ndiose ykwi' nu ngwiñan cha' kan', ti kwi' Ndiose nu su'we nsu'wi tiyean 'in Ni, cha' xkwi' cha' su'we ngi'ni Ni lo'oan. Kwi' ngwaña'an lka cha' kan' ni.
45001026	Wa ngulaa ya' Ndiose 'in ne' xa'an sikwa, cha' ku'ni ne' cha' chen ña'an lo'o ta'a ne'; ska lo cha' xa'an nu ja nchka 'a tian' chkwian' cha' 'in ran lo'o nten, kan' lka cha' xa'an nu ngi'ni ne' kan'. Ti kwi' ne' kuna'an 'in ne', ja ndi'in lo'o yu ki'yu sa ña'an nu ndi'in nchga nten su'we, xkwi' lo'o ta'a kuna'an ne' ngi'ni ne' cha' chen ña'an kan'.
45001027	Kwi' ngwaña'an yu ki'yu ni, ja ndi'in yu lo'o ne' kuna'an 'in yu sa ña'an nu ngi'ni nten; nxitukwi 'a ti' yu 'in ta'a ki'yu yu, ngi'ni yu cha' chen ña'an lo'o ta'a ki'yu yu. Ti ykwi' ti ne' ngi'ni ne' nu ti'í lo'o ne', cha' kuxi 'a cha' nu ngi'ni ne' kan'.
45001028	Ngwaña'an ndi'in cha' 'in nten chalyuu, cha' ja nchka ti' ne' xu'wi lyo ne' 'in Ndiose; kan' cha' ngulaa ya' Ndiose 'in ne' cha' ku'ni ne' cha' xa'an kan', nda Ni chin' tyempu 'in ne' cha' ku'ni ne' ña'aan cha' kuxi nu nchka ti' ne' ku'ni ne'.
45001029	Ja su'we siya' ti tñan nu ngi'ni ne' lo'o ta'a nten ne': xkwi' cha' chen ña'an ngi'ni ne', xa'an 'a ngi'ni ne'; nxitukwi 'a ti' ne' cha' su'we nu nsu'wi 'in ta'a nten ne', ti'í 'a ti' ne' 'in ta'a nten ne'; nchka ti' ne' cha' su'we la tyi'in ne' ke xka la ta'a ne', nsuun ne' kan' lo'o ndyujwi ne' 'in ta'a ne'; nñi lyo'o ne' 'in ta'a ne'; chen 'a ña'an cha' nsu'wi tiye ne' ña'an ne' 'in ta'a nten ne', lo'o nchkwi' 'a ne' kwentu 'in ta'a ne',
45001030	lo'o nchkwi' ne' cha' ti'í 'in ta'a ne'; liye' ti' ne' 'in Ndiose, cha' kuxi nchkwi' ne' 'in Ndiose; lye 'a ngi'ni siye' ne' lo'o ta'a nten ne'. Lo'o ngwaña'an, ti nda'an naan la ne' cha' kuxi nu ku'ni ne'. Ti kwi' ja nnan 'a ne' cha' nchkwi' sti ne' lo'o jya'an ne' lo'o,
45001031	ja ska cha' nduwe ti' ne' kan' siya' ti, ja ngi'ni ne' ni ska tñan nu ndukwin ne' cha' ku'ni ne'. Ja nsu'wi tiye ne' 'in ta'a ne', sa ña'an nu ngi'ni nten su'we; ja ngi'ni ne' cha' tlyu ti' 'in ta'a ne', ti kwi' ti cha', ja nchka t'nan ti' ne' 'in ta'a ne'.
45001032	Ndi'ya ne' kan' kwenta cha' wa ykwi' Ndiose cha' 'in ne', cha' nu ndi'in cha' kaja ne' kan' si'ya cha' xa'an nu ngi'ni ne'. Ni siya jlyo ti' ne' cha' kan', ja nduwe ti' ne'; ña'an ti ngi'ni ne' cha' xa'an nu y'ni ne'. Lo'o ngwaña'an, su'we 'a nsu'wi tiye ne' bra nu ña'an ne' xka nten nu ngi'ni ti kwi' cha' kuxi nu ngi'ni ne'.
45002001	Lo'o 'wan ni, ja kaja 'a ña'an nu ku'ni Ndiose cha' tlyu ti' 'wan, bra nu nchkwi' 'a wan cha' 'in ska cha' kuxi nu ngi'ni nten; bra nu ndlo tuun wan ki'ya nu ndukwi xka nten, kwi' ngwaña'an, ti ykwi' ti wan ndukwi wan ki'ya kan'. Sa ña'an nu ngi'ni biya' wse 'in nten xa'an, kwi' ngwaña'an ngi'ni wan lo'o ta'a nten wan, cha' nu ngwaña'an nchkwi' wan lo'o ne', lo'o su'wa ndukwi wan ki'ya lo'o ne' xa'an kan'.
45002002	Wa jlyo ti' wan cha' ñi 'a ngi'ni Ndiose bra nu nda Ni nu ti'í 'in nten nu ngi'ni nchga lo cha' xa'an.
45002003	¿Ni cha' nxke' ti' wan cha' ja su'wa ka nu ti'í 'wan lo'o nu ka 'in ne' xa'an kan'? Kwiñi 'a wan, ja ka 'a xnan wan 'in Ndiose bra nu ku'ni biya' Ni 'in nchga nten; nan nxtya wan ki'ya 'in nten, ni siya ngi'ni wan ti kwi' ti cha' kuxi nu ngi'ni ne' kan'.
45002004	¿Ni cha' ja nduwe 'a ti' wan cha' nchka t'nan 'a ti' Ndiose 'ñaan? Ndukwa Ni nchga cha' nu njñaan 'in Ni, ndalo 'a Ni 'ñaan, su'we 'a nka tiye Ni lo'oan; xkwi' ngwaña'an ngi'ni Ni cha' kaja ña'an kulaa yaan' cha' kuxi nu ndiya 'a tian'.
45002005	Ja xlyaa wan kunan wan cha' nu nchkwi' Ndiose lo'o wan, ja jyu'u ti' wan siya' ti; kan' cha' ndi'in cha' ta Ndiose nu ti'í 'wan bra nu tiya tsan nu ña'an nchga nten chalyuu cha' ñi 'a ku'ni biya' Ni 'in nten.
45002006	Tsan kan' ta Ni nu ti'í 'ñaan sa ña'an nu ngi'nian xa nu ndi'ian lo chalyuu;
45002007	ska chalyuu su'we nu ja tsaa tii 'a, kan' lka nu ta Ndiose 'in nchga nten nu ngi'ni cha' su'we, ne' nu ja nchka ndaja ti' cha' ngi'ni ne' cha' su'we lo'o ta'a nten ne'. Xkwi' nda'an cha' tiye ne' kan' cha' 'in cha' su'we nu nsu'wi nde se'en ndi'in Ndiose, xkwi' nan tyi'in su'we ti ne' lo'o Ni, nka tiye ne', xkwi' cha' 'in chalyuu kwi nu ndijyan nde loo la nduwe ti' ne'.
45002008	Nten xa'an ni, nu xkwi' cha' 'in ti ykwi' ti ne' nda'an cha' tiye ne', tnun 'a nu ti'í ta Ndiose 'in ne' kan'; kasin' 'a ti' Ndiose 'in nchga ne' kan', cha' ja xlyaa ne' kunan ne' siya' ti nchga cha' nu ñi nu ndu'u Ndiose 'in ne', cha' nu nxitukwi 'a ti' ne' 'in ya ña'an ti cha' xa'an nu ña'an ne'.
45002009	Lye 'a ta Ndiose nu ti'í 'in ne' kan' bra kan', tnun 'a nu ti'í ka 'in nchga nten chalyuu, nten nu ngwaña'an xkwi' cha' xa'an ngi'ni ne'. Kulo, tyukwa ne' judío nu ti'í kan', bra kan' kwi' ngwaña'an tyukwa ne' xka la'a tsu', ne' nu ja lka judío, nu ti'í kan'.
45002010	Nchga nten nu ngi'ni cha' su'we, ta Ndiose cha' su'we nu nsu'wi 'in Ni nde se'en ndi'in Ni 'in ne' kan'; su'we 'a ka 'in ne' kan' nde se'en ndi'in Ni bra kan', ku'ni Ni cha' tiin ti tyi'in ne' bra kan'. Kulo, tyukwa ne' judío cha' su'we kan', kwi' ngwaña'an tyukwa ne' xka la'a tsu' cha' su'we kan' chun' ndi'in la.
45002011	Si'i wa lka ti nten nu nchka t'nan ti' Ndiose 'in, ska ti biya' nchka t'nan ti' Ni 'in nchga nten chalyuu.
45002012	Ne' xka la'a tsu' ni, ni siya ja ya kunan ne' nchga cha' nu wa ytsa' Moisés 'in ne' judío, tyii cha' 'in ne' ngwaña'an ti, si ndukwi ne' ki'ya. Kwi' ngwaña'an ta Ndiose nu ti'í 'in ne' judío, nu wa ynan cha' nu ñi nu wa ytsa' ayman Moisés 'in ne'; si nu ndukwi ne' ki'ya, ku'ni biya' Ndiose 'in ne' lo'o cha' nu ykwi' Moisés kan' lo'o ne' bra kan'. Lo'o ngwaña'an, ska ti biya' ku'ni biya' Ndiose 'in nchga nten nu ngi'ni cha' kuxi.
45002013	Ja ka su'we kasiya 'ñaan lo'o Ndiose cha' nu nnaan tian cha' nu ñi nu nchkwi' Ni lo'oan ta'aan; ska ti si tyukwi ti tiyean tukwaan cha' kan', si ku'nian nchga tñan nu ndlo Ni 'ñaan, bra kan' ka su'we kasiya 'ñaan lo'o Ni.
45002014	-
45002015	Ndiya nten, ne' xka la'a tsu', nu cha' 'in ti ne' ngi'ni sa ña'an nu ndukwa lo kityi 'in Ndiose, ni siya ja ya kunan ne' cha' kan'. Ngwaña'an ka jlyo tian' cha' nchka biya' ti' ne' kan' sa ña'an tñan nu nchka ti' Ndiose, chun' cha' tyukwi ti tiye ne' ngi'ni ne' nchga cha' nu ykwi' Ndiose lo'o ne' judío nu ngwa s'ni, ni siya ja ya katsa' Ndiose cha' kan' 'in ne' xka la'a tsu' kan'; ke ti ne' kan' ndi'ya cha' su'we nu ngi'ni ne' lo'o ta'a nten ne'. Kwi' ngwaña'an, bra ti ndi'ya ne' kan' kwenta cha' ki'ya lka bra nu ngi'ni ne' ska cha' kuxi, lo'o ja ndi'in cha' kuwe 'a ti' ne' bra nu ngi'ni ne' ska cha' su'we.
45002016	Ngwaña'an ka sikwa, bra nu ku'ni biya' Ni 'in nchga nten. Tyo'o loo nchga cha' nu nsu'wi mnan ni' kasiya 'in ne', bra kan' kulo Ni tñan 'in Jesucristo cha' ku'ni biya' Ni 'in ne'. Ngwaña'an lka cha' nu nchkwiǐn' lo'o nten laja nu ndu'uǔn cha' su'we 'in Ndiose 'in ne'.
45002017	'Wan ni, nu ndukwin wan cha' ne' judío lka wan, ndyaa ña'an 'a ti' wan nchga cha' nu ykwi' Ndiose lo'o ayman Moisés nu ngwa s'ni. Lo'o lye 'a ngi'ni siye' wan lo'o xka ta nten, cha' ndukwin wan cha' ska ti wan lka wan nten 'in Ndiose.
45002018	Nan wa jlyo ti' wan nchga tñan nu nchka ti' Ndiose cha' ku'ni wan, nxke' ti' wan; wa ngwa'an Moisés cha' kan' lo kityi cha' 'wan, kan' cha' ndi'ya la wan kwenta sa ña'an lka ska cha' su'we, sa ña'an lka ska cha' kuxi.
45002019	Kwi' ngwaña'an nxke' ti' wan, cha' ti ykwi' wan nchka 'wan kwa'u wan tuwiin nu ñi 'in nchga nten nu ja jlyo ti'; nxke' ti' wan cha' nchka 'wan chkwi' wan cha' nu ñi lo'o nten nu ja ndyiji ña'an ka biya' ti' ska cha' nu ñi;
45002020	nxke' ti' wan cha' nchka 'wan kwa'u ñi wan 'in nten nu ja nnan su'we, cha' nu mna' cha' tiya 'in ne', ndukwin wan; nxke' ti' wan cha' ka 'wan ka wan mstru 'in nten nu ja ya ku'ni xa'an siya' ti. Nxke' ti' wan cha' ka ku'ni wan ngwaña'an, chun' ndyaa ña'an 'a ti' wan cha' nu ngwa'an ayman Moisés kan'; laja cha' kan' ndukwa nchga cha' nu ka jlyo tian', nchga cha' nu ñi nu nsu'wi lo chalyuu, nxke' ti' wan.
45002021	Nan ndu'u wan 'in ta'a nten wan ni, ¿ni cha' ja nchka 'wan kwa'u wan 'wan, ti ykwi' ti wan? Ndukwin wan cha' ja su'we ku'ni ne' kunan ska nan nu nsu'wi 'in ta'a nten ne', ¿ta ja lo'o wan ti ngi'ni wan kunan 'in nten, ndiya bra a?
45002022	Ndukwin wan cha' ja su'we 'a tyi'in cha' 'in ne' lo'o kwilyo'o xka nten, ¿ni cha' lka cha' lo'o wan ngi'ni wan cha' kuxi kan' sikwa? Si ja ndiya ti' wan siya' ti bra nu ngi'ni tnun xka ta nten 'in jo'o nu si'i Ndiose ykwi' lka, ¿ni cha' lka ngi'ni wan kunan cha' su'we nu nsu'wi ni' lyaa 'in ne' kan' a?
45002023	Ndukwin wan cha' su'we la siya' ti lka cha' nu ytsa' ayman Moisés 'wan, lo'o ngi'ni 'a wan cha' kuxi lo'o Ndiose xa nu ja nnan 'a wan cha' kan'.
45002024	Ndiya ska cha' nu ndukwa lo kityi kula, kityi se'en nchkwi' Ndiose cha' re: “Kuxi 'a nchkwi' ne' xka la'a tsu' 'in Ndiose si'ya wan.” Kwi' ngwaña'an 'wan, kuxi 'a ngi'ni wan, lo'o nchkwi' 'a nten cha' 'wan.
45002025	Ndyaa ña'an 'a ti' wan cha' nu ndukwin kityi cha' si'yu wan kijin nu ki'yu sñi' wan bra nu ti kune' ne', cha' ka lkwan Ndiose 'in ne'. Su'we 'a si kunan wan nchga cha' nu ykwi' Ndiose lo'o ayman Moisés; si ja kunan wan nchga cha' kan', wa lka wan sa ña'an lka nten nu ja nsi'yu kijin yu ki'yu siya' ti.
45002026	Lo'o ngwaña'an nten xka la'a tsu' nu ja nsi'yu kijin kan', si kunan ne' kan' cha' nu ytsa' Moisés 'ñaan, bra kan' su'wa ti tukwa Ndiose cha' 'in ne' kan' sa ña'an ndukwa Ni cha' 'in ne' judío ta'aan nu wa msi'yu kijin.
45002027	Chañi cha' ja nsi'yu ne' kan' kijin sa ña'an nu nsi'yu ne' judío kijin; ja nsu'wi cha' kan' 'in ne', cha' ne' xka la'a tsu' lka ne'. Lo'o ni, si ku'ni ne' kan' nchga tñan nu nchka ti' Ndiose cha' ku'ni ne', ta ne' cha' jyu'u 'wan ne' judío, chun' ja ndukwa wan cha' kan', ni siya wa ynan wan nchga cha' nu ñi 'in Ndiose, ni siya wa msi'yu wan kijin wan.
45002028	Ja lkaan tyukwi ti tiyean ne' judío ska ti chun' nu kti 'a ngi'nian tloo Ndiose, xa nu ña'an ti nten 'ñaan, ja ka tñan ngwaña'an, ni siya wa msi'yuan kijin;
45002029	si'i ngwaña'an lkaan ne' judío. Tyukwi ti tiyean lkaan ne' judío bra nu sten su'wean cha' 'in Ndiose, ñi la tyo'o cha' 'ñaan si nu wa ndukwa biya' 'in Ndiose la ni' kasiya 'ñaan. Bra kan' ka kulo Ni ya ña'an ti tñan 'ñaan lo'o Tyi'i ykwi' Ni, si'i lo'o ska cha' nu ndukwa lo kityi ti. Lo'o kan' su'we 'a ku'ni Ndiose lo'oan, si'i nten chalyuu ti nu chkwi' su'we 'ñaan bra kan'.
45003001	Su'we chin' cha' lkaan ne' judío sikwa, su'we chin' cha' nsi'yuan kijin, cha' ngwaña'an ndukwan Ndiose 'ñaan.
45003002	Nde lka cha' su'we nu nsu'wi 'ñaan chun' cha' lkaan ne' judío: ska ti lo'o ne' judío ta'aan wa ytsa' Ndiose 'in ne' nu ngwa ti kulo, ni ña'an cha' nka tiye Ni chkwi' Ni lo'o nten chalyuu.
45003003	Ni siya ndiya chin' nten ne' judío nu ja ndyaa ña'an ti' 'in Ndiose, ja kulaa ya' Ndiose 'in nchga ne' judío si'ya nu chin' ti nten kan'.
45003004	¡Ja nchka ti' Ni ku'ni Ni ngwaña'an! Xkwi' ñi 'a ngi'ni Ndiose lo'o nten 'in Ni, ni siya kwiñi 'a ngi'ni nchga nten chalyuu. Nde ndukwa ska cha' 'in Ndiose nu nchkwi': Bra nu chkwii', bra kan' ka biya' ti' ne' cha' ñi 'a ngi'nii; bra nu ka biya' 'iin tloo ne' nu nka tñan, ka kuloo luwi 'iin bra kan'.
45003005	Cha' nu nan ni, nsu'wi 'a cha' kuxi nu ngi'nian; lo'o cha' kuxi kan', ngi'ni cha' ka biya' la tian' cha' ñi 'a ngi'ni Ndiose. ¿Ni sa ña'an chkwian' ni sikwa a? ¿Ta ja ñi ngi'ni Ndiose lo'oan a? ¿O ta ja su'we si ta Ndiose nu ti'í 'ñaan cha' wa y'nian cha' kuxi a? (Ndiya nten nu ngwaña'an nchkwi'.)
45003006	Ñi 'a ngi'ni Ndiose. Ja ta Ndiose nu ti'í 'in nten chalyuu si'ya ki'ya nu ndukwi ne', si ja ñi ngi'ni biya' Ni 'in nchga nten.
45003007	Ja chan chkwi' ne' cha' kwiñiǐn 'aǎn. Su'we, kwiñiǐn 'aǎn sikwa. Kan' cha' ni, xa nu na'an xka ta nten 'ñaǎn ka biya' la ti' ne' cha' ñi 'a cha' nu nchkwi' Ndiose lo'oan; ngwaña'an ku'ni tnun la ne' 'in Ndiose chun' cha' nu nchkwiǐn'. Ja ndi'in cha' xtya ne' ki'ya 'ñaǎn sikwa.
45003008	Ti kwi' ti cha' ja su'we lka si ti ku'nian laan cha' kuxi cha' ka su'we la cha' 'ñaan lo'o Ndiose nde loo la; ndiya nten nu kwiñi lyo'o ne' 'in ta'a nten ne' ngwaña'an; ndukwin ne' cha' nchkwi' ba cha' kuxi kan'. Ñi 'a ku'ni Ndiose bra nu ta Ndiose nu ti'í 'in ne' nu ngwaña'an nchkwi' cha' kan'.
45003009	Ngwaña'an ndyo'o cha' sikwa. Ja ka chkwian' cha' su'we la nan cha' lkaan ne' judío. Si'i nan su'ween laan; wa ngwa biya' tian' cha' su'wa ti ngi'ni ne' judío cha' xa'an sa ña'an nu ngi'ni ne' xka la'a tsu' cha' xa'an, cha' nsu'wi 'a cha' kuxi nu nka ndloo la 'in nchga nten chalyuu.
45003010	Lo'o nde nchkwi' ska cha' nu ndukwa lo kityi 'in Ndiose: Ja tukwin ndiya nu ngi'ni xkwi' cha' su'we;
45003011	ja ndiya nten nu nchka biya' ti' cha' 'in Ndiose, ja tukwin nda'an naan cha' 'in Ndiose.
45003012	Wa mdo'o tsu' nchga nten tuwiin nu ñi, su'wa ti ngwa kuxi kasiya 'in nchga ne'; ja tukwin ndiya nu ngi'ni xkwi' cha' su'we.
45003013	Ña'an ti' tyi'i tukun nu ndyo'o tu'wa kwaa nu ti ji tukun' ne' tu'wa ran, su'wa ña'an nchka ti' ne' kan', cha' xkwi' cha' kuxi ndyo'o tu'wa ne'. Lye 'a nñi lyo'o ne' 'in ta'a nten ne' laja nu nchkwi' ti ne'. Ña'an ti' tyi'a yan nu nsu'wi tu'wa kunan, ngwaña'an lka ne', cha' tlá 'a nchkwi' ne'.
45003014	Ja mdyii cha' ndlo ne' yuwe' 'in ta'a nten ne'; ja mdyii cha' xa'an nu nsu'wi ni' tiye ne',
45003015	ja mdyii cha' ndyujwi ta'a ne', nka tiye ne'.
45003016	Xkwi' ngi'ni ñu'un ne' 'in ta'a nten ne', nchga se'en nda'an ne' ngi'ni ne' cha' ka xi'in ti' ta'a nten ne'.
45003017	Ja nsu'wi lyo ne' tuwiin nu ñi nu ku'ni cha' tiin ti tyi'in nten.
45003018	Ja ntsen ne' siya' ti 'in Ndiose. Ngwaña'an nchkwi' cha' nu ndukwa lo kityi kan'.
45003019	Wa jlyo tian' cha' nchga cha' kula kan', ndukwa ran cha' ka kuwe ti' ne' judío nu wa yten lo cha' nu ndukwa lo kityi kan'. Kwi' ngwaña'an, ngwa'an ayman kula cha' kan', chun' nchka ti' Ndiose cha' ka biya' ti' nchga nten ña'aan chalyuu cha' ja kaja ña'an lyaa ne' ti ykwi' ti ne' tloo Ndiose, cha' ndi'in cha' ku'ni biya' Ni 'in ne'.
45003020	Ni siya ku'nian nchga cha' nu ngwa'an ne' lo kityi kula kan', ja ka su'we ka tiyean lo'o Ndiose chun' nu ngi'niin tian ngwaña'an; wa lka ti ña'an nu kunanjo'o kityi kan' 'ñaan, cha' ka biya' tian' cha' ndukwiin 'aan ki'ya tloo Ndiose.
45003021	Lo'o ni, wa mdo'o tukwa ska cha' kwi lo chalyuu, lo'o ja su'wa ndi'in cha' kwi re lo'o cha' kula kan'. Bra nu kwa'u Ndiose cha' kwi kan' 'ñaan, bra kan' ka biya' tian' sa ña'an ka su'we ka kasiya 'ñaan lo'o Ndiose. Wa lka ndukwa chin' cha' nu nchkwi' 'in cha' kwi kan' lo kityi kula, ni siya lo kityi nu ngwa'an ayman kula nu ykwi' lo'o nten chabiya' 'in Ndiose nu ngwa s'ni.
45003022	Nchkwi' kityi cha' ku'ni Ndiose cha' ka su'we ka kasiya 'ñaan lo'o Ni, si xñian cha' 'in Jesucristo. Su'wa ti ku'ni Ni lo'o ta'aan nu lkaan ne' judío lo'o nchga nten nu xñi cha' 'in Ndiose la xka la'a tsu' chalyuu, su'wa ti ku'ni Ni lo'o nchga nten.
45003023	Nchgaan ndukwian ki'ya tloo Ndiose, chun' ja y'nian siya' ti nchga tñan nu nchka ti' Ni cha' ku'nian.
45003024	Lo'o ni, ku'ni Ndiose cha' ka su'we ka kasiya 'ñaan, chun' cha' su'we 'a nsu'wi tiye Ni 'ñaan; ska cha' su'we nu ngi'ni Ndiose cha' 'ñaan lka, cha' tnun 'a tñan nu y'ni ykwi' Jesucristo bra nu ngujwi yu lo wsi cha' kulaa yu 'ñaan 'in nchga cha' kuxi, cha' ka katin ki'ya nu ndukwian.
45003025	Msu'wa Ndiose 'in Jesús mdiyan yu lo chalyuu cha' kaja yu, cha' ka ku'ni Ni cha' tlyu ti' 'in nten, ni siya ykwi' yu tyijin yu nu ti'í si'ya nchga nten chalyuu, cha' ki'ya yu ti ykwi' ti yu yuwe' nu nsu'wi 'in nten. Ngwaña'an ka 'in nchga nten nu xlyaa sten cha' 'in Jesús. Lo'o ngwaña'an, nchka ti' Ndiose kwa'u 'ñaan cha' xkwi' cha' nu ñi ngi'ni Ni lo'o nten, ni siya ja y'ni Ni kwenta 'in ki'ya nu ndukwi ayman kula 'ñaan; y'ni 'a Ni cha' tlyu ti' 'in ne' kan' bra kan'.
45003026	Ngwaña'an ngwa'u Jesús 'ñaan cha' ñi 'a ngi'ni Ndiose; kwi' ngwaña'an ka ku'ni luwi Ni kasiya 'in nchga nten, si xlyaa ne' xñi ne' cha' 'in Jesús.
45003027	Cha' kwiñi nchkwian' si chkwian' cha' nchka 'ñaan ti ykwiin' tian nu lkaan nten chalyuu, ku'ni xu'wean kasiya 'ñaan lo'o Ndiose. Ja ka 'ñaan. Lye 'a ngi'nian siye' lo'o Ndiose si ngwaña'an nxke' tian'. ¿Ni sa ña'an lka cha' sikwa a? Ja nchka 'ñaan ku'ni xu'wean kasiya 'ñaan lo'o Ndiose, ni siya kunaan nchga cha' kula; ska ti ka su'we ka kasiya 'ñaan bra nu xñian cha' 'in Jesús. Ja su'we chkwian' siye' lo'o Ni bra kan', cha' si'i nan nu ka 'ñaan ku'ni xu'wean kasiya 'ñaan lo'o Ni.
45003028	Kan' cha' niǐn 'wan cha' ndiya ska ti ña'an nu ka su'we ka kasiya 'ñaan lo'o Ndiose; ndi'in cha' stean cha' 'in Jesús, ni siya ja nchka 'ñaan ku'nian nchga cha' kula nu ngwa'an ne' kula s'ni.
45003029	Si'i ska ti ne' judío nu ndyaa ña'an ti' ne' 'in Ndiose, lo'o ne' xka la'a tsu' ndyaa ña'an ti' ne' 'in Ndiose.
45003030	Chañi 'a lka cha' kan', cha' ska ti Ndiose nka ndloo la ña'aan chalyuu; ja nsu'wi xka nu nka ndloo la. Ti kwi' Ndiose lka Ni nu ku'ni xu'we kasiya 'in ne' judío bra nu xñi ne' cha' 'in Ni; kwi' ngwaña'an, ku'ni xu'we Ni kasiya 'in ne' xka la'a tsu', bra nu xñi ne' kan' cha' 'in Ni.
45003031	Su'we sikwa. Wa ndyaa ña'an tian' tñan nu y'ni Jesús, sa kan' ti cha' ka ku'nian cha' katin nchga ki'ya nu ndukwian. Ja ndi'in cha' tsaa tii cha' nu ndukwa lo kityi kula nu ngwa s'ni; su'we la kunaan cha' kula kan' ni, xa wa ytean cha' 'in Jesús.
45004001	Chkwiǐn' ska cha' lo'o wan sa ña'an ngwa 'in Abraham, ayman kula 'ñaan nu yu'wi chalyuu s'ni.
45004002	Ykwi' Abraham ni, ja ska tñan ngwa ku'ni yu ti ykwi' ti yu cha' ka su'we ka kasiya 'in yu lo'o Ndiose; kwi' ngwaña'an, ja ngwa chkwi' yu lo'o Ndiose cha' ngwa 'in yu.
45004003	Nde lka ska cha' nu ndukwa lo kityi 'in Ndiose: “Msñi Abraham cha' nu ykwi' Ndiose lo'o yu; kan' cha' ykwi' Ndiose cha' ngwa su'we ka kasiya 'in yu, chun' nu yaa ña'an ti' yu cha' nu ykwi' Ni”. Ngwaña'an ndukwa cha' lo kityi kan'.
45004004	Xa nu nda'aan tñan 'in nten, nda ne' siyaan' bra kan'; si'i nan nda xu'we ti ne' tñi 'ñaan, tñi nu wa ndukwi ne' 'ñaan lka, chun' nu wa y'nian tñan 'in ne'.
45004005	Lo'o bra nu tsaa ña'an tian' 'in Jesús cha' y'ni tyii Ni yuwe' nu nsu'wi 'ñaan, bra kan' ka skan' Ndiose cha' lo'oan cha' ka su'we ka kasiya 'ñaan, ni siya ja ska nan ndukwi Ni 'ñaan.
45004006	Nu ngwa ti s'ni ndukwin ayman David cha' su'we 'a nsu'wi tiye nten nu wa lka y'ni luwi Ndiose ni' kasiya 'in ne'. Ndiose ndukwin cha' luwi ni' kasiya 'in ne', ni siya ja ska tñan y'ni ne' cha' 'in Ni cha' ka luwi ne', ti ykwi' ti ne'.
45004007	Kan' ykwi' David cha' re: Su'we nsu'wi tiyean bra nu ku'ni Ni cha' tlyu ti' 'ñaan 'in ki'ya nu ndukwian, bra nu ku'ni tyii Ni yuwe' nu nsu'wi 'ñaan, ndukwin David.
45004008	Su'we nsu'wi tiyean cha' ja ku'ni Ndiose kwenta 'in nchga cha' xa'an nu wa y'nian.
45004009	Si'i xkwi' ne' judío ti nu su'we nka tiye ne' ngwaña'an, lo'o ne' xka la'a tsu' chka su'we ka tiye ne' ngwaña'an nde loo la. Tka ykwiin' tian cha' msñi Abraham cha' nu ykwi' Ndiose lo'o yu, kan' cha' ykwi' Ni cha' 'in yu cha' ngwa su'we kasiya 'in yu lo'o Ni, chun' nu yaa ña'an ti' yu 'in Ni.
45004010	¿Ni ña'an bra nu ngwa cha' kan' a? ¿Ta wa lka msi'yu kijin yu sa ña'an nu ngi'ni ne' judío cha' lkwan ne' a? Si'i. Ti ji si'yu ne' kijin bra kan'.
45004011	Chun' ndi'in la, bra kan' nkwan yu ngwaña'an. Ska biya' ti ngwa cha' kan', cha' ka biya' ti' nten cha' ngwa su'we ka kasiya 'in yu lo'o Ndiose, chun' nu ndyaa ña'an ti' yu 'in Ni. Ndla la msñi yu cha' 'in Ndiose, tiya' la nkwan yu. Kan' cha' nchga wan nu ndi'in wan xka la'a tsu' nu msñi wan cha' 'in Jesús, lka wan sa ña'an lka si Abraham lka ayman kula 'wan, ti kwi' Abraham nu yu'wi chalyuu ti kulo la. Lo'o bra nu stean ta'aan cha' 'in Jesús, bra kan' skan' Ndiose cha' lo'oan cha' ka luwi kasiya 'ñaan.
45004012	Kwi' ngwaña'an lka tiye ne' judío ta'aan nu su'wa ti msñi cha' 'in Jesucristo lo'oan. Chañi cha' Abraham ngwa ayman kula 'in ne' kan'; lo'o ni, su'we la si lo'o ne' kan' tsaa ña'an ti' ne' 'in Ndiose, sa ña'an nu yaa ña'an ti' ayman Abraham kan', ni siya ti ji lkwan yu.
45004013	Kwi' ngwaña'an ngwa cha' mskan' Ndiose cha' lo'o ayman Abraham, lo'o nten 'in Abraham nu yan lo chalyuu chun' ndi'in la; ndukwin Ni cha' ña'aan chalyuu kan' ka 'in ne' kan' nde loo la. Ja ya chkwi' Ndiose lo'o ayman Moisés nu ngwa bra kan', cha' ja ya kala Moisés kan'; kan' cha' ja y'ni ayman Abraham tñan nu ngulo Moisés, cha' ti ji kunan yu cha' kan'. Ngwa su'we ka kasiya 'in Abraham lo'o ta'a yu lo'o Ndiose chun' nu yaa ña'an ti' ne' cha' nu ykwi' Ni lo'o ne', kan' cha' mskan' Ndiose cha' lo'o ne'.
45004014	Ja nchka ti' Ndiose cha' sa kwa ti nten kaja chalyuu kwi 'in ne', nten nu kunan nchga cha' nu ngwa'u ayman kula 'in ne'; nchka ti' Ni cha' sten nchga nten chalyuu cha' 'in Jesús, cha' ngwaña'an ti ka ska ti cha' 'in ne' lo'o Ndiose bra kan'. Kan' lka cha' nu ndloo la 'ñaan.
45004015	Lo'o cha' kula kan', xkwi' ndi'in cha' ta Ni nu ti'í 'ñaan, bra nu ka biya' 'ñaan tloo Ndiose; lo'o ja kaja ña'an nu xtya Ni ki'ya 'ñaan si ja ndi'in cha' kula nu kitsa' 'ñaan ni ña'an lka ska cha' kuxi.
45004016	Mskan' Ndiose cha' lo'o ayman Abraham chun' nu msñi yu cha' nu ykwi' Ni, cha' ka biya' ti' nchga nten ta'aan cha' xkwi' su'we 'a nsu'wi tiye Ni 'ñaan; kan' cha' ykwi' Ni cha' kan' lo'oan. Nganun cha' kan' cha' 'in nchga nten 'in Abraham nu kan lo chalyuu nde loo la. Si'i sa kwa ti nten nu kunan cha' kula kan', kanun cha' su'we kan' 'in ne'; kwi' ngwaña'an, kanun cha' su'we kan' 'in nchga nten ta'aan nu xñian cha' 'in Ndiose sa ña'an msñi yu kula Abraham cha' 'in Ni, ngwaña'an ndyo'o cha' bra nu nchkwian' cha' sti nchga ne' ta'aan ngwa ayman Abraham kan', chabiya' 'in Ndiose.
45004017	Ngwaña'an ndyo'o cha' re nu ykwi' Ndiose lo'o Abraham nu ngwa s'ni, nu ndukwa lo kityi kula: “Wa ndaǎn chabiya' cha' nu'win kaa sti tyun lo nten nu kan lo chalyuu nde loo la” ndukwin Ndiose 'in Abraham bra kan'. Wa mskan' Ndiose cha' kan' lo'o ayman Abraham, chun' msñi yu cha' nu ykwi' Ndiose lo'o yu, ti kwi' Ndiose nu ngi'ni cha' tyu'u ayman xiya'. Kwi' ngwaña'an, ndlo Ni tñan cha' ka nchga cha' nu ka nde loo la.
45004018	Ni siya mske' ti' ayman Abraham cha' ja kala 'a sñi' yu, ja ngulaa ya' yu cha' nu ykwi' Ndiose lo'o yu; yaa ña'an ti' yu 'in Ni, mta yu sa ña'an bra nu kala sñi' yu. Kan' cha' ngwa ayman Abraham “sti tyun nten nu yan lo chalyuu nde loo la”, sa ña'an nu wa ykwi' Ndiose lo'o yu cha' ka: “Ka'an 'a nten kan lo chalyuu nde loo la chun' nu'win” ndukwin Ndiose 'in yu.
45004019	Ja mjlyaa ti' Abraham cha' kan'; ña'an ti yaa ña'an ti' yu cha' nu wa ykwi' Ndiose lo'o yu, ni siya yuwe ti' yu cha' kula 'a yu, cha' wa mdiya ska siyentu yijan nsu'wi yu. Jlyo ti' yu cha' ndla ti kaja tyukwaa ne' kula, lo'o ykwi' yu, lo'o Sara kwilyo'o yu; ja nsu'wi 'a cha' ti kala sñi' Sara, mske' ti' yu.
45004020	Ni siya ngwaña'an, ja mda'an chun' yu, ja ngulaa ya' yu cha' nu wa ykwi' Ndiose lo'o yu; yaa ña'an su'we ti' yu cha' kan'. Y'ni tnun yu 'in Ndiose,
45004021	cha' jlyo ti' yu cha' ka 'in Ni ku'ni tyii Ni ska cha' nu mskan' Ni lo'o yu.
45004022	Kan' cha' mda Ndiose chabiya' cha' ngwa su'we kasiya 'in yu, chun' nu yaa ña'an 'a ti' yu 'in Ni.
45004023	Lo'o ngwaña'an, ndukwa nchga cha' kan' lo kityi se'en nchkwi' sa ña'an ngwa cha' nu ykwi' Ndiose lo'o Abraham kan', cha' ngwa su'we ka kasiya 'in yu chun' nu msñi yu cha' 'in Ndiose, ndukwa cha' kan' cha' 'ñaan. Lo'o si'i cha' 'in ska ti ayman Abraham ndukwa cha' kan' lo kityi,
45004024	ni siya lo'o cha' 'ñaan ndukwa cha' ngwaña'an; nchkwi' Ndiose lo'oan cha' ka su'we ka kasiya 'ñaan lo'o Ndiose si stean cha' 'in Ni, ti kwi' Ndiose nu y'ni cha' ndyu'u Jesús nu nka X'naan xiya' xa wa ngujwi yu.
45004025	Mda Ndiose chabiya' yjwi ne' 'in Jesús, cha' ku'ni tyii Ni ki'ya nu ndukwi nten, lo'o kan' ndyu'u Jesús xiya', cha' ka su'we ka kasiya 'ñaan lo'o Ndiose.
45005001	Ngwaña'an lka cha' sikwa; chun' nu wa ytean cha' 'in Jesús, kan' cha' wa ngwa su'we kasiya 'ñaan lo'o Ndiose. Lo'o kan' tiin ndi'ian, su'wa ndi'in cha' 'ñaan lo'o Ndiose chabiya' 'in Jesucristo nu nka X'naan.
45005002	Su'we 'a ngi'ni Ndiose lo'oan chabiya' 'in Krixtu, chun' nu msñian cha' 'in Krixtu kan'. Lo'o ni, ndi'in cha' 'ñaan lo'o Ndiose, kan' cha' ja ndi'in cha' kulaa yaan' 'in Ni. Su'we 'a nka tiyean, cha' jlyo tian' cha' chun' ndi'in la kaja ska se'en nu su'we la se'en tyi'ian nde se'en ndi'in Ndiose, cha' ngwaña'an xkwi' su'we ti ngi'ni Ni lo'oan.
45005003	Ni siya ni, su'we nka tiyean bra nu ndi'ian lo chalyuu; ni siya ti'í 'a ti' nten 'ñaan, jlyo tian' cha' ka taloan xa nu ta ne' nu ti'í 'ñaan ngwaña'an.
45005004	Xa wa mdaloan nu ti'í kan' 'ñaan, jlyo tian' cha' wa y'ni biya' Ndiose 'ñaan ngwaña'an. Lo'o kan' si ña'an ti su'we kasiya 'ñaan lo'o Ndiose, bra kan' tsaa ña'an la tian' cha' ka su'we cha' 'ñaan nde loo la.
45005005	Lo'o ngwaña'an, si'i ska cha' nu ndloun keen tian lka cha' kan', ska cha' chañi lka cha' kan'; ku'ni Ni cha' kan'. Lo'o ngi'ni Ni cha' ndii tian' ni' kasiya 'ñaan, cha' su'we 'a nka tiye Ndiose ña'an Ni 'ñaan; ngwaña'an ngi'ni Ndiose bra nu nda Ni Tyi'i ykwi' Ni 'ñaan.
45005006	Jlyo tian' cha' ja ka kulaan 'ñaan ti ykwiin' tian 'in ki'ya nu ndukwian; kan' cha' ni, xa wa mdiya bra nu mstya Ndiose, bra kan' ngujwi Jesús si'yaan, cha' lkaan nten xa'an.
45005007	Tnun 'a tñan ku'nian si xlyaan kajaan cha' kaja ña'an lyaa xka nten; ni siya ska nten nu xkwi' cha' su'we ngi'ni, ja xlyaan kajaan cha' 'in yu. Ska ti si su'we 'a ngi'ni yu kan', si su'we 'a nchkwi' yu lo'o ta'a nten yu nchga bra, ja chan xlyaa ska nten kaja cha' 'in yu kan', si ka kulaa ne' 'in yu kan' bra kan'.
45005008	Lo'o ngwaña'an y'ni Ndiose lo'oan, cha' kwa'u 'ñaan cha' ndiya 'a ti' Ni 'ñaan; msu'wa Ni 'in Krixtu cha' kaja cha' 'ñaan, ni siya ti ndukwian ki'ya.
45005009	Su'we sikwa. Wa lka ngwa su'we kasiya 'ñaan lo'o Ndiose, chun' cha' ngalu tnen ykwi' Krixtu xa wa ngujwi yu lo wsi. Kwi' ngwaña'an, wa ngulaan 'in nchga cha' kuxi chun' cha' ndyu'u Krixtu xiya', lo'o ja ta Ndiose nu ti'í 'ñaan bra nu tsaa tii chalyuu.
45005010	Msuun ta'aan lo'o Ndiose nu ngwa s'ni la; lo'o ni, ngwa su'wa cha' 'ñaan lo'o Ni, cha' wa ngujwi Sñi' Ni lo wsi. Kan' cha' ni, ngwa tiin cha' 'ñaan lo'o Ndiose, lo'o ngwaña'an, kulaa Ni 'ñaan 'in nchga cha' kuxi cha' wa ndyu'u Jesús xiya'.
45005011	Lo'o si'i sa kwa ti cha'. Lo'o su'we 'a nka tiyean lo'o Ndiose chabiya' 'in Jesucristo nu nka X'naan, cha' kan' lka nu y'ni cha' nchka su'wa cha' 'ñaan lo'o Ndiose.
45005012	Ngwaña'an ngwa, si'ya cha' xa'an nu y'ni ska ti ayman kula nu naan Adán, kan' cha' mdyisnan ndukwi nten chalyuu ki'ya; kan' cha' ndiji nten. Lo'o ngwaña'an bra wa mdyii cha', ndi'in cha' kajaan ta'aan, cha' ta'aan ndukwian ki'ya.
45005013	Ngwaña'an ngwa cha' nchga nten chalyuu mdyisnan ndukwi ki'ya ti kulo, ni siya ja ya kulo Ndiose tñan 'in ne' cha' ja ku'ni ne' cha' chen ña'an kan'. Sa kan' ti cha', ja ykwi' ne' cha' ki'ya ngwa, cha' ja ya ka biya' ti' ne' cha' ja ndiya ti' Ndiose nchga cha' kuxi nu ngi'ni nten.
45005014	Ti bra nu mdi'in Adán kan' lo chalyuu, ti bra kan' mdyisnan ndiji nten si'ya ki'ya nu ndukwi ne'. Kwi' ngwaña'an, bra nu mdi'in ayman Moisés, bra nu ytsa' Ndiose nchga cha' kula 'in yu, bra kan' ngujwi nten si'ya ki'ya ka'an nu ndukwi ne'; ni siya ja su'wa cha' kuxi nu y'ni ne' kan' lo'o cha' kuxi nu y'ni ayman Adán ti kulo, bra nu ja mdukwa yu ska tñan nu ngulo Ndiose 'in yu, kwi' ngwaña'an ngujwi nten. Ska lo ti tñan y'ni ayman Adán; lo'o Jesucristo nu tka mdiyan ti lo chalyuu, xka lo tñan y'ni yu, su'we la tñan y'ni yu.
45005015	Ayman Adán ni, mdiya yuwe' 'in yu si'ya cha' xa'an nu y'ni yu, ti ykwi' ti yu; lo'o ngwa kuxi chalyuu ti bra kan' si'ya ska ti yu ki'yu kan', kan' cha' ka'an 'a nten ndiji ni. Lo'o ni, xka lo cha' ngi'ni Ndiose lo'oan, ska cha' nu su'we la ti lka cha' kan'; tlyu 'a cha' su'we ngi'ni Ndiose lo'oan chabiya' 'in ska ti nten nu naan Jesucristo. Nchkwi' Ndiose cha' xu'we ti ka kulaa Ni 'ñaan 'in nchga cha' kuxi nu ndi'in 'ñaan. Lo'o ngwaña'an, ka'an 'a nten lka nu ngi'ni Ni cha' ka luwi kasiya 'in ne'.
45005016	Ja su'wa ndyo'o cha' 'in tñan nu y'ni ayman Adán lo'o tñan nu y'ni Jesús chabiya' 'in Ndiose. Adán kan' ni, ska ti cha' kuxi y'ni yu ti kulo, lo'o kan' nganun yuwe' 'in yu; kwi' ngwaña'an, nganun yuwe' 'ñaan ta'aan sa bra ni, si'ya cha' kuxi kan'. Ka'an 'a cha' xa'an ngi'nian sikwa. Lo'o Jesús ni, ska tñan xu'we ti y'ni yu cha' 'ñaan bra nu ngulaa yu 'ñaan 'in nchga cha' kuxi; y'ni yu cha' ka su'we kasiya 'ñaan lo'o Ndiose bra kan'.
45005017	Ndi'in cha' kajaan si'ya ki'ya ndukwi ska ti Adán kan', ni siya ska ti cha' kuxi nu y'ni yu; lo'o tlyu la tñan y'ni Ndiose cha' 'ñaan ni lo'o Jesús, bra nu y'ni luwi Ni kasiya 'ñaan. Ka'an 'a tñan xu'we ti y'ni Ni lo'oan; ngwaña'an kaja chalyuu kwi 'ñaan ni, chabiya' 'in Jesucristo, ni siya ska ti nten lka yu kan'.
45005018	Ngwaña'an mdo'o cha' kuxi bra kan'. Bra nu y'ni ayman Adán cha' kuxi kan', nganun yuwe' 'ñaan ta'aan. Lo'o nde ña'an ndyo'o cha' su'we nu wa y'ni Jesucristo. Bra nu ngujwi Jesús, xu'we ti y'ni tyii Ni yuwe' nu ndi'in 'ñaan, cha' kaja chalyuu nu ja tsaa tii 'a 'ñaan.
45005019	Ti ngwa kulo wa mdiya ska nten nu ja y'ni tñan nu ngulo Ndiose 'in, kan' cha' nganun yuwe' 'ñaan ta'aan sa bra ni. Lo'o chun' ndi'in la mdiyan xka nten nu ndukwa tñan nu ngulo Ndiose 'in; kan' cha' ngwa su'we kasiya 'ñaan ta'aan lo'o Ndiose.
45005020	Bra nu ndukwaan nchga tñan nu ndlo Ndiose 'ñaan, bra kan' nchka biya' la tian' sa ña'an ki'ya nu xtya Ni 'ñaan. Ni siya nduwe 'a tian' cha' ka'an 'a ki'ya ndukwian, kwi' ngwaña'an jlyo tian' cha' xlyaa Ndiose kulaa Ni 'ñaan 'in nchga cha' kuxi; jlyo tian' cha' nchka 'in Ni, cha' su'we 'a y'ni Ni lo'oan.
45005021	Cha' kuxi mbi'ya loo la 'ñaan nu ngwa s'ni la, kan' cha' ndiji nten; lo'o ni, nchka ti' Ndiose ki'ya loo Ni 'ñaan, chun' nchka t'nan 'a ti' Ni 'ñaan. Xa nu ka su'we kasiya 'ñaan lo'o Ni, bra kan' ta Ni ska chalyuu nu ja tsaa tii 'a 'ñaan chabiya' 'in Jesús nu nka X'naan.
45006001	Nde ña'an chkwian' sikwa. Ja su'we si ña'an ti ku'nian cha' xa'an, cha' bra kan' ti ka'an la cha' su'we ku'ni Ndiose lo'oan, nka tiyean.
45006002	¡Ja su'we siya' ti ku'nian sa ña'an nu y'nian s'ni la! Wa lkaan ni sa ña'an lka si wa ngujwian lo'o Krixtu, cha' xka tuwiin tsaan ni; ja su'we 'a si ña'an ti ku'nian cha' xa'an kan'.
45006003	Bra nu mdukwatya ne' 'ñaan cha' nu tka mdyisnan tyi'in cha' 'ñaan lo'o Jesucristo, bra kan' ngwa 'ñaan sa ña'an lka si su'wa ngujwian lo'o Jesús, ngwaña'an nchka cha'.
45006004	Lo'o nu ndyukwatyaan ni, stean ni' tyi'a sa ña'an lka si su'wa mtsian' lo'o Krixtu ni' kwaa, ngwaña'an lkaan. Bra kan' nsuan sa ña'an lka si lkaan ayman, cha' ka tyu'uan xiya' sa ña'an lka si tyo'oan lo tyi'a, ngwaña'an lkaan, cha' tnun 'a cha' y'ni Ndiose Sti yu bra nu ndyu'u Krixtu xiya'. Kwi' ngwaña'an, kaja xka chalyuu kwi 'ñaan chabiya' 'in Krixtu.
45006005	Ngwaña'an nchka cha' wa lka ndi'in cha' 'ñaan lo'o Krixtu. Ngujwi yu xa nu y'ni tyii yu ki'ya nu ndukwian. Lo'oan ni, sa ña'an lka si ngujwian, ngwaña'an lkaan; lo'o bra nu tyu'uan xiya', bra kan' kaja xka chalyuu kwi 'ñaan, sa ña'an ngwa bra nu ndyu'u Jesús xiya'.
45006006	Xa'an 'a nten ngwaan ti s'ni la; lo'o ni, lkaan sa ña'an lka si lo'oan ngujwian lo ska wsi bra nu ngujwi ykwi' Jesús, cha' siya' ti y'ni tyii yu nchga cha' xa'an nu yu'wi ni' kasiya 'ñaan bra kan'. Kan' cha' ni, ja ka 'a 'in cha' xa'an kan' ka ndloo la 'ñaan xiya'.
45006007	Bra nu kaja ska nten, tyii cha' 'in yu lo'o ki'ya nu mdi'in 'in yu lo chalyuu bra kan'.
45006008	Kwi' ngwaña'an ka 'ñaan xa nu tyi'in cha' 'ñaan lo'o Krixtu, cha' kaan sa ña'an lka si wa ngujwian lo'o Krixtu. Lo'o kan' kaan sa ña'an lka si wa ndyu'uan lo'o Krixtu xiya'.
45006009	Jlyo tian' cha' wa ngulo Ndiose 'in Krixtu la se'en ysu yu mtsi' yu; lo'o ja kaja 'a yu xiya', ja ka katsi' yu xiya'.
45006010	Wa ngujwi Krixtu, cha' siya' ti ku'ni tyii yu nchga ki'ya nu ndukwi nten chalyuu. Lo'o wa ndyu'u yu xiya', cha' tyukwi tyempu tyi'in yu lo'o Ndiose Sti yu bra kan'.
45006011	Kwi' ngwaña'an 'wan, tya'an cha' tiye wan cha' ku'ni tyii wan siya' ti 'in nchga cha' kuxi nu nsu'wi ni' kasiya 'wan. Xkwi' ku'ni wan tñan 'in Ndiose su'wa ti lo'o Jesucristo nu nka X'naan, sa ña'an si wa ndyu'u wan xiya', ngwaña'an tya'an cha' tiye wan.
45006012	Kan' cha' ni, ja ta wan chabiya' cha' ka cha' kuxi kan' ndloo 'wan xa ndi'in wan lo chalyuu. Lo'o ja su'we ku'nian nchga cha' kuxi nu jñan tiyean cha' ku'nian, cha' lkaan nten chalyuu.
45006013	Ja ta wan ska la'a ya' wan, ni ska la'a kiya' wan, cha' ku'ni wan tñan 'in nten nu ngi'ni cha' xa'an; ja ka wan msu 'in ne' kan', ja ku'ni wan cha' kuxi lo'o ne'. Xka ña'an ndi'in cha' tya'an cha' tiye wan ni. Ta wan tyukwi ña'aan wan cha' ka wan nten 'in Ndiose, sa ña'an lka si ngujwi wan ska ya', lo'o kan' ndyu'u wan xiya'. Kan' cha' ni, ndi'in cha' ta wan tyukwi ña'an wan cha' ku'ni wan tñan 'in Ndiose, cha' xkwi' cha' su'we ku'ni wan se'en ndi'in wan.
45006014	Si'i cha' xa'an nu nsu'wi chalyuu ka ndloo la 'wan ni. Si'i xkwi' cha' kutsen wan tyi'in wan lo chalyuu, sa ña'an lka si ndatsaa 'a cha' kula kan' 'wan; ka tyi'in su'we wan lo chalyuu, cha' xkwi' cha' su'we nu tnun 'a ngi'ni Ndiose lo'o wan.
45006015	Lo'o ni, ja su'we chkwian' cha' ja ku'niin 'aan cha' kula kan', chun' nu ndukwaan cha' nchkwi' Ndiose nu xkwi' cha' su'we ngi'ni lo'oan. Ja su'we si ti ku'nian cha' kuxi kan'; ¡ja nsu'wi chabiya' 'ñaan cha' ti ku'nian ngwaña'an siya' ti!
45006016	Bra nu nda'aan tñan 'in ska nten ni, ngi'nian nchga tñan nu kulo nten kan' 'ñaan bra kan'; jlyo tian' cha' nten kan' lka x'naan, lo'o ngwaña'an, ndi'in cha' tukwaan cha' nu nchkwi' x'naan. Lo'o ki'ya nu ndukwian ni, lka ran ña'an ti' x'naan. Bra nu ka ndloo la ran 'ñaan, ngi'ni ran cha' ti ku'nian cha' kuxi, bra kan' ndi'in cha' kajaan siya' ti. Lo'o ni, si Ndiose lka x'naan, tukwaan cha' nu nchkwi' Ni bra kan', ka su'we ka kasiya 'ñaan bra kan'.
45006017	-
45006018	Su'we 'a nka tiyeěn cha' tyukwi ti tiye wan ngi'ni wan tñan 'in Ndiose, ti kwi' ti cha' nu ngwa'u ne' ta'a ba 'wan, na' Palyu ndukwiǐn cha' re. Cha' xa'an kan', kan' nu ngwa ndloo la 'wan nu ngwa s'ni; lo'o wa ngulaa wan 'in cha' xa'an kan' ni, kan' mdyisnan wan ngi'ni wan tñan cha' kaja xka chalyuu 'wan, ska chalyuu nu ka luwi kasiya 'wan, cha' Ndiose nka ndloo la 'wan ni.
45006019	(Ngwaña'an nchkwiǐn' lo'o wan, cha' ka biya' la ti' wan ni ña'an nu nka ndloo la 'wan.) Ti ngwa s'ni la mda wan tyukwi ña'aan wan cha' ku'ni wan cha' chen ña'an, cha' ku'ni wan cha' kuxi, lo'o ngwaña'an lye 'a y'ni cha' xa'an kan' lo'o wan bra kan'; lo'o ni, ndi'in cha' ta wan tyukwi ña'aan wan cha' xkwi' tñan su'we ku'ni wan, cha' xkwi' cha' 'in Ndiose tyi'in wan lo chalyuu.
45006020	Nu ngwa s'ni, bra nu ti ngi'ni wan xkwi' cha' xa'an, ja ngwa 'a 'wan ku'ni wan cha' su'we nu nchka ti' Ndiose cha' ku'nian; xa nu y'ni wan cha' xa'an nu ngwa bra kan'.
45006021	Lo'o ni, njyu'u 'a ti' wan si'ya cha' xa'an nu y'ni wan. Xa nu ndyaa to'o cha' xa'an kan', ngi'ni tyii ran 'in nchga nten nu ku'ni cha' kuxi kan'; ja ka tyi'in cha' 'ñaan lo'o Ndiose si ngwaña'an ngi'nian.
45006022	Lo'o ni, ja ka 'a 'in cha' xa'an kan' kulo tñan 'wan, cha' wa yten wan tñan 'in Ndiose. Ka su'we ka tiye wan ni, cha' ngi'ni wan tñan 'in Ni, cha' xkwi' ndi'in wan lo chalyuu cha' 'in Ndiose; bra kan' ja tyii 'a chalyuu nu ta Ni 'wan xa wa mdyii nchga cha'.
45006023	Kana' ji kasiya 'ñaan cha' ngi'nian cha' xa'an, sa kan' ti cha' ngi'ni cha' xa'an kan' lo'oan. Bra nu su'wa ndi'in cha' 'ñaan lo'o Jesús nu nka X'naan, bra kan' ta Ndiose ska chalyuu 'ñaan nu ja tsaa tii 'a 'ñaan. Ska cha' tnun nu nda xu'we Ndiose 'ñaan lka cha' kan'.
45007001	'Wan ne' ta'aan, ndiya ta'a wan nu su'we 'a jlyo ti' nchga tñan nu ngulo Ndiose 'ñaan; jlyo ti' wan cha' ndatsaa cha' kula kan' 'ñaan tyukwi tyempu nu ndi'ian lo chalyuu.
45007002	Ña'an ti' ska nu kuna'an nu nsu'wi kwilyo'o. Ngulo ayman kula kan' tñan 'ñaan, cha' ndi'in cha' kanun nu kuna'an kan' lo'o kwilyo'o tyukwi tyempu nu ti lu'u yu; siya' ti bra nu wa ngujwi yu, bra kan' ja ska 'a cha' ndi'in 'in nu kuna'an kan', ka kaja kwilyo'o xiya' bra kan'.
45007003	Nde ña'an lka cha' re. Si tyi'in cha' 'in nu kuna'an kan' lo'o xka nu ki'yu bra nu ti lu'u kwilyo'o, cha' kuxi ngi'ni nu kuna'an kan' bra kan'. Xa wa ngujwi kwilyo'o nu kuna'an kan', ja tatsaa 'a cha' kula 'in ne'; ka kaja kwilyo'o nu kuna'an kan' xiya' lo'o xka yu ki'yu; si'i cha' chen ña'an ku'ni ne' bra kan', chun' nu ja lu'u 'a nu ngwa kwilyo'o nu kuna'an kan'.
45007004	Ngwaña'an lkaan ni lo'o cha' kula nu mdukwaan 'aan ti ngwa s'ni: sa ña'an lka ska nu kuna'an nu ja lu'u 'a kwilyo'o, ngwaña'an lka ta'aan nu ndi'in cha' 'ñaan lo'o Krixtu. Wa ngujwi Krixtu lo wsi, kan' cha' ni, ja ndi'in cha' 'ñaan lo'o cha' kula kan'. Wa ngwa su'wa cha' 'ñaan lo'o Krixtu bra nu ndyu'u yu xiya' xa wa ngujwi yu, kan' cha' ni, ka 'ñaan ku'nian tñan 'in Ndiose laja nu ti ndi'ian lo chalyuu.
45007005	Nu ngwa ti s'ni, chen ña'an mdi'ian lo chalyuu, cha' nten chalyuu ti lkaan; mdiya tian' y'nian nchga cha' kuxi nu ngwa tian' ku'nian, ni siya wa ynaan cha' kula nu nchka ti' tatsaa 'ñaan cha' ja ku'nian ngwaña'an. Lo'o ti kwi' cha' kuxi kan' y'ni lo'oan cha' mna' ji kasiya 'ñaan.
45007006	Lo'o ni, ndi'ian laja tian 'in cha' kula kan', ja ka 'a 'in ran kulo tñan 'ñaan. Nchka laja 'ñaan ni, cha' ku'nian tñan nu nchka ti' Ndiose cha' ku'nian, chun' wa mjwi xka chalyuu kwi nu nda Tyi'i Ndiose 'ñaan.
45007007	Nde cha' chkwian' sikwa. Si'i ti kwi' cha' kula kan' nu ngi'ni cha' xa'an nu ndiya ni' kasiya 'ñaan. Chkwiǐn' chin' sa ña'an nu ngwa 'ñaǎn. Bra nu ja ya kunaǎn cha' kan', ja ya ka biya' tiǎn' nan lka ska cha' xa'an; ja ya ka jlyo tiǎn' nu ngwa bra kan' si cha' xa'an lka cha' xitukwi tiǎn' ska nan nu nsu'wi 'in ta'aǎn. Xa wa ynaǎn sa ña'an tñan ngulo Ndiose 'ñaan, cha' ja xitukwi 'a tian' ska nan nu nsu'wi 'in ta'aan siya' ti, bra kan' jlyo tiǎn' cha' ja su'we xitukwi tiǎn' ska nan ngwaña'an.
45007008	Lo'o y'ni nu xa'an kanan 'ñaǎn bra kan'. Ni siya jlyo tiǎn' cha' xa'an 'a cha' kan', ña'an ti ndiya tiǎn' ku'niǐn nchga lo cha' xa'an. Ja ki'yaǎn kwenta cha' xa'an lka ska tñan nu ku'niǐn, si ja ndukwa ska cha' kula nu katsa' 'ñaǎn ngwaña'an.
45007009	Nu ngwa s'ni mske' tiǎn' cha' su'we 'a mdi'iǐn lo chalyuu, bra nu ti ji ka biya' tiǎn' ni sa ña'an nchkwi' cha' kula kan'; bra nu ngwa biya' tiǎn', bra kan' mgii tiǎn' cha' ka'an 'a ki'ya ndukwiǎn. Wa kana' ti kasiya 'ñaǎn bra kan'.
45007010	Ngwa ti' Ndiose cha' kaja chalyuu 'ñaǎn, cha' tukwaǎn nchga tñan nu ngulo Ni 'ñaǎn ti kulo. Lo'o si'i ngwaña'an ngwa 'ñaǎn, wa kana' ti chalyuu 'ñaǎn bra kan', chun' mgii tiǎn' cha' ka'an 'a ki'ya mdi'in 'ñaǎn bra kan'.
45007011	Cha' xa'an lka nu y'ni kanan 'ñaǎn; kan' cha' ngwa tiǎn' cha' ti ku'niin laǎn cha' xa'an, ni siya wa ytsa' cha' kula kan' 'ñaan cha' ja ku'nian ngwaña'an. Kuxi 'a y'ni cha' kula kan' lo'oǔn; y'ni lo'oǔn ña'an ti' si wa ngujwiǐn, na' Palyu ndukwiǐn cha' re.
45007012	Chañi cha' su'we 'a cha' kula kan' cha' 'in Ndiose; tñan nu ndlo Ni 'ñaan lka cha' kan', nde se'en ndi'in Ndiose mdo'o cha' kan'. Ñi 'a y'ni Ndiose, su'we 'a ndyo'o cha' nu ykwi' Ni lo'oan.
45007013	Kan' cha' ja ka chkwiǐn' cha' kana' kasiya 'ñaǎn si'ya cha' kula kan'. Cha' xa'an nu y'niǐn, kan' lka nu y'ni ñu'un 'in kasiya 'ñaǎn. Lo'o ni, ngwa biya' tiǎn' sa ña'an lka ska cha' xa'an; laja nu ynaǎn cha' su'we 'a ndyo'o cha' kula kan', ti kwi' bra kan' mdijin lyo cha' xa'an kan' 'ñaǎn. Kan' cha' su'we la ngwa biya' tiǎn' cha' tnun 'a cha' kuxi y'niǐn.
45007014	Jlyo tian' cha' tñan nu ngulo Ndiose lka cha' kula kan'; lo'o ska ti si lo'o Tyi'i Ndiose ku'ni tñan ni' kasiya 'ñaan, bra kan' ka 'ñaan ku'nian tñan kan'. Na' Palyu ni, nten chalyuu ti lkaǎn, ndloo la ngwa cha' xa'an kan' ni' kasiya 'ñaǎn.
45007015	Lo'o ja ngwa ka biya' tiǎn' ni cha' lka y'niǐn xkwi' cha' xa'an. Bra nu ngwa tiǎn' ku'niǐn ska tñan su'we, bra kan' ja ngwa 'ñaǎn siya' ti; cha' xa'an nu ja mdiya tiǎn' ku'niǐn, kan' lka nu y'niǐn.
45007016	Ja su'we ngwa tiyeěn cha' nu y'niǐn cha' xa'an kan', kan' cha' jlyo tiǎn' cha' su'we nchkwi' cha' kula kan', ni siya ja mdukwaǎn 'in ran.
45007017	Kan' cha' sikwa, si'i na' nu y'niǐn cha' xa'an kan', ti ykwiǐn' tiǎn; cha' xa'an nu ngwa ndloo la ni' kasiya 'ñaǎn, kan' lka nu mdatsaa 'ñaǎn cha' ku'niǐn 'in ran bra kan'.
45007018	Jlyo tian' cha' ja su'we lka cha' nu yu'wi ni' kasiya 'ñaǎn, cha' nten chalyuu ti lkaǎn; ni siya ngwa tiǎn' ku'niǐn xkwi' cha' su'we nu ngwa xkan', ja ngwa 'ñaǎn siya' ti.
45007019	Ja ngwa 'ñaǎn ku'niǐn cha' su'we nu ngwa tiǎn' ku'niǐn; ña'an ti y'niǐn cha' xa'an, ni siya ja ngwa 'a tiǎn' ku'niǐn ngwaña'an.
45007020	Nde ndyo'o cha' sikwa. Bra nu y'niǐn ska cha' nu ja su'we, mske' tiǎn', si'i na' nu y'niǐn cha' xa'an bra kan', ti ykwiǐn' tiǎn; cha' xa'an nu ngwa ndloo la ni' kasiya 'ñaǎn, kan' lka nu mdatsaa 'ñaǎn cha' y'niǐn 'in ran.
45007021	Nde ña'an ngwa 'ñaǎn sikwa: ni siya ngwa tiǎn' ku'niǐn cha' su'we, ngwa biya' tiǎn' cha' xkwi' cha' kuxi yu'wi ni' kasiya 'ñaǎn.
45007022	Tyukwi ti tiyeěn mdiya 'a tiǎn' ku'niǐn nchga tñan nu ngulo Ndiose 'ñaan nu ngwa s'ni;
45007023	lo'o ngwa biya' tiǎn' cha' mdi'in xka nu ngulo tñan 'ñaǎn tyukwi ña'aǎn. Msuun cha' kuxi kan' lo'o nchga cha' su'we nu ngwa 'a tiǎn' ku'niǐn; kan' lka cha' xa'an nu yu'wi ni' kasiya 'ñaǎn, nu y'ni lo'oǔn cha' ku'niǐn tñan kan', ña'an ti' si ngwaǎn ska presu.
45007024	Ngwa xi'in 'a tiǎn' sikwa. ¿Ni sa ña'an nu ngwa kulaa 'ñaǎn tyukwi ña'aǎn a?, cha' ja ku'niǐn cha' xa'an ngwaña'an. Wa kana' ti kasiya 'ñaǎn si'ya cha' xa'an nu yu'wi ni' kasiya 'ñaǎn.
45007025	Ska ti Ndiose Stiǐn nchka 'in Ni. Ngulaa Ni 'ñaǎn, chun' tñan nu y'ni Jesucristo nu nka X'naan. ¡Kan' cha' ka'an 'a xu'we taǎn 'in Ndiose sikwa! Sa kan' ti cha' jlyo tiǎn', cha' ndi'in cha' ku'niǐn tñan nu ngulo Ndiose 'ñaǎn; ja ngwa 'ñaǎn kulaǎn 'ñaǎn ti ykwiǐn' tiǎn, cha' nten chalyuu ti lkaǎn, lo'o nten chalyuu ti ngi'ni ka'an cha' kuxi.
45008001	Lo'o ni, nde ña'an y'ni Ndiose cha' 'ñaan. Ja nganun 'a yuwe' 'ñaan ni, cha' su'wa ndi'in cha' 'ñaan lo'o Jesucristo; ja ka 'a 'in nu xa'an nu nsu'wi chalyuu jwakii 'ñaan ni, cha' Tyi'i Ndiose lka ndloo la 'ñaan bra nu ndi'ian lo chalyuu.
45008002	Bra nu lka Tyi'i Ndiose ndloo la 'ñaan, bra kan' kaja chalyuu kwi 'ñaan chabiya' 'in Jesucristo, cha' su'wa ndi'in cha' 'ñaan lo'o Ni; wa ngulaa Ni 'ñaan ya' nu xa'an nu ngi'ni cha' kana' kasiya 'ñaan.
45008003	Wa y'ni Ndiose ska cha' tnun nu ja ngwa 'a ku'ni cha' kula nu ykwi' ayman Moisés lo'o nten nu ngwa s'ni. Ja ngwa tñan cha' kula kan', chun' xa'an 'aan lo'o ta'aan ndi'ian lo chalyuu; Ndiose ni, ngwa 'in Ni ku'ni cha' tnun kan', chun' nu msu'wa Ni 'in Sñi' ykwi' Ni yan Ni lo chalyuu, cha' ngwa Ni nten. Msu'wa Ni 'in Jesús yan, cha' ngwa yu ska lomstan nu lu'u; kan' lka lomstan nu ngwa ku'ni tyii ki'ya nu ndukwian. Ngwa Jesús nten; ngwa yu sa ña'an lka nchga nten chalyuu, cha' ngwaña'an ngwa 'in yu ku'ni tyii yu ki'ya nu ndukwian ta'aan nten chalyuu. Kan' cha' ngwa Ni nten.
45008004	Lo'o ni, ka 'ñaan ku'nian tñan nu ngulo Ndiose 'ñaan, ti kwi' tñan nu ndu'u cha' kula kan' 'ñaan cha' ku'nian; ka ku'nian nchga cha' kan' ni, chun' nu ja ka 'a 'in cha' xa'an nu nsu'wi chalyuu jwakii 'ñaan ni; Tyi'i Ndiose lka ndloo la 'ñaan xa nu ndi'ian lo chalyuu.
45008005	Bra nu ngi'nian sa ña'an nu ngi'ni nten chalyuu ti, ti kwi' cha' xa'an nu nsu'wi 'in nten kan', kan' lka ndloo la ni' kasiya 'ñaan bra kan'; lo'o ni, si Tyi'i Ndiose ka ndloo la 'ñaan xa nu ndi'ian lo chalyuu, bra kan' ka 'ñaan ku'nian nchga cha' nu nchkwi' Ndiose.
45008006	Kana' chalyuu 'ñaan, si ku'nian xkwi' cha' xa'an nu nsu'wi chalyuu; lo'o kaja chalyuu kwi 'ñaan cha' tiin ti tyi'ian, si kunaan nchga cha' nu nchkwi' Ndiose.
45008007	Nan nxuan lo'o Ndiose lka cha', si ña'an ti ngi'nian cha' xa'an sa ña'an nu ngi'ni nten chalyuu ti; ja nchka 'ñaan ku'nian siya' ti cha' nu nchkwi' Ndiose lo'oan, si ña'an ti nchka tian' ku'nian cha' xa'an.
45008008	Kan' cha' ja ka 'ñaan ku'nian tñan nu nchka ti' Ndiose cha' ku'nian, si ndiya la tian' cha' xa'an nu nsu'wi chalyuu.
45008009	'Wan, si'i ngwaña'an ndi'in wan ni; ja ndiya 'a ti' wan cha' xa'an nu nsu'wi chalyuu. Su'wa ndi'in cha' 'wan lo'o Ndiose ni, cha' mda Ndiose Tyi'i ykwi' Ni cha' kanun ni' kasiya 'wan. Lo'o ja ndi'in cha' 'ñaan lo'o Krixtu siya' ti si ja ya kanun Tyi'i Ndiose ni' kasiya 'ñaan, ti kwi' Tyi'i nu mdo'o 'in Krixtu.
45008010	Kan' cha' lu'u wan ni, chun' nu lu'u Tyi'i Ndiose ni' kasiya 'wan, si chañi cha' ndi'in cha' 'wan lo'o Krixtu. Ni siya wa y'ni cha' xa'an nu nsu'wi chalyuu cha' kana' kasiya 'wan nu ngwa xkan', bra wa ni nganun Tyi'i Ndiose lo'o wan bra nu ngwa su'we kasiya 'wan lo'o Ndiose chun' tñan nu y'ni Jesús.
45008011	Ti kwi' Tyi'i Ndiose lka nu ngulo 'in ayman Jesús nde se'en ysu yu mtsi' yu, lo'o y'ni Ni cha' ndyu'u yu xiya' bra kan'. Kwi' ngwaña'an, wa mda Ndiose Tyi'i ykwi' Ni cha' kanun ni' kasiya 'wan, cha' bra nu kaja wan, kan' ku'ni Ni cha' tyu'u wan xiya' chabiya' 'in Tyi'i Ndiose.
45008012	'Wan ne' ta'a ndi'in cha' 'ñaan lo'o Krixtu, ni ni, ja ndi'in 'a cha' ku'nian nchga cha' xa'an nu ngi'ni nten chalyuu ti.
45008013	Kana' kasiya 'wan si xkwi' nda'an naan wan cha' xa'an xa nu ndi'in wan lo chalyuu; chabiya' 'in Tyi'i Ndiose, ka kulaa ya' wan cha' xa'an nu nsu'wi 'wan cha' ja ku'ni 'a wan cha' xa'an kan'. Kaja chalyuu nu ja tsaa tii 'a 'wan bra kan'.
45008014	Ta'aan, wa lkaan sñi' Ndiose si ngi'nian nchga tñan nu ndlo Tyi'i Ndiose 'ñaan.
45008015	Mda Ndiose Tyi'i ykwi' Ni 'wan, cha' ku'ni Tyi'i Ni cha' ka wan sñi' Ni; ku'ni Ni cha' ka chkwian' lo'o Ndiose: “¡Sti ba!” ngwaña'an chkwian' lo'o Ni. Lo'o si'i cha' xa'an ku'ni Tyi'i Ni bra nu kulo Ni tñan 'wan, si'i nan xitsen Ni 'wan sa ña'an nu ytsen wan nu ngwa s'ni, si'i ngwaña'an ngi'ni Tyi'i Ni.
45008016	Cha' nu nsu'wi ni' kasiya 'ñaan ni, su'wa nka cha' kan' lo'o cha' nu nchkwi' Tyi'i Ni lo'oan, cha' wa lkaan sñi' Ndiose.
45008017	Cha' nu lkaan sñi' Ndiose ni, ndi'in cha' kaja nchga cha' su'we nu ta Ni 'ñaan bra kan', nchga cha' nu wa nda Ni 'in Krixtu. Lo'o ni, si nchka tian' cha' su'wa tyi'ian lo'o Krixtu nde se'en tlyu la se'en ndi'in Ni, bra kan' ndi'in cha' taloan xa nu ta ne' nu ti'í 'ñaan lo chalyuu re, ti kwi' ngwaña'an ndalo ykwi' Krixtu bra nu mda ne' nu ti'í 'in yu.
45008018	Ndiya bra ndijian chin' nu ti'í bra nu ndi'ian lo chalyuu; chin' ti cha' lka cha' kan', lo'o ja su'wa cha' ti'í kan' lo'o cha' su'we nu kaja 'ñaan nde loo la, nxke' tiǎn'. Lo'o ngwaña'an, ti ji kwa'u Ni nchga cha' 'ñaan, sa ña'an ka cha' su'we kan' nde loo la.
45008019	Nchga nan lu'u nu wa ngwiñan Ndiose lo chalyuu, ndi'in ta nan kan' 'in Ndiose, sa ña'an bra nu kwa'u Ni 'in nten chalyuu sa ña'an nten nu chañi cha' lka sñi' Ndiose.
45008020	Wa mnu'un ña'aan chalyuu; nchga lo nan nu nsu'wi chalyuu ni, ja lka ran sa ña'an nu ngwa ti' Ndiose cha' ka ran bra nu ngwiñan Ni 'in ran. Wa ndukwin Ni cha' ngwaña'an ti kanun chalyuu re, ni siya si'i ngwaña'an ndiya ti' nchga lo nan nu nsu'wi chalyuu. Lo'o ni, ja ndi'in cha' kanun cha' ngwaña'an tyukwi tyempu,
45008021	cha' wa tiya ti ska tsan nu tyii nchga cha' kuxi nu ngi'ni ñu'un chalyuu, nchga cha' xa'an nu nka ndloo la 'ñaan. Lo'o kan' su'we 'a ka nchga lo nan nu ngwiñan Ni lo chalyuu, cha' su'wa ti kulaa Ni 'in nan kan' lo'o 'ñaan nu lkaan sñi' Ndiose.
45008022	Ti ji ka cha' nu tnun kan'; jlyo tian' cha' nsu'wi 'a cha' ti'í, nchga nan nu ngwiñan Ndiose lo chalyuu lye 'a ndii ti' ran nu ti'í. Sa ña'an nu ndijyan ti'í 'in ska nu kuna'an cha' wa kala ti sñi', ngwaña'an ndiya nu ti'í lo chalyuu ni.
45008023	Kwi' ngwaña'an lo'oan, ta'aan nu nsu'wi Tyi'i Ndiose 'ñaan, nsi'yaan ndi'ian cha' lye 'a ndijian nu ti'í ni, ni siya wa mda Ndiose Tyi'i ykwi' Ni 'ñaan xa nu ndi'ian lo chalyuu, ska cha' su'we nu nda Ni 'ñaan kulo ndukwa la lka Tyi'i Ni kan'. Laja bra kan' ndi'in taan sa ña'an bra nu tiya tsan tlyu kan', cha' kulaa ji Ni 'ñaan, cha' xa'an Ni 'ñaan tyukwi ña'aan bra kan'. Lo'o kan' ta Ndiose se'en tyi'ian se'en ndi'in ykwi' Ni, cha' wa lkaan sñi' Ni.
45008024	Ndyaa ña'an tian' cha' ngulaa Ni 'ñaan, ni siya ndi'in cha' kataan sa ña'an bra tiya tsan tlyu kan', cha' ku'ni tyii Ni tñan nu ngi'ni Ni. Ska nan nu chan 'a ndi'in taan ni, bra wa na'aan cha' mdo'o tukwa cha' kan', ja ndi'in cha' ti kataan laan 'in ran bra kan'; ja tyi'in ta 'aan 'in ran, cha' wa na'aan 'in ran bra kan'.
45008025	Nu chañi cha' ti ndi'in taan 'in ska cha', bra kan' ndi'in cha' taloan sa ña'an bra ka ran, ni siya ti ji ña'aan 'in ran, ni siya chan 'a taloan sa ña'an bra nu ña'aan cha' ndyo'o tukwa ran.
45008026	Kan' cha' ndaya' Tyi'i Ndiose 'ñaan, cha' ja nchka 'ñaan siya' ti. Ja jlyo 'a tian' sa ña'an cha' nu su'we la chkwian' lo'o Ndiose; Tyi'i Ndiose lka nu ndu'u 'ñaan sa ña'an cha' nu chkwian' lo'o Ni. Jlyo ti' Tyi'i Ndiose ni siya tnun 'a cha' nda'an tiyean, lo'o ja ndyiji ña'an nu ka chkwian' cha' kan' lo'o Ni; kan' cha' lo'o Tyi'i Ndiose nchkwi' lo'o Ndiose Stian cha' 'ñaan bra kan'.
45008027	Ndlo Ndiose nchga cha' nsu'wi tiye nten. Kwi' ngwaña'an, jlyo ti' Ni nchga cha' nu nchka ti' Tyi'i Ni chkwi' lo'o Ni, cha' bra nu njñan nu kan' ska cha' 'in Ndiose Stian cha' 'ñaan, ska ti cha' nchkwi' Tyi'i Ni lo'o nchga cha' nu nda'an cha' tiye Ndiose Stian.
45008028	Jlyo tian' cha' nda Ndiose chabiya' sa ña'an ka nchga cha' nu nsu'wi chalyuu, cha' ka su'we chalyuu se'en ndi'ian, si nu su'we nka tiyean lo'o Ni. Wa ngulo suwi Ni 'ñaan, cha' kaan sa ña'an nu ngwa ti' Ni cha' kaan ti kulo.
45008029	Ni siya ti la mdyisnan chalyuu, ti bra kan' jlyo ti' Ndiose sa ña'an nten nu xlyaa xñi cha' 'in Ni nde loo la. Lo'o nchka ti' Ni cha' kaan sa ña'an lka Jesús, Sñi' ykwi' Ni, nchka ti' Ni cha' ka Jesús ta'aan; ka'an 'a nu lkaan sñi' Ndiose bra kan', lo'o ndloo la lka Jesús.
45008030	Ngwaña'an ngwa ti' Ndiose ti kulo la cha' kaan, kan' cha' wa ngulo suwi Ni 'ñaan. Bra nu wa ngulo suwi Ni 'ñaan, bra kan' y'ni Ni cha' ngwa su'we kasiya 'ñaan lo'o Ni; bra wa mdyii ngwa su'we kasiya 'ñaan, bra kan' ta Ni se'en tyi'ian la se'en tlyu la se'en ndi'in Ndiose Sti yu.
45008031	Xa wa ynaan nchga cha' su'we kan', bra kan' ka chkwian' cha' ja ndiya 'a nu ka xuun lo'oan, cha' Ndiose lka nu ndi'in lo'oan.
45008032	Ja mda Ndiose chabiya' 'in Jesús cha' xi'in chun' yu 'in tñan nu ndi'in cha' ku'ni yu, ni siya ska ti yu lka yu Sñi' Ndiose; msu'wa Ni 'in yu cha' kaja yu lo wsi cha' 'in nchga nan lo'o 'ñaan ta'aan. Wa mda Ni nchga cha' su'we nu 'in ykwi' Ni 'in Jesús, ti kwi' nu lka ska ti Sñi' Ni. Kwi' ngwaña'an, ska ti biya' ta Ni cha' kan' 'ñaan, sa ña'an nu mda Ni cha' kan' 'in Sñi' Ni.
45008033	Ja tukwin ka xtya ki'ya 'ñaan sikwa, cha' wa lka ngulo suwi Ndiose 'ñaan; Ndiose lka nu y'ni tyii yuwe' nu yu'wi 'ñaan si'ya nchga ki'ya nu ndukwian.
45008034	Ja ndiya nu ka ta nu ti'í 'ñaan bra kan', cha' wa ngujwi Jesús cha' 'ñaan, wa ndyu'u Ni xiya' cha' 'ñaan. Lo'o ni, ndukwa Krixtu la'a se'en kwin la se'en ndukwa Ndiose, njñan Ni cha' tlyu ti' 'in Ndiose Sti Ni cha' 'ñaan.
45008035	Ja ska la cha' xa'an ndiya lo chalyuu nu ka ku'ni cha' kulaa ya' Krixtu 'ñaan ni, cha' su'we 'a nka tiye Krixtu ña'an Ni 'ñaan. Ja ska ka 'ñaan, ni siya ti'í 'ñaan, ni siya ti'i ti ndi'ian lo chalyuu, ni siya ta 'a ne' nu ti'í 'ñaan, ni siya ndi'ian lo jwi'ñan, ni siya wa mdyii stean' msun, ni siya nsu'wi 'a cha' xa'an se'en ndi'ian, ni siya kujwi ne' 'ñaan; nchga cha' kan', ja ka ku'ni cha' kulaa ya' Krixtu 'ñaan.
45008036	Nde ndiya ska cha' nu ndukwa lo kityi 'in Ndiose: Chun' nu ytean cha' 'in Ndiose, nchga bra ndujwi ne' 'ñaan. Ngi'ni ne' lo'oan sa ña'an si lkaan slya', ti kwi' slya' nu nda'an lo'o nten 'in i' se'en ndi'in nu ndujwi 'in i'.
45008037	Ni siya ngwaña'an, lye 'a ndijiin lyoan 'in cha' xa'an kan'; ja nda 'a Jesús chabiya' 'in nu xa'an cha' kulo tñan 'ñaan, cha' su'we 'a nka tiye Ni ña'an Ni 'ñaan.
45008038	Kan' cha' jlyo tian' ni, cha' ja ska 'a nan ndiya nu ka ku'ni cha' kulaa ya' Ndiose 'ñaan, cha' su'we 'a nka tiye Ni ña'an Ni 'ñaan; ni siya wa ngujwian, ni siya ti lu'uan, ja kulaa ya' Ni 'ñaan. Lo'o angajle nu ndi'in nde ni' kwan, lo'o kwi'in nu nka ndloo la lo yuu, ja siya' nchka 'in nu kwa ku'ni cha' kulaa ya' Ni 'ñaan. Ni siya chalyuu se'en ndi'ian ni, ni siya chalyuu nu ka nde loo la, ja kulaa ya' Ni 'ñaan bra kan'. Ja ndiya 'a nu nka ndloo la lo chalyuu re nu nchka 'in kulaa 'ñaan ya' X'naan.
45008039	Ja ska nan nu nsu'wi ni' kwan, ja ska nan nu nsu'wi ki'ñi ni' yuu, ja ska nan ña'aan chalyuu nu ngwiñan Ndiose, ja kaja ña'an kulaa ran 'ñaan ya' Jesucristo nu nka X'naan, ti kwi' nu su'we 'a lka tiye ña'an 'ñaan.
45009001	Nten nu ndi'in cha' 'in lo'o Krixtu lkaǎn, kan' cha' xkwi' cha' nu ñi chkwiǐn' lo'o wan ni; si'i cha' kwiñi nchkwiǐn'. Tyi'i Ndiose y'ni cha' mbi'ya cha' re keěn, kan' cha' ñi 'a cha' chkwiǐn' lo'o wan ni.
45009002	Xi'in 'a tiǎn', ti'í 'a nsu'wi tiyeěn si'ya ne' judío ta'a kichen tyiǐn;
45009003	tyukwi ti tiyeěn xlyaǎn ni siya kanun yuwe' nu ndi'in 'in ne' kan' 'ñaǎn, ti ykwiǐn' tiǎn, ni siya ja ku'ni 'a Krixtu kwenta 'ñaǎn siya' ti, nka tiyeěn, si ngwaña'an ti ka kulaa Ni 'in ne' ta'a kichen tyiǐn bra kan'.
45009004	Lka ne' kan' ti kwi' nten nu ndyo'o 'in ayman kula Israel, nten 'in yu nu yan lo chalyuu chun' ndi'in la; ska ti kwiñii lka ne' lo'o ayman kan', kwi' ngwaña'an, mda Ndiose chabiya' cha' ka ne' kan' nten 'in Ndiose. Tnun 'a cha' y'ni Ndiose, cha' mslyaa Ni tyi'in Ni lo'o ne' kan'. Wa mskan' Ndiose cha' lo'o ne' kan'; wa ngulo Ni tñan 'in Moisés, nchga tñan nu kulo yu 'in ne' kan'; tyun cha' wa ytsa' Ni 'in ne' kan', sa ña'an ka ku'ni tnun ne' 'in Ndiose; kwi' ngwaña'an, nde loo la ytsa' Ni 'in ne' kan', sa ña'an ka 'in Krixtu nu ndi'in cha' kan lo chalyuu.
45009005	Sñi' ayman kula 'ñaan lka ne' kan'. Bra nu ngula Krixtu lo chalyuu cha' ngwa Ni nten, ti kwi' ta'a ne' Israel ngwa yu bra kan'. Kwi' ngwaña'an, lka Krixtu Ndiose nu nka ndloo la ti 'in nchga nan siya' ti, kan' cha' nchga bra ngi'ni tnun nten 'in Ni. Ngwaña'an lka cha' kan'.
45009006	Ja mjlyaa 'a ti' Ndiose cha' nu ykwi' Ni lo'o ne' Israel nu ngwa s'ni, cha' kulaa 'in ne' 'in cha' xa'an; nten ta'a ayman Israel nu yan lo chalyuu chun' ndi'in la, ja mdukwa nchga ne' cha' kan' nu wa ykwi' Ndiose, sa ña'an nu ynan ayman Israel cha' kan' nu ngwa s'ni.
45009007	Lo'o ngwaña'an, ja chañi cha' nchga nten 'in ayman Abraham lka nten 'in Ndiose. (Ja su'wa y'ni ayman Abraham lo'o nchga sñi' yu.) Wa ytsa' Ndiose ska cha' re 'in yu kula kan' nu ngwa s'ni: “Ska ti sñii', nu lka Isaac ni, kan' nu ku'niǐn kwenta 'in yu; kwi' ngwaña'an, ku'niǐn kwenta 'in nchga nten 'in yu nu ndijyan nde loo la” ndukwin Ndiose 'in Abraham.
45009008	Ngwaña'an nchka biya' tian' cha' ja ka ne' kan' sñi' Ndiose ska ti chun' lka ne' ta'a nten 'in ayman Abraham, o ta lka ne' ta'a nten 'in ayman Israel; ska ti si tyukwi ti tiye ne' tsaa ña'an ti' ne' cha' ku'ni Ni nchga tñan nu mskan' Ni lo'o ne' s'ni cha' ku'ni Ni, bra kan' chañi cha' ka ne' nten 'in Ndiose.
45009009	Nde lka cha' nu mskan' Ndiose lo'o ayman Abraham nu ngwa s'ni: “La xka yijan kaǎn xiya'” ndukwin Ni 'in Abraham, “lo'o kan' taǎn ska sñi' wan lo'o Sara.”
45009010	Kwi' ngwaña'an ykwi' Ndiose lo'o Isaac kan'. Kwilyo'o ayman kula Isaac kan' ngwa naan Rebeca, lo'o kan' ngula tukwa sñi' Rebeca lo'o ska ti sti ne'.
45009011	-
45009013	Ni siya ti ji kala nu xuwe kan', ti ji ku'ni nu xuwe kan' ska cha' su'we, o ta ska cha' xa'an, bra kan' ytsa' Ndiose 'in Rebeca: “Nu kala kulo ni, kan' ka msu 'in nu kune' la” ndukwin Ni bra kan'. Lo'o ndukwa ska cha' lo kityi nu wa ykwi' Ndiose cha' 'in ta'a tyukwaa nu xuwe kan': “Ndiya 'a tiǎn' 'in Jacob” ndukwin Ni, “lo'o ja ndiya tiǎn' 'in Esaú siya' ti.” Ngwaña'an nganun cha', cha' ndiya chabiya' 'in Ndiose cha' kulo suwi Ni 'in nchga nten nu nchka ti' Ni; ja ka kaan nten 'in Ndiose chun' tñan nu ngi'niin tian sikwa.
45009014	¿Ta su'we chkwian' cha' ja ñi ngi'ni Ndiose sikwa a? ¡Ja ka chkwian' ngwaña'an!
45009015	Nde lka cha' nu ykwi' Ni lo'o Moisés nu ngwa s'ni: “Nchga nten nu nchka tiǎn' chka t'nan tiǎn' 'in, chka t'nan tiǎn' 'in ne' kan' sikwa” ndukwin Ni. “Ndiya tiǎn' ya ña'an ti nten nu su'we nka tiyeěn na'aǎn 'in.”
45009016	Kan' cha' ja ka ku'ni Ndiose cha' tlyu ti' 'ñaan chun' nu ndiya ti tian' 'in Ni, ja ngi'ni Ni cha' tlyu ti' 'ñaan chun' ngula 'a ngi'nian tñan 'in Ni; ska ti cha' nchka t'nan ti' Ni 'ñaan, kan' cha' ndlaa Ni 'ñaan.
45009017	Ndiya ska cha' nu ndukwa lo kityi kula, ti kwi' cha' nu ykwi' Ndiose lo'o ayman ree 'in ne' Egipto nu ngwa s'ni: “Wa ndaǎn chabiya' 'iin cha' kaa ree” ndukwin Ndiose, “cha' ka biya' tii' cha' ngula 'a ngi'niǐn tñan lo chalyuu. Kwi' ngwaña'an ka biya' ti' nten ña'aan chalyuu ti ka nu lkaǎn” ndukwin Ni 'in ree kan'.
45009018	Ka biya' tian' bra kan', cha' nchka t'nan ti' Ni 'in nchga nten nu nchka ti' Ni cha' chka t'nan ti' Ni 'in ne'; kwi' ngwaña'an, ndlaa ya' Ni 'in nchga nten nu nchka ti' Ni kulaa ya' Ni, lo'o ja nda Ni chabiya' kunan ne' kan' cha' 'in Ni.
45009019	¿Ni cha' lka nxtya Ndiose ki'ya 'in nten chalyuu sikwa? Ja nchka 'ñaan siya' ti ku'nian xka la cha', chun' wa lka ngulo suwi Ndiose 'in sa kwa ti nten nu nchka ti ti' Ni.
45009020	Nan nu lkaan nten chalyuu ni, ja su'we si taan ki'ya ngwaña'an 'in Ndiose. Ña'an ti' ska katun', ja nchka 'in katun' kan' xuun lo'o nten nu ngwiñan ran lo'o yuu; ja nchka chkwi' katun' kan': “¿Ni cha' lka ngwiñaan 'ñaǎn ngwaña'an?”
45009021	Ndiya chabiya' 'in nten nu nñan katun' cha' kwiñan ne' nchga nan sa ña'an nu nchka ti' ne' kwiñan ne' lo'o yuu 'in ne'. Ka 'in ne' kwiñan ne' ska katun' jwñun nu ka'an nsu'wi lyo, lo'o ka 'in ne' kwiñan ne' ska katun' nu ya ña'an ti, si ngwaña'an nchka ti' ne'; ni siya ti kwi' ta'a yuu ndya' nu jwñun kan', lo'o ndya' nu ya ña'an ti kan'.
45009022	Ngwa ti' Ndiose kwa'u 'ñaan sa ña'an ta Ni nu ti'í 'in nten xa'an, cha' ka biya' tian' cha' ngula 'a ngi'ni Ni tñan lo chalyuu. Wa s'ni 'a ndalo Ni 'in nten xa'an kan', ni siya nsu'wi 'a chabiya' 'in Ndiose cha' kasin' ti' Ni 'in ne', cha' ku'ni tyii Ni 'in ne' siya' ti.
45009023	Ngwa ti' Ni cha' ka biya' tian' sa ña'an cha' su'we nu tnun 'a ngi'ni Ni lo'oan, cha' nchka t'nan 'a ti' Ni 'ñaan. Ti ngwa s'ni wa ngulo suwi Ndiose 'ñaan, cha' lo'oan kaja cha' su'we nu nsu'wi 'in Ni 'ñaan.
45009024	Nten 'in Ndiose lkaan; lo'o su'wa ngulo suwi Ni 'ñaan ta'aan, ni siya lkaan ne' judío, ni siya lkaan ne' xka la'a tsu'.
45009025	Nde ndukwa cha' nu ngwa'an ayman Oseas lo kityi, se'en nu ndukwin Ndiose cha' re: Kulo suwiǐn 'in nten nu ka nten 'ñaǎn, ni siya si'i ngwaña'an ngwa ne' nu ngwa xkan'; lo'o nten nu ja nsu'wi tiyeěn ña'aǎn 'in ne' nu ngwa s'ni la, ti kwi' ne' kan' ka su'we 'a ka tiyeěn na'aǎn 'in ne' ni, ndukwin Ni.
45009026	Nchga kichen se'en ykwi' nten cha' re 'in ne' kan' nu ngwa s'ni: “Si'i nten 'in Ndiose lka wan”, bra wa ni chkwi' ne' cha' 'in ne' kan': “Sñi' Ndiose nu lu'u lka wan” nchkwin ne'.
45009027	-
45009028	Lo'o ngwaña'an ndukwa xka cha' nu ykwi' ayman Isaías cha' 'in ne' Israel: “Ja n'ni cha' ni siya ka'an 'a nten ne' Israel ndijyan lo chalyuu chun' ndi'in la, ni siya ka ne' kan' ña'an ti' kata ysiin nu ndi'in tu'wa tujo'o, sa kwa ka nten kan'. Wa ykwi' Ndiose nu nka X'naan cha' ndla ti ku'ni tyii Ni 'ñaan bra nu ta Ni nu ti'í 'ñaan, lo'o chin' ti ne' ta'aan kanun bra nu kulaa Ni 'ñaan.”
45009029	Ndiya xka cha' re nu ykwi' Isaías kan': Ti s'ni mdyii cha' 'in ne' kichen Sodoma siya' ti, lo'o mdyii cha' 'in ne' kichen Gomorra; kwi' ngwaña'an ka ku'ni tyii ykwi' X'naan 'in nchga ne' Israel ta'aan, ni siya wa nda Ni chabiya' lyaa tukwa snan ti ne' ta'aan, chun' cha' nchka t'nan 'a ti' Ni 'ñaan.
45009030	Nde ña'an chkwian' sikwa. Wa ngwa su'we kasiya 'in ne' xka la'a tsu' lo'o Ndiose, chun' wa yten ne' cha' 'in Jesús, ni siya ja lka ne' kan' judío; nchka su'we kasiya 'in ne' chun' ndyaa ña'an ti' ne' cha' nu ykwi' Ndiose, si'i cha' ngi'ni 'a ne' tñan cha' ka su'we kasiya 'in ne', ti ykwi' ti ne'.
45009031	Nten nu yan lo chalyuu chun' ndi'in la 'in ayman Israel, ja mjwi ña'an nu ka su'we kasiya 'in ne' lo'o Ndiose; wa ynan ne' cha' nu ykwi' Ni lo'o ne' nu ngwa s'ni, lo'o ja ndukwa ne' nchga cha' kan'.
45009032	¿Ni cha' lka ja nchka su'we kasiya 'in nchga ne' judío sikwa? Cha' ndiya nu ja ndyaa ña'an ti' cha' ka 'in Jesús ku'ni xu'we kasiya 'in nten. Nxke' ti' ne' judío kan' cha' ka su'we kasiya 'in ne' lo'o Ndiose xa nu ngi'ni ne' tñan nu ngulo ayman Moisés 'in ne'. Nchka kuxi cha' 'in ne' bra kan', sa ña'an lka si wa mlyuu ti'in ne' chun' ska kee nu nsu jlu'we tuwiin se'en nda'an ne'.
45009033	Cha' 'in kee kan' ndukwa cha' re lo kityi kula: Xtyaǎn ska kee nu xtyi tuwiin se'en nda'an ne' Israel, ne' kichen Sión kan', ndukwin Ndiose. Lo'o Jesús lka sa ña'an lka kee kan'. Kwi' ngwaña'an, ta Jesús ska cha' wjyu'u 'in ne' kan'; tyun ne' kan' ka jyu'u ti' ne' cha' 'in Jesús kan'. Kan' cha' nan ni, ja ndi'in cha' ka jyu'u tian' 'in Jesús, bra wa ytean cha' 'in Ni.
45010001	'Wan ta'a ndi'in cha' 'ñaan lo'o Jesús, nda'an 'a cha' tiyeěn cha' 'in ne' judío ta'aǎn. Tyukwi ti tiyeěn t'nan 'a nchkwiǐn' lo'o Ndiose, cha' kulaa Ni 'in ne' judío ta'aǎn 'in nu xa'an.
45010002	Ñi 'a nchkwiǐn' cha' 'in ne' kan', cha' su'we 'a ngi'ni tnun ne' kan' 'in Ndiose, ni siya ja jlyo su'we ti' ne' sa ña'an tñan nchka ti' Ni cha' ku'ni ne';
45010003	lo'o ja nchka biya' ti' ne' kan' sa ña'an ku'ni ne' cha' ka su'we kasiya 'in ne' lo'o Ndiose. Xka ña'an nda'an cha' tiye ne' kan'; ti ykwi' ti ne' nda'an naan ne' sa ña'an nu ka su'we kasiya 'in ne', cha' ja xlyaa ne' tsaa ña'an ti' ne' tñan nu ngi'ni Ndiose.
45010004	Wa yan Jesús lo chalyuu ni, wa ytean cha' 'in yu, kan' cha' ka su'we kasiya 'ñaan lo'o Ndiose; lo'o ja ndi'in cha' lye 'a tukwaan cha' kula nu ngwa'an ayman Moisés kan', cha' ka su'we kasiya 'ñaan lo'o Ndiose.
45010005	Nde lka cha' nu ngwa'an ayman Moisés lo kityi bra nu nchkwi' yu sa ña'an nu ka su'we kasiya 'ñaan, si tukwaan nchga cha' kula kan': “Su'we ti tyi'ian lo chalyuu, si ku'nian nchga tñan nu ngulo Ndiose 'ñaan.” Ngwaña'an nchkwi' kityi kan'.
45010006	Lo'o ndukwa xka cha' lo kityi kula, nu nchkwi' sa ña'an nu ka su'we kasiya 'ñaan bra nu xñian cha' 'in Jesús. Nde lka cha' nu nchkwi' kityi kan': “Ja ndi'in cha' tsaa naan 'in Krixtu nde ni' kwan se'en ndi'in Ndiose” ndukwin kityi ―cha' kaan lo'oan 'in Krixtu lo chalyuu re―;
45010007	lo'o “ja ndi'in cha' tsaa naan 'in Krixtu nde ni' yuu se'en nsu'wi ayman” ndukwin kityi ―cha' kaan lo'oan 'in Ni lo chalyuu nde xiya'―.
45010008	Nde ndiya cha' bra nu ndyaa ña'an tian' 'in Jesús: “Kwi' se'en ti ndi'in cha' 'in Jesús 'ñaan. Ka xu'wi cha' 'in Krixtu tu tu'waan, ka xu'wi cha' 'in Ni ni' kasiya 'ñaan.” Kan' lka cha' su'we nu chkwiǐn' lo'o nten, cha' ka kulaa Ni 'ñaan 'in nchga cha' xa'an, si chañi cha' xñian cha' 'in Jesús.
45010009	Sa kan' ti cha' ndi'in cha' ku'nian, cha' katsaan' ñi 'in nten cha' Jesús lka X'naan, lo'o ngwaña'an tyukwi ti tiyean tsaa ña'an tian' cha' Ndiose y'ni cha' ndyu'u Jesús xiya' nde se'en mtsi'. Bra kan' ka 'in Ni kulaa Ni 'ñaan,
45010010	cha' ni' kasiya 'ñaan nsu'wi cha' nu wa msñian 'in Jesús, kwi' ngwaña'an tu tu'waan ndukwa cha' 'in Jesús nu nchkwian' lo'o nten. Bra kan' ka su'we kasiya 'ñaan lo'o Ndiose, kwi' ngwaña'an kulaa Ni 'ñaan 'in nchga cha' xa'an nu nsu'wi chalyuu.
45010011	Lo'o nde ndiya xka cha' nu ndukwa lo kityi 'in Ndiose: “Ta'aan nu ytean cha' 'in Ndiose, ja ndi'in cha' ka jyu'u tian' 'in Ni bra kan'.” Ngwaña'an nchkwi' kityi.
45010012	Ska ti biya' ndukwa cha' kan' 'in ne' judío, kwi' ngwaña'an ndukwa cha' kan' 'in ne' xka la'a tsu', cha' ska ti X'naan nka ndloo la 'in nchga nten chalyuu; ska ti biya' su'we 'a ngi'ni Ni lo'o nchga nten nu jñan cha' tlyu ti' 'in Ndiose chabiya' 'in Jesús.
45010013	Nde ña'an ndyo'o cha' nu ndukwa lo kityi kula: “Kulaa Ni 'in nchga nten nu jñan cha' tlyu ti' 'in Ni chabiya' 'in X'naan.”
45010014	Ja ka chkwi' nten lo'o Ndiose chabiya' 'in Jesús si ja ya xñi ne' cha' 'in Ni; lo'o ja ka xñi ne' cha' 'in Jesús si ja ya kunan ne' cha' kan'; lo'o ja ka kunan ne' cha' kan' si ja ya kaja nten nu katsa' cha' kan' 'in ne';
45010015	lo'o ja tukwin ka tsaa ytsa' cha' kan' 'in xka ta nten si ja ya kulo Ndiose tñan 'in ne' cha' tsaa ne'. Nde ndiya ska cha' nu nchkwi' kityi kula: “¡Su'we 'a nka tiyean bra nu kala nten se'en ndi'ian, cha' chkwi' ne' cha' su'we 'in Ndiose lo'oan, cha' kwa'u ne' 'ñaan sa ña'an ka nu tiin ti tyi'ian!” Ngwaña'an nchkwi' kityi.
45010016	Lo'o si'i nchga nten nu nnan su'we cha' nu nchkwian' lo'o ne' bra nu ngitsaan' 'in ne' sa ña'an kulaa Ndiose 'in nten. Ti kwi' cha' re ykwi' ayman Isaías nu ngwa s'ni: “Ndiose X'nan ba, ja tukwin 'a ndi'in nu msñi cha' 'iin bra nu ykwi' ba lo'o ne'” ndukwin ayman kan'.
45010017	Nan ni, wa ytean cha' 'in Jesús bra nu ynaan cha' su'we nu ykwi' ne' lo'oan cha' 'in Krixtu.
45010018	Nchka tiǎn' kunichaǎn' ska cha' 'wan: ¿Ta ja ya kunan ne' judío cha' 'in Krixtu sikwa a? ¡Wa ynan ne'!, cha' wa ndukwa ska cha' lo kityi kula nu nchkwi' re: Ña'aan chalyuu wa ynen cha' nu ykwi' ne' lo'o nten; nchga se'en ynen cha' nu ykwi' ne', ni siya se'en wa tijyu' la ynen cha' kan'. Ngwaña'an nchkwi' kityi.
45010019	Xka cha' nñichaǎn' 'wan ni: ¿Ta ja ndi'ya ne' judío kwenta sa ña'an ndyo'o cha' kan' sikwa a? S'ni 'a ngwa'an ayman Moisés cha' re lo kityi cha' 'in ne' kan': Ku'niǐn cha' ka liye' ti' wan ña'an wan 'in nten xka la'a tsu' nu ja lka nten su'we, xke' ti' wan, ndukwin Ndiose. Ndukwin wan cha' ja nsu'wi 'a cha' tiya 'in ne' kan'; ja nchka biya' ti' ne', xke' ti' wan. Kan' cha' taǎn cha' kasin' ti' 'wan, chun' nu wa msñi ne' kan' cha' 'ñaǎn; lo'o 'wan ni, ja nchka ti' wan kunan wan cha' 'ñaǎn, ndukwin Ni.
45010020	Lo'o ñi 'a cha' re nu ykwi' ayman Isaías chabiya' 'in Ndiose: Ti kwi' nten nu ja ya tsaa naan cha' 'ñaǎn, wa mjwi cha' 'ñaǎn 'in ne' ni, ndukwin Ni. Ni siya ja siya' jñan ne' kan' ska cha' su'we 'ñaǎn, wa ngwa'uǔn tloǔn 'in ne' ni.
45010021	Lo'o xka ña'an ngwa'an ayman Isaías cha' 'in ne' Israel lo kityi: “Tyukwi tsan msi'yaǎn 'in ne'” ndukwin Ndiose, “lo'o ja ynan ne' kan' siya' ti; xkwi' nxuun ne' lo'oǔn.” Ngwaña'an nchkwi' kityi.
45011001	Ja nchka ti' Ndiose kulaa ya' Ni 'in ne' judío siya' ti, cha' lka ne' nten 'in Ni. Lo'o ykwiǐn' lkaǎn ne' judío, cha' ska ti kwiñii lkaǎn lo'o ayman Abraham; nten 'in ayman Benjamín lkaǎn.
45011002	Nu ngwa s'ni ngulo suwi Ndiose 'in ne' Israel, cha' ka ne' nten 'in Ni; lo'o ja ya kulaa ya' Ni 'in ne' kan'. ¿Ta ja nsu'wi ti' wan cha' nu ndukwa lo kityi cha' 'in Elías kan' a? Ska ayman kula nu ykwi' lo'o nten s'ni chabiya' 'in Ndiose ngwa ayman Elías kan'. Ska tsan ykwi' Elías lo'o Ndiose, mstya yu ki'ya re 'in ne' Israel:
45011003	“Ndiose X'naǎn, wa yjwi ne' kan' nchga nten nu ykwi' cha' 'iin lo chalyuu” ndukwin Elías kan'. “Wa y'ni tyii ne' nchga se'en nu y'ni tnun ba 'iin nu ngwa s'ni la. Skaǎn tiǎn nganuǔn ni; lo'o ngwaña'an na', kujwi ne' 'ñaǎn, nchka ti' ne'” ndukwin yu 'in Ndiose.
45011004	Bra kan' mxkwen Ndiose 'in yu kan': “Ja kuwe tii'. Ti ndi'in xa kati mi nu ki'yu nu ngi'ni tñan 'ñaǎn, nten nu ja ya tyuun xtyin' tloo nkwin jo'o Baal” ndukwin Ni 'in Elías.
45011005	Kwi' ngwaña'an lka cha' ni. Si'i nchga ne' judío ngulaa ya' ne' 'in Ndiose; ti ndi'in chin' ne' kan' nu wa ngulo suwi Ndiose 'in ne', chun' su'we 'a nka tiye Ni ña'an Ni 'in ne' kan'.
45011006	Chun' nu nchka t'nan 'a ti' Ndiose 'ñaan, kan' cha' su'we 'a ngi'ni Ni lo'oan. Ja lyaan 'aan 'in nu xa'an chun' tñan nu ku'nian, ti ykwiin' tian; ja ka chkwian' cha' Ndiose ngulaa 'ñaan si wa lka ngulaan 'ñaan, ti ykwiin' tian, nxke' tian'.
45011007	Ngwaña'an ngwa bra kan'. Ja ngwa 'in ne' Israel ku'ni ne' cha' ka su'we kasiya 'in ne' lo'o Ndiose, sa ña'an nu ngwa ti' ne' cha' ku'ni ne'. Ska ta ti nten nu ngulo suwi Ndiose 'in, mjwi ña'an ka su'we kasiya 'in ne'; xka la ta'a ne' Israel kan', ska ya' ti nchkun' tunskan ne'.
45011008	Nde ña'an nchkwi' kityi kula cha' 'in ne' kan': “Ja nda Ndiose chabiya' cha' ka biya' ti' ne' kan'. Lka ne' kan' sa ña'an lka si ndi'in kiloo ne', lo'o ja ska nan ña'an ne' siya' ti; lka ne' sa ña'an lka si ndiya tunskan ne', lo'o ja nnan ne' siya' ti. Kwi' ngwaña'an ngi'ni ne' kan' sa bra ni.”
45011009	Ti kwi' ti cha' ngwa'an ayman ree David lo kityi, bra nu ykwi' yu cha' re: Ka'an 'a cha' su'we mstya Ndiose lo msaa 'in ne' Israel; lo'o wa mnu'un kasiya 'in ne' ni lo'o cha' su'we kan'; kan' cha' nda Ni nu ti'í 'in ne', sa ña'an lka si wa mdiyuu ne' ska lo so'o, sa ña'an lka si wa mlyuu ne' cha' mdukwa kee kiya' ne'.
45011010	Su'we 'a si ka kwityiin' ne' kan', cha' ja ka ña'an ne'; su'we 'a si kaja tñan ti'in 'in ne', cha' katsa chun' ne' siya' ti. Ngwaña'an ndukwa cha' lo kityi kan'.
45011011	Xka cha' chkwiǐn' ni. Bra nu ngulaa ti'in ne' judío cha' 'in Ndiose, ¡ja ngwa kuxi 'in ne' ska ya' ti! Ni siya ja ynan ne' kan' cha' nu ykwi' Ndiose bra kan', ngwaña'an wa mjwi la chin' tyempu 'in xka ta nten, ne' xka la'a tsu' ni, cha' tsaa naan ne' 'in Ndiose, cha' kulaa Ni 'in ne'. Nchka ti' Ndiose cha' ki'ya ne' judío kwenta cha' wa msñi ne' xka la'a tsu' cha' 'in Ndiose, cha' chun' ndi'in la ka tiye ne' judío jñan ne' cha' tlyu ti' 'in Ndiose cha' kulaa Ni 'in ne' bra kan'.
45011012	Ngwaña'an nchka cha' su'we la kunan nten ña'aan chalyuu cha' 'in Ndiose, ni siya ti ngi'ni la ne' judío cha' xa'an kan'. Kwi' ngwaña'an nchka su'we la cha' 'in ne' xka la'a tsu' lo'o Ndiose, ni siya ngwa kuxi la cha' 'in ykwi' ne' judío bra kan'. Kan' cha' ¡tnun 'a cha' su'we ka nde loo la, bra nu xa'an kasiya 'in nchga ne' judío cha' sten ne' cha' su'we nu ykwi' Jesús!
45011013	Lo'o 'wan ne' xka la'a tsu' ni, nchka tiǎn' chkwiǐn' chin' lo'o wan. Ndiose lka nu ngulo suwi Ni 'ñaǎn, cha' tsa'aǎn chkwiǐn' cha' 'in Jesús lo'o wan nu ndi'in wan xka la'a tsu'. Nchkwiǐn' lo'o wan ngwaña'an, chun' cha' ndloo 'a tñan nu mda Ni 'ñaǎn.
45011014	Nchka 'a tiǎn' cha' lo'o chin' ne' judío ta'aǎn jñan ne' 'in Ndiose, cha' ta Ni nchga cha' su'we nu ndi'in 'wan 'in ne', cha' ka lyaa ne' 'in cha' xa'an.
45011015	Bra nu ngulaa ya' Ni 'in ne' judío, bra kan' y'ni Ni cha' ngwa su'wa cha' 'in Ndiose lo'o ne' xka la'a tsu'. Lo'o ska cha' su'we la ti ka bra nu ka su'wa cha' 'in Ni lo'o ne' judío xiya', cha' bra kan' tnun 'a cha' su'we kaja 'in nten ña'aan chalyuu sa ña'an lka si xiya' ndyu'u nchga nten nu wa ngujwi.
45011016	Wa lka ne' judío ña'an ti' jaxlya nu mdya' kulo ndukwa la, nu nda ne' 'in sti jo'o cha' ka lomstan 'in Ndiose. Nda ne' nan, cha' ka ran nan 'in Ndiose, cha' kwi' ngwaña'an ka ña'aan skwan tlyu 'in jaxlya kan' nan 'in Ndiose. Lo'o ka chkwian' cha' lka ne' judío sa ña'an lka ska yka nu wa mda ne' cha' ka 'in Ndiose; bra nu ka yka kan' nan 'in Ndiose, lo'o nchga stan' yka nu kaluu chun' ndi'in la ka nan 'in Ndiose. Ngwaña'an ndyo'o ta'a tyukwaa cha' kan', cha' sa ña'an nu ngwa ayman Abraham nten 'in Ndiose kulo ndukwa la, kwi' ngwaña'an nchga nten chalyuu ka nten 'in Ndiose chun' ndi'in la.
45011017	Wa lka ne' judío sa ña'an lka ska yka nu ndyo'o mta nu xi nchku, ña'an ti' ska yka olivo ni. Wa msi'yu Ndiose tyun stan' yka olivo kan', mxkwan Ni 'in ran bra kan'; lo'o ni, ti kwi' se'en msi'yu loo yka kan', nde kwa mskan' ka'an Ni tyun la stan' yka nu nsu'wi ni' kixin', cha' xñi ka'an stan' yka kixin' kan' 'in yka nu nda mta nu xi nchku. Sa ña'an lka stan' yka nu nsu'wi ni' kixin' kan', ngwaña'an lka wan, ne' xka la'a tsu', cha' wa mjwi 'wan nchga cha' su'we, sa ña'an cha' su'we nu wa mda Ndiose 'in ne' judío. Lka wan lo'o ne' judío sa ña'an lka tukwa yka nu ska ti suun lo'o ska ti si'ye, ngwaña'an lka wan lo'o ne' kan'.
45011018	Kan' cha' ja su'we lka si xke' ti' wan cha' su'we la wan, cha' kuxi la ne' judío, nten nu lka sa ña'an lka stan' yka nu ndyo'o mta xi kan'. Si ngwaña'an xke' ti' wan, su'we la si tyaa yu'wi ti' wan cha' si'i wan nu ngi'ni ku'u wan 'in suun yka kan', ti kwi' suun yka kan' lka nu nda cha' su'we 'in ran 'wan.
45011019	Ja chan xkwen wan 'ñaǎn: “La se'en msi'yu Ni stan' ykwi' yka kan', la kan' wa mjwi se'en xñi ka'an ba 'in yka olivo kan'” nchkwin wan.
45011020	Chañi cha' 'wan. Lo'o ni, nde lka cha'. Wa mxkwan Ndiose 'in ne' judío, chun' nu ja mslyaa ne' xñi ne' cha' 'in Ni; lo'o 'wan, wa mjwi chabiya' 'wan cha' sten wan cha' 'in Ndiose, ti kwi' cha' nu yten wan ni, xa wa msñi wan cha' 'in Ndiose. Kan' cha' ja ndi'in cha' ku'ni siye' wan lo'o ne' judío kan'. Kuwe chin' ti' wan sikwa.
45011021	Ja y'ni Ndiose cha' tlyu ti' 'in ne' judío, nten nu ngwa sa ña'an lka stan' ykwi' yka kan'; msi'yu ku' Ni 'in stan' yka kan'. Kwi' ngwaña'an, ja ku'ni Ni cha' tlyu ti' 'wan, si ngwaña'an kulaa ti'in wan cha' 'in Ndiose.
45011022	Ki'ya wan kwenta sikwa, cha' ka 'in Ndiose ku'ni su'we Ni lo'o nten, kwi' ngwaña'an xka la tyempu ngi'ni tlá Ni 'in nten, si ngwaña'an nchka ti' Ni. Lye 'a y'ni tlá Ni 'in ne' kan', chun' nu ja ynan 'a ne' cha' nu nchkwi' Ni; kwi' ngwaña'an, su'we ti ku'ni Ni lo'o wan, si ña'an ti kunan wan cha' nu nchkwi' ti kwi' Ndiose Sti wan nu ngi'ni 'a cha' su'we lo'o wan. Lo'o si ja kunan wan cha' nchkwi' Ni, kwi' ngwaña'an kulaa ya' Ni 'wan bra kan'.
45011023	Xiya' ka su'wa cha' 'in Ndiose lo'o ne' judío, si kulaa ya' ne' cha' xa'an nu nsu'wi ni' kasiya 'in ne', cha' kunan ne' cha' nchkwi' Ndiose. Bra kan' ka ne' kan' sa ña'an lka stan' yka nu xñi ka'an 'in suun yka kan' xiya', ti kwi' se'en mdukwa ran nu ngwa s'ni. Lo'o ka 'in Ndiose xtya su'we 'in ne' judío xiya', ti kwi' se'en su'we, se'en mdi'in ne' ti kulo.
45011024	'Wan ni, ja su'wa cha' 'wan lo'o ne' judío nu ngwa s'ni. Kan' ngulo tsu' Ndiose 'wan se'en mdi'in wan, sa ña'an si lka wan stan' yka nu nsu'wi ni' kixin' kan'; lo'o mskan' Ni 'wan, cha' xñi ka'an wan 'in suun yka nu ndyo'o mta xi kan'. Si'i ngwaña'an ngulu yka kan' ti kulo. Lo'o ne' judío ni, ja tlyu tñan si skan' Ni 'in ne' xiya' ti kwi' suun yka kan' se'en mdukwa ne' ti kulo; ¡bra ti xñi ka'an ne' 'in suun yka kan' xiya', cha' stan' ykwi' yka kan' lka ne'!
45011025	'Wan ta'a ndi'in cha' 'ñaan lo'o Krixtu, nchka tiǎn' cha' ka biya' ti' wan cha' tukwi re, ska cha' 'in Ndiose nu yu'wi kutsi' nu ngwa s'ni; bra nu ka biya' ti' wan cha' re, ja n'ni cha' chkwi' wan cha' siye' lo'o ne' judío bra kan'. Nde lka cha' kan' ni. Ka'an 'a nten judío ndiya nu ja xlyaa kunan cha' 'in Jesús; siya' ti bra nu tyii kunan nchga ne' xka la'a tsu' nu ndi'in cha' xñi cha' 'in Jesús ni,
45011026	bra kan' kulaa Ndiose 'in nchga ne' nu chañi cha' lka ne' Israel. Nde ndukwa ska cha' lo kityi kula: Wa kan ti ska nu kulaa 'wan, nde kichen Sión kan' tyo'o yu kan yu. Kulo tsu' yu kan' nchga cha' xa'an nu nsu'wi 'in ne' Israel ta'a yu,
45011027	Lo'o kan' ku'ni tyiǐn nchga ki'ya nu ndukwi ne' kan', ndukwin Ndiose. Bra kan' tsaa to'o ska cha' nu ykwiǐn' lo'o ne' kan' nu ngwa s'ni. Ngwaña'an nchkwi' kityi.
45011028	Ta'a wsuun Ndiose lka ne' judío ni, chun' cha' ja ndyaa ña'an ti' ne' cha' chañi cha' wa ngulaa Ni 'in ne'; kan' cha' wa mjwi la chin' tyempu 'wan, ne' xka la'a tsu', cha' xñi wan cha' 'in Jesucristo tñan loo ne' judío. Lo'o ni, ña'an ti su'we nka tiye Ndiose ña'an Ni 'in ne' kan', chun' nu ngulo suwi Ni 'in ayman kula 'in ne' kan' nu ngwa ti kulo, cha' ka ne' nten 'in Ni.
45011029	Lo'o ja xi'in chun' Ndiose 'in ska cha' nu ykwi' Ni lo'oan, ja kulaa ya' Ni 'in ska nten nu ndi'in cha' 'in lo'o Ndiose.
45011030	Kwi' ngwaña'an 'wan, ja ynan wan cha' 'in Ndiose nu ngwa ti s'ni; lo'o ni, nchka t'nan ti' Ni 'wan chun' nu ja ndyaa ña'an ti' ne' judío 'in Ni.
45011031	Ni siya ja nnan ne' judío kan' cha' nu nchkwi' Ndiose ni, tiya ska bra nde loo la nu chka t'nan ti' Ndiose 'in ne' kan', sa ña'an nu nchka t'nan ti' Ni 'wan.
45011032	Ska ti biya' ndlaa ya' Ndiose 'in nchga nten chalyuu nu ja nnan cha' nchkwi' Ni, si ngwaña'an nchka ti' ne', cha' ja xlyaa ne' tukwa ne' cha' 'in Ni siya' ti. Lo'o chun' ndi'in la, bra kan' chka t'nan ti' Ni 'in nchga nten xa nu tsaa naan ne' 'in Ni xiya'.
45011033	¡Tlyu 'a cha' su'we nsu'wi se'en ndi'in Ndiose; nchga cha' nchka biya' ti' Ni, nchga cha' jlyo ti' Ni! Ska ti Ndiose jlyo ti' nan lka nu ndijyan nde loo la, ska ti Ndiose jlyo ti' nan lka nu ngi'ni Ni. Nde ndiya ska cha' nu ndukwa lo kityi kula:
45011034	“¿Ti ka nu ka biya' ti' sa ña'an cha' nu ki'ya ke Ndiose a? ¿Ta ndiya nten nu nchka 'in katsa' 'in Ndiose sa ña'an ku'ni Ni a?
45011035	Ja kaja ña'an nu taan ska nan nu jñan Ndiose, cha' tya Ni ran 'ñaan chun' ndi'in la.”
45011036	Nchga nan nu nsu'wi chalyuu, nan 'in Ndiose lka kan'; wa ngwiñan Ni nchga nan, cha' ka ran tñan 'in Ni. Lo'o ja tyii cha' ku'ni tnuan 'in Ndiose ni. Ngwaña'an ndi'in cha' ku'ni nten.
45012001	'Wan ta'a ndi'in cha' 'ñaan lo'o Krixtu, cha' lye 'a nchka t'nan ti' Ni 'ñaan, kan' cha' nchkwiǐn' lo'o wan ni. Ta wan tyukwi ña'aan wan 'in Ndiose, cha' ku'ni wan nchga tñan nu nchka ti' Ni cha' ku'ni wan lo chalyuu; ta wan tyukwi ña'aan wan 'in Ndiose cha' xkwi' cha' 'in Ni tyi'in wan lo chalyuu, cha' wa lka wan sa ña'an lka ska lomstan nu lu'u. Ndiya ti' Ndiose cha' ku'ni wan ngwaña'an; cha' nu lka wan nten 'in Ni, ndi'in cha' ku'ni wan ngwaña'an.
45012002	Ja ta 'a wan tyempu cha' tatsaa nten 'wan cha' ku'ni wan cha' kuxi; xka ña'an tyi'in wan lo chalyuu ni, cha' wa mxa'an nchga cha' nu yu'wi ni' kasiya 'wan nu ngwa s'ni la. Kan' cha' ni, ka biya' ti' wan nchga tñan nu nchka ti' Ndiose cha' ku'ni wan. Ka jlyo ti' wan sa ña'an tñan nu su'we la ku'ni ska wan, sa ña'an tñan nu nchka la ti' Ndiose cha' ku'ni ska wan; ka jlyo ti' wan sa ña'an tñan nu tsaa to'o su'we la. Nchga cha' kan' ka biya' ti' wan ni.
45012003	Tlyu 'a cha' su'we y'ni Ndiose lo'oǔn, bra nu mda Ni tñan re 'ñaǎn; kan' cha' nchkwiǐn' lo'o wan ni, cha' ja ku'ni 'a siye' wan lo'o xka ta nten. Nde ña'an ndi'in cha' tya'an cha' tiye wan cha' 'in nchga tñan nu nchka 'wan ni; tyu'wi ti' wan cha' Krixtu y'ni cha' nchka 'wan ku'ni wan tñan kan', chun' nu msñi wan cha' 'in Ni.
45012004	Ña'an ti' nan, tyun 'a tijyan nsu'wian tyukwi ña'aan, ska tñan ngi'ni ska tijyaan.
45012005	Kwi' ngwaña'an lkaan, ta'aan nu ndi'in cha' 'ñaan lo'o Krixtu; ni siya tyun 'a ne' ta'aan, ska ti nten lkaan ta'aan, ska ti nten lkaan tyukwi ña'aan, ta'aan su'wa ndi'in cha' 'ñaan lo'o ta'aan.
45012006	Ska lo tñan ka ku'nian skaan, ya ña'an ti tñan nu nda Ndiose chabiya' cha' ku'nian skaan, cha' su'we 'a nka tiye Ndiose ña'an Ni 'ñaan. Bra nu ndiya ska ne' ta'a wan nu nchka nchkwi' ska cha' nu nchka ti' Ndiose chkwi' lo'o wan, kan' tñan ku'ni ne' kan' sikwa. Sa ña'an nu nnan ne' kan' cha' nu nchkwi' Ndiose, sa ña'an nu yten ne' cha' kan', kwi' ngwaña'an chkwi' ne' kan' lo'o wan.
45012007	Xa nu nchka 'in ska wan taya' wan 'in ta'a nten wan, tyukwi ti tiye wan taya' wan 'in ne' kan' sikwa. Xa nu nchka 'in ska wan kwa'u wan ska cha' nu ñi 'in ta'a nten wan, tyukwi ti tiye wan kwa'u wan cha' kan' 'in ne' sikwa.
45012008	Xa nu chkwi' wan ska cha' lo'o ska nten chabiya' 'in Ndiose, tyukwi ti tiye wan chkwi' wan cha' kan' sikwa. Xa nu ta wan ska cha' su'we 'in nten, tyukwi ti tiye wan ta wan cha' su'we kan' 'in ne' sikwa. Ni siya lka wan ndloo 'in ne' ta'a wan, ki'ya wan kwenta cha' su'we ti ku'ni wan sikwa. Xa nu chka t'nan ti' wan 'in nten nu ti'í ti ndi'in lo chalyuu, su'we ti ka tiye wan laja nu ku'ni wan tñan kan' cha' 'in ne' bra kan'.
45012009	Ka su'we ti ka tiye wan ña'an wan 'in nchga nten, cha' si'i ska cha' nu nchkwi' ti wan lka cha' su'we tiye wan, ni siya lo'o ku'ni wan cha' su'we lo'o ne'. Ja ku'ni 'a wan cha' xa'an, tyukwi ti tiye wan tsaa naan wan cha' su'we ku'ni wan.
45012010	Nde ña'an ka tiye wan ña'an wan 'in ne' ta'a ndi'in cha' 'wan lo'o Krixtu. Tya'an cha' tiye wan cha' lka ne' kan' sa ña'an si lka ne' ta'a ngula wan; kan' cha' ku'ni tnun wan 'in ta'a nten wan, tyukwi ti tiye wan tukwa wan cha' nchkwi' ne'.
45012011	Ja ku'ni ndaja wan bra nu ku'ni wan tñan 'in Ndiose; wa nganun Tyi'i Ni ni' kasiya 'wan, kan' cha' ngula ku'ni tiye wan cha' ku'ni la wan tñan kan'.
45012012	Ku'ni wan cha' su'we 'a ka tiye wan xa nu ndi'in ta wan 'in Ndiose cha' kan Ni xiya', cha' kulaa ji Ni 'wan. Ja xi'in chun' wan cha' kan', ni siya lye 'a ta ne' nu ti'í 'wan se'en ndi'in wan lo chalyuu. Nchga tsan chkwi' wan lo'o Ndiose Stian; ja kulaa ya' wan cha' nchkwi' wan lo'o Ni.
45012013	Bra nu lyiji ska nan 'in ska ta'a msñi wan cha' 'in Krixtu, ndi'in cha' kutsaa wan cha' su'we nu ndi'in 'wan, cha' ta wan nan 'in ne' kan', nan nu lyiji 'in ne'. Nchga bra ta wan na'an tyi wan cha' tyi'in nten nu mdiyan kichen tyi wan.
45012014	Chkwi' wan lo'o Ndiose cha' 'in nten nu ngi'ni liye' ti' 'wan; ja xtya wan ki'ya 'in ne' kan' ya' Ndiose, xkwi' cha' su'we ti jñan wan 'in Ndiose cha' 'in ne' kan'.
45012015	Ka su'we ka tiye wan lo'o xka ta nten nu su'we 'a nka tiye; kwi' ngwaña'an, ndi'in cha' ka xi'in ti' wan lo'o nten nu xi'in ti' ña'an ndi'in. Su'wa ka tiye wan lo'o xka la nten sikwa.
45012016	Ska ña'an ti cha' chkwi' wan lo'o nchga ta'a ndi'in cha' 'wan lo'o Jesucristo; ja ku'ni siye' wan lo'o ne' ti'i ta'a wan, su'we ti chkwi' wan lo'o ne' kan'. Su'wa ti tyi'in wan lo'o ne' kan', ja tya'an cha' tiye wan cha' 'wan, jlyo la ti' 'wan.
45012017	Bra nu ku'ni nten cha' xa'an lo'o wan, ja ku'ni wan cha' xa'an lo'o ne' kan' xiya'; tsaa naan wan ska tñan su'we nu ka ku'ni wan cha' taya' wan 'in ne', cha' ngwaña'an ña'an kwi'ya 'a nten 'ñaan, ni ña'an ngi'nian.
45012018	Tsaa naan wan ska ña'an nu su'we ti tyi'in wan lo'o nchga nten, cha' ja kaja nu xuun lo'o wan.
45012019	'Wan ta'a su'we nsu'wiǐn, ja xitukwi 'a wan ku'ni wan cha' xa'an lo'o nten nu ku'ni liye' ti' 'wan; ta wan tyempu 'in Ndiose cha' ta Ni nu ti'í 'in ne' kan'. Su'we la ngwaña'an. Kwi' ngwaña'an ndyo'o cha' re nu ndukwa lo kityi kula: “Tñan 'ñaǎn lka cha' kasin' tiǎn' 'in nten, cha' taǎn nu ti'í 'in ne', ndukwin Ndiose.” Ñi 'a lka cha' re nu ykwi' X'naan lo'oan.
45012020	Lo'o ngwaña'an, ndiya xka cha' nu nchkwi' kityi kan': “Bra nu ka jwi'ñan 'in ne' nu nxuun lo'o wan” ndukwin, “su'we la si ta wan nan ku ne' kan'; bra nu kityi ti' ne', ta wan tyi'a ko'o ne' bra kan'. Ngwaña'an ta wan cha' jyu'u 'in ne'.” Ngwaña'an ndukwa cha' lo kityi.
45012021	Kan' cha' ja ta wan tyempu 'in cha' xa'an cha' tyijin lyo 'wan. 'Wan, tyijin lyo wan 'in cha' xa'an, cha' xkwi' cha' su'we ngi'ni wan.
45013001	'Wan nchga ne' ta'aan, ndi'in cha' tukwa wan cha' nchkwi' ne' nu nka tñan. Ndiose lka nu nda chabiya' 'in ne' kan', cha' ka ne' ndloo la 'ñaan; ja ndiya xka nu ka ta chabiya' kan' 'in ne'.
45013002	Kan' cha', sa ña'an lka si nxuan lo'o Ndiose, ngwaña'an lka si ndi'in wsuun 'ñaan lo'o ne' nu nka tñan, cha' Ndiose lka nu mstya 'in ne' kan', cha' ka ne' ndloo la 'ñaan. Lo'o si ngwaña'an nxuan lo'o ne' kan', ndi'in cha' ta ne' nu ti'í 'ñaan bra kan'.
45013003	Ja ka xitsen ne' nu nka ndloo la 'ñaan si su'we tñan ngi'nian, siya' ti xitsen ne' kan' 'in nten nu ngi'ni cha' xa'an. Si chañi cha' ja nchka ti' wan kutsen wan 'in ne' nu nka tñan, ndi'in cha' ku'ni wan xkwi' cha' su'we bra kan'. Ja chan, lo'o ne' nu nka tñan kan' tiya ti' ne' 'wan, si ngwaña'an xkwi' cha' su'we ngi'ni wan.
45013004	Chabiya' 'in Ndiose lka ne' kan' ndloo la 'ñaan, cha' ka taya' ne' 'ñaan; bra nu ku'ni wan cha' xa'an, bra kan' ndi'in cha' kutsen wan 'in ne', cha' ndiya chabiya' 'in ne' cha' ta ne' kan' nu ti'í 'wan bra kan'. Chabiya' 'in Ndiose lka ne' kan' ndloo la 'ñaan sikwa, cha' ta ne' nu ti'í 'in ne' xa'an;
45013005	kan' cha' ndi'in cha' kunan wan cha' nchkwi' ne' kan'. Ta ne' kan' nu ti'í 'ñaan si ja kunaan cha' nchkwi' ne'. Kwi' ngwaña'an, jlyo tian' cha' ndi'in cha' tukwaan cha' nchkwi' ne' kan', lo'o ti kwi' cha' nu ñi nu nsu'wi kean sa skaan.
45013006	Lo'o ngwaña'an, su'we 'a si ta wan nchga tñi nu jñan ne' kan' 'wan, cha' msu 'in Ndiose lka ne' nu nka tñan kan', cha' kan' lka tñan nu mda Ni 'in ne' kan', cha' ku'ni ne' lo chalyuu.
45013007	Ta wan 'in ne' nu nka tñan nchga nan nu nsu'wi chabiya' 'in ne' cha' jñan ne' 'wan. Ja tukwi wan tñi 'in ne' kan', lo'o ja tukwi wan tñi 'in ska tñan nu wa y'ni ne'; ta wan liya' kan' 'in ne'. Kwi' ngwaña'an, ku'ni tnun wan 'in ne' kan', tukwa wan cha' nu nchkwi' ne' kan'.
45013008	Ja su'we si kanun tukwi wan tne'. Ska lo ti tñan ndi'in cha' ku'ni wan lo'o xka la nten, cha' su'we ti ku'ni wan lo'o ne'; wa lka ngi'ni wan nchga tñan nu ngulo Ndiose 'ñaan, xa nu su'we 'a nsu'wi tiye wan ña'an wan 'in ta'a nten wan.
45013009	Tyun lo tñan ngulo Ndiose 'in nten bra nu ykwi' Ni cha' re lo'o Moisés nu ngwa s'ni: “Ja xu'wi cha' 'wan lo'o kwilyo'o xka nten” ndukwin Ni. “Ja kujwi wan 'in ta'a nten wan. Ja ku'ni wan kunan nan nu nsu'wi 'in ta'a nten wan. Ja xitukwi ti' wan nan nu nsu'wi 'in ta'a nten wan” ndukwin Ni. Ska ti biya' ndyo'o nchga cha' kan' lo'o xka cha' nu nchkwi' kityi kan': “Ndi'in cha' chka t'nan ti' wan 'in ta'a nten wan, sa ña'an nu nchka t'nan ti' wan 'wan, ti ykwi' ti wan” ndukwin Ni.
45013010	Bra nu su'we nsu'wi tiyean ña'aan 'in ta'a nten nan ngwaña'an, ja ka ku'nian cha' xa'an lo'o ne' kan' bra kan'. Xa wa nchka t'nan tian' 'in ta'a nten nan, cha' su'we nsu'wi tiyean ña'aan 'in ne', kan' lka nchga tñan nu nchka ti' Ndiose cha' ku'nian.
45013011	Tyaa yu'wi ti' wan nchga cha' kan'. Wa jlyo ti' wan cha' wa ndiya bra nu tsaa naan 'in Ndiose; kan' cha' ni, xaa ti' wan sikwa, cha' ndii ti ti' wan tyi'in wan lo chalyuu. Wa kan ti ykwi' Jesús xiya' cha' kulaa ji Ni 'ñaan 'in nchga cha' xa'an. Bra nu tka msñian cha' 'in Jesús ti kulo, bra kan' mske' tian' cha' ti ji 'a tiya tsan kan' bra nu kan Jesús xiya'; lo'o ni, wa ndla ti tiya tsan kan'.
45013012	Sa ña'an lka xa tla, ngwaña'an lka chalyuu se'en ndi'ian, cha' xa'an 'a nka tiye nten. Lo'o ni, wa tyii ti tla kan', wa kan ti Krixtu cha' kulo tsu' Ni cha' xa'an kan'. Bra kan' ka chalyuu kwi 'ñaan sa ña'an lka si su'we 'a mbi'ya xaa, cha' luwi 'a xaa bra kan'. Kan' cha' chalyuu re ni, ndi'in cha' kula yaan' 'in cha' xa'an nu ngi'ni nten nu ndiya ti' tyi'in lo tla kan'. Ku'ni xu'wean tyukwi ña'aan sikwa, cha' ngula 'a ku'nian tñan 'in Krixtu lo chalyuu re, ña'an ti' sndaru 'in Krixtu.
45013013	Tsaa naan sa ña'an ka tyi'in su'wean lo'o nten; sa ña'an si lkaan nten nu xkwi' lo xaa ndi'in, ngwaña'an tyi'ian lo chalyuu, se'en ña'an kwi'ya 'a nten 'ñaan. Kan' cha' ja su'we si ngwaña'an ti kana' kasiya 'ñaan, chun' nda'aan xkwi' tñan ku'wi ti, ni siya ka na'an ti' tyukwi ña'aan chun' nu xkwi' ndi'ian ta'a. Ja su'we kan'. Kwi' ngwaña'an, ja ndi'in cha' ku'nian cha' chen ña'an lo'o xka la nten, lo'o ja tsaa naan xka la cha' xa'an nu ku'nian lo'o nten; ja tsaa naan cha' wsuun lo'o nten, ja ku'niin liye' tian' 'in nten.
45013014	Ta wan chabiya' cha' ka ndloo la Jesucristo nu nka X'naan tyukwi ña'aan wan, lo'o ja ku'nian 'aan ya ña'an ti cha' kuxi nu mdiya 'a tian' nu ngwa s'ni chun' lkaan nten chalyuu.
45014001	Su'we ti chkwi' wan lo'o ska nten ta'a msñian cha' 'in Jesús, nu ti ji ka biya' su'we ti' cha' kan'; ja xuun wan lo'o ne' kan' si'ya ska cha' nu ja nchka biya' su'we ti' ne'.
45014002	Ndiya nten nu ndyaa ña'an 'a ti' 'in Krixtu, kan' cha' ja ntsen ne' ku ne' nchga lo nan. Xka ta nten nu ja ya tsaa ña'an su'we ti' 'in Krixtu, ntsen ne' kan' si ku'ni ne' cha' kuxi si'ya ska nan nu ku ne'; kan' cha' ja xlyaa ne' kan' ku ne' kuna'. Nchku ne' nda, nchku ne' kuun, nchku ne' katá, sa kan' ti nan nchku ne' kan'.
45014003	Lo'o nten nu ja ntsen ku kuna' ni, ja su'we si xtyi lyo'o ne' 'in xka ta ta'a ne' nu ntsen ku 'in ran. Ti kwi' ti cha', nten nu ntsen ku kuna' kan', ja su'we si chkwi' ne' kan' cha' kuxi 'in nten nu nchku nchga lo nan nu nda Ndiose 'ñaan cha' kuan, cha' lo'o nda Ndiose chabiya' 'in ne' kan', cha' ka ne' sñi' Ni.
45014004	Ja su'we si chkwi' wan cha' kuxi 'in xka la nten ta'a msñian cha' 'in Ni. Ndiose lka X'nan ne', si'i cha' 'wan ndi'in ne' kan'; chabiya' 'in Ndiose lka nchga tñan nu ngi'ni ne' kan', ni siya cha' su'we ngi'ni ne', ni siya cha' xa'an ngi'ni ne'. Kwi' ngwaña'an, ja ka 'a cha' kuxi 'in ne' kan' si'ya nan nchku ne', cha' lo'o ne' kan' yten ne' cha' 'in X'naan; kwi' ngwaña'an, su'wa ya' Ni 'in ne' kan', cha' tyi'in su'we ne' lo chalyuu chabiya' 'in Ni.
45014005	Ndiya ne' ta'a ndi'in cha' 'ñaan lo'o Krixtu nu ngi'ni kti ska tsan, lo'o ja ndi'in xka tsan nu ti ngi'ni kti la ne' kan'; xka ta nten, nchkwi' ne' cha' tsan 'in Ndiose lka nchga tsan. Ta wan chabiya' ku'ni ska ta nten sa ña'an nu nda'an tiye ne' skaa ne'.
45014006	Bra nu ndi'in kti ne' ska tsan cha' 'in ska ta nten, kan' lka tsan nu ndi'in cha' ku'ni tnun ne' kan' 'in Ndiose sikwa; lo'o xka ta nten ka ku'ni tnun 'in Ndiose, ni siya ja ngi'ni kti ne' tsan kan'. Kwi' ngwaña'an ndyo'o cha' 'in nten nu ja ntsen ku kuna'. Wa yten ne' kan' cha' 'in Ndiose, kan' cha' ja ntsen ne', cha' ndya ne' xu'we 'in Ndiose bra nu nchku ne' 'in ran. Lo'o nten nu ntsen ku kuna' kan', ti kwi' chabiya' 'in Ndiose ntsen ne' ku ne' 'in ran; lo'o ne' kan' ndya ne' xu'we 'in X'naan cha' nda Ni nan ku ne'.
45014007	Ndi'in cha' kaan tñan 'in Ni, ni siya ti lu'uan, ni siya wa ngujwian. Si'i cha' 'ñaan ti ykwiin' tian ndi'ian lo chalyuu, si'i cha' 'ñaan ti ykwiin' tian kajaan;
45014008	cha' kaan tñan 'in Ndiose, kan' cha' ndi'ian lo chalyuu. Lo'o bra nu ndi'in cha' kajaan, cha' 'in Ndiose lka bra kan', cha' chabiya' 'in Ndiose lkaan, ni siya ti lu'uan, ni siya wa ngujwian.
45014009	Wa ngujwi Krixtu, lo'o ngwaña'an wa ndyu'u Krixtu xiya', cha' ka biya' ti' nchga nten cha' Ndiose lka X'nan nchga ayman nu msñi cha' 'in Ni xa nu mdi'in ne' lo chalyuu. Kwi' ngwaña'an, Ndiose lka X'nan nchga nten nu ndyaa ña'an ti' 'in Ni lo chalyuu ni.
45014010	Nten 'in Krixtu lkaan ta'aan nu ytean cha' 'in Ni, kan' cha' ja ndi'in cha' chkwi' wan cha' kuxi 'in tñan nu ngi'ni ska nten ta'a ndi'in cha' 'ñaan lo'o Krixtu. Ja chkwi' wan cha' kuxi 'in ne' kan', sa ña'an nu y'ni wan nu ngwa s'ni, cha' nu tiya ska tsan nu tyaa nchgaan la se'en ndukwa Ndiose. Tloo Ndiose tyituan bra kan', cha' ku'ni biya' Ni 'ñaan.
45014011	Nde ndiya ska cha' nu ykwi' Ndiose nu ndukwa lo kityi kula: Ndiose lu'u lkaǎn, ndukwin Ni, lo'o ndi'in cha' tyuun xtyin' nchga nten tloǔn la se'en ndukwaǎn, cha' katsa' ñi ne' lo'o ta'a ne' cha' na' lkaǎn Ndiose Sti ne'.
45014012	Kan' cha' ta'aan ndi'in cha' xkwean 'in Ndiose bra nu tiya tsan kan', nchga cha' sa ña'an nu y'nian kwenta skaan ti bra nu yaan lo chalyuu re.
45014013	Ja chkwi' wan cha' chen ña'an 'in tñan nu ngi'ni ska ne' ta'a msñi wan cha' 'in Jesús sikwa. Nde ña'an ku'ni wan ni. Ja ta wan tyempu 'in ne' ta'a wan cha' ku'ni ne' cha' kuxi si'ya wan.
45014014	Wa ykwi' Krixtu lo'oǔn, wa jlyo tiǎn' cha' ja ska nan kuxi nda Ndiose cha' ku nten; nchga nan nu nchku nten chalyuu, nan su'we lka ran. Ndiya nten nu ja nchka ku ska nan, chun' mske' ti' ne' cha' kuxi lka ran; kan' cha' kuxi 'a lka nan kan' cha' 'in ne' kan' si ku ne' ran bra kan'.
45014015	Lo'o ne' ta'a ndi'in cha' 'wan lo'o Jesús, si ña'an ne' cha' nchku wan ska nan nu ja nsu'wi chabiya' ku ykwi' ne', nxke' ti' ne', chen ña'an cha' tya'an tiye ne' kan' bra kan'; xke' ti' ne' cha' ja su'we nka tiye wan ña'an wan 'in ne', kan' cha' nchku wan nan kan', xke' ti' ne'. Lo'o ja su'we ngwaña'an. Ja su'we ku wan nan lka nu nchka ti ti' wan, si ngwaña'an ku'ni wan cha' kulaa ya' ne' ta'a wan cha' 'in Krixtu chun' nchku wan nan kan'. Lo'o ne' kan', lka ne' nten 'in Ndiose, ngujwi Krixtu cha' 'in ne' kan'.
45014016	Ni siya xke' ti' wan cha' su'we ti ngi'ni wan, xa nu nchku wan nan kan', ja ndi'in cha' ta wan tyempu 'in nten cha' chkwi' ne' cha' kuxi 'in tñan nu ngi'ni wan.
45014017	Bra nu Ndiose lka ndloo la 'ñaan, si'i ska nan nu nchkuan, ska nan nu ko'oan nu ndloo la 'ñaan; nu ndloo la 'ñaan lka cha' kanun Tyi'i Ndiose ni' kasiya 'ñaan, cha' ka su'we kasiya 'ñaan chabiya' 'in Jesús. Kan' cha' ka tyi'in tiin tian lo chalyuu, ka su'we ka tiyean lo'o Ndiose; nchga cha' kan' ka bra nu Ndiose ka ndloo la 'ñaan.
45014018	Bra kan' su'we xu'wi tiye Ndiose ña'an Ni 'wan; kwi' ngwaña'an, ku'ni tnun nten chalyuu 'wan, si ku'ni wan nchga tñan nu ngwa'u Krixtu 'ñaan.
45014019	Su'we sikwa. Ta'aan ndi'in cha' tsaa naan ña'an nu tyi'in su'wean lo'o ta'a nten nan, ña'an nu ka tayaan' 'in ta'a ntean, cha' su'we tyi'ian lo'o Krixtu;
45014020	ja ku'ni ñu'un wan tñan nu ngi'ni Ndiose si'ya ska nan nu nchku wan. Chañi cha' su'we 'a nchga nan nu nda Ndiose cha' ku nten; nu ja su'we ni, kan' lka si ndiya nten nu kulaa ya' cha' 'in Jesús si'ya ska nan nchku wan. Ka kuxi nan kan' 'wan bra kan'.
45014021	Su'we la ni siya ja ku wan kuna' kan' siya' ti, ni siya ja ko'o wan xalyu siya' ti, si xke' ti' wan cha' kuxi ka nan kan' cha' 'in ta'a nten wan. Ja ska la nan ku'ni wan nu ku'ni cha' kulaa ya' ne' ta'a wan 'in Jesús; ja chan tatsaa wan 'in ne' si'ya cha' kan', cha' ku'ni ne' cha' kuxi, cha' ka ñu'un kasiya 'in ne'.
45014022	Bra nu nxke' ti' wan cha' su'we 'a cha' 'in Ndiose ska tñan nu ngi'ni wan, ni siya ndiya nten nu ja ndiya ti' cha' ngi'ni wan ngwaña'an, siya' ti ku'ni wan tñan kan' se'en ndi'in wan ti ykwi' ti wan, se'en ña'an ska ti Ndiose 'wan. ¡Su'we 'a nka tiye nten nu ndya'an ti' cha' ngi'ni ne' ngwaña'an! Ja ndi'in cha' lye 'a tya'an cha' tiye ne' kan' bra kan'; wa jlyo ti' ne' kan' cha' si'i cha' kuxi nu ngi'ni ne'.
45014023	Ja su'we ngi'ni nten si ku ne' kuna' kan', lo'o ndii ti' ne' cha' kuxi lka cha' kan' cha' 'in Ndiose; ndukwi ne' ki'ya bra kan', cha' si'i tyukwi ti tiye ne' nchku ne' kuna' kan' bra kan'. Nchga tñan nu ngi'nian cha' nu siya' ti nka tiyean, ndukwian ki'ya bra kan'.
45015001	Nchgaan nu ngula nka tiyean chun' wa ytean cha' 'in Krixtu, ndi'in cha' taloan 'in ta'aan nu ti ji xñi su'we cha' kan'; ndi'in cha' kuwe tian' 'in ne'. Ja tya'an 'a cha' tiyean xkwi' cha' 'in tñan ngi'nian, ti ykwiin' tian.
45015002	Tsaa naan sa ña'an ka su'we la cha' 'in nchgaan nu lkaan nten 'in Krixtu nu ndi'in kwi' se'en ti. Tayaan' 'in ne' kan', cha' tyukwi la ti tiye ne' tsaa ña'an ti' ne' 'in Krixtu;
45015003	kwi' ngwaña'an y'ni Krixtu, ja ska tñan y'ni yu cha' 'in yu, ti ykwi' ti yu. Nde ndiya ska cha' nu ykwi' Krixtu lo'o Ndiose Sti yu, ska cha' nu ndukwa lo kityi kula: “Nchga cha' kuxi nu nchkwi' ne' 'iin, nganun cha' kan' chuǔn'; ti kwi' yuwe' nu mstya ne' 'iin lka ran.”
45015004	Lo'o nchga kityi nu ngwa'an ayman kula nu ngwa s'ni, ngitsa' kityi kan' 'ñaan sa ña'an ka tyi'in taan 'in ska cha' nu ka nde loo la; ngitsa' kityi 'ñaan sa ña'an su'wa ya' Ndiose 'ñaan cha' taloan 'aan bra nu ndi'in taan 'in ran.
45015005	Lo'o ngwaña'an, nchka ti' ba cha' su'wa ya' Ndiose 'wan, ti kwi' ska ti Ndiose nu nsu'wa ya' 'in ta'aan cha' taloan, kwi' nu ngi'ni cha' ka ngula ka tiyean. Taya' Ni 'wan, cha' ngwaña'an talo wan 'in ta'a msñi wan cha' 'in Ni, cha' ka ska ti tiye wan lo'o ta'a wan chun' tñan nu y'ni Jesucristo.
45015006	Bra nu nchka ska ti cha' 'wan lo'o ta'a wan, bra kan' ska ti cha' ka xu'wi tiye wan, ska ti cha' ka chkwi' wan xa nu ku'ni tnun wan 'in Ndiose Stian, nu lka Sti Jesucristo nu nka X'naan.
45015007	Ndi'in cha' chkwi' su'we wan lo'o ta'a nten wan, kwi' sa ña'an nu su'we 'a ykwi' Krixtu lo'o wan. Kaja ña'an ku'ni tnun ne' 'in Ndiose bra nu ña'an ne' 'wan bra kan'.
45015008	Wa yan Krixtu cha' kulaa yu 'in ne' judío, ti kwi' ti cha' nu ykwi' Ndiose s'ni lo'o ayman kula 'wa cha' ka; ngwaña'an ka biya' tian' cha' ñi 'a cha' nu ykwi' Ni lo'o ayman kula kan'.
45015009	Yan Krixtu, cha' ngwaña'an kaja ña'an nu ku'ni tnun wan 'in Ndiose, 'wan ne' xka la'a tsu', cha' lo'o 'wan nchka t'nan 'a ti' Ni, sa ña'an nu nchkwi' cha' re nu ndukwa lo kityi kula: Ku'niǐn tnuǔn 'iin la se'en ndi'in ne' xka la'a tsu'; kula tu'waǎn ska kantu 'iin, cha' ku'niǐn tnuǔn 'iin, ndukwin ayman David.
45015010	Nde ndiya xka cha' nu ndukwa lo kityi kula: 'Wan ne' xka la'a tsu', su'wa ti ka su'we ka tiye wan lo'o nchga nten nu ngulo suwi Ndiose 'in, ndukwin ayman Moisés.
45015011	Kwi' ngwaña'an, ti ndukwa xka cha' re: Ku'ni tnun wan, nchga wan nu ndi'in xka la'a tsu' 'in X'naan; nchga wan chkwi' wan cha' 'in nchga cha' tnun nu ngi'ni Ndiose, ndukwin ayman David.
45015012	Lo'o ayman Isaías ngwa'an cha' re: Tyo'o tukwa ska nten, ta'a nten ayman Isaí, kan yu kan' lo chalyuu cha' ka yu ndloo la 'in ne' xka la'a tsu'. Ndi'in ta 'a ne' xka la'a tsu' 'in yu kan', cha' kulaa yu 'in ne' 'in nchga cha' xa'an. Ngwaña'an nchkwi' kityi kula kan'.
45015013	Kan' cha' ni, nchka tiǎn' cha' ku'ni Ndiose cha' sten su'we la wan cha' 'in Ni, cha' ka su'we 'a ka tiye wan, cha' ka tyi'in tiin wan bra kan'. Bra nu kanun Tyi'i Ndiose ni' kasiya 'ñaan, bra kan' ja ka ndaja 'a tian' cha' tyi'in taan sa ña'an bra nu tiyan Ndiose.
45015014	'Wan ta'a ndi'in cha' 'ñaan lo'o Krixtu, nsu'wi lyoǔn 'wan cha' su'we 'a tiye wan; su'we 'a nchka biya' ti' wan cha' 'in Krixtu, kwi' ngwaña'an nchka 'a 'wan chkwi' wan cha' 'in Ndiose lo'o ne' ta'a wan.
45015015	Wa ngwa'aǎn kityi re cha' tsaa se'en ndi'in wan la kwa; lo'o ja siya' ntseěn chkwiǐn' cha' kan' lo'o wan, cha' xñi su'we la wan cha' kan'. Ndiya chabiya' 'ñaǎn cha' chkwiǐn' lo'o wan ngwaña'an, cha' Ndiose mda tñan re 'ñaǎn, cha' su'we 'a y'ni Ni lo'oǔn.
45015016	Wa ngulo suwi Ndiose 'ñaǎn cha' ku'niǐn tñan 'in Jesucristo; tñan kan' lka cha' tsa'aǎn chkwiǐn' cha' su'we 'in Ndiose lo'o ne' xka la'a tsu', nchga se'en ndi'in ne'. Ngwaña'an ngi'niǐn, cha' tyukwi ti tiye ne' kan' ka ne' nten 'in Ndiose chun' nu ngi'ni Tyi'i Ndiose tñan ni' kasiya 'in ne'. Bra kan' xlyaa Ndiose ku'ni su'wa Ni cha' 'in Ni lo'o ne' kan' chun' tñan nu y'niǐn.
45015017	Jesucristo y'ni cha' ka chkwiǐn' ka'an 'a cha' lo'o wan; ka chkwiǐn' cha' 'in tñan nu wa y'niǐn chabiya' 'in Ndiose. Lo'o ja nchka tiǎn' ku'niǐn siyeěn' lo'o wan ni siya chkwiǐn' ngwaña'an.
45015018	Sa kan' ti cha' chkwiǐn' lo'o wan, cha' 'in tñan nu ngi'ni Jesús, cha' kaja ña'an kunan nten xka la'a tsu' cha' nu nchkwi' Ndiose. Lo'o si'i skaǎn tiǎn nu ngi'niǐn tñan kan', lo'o Tyi'i Ndiose ngi'ni tñan kan' lo'oǔn xa nu nchkwiǐn' lo'o ne'.
45015019	Ngi'ni Ndiose tyun cha' tnun nu ja ka ku'ni nten chalyuu, cha' kuwe ti' nchga nten cha' Ndiose lka nu ngi'ni tñan kan'. Ngwaña'an nchka cha' wa yi'aǎn mdijiǐn tyun lo yuu tijyu' la. Mdyisnaǎn nde kichen Jerusalén, sa ya' ngalaǎn lo yuu Ilírico. Nchga kichen se'en mda'aǎn, ka'an 'a cha' su'we 'in Krixtu ykwiǐn' lo'o nten sa ya' nu ngwa 'ñaǎn.
45015020	Lye 'a y'niǐn tñan, cha' nda'an naǎn nchga kichen se'en nu ti ji kunan ne' cha' 'in Krixtu. Kan' ti kichen nganuǔn ngwa'uǔn cha' su'we kan' 'in nten, cha' ja nchka tiǎn' steěn yu'wiǐn lo tñan nu ngi'ni xka ta nten 'in Krixtu.
45015021	Nchka tiǎn' cha' tsaa to'o cha' re nu ndukwa lo kityi kula: Nde kichen se'en nu ti ji chkwi' ne' cha' 'in Ndiose lo'o nten, la kan' xu'wi lyo su'we ne' 'in Ndiose; nde se'en ja ya kunan ne' cha' 'in Ndiose, la kan' ka biya' su'we ti' nten cha' 'in Ni.
45015022	Tijyu' 'a mda'aǎn, kan' cha' ja ya kaja ña'an nu kaǎn se'en ndi'in wan,
45015023	ni siya wa tyun yijan nchka tiǎn' kaǎn chkwiǐn' lo'o wan. Lo'o ni, xa nu wa laja la 'ñaǎn tsa'aǎn, cha' ja nganun 'a se'en nu ku'niǐn tñan la'a nde re;
45015024	kan' cha' nchka tiǎn' kaǎn tyi'iǐn chin' nde se'en ndi'in wan, tuwiin se'en tsa'aǎn nde España. Bra kan' ka chkwiǐn' chin' lo'o wan. Bra nu ngwa su'we tiyean lo'o ta'aan, bra kan' ka slaa' wan lo'oǔn, kwi' ngwaña'an ka su'wa ya' wan 'ñaǎn tuwiin se'en tsa'aǎn nde loo la.
45015025	-
45015026	Kulo ndukwa la ndi'in cha' tsa'aǎn kichen Jerusalén. Ne' ta'aan nu ndi'in cha' 'ñaan lo'o Krixtu nde Macedonia, lo'o nu ndi'in nde Acaya, su'we 'a nka tiye ne', kan' cha' wa mxo' kii ne' sa tkan' tñi nu ka lomstan, cha' nchka ti' ne' su'wa ya' ne' 'in ne' ti'i ta'aan, kwi' nten 'in Krixtu nu ndi'in nde Jerusalén. Kan' cha' tsa'aǎn lo'oǔn 'in tñi kan' nde se'en ndi'in ne' ti'i kan'.
45015027	Chañi cha' tyukwi ti tiye ne' Macedonia lo'o ne' Acaya mda ne' lomstan kan'. Ka chkwian' cha' sa ña'an lka si ndiya nan nu ndukwi ne' kan' 'in ta'a ne', ngwaña'an lka tñan nu y'ni ne'. Nde ña'an ngwa: Ti kulo, wa ytsa' ne' judío cha' 'in Krixtu 'in ne' xka la'a tsu'; kan' cha' ngwa su'we kasiya 'in ne' kan' lo'o Ndiose, ni siya ne' xka la'a tsu' lka ne'. Kan' cha' su'we 'a si su'wa ya' ne' xka la'a tsu' 'in ne' judío kan' ni, xa nu nchka ti'i ne', cha' ta'a nten 'in Krixtu lka ne'.
45015028	Kulo ku'ni jiǐn tñan kan', sa ya' nu wa mdyii mtsaǎn tñi kan' 'in ne'; bra kan' xñiǐn tuwiin tsa'aǎn nde España, lo'o jlu'we tuwiin tyijiǐn se'en ndi'in wan.
45015029	Bra nu kalaǎn, bra kan' jlyo tiǎn' cha' ka'an 'a cha' su'we 'in Krixtu ndi'in cha' chkwiǐn' lo'o wan, cha' kaja la ña'an nu sten la ne' cha' 'in Krixtu bra kan'.
45015030	'Wan ta'a msñian cha' 'in Ndiose, chkwiǐn' lo'o wan chabiya' 'in Jesucristo nu nka X'naan, cha' ngwaña'an su'we 'a nka tiye wan ña'an wan 'in ta'a nten wan, chun' tñan nu ngi'ni Tyi'i Ndiose ni' kasiya 'wan. Ku'ni wan cha' su'wa ka tiye wan lo'oǔn, cha' ta'a ti chkwi' wan lo'o Ndiose cha' 'ñaǎn.
45015031	Jñan wan cha' tlyu ti' 'in Ndiose, cha' lyaǎn 'in ne' xa'an nu ndi'in nde Judea. Tlá 'a ne' kan', cha' ja siya' ndyaa ña'an ti' ne' cha' 'in Krixtu. Kwi' ngwaña'an, jñan wan 'in Ni cha' 'in nten 'in Ndiose nu ndi'in nde Jerusalén, cha' su'we ti xu'wi tiye ne' ta'aan bra nu chkwi' ne' lo'oǔn, bra nu xñi ne' lomstan nu taǎn 'in ne'.
45015032	Kwi' ngwaña'an, jñan wan cha' 'in Ndiose, cha' ka su'we ka tiyeěn bra nu kalaǎn se'en ndi'in wan, cha' ka ngula tiyeěn xiya' xa nu tyi'iǐn lo'o wan, si ngwaña'an nchka ti' Ni cha' ka.
45015033	Su'we ti ku'ni Ni lo'o nchga wan sikwa, ti kwi' Ndiose nu ngi'ni cha' tiin ti tyi'ian lo chalyuu. Kwi' ngwaña'an ka sikwa.
45016001	-
45016002	Bra nu kala Febe se'en ndi'in wan, chkwi' su'we wan lo'o chabiya' 'in nu nka X'naan, kwi' ngwaña'an ndi'in cha' ku'ni wan lo'o, cha' ta'a msñian cha' 'in Krixtu lka ne' kula kan'. Ta'aan lka Febe, ngi'ni tñan cha' 'in nchga ta nten 'in Krixtu nu ndi'in kichen Cencrea. Ta wan nan nu lyiji 'in ne' kula kan', cha' lye 'a mdaya' ne' kula 'in ka'an 'a nten nu ngwa s'ni la, lo'oǔn wa mdaya' ne' 'ñaǎn.
45016003	Ta wan kasiya 'ñaǎn 'in Priscila lo'o Aquila, ta'a ngi'nian tñan 'in Jesucristo.
45016004	Ta'a tyukwaa ne' kan' mslyaa ne' kaja ne' cha' 'ñaǎn nu ngwa s'ni, cha' mjwalyaa ne' 'ñaǎn bra nu mdi'iǐn ska se'en nu chen 'a ña'an. Lo'oǔn ndyaǎn xu'we 'in ne' kan', lo'o nchga nten xka la'a tsu' nu ndi'in cha' 'in lo'o Krixtu kichen tijyu' la, kwi' ngwaña'an nchka ti' ne' chkwi' ne' ngwa xu'we 'in ne' kan'.
45016005	Bra kan' chkwi' wan lo'o nchga nten 'in Krixtu nu ndyo' ti'in tu' na'an tyi Aquila kan'. Kwi' ngwaña'an, chkwi' wan lo'o Epeneto ta'a su'we nsu'wiǐn, ti kwi' ne' Asia nu kulo ndukwa la yten cha' 'in Krixtu lka yu kan'.
45016006	Kwi' ngwaña'an, chkwi' wan lo'o Liya, cha' wa y'ni 'a tñan cha' 'wan.
45016007	Lo'o chkwi' wan lo'o Andrónico lo'o Junias ta'a kichen tyiǐn, ta'a yu'wiǐn ni' ña'an chkwan. Ta'a tyukwaa ne' kan' lka ne' nten nu msu'wa Krixtu, cha' ndyaa ykwi' ne' cha' 'in Ndiose lo'o ne' nu ndi'in tijyu'; ngula 'a tñan y'ni ne' cha' 'in X'naan. Ndla la yten ne' kan' cha' 'in Jesús, chun' ndi'in la yteěn cha' kan'.
45016008	Kwi' ngwaña'an, ta wan kasiya 'in nchga ne' nu nda'aǎn nin lo kityi re: lo'o Amplias, cha' ndiya 'a tiǎn' 'in yu chabiya' 'in X'naan;
45016009	lo'o Urbano, ta'a ngi'niǐn tñan 'in Jesucristo; lo'o Estaquis, kwi' ngwaña'an ndiya 'a tiǎn' 'in yu;
45016010	lo'o Apeles, cha' wa jlyo tiǎn' cha' msñi su'we yu cha' 'in Krixtu chun' nchga cha' tukwi nu mdijin yu lo tñan 'in Krixtu; kwi' ngwaña'an nchga ne' ta'a Aristóbulo;
45016011	lo'o Herodión ta'a kichen tyiǐn; lo'o nchga ne' ta'a Narciso nu ndyaa ña'an ti' 'in X'naan;
45016012	lo'o Trifena lo'o Trifosa, nu ngi'ni 'a tñan 'in X'naan; lo'o Pérsida ta'a su'we nsu'wiǐn, cha' ka'an 'a tñan su'we 'in nu nka X'naan wa y'ni ne' kan';
45016013	kwi' ngwaña'an, chkwi' wan lo'o Rufo, ska nten 'in Krixtu nu su'we 'a nchkwi' nten cha' 'in yu; lo'o jya'an Rufo, nu mna'ansiin 'ñaǎn sa ña'an si lka jya'aǎn;
45016014	kwi' ngwaña'an lo'o Asíncrito, lo'o Flegonte, lo'o Hermes, lo'o Patrobas, lo'o Hermas, lo'o ta'a nten 'in Krixtu nu ndyo' ti'in se'en ndi'in ne' kan';
45016015	kwi' ngwaña'an chkwi' wan lo'o Filólogo, lo'o Julia, lo'o Nereo, lo'o nu kuna'an ta'a ngula yu, lo'o Olimpas; kwi' ngwaña'an lo'o nchga nten nu su'wa ndi'in cha' 'in lo'o Krixtu. Nchka tiǎn' cha' ta wan kasiya 'ñaǎn 'in nchga nten kan'.
45016016	Bra nu chkwi' wan lo'o ta'a wan, tyukwi ti tiye wan xñi si' ta'a wan chabiya' 'in Krixtu. Nchga ta nten nu ndi'in cha' 'in lo'o Krixtu nde re, nchka ti' ne' ta ne' kasiya 'in wan.
45016017	'Wan ta'a ndi'in cha' 'ñaan lo'o Krixtu, lye 'a chkwiǐn' lo'o wan ni, cha' tiya ti ti' tyi'in wan lo chalyuu, cha' ja kan 'a nten nu su'wa cha' wsuun 'wan lo'o ta'a wan, cha' ja tukun' ne' kan' cha' nu ñi 'in Krixtu nu wa ynan wan. Ja xñi wan cha' nchkwi' ne' kan',
45016018	cha' si'i tñan 'in Krixtu ngi'ni ne', xka cha' nchkwi' ne' lo'o wan. Ngi'ni ne' kan' nchga lo cha' kuxi nu nda'an cha' tiye ne' cha' ku'ni ne'. Kwi' ngwaña'an, nñi lyo'o 'a ne' kan' 'in ne' ti'i ta'a wan, chun' nu su'we 'a nnen cha' nu nchkwi' ne', cha' sa 'a nchkwi' ne'.
45016019	'Wan ni, su'we 'a nchkwi' nten cha' 'wan nchga kichen, cha' su'we 'a nnan wan nchga cha' 'in Krixtu. Su'we 'a nka tiyeěn cha' 'wan sikwa; lo'o nchka tiǎn' cha' ndla ti tya'an ti' wan ku'ni wan nchga cha' su'we, cha' ja siya' tya'an ti' wan ku'ni wan cha' kuxi.
45016020	Ti chin' ti tsan ti ji cha' ku'ni tyii Ndiose cha' 'in kune' xa'an, cha' ja ka tlyu la cha' kuxi nu ngi'ni nu xa'an kan'. Tiin ti tyi'in wan sikwa, sa ña'an ndi'in Ndiose; kwi' ngwaña'an, ti ku'ni la Jesucristo nu nka X'naan cha' su'we lo'o nchga ne' ta'a wan.
45016021	Lo'o Timu ta'a nda'aǎn tñan, lo'o Lucio, lo'o Jasón, lo'o Sosípater ne' ta'a kichen tyiǐn, nchka ti' ne' ta ne' kasiya 'wan.
45016022	Lo'oǔn, scaranu 'in Palyu lkaǎn cha' nu nda'an ba kityi re, Tercio naǎn; lo'oǔn nchka tiǎn' taǎn kasiya 'wan chabiya' 'in X'naan.
45016023	Lo'o Gayu nchkwi' yu lo'oǔn cha' chkwiǐn' lo'o wan cha' 'in yu; kwi' na'an tyi yu nda yu cha' ndi'iǐn, lo'o nda yu na'an tyi yu cha' ndyo' ti'in nchga ne' re nu ndi'in cha' 'in lo'o Krixtu. Bra kan' lo'o Rastu nu nka ndloo 'in tñi kichen re, nchka ti' yu ta yu kasiya 'wan; ti kwi' ti cha' nchka ti' Cuarto, yu ta'aǎn.
45016024	Kwi' Jesucristo nu nka X'naan su'wa ya' Ni 'in ta'a wan, lo'o ti ku'ni Ni cha' su'we lo'o wan; ngwaña'an nchka tiǎn' cha' ka.
45016025	Ku'ni tnuan 'in Ndiose sikwa. Ka 'in Ni ku'ni Ni cha' ngula tiye wan, cha' tyi'in wan sa ña'an nu ndi'in cha' tyi'ian lo chalyuu, xa nu yteen su'wean cha' 'in Jesús. Cha' su'we nu ndi'in 'in Jesucristo ni, kan' lka cha' nu nchkwiǐn' lo'o nten, ni siya tyun 'a siyentu yijan yu'wi kutsi' cha' nu nchkwi' sa ña'an nu ku'ni Ndiose nde loo la.
45016026	Lo'o ni, wa ngwa'u su'we Ni cha' kan' 'ñaan. Kan' cha' ndi'in cha' kanen cha' 'in Krixtu ña'aan chalyuu se'en ndi'in nten sa ya' kunan nchga ne' xka la'a tsu', cha' ka sten ne' cha' 'in ska ti Ndiose, cha' kunan ne' nchga cha' nu nchkwi' Ni. Ti kwi' ti cha' kan' lka cha' nu ngwa'an ayman kula lo kityi 'in Ndiose, sa ña'an ka cha' nde loo la. Ngulo Ndiose tñan cha' kanen cha' kan' tijyu', kan' cha' ngwaña'an nchka ni; ti kwi' Ndiose lka nu ja tsaa tii 'a cha' 'in Ni.
45016027	¡Ska ti Ndiose jlyo ti' nchga cha', kan' cha' nchga bra ja ndi'in cha' tyii cha' ku'ni tnuan 'in Ndiose chabiya' 'in Jesucristo! Kwi' ngwaña'an ka cha' sikwa.
46001001	Palyu lkaǎn nu nda'aǎn kityi re; su'wa ti ndukwaǎn lo'o Sóstenes ta'a ngi'niǐn tñan. Chabiya' 'in Ndiose nda'aǎn nchkwiǐn' cha' 'in Jesucristo lo'o nchga nten.
46001002	Na' nda'aǎn kityi re cha' tsaa se'en ndi'in wan, nchga nten 'in Jesucristo nu ndi'in wan kichen Corinto. Chabiya' 'in Jesucristo wa ngulo suwi Ndiose 'wan, lo'o ni, lka wan nten 'in Ni; ndi'in cha' tyu'wi ti' wan 'in Ni nchga loo tñan nu ku'ni wan se'en ndi'in wan lo chalyuu. Su'wa ndi'in cha' 'wan lo'o nchga nten nu ngi'ni tnun 'in Jesucristo nu nka X'naan tyukwi ña'aan chalyuu, cha' sa ña'an lka Ni X'naan, ngwaña'an lka Ni X'nan ne' kan'.
46001003	Nde lka cha' nu jñaǎn 'in Ndiose cha' 'wan, cha' ña'an ti ku'ni Stian Ndiose cha' su'we lo'o wan, cha' ku'ni Ni cha' tiin ti tyi'in ni' kasiya 'wan chun' nu yten wan cha' 'in Jesucristo nu nka X'naan.
46001004	Nchga tsan ndyaǎn xu'we 'in Ndiose cha' 'wan, cha' nda 'a Ni cha' su'we 'wan chun' tñan nu y'ni Jesucristo.
46001005	Ndiya 'a cha' su'we nu wa nda Ndiose 'wan, cha' wa ngwa su'wa cha' 'wan lo'o Krixtu; kan' lka cha' nu nganun ni' kasiya 'wan ni. Kan' cha' jlyo su'we ti' wan nchga cha' 'in Krixtu, lo'o ngwaña'an nchka 'wan chkwi' wan cha' kan' lo'o nten.
46001006	Tyun 'a nten nchka biya' ti' cha' chañi 'a cha' wa yten wan cha' 'in Jesús, xa nu na'an ne' nchga tñan nu ngi'ni wan se'en ndi'in wan lo chalyuu.
46001007	Ja ska cha' lyiji ni' kasiya 'wan sikwa; nchga tñan nchka 'wan ni, bra nu ndi'in ta 'a wan ña'an bra nu kan Jesucristo nu nka X'naan xiya'.
46001008	Ti kwi' Jesús lka nu ku'ni cha' kanun tsaa cha' 'in Ndiose ni' kasiya 'wan sa bra nu tyii chalyuu 'wan. Kan' cha' ja kaja 'a ki'ya nu xtya Ndiose 'wan xa nu kan Jesucristo nu nka X'naan cha' ku'ni biya' Ni 'in nten chalyuu.
46001009	Ndiose ngi'ni tñan, nchga tñan nu ndukwin Ni cha' ku'ni Ni; ti kwi' Ni ngulo suwi Ni 'wan cha' ka su'wa cha' 'wan lo'o Jesucristo nu nka X'naan, nu lka ska ti Sñi' Ni.
46001010	'Wan ta'a msñian cha' 'in Krixtu, chkwiǐn' lo'o wan ni chabiya' 'in Jesucristo nu nka X'naan, cha' ku'ni wan cha' ka su'wa cha' 'in nchga wan lo'o ta'a wan, cha' ja chkwi' 'a wan tukwa loo cha'. Tyi'in su'we wan lo'o ta'a wan, ska ti cha' tya'an tiye wan, ska ti cha' kuwe ti' wan.
46001011	Nu ngwa xkan' ti mjwi rsun 'ñaǎn, bra nu ytsa' ne' ta'a Cloé 'ñaǎn cha' lye 'a ndi'in cha' wsuun 'wan lo'o ta'a wan, cha' ja su'wa cha' 'wan lo'o ta'a wan.
46001012	Ska ña'an nchkwi' wan kwenta ska wan. Ndiya ska ta ne' ta'a wan nu nchkwi': “Bare, wa msñi ba cha' 'in Palyu”; lo'o xka ta ne' ta'a wan nchkwi': “Nten 'in Polo lka bare”; kwi' xka ta ne' ta'a wan nchkwi': “Nten 'in Tyu lka bare”; lo'o ndiya xka ta nten nu nchkwi': “Nten 'in Krixtu lka bare.”
46001013	¿Ta tyun nu lka Krixtu ndi'in chalyuu nu ka kulaa 'wan 'in cha' xa'an sikwa a? ¿Ta na' nu mstya ne' 'ñaǎn lo wsi cha' kajaǎn si'ya wan a? ¿Ta chuǔn' ndyukwatya wan a?
46001014	Ja tukwin mdukwatyaǎn se'en ndi'in wan. Su'we la ngwaña'an cha' 'in Ndiose, nxke' tiǎn'; si'i na' nu y'niǐn tñan kan', ni siya mdukwatyaǎn 'in Crispo lo'o Gayu ti,
46001015	ja ka chkwi' nten cha' ndyukwatya wan cha' 'ñaǎn sikwa.
46001016	Ku'ni wan cha' tlyu ti' 'ñaǎn, tka ndyu'wi tiǎn' cha' lo'o Estéfanas, lo'o ta'a ndi'in yu, mdukwatyaǎn 'in ne'; lo'o ja nsu'wi 'a tiǎn' si lo'o xka ta nten mdukwatyaǎn.
46001017	Si'i cha' tukwatyaǎn 'in nten ngulo Krixtu tñan 'ñaǎn ndijyaǎn lo chalyuu, wa ngulo Ni tñan 'ñaǎn cha' tsa'aǎn chkwiǐn' cha' su'we nu ykwi' Jesús lo'o nten. Ja ndijyaǎn lo'o ka'an 'a cha' nu ngulo keěn tiǎn, sa ña'an nu nchkwi' nten chalyuu nu nchka 'a nchkwi'; si ngwaña'an, ja ka biya' ti' nten nchga cha' tnun nu y'ni Krixtu cha' ngujwi Ni lo wsi.
46001018	Nten nu ngi'ni ñu'un 'in ti ykwi' ti si'ya cha' xa'an nu ngi'ni ne', ja nchka 'a ka biya' ti' ne' cha' 'in Krixtu; xtyi lyo'o ne' 'ñaan si chkwian' lo'o ne' sa ña'an ndi'in cha' 'in Krixtu, cha' ngujwi Ni lo wsi si'yaan, cha' ku'ni tyii Ni ki'ya nu ndukwian. Nan ni, nu mdo'o laan 'in ki'ya nu ndukwian chun' tñan nu y'ni Krixtu, tnun 'a cha' y'ni Ndiose, nxke' tian'.
46001019	Ndiya ska cha' nu ndukwa lo kityi kula 'in Ndiose nu nchkwi': Ku'niǐn tyiǐn 'in nchga cha' nu nchkwi' nten nu tiya 'a, ndukwin Ndiose. Lo'o ja ku'niǐn tnuǔn cha' nu ndlo ke nten, ni siya su'we 'a y'ni xa'an ne', ndukwin Ni.
46001020	¿Ni sa ña'an tñan su'we la ka ku'ni nten nu nchka 'a 'in cha' 'in Ndiose sikwa a? ¿Ni sa ña'an tñan ka ku'ni nten nu su'we 'a y'ni xa'an a? ¿Ni ña'an tñan ka ku'ni nten nu nchka 'a nchkwi' sikwa a? Ska ti lo chalyuu re kunanjo'o tñan kan' 'in ne'. Wa ykwi' Ndiose lo'oan cha' ja ngi'ni cha' ni siya wa y'ni xa'an ti nten chalyuu nchga cha', ña'an ti nchga tintu ke nten nu ja xlyaa kunan cha' 'in Krixtu.
46001021	Y'ni Ndiose cha' ja ka xu'wi lyo nten chalyuu 'in Ni cha' ke ti ne', lo'o jlyo 'a ti' Ndiose. Lo'o ni, ndlaa Ni 'in nten nu sten cha' 'in Ni, ti kwi' cha' nu ngitsa' ba 'in ne', ni siya cha' tintu nchkwi' ba, ndukwin nten bra kan'.
46001022	Nchka ti' ne' judío cha' ku'ni ba ska cha' tnun se'en ndi'in ne', cha' tsaa ña'an ti' ne' cha' nu chkwi' ba bra kan'; lo'o ne' xka la'a tsu' tujo'o, nchka ti' ne' cha' xkwi' cha' tiya 'a chkwi' ba lo'o ne'.
46001023	Lo'o bare ni, ska loo ti cha' ngitsa' ba 'in nten cha' 'in Krixtu nu wa ngujwi lo wsi cha' kulaa 'ñaan 'in nchga cha' xa'an. Kan' kuxi 'a nka tiye ne' judío xa wa ynan ne' cha' nu nchkwi' bare. Lo'o ne' xka la'a tsu', cha' tintu 'a nchkwi' ba, nka tiye ne' kan'; ja nsu'wi cha' tiya 'ñaan siya' ti, nka tiye ne' kan'.
46001024	Lo'o nan ni, xka ña'an nka tiyean xa nu ngulo suwi Ndiose 'ñaan, ni siya lkaan ne' judío, ni siya lkaan ne' xka la'a tsu'. Ska ti cha' 'in Krixtu nchkwian'. Ska ti Krixtu ndiya nchga chabiya', nchga cha' su'we nu nchka ti' Ndiose cha' ka biya' tian'.
46001025	Su'we 'a ndyo'o nchga cha' nu nchkwi' Ndiose, ni siya nchkwi' nten chalyuu cha' tintu 'a cha' kan'; kuxi la ndyo'o nchga cha' tnun nu nchkwi' nten chalyuu nu nxke' ti' cha' nchka 'a nchkwi'. Kwi' ngwaña'an tnun la ti nchga loo tñan nu ngi'ni Ndiose, ni siya nchkwi' nten cha' ja nchka 'in Ni ku'ni Ni tñan; lo'o kuxi la ndyaa to'o tñan ngi'ni nten ti ykwi' ti.
46001026	'Wan ta'a msñian cha' 'in Krixtu, tyaa yu'wi ti' wan sa ña'an nten ngwa wan ti kulo, bra nu tka ngulo suwi ti Ni 'wan. Ska tukwa ti wan nu nchka 'a 'wan; si'i nten tnun ngwa wan, si'i nten kuliya' ngwa wan se'en ndi'in wan lo chalyuu, ska tukwa ti wan nu su'we chin' ngwa 'wan.
46001027	Ti kwi' 'wan nu nchkwi' nten cha' ja su'we wan siya' ti, lo'o ni, lka wan nten nu ndiya la ti' Ndiose. Ngwaña'an nchka ti' Ndiose ta cha' wjyu'u 'in nten nu nxke' ti' cha' nchka 'a nchkwi'; kan' cha' wa ngulo suwi Ni 'wan, ni siya nten ti'i lka wan. Lo'o nda Ni cha' wjyu'u 'in nten nu tnun 'a cha' nchka 'in, nxke' ti' ne'; kan' cha' ngulo suwi Ni 'wan, ni siya ja nchka lye 'wan.
46001028	Ngwaña'an y'ni Ni cha' ja kaja 'a ña'an chkwi' nten nu tnun la nchka, ti ykwi' ti ne'; kan' cha' ndlo suwi Ni 'in ne' ti'i, ndlo suwi Ni 'in ne' nu nxtyi lyo'o nten chalyuu 'in, ndlo suwi Ni 'in ne' nu ja ska nan nsu'wi 'in. Kan' lka nten nu ndlo suwi Ndiose cha' ka ne' nten 'in Ni.
46001029	Ngwaña'an ka biya' tian' ta'aan cha' ja su'we si ku'niin siyean' lo'o ta'a ntean tloo Ndiose.
46001030	Nde lka cha' sikwa: Wa ykwi' Ndiose cha' ka su'wa cha' 'ñaan lo'o Jesucristo, bra nu msu'wa Ni 'in Jesucristo cha' yan Ni lo chalyuu. Ni siya ja ska cha' nchka 'ñaan, lo'o Jesucristo ni, nchga cha' nchka 'in Ni siya' ti. Chun' tñan nu y'ni Krixtu nchka su'we kasiya 'ñaan, ni siya ti kulo ngwaan nten nu kuxi 'a tloo Ndiose; chun' tñan nu y'ni Krixtu kaan nten 'in Ndiose, cha' Krixtu lka nu kulaa 'ñaan 'in nchga cha' xa'an.
46001031	Kan' cha', sa ña'an ndukwa cha' lo kityi kula, ngwaña'an ku'nian: “Si nchka tian' chkwian' lo'o xka ta nten 'in ska cha' tnun nu wa y'nian, kan' su'we la si chkwian' 'in cha' tnun nu y'ni ykwi' X'naan bra kan'.” Ngwaña'an nchkwi' kityi kan'.
46002001	'Wan ta'a msñian cha' 'in Krixtu, tyu'wi ti' wan sa ña'an nu y'niǐn ti kulo, bra nu ngalaǎn se'en ndi'in wan cha' chkwiǐn' lo'o wan cha' su'we nu wa ykwi' Ndiose lo'oǔn, cha' 'in Jesucristo kan'; ja ka'an 'a cha' tukwi ykwiǐn' lo'o wan bra kan', si'i cha' lye 'a ngwa 'ñaǎn ykwiǐn' lo'o wan bra kan'.
46002002	Bra nu mdi'iǐn kichen tyi wan, mda'an cha' tiyeěn cha' ja siya' chkwiǐn' xka la cha' lo'o wan; ska ti cha' 'in Jesucristo, ti kwi' Krixtu nu mji'in ka'an ne' 'in lo wsi, sa kan' ti cha' ykwiǐn' lo'o wan bra kan'.
46002003	Bra nu ngalaǎn se'en ndi'in wan, mna'an 'a tiǎn' mdi'iǐn bra kan'; nchkwaǎn tiǎn mdi'iǐn cha' mda'an 'a cha' tiyeěn ni ña'an xkwen wan 'ñaǎn bra kan'.
46002004	Bra nu ngwa'uǔn cha' kan' 'wan, ja mnaǎn ka'an 'a cha' tiya nu chkwiǐn' lo'o wan, ja y'niǐn sa ña'an nu ngi'ni nten nu nchka 'a nchkwi'. Ndiose mda jwersa 'ñaǎn; wa ykwiǐn' lo'o wan nchga cha' nu ytsa' Tyi'i Ndiose 'ñaǎn, cha' ka biya' su'we ti' wan.
46002005	Chun' tñan nu y'ni Ndiose, kan' cha' msñi wan cha' 'in Jesús bra kan'; si'i chun' ska cha' nu ngulo keěn tiǎn cha' nchka 'a 'ñaǎn.
46002006	Ni siya ngwaña'an, ndiya ska cha' su'we nu nchkwiǐn' lo'o nten nu nnan su'we cha' 'in Ndiose; ska cha' nu nda'an tiye Ndiose lka cha' kan', si'i cha' nu jlyo ti' nten chalyuu. Ti kwi' ti cha', ja jlyo ti' nu nka ndloo la lo chalyuu re cha' kan', cha' wa tyii ti tyempu nu kulo ne' kan' tñan.
46002007	Ngwa'u Ndiose cha' su'we kan' 'ñaǎn cha' chkwiǐn' lo'o nten. Ja ya ka biya' ti' nten chalyuu cha' kan'. Ti bra nu ja ya kwiñan Ni chalyuu, ti bra kan' mske' ti' Ni sa ña'an nu ku'ni Ni; ngwa ti' Ndiose cha' kulaa Ni 'ñaan 'in cha' xa'an xa nu xñian cha' 'in Jesús. Tnun 'a cha' su'we ka 'ñaan bra kan'.
46002008	Ja ngwa biya' ti' nten nu nka ndloo chalyuu cha' kan'. Si ngwa jlyo ti' ne' cha' kan', sa ña'an nu mda'an cha' tiye Ndiose cha' ku'ni Ni, ja mji'in ka'an ne' kan' 'in Jesús lo wsi bra kan', ti kwi' X'naan Jesús, nu tlyu 'a cha' su'we nsu'wi 'in Ni.
46002009	Sa ña'an lka cha' re nu ndukwa lo kityi kula, ngwaña'an lka cha' kan': Wa y'ni xu'we Ndiose cha' su'we nu kaja 'in nten nu nsu'wi tiye 'in Ni; kan' lka cha' nu ja ya ña'an nten chalyuu, cha' nu ja ya kunan nten, ti kwi' ti cha', ja mgii ti' ne' cha' ka cha' kan'.
46002010	Lo'o nan ni, ta'a msñian cha' 'in Krixtu, wa ngwa'u Ni 'ñaan sa ña'an ka cha' su'we kan' lo'o Tyi'i Ndiose nu wa nda Ni cha' kanun ni' kasiya 'ñaan. Wa ytsa' su'we Tyi'i Ndiose 'ñaan nchga cha' nu nka tiye Ndiose cha' ku'ni Ni lo chalyuu, ni siya tukwi 'a cha' kan'.
46002011	Nan nten chalyuu, keen tian nsu'wi nchga cha' nu nka tiyean; ska ti nan lo'o Ndiose ka jlyo tian' nchga cha' nu nda'an tiyean. Kwi' ngwaña'an lka Ndiose, ska ti Tyi'i Ndiose jlyo ti' nchga cha' nu nda'an tiye Ni.
46002012	Si'i ska kwi'in xa'an nu ndi'in lo chalyuu ti lka Tyi'i nu wa nda Ndiose cha' kanun ni' kasiya 'ñaan ni; wa nda Ndiose Tyi'i Ni 'ñaan, chun' nu wa msñian cha' 'in Ni. Kwi' ngwaña'an lo'o Tyi'i Ndiose ka biya' tian' nchga tñan su'we nu ngi'ni Ni ni' kasiya 'ñaan.
46002013	Bra nu kwa'uan cha' su'we 'in Ndiose kan' 'in nchga nten 'in Ndiose, nten nu nsu'wi Tyi'i Ndiose ni' kasiya 'in, bra kan' jñaan ska cha' nu chkwian' nu katsa' Tyi'i Ndiose 'ñaan; ja ndi'in cha' tsaa naan ka'an 'a cha' nu chkwian', sa ña'an nu ngi'ni nten nu nchka 'a nchkwi', ti ykwi' ti.
46002014	Nten nu ja su'wa cha' 'in lo'o Ndiose, ja ka ka biya' ti' ne' kan' ska tñan nu ngi'ni Ndiose lo'o Tyi'i Ni; ja nchka ka biya' ti' ne' cha' kan', ja ngi'ni su'we cha' kan' siya' ti, nxke' ti' ne' kan'. Ska ti si ndi'in Tyi'i Ndiose ni' kasiya 'ñaan, bra kan' ka biya' tian' sa ña'an lka cha' kan',
46002015	Ka biya' tian' sa ña'an ndyo'o nchga cha' 'in Ni bra nu ndi'in Tyi'i Ndiose ni' kasiya 'ñaan, lo'o ja ka 'a xkwen nten xka la cha' 'ñaan.
46002016	Nde ndiya ska cha' nu ndukwa lo kityi 'in Ndiose: “¿Ti ka nu ka biya' ti' sa ña'an cha' nda'an tiye Ndiose a? ¿Ta ka 'ñaan kwa'uan ska cha' 'in Ni a?” ndukwin kityi. Ni siya ngwaña'an, nan ni, wa jlyo tian' sa ña'an cha' nda'an tiye ykwi' Krixtu, chabiya' 'in Tyi'i Ndiose.
46003001	'Wan ta'a msñian cha' 'in Ndiose, tyukwi tyempu nu mdi'iǐn kichen tyi wan nu ngwa s'ni, ja ngwa chkwiǐn' nchga cha' nu ngwa tiǎn' chkwiǐn' lo'o wan, cha' ti ji xñi su'we wan cha' 'in Tyi'i Ndiose nu ytsa' Ni 'ñaan. Chin' ti cha' ykwiǐn' lo'o wan bra kan', cha' ña'an ti nda'an cha' kuxi tiye wan. Sa ña'an lka nu xuwe kune', ngwaña'an ngwa wan, cha' ti ji xñi su'we wan cha' 'in Krixtu;
46003002	kan' cha' tiya' ti ngwa'uǔn 'wan kwenta skaa cha'. Sa ña'an lka ska kuwi' kune' nu ngati' styi' jya'an ti, cha' ti ji ka ku, ngwaña'an ngwa 'wan, cha' ja ngwa 'wan kunan su'we wan cha' nu nchkwiǐn'. Ni siya ni ti, ti ji ku'ni xa'an wan bra ti,
46003003	cha' ti ndiya la ti' wan nchga cha' kuxi nu ngi'ni nten chalyuu. Cha' nu liye' ti' wan 'in ta'a nten wan, cha' nu lye 'a wsuun ndi'in wan, kan' cha' chkan' tijyu' cha' ndiya la ti' wan cha' kuxi nu ngi'ni nten chalyuu. Ti ngi'ni wan sa ña'an nu ngi'ni nten kuxi,
46003004	cha' ndiya ne' ta'a wan nu nchkwi': “Nten 'in Palyu lka bare”, lo'o ndiya xka ta ne' ta'a wan nu nchkwi': “Nten 'in Polo lka bare.” Sa ña'an ngi'ni nten kuxi, ngwaña'an ngi'ni wan bra kan'.
46003005	¿Ti ka nu lka Polo kan' sikwa a? ¿Ti ka nu lkaǎn sikwa a? ¿Ta si'i tñan 'in Ndiose ngi'ni ta'a ba a? Chun' cha' nu ykwi' ba lo'o wan, kan' cha' msñi wan cha' 'in Krixtu nu nka X'naan bra kan'. Wa lka tñan ngi'ni skaa ba, ti kwi' tñan nu nda X'naan 'wa cha' ku'ni ba.
46003006	Ña'an ti' ska nten nu kata ska loo nan, lo'o kan' xka nten nsu'wa tyi'a suun nan kwiñii kan', ngwaña'an ngi'ni bare lo'o wan; na' lkaǎn nu yi'aǎn ytsaǎn' cha' kan' 'wan kulo ndukwa la, lo'o chun' ndi'in la yaa Polo cha' kwa'u la cha' kan' 'wan. Lo'o ska ti Ndiose ngi'ni Ni cha' kaluu su'we cha' kan' ni' kasiya 'wan.
46003007	Ja n'ni cha' ti ka lka nu ykwi' cha' kan' lo'o wan ti kulo, ja n'ni cha' ti ka lka nu ngwa'u la cha' kan' 'wan chun' ndi'in la. Ska ti Ndiose lka nu nduun loo la cha' 'in Ni, cha' Ndiose lka nu ngi'ni cha' kaluu su'we cha' kan' ni' kasiya 'wan.
46003008	Su'wa ti ngi'ni ba tñan lo'o ta'a nda'an ba, ni siya ykwi' ba lo'o wan kulo ndukwa la, ni siya ndu'u su'we la ba cha' kan' 'wan chun' ndi'in la. Lo'o Ndiose ni, kan' nu tya cha' su'we 'wa, sa ña'an tñan su'we nu ngi'ni skaa ba cha' 'in Ni.
46003009	Ta'a ngi'ni ba tñan 'in Ndiose lka bare; lo'o 'wan, ngi'ni Ni tñan ni' kasiya 'wan, ti kwi' tñan 'in Ndiose lka kan'. Nchka tiǎn' chkwiǐn' ska cha' tiya lo'o wan ni: ña'an ti' ska na'an tnun nu ndya' cha' 'in Ndiose, ngwaña'an lka wan;
46003010	lo'o na' ni, ña'an ti' nten nu nñan na'an kan' cha' 'in Ndiose, ngwaña'an lkaǎn lo'o wan, chun' ndu'uǔn cha' 'in Ndiose 'wan. Xka cha' ni: sa ña'an lka si wa mstyaǎn su'we ska kiya' na'an, lo'o kan' mdiyan xka ta yu nu kwiñan ji na'an kan', ngwaña'an lka ta'a nda'aǎn tñan nu ngwa'u la cha' kan' 'wan. Nchga nten nu nñan na'an ndi'in cha' tya'an su'we cha' tiye ne' kulo ndukwa la sa ña'an tyisnan tya' na'an; kwi' ngwaña'an nchga ta'a ngi'ni ba tñan, ndi'in cha' ki'ya su'we ba kwenta sa ña'an nu ka kwa'u su'we la ba cha' kan' 'in nten.
46003011	Lo'o Ndiose ni, wa lka mstya Ni 'in Jesucristo, cha' ska ti Ni lka suun nchga cha' kan', cha' ti kwi' Jesús lka kiya' cha' nu wa msñian 'in Stian Ndiose; ja nsu'wi xka la jo'o, ta xka la nten nu lka suun cha' kan'.
46003012	Ndiya ne' ta'aan nu ndu'u su'we la 'ñaan ta'aan, sa ña'an lka si kwiñan ne' ska na'an su'we; sa ña'an lka si tya' na'an kan' ni siya lo'o oro, ni siya lo'o plata, ni siya lo'o kee xaa nu ka'an 'a nga'an tya' na'an kan'. Ndiya xka ta ne' ta'aan nu kuxi la ndu'u 'in ta'aan, sa ña'an lka si kwiñan ne' ska na'an nu kuxi ti, nu ndya' lo'o yka ti, ta lo'o kii, o ta lo'o lka' ti.
46003013	Xa wa mdyii cha' bra kan', bra nu kan Jesucristo xiya' cha' ku'ni biya' Ni 'in nten chalyuu, bra kan' tyija lyo cha' 'in Ndiose sa ña'an tñan nu y'ni ne' kwenta skaa ne'. Xa nu tiya tsan kan' tsaa tñan nu y'ni skaa nten lo kii' tnun, cha' ku'ni biya' Ni 'in ran; si skin tñan kan', ja su'we ngwa tñan kan' bra kan'; si ja skin ran, bra kan' ka biya' ti' Ni cha' su'we 'a tñan nu y'ni yu kan'.
46003014	Bra nu talo tñan nu y'ni ska nten cha' wa ndyaa lo kii' kan', bra kan' ta Ni cha' su'we nu kaja 'in nten kan'.
46003015	Lo'o bra nu skin tñan 'in ska nten lo kii' kan', ja ña'an 'a ne' 'in ran bra kan'; siya' ti kana' tñan 'in ne' kan'. Ti kulaa Ndiose 'in ne' kan', ni siya wa skin ti ykwi' nten kan'.
46003016	-
46003017	Lo'o laa tnun se'en ngi'ni tnun ne' judío 'in Ndiose ni, ndiya 'a ti' Ndiose 'in laa kan', cha' 'in Ni ndya' na'an kan'; tlá 'a Ndiose si ku'ni ñu'un nten 'in laa kan'. Lo'o 'wan ni, nchga ta wan nu msñi wan cha' 'in Krixtu, lka wan sa ña'an lka laa tnun kan', cha' ndiya 'a ti' Ndiose 'wan; kwi' ngwaña'an wa nganun Tyi'i Ndiose ni' kasiya 'wan. Ku'ni tyii Ndiose 'in nchga nten nu ku'ni ñu'un 'wan ta'a msñian cha' 'in Jesús.
46003018	Wa msñian cha' 'in Krixtu ni, kan' cha' su'we la si ja chkwian' cha' nsu'wi 'a cha' tiya 'ñaan, ti ykwiin' tian, sa ña'an ngi'ni nten chalyuu nu tiya 'a. Ja su'we si tya'an cha' tiyean ngwaña'an. Ndi'in cha' tya'an cha' tiyean cha' ja nsu'wi cha' tiya 'ñaan siya' ti, lo'o kan' ka ku'ni Ndiose cha' ki'ya ska cha' nu ñi kean.
46003019	Ni siya nchkwi' nten chalyuu cha' nchka 'a 'in ne', cha' su'we 'a cha' nu nda'an tiye ne', si'i ngwaña'an nxke' ti' Ndiose ña'an Ni 'in ne'; ja su'we siya' ti cha' nu nchkwi' nten chalyuu, nxke' ti' Ni. Ndukwa ska cha' lo kityi kula nu nchkwi' cha': “Ngi'ni Ndiose cha' xtiyaa' cha' tiya nsu'wi ke nten chalyuu, ni siya tiya 'a ne', nxke' ti' ne'” ndukwin lo kityi kula kan'.
46003020	Kwi' ngwaña'an ndukwa xka cha' lo kityi kan': “Wa jlyo ti' Ndiose cha' ja ka ku'ni nten chalyuu tñan 'in Ni si siye' ne' cha' tiya 'a ne'.”
46003021	Kan' cha' ja ku'ni siye' wan lo'o ta'a wan cha' ndyaa ña'an 'a ti' wan 'in ska ti nten ta'a ba. Cha' 'wan lka nchga ta'a ngi'ni ba tñan,
46003022	ni siya na', ni siya Polo, ni siya Tyu; kwi' ngwaña'an, cha' 'wan lka nchga cha' nu nchka lo chalyuu, ni siya lu'uan, ni siya wa ngujwian, ni siya ska cha' nu nchka ni, ni siya ska cha' nu ka nde loo la. Cha' 'wan lka nchga cha' nu nchka lo chalyuu sikwa.
46003023	Lo'o 'wan ni, cha' 'in Krixtu lka wan; lo'o Krixtu ni, cha' 'in Ndiose lka Ni.
46004001	Ndi'in cha' tyu'wi ti' wan cha' kwi' tñan 'in Krixtu ngi'ni ba. Ndi'in cha' kwa'u ba 'in nten nchga cha' nu wa ngwa'u Ndiose 'wa; ska cha' nu ja ya kunan nten chalyuu siya' ti, kan' lka cha' nu kwa'u ba 'in ne'.
46004002	Lo'o nten nu ndi'in cha' ku'ni ska tñan, nchga tsan ndi'in cha' tyu'wi ti' ne' nchga tñan nu ngulo x'nan ne' 'in ne'.
46004003	Cha' 'ñaǎn, ja ntseěn 'wan, ja ntseěn 'in ya ña'an ti cha' nu chkwi' wan 'ñaǎn; ni siya chkwi' nchga nten chalyuu 'ñaǎn, ja ntseěn 'in ne' siya' ti. Ja ska cha' kuxi ndi'in 'ñaǎn si nchka ti' ne' xtya ne' ki'ya 'ñaǎn, nxke' tiǎn';
46004004	kwi' ngwaña'an cha' 'in Ndiose, ja la y'niǐn cha' kuxi, nxke' tiǎn'. Ja nchkwiǐn' cha' ja tukwin ka 'in xtya ki'ya 'ñaǎn siya' ti, ska ti Ndiose nu nka X'naan ka 'in Ni ku'ni biya' Ni 'ñaǎn xa wa mdyii chalyuu.
46004005	Lo'o 'wan, ja ndi'in cha' xtya wan ki'ya 'in ska nten bra ti; kata wan chin' sa bra nu kan ykwi' Ni nu nka X'naan, kan' lka nu ku'ni biya' 'ñaan ta'aan. Bra kan' tyija lyo 'in Ni nchga cha' nu nsu'wi mnan ni' kasiya 'ñaan, ni siya ska cha' nu ja nchka tian' katsaan' 'in ta'aan nten chalyuu. Katsa' Ni nchga cha' nu nsu'wi ni' kasiya 'in nchga nten chalyuu, lo'o kan' ta Ni nu su'we 'ñaan, nchga cha' su'we nu ndukwin Ni cha' kaja 'ñaan kwenta skaan bra kan'.
46004006	Nchkwiǐn' cha' kan' lo'o wan cha' ka tyi'in wan su'we ti. Nchkwiǐn' 'aǎn cha' 'wa ta'a tyukwaa ba, na' lo'o Polo, cha' ka biya' chin' ti' wan sa ña'an ndi'in cha' 'wa; ngwaña'an ka biya' ti' wan cha' ja su'we xñi wan xka la cha', nu si'i cha' nu ñi nu ndukwa lo kityi cha' 'in Ndiose. Ja su'we cha' nchkwi' su'we wan lo'o ska ti yu ta'a ba nu nda'an ña'an 'a wan 'in yu, lo'o chun' ndi'in la ku'ni wan cha' xa'an lo'o xka yu ta'a ba.
46004007	¿Ni cha' lka cha' ndloo 'a cha' 'wan, ti ykwi' ti wan, lo'o ja nduwe ti' wan cha' 'in xka ta nten? Ndiose nda nchga nan nu nsu'wi 'wan, nchga tñan nu nchka 'wan; kan' cha' ja ndi'in cha' ku'ni siye' wan lo'o ta'a nten wan sikwa. Ja mxa'an chalyuu 'wan chun' tñan nu ngi'ni wan, ti ykwi' ti wan; Ndiose ngi'ni cha' lka wan sa ña'an nu lka wan ni.
46004008	Ngi'ni wan cha' ndloo 'a cha' 'wan, ti ykwi' ti wan; ja ska 'a nan lyiji 'wan siya' ti, nxke' ti' wan; ngi'ni wan sa ña'an nu ngi'ni ne' kuliya', ndi'in wan sa ña'an ndi'in nu nka ndloo la lo chalyuu. Lo'o bare ni, ja ngi'ni 'a wan kwenta 'wa. Kan' cha' ni, si chañi cha' lka wan ndloo la 'wa, ¿ja ta wan chabiya' cha' ka su'wa chin' cha' 'wa lo'o wan bra kan', cha' lo'o ba ka ba nten tnun bra kan' a?
46004009	Nxke' tiǎn' cha' wa mxnun tijyu' Ndiose 'wa lo'o ta'a nda'an ba. Kulo ndukwa la ngulo Ni tñan 'wa cha' tsaa ba tijyu' cha' chkwi' ba cha' 'in Ni lo'o nten; lo'o ni, nganun chun' la ba 'in ta'aan, ña'an ti' presu nu ngita cha' kujwi nten 'in. Wa lka ba ska nan nu na'an kwi'ya nten 'in, ni siya nten chalyuu ña'an kwi'ya 'wa, ni siya angajle nu ndi'in lo'o Ndiose nde ni' kwan ña'an kwi'ya 'wa.
46004010	¡Ja chan wa mna' cha' tiya 'wa chun' yten ba cha' 'in Krixtu! Lo'o 'wan ni, nxke' ti' wan cha' su'we 'a jlyo ti' wan cha' 'in Krixtu. ¡Chin' la tñan ngi'ni bare, ngula la tñan ngi'ni wan, nxke' ti' wan! ¡Chañi cha' chen la ña'an ngi'ni nten lo'o bare; lo'o 'wan, lye la ngi'ni tnun ne' 'wan!
46004011	Ni siya kwi' ña'an bra ni, ti ndiya bra nu ja ndyiji nan ku ba, ja ndyiji nan ko'o ba; ni siya te' kusun nchku' ba, ndi'in bra. Njyi'in ne' 'wa, lo'o ja ndukwa na'an tyi ba, xkwi' nda'an yu'wi ti ba.
46004012	Ti'in 'a tñan nu ngi'ni ba cha' kaja ña'an nu tyijin yu'wi 'wa chalyuu. Bra nu ti'í 'a nchkwi' nten lo'o ba, ja nchkwi' ba cha' ti'í lo'o ne'; su'we ti nchkwi' ba lo'o ne' bra kan'. Bra nu ti'í 'a ti' nten 'wa, ndalo 'a ba bra kan'; ja nskwen ya' ba 'in ne' siya' ti.
46004013	Ni siya chen 'a ña'an nchkwi' nten lo'o ba, ndalo ba 'in ne' bra kan', ndi'ya tla' tiye ba lo'o ne'. Ni siya ni, ña'an ti ngi'ni nten cha' kuxi lo'o ba. Sa ña'an si lka ba yuu kutsu' nu nganun lo tyi'a yuu, sa ña'an si lka ba mti nu nxkwan ti nten, ngwaña'an lka ba, cha' ja ska nsu'wi lyo ba siya' ti, nchkwi' ne' lo'o ta'a ne'.
46004014	Cha' nu nda'aǎn kityi re, ja nchka tiǎn' cha' ka jyu'u ti' wan; sa kan' ti cha' nchka tiǎn' cha' ja ku'ni siye' 'a wan lo'o ba. Ndiya 'a tiǎn' 'wan, sa ña'an si lka wan sñiěn'.
46004015	Ndiya ka'an 'a ta'a ndi'in cha' 'ñaan lo'o Krixtu nu ka kwa'u la cha' kan' 'wan, ni siya skaǎn tiǎn nu ngi'niǐn lo'o wan sa ña'an si lkaǎn sti wan, cha' wa mdyii ytsaǎn' 'wan nchga cha' su'we nu wa ykwi' Jesucristo lo'oǔn; chun' cha' nu wa ykwiǐn' lo'o wan, yten wan cha' 'in Jesús.
46004016	Kan' cha' ni, nchkwiǐn' 'aǎn lo'o wan cha' ku'ni wan sa ña'an nu na'an wan ngi'niǐn.
46004017	Lo'o kityi re nsu'waǎn 'in Timu cha' tsaa yu se'en ndi'in wan, cha' lka yu kan' sa ña'an lka ska sñiěn', cha' ndiya 'a tiǎn' 'in yu, lo'o su'we 'a msñi yu cha' 'in Jesucristo. Nchga kichen se'en nda'aǎn, se'en ndi'in ska ta nten 'in Jesús, la kan' ndu'uǔn nchga cha' su'we nu ndi'in cha' ku'nian lo chalyuu bra nu wa msñian cha' 'in Jesucristo; kwi' ngwaña'an ngi'niǐn tyukwi tyempu chabiya' 'in Jesucristo. Lo'o Timu katsa' yu 'wan cha' ngwaña'an ngi'niǐn.
46004018	¿Ni sa ña'an tñan ngi'ni ne' ta'a wan nu lye 'a ngi'ni siye' lo'o ta'a wan sikwa a? ¿O ta ja kaǎn nde kichen Corinto se'en ndi'in wan, xke' ti' wan a?
46004019	Ja kuwe ti' wan, ti kaǎn laǎn ndla ti se'en ndi'in wan chabiya' 'in Ndiose nu nka X'naan. Lo'o kan' tyija lyo cha' 'wan 'ñaǎn, bra nu ña'aǎn sa ña'an tñan ngi'ni ne' nu ngi'ni siye' kan'; lo'o ja tsaa ña'an tiǎn' 'in ne' kan' lo'o cha' nu nchkwi' ti ne' kan' bra kan'.
46004020	Ja ka sten yu'wian cha' 'in Ndiose cha' ka Ni ndloo ni' kasiya 'ñaan cha' nu nchkwiin' tian cha' 'in Ni; nchka ti' Ndiose cha' ku'nian tñan 'in Ni, sa ña'an tñan nu ngi'ni Ni.
46004021	Jlyo tiǎn' cha' ka su'we la ka tiye wan si su'we ti xu'wi tiyeěn ña'aǎn 'wan, bra nu kalaǎn se'en ndi'in wan; lo'o su'we la si su'we ti ka chkwiǐn' lo'o wan bra kan'. Ja su'we ka tiye wan si xkwi' cha' nu tlá 'a chkwiǐn' lo'o wan bra kan'.
46005001	Wa ynaǎn ska rsun cha' chen 'a ña'an ngi'ni ska yu ta'a msñi wan cha' 'in Jesucristo ni. Ne' xka la'a tsu', ja ngi'ni ne' sa kwa cha' kuxi, ni siya ja ya kunan ne' cha' nu nchkwi' Ndiose siya' ti. Nde tñan ngi'ni yu: wa yten yu'wi yu lo'o jya'an na'an yu.
46005002	¡Lo'o ña'an ti ngi'ni siye' wan lo'o ta'a wan, ni siya ndi'in cha' ka jyu'u 'a ti' wan si'ya cha' xa'an kan'! Ndi'in cha' kulo wan 'in yu nu ngi'ni cha' xa'an kan' laja wan, cha' ja tya'an su'wa 'a yu lo'o wan.
46005003	Ska ña'an ndyo'o ti cha'; ni siya ja ndi'iǐn lo'o wan ni, cha' ku'ni biyaǎn' 'in yu kan', kwi' se'en ti ndi'iǐn se'en ndi'in wan, nxke' tiǎn', cha' ndyu'wi 'a tiǎn' 'wan. Kan' cha' wa lka mstyaǎn ki'ya 'in yu nu ngi'ni cha' kuxi kan'.
46005004	Nde tñan ku'nian sikwa: Tyo' ti'in wan sa tlyu ti chabiya' 'in Jesús nu nka X'naan, cha' ku'ni biya' wan 'in yu kan' ndla ti. Ska ti cha' nka tiyeěn lo'o wan, kwi' ngwaña'an chabiya' 'in Jesucristo ku'ni wan ngwaña'an.
46005005	Bra kan' kulaa ya' wan 'in yu cha' kanun yu ya' kune' xa'an. Ni siya kana' tyukwi ña'aan yu bra kan', ni siya kana' cha' 'in yu se'en ndi'in yu lo chalyuu, bra nu tsaa tii chalyuu, ja chan ku'ni X'naan cha' tlyu ti' 'in yu, tyaan y'ya Ni kasiya 'in yu.
46005006	Si'i cha' su'we ngi'ni wan bra nu ngi'ni siye' wan lo'o ta'a wan. ¿Ja jlyo ti' wan sa ña'an ngi'ni skwan tiye' a? Ni siya chin' ti skwan tiye' xu'wi lo kata jaxlya, lo'o ku'ni ran cha' skwen ka'an 'a skwan bra kan'.
46005007	Kwi' ngwaña'an lka wan, cha' nu ndukwi wan ki'ya kan'. Wa lka ki'ya kan' 'wan sa ña'an lka skwan tiye' nu ja su'we siya' ti, ndi'in cha' xkwan wan nchga skwan kan'; xiya' xtiyaa' kwi wan skwan jaxlya bra kan', ni siya ja xtiyaa' 'a wan ran lo'o skwan tiye' ni. Kwi' ngwaña'an 'wan, ndi'in cha' kulaa ya' wan ki'ya nu ndukwi wan, cha' xa'an cha' nu ndi'in ni' kasiya 'wan, cha' ka luwi kasiya 'wan xiya'. Lo'o ni, wa lka luwi kasiya 'wan chun' tñan nu y'ni Jesús. Xka cha' ni, bra nu nchka ta'a Pascua, ndyu'wi tian' cha' y'ni tyii Krixtu ki'ya nu ndukwian. Si'yaan ta'aan ngujwi Krixtu lo wsi, ngwa Ni lomstan nu lu'u si'ya ki'ya nu ndukwian.
46005008	Kan' cha' ndi'in cha' tyu'wi tian' 'in Krixtu nchga tsan, cha' xka ña'an ku'nian lo chalyuu bra kan'; su'we ti ku'nian lo'o ta'a ntean, xkwi' cha' nu ñi chkwian' lo'o ne', cha' nu ni lkaan sa ña'an lka jaxlya nu ndya' kwi; ja ndi'in 'a cha' ku'nian sa ña'an nu y'nian s'ni bra nu ndi'in cha' kuxi 'ñaan, bra nu ndi'in cha' chen ña'an 'ñaan. Kan' ngwaan sa ña'an ngwa skwan tiye' kan' nu ja su'we siya' ti.
46005009	Lo xka kityi nu wa msu'waǎn yaa se'en ndi'in wan ti kulo, kan' ngwa'aǎn cha' ja ka su'wa cha' 'wan lo'o nten nu xkwi' cha' chen ña'an ngi'ni.
46005010	Ja ykwiǐn' lo'o wan cha' ja chkwi' wan siya' ti lo'o ne' kuxi. Ndi'in 'a nten chalyuu nu ja nnan 'a cha' nu nchkwi' Ndiose, nu ngi'ni cha' chen ña'an, nu nxitukwi 'a ti' nan nu ndi'in 'in nten, nu ngi'ni kunan, nu ngi'ni tnun 'in nkwin jo'o ti. Ja ka tyo'o ntaan 'in ne' kan', ska ti si tyo'oan lo chalyuu tyaan siya' ti.
46005011	Ja su'we cha' ka su'wa cha' 'wan lo'o nten nu ngi'ni ngwaña'an, ni siya chkwi' ne' lo'o wan cha' ta'a nten 'in Jesucristo lka ne'; kan' lka cha' nu nchka tiǎn' chkwiǐn' lo'o wan. Ja ka su'wa cha' 'wan lo'o ne' kan' si chen ña'an ngi'ni ne', si nxitukwi ti' ne' nan nu ndi'in 'in nten, si ngi'ni tnun ne' 'in nkwin jo'o, si chen 'a ña'an nchkwi' ne' lo'o nten, si ku'wi ne', si ngi'ni ne' kunan; ja ka xñi wan cha' 'in nten nu ngi'ni ngwaña'an. Ni siya nchkwi' ne' cha' su'wa 'a ndi'in cha' 'in ne' lo'o Jesús, ja ka su'wa cha' 'wan lo'o ne' kan'. Ti kwi' ti cha', ja su'we tyukwa wan ku wan tyija lo'o nten nu ngi'ni ngwaña'an.
46005012	-
46005013	Xka ta nten nu kuxi ngi'ni, ja nchkwiǐn' cha' 'in ne' kan'. Si'i cha' 'ñaǎn lka nten nu ja ndukwa cha' 'in Ndiose siya' ti, Ndiose ku'ni biya' Ni 'in ne' kan' bra nu nduun ne' tloo Ni. Lo'o ne' ta'a ndi'in cha' 'wan lo'o Krixtu, su'we la si ti kwi' 'wan ku'ni biya' wan 'in ta'a wan, nxke' tiǎn'. Kan' cha' sikwa, kulaa ya' wan 'in nten nu chen ña'an ngi'ni lo chalyuu, cha' ja ka su'wa cha' 'wan lo'o ne' kan' siya' ti.
46006001	'Wan ta'a msñian cha' 'in Jesús, bra nu nxuun wan lo'o ta'a nten wan, ¿ta su'we la cha' nda'an wan se'en ndi'in wse, xke' ti' wan a? ¿Ta su'we cha' nda'an wan se'en ndi'in nten nu ja ndi'in cha' 'in lo'o Ndiose siya' ti?, xke' ti' wan. ¿O ta ja su'we la si tsaa wan se'en ndi'in ne' ta'a msñi wan cha' 'in Jesús a?, cha' ku'ni biya' ne' cha' 'wan. Ngwaña'an ka tiin cha' 'wan lo'o ta'a wan bra kan'.
46006002	Wa jlyo ti' wan cha' ti kwi' ta'aan ndi'in cha' ku'ni biyaan' 'in nchga nten chalyuu xa wa tyii ti cha', cha' wa ndi'in cha' 'ñaan lo'o Ndiose. Si ngwaña'an ka tñan nu ku'ni wan chun' ndi'in la, ¿ni cha' ja ka 'wan ku'ni biya' wan 'in ska cha' xuwe ti lo chalyuu re ni?
46006003	Lo'o ngwaña'an angajle ni, ¿ta ja jlyo ti' wan cha' lo'o 'in angajle ndi'in cha' ku'ni biyaan' a? ¡Kan' cha' ka 'ñaan ti ykwiin' tian ku'ni biyaan' ska cha' nu nchka 'ñaan lo'o ta'aan lo chalyuu re!
46006004	Bra nu nchka ska cha' wsuun 'wan lo'o ta'a wan, ja su'we tsaa lo'o wan 'in ta'a wan cha' ka biya' cha' 'wan tloo xka ta nten nu ja nnan cha' 'in Jesús.
46006005	Nchkwiǐn' cha' re cha' ka jyu'u ti' wan tloo Ndiose. ¿Ta ja ndiya ska nten ta'a wan nu ka 'in ku'ni biya' cha' 'wan lo'o ta'a wan a?
46006006	Xka ña'an ngi'ni wan nde kwa. Ni siya ne' ta'a msñi wan cha' 'in Jesús, nda'an lo'o wan 'in ne' tloo nten nu ja ndyaa ña'an ti' 'in Ndiose siya' ti, cha' ku'ni biya' ne' kan' cha' 'wan.
46006007	Ndi'in cha' wsuun 'wan lo'o ta'a wan, kan' cha' nchka biya' tian' cha' ti ji xñi su'we wan cha' 'in Jesús. Su'we la, ni siya ta wan chabiya' cha' ka cha' kuxi kan' 'wan ngwaña'an ti. Su'we la, ni siya ku'ni ne' kunan cha' su'we nu ndi'in 'wan ngwaña'an ti.
46006008	Ja su'we tñan nu ngi'ni wan ni; kuxi ngi'ni wan lo'o ti kwi' ta'a msñi wan cha' 'in Jesús, lo'o ngi'ni wan kunan nan nu ndiya 'in ta'a wan.
46006009	Jlyo tian' cha' ja ka sten nten kuxi se'en tlyu se'en nka Ndiose ndloo la. Su'we si ñi 'a ka biya' ti' wan cha' ja tsaa ne' kuxi se'en nu su'we kan'. Nten nu chen 'a ña'an ngi'ni lo'o ta'a, nten nu ngi'ni tnun 'in nkwin jo'o, nten nu ndi'in cha' 'in lo'o kwilyo'o xka nten, ni siya yu ki'yu nu ngi'ni cha' chen ña'an lo'o ta'a ki'yu yu,
46006010	nten nu ngi'ni kunan, lo'o nu ndlaa nan nu nsu'wi 'in ta'a nten, nten nu ku'wi, nten nu nchkwi' cha' kwiñi 'in ta'a nten ne', nten nu kuxi ti ngi'ni kanan 'in ta'a nten ne', ja ska ne' kuxi kan' ka tsaa se'en nu su'we la se'en ndi'in Ndiose.
46006011	Kwi' ngwaña'an, ndiya chin' ta'a wan nu y'ni wan ti kwi' ta'a cha' kuxi kan' ti ngwa s'ni; lo'o xka ña'an ngi'ni wan ni, cha' wa y'ni tyii Jesús nchga ki'ya nu ndukwi wan ti bra kan', lo'o ni, wa yten wan cha' 'in Ndiose bra kan'. Wa ngwa su'wa cha' 'wan lo'o Ndiose cha' wa msñi wan cha' 'in Jesucristo nu nka X'naan, lo'o wa nda Ndiose Tyi'i Ni cha' xu'wi ni' kasiya 'wan.
46006012	Ndiya bra nchkwi' nten: “Ndiya chabiya' 'ñaǎn cha' ku'niǐn ya ña'an ti cha', nchga tñan nu nchka tiǎn' ku'niǐn” ndukwin ne'. Chañi. Sa kan' ti cha', si'i nchga tñan kan' nu ka ku'ni su'we lo'oan. Ka chkwian' cha' ndiya chabiya' 'ñaan cha' ku'nian sa ña'an nu nchka ti tian' ku'nian; ska ti cha', ja su'we si chun' ndi'in la ja ka 'a 'ñaan kulaa yaan' 'in ran.
46006013	Ndiya xka cha' nu nchkwi' nten: “Ka kuan nchga nan nu nchka tian' kuan” ndukwin ne', “kan' cha' ndiya ni' tiye nten, cha' xu'wi nan ku ne'” ndukwin ne'. Chañi cha' kan', lo'o siya' ti ku'ni tyii Ndiose 'in nan nchkuan lo'o 'ñaan tyukwi ña'aan. Kwi' ngwaña'an, wa ngwiñan Ndiose tyukwi ña'aan cha' ndijyaan lo chalyuu, si'i cha' katin kunaan' bra nu sten yu'wian lo'o tyun 'a ne' kuna'an, si'i cha' kan' ngwiñan Ni 'ñaan; cha' kaan nten 'in Ndiose, cha' ka Ni X'naan, kan' cha' msu'wa Ndiose 'ñaan ndijyaan lo chalyuu.
46006014	Tnun 'a cha' y'ni Ndiose lo'o Jesús nu nka X'naan bra nu y'ni Ni cha' ndyu'u Jesús xiya', ngulo Ni 'in yu se'en msti yu ngujwi. Kwi' ngwaña'an, tnun 'a cha' ku'ni Ni cha' tyu'uan xiya', kan y'ya Ni 'ñaan cha' tyaa lo'o Ni 'ñaan bra wa tsaa tii ti chalyuu.
46006015	Tyukwi ña'an ska wan lka wan nten 'in Krixtu sikwa, su'wa ndi'in cha' 'wan lo'o xka la nten ta'a msñian cha' 'in Krixtu. Cha' nu lkaan nten 'in Krixtu ni, ¿ta su'we sten yu'wian lo'o ska nu kuna'an tsaa ti' a? ¡Ja su'we ku'nian ngwaña'an siya' ti!
46006016	¿Ja jlyo ti' wan cha' ka ska ti tiyean, ka ska ti tnean lo'o nu kuna'an kan', xa nu tyi'in cha' 'ñaan lo'o ne', ni siya ska nu kuna'an tsaa ti' a? Ti kwi' ti cha' ndukwa lo kityi cha' 'in Ndiose nu nchkwi': “Ta'a tyukwaa ne' ka ne' sa ña'an lka ska ti nten.” Ngwaña'an nchkwi' kityi kan'.
46006017	Kwi' ngwaña'an ka 'ñaan bra nu tyi'in cha' 'ñaan lo'o Jesús nu nka X'naan; ska ti cha' ka 'ñaan lo'o Jesús bra kan', cha' ndi'in Tyi'i Ndiose ni' kasiya 'ñaan.
46006018	Kan' cha' ja ku'ni wan chen ña'an lo'o xka ta nten. Nchga ki'ya nu ndukwian, ja ku'ni ñu'un ki'ya kan' 'ñaan tyukwi ña'aan; ska ti xa nu kalaan' 'in xka nten ni si'i nten 'ñaan, ti ykwiin' tian ku'ni ñu'uan 'ñaan tyukwi ña'aan bra kan'.
46006019	-
46006020	¿Ja ndi'ya wan kwenta cha' ndiya 'a ti' Ndiose 'wan, chun' wa nda Ni Tyi'i Ni cha' kanun Ni ni' kasiya 'wan a? Lo'o ni, si'i ti ykwi' ti wan ndlo wan tñan 'wan, Ndiose ndlo Ni tñan 'wan. Ka'an 'a cha' su'we y'ni Ni lo'o wan cha' mdo'o laa wan 'in cha' kuxi, cha' lka wan nten 'in Ndiose; kan' cha' ku'ni tnun wan 'in Ndiose nchga se'en ndi'in wan, tyu'wi ti' wan 'in Ni, kwi' ngwaña'an tyukwi ti tiye wan ku'ni wan nchga tñan nu kulo Ndiose 'wan.
46007001	Lo'o ni, kwa'aǎn chin' cha' re, cha' xkweěn 'wan cha' 'in kityi nu ngwa'an wan, nu ngula se'en ndi'iǐn nu ngwa s'ni la. Nan ni, ta'a ki'yuan, su'we la si ja kaja kwilyo'oan; kanuan ngwaña'an ti, nxke' tiǎn'.
46007002	Sa kan' ti cha', lo chalyuu se'en ndi'ian re, nsu'wi 'a cha' chen ña'an nu ngi'ni nten lo'o ne' kuna'an; kan' cha' nchkwiǐn' lo'o wan cha' su'we la si nchga nten kaja kwilyo'o ne', kaja ska nu kuna'an 'in ska yu ki'yu, kwi' ngwaña'an kaja ska yu ki'yu 'in ska nu kuna'an.
46007003	Ndi'in cha' tyi'in su'we nu ki'yu lo'o kwilyo'o, sa ña'an nu ndi'in cha' ka; kwi' ngwaña'an nu kuna'an, ndi'in cha' tyi'in su'we lo'o kwilyo'o ne' sa ña'an nu ndi'in cha' ka.
46007004	Kan' cha' ja ka kulo ska nu kuna'an tñan 'in ti ykwi' ti bra nu wa mjwi kwilyo'o, cha' nu ki'yu, kan' nka ndloo 'in; kwi' ngwaña'an nu ki'yu, si'i ti ykwi' ti yu nu kulo tñan 'in yu bra nu wa mjwi kwilyo'o, cha' nu kuna'an, kan' nka ndloo 'in yu bra kan'.
46007005	Ja su'we si tyijin tyun tsan nu ja ndi'in wan lo'o kwilyo'o wan; ska ti bra nu xkan' tsaa cha' lo'o kwilyo'o wan, cha' kaja chin' bra nu chkwi' su'we la wan lo'o Stian Ndiose. Xa wa mdijin cha' kan', xiya' tyi'in wan lo'o kwilyo'o wan bra kan', sa ña'an nu ndi'in ti wan. Si ja ku'ni wan ngwaña'an, ja kee' wñu'un cha' 'wan lo'o kwilyo'o wan chun' ja nchka talo wan tyun tsan, lo'o ku'ni kune' xa'an kanan 'wan bra kan'.
46007006	Si'i ska tñan nu ndloǔn 'wan lka kan', bra nu nchkwiǐn' cha' kaja kwilyo'o wan; nde lka ska cha' nu nchkwiǐn' tiǎn lo'o wan.
46007007	Cha' 'ñaǎn nxke' tiǎn' cha' su'we la si kanun nten ska ti ne', ti kwi' ña'an nu ndi'iǐn tiǎn. Wa nka ska ña'an ndukwin Ndiose cha' tyi'ian kwenta skaan; nda Ni chabiya' cha' ska ña'an tyi'in ska nten, xka ña'an tyi'in xka nten.
46007008	Nde lka cha' nu chkwiǐn' lo'o wan nu ja ya kaja kwilyo'o wan, kwi' ngwaña'an lo'o ne' ta'aan nu nganun cha' ti'i. Su'we la ka 'wan si tyi'in wan sa ña'an nu ndi'iǐn tiǎn, nxke' tiǎn'.
46007009	Ska ti si ja talo wan tyi'in wan ngwaña'an ti, su'we la kaja kwilyo'o wan bra kan', cha' ja su'we si wñu'un tian' cha' xkwi' njñan tiyean 'in nten nu ka kwilyo'oan.
46007010	'Wan nu ndi'in lo'o kwilyo'o wan ni, nde lka tñan nu ndi'in cha' ku'ni wan; si'i cha' 'ñaǎn tiǎn ndloǔn tñan re 'wan, ti kwi' Ndiose X'naan ndlo tñan re 'wan. 'Wan ne' kuna'an, ja kulaa ti'in wan 'in kwilyo'o wan.
46007011	Bra wa ngulaa ti'in wan 'in kwilyo'o wan, ndi'in cha' kanun wan ska ti wan; ska ti si xlyaa wan tsaa wan lo'o kwilyo'o wan xiya'. Kwi' ngwaña'an 'wan yu ki'yu, ja ndi'in chabiya' 'wan cha' kulaa ti'in wan 'in kwilyo'o wan.
46007012	Lo'o ni, chkwiǐn' chin' lo'o wan, yu ki'yu ta'a msñian cha' 'in Jesús, nu nsu'wi kwilyo'o wan nu ti ji xñi cha' 'in Jesús: si xlyaa ne' kan' tyi'in ne' lo'o wan sa ña'an nu ndi'in ka wan, su'we bra kan'. Ja ndi'in chabiya' 'wan cha' kulaa ti'in wan 'in nu kuna'an kan' cha' tyaa ne'. Na' lkaǎn nu ndloǔn tñan re 'wan; ni siya ja nduun Ndiose lo'oǔn, ska ña'an ndyo'o ti cha' kan'.
46007013	Ti kwi' ti cha' chkwiǐn' lo'o wan ne' kuna'an ta'aan nu nsu'wi kwilyo'o nu ja ya xñi cha' 'in Jesús, ta'a cha' nu msñi wan: ja su'we kulaa ti'in wan 'in kwilyo'o wan si ndi'in su'we yu lo'o wan.
46007014	Ndukwa Ndiose cha' nu nchkwi' nu kuna'an kan' lo'o Ni cha' 'in kwilyo'o, su'we cha' kan' cha' 'in Ndiose cha' lka ne' kwilyo'o. Kwi' ngwaña'an nu kuna'an nu ti ji xñi cha' 'in Jesús, ta'a cha' nu wa msñi kwilyo'o, ndukwa Ndiose cha' nu nchkwi' nu ki'yu kan' lo'o Ndiose cha' 'in kwilyo'o; su'we cha' kan' cha' 'in Ni cha' lka ne' kwilyo'o. Ndi'in cha' ka ngwaña'an cha' 'in nu xuwe sñi' wan. Ja lka nu xuwe kan' sa ña'an nu lka sñi' xka ta nten nu ja ndukwa cha' 'in Ndiose siya' ti, cha' nsñi Ni kwenta 'in nu xuwe kan' cha' 'wan.
46007015	Ska ti cha' 'in nten nu ja xlyaa xñi cha' 'in Jesús, si nchka ti' ne' kulaa ti'in ne' 'in kwilyo'o ne', si liye' 'a ti' ne' 'in kwilyo'o ne' cha' msñi kwilyo'o ne' cha' 'in Jesús, bra kan' ta wan chabiya' cha' tyaa ne' nu ja msñi cha' 'in Jesús. 'Wan ta'a msñian cha' 'in Jesús ni, ni siya yu ki'yu, ni siya ne' kuna'an, ndi'in chabiya' 'wan cha' kulaa ti'in wan 'in kwilyo'o ska ti si ja ka tyi'in tiin ti wan lo chalyuu. Wa nchka ti' Ndiose cha' tyi'iin su'wean lo chalyuu.
46007016	'Wan ne' kuna'an ni, ja kee' xñi kwilyo'o wan cha' 'in Jesús chun' cha' nu ndyaa ña'an ti' wan 'in Jesús; tyo'o laa yu kan' 'in kune' xa'an bra kan'. Kwi' ngwaña'an 'wan yu ki'yu, ja kee' xñi kwilyo'o wan cha' 'in Jesús chun' cha' ndyaa ña'an ti' wan 'in Jesús; tyo'o laa ne' 'in kune' xa'an bra kan'.
46007017	Bra nu ti ji kulo suwi Ndiose 'ñaan, ti bra kan' wa lka mda Ni chabiya' 'ñaan sa ña'an tyi'ian kwenta skaan lo chalyuu. Ndiose lka nu mda chalyuu kan' 'ñaan ti kulo, kwi' ngwaña'an Ndiose lka nu ngulo suwi 'ñaan cha' xñian cha' 'in Ni. Ti kwi' chalyuu kan' nsu'wi 'ñaan ni, sa ña'an chalyuu nu mjwi 'ñaan ti kulo; sa kan' ti cha', su'we la nsu'wi tiyean tyi'ian lo chalyuu kan' ni. Ti kwi' cha' re lka sa ña'an nu nchkwiǐn' lo'o ne' nchga kichen se'en ndi'in ne' nu msñi cha' 'in Krixtu.
46007018	Ña'an ti' ne' judío ni, chun' ngulo suwi Ni 'in ne', kan' cha' msñi ne' cha' 'in Jesús; ja ndi'in cha' ka jyu'u ti' ne' kan' cha' nxi'yu kijin ne' cha' lka ne' judío, ndi'in cha' kanun ne' sa ña'an nu ngwa ne' ti nu ngwa kune' ne'. Ne' xka la'a tsu' ni, ja ndi'in cha' 'in ne' cha' xi'yu kijin ne' ngwaña'an, bra nu xñi ne' kan' cha' 'in Jesús; ja ndi'in cha' ku'ni ne' sa ña'an nu ngi'ni ne' judío, kanun ne' sa ña'an nu ndi'in ti ne' bra kan'.
46007019	Ja n'ni cha' 'in Ndiose, ni siya nkwaan ngwaña'an, ni siya ja nkwaan ngwaña'an; nu ndloo 'a 'in Ndiose lka cha' tukwaan tñan nu ndlo Ni 'ñaan.
46007020	Kan' cha' ni, ña'an ti ndi'in cha' tyi'ian lo chalyuu, sa ña'an nu mdi'iin tian ti bra nu ngulo suwi Ni 'ñaan cha' kaan nten 'in Ni.
46007021	Ja n'ni cha' ni siya msu nu msi'i nten ngwa wan bra nu ngulo suwi Ni 'wan, ngwaña'an ndi'in cha' ka, ni siya su'we 'a si kaja ña'an nu ta wan liya' cha' lyaa wan.
46007022	Lo'o nten nu wa nsu'wi x'nan ne' bra nu ngulo suwi Ndiose 'in ne', bra wa ni ka tyi'in su'we ne' kan', cha' nu wa yten ne' kan' cha' 'in Jesús; ni siya ña'an ti ndiya x'nan ne' kan', lo'o ndukwa ne' kan' cha' nu nchkwi' Ndiose ni. Kwi' ngwaña'an nten nu ndi'in su'we ti ni, bra nu kulo suwi Krixtu 'in ne' kan', lo'o ka ne' kan' msu 'in Ndiose.
46007023	Ka'an 'a cha' su'we y'ni Ndiose cha' 'ñaan, cha' ngulaan 'in kune' xa'an; kan' cha' ja ta wan chabiya' 'in nten chalyuu nu nchka ti' tatsaa 'wan cha' ja tyi'in su'we wan.
46007024	'Wan ta'a msñian cha' 'in Krixtu, nde ña'an ndi'in cha' tya'an cha' tiye wan kwenta skaa wan, cha' tyi'in wan lo chalyuu sa ña'an nu mdi'in ti wan bra nu ngulo suwi Jesús 'wan ti kulo, lo'o ña'an ti xñi su'we wan cha' 'in Ndiose.
46007025	Ja ya chkwi' Ndiose nu nka X'naan lo'oǔn sa ña'an ndi'in cha' ku'ni nten nu ndukwa ska ti, si kaja kwilyo'o ne', si ja kaja kwilyo'o ne'; kan' cha' chkwiǐn' chin' lo'o wan kwenta 'ñaǎn tiǎn. Ka xñi wan cha' 'ñaǎn, chun' cha' lo'oǔn nchka t'nan 'a ti' Ni 'ñaǎn; kan' cha' ngi'niǐn tñan 'in Ni.
46007026	Lye 'a lka lo chalyuu se'en ndi'ian ni, ka'an 'a nu ti'í ndijian; kan' cha' su'we la si kanuan sa ña'an nu ndi'iin tian, nxke' tiǎn'.
46007027	Si nsu'wi kwilyo'o wan, tyi'in su'we wan lo'o sikwa, ja kulaa ti'in wan 'in ne'; si ndi'in wan ska ti wan, ja tya'an naan wan 'in nten nu ka kwilyo'o wan, nxke' tiǎn'.
46007028	Ti kwi' ti cha', si'i ki'ya lka ni siya kaja kwilyo'o wan. Kwi' ngwaña'an ska nu kuna'an nu ja ya kaja kwilyo'o ni, si'i ki'ya lka ni siya kaja kwilyo'o kan'. Sa kan' ti cha' nduwe tiǎn' cha' 'wan, cha' 'in nchga nu ti'í nu ndi'in cha' tyijin wan nde loo la se'en ndi'in wan lo chalyuu. Ja nchka tiǎn' cha' tyijin wan ka'an 'a nu ti'í chun' cha' nsu'wi kwilyo'o wan, chun' cha' ndi'in sñi' wan bra kan'.
46007029	'Wan ta'a msñian cha' 'in Jesús, nde lka cha' nu chkwiǐn' lo'o wan. Chin' ti bra ti tyi'iin lo chalyuu. Kan' cha' ku'ni ndla wan se'en ndi'in wan lo chalyuu: ni siya nsu'wi kwilyo'o wan, si'i xkwi' cha' 'in kwilyo'o wan xu'wi tiye wan;
46007030	ni siya nganan wan, ja chkwi' wan cha' xi'in 'a ti' wan; ni siya ndi'in styi wan, ja chkwi' wan cha' su'we 'a nka tiye wan; ni siya xi'i wan ska yu'wa, ja xke' ti' wan cha' nan 'wan lka ran;
46007031	ni siya ndi'in 'a cha' su'we 'wan lo chalyuu, ja tyijin wan ka'an 'a tyempu lo cha' su'we kan'. Wa tiya ti bra nu tyii tyukwi ña'aan chalyuu, kwi' ngwaña'an nchga nan nu nsu'wi chalyuu ndi'in cha' tyii ran bra kan'.
46007032	Nchka tiǎn' cha' ja ka xka la cha' 'wan, lo'o si'ya cha' kan', ja ka ku'ni su'we wan tñan. 'Wan nu ki'yu nu ja ya kaja kwilyo'o wan, ka laja la 'wan cha' ku'ni wan ska loo ti tñan 'in Ndiose bra kan'; ka ku'ni wan sa ña'an nu nchka ti' Ndiose X'naan cha' ku'nian bra kan'.
46007033	'Wan nu ki'yu nu nsu'wi kwilyo'o wan ni, wa nsu'wi 'a tñan 'wan cha' kaja ña'an nu tyijin yu'wi 'wan lo chalyuu, cha' ku'ni wan sa ña'an nu su'we la nchka ti' kwilyo'o wan. Tukwa loo cha' kan' n'ni cha' ku'ni wan kwenta bra kan'.
46007034	Kwi' ngwaña'an 'wan ne' kuna'an nu ndukwa ska ti ni, lo'o 'wan nu kuna'an kune' nu ja ya kaja kwilyo'o wan, ka laja la 'wan cha' ku'ni wan ska loo ti tñan 'in Ndiose X'naan; lo'o kan' ka wan nten 'in Ndiose tyukwi ña'aan ska wan, tyukwi ti tiye wan. 'Wan nu nsu'wi kwilyo'o wan ni, wa ndi'in 'a cha' nduwe ti' wan cha' kaja ña'an nu tyijin yu'wi 'wan lo chalyuu, cha' ku'ni wan nchga cha' nu su'we la nchka ti' kwilyo'o wan.
46007035	Nchka 'a tiǎn' tayaǎn' 'wan, kan' cha' nchkwiǐn' lo'o wan ngwaña'an. Si'i nan ndatsaǎn 'wan cha' ja kaja kwilyo'o wan; ndi'in cha' ku'ni wan sa ña'an nu su'we la cha' 'in skaa wan. Nchka tiǎn' cha' tyukwi ti tiye wan ku'ni wan tñan 'in Ndiose, lo'o kan' ja ka wñu'un tuwiin nu ngwa'u Jesús 'wan.
46007036	Su'we si ta sti ska nu kuna'an kune' chabiya' kaja kwilyo'o sñi'. Si'i cha' kuxi lka kan', si wa ngula ti' ne', si nu ti kwi' bra kaja kwilyo'o ne'. Ndi'in cha' ku'ni sti nu kuna'an sa ña'an nu su'we la nchka ti' yu cha' 'in sñi' yu, ja ndukwi yu ki'ya ni siya kaja kwilyo'o sñi'.
46007037	Kwi' ngwaña'an, su'we ku'ni xka ne' ta'a wan nu xke' ti' cha' su'we la ni siya ja kaja kwilyo'o sñi' siya' ti. Ja su'we si tatsaa ne' 'in ska nten cha' ta sñi' cha' kaja kwilyo'o lo'o sñi' ne'. Ndi'in chabiya' 'in ska nten cha' ku'ni sa ña'an nu su'we la nchka ti' yu cha' ka 'in sñi' yu.
46007038	Ngwaña'an ka cha' 'in nu kuna'an kune' sñi' ta'a wan sikwa; su'we si ta wan 'in sñi' wan cha' kaja kwilyo'o ne', kwi' ngwaña'an su'we ngi'ni nten nu ja nda 'in sñi', nxke' tiǎn'.
46007039	'Wan ne' kuna'an nu wa mjwi kwilyo'o wan, ja ndi'in chabiya' kaja kwilyo'o wan lo'o xka nu ki'yu xa nu ti lu'u kwilyo'o wan. Ska ti si wa ngujwi kwilyo'o wan, kan' ndi'in chabiya' kaja kwilyo'o wan xiya'. Bra kan' ka kaja kwilyo'o wan xiya' lo'o ña'an nu ki'yu nu nchka ti' wan, ska ti si lo'o yu kan' lka yu nten ta'a msñian cha' 'in Jesús.
46007040	Sa kan' ti cha', na' nxke' tiǎn' cha' su'we la xu'wi tiye wan si ja kaja kwilyo'o wan xiya', si kanun wan ska ti wan. Ngwaña'an nxke' tiǎn', lo'o ndi'in Tyi'i Ndiose ni' kasiya 'ñaǎn, kan' cha' nchkwiǐn' ngwaña'an.
46008001	Nde kwa'aǎn xka cha' lo kityi re, cha' ka biya' ti' wan sa ña'an ndyo'o cha' nu ngi'ni wan bra nu nchku wan lomstan nu wa mstya ne' tloo jo'o ti kulo. Ndiya wan nu nchkwi' wan: “Jlyo ti' ba, wa ngwi'ya ba kwenta cha' ja ndi'in cha' kti 'in jo'o kwa; ka ku ba lomstan kan'” ndukwin wan. Chañi 'a cha' kan'. Lo'o siyean' lo'o ta'a ntean bra nu chkwian' ngwaña'an. Ska ti si su'we ka tiyean ña'aan 'in ta'a ntean, si kuwe tian' 'in ne' kan', bra kan' ka tayaan' 'in ne'.
46008002	Bra nu nchkwian' lo'o nten cha' chañi jlyo tian' ska cha', cha' wa lka y'ni xa'aan ska cha', cha' siye' nchkwian' lo'o ne' bra kan'. Lka cha' kan' sa ña'an lka si ja jlyo tian' siya' ti, si ja ya ku'ni xa'aan su'we ska cha' nu ndi'in 'a cha' ku'ni xa'aan.
46008003	Si su'we nka tiyean ña'aan 'in Ndiose, xu'wi lyo Ni 'ñaan bra kan'.
46008004	Su'we sikwa. Lo'o ni, chkwiǐn' chin' lo'o wan ta'aan si su'we cha' 'in Ndiose cha' kuan lomstan nu wa mstya ne' tloo jo'o ti kulo. Wa jlyo tian' sa ña'an lka ska nkwin jo'o, nkwin ti lka ran. Chkan' ña'an ran cha' ja lu'u ran; sa ña'an ña'an ska nkwin ti, ngwaña'an ña'an ran. Lo'o ska ti Ndiose Stian nsu'wi chalyuu.
46008005	Chañi cha' ka'an 'a jo'o nsu'wi lo chalyuu, kwi' ngwaña'an nde ni' kwan nsu'wi xka ta jo'o, ndukwa ran cha' 'in nten chalyuu. Nchkwi' ne' cha' 'in jo'o kan', cha' lka ran jo'o cha' 'in ne'; nchkwi' ne' cha' lka ran x'nan ne'.
46008006	Lo'o ta'a ndi'in cha' 'ñaan lo'o Jesús ni, ska ti Ndiose Stian ndyaa ña'an tian' 'in Ni siya' ti; kwi' ngwaña'an, ska ti Jesucristo nu nka X'naan wa msñian cha' 'in Ni. Ngwiñan Ni tyukwi ña'aan chalyuu, lo'o Jesús ndya' nchga loo nan; cha' 'in ti kwi' Jesús lka nchga loo nan nu nsu'wi lo chalyuu, kwi' ngwaña'an cha' 'in Jesús ndi'ian lo chalyuu.
46008007	Lo'o si'i nchga nten nchka biya' ti' cha' kan'. Ndiya ne' ta'a msñian cha' 'in Jesús nu ja nchka ku ska nan nu wa mdukwa tloo jo'o ti kulo. Ti s'ni, wa ndya'an 'a ti' ne' kan' 'in jo'o kan'; lo'o ni, ña'an ti nsu'wi ti' ne' kan' cha' nan nchku jo'o lka nan nu wa ku ti ne' kan'. Kan' cha' ja ndalo ne' kan' siya' ti cha' ku ne' kuna' nu ngwa lomstan kan'; cha' kuxi lka ran cha' 'in ne' kan'.
46008008	Jlyo tian' cha' ja ka ku'ni ska nan kuan cha' su'ween laan lo'o Ndiose. Ja ka su'ween laan, ni siya kuan 'in ran; kwi' ngwaña'an ja ska cha' ka 'ñaan, ni siya ja kuan 'in ran.
46008009	Kan' cha' ki'ya wan kwenta sa ña'an ku'ni wan se'en ndi'in nten nu ti nduwe 'a ti' si'ya cha' kan'. Chañi nsu'wi chabiya' 'ñaan cha' kuan nchga nan; sa kan' ti cha', ja chan tyo'o tsu' ne' kan' 'in tuwiin nu ñi si ja su'we ti ku'ni wan tloo ne', si ku wan lomstan nu wa mdukwa tloo jo'o ti kulo.
46008010	Ngwaña'an ka lo'o nten nu ti ka'an la cha' nda'an tiye cha' 'in nan nu ndukwa tloo jo'o kan' bra kan'. Nxke' ti' ne' cha' jlyo su'we ti' wan nchga cha' 'in Jesús. Lo'o bra nu ña'an ne' 'wan cha' ndi'in wan se'en ndukwa jo'o, nchku wan nan lka nu ndukwa tloo jo'o, lo'o ne' kan' nchka ti' ne' ku'ni ne' sa ña'an nu ngi'ni wan bra kan', ni siya kuxi 'a cha' lka ran cha' 'in ne' kan'.
46008011	Lo'o ngwaña'an ka kuxi 'in ne' bra kan', kana' tuwiin 'in ne' si'ya wan nu wa jlyo ti' wan cha' nu ñi 'in Ndiose. Su'we la si ka tyaa yu'wi ti' wan cha' lo'o cha' 'in ne' kan' ngujwi Krixtu.
46008012	Ti kwi' Krixtu, ngi'ni wan cha' kuxi lo'o Ni bra kan', chun' y'ni wan cha' kuxi kan' lo'o ska nten ta'a msñi wan cha' 'in Ni; ngi'ni ñu'un wan 'in ne' kan' bra kan', cha' ti nduwe 'a ti' ne' kan'. Ja talo 'a ne' kan' si ña'an ne' cha' ngi'ni wan ngwaña'an.
46008013	Lo'o na', su'we la ni siya ja kuǔn kuna' nu wa mdukwa tloo jo'o, cha' ngwaña'an ja ku'ni ne' ta'aǎn cha' kuxi si'yaǎn bra kan'. Ja nchka tiǎn' cha' tyo'o tsu' ne' ta'aǎn 'in tuwiin nu ñi.
46009001	Wa ndi'in chabiya' 'ñaǎn cha' ku'niǐn nchga loo cha'. Wa mdatsaa Ndiose 'ñaǎn cha' ku'niǐn tñan 'in Ni, bra nu na'aǎn 'in ykwi' Jesús nu nka X'naan. Lo'o ni, wa msñi wan cha' 'in Jesús chun' nu ngi'niǐn tñan cha' 'in Ni,
46009002	ni siya nxke' ti' xka ta nten cha' si'i tñan 'in Ni lkaǎn. 'Wan ne' Corinto, wa nsu'wi lyo wan 'ñaǎn, cha' na' ykwiǐn' cha' 'in Jesús lo'o wan ti kulo. Chañi cha' kan'. Ka jlyo ti' nten cha' tñan 'in Jesús ngi'niǐn, bra nu ña'an ne' sa ña'an yaa to'o cha' kan' lo'o wan.
46009003	Nde ña'an nxkweěn 'in ne' bra nu nxicha' ne' 'ñaǎn:
46009004	Ndi'in chabiya' 'ñaǎn cha' xñiǐn chin' nan kuǔn, nan ko'oǔn liya' loo tñan nu ngi'niǐn, nchkwiǐn' lo'o ne' kan'.
46009005	Kwi' ngwaña'an, ka 'ñaǎn kaja kwilyo'oǔn lo'o ska nu kuna'an ta'a msñian cha' 'in Jesús, cha' tya'an lo'oǔn tuwiin nchga se'en nda'aǎn tijyu', nchkwiǐn' lo'o ne' kan'. Ngwaña'an ngi'ni ta'a nda'aǎn tñan, ni siya ta'a ykwi' nu nka X'naan, ni siya Tyu, ndi'in kwilyo'o ne' kan'.
46009006	Si'i skaǎn tiǎn lo'o Bernabé nu ndi'in cha' ngula ku'ni ba tñan cha' kaja nan ku ba, bra nu ndu'u ba cha' 'in Ndiose 'in nten.
46009007	¿Ja jlyo ti' wan sa ña'an ngi'ni nten chalyuu cha' tyijin yu'wi 'in ne' chalyuu a? Ña'an ti' sndaru, ja nda'an ne' kan' wsuun xu'we ti, ndiya nu nda siya' ne'. Kwi' ngwaña'an, nten nu nsu'wi tñan ni' kixin' ni, ndyiji nan ku ne' lo'o nan ntya ne'; nten nu ña'ansiin 'in kuta 'in nten ni, ndi'yu ne' chin' styi' nu nsiin ne'. Kan' cha' ndi'in chabiya' 'wa, nu ngi'ni ba tñan 'in Jesús, cha' kaja nan nu tyijin yu'wi 'wa chalyuu. Ngwaña'an nchkwiǐn' lo'o ne' kan'.
46009008	Nde nchkwiǐn' chin' sa ña'an ngi'ni nten chalyuu, sa ña'an ndyiji nan ku ne'; kwi' ngwaña'an nchkwi' lo kityi 'in Ndiose, cha' jo'o nu ngwa'an Moisés nu ngwa s'ni.
46009009	Nde ña'an nchkwi' lo kityi kan': “Ja xkan' wan tu'wa kuta msu 'wan bra nu sta i' lo trigu cha' tyo'o mta ran.” Ngwaña'an nchkwi' lo kityi kan', si'i cha' 'in kuta msu ti nchkwi' Ndiose, cha' nchka t'nan ti' Ni 'in i' cha' kaja bra nu ku i';
46009010	lo'o cha' 'wa nchkwi' Ni, cha' 'ware nu nda'an ba tijyu' cha' chkwi' ba cha' 'in Ndiose lo'o nten. Sa ña'an lka ne' nu nda'a yuu lo'o kuta msu, sa ña'an lka ne' nu nstun tya, ngwaña'an lka ba; lo'o bare ndi'in chabiya' 'wa cha' jñan ba chin' cha' su'we nu ndiya 'in nten bra nu ngi'ni ba tñan cha' 'in ne'.
46009011	Tñan nu ngi'ni ba cha' 'wan, si'i ska tñan nu ka ña'an wan; ni' kasiya 'wan nchka tñan kan'. Ni siya ngwaña'an, ka tyaa yu'wi ti' wan 'wa, nan lka nu lyiji 'wa cha' tyijin yu'wi 'wa chalyuu.
46009012	Xka la ta'a ngi'ni ba tñan ndyiji nan lka nu lyiji 'in ne' bra nu nda wan chin' siya' ne' kan'. ¿Ta ja su'we si ti kwi' ti cha' kaja 'wa, sa ña'an nu ndyiji 'in ne' kan' a? Sa kan' ti cha', ja ska bra mjñan ba cha' su'we kan' 'wan. Ndalo 'a ba nchga nu ti'í nu ndijin ba cha' ja siya' nchka ti' ba tukun' ba cha' su'we 'in Krixtu nu nchkwi' ba lo'o wan; nchka ti' ba cha' kunan wan cha' kan'.
46009013	Ja chan wa jlyo ti' wan sa ña'an nu nchka 'in nchga nten nu nka tñan ni' lyaa tlyu 'in ne' judío. ¿Ta si'i ti kwi' ni' lyaa kan' ndyiji nan nchku ne' kan' a? Ndyiji nan ku sti jo'o ni' lyaa kan' nu sa ku' ti nxñi lomstan nu nda'an lo'o ne' ni' lyaa, cha' tikin ji ne' 'in ran lo msaa 'in Ndiose; sa yu'we ti lomstan kan' kaja 'in sti jo'o kan', cha' ku yu.
46009014	Lo'o bare, kichen se'en nu nda'an ba tijyu', su'we si ta ne' chin' nan nu tyijin yu'wi 'wa, cha' nda'an ba ndu'u ba cha' 'in Ndiose 'in ne'.
46009015	Lo'o ja siya' mjñaǎn nan kuǔn 'in nten nchga se'en mda'aǎn. Ni siya ni ti, ja nda'aǎn kityi re cha' jñaǎn nan kuǔn 'wan. ¡Ni siya kajaǎn ykwiǐn', ja nchka 'a tiǎn' sñiǐn nan 'in nten! ¡Su'we la nxke' tiǎn' cha' ngi'niǐn tñan re ngwaña'an ti, ja lo'o liya'!
46009016	Ja su'we si ku'niǐn siyeěn' lo'o wan chun' nda'aǎn ndu'uǔn cha' su'we 'in Jesús 'in nten; ti kwi' Ndiose, nda'an tñan Ni 'ñaǎn cha' ku'niǐn tñan kan'. Lo'o tlyu 'a nu ti'í ka 'ñaǎn si ja chkwiǐn' cha' 'in Jesús lo'o nten.
46009017	Bra nu ku'niǐn ska tñan cha' 'ñaǎn tiǎn, xke' tiǎn' cha' kaja liya' 'ñaǎn bra kan'. Lo'o ni, ska loo tñan mda Ni 'ñaǎn; wa nganun tñan kan' 'ñaǎn cha' kan' ti tñan ku'niǐn, cha' wa ndatsaa Ni 'ñaǎn cha' ku'niǐn 'in ran. Kan' cha' ngi'niǐn tñan kan'.
46009018	¿Ta ja kaja liya' 'ñaǎn loo tñan nu ngi'niǐn bra kan' a? Chañi cha' kaja ran 'ñaǎn, ni siya xka ña'an cha' su'we kaja 'ñaǎn, cha' nu su'we 'a ka tiyeěn cha' nchkwiǐn' cha' su'we 'in Jesús lo'o nten. Kan' cha' su'we 'a nxke' tiǎn', ni siya ja ta ne' liya' 'ñaǎn. Ja nchka tiǎn' jñaǎn ran 'wan, ni siya ndi'in chabiya' 'ñaǎn, cha' ngi'niǐn tñan 'in Ndiose.
46009019	Ndi'in chabiya' 'ñaǎn cha' ku'niǐn sa ña'an tñan nu nchka tiǎn' ku'niǐn. Ni siya ja tukwin ndatsaa 'ñaǎn cha' ku'niǐn tñan 'in ne', cha' nchka 'a tiǎn' cha' ka'an la nten sten cha' 'in Krixtu, kan' cha' ndaǎn chabiya' 'in nchga nten cha' tatsaa ne' 'ñaǎn.
46009020	Bra nu ndi'iǐn se'en ndi'in ne' judío, bra kan' ngi'niǐn sa ña'an nu ngi'ni ne' kan', cha' xñi la ne' cha' 'in Krixtu. Nchkwiǐn' cha' 'in Jesús lo'o ne' kan', kan' cha' sa ña'an nu ngi'ni ne' judío lo'o ta'a ne', ngwaña'an ngi'niǐn se'en ndi'in ne' kan', ni siya ja ndi'in cha' tukwaǎn cha' kula 'in ne' kan', tñan nu ngwa'an ayman Moisés lo kityi cha' ku'ni ne' kan' ti s'ni la. Sa kan' ti cha' nchka tiǎn' cha' ka'an la ne' kan' xñi ne' cha' 'in Krixtu.
46009021	Ne' xka la'a tsu' ni, ja ndi'in cha' tukwa ne' kan' cha' 'in ne' judío. Kan' cha' sa ña'an si lkaǎn ta'a ne', ngwaña'an ngi'niǐn bra nu ndi'iǐn se'en ndi'in ne' xka la'a tsu' kan', cha' su'we la xñi ne' kan' cha' 'in Krixtu. Lo'o kan' ti ndukwaǎn nchga cha' nu ykwi' Ndiose Stian lo'oan, cha' ngwaña'an ndi'in cha' ka si stean cha' 'in Krixtu.
46009022	Bra nu ndi'iǐn lo'o ne' ta'a msñian cha' 'in Jesús nu ti ji tsaa ña'an jñi ti' cha' 'in Jesús, ngi'niǐn cha' ka su'wa cha' 'ñaǎn lo'o ne', cha' kunan la ne' kan' cha' 'in Krixtu. Nchga loo tñan ku'niǐn cha' xlyaa la nten xñi cha' 'in Krixtu.
46009023	Ngwaña'an ngi'niǐn nchga se'en nda'aǎn, cha' nchkwiǐn' lo'o nten cha' su'we 'in Jesús. Nchka tiǎn' cha' sa ña'an nchka su'we ni' kasiya 'ñaǎn xa wa ynaǎn cha' kan', kwi' ngwaña'an ka su'we ni' kasiya 'in nchga nten.
46009024	Nde ña'an tñan nu mda Ndiose 'ñaan, sa ña'an lka bra nu tsaa ne' kanan lo'o ska kare. Tyun nten xnan su'wa ti bra kan', ni siya ska ti yu tyijin lyo yu 'in ta'a yu se'en nu tsaa tii kare kan'. Kwi' ngwaña'an ka lo'oan, ndi'in cha' sa ku' ti ku'nian tñan sa ña'an ya' nu tyii chalyuu 'ñaan.
46009025	Lo'o wa xnan ti yu ska kare, ja ku'ni 'a yu ska cha' nu ku'ni ñu'un 'in yu, nu ku'ni cha' ja xnan su'we yu; talo yu sa ña'an ya' nu tyijin lyo yu 'in ta'a yu, cha' ku'ni yu kanan. Bra nu tsaa tii kare 'in yu, bra kan' kaja chin' cha' su'we 'in yu nu y'ni kanan kan', ni siya chin' ti bra talo cha' kan'. Xka ña'an nchka 'ñaan. Lye 'a ngi'nian tñan nchga tsan, sa ña'an ya' ta Ni ska cha' su'we 'ñaan, ska cha' nu ja tsaa tii 'a.
46009026	Lo'o na' ni, sa ña'an lka ska nten nu nxnan ska kanan, ngwaña'an ngi'niǐn lo chalyuu; ñi 'a nxnaǎn sa ña'an ya' kalaǎn la se'en nu tsaa tii tuwiin. Kwi' ngwaña'an lka cha' 'ñaǎn, ña'an ti' si nxuǔn ta'aǎn lo'o ndukun' ti, ja njyi'iǐn ndukun' lo kwi'in ti.
46009027	Ndaǎn nu ti'í 'ñaǎn, ti ykwiǐn' tiǎn, cha' talo tñan nu wa y'niǐn lo chalyuu, cha' ja kulaa ya' Ni 'ñaǎn siya' ti. Ka'an 'a cha' wa ngwa'uǔn 'in xka la nten cha' 'in Ndiose; lo'o na', ndi'in cha' ku'niǐn ñiǐn nchga cha' nu wa ykwiǐn'.
46010001	'Wan ta'a msñian cha' 'in Jesús, nchka tiǎn' katsaǎn' 'wan xiya' sa ña'an ngwa 'in ayman 'ñaan, bra nu mda'an ne' lo'o ayman Moisés nu ngwa s'ni. Ndukwi ngala ngata kwan se'en nda'an ne' kan', cha' ja ña'an yu xa'an kan' 'in ne'. Su'we ti mdijin ne' kan' jlu'we lo tyi'a se'en naan Tujo'o Nga'a, mdo'o ne' xka la'a tsu' bra kan'.
46010002	Sa ña'an lka cha' bra nu ndyukwatyaan cha' 'in Jesús, ngwaña'an ngwa ngala ngata nu ndyukwi kan', lo'o tyi'a tujo'o nu mdijin ne' kan'. Ta'a tyukwaa cha' tnun kan' y'ni cha' yten la ne' cha' 'in Moisés, kan' cha' mdo'o ña'an la ne' chun' yu kula kan'.
46010003	Lo'o Ndiose mda nan yku ta'a ne' kan'.
46010004	Kwi' ngwaña'an mjwi nan yi'o nchga ne' kan'. Se'en nu nskwa ska kee tnun si' ki'ya, la kiya' kee kan' mdo'o tyi'a nu yi'o ne'. Ndiose mda tyi'a nu yi'o ne' kan', cha' ni siya ti bra kan' mda'an ti kwi' Krixtu lo'o ne' kan', y'ni Ni kwenta 'in ne' se'en mda'an ne'.
46010005	Ni siya ngwaña'an y'ni Ndiose, ja mslyaa 'a ne' kan' tukwa ne' cha' 'in Ni siya' ti. Kan' cha' ngwa ndaja ti' Ni 'in ne' bra kan', ngulaa ya' Ni 'in ne'; lo nten' wtyi kan' ngujwi ne' bra kan', ynun tijyan ne' kan' tu'wa tuwiin kan'.
46010006	Lo'o nan ni, ka tyaa yu'wi tian' sa ña'an nu y'ni ayman kan' nu ngwa s'ni. Ja su'we si xkwi' cha' kuxi xu'wi tiyean, cha' kwi' ngwaña'an y'ni ne' kan' ti bra kan'.
46010007	Ti kwi' ti cha', ja su'we ku'ni tnuan 'in nkwin jo'o, sa ña'an nu y'ni ne' kan'. Nde ña'an nchkwi' kityi kula cha' 'in ne' kan': “Sa ku' ti y'ni ne' ta'a. Xa wa mdyii yku ne' yi'o ne', bra kan' mdyituun ti ne' cha' ku'ni ne' ya ña'an ti lo'o ta'a ne'” ndukwin kityi kan'.
46010008	Ti kwi' ti cha', ja su'we ku'nian cha' chen ña'an lo'o xka nu kuna'an nu si'i nten 'ñaan, sa ña'an nu y'ni ne' kan' bra kan'. ¿Ni sa ña'an ngwa bra kan' a? Ska tsan ti ngujwi kala ndukwa snan mi nten kan' si'ya cha' kuxi kan'.
46010009	Kwi' ngwaña'an, ja su'we xtyi lyo'oun tian 'in Ndiose nu nka X'naan, cha' ka'an 'a cha' tlyu ti' ngi'ni Ni 'ñaan. Ngwaña'an y'ni ne' kan' nu ngwa s'ni, bra kan' msu'wa Ni kunan tlá yaa yjwi i' 'in ne' kan'.
46010010	Ti kwi' ti cha', ja ndi'in cha' chkwian' cha' kuxi 'in Ndiose. Wa mdiya chin' ayman kan' nu y'ni ngwaña'an, lo'o kan' mdyii ne' yjwi Ni 'in ne' kan', cha' msu'wa Ni ska angajle nu mdo'o nde ni' kwan cha' yaa yjwi 'in ne' kan'.
46010011	Nchga cha' tnun kan' ngwa 'in ayman kan' nu ngwa s'ni, cha' kaja ña'an nu tyaa yu'wi ti' xka ta nten nu kan lo chalyuu nde loo la nan lka nu ngwa 'in ayman kan', ni cha' lka ngwa 'in ne' kan' ngwaña'an. Kwi' ngwaña'an ti ndukwa cha' kan' lo kityi ni, cha' kuwe tian' 'in cha' kan'. Wa ndla ti tyii chalyuu se'en ndi'ian ni;
46010012	kan' cha' su'we si kuwe ti' wan, cha' ja tyo'o ntan wan 'in tuwiin nu ñi ka, si nchka ti' wan cha' su'we ti tyi'in kasiya 'wan, cha' ja tyukwa wan ska cha' kuxi siya' ti.
46010013	Nchga bra nu tyukwa wan ska cha' kuxi, ja kuwe ti' wan bra kan'; ndiya bra nu ngwaña'an ndyukwa nchga nten chalyuu cha' kuxi kan'. Ja kuwe ti' wan, ña'an Ndiose 'ñaan; nchga tñan nu ndukwin Ni cha' ku'ni Ni cha' 'ñaan, ku'ni Ni tñan kan'. Ja ta Ni chabiya' cha' tyijin lyo ska cha' kuxi 'wan sa ña'an ya' nu ja ka kulaa ti'in wan 'in ran. Ti kwi' bra nu wa kwiñi lyo'o ti cha' kuxi kan' 'wan, bra kan' su'wa ya' Ni 'wan cha' ja ku'ni wan cha' kuxi kan', lo'o kan' ka tyo'o laa wan 'in cha' kuxi kan'.
46010014	'Wan ta'a su'we nsu'wiǐn, su'we 'a nka tiyeěn ña'aǎn 'wan, kan' cha' nchkwiǐn' 'aǎn lo'o wan ni, cha' ja ku'ni tnun wan siya' ti 'in nkwin jo'o 'in ne', ja tsaa wan se'en ndukwa nkwin jo'o kan'.
46010015	Nxke' tiǎn' cha' su'we 'a nnan wan ska cha', wa lka nda'an su'we cha' tiye wan, nxke' tiǎn', kan' cha' nchkwiǐn' lo'o wan ngwaña'an. Ka ki'ya wan kwenta cha' chañi lka cha' nu nchkwiǐn' lo'o wan ni.
46010016	Bra nu ndyo' ti'ian su'wa ti lo'o ne' ta'a msñian cha' 'in Jesús ni, nchkuan lo'o ndi'yoan bra kan'; ngwaña'an ngi'nian chun' cha' nkwan Jesús nan nchkuan ti kulo. Kan' cha' kulo ndukwa la nchkwian' ngwa xu'we 'in Ndiose cha' 'in tñan nu y'ni Jesús kan'. Bra nu ko'oan mñun kan', bra kan' su'wa ndi'in cha' 'ñaan lo'o ti kwi' Jesús lo'o nchga ne' ta'aan; ti kwi' bra kan' tyu'wi tian' cha' wa ngalu tnen ykwi' Jesús cha' ngujwi Ni lo wsi si'yaan. Bra nu nchkuan jaxlya kan', kwi' ngwaña'an lka cha' kan', su'wa ndi'in cha' 'ñaan lo'o Jesús lo'o nchga ne' ta'aan; ti kwi' bra kan' tyu'wi tian' cha' mda Jesús tyukwi ña'aan ykwi' cha' ngujwi Ni lo wsi si'yaan.
46010017	Ska ti jaxlya ndukwa lo msaa se'en nchkuan su'wa ti; bra nu ndyu'we jaxlya kan', bra kan' ta'aan ndyiji nan kuan, ni siya tyuan lkaan. Sa tlyu ti ndi'ian cha' lkaan nten 'in Jesús bra kan'.
46010018	Ki'ya wan chin' kwenta sa ña'an ngi'ni ne' judío. Nda'an lo'o ne' 'in lomstan cha' xtya ne' 'in lo msaa se'en ngi'ni tnun ne' 'in Ndiose. Lo'o kan' ndiya nu nka tñan ni' lyaa kan', nu nchku nan nu ngwa lomstan kan'. Ndi'in cha' 'in nu nchku lomstan kan' lo'o Ndiose, cha' kwi' cha' 'in Ni ndukwa lo msaa kan'.
46010019	Ja su'wa ngi'ni ne' xka la'a tsu' lo'o nkwin jo'o 'in ne'. Nxtya ne' kuna' lo msaa cha' ka lomstan cha' 'in jo'o 'in ne'. ¿Ta tlyu la cha' ndi'in 'in nkwin jo'o kan' sikwa a? Si'i. Ja ndi'in cha' 'in ran siya' ti. Su'wa ña'an kuna' lomstan kan' lo'o ya ña'an ti kuna'.
46010020	Nde ña'an lka cha' bra nu ngi'ni tnun ne' 'in jo'o kan', si'i 'in Ndiose ngi'ni tnun ne' kan'; ngi'ni tnun ne' 'in tyun lo kwi'in xa'an bra nu ngi'ni ne' ngwaña'an. Lo'o 'wan ni, ja su'we ka su'wa cha' 'wan lo'o kwi'in xa'an kan'.
46010021	Ja su'we ko'o wan cha' 'in kwi'in xa'an kan', lo'o kan' ko'o wan nan nu wa mda X'naan Jesús cha' ko'oan. Ja siya' su'we cha' kan'. Ti kwi' ti cha', ja su'we ku wan cha' 'in kwi'in xa'an kan', lo'o chun' ndi'in la, kan' ku wan cha' 'in Jesús nu nka X'naan.
46010022	¿Ta nchka tian' cha' kasin' ti' Ndiose X'naan sikwa a? ¿Ta nchka la 'ñaan ke Ndiose X'naan sikwa a?
46010023	Chañi 'a cha' nu nchkwi' nten: “Ndi'in chabiya' 'ñaan cha' ku'nian ya ña'an ti cha', sa ña'an nu nchka tian' ku'nian”, ngwaña'an nchkwi' nten ndiya bra. Sa kan' ti cha', ndiya cha' nu ka ku'nian nu ja nnanjo'o 'ñaan siya' ti. Chañi cha' ka ku'nian sa ña'an nu nchka tian'; sa kan' ti cha', si'i nchga cha' ngi'ni cha' sten su'ween laan cha' 'in Ndiose.
46010024	Ndi'in cha' tya'an cha' tiyean sa ña'an nu ka su'we la cha' 'in xka la nten, si'i xkwi' cha' 'ñaan tian kuwe tian'.
46010025	Ka ku wan nchga nan nu ndujwi' ne' lo kiya'; ja n'ni cha' kuwe ti' wan nan ka lka ran, si su'we, si ja su'we lka ran cha' 'wan.
46010026	Ndiose Stian, x'nan tyukwi ña'aan chalyuu lka Ni, ti kwi' Ni ngwiñan Ni nchga loo nan nu nsu'wi lo chalyuu.
46010027	Ja kuwe ti' wan bra nu chkwi' ska nten lo'o wan cha' ku wan chin' se'en ndi'in ne', ni siya ska nten nu ja ndi'in cha' 'in lo'o Ndiose lka ne' kan'. Su'we si tsaa wan se'en ndi'in ne' kan' si su'we nka tiye wan sikwa. Lo'o kan' ku wan nan lka nu ta ti ne' 'wan; ja ndi'in cha' kuwe ti' wan cha' 'in nan nchku wan kan', si su'we ran, si ja su'we ran cha' 'wan.
46010028	Ska ti si katsa' ska nten ta'a nchku wan 'wan cha' lomstan nu mdukwa tloo jo'o lka kuna' nu nchku wan kan', bra kan' ja su'we ku wan 'in ran. Su'we la si ki'ya ne' kan' kwenta cha' kuxi ran cha' 'wan, cha' ka jlyo ti' ne' cha' ja ndi'in cha' ku wan nan kan' xa wa msñi wan cha' 'in Jesús.
46010029	'Wan, wa jlyo ti' wan cha' kan'. Xka ta ne' kan' ti ji ka biya' su'we ti' ne', kan' cha' ja nchka tiǎn' cha' tyo'o tsu' ne' 'in tuwiin nu ñi chun' wa na'an ne' cha' nchku wan nan kan'. Ja chan chkwi' wan lo'oǔn bra kan': “¿Ni cha' lka xkwi' cha' 'in xka ta nten kuwe tian' a? Ndi'in chabiya' 'ñaan ku'nian sa ña'an nu nchka tian' ku'nian.
46010030	Bra nu ndyaan xu'we 'in Ndiose cha' 'in nan nchkuan, ¿ni cha' lka nchkwi' nten cha' kuxi 'ñaan cha' nchkuan 'in ran sikwa a?” chkwi' wan lo'oǔn.
46010031	Su'we sikwa, ni siya ku wan, ni siya ko'o wan, ni siya ku'ni wan ya ña'an ti tñan nu ngi'ni wan, tyu'wi ti' wan 'in Ndiose tyukwi laja nu ku'ni wan tñan kan', cha' ka biya' ti' nten bra kan' cha' su'we 'a lka cha' 'in Ndiose, ti kwi' cha' nu wa yten wan.
46010032	Ja ta wan chabiya' tyo'o tsu' ska nten 'in tuwiin nu ñi 'in Krixtu; ni siya ne' judío, ni siya ne' xka la'a tsu' nu si'i ne' judío lka, ja ska nten nu ta'a msñi wan cha' 'in Ndiose, ja su'we siya' ti si tiyuu ne' ya' kune' xa'an.
46010033	Nchga se'en ngi'niǐn tñan nduwe tiǎn' 'in xka ta nten, si ka su'we kasiya 'in ne' bra nu ku'niǐn tñan kan'. Ni siya ja kaja cha' su'we 'ñaan ti ykwiǐn' tiǎn, nchka tiǎn' cha' ka su'we kasiya 'in nchga nten, cha' kaja ña'an lyaa ne' 'in cha' kuxi bra kan'.
46011001	Kan' cha' ni, ki'ya su'we wan kwenta sa ña'an tñan nu ngi'niǐn, lo'o kwi' ngwaña'an ku'ni wan bra kan', cha' ti kwi' ta'a tñan nu y'ni Krixtu ngi'niǐn.
46011002	'Wan ta'a msñian cha' 'in Krixtu, su'we 'a nka tiyeěn ña'aǎn 'wan, cha' xkwi' nsu'wi ti' wan 'ñaǎn, kwi' ngwaña'an su'we 'a ndukwa wan nchga loo cha' nu ngwa'uǔn 'wan.
46011003	Nde ndiya ska cha' nu nchka tiǎn' cha' ka biya' ti' wan. Ndiose nka ndloo 'in Krixtu, kwi' ngwaña'an Krixtu nka ndloo 'in nchga nten; kwi' ngwaña'an ska yu ki'yu nka ndloo 'in kuna'an 'in yu.
46011004	Kan' cha' ja tyukwa smlu ke yu ki'yu ni' lyaa se'en ndyo' ti'in wan; ni siya chkwi' yu lo'o Ndiose, ni siya katsa' yu ska cha' 'in Ndiose 'in nten, ja tyukwa smlu ke yu. Ndloo nka Krixtu 'in yu, kan' cha' ja su'we ku'ni siye' yu 'in Ndiose ña'an ti' si tyukwa smlu ke yu.
46011005	-
46011006	Nu kuna'an ni, su'we si su'wa ne' piyun ke ne' bra nu tyo' ti'in nchga nten ni' lyaa; ni siya chkwi' ne' lo'o Ndiose, ni siya katsa' ne' ska cha' 'in Ndiose 'in nten, su'wa ne' piyun ke ne', cha' ja ta ne' kuna'an cha' wjyu'u 'in kwilyo'o se'en ndyo' ti'in ne' bra kan', cha' ndloo la nka nu ki'yu 'in nu kuna'an. Ndlya wan kichan' ke nu kuna'an nu lye nsu'wi ki'yu 'in, cha' ka jyu'u ti'; kwi' ngwaña'an siye' ngi'ni nu kuna'an nu ja nsu'wa piyun ke ni' lyaa. Kan' cha' 'wan, ne' kuna'an, si ja nchka ti' wan ku'ni siye' wan tloo kwilyo'o wan bra nu tyo' ti'in wan lo'o ne', su'we la si tukun' wan te' ke wan bra kan'; ja ndi'in cha' ka jyu'u ti' wan bra kan'.
46011007	Ja ndi'in cha' skun' ke yu ki'yu, cha' Ndiose ngwiñan ska yu ki'yu ti kulo; sa ña'an lka ykwi' Ni, ngwaña'an ngwiñan Ni 'in yu. Xka ña'an lka ne' kuna'an, su'we 'a ña'an nu kuna'an cha' 'in yu ki'yu.
46011008	Kulo ndukwa la ngwiñan Ndiose yu ki'yu, chun' ndi'in la ngwiñan Ni nu kuna'an bra kan'. Tijyan si' yu ki'yu ngulo Ni cha' ngwiñan Ni nu kuna'an, si'i tijyan nu kuna'an ngulo Ndiose xa nu ndya' yu ki'yu;
46011009	kan' cha' cha' 'in yu ki'yu ndya' nu kuna'an nu ngwa ti kulo, si'i cha' 'in nu kuna'an ndya' yu ki'yu.
46011010	Su'we la tukun' nu kuna'an ke sikwa, cha' ka biya' ti' nten cha' ndiya nu nka ndloo 'in ne'. Lo'o angajle nu nda'an se'en ndyo' ti'in wan, lo'o kan' ka biya' ti' cha' kan' bra kan', bra nu ña'an ne' 'in nu kuna'an 'wan.
46011011	Lo'o ni, su'wa ti msñian cha' 'in Jesús, ni siya yu ki'yu lkaan, ni siya nu kuna'an lkaan. Ja kaja ña'an tyi'in yu ki'yu lo chalyuu si ja lo'o nu kuna'an; kwi' ngwaña'an nu kuna'an, ja kaja ña'an tyi'in lo chalyuu si ja lo'o yu ki'yu.
46011012	Chañi cha' cha' 'in yu ki'yu ndya' nu kuna'an ti kulo, kwi' ngwaña'an chañi cha' nu kuna'an lka nu ngi'ni kala 'in yu ki'yu, lo'o Ndiose lka nu ngi'ni cha' ku'u ta'a tyukwaa ne' lo chalyuu.
46011013	Ykwi' wan katsa' ñi wan 'ñaǎn si su'we nxke' ti' wan cha' chkwi' ska nu kuna'an lo'o Ndiose bra nu ja nchkun' ke ne'.
46011014	Ta'a nan nten chalyuu, jlyo tian' sa ña'an ña'an kichan' kean. Kwi' ngwaña'an jyu'u 'a tian' si tukwin 'a kichan' ke ska yu ki'yu.
46011015	Si'i ngwaña'an nxke' tian' lo'o nu kuna'an, su'we 'a nxke' tian' si tukwin kichan' ke nu kuna'an. Kunanjo'o kichan' ke ne' 'in ne', cha' ja ka jyu'u ti' ne'.
46011016	Si ndiya nten nu chkwi' kuxi cha' nu nchkun' ke ne', su'we si ka biya' ti' ne' kan', cha' ska ña'an ti ngi'ni ba sa ña'an nu ngi'ni ta'a nten 'in Jesucristo nchga kichen tyi ne'.
46011017	Xka cha' kwa'aǎn re, cha' ka biya' ti' wan cha' ja ndiya tiǎn' tñan nu ngi'ni wan bra nu ndyo' ti'in wan cha' ku siin wan sa ña'an nu ngwa'u Jesús 'ñaan cha' ku'nian. Ndi'in cha' ka su'we kasiya 'wan bra nu ku siin wan cha' 'in Jesús; lo'o xka ña'an ngi'ni siin kan' lo'o wan ni, ngi'ni ñu'un ran 'in kasiya 'wan.
46011018	Wa ytsa' ne' 'ñaǎn cha' ja su'we ngi'ni wan se'en ndyo' ti'in wan cha' ku siin wan. Ska ña'an ngi'ni wan ska wan, ndukwin ne'. Lo'o kwi' ngwaña'an ngi'ni wan, nxke' tiǎn'.
46011019	Sa kan' ti cha', si ngwaña'an wa msu'we ta'a wan, ¡chañi ka biya' tian' ni ña'an nu ñi la cha' 'in, cha' ndukwa yu cha' 'in Jesús!
46011020	Ja su'we cha' ngi'ni wan siin nu si'i sa ña'an nu ngwa'u ykwi' Jesús 'ñaan, cha' ku'nian bra nu tyo' ti'ian lo'o ta'aan bra kan'.
46011021	Bra nu wa ndiya bra ku wan, bra kan' ndla ti nchku siin wan cha' wan ti, lo'o ja nda wan tyempu siya' ti ku xka ta ta'a wan; kan' cha' ndiya ne' ta'a wan nu ja ndyiji ku su'we, lo'o ndiya xka ta ne' ta'a wan nu nchka ku'wi ne', cha' ka'an 'a nan nxñi ne' ndi'yu ne'.
46011022	Ka ku wan ko'o wan nde na'an tyi wan si ngate' 'a ti' wan. Sa ña'an nu ngi'ni wan ni, ngi'ni ñu'un wan 'in ta'a ndi'in wan, ta'a msñi wan cha' 'in Ndiose, lo'o nda wan cha' wjyu'u 'in ne' ti'i ta'a msñi wan cha' 'in Jesús. Lo'o ni, ja chan wa jlyo ti' wan cha' ti ndi'in cha' chkwiǐn' laǎn lo'o wan lye, cha' ja su'we ngi'ni wan lo'o cha' re siya' ti.
46011023	Nde lka cha' nu ndu'uǔn 'wan, ti kwi' cha' nu ynaǎn bra nu ykwi' nten nu y'ni xa'an cha' nu ykwi' X'naan ti kulo: Ti kwi' tla nu yjwi' xu'wa yu xa'an 'in Jesús, xa nu ti ndi'in ne' kan' lo'o Jesús, bra kan' msñi Jesús jaxlya, ndukwin ne' kan',
46011024	ndya yu xu'we 'in Ndiose Stian, lo'o kan' msu'we yu jaxlya kan'; bra kan' ykwi' Jesús lo'o ta'a nda'an yu: “Ku wan jaxlya re; ña'an ti' kunaǎn' tyukwi ña'aǎn, kwi' ngwaña'an ka jaxlya re cha' 'wan. Si'ya wan kaja nu ti'í 'ñaǎn lo wsi, kan' cha' ka tyaa yu'wi ti' wan 'ñaǎn bra nu ku wan jaxlya re” ndukwin Jesús 'in ne' kan'.
46011025	Chun' ndi'in la, xa wa mdyii y'ni ne' siin, bra kan' msñi Jesús basu; lo'o nde lka cha' nu ykwi' yu lo'o ne' bra kan': “Bra nu ko'o wan nan nu nsu'wi ni' basu re, bra kan' tyaa yu'wi ti' wan cha' kalu tneěn si'ya ki'ya nu ndukwi nchga nten, cha' xiya' ka su'wa cha' 'in Ndiose Stiǐn lo'o nten chalyuu. Bra nu ko'o wan nan re, tyaa yu'wi ti' wan 'ñaǎn bra kan'” ndukwin Jesús 'in ne'.
46011026	Kan' cha' nchga bra nu ku wan jaxlya kan', ko'o wan nan nu nsu'wi ni' basu kan', ñi kwa'u wan 'in nten cha' ngujwi Jesús lo wsi cha' 'ñaan, sa ña'an bra nu kan Jesús xiya'.
46011027	Nde ña'an nchka cha' kan' bra kan'. Ndukwian ki'ya tloo Ndiose, si ja tyukwi ti tiyean ku sian lo'o ko'oan mñun cha' 'in X'naan Jesús. Ngi'nian cha' kuxi lo'o ykwi' X'naan bra kan', chun' cha' ja ndyu'wi su'we tian' cha' mda Jesús tyukwi ña'aan ykwi' yu cha' mji'in ka'an ne' 'in yu lo wsi, lo'o tnen yu ngalu bra nu nga'an yu lo wsi lo'o ngujwi yu si'yaan.
46011028	Kan' cha' ndi'in cha' kuwe su'we tian' bra nu kuan siin kan'; bra kan' tyukwi ti tiyean kuan jaxlya kan', ko'oan nan nu nsu'wi ni' basu kan'.
46011029	Si ja kuwe su'we tian' ni cha' lka nu nchkuan 'in ran, ni cha' lka nu ndi'yuan 'in ran, bra kan' tukwian ki'ya tloo Ndiose, cha' ja ndyu'wi tian' 'in ykwi' Jesús, lo'o ngwaña'an ja ndyu'wi 'a tian' 'in xka la ta'aan nu su'wa ti ngi'ni tnun 'in Ni lo'oan.
46011030	Kan' cha' ti'í 'a tyun ne' ta'a wan, lo'o ndiya tyun wan nu lye 'a nchka na'an ti', lo'o ndiya ta'a wan nu ngujwi siya' ti.
46011031	Si kuwe su'we tian' ti kulo la bra nu ti ji kuan siin kan', nan ka lka kan', ja ndi'in cha' ku'ni tlá Ni 'ñaan ngwaña'an bra kan'.
46011032	Ngi'ni tlá Ni 'ñaan, kwi' ngwaña'an nda Ni nu ti'í 'ñaan si'ya cha' kuxi nu ngi'nian, cha' nu chun' ndi'in la, xa wa mdyii chalyuu ja tsaan nde lo jwlyaa lo'o nten nu ja ndukwa cha' 'in Ni siya' ti.
46011033	'Wan ta'a msñian cha' 'in Jesús, tyaa yu'wi ti' wan cha' kan' bra nu tyo' ti'in wan cha' ku'ni wan siin kan'; kata wan chin' 'in ta'a wan cha' su'wa ti tyisnan ku wan lo'o nchga ta'a wan.
46011034	Si ndiya wan nu ngate' ti' wan, ku wan tyija na'an tyi wan kulo ndukwa la. Lo'o kan' ja ku'ni wan cha' kuxi bra nu tyo' ti'in wan, lo'o ja ndi'in cha' ku'ni tlá Ni 'wan bra kan'. Xka la cha' nu ykwi' wan lo'oǔn, ka kanun ran cha' ku'ni biyaan' ñian 'in ran bra nu kalaǎn se'en ndi'in wan.
46012001	'Wan ta'a msñian cha' 'in Jesús, ndiya ska cha' nu nchka tiǎn' cha' ka biya' ti' wan cha' 'in tñan nu ka ku'nian skaan chabiya' 'in Tyi'i Ndiose.
46012002	Jlyo ti' wan sa ña'an nu y'ni wan ti s'ni, bra nu ja ya kunan wan cha' 'in Jesús; bra kan' lye 'a mñi lyo'o nkwin jo'o 'wan, jo'o nu ku'un ti, cha' nu lye 'a yaa ña'an ti' wan nchga loo cha' nu ndi'in 'in jo'o kan'.
46012003	Kan' cha' nchka 'a tiǎn' cha' ka biya' ti' wan cha' re. Si'i Tyi'i Ndiose nu ngi'ni cha' chkwi' nten: “¡Kune' xa'an lka Jesús kan'!” Ja ka chkwi' nten ngwaña'an chabiya' 'in Tyi'i Ndiose. Lo'o bra nu chkwi' nten: “¡X'naan lka Jesús!”, Tyi'i Ndiose lka nu ngi'ni cha' chkwi' ne' ngwaña'an bra kan'.
46012004	Tyun loo cha' tiya nda Ndiose 'ñaan cha' ka ku'nian ska tñan 'in Ni, lo'o ska ti Tyi'i Ndiose ngi'ni cha' ka ku'nian tñan kan'.
46012005	Ni siya ska ña'an tñan ngi'nian kwenta skaan, tñan 'in Ndiose ngi'nian ta'aan bra kan'.
46012006	Ni siya ja su'wa tñan nu ngi'ni nchgaan, ska ti Ndiose ngi'ni cha' ka ku'nian tñan kan', ta'aan.
46012007	Ngi'ni Tyi'i Ndiose lo'oan cha' ta'aan ka ku'nian ska tñan cha' 'in Ni, ta'aan nu ndi'in cha' 'ñaan lo'o Jesús; kan' lka ska loo tñan nu tayaan' 'in ta'aan. Lo'o cha' kan' ka jlyo tian' cha' ndi'in Tyi'i Ndiose ni' kasiya 'ñaan.
46012008	Nde lka tñan nu ka ku'nian chabiya' 'in Tyi'i Ndiose: ndiya ne' ta'aan nu ntsa' ñi sa ña'an nu ngwa 'in Jesús; lo'o ndiya ne' ta'aan nu su'we 'a ndu'u tuwiin cha' xñian cha' 'in Ndiose;
46012009	kwi' ngwaña'an ndiya ne' ta'aan nu su'we 'a ndyaa ña'an ti' 'in Ndiose; lo'o ndiya ne' ta'aan nu nchka 'in ne' ku'ni chkaa ne' nu ti'í chabiya' 'in Jesús;
46012010	kwi' ngwaña'an ndiya ne' ta'aan nu nchka 'in ne' ku'ni cha' tnun chabiya' 'in Ndiose, tñan nu ja nchka ku'ni nten; lo'o ndiya xka ta ne' ta'aan nu nchka 'in ne' katsa' 'in nten ska cha' nu wa ytsa' Ndiose 'in ne' kan'; lo'o ndiya ne' ta'aan nu ndii ti' sa ña'an tñan ngi'ni ska nten, si cha' 'in Tyi'i Ndiose ngi'ni ne' tñan, o ta si'i cha' 'in Ndiose ngi'ni ne' tñan; lo'o ndiya ne' ta'aan nu nchka 'in ne' nchkwi' cha' nu nchkwi' ne' xka la kichen; lo'o ndiya ne' ta'aan nu nchka 'in ne' ku'ni xa'an cha' kan' cha' kitsa' 'in ne' cha'tñan, cha' ka biya' ti' nchga nten ña'aan cha' nu nchkwi' ne' kan' bra kan'.
46012011	Ska ti Tyi'i Ndiose ngi'ni cha' nchka 'in nten ku'ni nchga tñan kan'; kan' lka nu nda ska loo tñan ku'ni skaan, sa ña'an nu nka tiye Ni cha' ka 'ñaan.
46012012	Lo'o nan ni, ska ti nten lkaan, ni siya tyun 'a tijyan nsu'wi laja kunaan'. Kwi' ngwaña'an lka lo'o nchga ne' ta'a msñian cha' 'in Krixtu ska kichen; ska ta ti nten lkaan, ni siya xka ña'an ngi'ni skaan.
46012013	Nchga ne' ta'aan, ni siya ne' judío lkaan, ni siya ne' xka la'a tsu' lkaan, ni siya msu nu msi'i nten lkaan, ni siya msu nu ndi'in su'we ti lkaan, wa mdukwatyaan chabiya' 'in Tyi'i Ndiose; wa nganun Tyi'i Ndiose ni' kasiya 'in ta'aan, cha' su'wa ndi'in tiyean lo'o ya ña'an ti nten nu msñi cha' 'in Krixtu.
46012014	Tyun 'a tijyan nsu'wi laja kunaan' cha' kunanjo'o 'ñaan bra nu ngi'nian tñan lo chalyuu, si'i ska ti tijyan nu ndloo la 'ñaan.
46012015	Ña'an ti' si chkwi' kiyaan' cha' re lo'oan: “Si'i yaa' lkaǎn, kan' cha' ja ndi'in cha' 'ñaǎn lo'o wan.” ¿Ni sa ña'an ka cha' ni a? Ti ykwi' ti ran ja ka 'in ran kulaa ti'in ran 'ñaan, cha' ndya kala ran lo'o tyukwi ña'aan.
46012016	Bra kan' si chkwi' jin nxkaan lo'oan: “Si'i kiloo lkaǎn, kan' cha' ja ndi'in cha' 'ñaǎn lo'o wan.” ¿Ni sa ña'an ka cha' ni a? Ti ykwi' ti ran ja ka 'in ran kulaa ti'in ran 'ñaan, cha' ndya kala ran lo'o tyukwi ña'aan.
46012017	Ja kaja ña'an nu kunaan, si xkwi' kiloan lka tyukwi ña'aan. Kwi' ngwaña'an, ja ka ykwian' ska nan si xkwi' jin nxkaan lka tyukwi ña'aan.
46012018	Wa mstya se'en Ndiose nchga tijyaan laja kunaan', cha' kwi' sa ña'an nu ndiya ti' Ni, kwi' ngwaña'an ngwiñan Ni 'ñaan.
46012019	Ja lkaan ska nten nu sa yu'we ti nan.
46012020	Ngwaña'an lka cha' ska ti nten lkaan tyukwi ña'aan, ni siya tyun 'a tijyaan nsu'wi laja kunaan'.
46012021	Ja ka chkwi' kiloan lo'o yaan' cha' ja ka kunanjo'o 'ñaan. Kwi' ngwaña'an, ja ka chkwi' kean lo'o kiyaan' cha' ja ka kunanjo'o 'ñaan.
46012022	Ni siya nxke' tian' cha' chin' la tñan ngi'ni ska loo tijyaan, ja chan ti kwi' tijyan kan' lka nu ndloo la 'ñaan;
46012023	lo'o ska se'en laja kunaan' se'en nu nxke' tian' cha' ja su'we ña'an, nde kwa ndukuan' ska te' lo ran. Ska se'en nu kti 'ñaan, nu jyu'u 'a tian' si ña'an nten, nchga bra ndukuan' te' lo se'en kti kan';
46012024	xka la se'en laja kunaan' ni, ndaan chabiya' ni siya ja chkun' te' lo ran. Ngwaña'an ngwiñan Ndiose tyukwi ña'aan, cha' ti kwi' se'en laja kunaan' nu ja ña'an nten, kan' lka nu kti la cha' 'ñaan.
46012025	Su'wa ti ngi'ni nchga tijyan tñan laja kunaan', su'wa ti ndi'in cha' 'in ska tijyaan lo'o xka la tijyaan se'en ndya kala ran.
46012026	Bra nu ti'í chin' ska tijyaan, tyukwi ña'aan ti'í bra kan'; bra nu ku'nian kti lo'o ska tijyaan, tyukwi ña'aan su'we tian' bra kan'. (Kwi' ngwaña'an lka wan, tyukwi ña'aan ska ta wan nu wa msñi wan cha' 'in Krixtu).
46012027	Ta'a wan su'wa cha' 'wan lo'o nchga nten ta'a msñian cha' 'in Krixtu skaa kichen sikwa; kwi' ngwaña'an kwenta skaa wan lka wan nten 'in Krixtu.
46012028	Su'we 'a ngulo suwi Ndiose 'in nten nu ka tñan 'in Ni cha' 'in nchga nten nu wa msñi cha' 'in Krixtu ska kichen. Kulo ndukwa la ngulo suwi Ni 'in nten nu tsaa xka kichen tijyu' la cha' chkwi' ne' cha' 'in Jesús lo'o nten kichen kan'; bra kan' ngulo suwi Ni 'in nten nu katsa' 'in ta'a nten ne' ska cha' nu chkwi' Ndiose lo'o ne'; lo'o ndiya nu ñi 'a ndu'u cha' 'in Jesús 'in ta'a nten ne'; lo'o ndiya nu ku'ni cha' tnun chabiya' 'in Ndiose, tñan nu ja ka ku'ni nten; lo'o ndiya nu nchka 'a 'in ku'ni chkaa 'in nu ti'í chabiya' 'in Jesús; lo'o ndiya nu su'we 'a ndaya' 'in ta'a nten lo'o ya ña'an ti loo tñan; lo'o ndiya nu nka tñan cha' 'in ta'a nten, ndiya nu nchka nchkwi' cha' nu nchkwi' ne' xka kichen. Laja nten 'in Ndiose, ngulo suwi Ni 'in ne' nu ka ku'ni nchga loo tñan.
46012029	Si'i nchgaan nda'aan tijyu' cha' chkwian' cha' 'in Jesús lo'o ne' xka kichen; si'i nchgaan nu nchka 'ñaan katsaan' ska cha' nu chkwi' Ndiose lo'o nten; kwi' ngwaña'an wa lka ti nan nu ka kwa'uan ñi cha' 'in Jesús 'in nten, wa lka ti nan nchka 'ñaan ku'nian cha' tnun cha' 'in Ndiose;
46012030	lo'o si'i nchgaan nu nda Jesús chabiya' 'ñaan cha' ku'nian cha' chkaa nu ti'í; si'i nchgaan nchkwian' cha' nu nchkwi' nten xka kichen; si'i nchgaan nchka 'ñaan kitsaan' cha' kan' 'in xka ta nten ta'aan, cha' ka biya' ti' ne' ni cha' nchkwi' ne' ta'aan lo'o ne' bra kan'.
46012031	Kan' cha' ndi'in cha' jñan wan chabiya' 'in Ndiose cha' ka ku'ni la wan tñan, cha' ka ku'ni wan ska tñan nu taya' 'in xka la nten ta'a wan. Lo'o ngwaña'an, ti ndiya xka cha' nu ndloo la 'wan, nu ja ya kwa'uǔn 'wan; kan' lka cha' nu kwa'uǔn 'wan ni.
46013001	Ja n'ni cha' ni siya nchka 'a 'ñaan nchkwian' nchga loo cha' nu nchkwi' nten chalyuu, ni siya nchkwian' cha' nu nchkwi' nten 'in Ndiose nu ndiya se'en ndi'in Ni nde ni' kwan; si ja su'we nka tiyean ña'aan 'in xka ta nten, ja ska cha' su'we ngi'nian bra kan'. Lkaan ña'an ti' ska snen kijin nu njyi'in ne' ngwaña'an ti, kwi' ngwaña'an lkaan ña'an ti' ska ta chkwan skwi nu kwen 'a nxnen ne'; ja n'ni 'a cha' tukwa nten cha' nu nchkwian' bra kan'.
46013002	Ja n'ni cha' ni siya ka 'ñaan katsaan' nchga cha' nu nchkwi' Ndiose lo'o nten, si ja su'we nka tiyean ña'aan 'in ne'. Ja n'ni cha' ni siya jlyo tian' nchga cha' 'in Ndiose, ni siya su'we 'a nchka biya' tian' ska cha' nu ja ngwa ka biya' ti' nten nu ngwa s'ni; ja ska cha' su'we ngi'nian tloo Ndiose si ja su'we nka tiyean ña'aan 'in nten. Ti kwi' ti cha', ni siya ndyaa ña'an 'a tian' 'in Ndiose sa ña'an ya' nu ka 'ñaan xlyuu ti'ian 'in ska ki'ya nu kwan ndukwa; si ja su'we nka tiyean ña'aan 'in nten, ja ska cha' su'we ngi'nian bra kan'.
46013003	Ti kwi' ti cha', ja ska cha' su'we ngi'nian ni siya kutsaan nchga cha' su'we nu nsu'wi 'ñaan 'in nten, si ja su'we nka tiyean ña'aan 'in ne' kan' bra kan'. Ja n'ni cha' ni siya ti'í ti' nten 'ñaan, ni siya su'wa ne' 'ñaan lo kii' cha' kajaan chun' nu msñian cha' 'in Jesús, lo'o ti kwi' bra kan' ja su'we nka tiyean ña'aan 'in ta'a ntean, ja ska cha' lka. Si'i nan su'ween laan cha' ngi'nian ngwaña'an.
46013004	Si chañi cha' su'we nka tiyean ña'aan 'in nten, lye la taloan 'in ne' bra kan', chka t'nan tian' 'in ne' bra kan'; ja ndi'in cha' tyijin cha' 'ñaan lo'o ne' bra kan', ja ndi'in cha' ku'ni tukwa tian' bra nu chkwian' lo'o ne', ja ndi'in cha' ku'ni siyean' lo'o ne' bra kan'.
46013005	Si chañi cha' su'we nka tiyean ña'aan 'in nten, ja chkwian' ya ña'an ti cha' lo'o ne', si'i xkwi' cha' 'ñaan tian tya'an cha' tiyean, lo'o ja ndi'in cha' xkwi' skin tian' 'in ne'. Ndi'in cha' ku'nian cha' tlyu ti' 'in ne', si chañi cha' su'we nka tiyean ña'aan 'in ne'.
46013006	Kwi' ngwaña'an, ja ndi'in cha' tiya tian' bra nu sten ne' ska cha' kuxi; su'we la si ndiya la tian' cha' xñi ne' kan' ska cha' nu ñi.
46013007	Bra nu chañi cha' su'we nka tiyean ña'aan 'in nten, lye la taloan 'in ne' bra kan', ni siya ku'ni ne' nchga cha' kuxi; tsaa ña'an tian' nchga cha' su'we, tyi'in taan cha' su'we la ka cha' nde loo la, ni siya ja jlyo tian'; kwi' ngwaña'an, ndi'in cha' taloan lo'o nchga cha' nu nchka 'ñaan lo chalyuu re ni.
46013008	Ja ndi'in cha' tyii cha' ka su'we ka tiyean ña'aan 'in nten. Nde loo la tiya bra nu ja chkwi' 'a Ndiose lo'oan lo chalyuu, kwi' ngwaña'an ja ndi'in 'a cha' chkwian' laan cha' nu nchkwi' nten xka la kichen, lo'o ja ndi'in 'a cha' ka biya' tian' nchga cha' 'in Ndiose xa nu tiya bra kan'; lo'o ja siya' tsaa tii cha' ka su'we ka tiyean ña'aan 'in nten.
46013009	Lo'o ni, ja ya ka biya' tian' nchga cha' 'in Ndiose, ja ya kaja ña'an chkwian' nchga cha' nu nda'an cha' tiye Ni;
46013010	nde loo la, bra nu ku'ni Ndiose cha' ka biya' tian' nchga cha', bra kan' ja tyaa yu'wi tian' ni siya chin' ti cha' nu wa nchka biya' tian' ni.
46013011	Bra nu ti kunean', xkwi' tñan nu ngi'ni nu kune' y'nian; sa ña'an nu nda'an cha' tiye ska nu kune', ngwaña'an ykwian' bra kan', ngwaña'an mda'an cha' tiyeen, ngwaña'an mske' tian'. Xa wa kulaan, bra kan' ja nda'an 'a cha' tiyean sa ña'an nu nda'an cha' tiye ska nu kune'.
46013012	Ngwaña'an nka cha' 'ñaan se'en ndi'ian lo chalyuu re; siya' ti ndyiji ska cha' 'in Ndiose 'ñaan, si'i sa ñi ti nnaan cha' kan'. Ña'an ti' si ña'aan 'ñaan ti ykwi' tian lo ska kunaan, ska ndijin ti ña'aan 'ñaan bra kan'; nde loo la ka biya' ji tian' nchga cha' kan'. Wa lka ti cha' jlyo tian' ni, nde loo la ki'yaan su'wean kwenta nchga loo cha'; bra kan' xu'wi lyoan 'in Ndiose ti kwi' sa ña'an nu nsu'wi lyo Ni 'ñaan.
46013013	Kan' cha' sikwa, nchga bra ndi'in cha' tsaa ña'an tian' 'in Ndiose, nchga bra ndi'in cha' tyi'iin taan 'in Ni cha' chañi ku'ni Ni tñan, nchga bra ndi'in cha' su'we ka tiyean ña'aan 'in ta'a ntean. Kan' lka tñan nu ndloo la 'ñaan cha' ku'nian, cha' su'we xu'wi tiyean ña'aan 'in ta'a ntean.
46014001	Ku'ni wan cha' xkwi' ka su'we ka tiye wan ña'an wan 'in ta'a nten wan sikwa. Kwi' ngwaña'an, jñan wan chabiya' 'in Ndiose cha' ka ku'ni wan ti kwi' tñan nu nda Tyi'i Ndiose 'ñaan. Lo'o ti ndiya xka tñan nu ndloo 'a 'wan, cha' ku'ni xa'an wan chkwi' wan cha' 'in Ndiose lo'o nten, nchga cha' nu nchka ti' Ni chkwi' Ni lo'o ne'.
46014002	Ska nten nu nchkwi' cha' nu nchkwi' ne' xka kichen bra nu ndyo' ti'in wan, si'i lo'o wan nchkwi' yu, cha' ja nchka biya' ti' wan sa ña'an cha' nchkwi' yu; ska ti lo'o Ndiose nchkwi' yu kan', si Tyi'i Ndiose ngi'ni cha' nchkwi' yu ska cha' nu ja ndi'in cha' kunan ne' ta'a wan.
46014003	Xka yu nu ngitsa' ñi ska cha' nu nchkwi' Ndiose lo'o nten, lo'o 'wan nchkwi' yu bra kan'. Ka taya' yu kan' 'wan cha' kunan su'we la wan cha' 'in Ni, ka ku'ni yu cha' sten la wan cha' kan'; ka ku'ni yu cha' tiin ti tyi'in ni' kasiya 'wan bra kan'.
46014004	Su'we 'a cha' 'in ykwi' yu nu nchka nchkwi' cha' nu nchkwi' nten xka kichen, cha' lye la ngaten ykwi' yu cha' 'in Ndiose; sa kan' ti cha', su'we la ngi'ni nten nu katsa' ñi ska cha' nu nchkwi' Ndiose lo'o nten 'in ta'a nten ne', cha' nu ngi'ni la ne' cha' sten nchga ne' ta'a ngi'ni tnun wan 'in Ndiose.
46014005	Ngwaña'an na', su'we ka tiyeěn ni siya nchga wan ka chkwi' wan cha' nu nchkwi' ne' xka kichen; sa kan' ti cha', nde lka tñan nu nka ndloo la 'wan, cha' chkwi' wan cha' 'in Ndiose lo'o ta'a nten wan, ti kwi' cha' nu nchka ti' Ndiose chkwi' lo'o wan. Su'we la si ngwaña'an ka chkwi' wan cha' 'in Ni lo'o ta'a nten wan; lo'o ja ndi'in cha' chkwi' wan cha' nu nchkwi' ne' xka kichen bra kan', ska ti si ndiya xka nten nu ka 'in xa'an cha' kan' lo'o cha' nu nchkwi' wan cha' ka biya' ti' ta'a ndyo' ti'in wan. Bra kan' su'we la sten ne' ta'a wan cha' 'in Ndiose.
46014006	Bra nu tiyaǎn se'en ndi'in wan, ja ka 'a tayaǎn' 'wan si xkwi' cha' nu nchkwi' xka ta nten chkwiǐn' lo'o wan; ska ti si kaja ska cha' 'ñaǎn, ska cha' nu nchka ti' Ndiose chkwi' lo'o wan, ka tayaǎn' 'wan bra kan'. Ska ti si kwa'uǔn ñi 'wan cha' ka ku'ni xa'an su'we la wan cha' 'in Ni, ngwaña'an ka tayaǎn' 'wan bra kan'.
46014007	Nchga chkwan muska, ni siya kuwi kii, ni siya snen yulin, ndi'in cha' xnen su'wean 'in ran si nchka tian' cha' kunan su'we nten ni ña'an nganen ran.
46014008	Kwi' ngwaña'an yu sndaru ni, ja tsaa yu wsuun si ja kanen kwen kuwi chkwan nu xi'ya 'in yu.
46014009	Kwi' ngwaña'an lka lo'o wan, ska ti ka biya' ti' nten sa ña'an cha' nu nchka ti' wan chkwi' wan lo'o ne', si ñi chkwi' wan cha' nu nchkwi' ne' lo'o ne'. ¡Lo kwi'in ti chkwi' wan si ja chkwi' wan cha' nu nchkwi' ne'!
46014010	Chañi cha' ka'an 'a loo cha' nchkwi' nten chalyuu; kwi' ngwaña'an, ndiya ska lo nten nu nnan ska loo cha'.
46014011	Si ja nnaan ska cha' nu nchkwi' ska nten se'en ndi'ian, bra kan' xke' tian' cha' lka yu ne' xka la'a tsu', ni siya ta'a kichen tyian lka yu; lo'o ja ndi'in cha' 'ñaan lo'o yu kan' bra kan'.
46014012	Wa jlyo tian' cha' nchka 'a ti' wan cha' ka ku'ni wan nchga tñan nu nda Tyi'i Ndiose 'ñaan; kan' cha' jñan wan chabiya' 'in Ndiose cha' ka 'wan ku'ni wan nchga loo tñan nu su'we, nchga tñan nu taya' 'in ne' ta'a msñi wan cha' 'in Jesús la kan', cha' sten la ne' cha' 'in Ni.
46014013	Su'we sikwa, ni siya nchka nchkwian' cha' nu nchkwi' ne' xka kichen, su'we la si jñaan chabiya' 'in Ndiose cha' ka biya' tian' ni cha' lka nu nchkwian' lo'o ne'.
46014014	Nde ña'an nchka cha' si cha' 'in ne' xka kichen chkwian' bra nu ngi'niin tnuan 'in Ndiose. Chañi cha' ni' kasiya 'ñaan nchkwian' lo'o Ni; sa kan' ti cha' nan, ti ykwiin' tian, ja nchka biya' tian' ni cha' nchkwian'.
46014015	Nde ña'an ku'nian bra nu ku'niin tnuan 'in Ndiose sikwa. Si chkwian' lo'o Ni cha' 'ñaan skaan tian, ska cha' nu nsu'wi ni' kasiya 'ñaan tian, su'we bra kan'. Lo'o bra nu ndyo' ti'ian lo'o ta'aan, bra kan' ndi'in cha' ka biya' tian' ta'aan sa ña'an cha' nu nchkwian'. Kwi' ngwaña'an, bra nu kula tu'waan kantu 'in Ndiose, ka kula tu'waan cha' 'ñaan skaan tian si nchka tian', ni siya lye la n'ni cha' ka biya' tian' ta'aan sa ña'an ndyo'o cha' nu nchkwi' kantu kan'.
46014016	Bra nu chkwiǐn' cha' ñaǎn skaǎn tiǎn, bra kan' ja kaja ña'an chkwi' xka la nten: “Ngwaña'an ka cha' sikwa”, xa wa mdyii ykwiǐn' lo'o Ndiose bra kan'. Cha' ñaǎn tiǎn ykwiǐn' bra nu ngi'niin tnuan 'in Ndiose ngwaña'an; ja kaja ña'an chkwi' nten bra kan', cha' ja ngwa biya' ti' ne' sa ña'an cha' nu ykwiǐn', ni siya su'we 'a ndyaǎn xu'we 'in Ndiose, bra nu mdi'iǐn se'en ndyo' ti'in nchga nten.
46014017	Ja chan su'we 'a nchkwiǐn' lo'o Ni, sa kan' ti cha', cha' nu nchkwiǐn' ni, ja nnanjo'o siya' ti 'in xka ta ne' ta'aan.
46014018	Lo'o na', chabiya' 'in Ndiose, su'we 'a nka tiyeěn cha' nchka 'ñaǎn nchkwiǐn' ka'an la cha' nu nchkwi' ne' xka kichen; nchka la 'ñaǎn, chin' la cha' nchka 'wan, nxke' tiǎn'.
46014019	Sa kan' ti cha' bra nu ndyo' ti'ian lo'o ta'aan cha' ku'niin tnuan 'in Ndiose, nxke' tiǎn' cha' su'we la si chkwiǐn' lo'o wan ska tukwa ti cha' nu ka biya' ti' wan cha' ku'ni xa'an la wan bra kan'; ja nnanjo'o 'wan ni siya chkwiǐn' tii mi cha' nu nchkwi' nten xka kichen lo'o ja nnan wan cha' kan' siya' ti.
46014020	'Wan ta'a msñian cha' 'in Krixtu, su'we la si ja jlyo ti' wan siya' ti nan ka lka ska cha' kuxi, ña'an ti' ska nu xuwe nu ja ya ka jlyo ti' cha' kuxi. Lo'o ni, ndi'in cha' tya'an su'we la cha' tiye wan, sa ña'an nda'an cha' tiye ska yu kula, si'i sa ña'an nu nda'an cha' tiye ska nu xuwe.
46014021	Nde lka cha' nu nchkwi' kityi kula: “Chkwiǐn' lo'o nten re” ndukwin Ndiose, “su'waǎn 'in xka ta nten nu tyo'o xka nasiyun tijyu' la cha' kan ne' chkwi' ne' lo'o ne' re; lo'o ni siya ku'niǐn ngwaña'an, jlyo tiǎn' cha' ja xñi ne' re cha' 'ñaǎn.” Ngwaña'an ndukwin Ndiose nu nka X'naan.
46014022	Ndiya ya' nu ngi'ni Ndiose cha' ka chkwi' nten cha' nu nchkwi' ne' xka kichen cha' kuwe ti' nten nu ja ya xñi cha' 'in Ni. Lo'o ja ndi'in cha' chkwi' ngwaña'an lo'o nten nu wa msñi cha' 'in Ndiose; bra nu chkwian' ska cha' nu nchkwi' Ni lo'o nten, kan' lka cha' 'in ne' ta'a msñian cha' 'in Jesús, si'i cha' 'in nten nu ja ya xñi cha' kan'.
46014023	Ja chan tiya bra nu kala chin' xka ta nten se'en ndyo' ti'in wan, nten nu ja ya xñi cha' 'in Jesús, lo'o nten nu ja lka ta'a ngi'ni tnun wan 'in Ndiose. Bra nu tiyan ne' kan' se'en ndyo' ti'in wan sa tlyu ti, bra nu ña'an ne' 'wan cha' xkwi' cha' nu nchkwi' ne' xka kichen nchkwi' wan, bra kan' chkwi' ne' kan', cha' wa ngwa tintu wan.
46014024	Xka ña'an ka si xkwi' cha' nu wa ykwi' Ndiose lo'o wan lka cha' nu chkwi' wan lo'o ta'a wan; bra nu tiyan nten se'en ndyo' ti'in wan, ni siya ja ya xñi ne' cha' 'in Jesús, ni siya ja lka ne' ta'a ngi'ni tnun wan 'in Ndiose, bra kan' ka jyu'u ti' ne' kan' si'ya ki'ya nu ndukwi ne', bra nu kunan ne' cha' nu nchkwi' wan. Bra kan' ka biya' ti' ne',
46014025	ti ykwi' ti ne', nchga cha' kuxi nu nsu'wi mnan ti ni' kasiya 'in ne'. Bra kan' tyuun xtyin' ne' cha' ku'ni tnun ne' 'in Ndiose, lo'o chkwi' ne' cha' chañi cha' ndi'in Tyi'i Ndiose lo'o wan.
46014026	'Wan ta'a msñian cha' 'in Jesús, nde ña'an ku'ni wan bra nu tyo' ti'in wan lo'o ta'a wan. Tyituun ska wan cha' katsa' wan 'in ta'a wan ni kantu ka nu kula tu'wa wan cha' 'in Ndiose; bra kan' tyituun xka nu kwa'u cha' 'in Ndiose 'in ta'a wan; chun' ndi'in la chkwi' xka ne' ska cha' nu nchka ti' Ni chkwi' Ni lo'o wan; lo'o ka chkwi' wan ska cha' nu nchkwi' ne' xka kichen, bra nu ndiya ne' ta'a wan nu ka 'in xa'an cha' kan' lo'o cha' nu nchkwi' wan, cha' ka biya' ti' nchga nten nu ndi'in nde kwa. Ndi'in cha' ku'ni wan nchga cha' nu ku'ni wan cha' sten la nchga ta'a ndyo' ti'in wan cha' 'in Ndiose.
46014027	Bra nu chkwi' wan cha' nu nchkwi' ne' xka kichen, bra kan' su'we ni siya tukwa snan ti wan chkwi' wan; kwenta ska ti wan chkwi' wan bra kan'. Ya' la sa kwa ti ne'. Lo'o ndi'in cha' kaja ska nu xa'an cha' kan' lo'o cha' nu nchkwi' wan, cha' ka biya' ti' nchga wan;
46014028	si ja kaja ska nu xa'an cha' kan', bra kan' su'we la si ja chkwi' wan cha' nu nchkwi' ne' xka kichen bra nu ndyo' ti'in wan. Ni' kasiya ti 'wan chkwi' wan cha' nu nchkwi' ne' xka kichen bra kan'. Ska ti Ndiose ka biya' ti' cha' kan' bra kan'.
46014029	Bra nu chkwi' wan ska cha' nu nchka ti' Ndiose chkwi' Ni lo'o ta'a wan, bra kan' chkwi' tukwa snan ti wan; lo'o xka la nten ta'a ndi'in wan nde kwa, tya'an cha' tiye wan si ñi ti ndyo'o cha' nu nchkwi' ta'a wan.
46014030	Si ndiya ska cha' nu chkwi' Ndiose lo'o xka nten nu ndyo' ti'in lo'o wan nde kwa, su'we la si chkwi' wan lo'o nu ykwi' kulo la, cha' ja chkwi' 'a yu.
46014031	Ta'a wan nu wa ynan ska cha' 'in Ndiose, ska cha' nu nchka ti' Ni chkwi' Ni lo'o wan, su'we si chkwi' wan kwenta ska wan sikwa, cha' ku'ni xa'an wan nchga wan cha' kan', lo'o kan' ka ngula la ti' wan ni' kasiya 'wan.
46014032	'Wan nu chkwi' lo'o nten ska cha' nu wa ytsa' Ndiose 'wan, ndi'in cha' kulo wan tñan 'wan, ti ykwi' ti wan, cha' ja tyijin lyo wan 'in xka yu ta'a wan.
46014033	Nchka ti' Ni cha' su'we ti ku'nian lo'o ta'aan bra nu tyo' ti'ian; ja su'we nka tiye Ni si mxtiyaa' 'a ña'an ngi'nian, si kwen 'a nxi'yaan ndi'ian. Nde ndukwa tñan nu ngi'ni nchga ne' ta'a msñian cha' 'in Jesús nchga kichen, bra nu tyo' ti'in ne'.
46014034	Ja nda ne' chabiya' chkwi' ne' kuna'an se'en ngi'ni tnun ne' 'in Ndiose; ndi'in cha' tukwa nu kuna'an cha' nu nchkwi' yu ki'yu, cha' ngwaña'an lka tñan nu ngulo Ni 'in ne' cha' ku'ni ne'.
46014035	Nde na'an tyi ne' ka kunicha' nu kuna'an 'in kwilyo'o si ndiya ska cha' nu nchka ti' ne' cha' ka biya' ti' ne'. Ja su'we si chkwi' ska nu kuna'an bra nu ndyo' ti'in nchga ne' ta'aan.
46014036	Ndi'in cha' tyaa yu'wi ti' wan cha' si'i wan nu yaa ykwi' wan cha' 'in Ndiose lo'o ne' kwa ti kulo la, si'i ne' ta'a kichen tyi ti wan nu wa ynan cha' kan' ti kulo.
46014037	¿Ta ndi'in chabiya' 'wan cha' chkwi' wan cha' nu nchkwi' Ndiose lo'o nten, xke' ti' wan a? ¿Ta wa nda Ni Tyi'i ykwi' Ni 'wan ti, cha' 'wan ti ku'ni wan tñan 'in Ni a? Kunan su'we wan cha' re sikwa: Tñan nu ndloǔn 'wan bra nu nda'aǎn kityi re, chabiya' 'in Ndiose lka tñan kan',
46014038	kan' cha' ja kunan 'a wan cha' nu nchkwi' nten nu ja xlyaa tukwa cha' re.
46014039	Ngwaña'an ka sikwa, 'wan ta'a msñian cha' 'in Jesús, jñan 'a wan chabiya' 'in Ndiose cha' ka chkwi' wan nchga cha' nu nchka ti' Ni chkwi' Ni lo'o nten. Kwi' ngwaña'an, su'we si ta wan chabiya' 'in nten cha' chkwi' ne' cha' nu nchkwi' ne' xka kichen.
46014040	Sa kan' ti cha', xkwi' su'we ti ku'ni wan bra nu tyo' ti'in wan lo'o ta'a wan; ñi ti ku'ni wan, sa ña'an nu ndi'in cha' ka.
46015001	'Wan ta'a msñian cha' 'in Jesús, nchka tiǎn' cha' tyaa yu'wi ti' wan cha' nu wa ytsaǎn' 'wan ti kulo, cha' nu ti kwi' Jesús ndlaa 'ñaan 'in nchga cha' kuxi; kan' lka cha' nu wa ynan wan ti kulo, lo'o ni, wa nganun su'we cha' kan' ni' kasiya 'wan.
46015002	Cha' nu wa ykwiǐn' cha' 'in Jesús lo'o wan, kan' cha' mdo'o laa wan 'in nu kuxi; lo'o ni, ti ndi'in cha' xñi su'we la wan cha' 'in Jesús ni' kasiya 'wan. ¿O ta wa msñi wan xka la cha', nu wa y'ni cha' mjlyaa ti' wan cha' kan' a?
46015003	Ti kulo wa ytsaǎn' 'wan nchga cha' 'in Jesucristo nu ngwa'u ne' 'ñaǎn. Nde lka cha' nu ngwa'uǔn 'wan, cha' ngujwi Krixtu lo wsi cha' ku'ni tyii ki'ya nu ndukwian; ti kwi' ña'an cha' nu ndukwa lo kityi kula cha' ka 'in Krixtu, kwi' ngwaña'an ngwa.
46015004	Bra kan' mtsi' ne' 'in ayman kan' ni' kwaa; lo'o xa wa mda'a snan tsan, bra kan' ndyu'u yu xiya'. Nu ngwa s'ni, wa ytsa' ñi kityi kula 'ñaan cha' ngwaña'an ka 'in Krixtu.
46015005	Bra kan' ngwa'u tloo Jesús tyukwi ña'aan ykwi' yu 'in Tyu, lo'o ta'a tii xka ne' nu y'ni xa'an cha' 'in yu ti kulo.
46015006	Chun' ndi'in la ngwa'u tloo Jesús 'in ka'an 'a nten, wa mdijin ki'yu siyentu nten nu ndi'in se'en ti bra kan'. Lo'o ña'an ti lu'u tyun ne' kan' ni, ni siya ndiya chin' ne' kan' nu wa ngujwi.
46015007	Lo'o bra kan' ngwa'u tloo Jesús 'in Santiago, lo'o ta'a nten nu nda'an nchkwi' cha' 'in Jesús lo'o nten tijyu' la.
46015008	Chun' ndi'in la, lo'oǔn ngwa'u tloo Jesús 'ñaǎn, ni siya ja ndi'in cha' ku'ni Ni lo'oǔn ngwaña'an. Na' lkaǎn sa ña'an si lkaǎn ska kuwi' nu ngula kune' ti, cha' ja lo'oǔn mda'aǎn lo'o nten nu y'ni xa'an cha' 'in Jesús ti kulo.
46015009	Ja su'weěn siya' ti, nxke' tiǎn', cha' ti ngwa s'ni la lye 'a mdaǎn nu ti'í 'in nchga nten 'in Jesucristo. Ndiya xka la ne' ta'a ba nu su'we la ngi'ni ne' tñan kan'. Ja su'waǎn lo'o ne' kan', ni siya lo'oǔn ngulo suwi Ni 'ñaǎn cha' chkwiǐn' cha' 'in Jesús nde xka la kichen tijyu' la.
46015010	Ni siya kuxi 'a y'niǐn nu ngwa s'ni, lye 'a nchka t'nan ti' Ndiose 'ñaǎn, chun' su'we 'a nka tiye Ni ña'an Ni 'ñaǎn; y'ni Ni cha' nda'aǎn tñan 'in Ni bra kan'. Lo'o ja y'niǐn ñu'uǔn nchga cha' su'we nu wa y'ni Ni lo'oǔn. Ni siya xka ne' ta'a ba ngi'ni ne' ti kwi' tñan nu ngi'niǐn, lye la y'niǐn tñan ke ne' kan'. Lo'o si'i nan nchka la 'ñaǎn; Ndiose ndi'in lo'oǔn cha' ka chkwiǐn' lo'o nten, cha' su'we 'a nka tiye Ni ña'an Ni 'ñaǎn.
46015011	Lo'o ni, ja n'ni cha' 'ñaǎn ti ka lka nu chkwi' lo'o wan, ni siya na' chkwiǐn', ni siya chkwi' xka ta nten; ska ti ña'an nchkwi' ba lo'o ta'a ba bra nu nchkwi' ba cha' kan' lo'o nten, ti kwi' ña'an cha' nu wa msñi wan.
46015012	Chañi lka cha' nu nchkwi' ba lo'o wan, cha' wa ndyu'u Krixtu xiya' bra nu wa ngujwi yu. ¿Ni cha' lka sikwa, cha' ndiya chin' ne' ta'a wan nu nchkwi' cha' ja ka 'a tyu'u nten xiya' bra nu wa ngujwi ne' a?
46015013	Si chañi lka cha' ja tyu'u 'a nten xiya' bra nu wa ngujwi ne', lo'o Krixtu ja ndyu'u yu xiya' bra nu wa ngujwi yu sikwa.
46015014	Nan mñilyo'o ne' 'ñaan si ngwaña'an, lo'o ja kaja cha' nu chkwi' ba lo'o wan bra kan', si cha' kwiñi lka cha' ndyu'u Krixtu xiya'. Ngwaña'an ja kanen cha' 'in Jesús nu xñi wan si chañi cha' ja ndyu'u yu kan'.
46015015	Ti kwi' ti cha', kwiñi ba cha' 'in Ndiose si ja ngwa ngwaña'an. Wa ykwi' ba lo'o wan ti kulo cha' wa ndyu'u Jesús xiya' chabiya' 'in Ndiose; lo'o ja ngwa 'in Ndiose ku'ni Ni ngwaña'an lo'o Jesús, si ja ka tyu'u nten xiya' xa wa ngujwi ne'.
46015016	Kan' cha' sikwa, si ja ka tyu'u nten xiya', bra kan' ja chañi cha' ndyu'u Jesús xiya' xa wa ngujwi yu,
46015017	kwi' ngwaña'an, ja ndi'in cha' xñi wan cha' 'in Jesús si ja ndyu'u yu xiya' bra kan', lo'o ña'an ti ndukwi wan ki'ya sikwa.
46015018	Kwi' ngwaña'an, nchga ayman nu msñi cha' 'in Krixtu nu ngwa s'ni, wa mna' cha' 'in ne' kan' si ngwaña'an.
46015019	Su'we 'a cha' si'i ska ti lo chalyuu re nu ndi'in taan 'in Krixtu cha' ña'aan 'in yu. Si lo chalyuu nde ti taya' Krixtu 'ñaan, ka xi'in 'a tian' se'en ndi'ian bra kan'; ka xi'in la tian' ke nchga nten, nxke' tiǎn'. Lo'o si'i ngwaña'an nchka, cha' chañi lka cha' wa ndyu'u Krixtu xiya'.
46015020	Chañi 'a cha' wa ndyu'u Krixtu xiya' sikwa. Lo'o chun' ndi'in la, bra kan' tyu'u ka'an la nten xiya', nchga nten nu ndi'in cha' 'in ne' lo'o Krixtu; tyo'o ayman kan' se'en mtsi' ne' nu ngwa s'ni, tyu'u ne' xiya', bra kan' tsaa ne' tyi'in ne' lo'o Krixtu. Kan' cha' wa ndyu'u Krixtu xiya' ndla la cha' ka ki'yaan kwenta sa ña'an ka cha' kan' nde loo la.
46015021	Si'ya ki'ya nu mdukwi ska nten ti kulo la, kan' cha' ndyijian ni; kwi' ngwaña'an, chun' tñan nu y'ni ska nten tyu'uan xiya', ni siya wa ngujwian.
46015022	Adán naan nten nu mdi'in lo chalyuu ti kulo, lo'o ta'aan ndyo'oan 'in ayman Adán chun' ndi'in la, kan' cha' ndijian lo chalyuu re. Krixtu lka yu nu ndyu'u xiya', lo'o chun' tñan nu y'ni yu ka tyu'uan xiya' si ndi'in cha' 'ñaan lo'o yu.
46015023	Ndiya sa ña'an nu ka cha' re. Ti kulo ndyu'u ykwi' Krixtu xiya'; chun' ndi'in la, bra nu tiya tsan nu kan Krixtu lo chalyuu xiya', bra kan' tyu'uan, nchgaan nu ndi'in cha' 'ñaan lo'o yu;
46015024	bra kan' tyii chalyuu. Ku'ni tyii Krixtu 'in nchga nu nka ndloo, nchga ne' wsiya, nchga kwi'in nu nxuun lo'o Ndiose. Bra kan' xiya' tya Jesús 'in Ndiose Sti yu nchga chabiya' nu wa nda Ni 'in yu ti kulo, cha' ka ska ti Ni ndloo la 'in nchga nten bra kan'.
46015025	Nde ña'an nchka cha'. Bra nu ni ti nsu'wi chabiya' kulo Jesús tñan 'in nchga nten, sa ña'an ya' ku'ni tyii Ndiose 'in nchga nten nu nxuun lo'o Jesús.
46015026	Xa wa mdyii nchga cha', bra kan' ku'ni Ni cha' ja kaja 'a nten.
46015027	Lo'o ni, ti nda Ndiose Sti yu nchga chabiya' 'in Sñi', cha' ka Krixtu ndloo 'in nchga loo nan nu ndi'in lo chalyuu. Bra nu nchkwi' kityi cha' nchga nan siya' ti ka cha' 'in Krixtu, wa jlyo tian' cha' ja lo'o 'in Ndiose Sti yu kulo Krixtu tñan 'in Ni, cha' Ndiose lka nu mda chabiya' 'in Sñi' ti kulo; ja ykwi' Ndiose cha' 'in ti ykwi' ti Ni bra kan'.
46015028	Chun' ndi'in la bra kan', bra nu wa ndi'in nchga loo nan nu ndiya chalyuu ya' Krixtu, bra kan' tsaa Jesús nde se'en ndukwa Ndiose Sti yu, lo'o kan' tyaa Jesús nchga tñan kan' ya' Ndiose Sti yu xiya'. Ti kwi' Ni lka nu wa nda chabiya' 'in Krixtu ti kulo, cha' lka yu Sñi' Ndiose. Lo'o bra kan' ska ti Ndiose ka ndloo la ti 'in nchga loo nan nu ndiya lo chalyuu, lo'o nchga loo nan nu ndi'in nde ni' kwan.
46015029	Ndiya chin' ne' ta'a wan nu ndyukwatya ne', ni siya si'i cha' 'in ne' ti ykwi' ti ne' ndyukwatya ne' kan', cha' 'in ayman ta'a ne' ndyukwatya ne'. Wa yaa ña'an ti' ayman kan' 'in Jesús bra nu ti lu'u ne' lo chalyuu, lo'o ja y'ni ayman kan' cha' tyukwatya ne' bra ti. Kan' cha' ni, ¿ni cha' lka ndyukwatya ne' ta'a wan cha' 'in ayman kan' si ja ka tyu'u nten xiya' bra nu ngujwi ne' a?
46015030	Lo'o bare, ka'an 'a cha' kuxi ndyukwa ba se'en nda'an ba tijyu'; ja chan ja tsaa ba siya' ti si ja jlyo ti' ba cha' ndyu'u Jesús xiya'.
46015031	Lo'oǔn, nchga tsan wa kajaǎn tiǎn lo tñan 'in Krixtu; ja taloǔn 'aǎn ku'niǐn tñan kan' si ja ndyu'u Jesús xiya'. Lo'o ni, su'we 'a nka tiyeěn cha' msñi wan cha' 'in X'naan Jesucristo, tyun 'a 'wan ne' Corinto.
46015032	Bra nu mda'aǎn nde kichen Efeso, lye 'a ngwa ti'í ti' ne' kichen kan' 'ñaǎn; y'ni tlá 'a ne' 'ñaǎn, lye 'a msuun ne' lo'oǔn ña'an ti' ngi'ni 'ni tlá. ¿Ni cha' lka mda'aǎn nde kwa si ja chañi cha' wa ndyu'u Jesús xiya' a? Si'i nan ngi'niǐn kanan mda'aǎn nde kwa. Lo'o ndiya nten nu nchkwi': “Kuan tyaja, ko'oan xalyu, cha' tyaa ti kajaan” ndukwin ne' 'ñaan. Kwi' ngwaña'an ku'nian si ja chañi cha' lu'u Jesús.
46015033	Chañi 'a lka cha' re nu nchkwi' nten: “Si xkwi' lo'o nten kuxi ta'a nda'aan, kulaa ti'ian cha' su'we nu ngi'nian bra kan'.” Kan' cha' ja tukwa 'a wan cha' nu nchkwi' nten nu ndukwin cha' ja ka kuxi tiyean si'ya ska cha' kuxi nu ngi'niin tian.
46015034	Ndi'in cha' kulaa ya' wan cha' kuxi nu ngi'ni wan, cha' tyisnan wan tya'an cha' su'we tiye wan bra kan', cha' su'we ti ku'ni wan lo'o ta'a nten wan. Wa jlyo tiǎn' cha' ndiya chin' ta'a wan nu ja ya ka biya' su'we ti' cha' 'in Ndiose, kan' cha' nchkwiǐn' lo'o wan ngwaña'an cha' ka jyu'u ti' wan.
46015035	Ja chan kunicha' wan 'ñaǎn nde ña'an: “¿Ni sa ña'an ka tyu'u nten nu wa ngujwi a? ¿Ni sa ña'an ña'an ne' tyukwi ña'aan ne' kan', bra nu tyu'u ne' xiya' a?”
46015036	Ja ndi'in cha' chkwi' wan ngwaña'an. Bra nu kataan ska mta ni, katsu' skwa' mta kan' sa ña'an lka si wa ngujwi ran, cha' katsu ran tyo'o tukwa loo ran bra kan'.
46015037	Si'i nan wa lka ndukwa ran bra nu kataan 'in mta kan'; mta ti ngataan, ni siya mta trigu, ni siya xka la mta.
46015038	Chun' ndi'in la ku'ni Ndiose cha' tyo'o nan loo ran bra kan', ngalu ran sa ña'an nu ndi'in cha' kalu, cha' ska loo mta nda ska loo nan kwiñi. Ngwaña'an ka biya' tian' cha' wa ka ña'an loo ska nan nu lu'u.
46015039	Ja su'wa ña'an nchga loo nan; ska loo ña'an nten chalyuu, xka loo ña'an 'ni, xka loo ña'an 'ni ndukwa lu'we, xka loo ña'an kula. Wa ka ska ña'an loo ska nan nu lu'u nu ndiya lo chalyuu.
46015040	Ndiya nan nu ndukwi nde ni' kwan, lo'o ndiya xka loo nan nu ndi'in lo chalyuu. Ska ña'an loo ska nan nu ndukwi nde ni' kwan, xka ña'an loo ska nan nu ndi'in lo chalyuu:
46015041	ska ña'an xaa nu nda kwichaa, lo'o xka ña'an xaa nu nda ko', xka ña'an xaa nda kwii o ta kulasiin nu ndukwi nde ni' kwan. Lo'o kwii kulasiin kan' ni, si'i ska ña'an ti xaa nda nan kan'.
46015042	Kwi' ngwaña'an ka nten bra nu tyu'u ne' xiya'. Xa wa ndyaa ayman ni' yuu, katsu' kuna' ne' bra kan'; bra nu tyu'u ne' xiya', ja kaja 'a ne' bra kan'.
46015043	Chen 'a ña'an ayman bra nu katsi', lo'o luwi 'a ña'an ka ne' bra nu tyu'u ne' xiya'; ska nan nu xkwi' mna'an 'a ti' lka ayman nu katsi', lo'o ngula 'a ti' ne' bra nu tyu'u ne' xiya';
46015044	kuna' ti ne' nu mtsi', lo'o xka ña'an loo tyukwi ña'aan ne' bra nu tyu'u ne' xiya'. Nan nten chalyuu, nde re ti kunanjo'o kunaan' 'ñaan, sa ña'an nu lkaan ni; lo'o nde loo la xa'an tyukwi ña'aan cha' ka tyi'ian lo'o Ndiose la xka chalyuu nu su'we la.
46015045	Nde ndiya xka cha' nu ndukwa lo kityi 'in Ndiose: “Nten nu lu'u ngwa Adán nu mdi'in lo chalyuu ti kulo, lo'o Ndiose lka nu mda kasiya 'in yu.” Ngwaña'an nchkwi' kityi kula. Chun' ndi'in la msu'wa Ndiose xka nu yan lo chalyuu; sa ña'an nu ngwa Adán nten, kwi' ngwaña'an ngwa Jesús nten, ni siya xka lo nten nu su'we la ti ngwa Jesús; nda yu xka kasiya nu su'we la 'in nten, cha' su'wa cha' 'in yu lo'o Ndiose.
46015046	Bra nu ngulaan lo chalyuu, ti ji ka su'we tyukwi ña'aan cha' kaja chalyuu kwi 'ñaan, cha' kuna' ti lkaan xa ngulaan ti kulo. Chun' ndi'in la ndi'in cha' ka su'we tyukwi ña'aan cha' ka tsaan tyi'ian lo'o Ndiose.
46015047	Lo'o yuu ti ngwiñan Ni 'in Adán nu mdi'in lo chalyuu ti kulo. Lo'o nde se'en ndi'in Ndiose mdo'o xka nten kan' nu yan lo chalyuu chun' ndi'in la, ti kwi' Jesucristo nu nka X'naan.
46015048	Sa ña'an lka nten nu ndya' lo'o yuu ti, kwi' ngwaña'an lka nchgaan cha' lkaan nten chalyuu; sa ña'an lka Krixtu nu mdo'o nde ni' kwan yan lo chalyuu, ngwaña'an kaan si xñian cha' 'in yu.
46015049	Bra nu ndi'ian lo chalyuu, chin' ti bra taloan tyukwi ña'aan; chun' ndi'in la bra nu tsaan tyi'ian se'en ndi'in Ndiose, xka ña'an kaan bra kan'. Sa ña'an nu lka ykwi' Krixtu, ngwaña'an kaan bra kan'.
46015050	'Wan ta'a msñian cha' 'in Krixtu, ndiya ska cha' nu nchka tiǎn' chkwiǐn' lo'o wan: Sa ña'an nu ña'an ti kunaan' ni, ja ka xu'wi cha' 'ñaan lo'o Ndiose bra nu kulo Ni tñan xa wa mdyii chalyuu; ja ka tsaan sa ña'an nu ña'an taan lo chalyuu kwi nu ka nde loo la, se'en nu ja ska nu ti'í nsu'wi siya' ti.
46015051	Nchka tiǎn' cha' ka biya' ti' wan ska cha' nu ja ya kunan nten: Si'i nchgaan nu kajaan; ndiya ta'aan nu ña'an ti lu'u ka bra nu kan ki'ya Ni 'ñaan, xa wa tyii ti chalyuu. Siya' ti xa'aan tyukwi ña'aan ta'aan,
46015052	sa ña'an lka bra nu nxñan ti kijin kiloan. Bra kan' kanen ndla kuwi chkwan 'in Ndiose. Bra nu kanen kuwi chkwan kan', bra kan' xiya' tyu'u nchga ayman nu msñi cha' 'in Ndiose ti bra nu yan ne' lo chalyuu; tyu'u ne' xiya' lo'o ja ndi'in 'a cha' kaja ne' kan' xiya'. Bra kan' xa'an Ni 'ñaan tyukwi ña'aan kwenta skaan.
46015053	Ti s'ni la bra nu ti mdi'ian lo chalyuu, ja su'we ngwaan siya' ti, cha' xkwi' nan ñu'un ti tian'; nde loo la, su'we 'a ka tyukwi ña'aan, ja ndi'in 'a cha' ka ñu'un tian', ja tyii 'a cha' 'ñaan siya' ti.
46015054	Bra kan' xa wa mxa'aan tyukwi ña'aan, cha' ja ka ñu'un tian' siya' ti, bra kan' ja kaan sa ña'an nu nchkaan ni; xa'an Ni nchga cha' 'ñaan. Bra kan' tsaa to'o ska cha' nu ndukwa lo kityi kula nu nchkwi': “Wa y'ni tyii Ndiose cha' ndyiji nten chalyuu, wa mdijin lyo Ndiose 'in nchga nu ti'í ti' 'in Ni;
46015055	ja ka 'a ku'ni kune' xa'an kanan 'ñaan cha' kajaan, ja tyijiin 'aan nu ti'í kan' ni” ndukwin kityi kan'.
46015056	Ti'í 'a 'ñaan xa nu ndyijian chun' ndukwiin 'aan ki'ya. Lo'o jlyo tian' cha' ndukwian ki'ya, si'ya cha' ja nnaan tñan nu ngulo Ndiose 'ñaan ti kulo cha' ku'nian.
46015057	Lo'o xka ña'an lkaan ni, wa nda Ni chabiya' cha' tyijin lyoan 'in kune' xa'an chun' tñan nu y'ni Jesús bra nu ndyu'u yu xiya', kan' cha' ka'an 'a xu'we tyaan 'in Ndiose sikwa.
46015058	'Wan ta'a msñian cha' 'in Jesús, su'we 'a nka tiyeěn ña'aǎn 'wan. Nde lka cha' nu nchkwiǐn' lo'o wan, cha' ña'an ti xñi su'we wan cha' 'in Ndiose, nchga tsan lye la tsaa ña'an ti' wan 'in Ni; xkwi' lye 'a ku'ni wan tñan 'in ykwi' X'naan, lo'o ja ka ndaja ti' wan cha' ku'ni wan tñan kan'. Wa jlyo ti' wan cha' ja tsaa tii ngwa ti ña'an ska tñan nu ngi'ni wan chabiya' 'in Ndiose.
46016001	Wa msu'waǎn cha' ndyaa se'en ndi'in ta'a ne' nu ndyo' ti'in cha' ku'ni tnun ne' 'in Ndiose nchga kichen nde lo yuu 'in Galacia; wa ytsaǎn' 'in ne' sa ña'an ndi'in cha' ku'ni ne' bra nu xo' ti'in ne' lomstan. Kwi' ngwaña'an ku'ni wan bra nu xo' ti'in wan lomstan kan', cha' taya' wan 'in ne' ti'i ta'a msñian cha' 'in Jesús nu ndi'in nde lo yuu 'in Judea.
46016002	Tsan kulo 'in smnan, bra kan' su'we si nchga wan su'we wan chin' siya' wan, tñi nu wa mjwi 'wan smnan nu wa mdijin. Xo' ka'an wan 'in ran, lo'o kan' ja ndi'in cha' xo' ti'in wan lomstan kan' ndla ndsaa ti bra nu kalaǎn.
46016003	Xa wa ngalaǎn, bra kan' su'waǎn chin' nten nu tsaa kichen Jerusalén, nten nu chkwi' wan lo'o cha' tsaa, nten nu wa nsu'wi lyo su'we wan 'in. Taǎn ska kityi nu kwi'ya ne' tsaa ne', kityi kan' katsa' sa ña'an tñan lka nu nda'an ne'. Bra kan' tsaa lo'o ne' kan' 'in lomstan nu ta wan 'in ne' ti'i ta'a msñian cha' 'in Jesús nde kichen Jerusalén.
46016004	Lo'o kan' katsaǎn' 'wan si tsa'aǎn, si ja tsa'aǎn lo'o ne' kan'. Ja jlyo tiǎn' sa ña'an ka tñan re 'ñaǎn, si ta Ndiose chabiya' 'ñaǎn tsa'aǎn.
46016005	Ndiya tñan tsa'aǎn tyun kichen nde lo yuu 'in Macedonia kulo ndukwa la; bra wa mdyii tñan kan', bra kan' kalaǎn kichen tyi wan nde kwa,
46016006	kanuǔn chin' lo'o wan bra kan'. Ja chan kanuǔn lo'o wan tyukwi tyempu tlya'. Bra nu tyi'iǐn lo'o wan, bra kan' ka taya' wan chin' 'ñaǎn cha' ku'ni xu'weěn chin' 'ñaǎn cha' tsa'aǎn tijyu' la, la se'en ndi'in cha' tsa'aǎn.
46016007	Ja nchka tiǎn' cha' tyijiǐn se'en ndi'in wan ngwa ti ña'an; nxke' tiǎn' cha' su'we la si kanuǔn chin' tyempu lo'o wan, chabiya' 'in ykwi' X'naan.
46016008	Kulo ndukwa la, ti kanuǔn kichen Efeso re sa ña'an ya' tiya ta'a Pentecostés.
46016009	Su'we la nchka 'ñaǎn se'en ndi'iǐn kichen re ni, cha' ndiya 'a nten kichen re nu su'we 'a nnan nchga cha' nu nchkwiǐn' lo'o ne', ni siya ña'an ti ndiya 'a nten nu nxuun lo'oǔn.
46016010	Bra nu tiyan Timu nde kwa, chkwi' su'we wan lo'o yu, cha' ja ka xi'in ti' yu bra nu tyi'in yu lo'o wan. Loo tñan 'in ykwi' X'naan nda'an yu; ti kwi' ta'a tñan nu nda'aǎn, nda'an yu.
46016011	Ja ska wan, ja ña'an ti'í wan 'in yu; su'we la si taya' wan 'in yu cha' ku'ni xu'we yu 'in yu cha' kan yu se'en ndi'iǐn. Ndi'in ta 'a ba 'in yu, na' lo'o nchga ta'a msñian cha' 'in Krixtu nde re.
46016012	Wa ykwiǐn' 'aǎn lo'o Polo ta'a su'we nsu'wi wan, cha' tsaa na'an yu chin' 'wan; tsaa yu lo'o xka la ne' ta'aan re. Lo'o ja xlyaa yu tsaa yu bra ti; bra nu ka laja 'in yu, bra kan' tsaa yu se'en ndi'in wan.
46016013	Cha' tiya ti ti' wan tyi'in wan lo chalyuu ni. Xñi su'we wan cha' 'in Jesús. Ku'ni ngula ti' wan ni' kasiya 'wan, ja kutsen 'a wan.
46016014	Xkwi' su'we ti xu'wi tiye wan ña'an wan 'in nten nchga se'en ngi'ni wan tñan.
46016015	'Wan ta'a msñian cha' 'in Jesús, wa jlyo ti' wan cha' nchga ne' ta'a Estéfanas, kan' nu msñi cha' 'in Jesús ti kulo; kulo ndukwa la msñi ne' cha' kan' ke nchga wan nu ndi'in wan kichen xuwe kwi' se'en ti lo yuu 'in Acaya. Nchga tsan nxlyaa ne' kan' taya' ne' 'in ta'a msñian cha' 'in Ndiose.
46016016	Nchka tiǎn' cha' tukwa wan cha' nu nchkwi' ne' kan', kwi' ngwaña'an tukwa wan 'in nchga nten nu su'wa ti ngi'ni tñan lo'o ne' kan'; kwi' ngwaña'an tukwa wan 'in nchga nten nu su'we 'a ku'ni tñan kan' sa ña'an nu su'we ngi'ni ne' kan' tñan.
46016017	Su'we 'a nka tiyeěn cha' wa ngula Estéfanas lo'o Fortunato lo'o Acaico se'en ndi'iǐn nde re. Ja n'ni cha' ni siya ja ndi'in wan lo'oǔn ni, cha' ne' kan', ndaya' 'a ne' 'ñaǎn;
46016018	wa y'ni ne' kan' cha' nchka ngula la tiǎn' ni' kasiya 'ñaǎn, ti kwi' sa ña'an nu y'ni ne' kan' lo'o wan. Ndi'in cha' tukwa wan cha' nu nchkwi' nchga nten nu ngi'ni tñan ngwaña'an.
46016019	Nchga kichen lo yuu 'in Asia se'en ndi'in nten nu ngi'ni tnun 'in Jesús, nchka ti' ne' chkwi' su'we ne' lo'o wan. Lo'o Aquila lo'o Priscila, lo'o nchga nten nu ndyo' ti'in na'an tyi ne' kan', nchka ti' ne' chkwi' su'we ne' lo'o wan cha' 'in ykwi' X'naan.
46016020	Nchga ne' ta'a msñian cha' 'in Jesús, nchka ti' ne' chkwi' su'we ne' lo'o wan; tyukwi ti tiye wan xñi wan si' ta'a wan chabiya' 'in Krixtu.
46016021	Lo'o na' nchkwiǐn' su'weěn lo'o wan, ti kwiǐn' nda'aǎn niǐn lo kityi re, na' lkaǎn Palyu.
46016022	Xka ti cha' chkwiǐn' lo'o wan ni: Si ndiya ne' ta'a ndyo' ti'in wan nu ja chañi cha' su'we nka tiye ne' ña'an ne' 'in ykwi' X'naan, kulaa ya' wan 'in ne' bra kan', cha' ta ykwi' Ndiose nu ti'í 'in ne'. Kan' cha' chkwian' ta'aan ni: ¡Tyaan lyaa, X'nan ba, nde se'en ndi'in ba!
46016023	Su'wa ya' Jesucristo nu nka X'naan 'wan.
46016024	Tyu'wi ti' wan 'ñaǎn, cha' su'we 'a nka tiyeěn ña'aǎn 'wan chun' cha' tnun nu wa y'ni Jesucristo. Ngwaña'an ka sikwa.
47001001	Palyu lkaǎn. Se'en ti ndi'iǐn nde re lo'o Timu ta'a msñian cha' 'in Krixtu. Nda'an ba kityi re cha' tsaa se'en ndi'in ta'a wan nde kichen Corinto kwa, 'wan nu ngi'ni tnun wan 'in Ndiose sa tlyu ti. Kwi' ngwaña'an tsaa kityi re se'en ndi'in nchga nten nu ndi'in cha' 'in lo'o Ndiose ña'aan lo yuu 'in Acaya. Wa mda Ndiose tñan 'ñaǎn cha' tsa'aǎn chkwiǐn' lo'o nten nchga la kichen tijyu' la. Ngwaña'an ngwa ti' Ndiose cha' kunan ne' nchga cha' nu ngwa'u Jesucristo.
47001002	Nde lka cha' nchka ti' ba cha' ti ku'ni Ndiose Stian cha' su'we lo'o wan, cha' ku'ni Ni cha' tiin ti tyi'in kasiya 'wan chun' nu wa yten wan cha' 'in Jesucristo nu nka X'naan.
47001003	Ku'niin tnuan 'in Ndiose nu lka Sti X'naan Jesucristo, cha' nchka t'nan ti' Ni 'ñaan, cha' lye 'a ndaya' Ni 'ñaan bra nu ndyukwaan ya ña'an ti cha' kuxi.
47001004	Ndaya' 'a Ndiose 'ñaan ni, cha' nu chun' ndi'in la ka 'ñaan tayaan' 'in xka ta nten, bra nu tyukwa ne' cha' kuxi; sa ña'an nu ndaya' Ni 'ñaan, kwi' ngwaña'an ka tayaan' 'in xka ta nten bra kan'.
47001005	Sa ña'an ngwa bra nu ti'í ti' nten 'in Krixtu ti s'ni, kwi' ngwaña'an lye 'a nda ne' nu ti'í 'ñaan ni, cha' nchkwian' cha' 'in Krixtu; kwi' ngwaña'an, ña'an ti lye 'a ndaya' Krixtu 'ñaan, bra nu ndijian nu ti'í.
47001006	Ni siya tyijin ba nu ti'í, ni siya ti'í ti' nten 'wa, cha' ka su'we 'wan, kan' cha' ndijian nu ti'í kan'. Kwi' ngwaña'an lye la taya' Ndiose 'wan, lo'o kaja ña'an kulaa Ni wan 'in cha' kuxi bra kan'. Bra nu taya' Ni 'wa, cha' 'wan ku'ni Ni ngwaña'an, cha' kaja ña'an taya' ba 'wan; ya ña'an ti nu ti'í nu nchka 'wa, ti kwi' Ndiose ta Ni jwersa 'wan cha' ka talo wan nu ti'í kan'.
47001007	Ndyu'wi 'a ti' ba 'wan. Jlyo ti' ba cha' sa ña'an nu nda ne' nu ti'í 'wa, ngwaña'an ta ne' nu ti'í 'wan; sa ña'an nu taya' Ni 'wa, ngwaña'an taya' Ni 'wan.
47001008	'Wan ta'a msñian cha' 'in Krixtu, nchka ti' ba cha' ka biya' ti' wan sa ña'an ngwa bra nu mdijin ba nu ti'í kichen se'en ndyaa ba lo yuu 'in Asia, cha' tlyu 'a cha' kuxi ndyukwa ba bra kan'. Ja jlyo ti' ba siya' ti sa ña'an tyijin lyo ba cha' kuxi kan'; mske' ti' ba cha' ja tyu'u 'a ba,
47001009	cha' wa mdiya bra cha' nu kaja ba, mske' ti' ba. Ngwaña'an ngwa cha' su'we la ndyaa ña'an ti' ba 'in ska ti Ndiose, cha' nchka 'in Ni ku'ni Ni cha' tyu'u nten xiya' ni siya wa ngujwi ne'; kan' cha' nchka 'in Ni kulaa Ni 'ñaan. Ja mda'an 'a cha' tiyean cha' ti ykwiin' tian ka kulaan 'ñaan 'in cha' kuxi kan'.
47001010	Wa ngulaa Ndiose 'wa bra kan', ja ngujwi ba, ni siya kuxi 'a ngwa cha' bra kan'; lo'o ngwaña'an, ti kulaa la Ni 'wa nde loo la. Wa msñi ba cha' 'in Ndiose, kan' cha' ndyaa ña'an ti' ba 'in Ni, cha' ña'an ti kulaa Ni 'wa.
47001011	Lo'o ngwaña'an, ka taya' wan 'wa bra nu chkwi' wan lo'o Ndiose cha' 'ware. Kunan Ni cha' nu chkwi' wan lo'o Ni, cha' ka'an wan; bra kan' ku'ni Ni cha' ka su'we 'wa. Bra kan' ka'an wan tya wan xu'we 'in Ndiose cha' 'wa, cha' nu wa mdo'o laa ba 'in cha' kuxi.
47001012	Su'we 'a nka tiye ba cha' tyukwi ti tiye ba ndi'in cha' 'wa lo'o wan, nchkwi' ba xkwi' cha' nu ñi lo'o wan, ti kwi' sa ña'an nu ngi'ni ba lo'o xka ta nten; ngwaña'an nka tiye ba. Nchka 'wa ngi'ni ba ngwaña'an lo'o wan chun' lye 'a nchka t'nan ti' Ndiose 'ñaan xu'we ti; lo'o ja ngi'ni ba ngwaña'an chun' cha' nu ngwi'ya ke ti ba ti ykwi' ti ba.
47001013	-
47001014	Sa kan' ti cha' ngwa'an ba lo kityi nu ngula se'en ndi'in wan ti kulo, ska cha' nu ka chkwi' wan, ska cha' nu ka ka biya' ti' wan. Ni siya ni ti, wa nchka biya' chin' ti' wan cha' kan', lo'o nchka ti' ba cha' ti ka biya' su'we la ti' wan cha' kan'. Lo'o bra nu tiya tsan nu kan X'naan Jesús xiya', bra kan' ka su'we ka tiye wan ña'an wan 'wa; ngwaña'an bare ka su'we ka tiye ba ña'an ba 'wan bra kan'.
47001015	Ngwaña'an ngwa tiyeěn, kan' cha' ngwa tiǎn' tsa'aǎn se'en ndi'in wan kulo ndukwa la. Ja chan tsa'aǎn na'aǎn 'wan tukwa ya', mda'an cha' tiyeěn nu ngwa xkan', cha' ka su'we kasiya 'wan.
47001016	Kulo ndukwa la mda'an cha' tiyeěn tyijiǐn se'en ndi'in wan tuwiin se'en tsa'aǎn nde Macedonia. Bra nu wa yi'aǎn Macedonia kan', tyaǎn se'en ndi'in wan xiya', kan' ka taya' wan 'ñaǎn cha' tsa'aǎn tuwiin nde Judea bra kan'.
47001017	Lo'o ni, ja yi'aǎn se'en ndi'in wan, bra kan' mske ti' wan cha' kuxi ti cha' mda'an tiyeěn. Lo'o ja su'we si chkwi' wan cha' lkaǎn ska nten nu tukwa cha' nchkwi'; cha' bra nu y'niǐn xu'weěn tuwiin 'ñaǎn kulo ndukwa la, ja mñi lyo'oǔn wan bra kan'.
47001018	Jlyo ti' Ndiose cha' ja siya' nchkwi' ba tukwa cha' lo'o wan, ña'an ti' si nchkwi' ba cha' “ngwaña'an lka ska cha'”, lo'o chun' ndi'in la nchkwi' ba cha' “si'i ngwaña'an lka cha'”. Ja ngi'ni ba ngwaña'an,
47001019	cha' Jesucristo nu lka ska ti Sñi' Ndiose ni, si'i tukwa cha' nda'an tiye Ni. Wa ykwi' ba cha' 'in Jesús se'en ndi'in wan, lo'oǔn wa ykwiǐn' lo'o wan, lo'o Silvano, lo'o Timu, wa ykwi' ba cha' 'in Ni. Lo'o ja siya' nchkwi' Ni cha' “si'i ngwaña'an lka ska cha'” si wa ykwi' Ni ska ya' cha' “ngwaña'an lka cha' kan'”. Ska ti Krixtu lka nu chañi cha' nchkwi' cha' nu ñi,
47001020	ska ti Krixtu nu ngi'ni cha' chañi cha' ka nchga cha' nu nchkwi' Ndiose lo'oan; kan' cha' chabiya' 'in Jesucristo ka chkwian': “Amén, ngwaña'an ka sikwa”. Ngwaña'an chkwian' bra nu ku'ni tnuan 'in Ndiose.
47001021	Ndiose lka nu y'ni lo'o ba cha' msñi su'we ba cha' 'in Krixtu, kwi' ngwaña'an y'ni Ni lo'o wan; wa y'ni Ni cha' lkaan nten 'in Ni.
47001022	Sa ña'an lka si ykwi' Ni wa mstya Ni ska biya' nu 'in Ni chuan', ngwaña'an lka cha' bra nu nda Ni Tyi'i ykwi' Ni cha' nganun ni' kasiya 'ñaan. Nan wa ndla la nda Ni Tyi'i Ni 'ñaan, cha' ka 'ñaan ka biya' tian' cha' chañi ku'ni Ni lo'oan nchga cha' nu wa ndukwin Ni cha' ku'ni Ni.
47001023	Ja yi'aǎn kichen tyi wan nu ngwa xkan', cha' ja ngwa tiyeěn cha' kasin' tiǎn' 'wan. Chañi cha' chun' sa kan' ti cha', kan' cha' ja yi'aǎn se'en ndi'in wan bra kan'. Jlyo ti' Ndiose cha' kan'. Kan y'ya Ni kasiya 'ñaǎn si cha' kwiñi nchkwiǐn' re.
47001024	Su'we la cha' ja ndukwa wan cha' 'in Ndiose chun' cha' nu wa ykwi' bare lo'o wan; ti ykwi' ti wan wa msñi su'we wan cha' 'in Jesús. Sa kan' ti cha', nchka 'a ti' ba taya' ba 'wan cha' ka su'we la ka tiye wan bra nu ngi'ni tnun wan 'in Ndiose.
47002001	Kan' cha' mske' tiǎn' cha' ja taǎn 'aǎn cha' xi'in ti' wan bra nu tsa'aǎn se'en ndi'in wan xiya'.
47002002	-
47002003	Nde lka cha' kan'. Su'we 'a nka tiyeěn bra nu ña'aǎn sa ña'an nu ngi'ni wan. Xa nu msu'waǎn kityi kan', ngwa xi'in 'a ti' wan bra kan', kan' cha' ja nchka tiǎn' cha' ka xi'in ti' wan xiya'. Ja ngwa tiyeěn tsa'aǎn se'en ndi'in wan nu ngwa xkan'; ja chan ku'ni xi'in wan 'ñaǎn, mske' tiǎn'. Su'we la si kanun su'we la ka tiyeěn, cha' si su'we nka tiyeěn, lo'o 'wan su'we ti kanun tiye wan bra kan', mske' tiǎn'.
47002004	Bra nu ngwa'aǎn kityi kan', ka'an 'a cha' mda'an tiyeěn bra kan'; ngwa xi'in 'a tiǎn' bra kan', ynaǎn 'aǎn si'ya wan. Lo'o ja ngwa tiǎn' cha' ka xi'in ti' wan lo'o kityi kan'; kwi' ngwa tiyeěn cha' ka biya' ti' wan cha' su'we 'a nka tiyeěn ña'aǎn 'wan, kan' cha' ngwa'aǎn kityi kan'.
47002005	Wa ngwa xi'in 'a ti' wan si'ya cha' kuxi nu y'ni yu kan'. Lo'o bra nu y'ni yu ngwaña'an, si'i skaǎn tiǎn nu ngwaǎn xi'in tiǎn' bra kan'; lo'o nchga wan ngwa xi'in chin' ti' wan si'ya cha' kuxi kan'. Lo'o ni, ja ndi'in 'a cha' kuxi kan', kan' cha' ja nka tiyeěn ku'niǐn tláǎn 'wan ni.
47002006	Ya' la nu ti'í nu wa mda wan 'in yu kan', bra nu ndyo' ti'in wan sa tlyu ti bra kan', cha' katin ki'ya nu ndukwi yu kan',
47002007	Kan' cha' ni, ku'ni wan cha' tlyu ti' 'in yu kan', ku'ni wan cha' ka tla' kasiya 'in yu, cha' ja kana' kasiya 'in yu kan', cha' xi'in 'a ti' yu.
47002008	Njñan ba cha' tlyu ti' 'wan ni, cha' taya' wan chin' 'in yu kan', cha' ka biya' ti' yu cha' ña'an ti su'we nka tiye wan ña'an wan 'in yu.
47002009	Wa ngwa'aǎn kityi kan', cha' tsaa se'en ndi'in wan, cha' ngwa tiǎn' tyija lyo cha' 'ñaǎn si chañi cha' 'wan cha' ku'ni wan sa ña'an nu niǐn 'wan bra kan'; ja jlyo tiǎn' nu ngwa xkan', si xlyaa wan ku'ni wan ngwaña'an.
47002010	Lo'oǔn, ku'niǐn cha' tlyu ti' 'in yu kan', si wa y'ni wan cha' tlyu ti' 'in yu. Wa y'ni yu cha' kuxi kan' lo'o wan; lo'o na' ni, wa y'niǐn cha' tlyu ti' 'in yu kan' cha' 'wan, ni siya tijyu' ndi'iǐn, ni siya skaǎn tiǎn lo'o Krixtu se'en ndi'iǐn. Kan' cha' nde ña'an cha' tya'an tiye wan ni sikwa,
47002011	cha' ja ta 'a wan chabiya' tyijin lyo kune' xa'an nu naan Satanás kan' 'ñaan; wa jlyo 'a tian' cha' sa 'a ngi'ni kune' xa'an kan' tñan.
47002012	Yi'aǎn kichen Troas ti ngwa xkan', yi'aǎn ytsaǎn' cha' 'in Jesús 'in ne' kichen kan'. Lo'o nde ña'an ngwa bra kan', cha' su'we 'a ynan ne' kichen kan' cha' 'in Ndiose, cha' wa nda ykwi' X'naan chabiya' 'ñaǎn cha' ku'niǐn tñan 'in Ni nde kichen kwa.
47002013	Lo'o ja mdaloǔn se'en mdi'iǐn nde kwa, cha' ka'an 'a cha' mda'an tiyeěn, ni cha' lka ja ya kala Tito ta'a nda'an ba tñan se'en ndi'iǐn; kan' cha' bra ti mslaǎn' lo'o ne' kichen kan'. Bra kan' yi'aǎn tijyu' la se'en lka lo yuu 'in Macedonia.
47002014	-
47002015	Lye 'a tyaan xu'we 'in Ndiose cha' ska ti cha' 'ñaan lo'o Krixtu. Sa ña'an lka si nda'aan lo'o Ndiose tuwiin sa tlyu ti cha' ngi'niin tnuan 'in Jesucristo, cha' wa mdijin lyo yu 'in nu kuxi. Ngwaña'an lo'o 'ñaan ta Ni se'en tya'aan laja nten kan', cha' lo'oan nchkwian' cha' 'in Krixtu se'en ndi'in ne' nchga kichen; ngitsaan' cha' 'in Ndiose se'en ndi'in nten, ni siya nchkwian' lo'o nten nu nchka 'a ti' tyo'o laa 'in cha' kuxi, ni siya nchkwian' lo'o xka ta nten nu ja nchka ti' kunan cha' su'we kan'. Ña'an ti' ska nan nu xi tyi'i nu ndyukwa 'a tyi'i nchga se'en, kwi' ngwaña'an lka tñan nu ngi'nian chabiya' 'in Ndiose. Ndiya 'a ti' Ndiose 'in ran, kwi' ngwaña'an ndiya ti' Ni tñan nu ngi'ni Krixtu lo chalyuu lo'oan.
47002016	Nten nu chen 'a ña'an ngi'ni ni, ja siya' ndiya ti' ne' cha' nu nchkwian'; ja nchka biya' ti' ne' cha' kan', cha' wa kana' ti chalyuu 'in ne' si'ya cha' kuxi nu ngi'ni ne'. Lo'o nten nu nchka ti' tyo'o laa 'in cha' kuxi ni, xka ña'an ngi'ni ne' kan'; wa ndyaa ña'an ti' ne' kan' cha' nsu'wi xka chalyuu nu su'we la nu kaja 'in ne'. Nsu'wi 'a nten nu ja ka ku'ni tñan re; nu bare ni, ka 'wa ku'ni ba tñan re chabiya' 'in Ndiose.
47002017	Si'i nan ngi'ni ba kanan lo'o cha' 'in Ndiose, si'i nan nxa'an ba cha' kan' sa ña'an nu ngi'ni xka ta nten; tyukwi ti tiye ba nchkwi' ba lo'o nten, ngi'ni ba ña'an ti' si ndi'in Ndiose se'en ndi'in ba, cha' Ndiose lka nu ngwa'an tñan 'wa cha' ku'ni ba tñan cha' 'in Krixtu.
47003001	Ja nchkwi' ba cha' siye' lo'o wan. Ja nchka ti' ba cha' chkwi' wan cha' tnun 'a nten nka ba. Bra nu nda'an ba se'en ndi'in wan, ja ndi'in cha' kwi'ya ba ska kityi nu nchkwi' cha' su'we ti ngi'ni ba tñan; kwi' ngwaña'an, bra nu tsaa ba xka se'en, ja n'ni cha' jñan ba ska kityi ngwaña'an 'wan.
47003002	Ja ndi'in cha' kulo ba kityi nu ngwaña'an, chun' ka ña'an nten 'in ykwi' wan. Wa jlyo ti' ne' cha' chun' tñan nu y'ni bare ynan su'we wan cha' 'in Jesús, lo'o jlyo ti' ne' cha' su'we 'a nka tiye ba ña'an ba 'wan.
47003003	Krixtu y'ni tñan kan' ni' kasiya 'wan, xa nu msu'wa Ni 'wa cha' ndyaa ba se'en ndi'in wan; kan' lka ska tñan nu y'ni Tyi'i ykwi' Ndiose nu nchga bra lu'u, kwi' lka tñan nu wa y'ni Ni ni' kasiya 'wan, nten chalyuu; ja ngwa tñan kan' chabiya' 'in ska cha' nu ngwa'an nten chun' ska kee kwaja' ti.
47003004	Ka chkwian' ngwaña'an, chun' tnun 'a kasiya 'ñaan cha' wa ndyaa ña'an tian' 'in Ndiose, cha' wa ytean cha' 'in Jesús.
47003005	Nan ni, ja nchka 'ñaan ku'nian tñan 'in Ndiose siya' ti; kwi' Ndiose ngi'ni lo'oan cha' ka 'ñaan ku'nian nchga lo tñan nu ngi'nian cha' 'in Ni.
47003006	Wa mdiya ska cha' kwi re nu tka nchkwi' Ndiose lo'oan, ska tñan nu ngi'ni Tyi'i Ndiose lka cha' re. Ja lka ran ña'an ti' ska tñan nu ndatsaa kityi kula kan' 'ñaan cha' ku'nian. Wa mdyii cha' 'ñaan siya' ti si'ya yuwe' nu ndi'in 'ñaan chun' tñan nu ndlo kityi kula kan' 'ñaan, lo'o ni, wa mjwi chalyuu kwi 'ñaan chun' tñan nu ngi'ni Tyi'i Ndiose.
47003007	Tñan 'in Ndiose nu ngulo Moisés 'in nten s'ni ni, chun' kee kwaja' mdukwa cha' kan'; ngwa'an Ni letra chun' kee kwaja' kan', cha' chkwi' nten lo cha' kan'. Laa 'a mdijin xaa 'in Ndiose nu ngwa s'ni kan', bra nu tka mda ti Ni cha' kula kan'; luwi 'a xaa ña'aan tloo yu kula Moisés, lo'o ja mdalo ta'a ne' Israel ña'an kwi'ya ne' tloo yu kula kan'. Bra ti mdijin cha' kan', sa ndijin ti yu'wi xaa kan' tloo yu bra kan'. Lo'o xaa luwi kan' mdiyan cha' kula kan' sikwa, ni siya ndyiji nten chalyuu si'ya yuwe' nu ndi'in 'in ne' chun' tñan nu ndlo cha' kula kan';
47003008	lo'o ni, ¡tnun la cha' nchka bra nu chkwian' cha' 'in Jesús lo'o nten, chun' cha' ngi'ni Tyi'i ykwi' Ni tñan ni' kasiya 'in ne'!
47003009	Tñan nu ndlo cha' kula kan' ni, kan' ngi'ni cha' ka biya' tian' ki'ya nu ndi'in 'ñaan; lo'o ndi'in cha' tyijian nu ti'í bra kan', ni siya luwi 'a xaa nu ngwa se'en ndukwa kiya' cha' kula kan'. Kan' cha' ni, ¡tnun la ti cha' nu 'in ykwi' Jesús, kwi' nu ngi'ni cha' nchka luwi kasiya 'ñaan cha' 'in Ndiose!
47003010	Tnun la cha' su'we nchka se'en ndi'ian ni, kan' cha' ja su'we ña'an cha' kula kan' cha' 'ñaan, ni siya su'we 'a ña'an ngwa cha' kula kan' ti kulo.
47003011	Chin' ti bra mdalo cha' kula kan', ni siya tnun 'a xaa ngwa bra nu ti ji tyii cha' kan'. Tyukwi tyempu nu ndijyan nde loo la, ja tyii cha' kwi nu tka mdyisnan ti ni; tnun la ti cha' re.
47003012	Kan' cha' ni, ja ntsean chkwian' lo'o nten, chun' jlyo tian' cha' su'we 'a lka cha' 'in Jesús nu nchkwian' re.
47003013	Ja n'ni cha' chkun' ska te' tloan sa ña'an nu y'ni ayman Moisés nu ngwa s'ni, cha' ja ña'an ne' Israel tloo yu xa wa mdijin xaa kan' ngwaña'an ti.
47003014	-
47003015	Wa ngwa tla 'a ke ne' Israel bra kan', cha' ja ngwa biya' ti' ne' cha' 'in Ndiose siya' ti. Ni siya chalyuu ni, kwi' ngwaña'an lka lo'o kityi cha' jo'o nu ngwa'an ayman Moisés, ti kwi' tñan nu ngulo Ndiose 'in nten nu ngwa s'ni lka kan'; xa nu chkwi' ne' judío lo kityi cha' jo'o kan', ja nchka ki'ya cha' kan' ke ne'. Siya' ti ka ki'ya cha' kan' ke ne' bra nu sten ne' cha' 'in Jesús; bra kan' kalaa ke ne' cha' kunan su'we ne' cha' 'in Ni.
47003016	Bra nu stean cha' 'in ykwi' X'naan, bra kan' tsaa tii cha' nu tla kean.
47003017	Se'en nu tka nchkwi' ti kityi re cha' 'in “X'naan”, kan' nchka ti' chkwi' cha' Tyi'i Ndiose lka nu kan'. Kwi' ngwaña'an, bra nu ka Tyi'i Ndiose X'naan, ja ka 'a 'in nten kuxi tatsaa la 'ñaan cha' ku'nian tñan nu kuxi bra kan'.
47003018	Kwi' ngwaña'an lka cha' 'ñaan, ta'aan nu ndi'in cha' 'ñaan lo'o Jesús, chkan' tijyu' cha' wa nda X'naan ska xaa nu xu'wi tloan. Ja n'ni cha' chkun' ska te' tloan, cha' ti kwi' cha' tnun kan' lka nu ti ngi'ni tñan lo'oan, lo'o lye la ngi'ni cha' kan' tñan ni, cha' xa'an tyukwi ña'aan, cha' kaan sa ña'an lka Ndiose X'naan siya' ti. Nde se'en ndi'in ykwi' X'naan nu lka Tyi'i ykwi' Ni, nde kwa ndyo'o cha' tnun kan'.
47004001	Kan' cha' ja nchka ndaja ti' ba 'in tñan nu ngi'ni ba. Ti kwi' Ndiose lka nu wa nda tñan kan' 'wa, chun' nchka t'nan ti' Ni 'wa.
47004002	Wa ngulaa ya' ba nchga cha' kuxi nu ngi'ni nten mnan ti, ya ña'an ti cha' nu njyu'u 'a ti' nten ku'ni ne'. Ja nñilyo'o ba 'in nten, kwi' ngwaña'an ja nxa'an ba cha' 'in Ndiose lo'o xka la cha', bra nu nchkwi' ba cha' kan' lo'o nten; su'we ti ndu'u ba nchga cha' nu 'in Jesús 'in ne'. Lo'o chañi 'a cha' kan', cha' ngwaña'an ka biya' ti' nchga nten cha' tyukwi ti tiye ba ngi'ni ba tñan 'in Ni, sa ña'an lka si nduun ba tloo ykwi' Ndiose.
47004003	Lo'o si ndiya nten nu chkwi' cha' tukwi 'a ndyo'o cha' su'we 'in Jesús nu nchkwi' ba lo'o ne', ñi la ndyo'o cha' kan' cha' ngi'ni nten kan' tñan mna', kan' cha' ja nchka kunan su'we ne' cha' kan'.
47004004	Ja xlyaa nten nu kuxi kan' xñi cha' kan' si'ya kune' xa'an nu nñi lyo'o 'in nten chalyuu. Ndukun' nu kuxi kan' cha' 'in ne' cha' ja kunan 'a ne' cha' su'we nu 'in Krixtu, kan' cha' ja nchka kanun xaa luwi 'in Krixtu ni' kasiya 'in ne' kan'. Tnun 'a cha' lka cha' nu 'in Krixtu; nchga cha' nu ndi'in 'in Ni, su'wa ndi'in cha' 'in Ni lo'o Ndiose Sti Ni nde se'en ndi'in Ni.
47004005	Cha' nu nchkwi' ba lo'o nten ni, si'i cha' 'wa ti ykwi' ti ba nchkwi' ba. Nde ndiya cha' nu nchkwi' ba lo'o ne': Jesucristo lka X'nan tyukwi ña'aan nde ni' kwan, kwi' ngwaña'an nka Ni ndloo tyukwi ña'aan lo chalyuu. Kan' cha' nchkwi' ba cha' chabiya' 'in Jesús nu nka X'naan ngi'ni ba tñan cha' 'wan.
47004006	Ti kwi' Ndiose lka nu msu'wa xaa luwi 'in Ni nu nganun ni' kasiya 'ñaan; kan' cha' ka biya' tian' nchga cha' tnun nu su'we 'a nu nsu'wi se'en ndi'in Ni, ti kwi' ti cha' ndii tian' cha' ngi'ni Ni tñan ni' kasiya 'ñaan bra nu stean cha' 'in Krixtu. Ti kwi' Ndiose lka nu ngulo tñan cha' xu'wi xaa la se'en ngwa chalyuu tla nu ngwa ti s'ni.
47004007	Ni siya tnun 'a cha' su'we nu nsu'wi ni' kasiya 'ñaan ni nu nda Krixtu 'ñaan, ti lkaan nten chalyuu, si'i nan ngula la ti' kasiya 'ñaan ti ykwiin' tian. Ña'an ti' ska katun' yuu nu xi'i ndalo, ngwaña'an lkaan. Lo'o su'we la ngwaña'an, cha' bra kan' ka ka biya' tian' cha' ska ti Ndiose lka nu nchga tñan nchka 'in Ni; si'i cha' 'ñaan ti ykwiin' tian nu nchka la 'ñaan.
47004008	Ti ndyuwa ti se'en nda'an ba, tlyu 'a tñan ndyukwa ba, lo'o ja nchka 'a 'in cha' kuxi tyijin lyo 'wa. Nduwe 'a ti' ba ndi'in ba chun' ka'an cha' tukwi nu ndijin ba; ni siya xi'in ti' ba, ja nchka ndaja ti' ba.
47004009	Nsu'wi 'a nu nxuun lo'o 'wa, ti kwi' ti cha' ja lyiji ta'a su'we nsu'wi ba. Ni siya ndiya nten nu lye 'a ti'í ti' 'wa, ja nchka ku'ni tyii ne' 'wa.
47004010	Nchga se'en nda'an ba lo chalyuu, ta'a ti ndijin ba nu ti'í; nsu'wi 'a nu ti'í nu ngi'ni nten lo'o ba, sa ña'an nu ti'í nu mdijin Krixtu xa nu yan yu lo chalyuu, bra nu yjwi nten 'in yu. Kan' cha' ni, ka jlyo ti' xka la nten cha' ti lu'u ykwi' Krixtu, xa nu ña'an ne' 'wa cha' ti lu'u ba.
47004011	Nchga bra nu ndi'in ba lo chalyuu ndi'in 'a cha' kuxi nu ka kujwi 'wa, cha' ka'an 'a cha' tukwi ndyukwa ba nchga se'en nda'an ba lo tñan 'in Jesús. Ngwaña'an ka ña'an nten cha' ti ndi'in Jesús lo'o ba; kan' cha' ti nsu'wi ba chalyuu, ni siya ti'í ti ña'an nda'an ba.
47004012	Nde ña'an ndi'in ba lo chalyuu, ña'an ti' si wa tyii ti cha' 'wa tyukwi ña'aan ba si'ya nu ti'í nu ndyukwa ba; lo'o 'wan ni, wa mjwi chalyuu nu ja tsaa tii 'a siya' ti 'wan chun' tñan nu ngi'ni bare.
47004013	Ndiya ska cha' nu ndukwa lo kityi kula se'en ykwi' ska nten cha' re: “Wa ndyaa ña'an tiǎn' cha' chañi lka cha' kan', kan' cha' nchkwiǐn' cha' nu ñi re lo'o xka ta nten” ndukwin ayman kan'. Kwi' ngwaña'an bare, nchkwi' ba cha' 'in Jesús cha' wa yten ba cha' 'in yu, bra nu msñi ba cha' kan'.
47004014	Lo'o chañi cha' ndyaa ña'an ti' ba cha' ngulo Ndiose 'in Jesús nu nka X'naan nde se'en yu'wi yu mtsi' yu, kwi' ngwaña'an tyaan Ni xiya', kan y'ya Ni 'ñaan, cha' su'wa ti kalaan se'en ndi'in ykwi' Ni.
47004015	Ndalo ba nchga nu ti'í nu ndyukwa ba cha' 'wan; lo'o ni, wa ndiya ka'an 'a ta'a nten wan nu wa mjwi xu'we nu nda Ndiose 'wan, kan' cha' chun' ndi'in la ka tyituun ka'an la ta'a nten wan nu tya xu'we 'in Ndiose cha' 'wa. Lo'o su'wa 'a ka ku'ni tnuan 'in ykwi' Ni bra kan'.
47004016	Kan' cha' ja nchka ndaja tian' 'in tñan nu ngi'nian cha' 'in Ndiose, ni siya wa tsaa tii ti ña'aan kunaan' ngwaña'an ti; lo'o ta'a ti ngi'ni Ndiose cha' chka su'we la kasiya 'ñaan.
47004017	Ja tlyu lye nu ti'í nu ndyukwaan lo chalyuu re ni, lo'o chin' ti bra talo nu ti'í kan'; chun' ndi'in la, tnun 'a cha' su'we ndi'in cha' kaja 'ñaan nde se'en ndi'in Ndiose, lo'o ja tsaa tii 'a cha' su'we kan' siya' ti. Ja su'wa nu ti'í re lo'o cha' su'we nu ndi'in cha' kaja 'ñaan nde loo la.
47004018	Ja nka tiyean 'in ska nan nu su'we ña'an ti, cha' ja talo siya' ti ya ña'an ti nan nu su'we ña'an kan'; nan nda'an naan ska cha' nu ja chkan' ña'aan bra ni, chun' ndi'in la ka chkan' cha' kan', ña'aan 'in ran bra kan'. Kan' lka cha' nu ja tsaa tii 'a 'ñaan siya' ti.
47005001	Jlyo tian' cha' ña'an ti' ska na'an kuxi ti, kwi' ngwaña'an nchka kunaan'; bra nu kajaan, tsaa tii kunaan' siya' ti bra kan'. Lo'o wa y'ni xu'we Ndiose xka na'an nu kaja 'ñaan, xka cha' lka kan'; Ndiose xa'an tyukwi ña'aan, lo'o ja tsaa tii 'a cha' 'ñaan siya' ti bra kan'. Nde se'en ndi'in Ndiose lka cha' kan', si'i nten chalyuu nu kwiñan na'an kan'.
47005002	Ja su'we nka tiyean se'en ndi'ian lo chalyuu, cha' xkwi' ndijian nu ti'í. Chañi cha' nchka 'a tian' tyo'oan lo chalyuu re, cha' tyaan lyaan nde se'en ndi'in Ndiose, cha' ndla la kaja na'an kwi kan' 'ñaan bra kan'.
47005003	Na'an kan' lka nu tukun' chun' tyukwi ña'aan, cha' kaja se'en tyi'in kasiya 'ñaan, cha' ja tyi'ian ngwaña'an ti.
47005004	Nchka ndaja 'a tian' se'en ndi'ian lo chalyuu, cha' ndijiin 'aan nu ti'í. Si'i cha' nchka tian' kajaan bra ti, ni siya nchka la tian' cha' ka tiji tyukwi ña'aan; kan' lka tñan nu ku'ni Ndiose bra nu kalaan nde se'en ndi'in ykwi' Ni. Tyii cha' kuxi 'ñaan bra kan', tsaa tii ña'aan kunaan' nu ndi'in cha' kaja, cha' bra kan' ka tyija lyo xka chalyuu nu su'we la 'ñaan, nu ja tsaa tii 'a siya' ti.
47005005	Wa lka y'ni xu'we Ndiose cha' ngwaña'an ka 'ñaan la bra kan'; wa mda Ni Tyi'i ykwi' Ni cha' kanun ni' kasiya 'ñaan ni. Kan' lka ska cha' nu nda Ni 'ñaan bra, cha' tyu'wi tian' nchga cha' nu ku'ni Ni lo'oan chun' ndi'in la.
47005006	Kan' cha' nchka ngula la ti' ni' kasiya 'ñaan, cha' x'ni tyi'in taan cha' ku'ni Ni ngwaña'an. Xa nu ti lu'uan lo chalyuu re, jlyo tian' cha' tijyu' 'a na'an tyian nde se'en ndi'in ykwi' X'naan, cha' ti ji kalaan nde kwa.
47005007	X'ni ndaloan se'en ndi'ian lo chalyuu chun' ndyaa ña'an tian' cha' nu wa ykwi' Ni lo'oan, ni siya ja ya ña'aan sa ña'an ka cha' kan' chun' ndi'in la.
47005008	Cha' nu ngula ti' ni' kasiya 'ñaan, kan' cha' nchka 'a tian' kulaa ti'ian chalyuu re se'en ndijian nu ti'í, cha' tsaan tyi'ian nde se'en ndi'in ykwi' X'naan;
47005009	lo'o lye 'a ngi'nian nchga tñan nu nchka ti' X'naan cha' ka lo chalyuu, ni siya ti lu'uan, ni siya wa ngujwian.
47005010	Ta'aan ndi'in cha' tsaan nde se'en ndukwa Krixtu cha' ku'ni biya' Ni 'ñaan. Lo'o bra kan' kaja cha' 'ñaan kwenta skaan, nchga cha' nu ndi'in cha' kaja 'ñaan chun' tñan nu wa y'nian kwenta skaan lo chalyuu, ni siya cha' nu su'we, ni siya cha' nu kuxi.
47005011	Chun' nduwe 'a ti' ba cha' ña'an Ndiose 'wa, kan' cha' nchkwi' 'a ba cha' 'in Jesús lo'o xka ta nten. Su'we 'a nsu'wi lyo Ndiose 'wa, sa ña'an ngi'ni skaa ba. Kwi' ngwaña'an 'wan, nchka ti' ba cha' su'we 'a xu'wi lyo wan 'wa;
47005012	si'i cha' siye' ti ba lka cha' nchkwi' su'we ba cha' 'wa ti ykwi' ti ba. Nde lka cha' nu nchka ti' ba, cha' kaja ña'an xkwen wan 'in nten cha' 'wa, si su'we lka tiye wan ña'an wan 'wa, cha' ndiya nten la kwa nu ja nduwe ti' sa ña'an ku'ni ne' lo'o ta'a ne', nduwe la ti' ne' kan' sa ña'an ku'ni tnun nten 'in ykwi' ne'.
47005013	Ja n'ni cha' ni siya nchkwi' ne' kan' cha' mna' cha' tiya ba; ja chan si lka ba ngwaña'an, chun' ngi'ni ba tñan 'in Ndiose. Ni siya ngwaña'an lka ba nxke' ti' ne' kan', tyukwi ti tiye ba ka taya' ba 'wan bra kan'.
47005014	Wa jlyo tian' cha' ska ti ykwi' Krixtu ngujwi lo wsi si'ya nchga nten chalyuu; ña'an ti' si wa ngujwi nchga nten chalyuu si'ya ki'ya nu ndi'in 'in ne', kwi' ngwaña'an lka cha', bra nu ngujwi yu lo wsi kan'. Lo'o ni, jlyo tian' cha' su'we 'a nka tiye Krixtu ña'an Ni nchga nten chalyuu, kan' cha' ndi'in cha' chkwian' cha' 'in Jesús lo'o xka ta nten.
47005015	Si'ya nchga nten, kan' cha' mslyaa Krixtu ngujwi lo wsi. Lo'o ni, nchka ti' Ni cha' ja tyi'in 'a nten chalyuu cha' 'in ne', ti ykwi' ti ne'; xkwi' cha' 'in Krixtu tyi'in ne' ni, cha' kan' nu wa ngujwi cha' 'in ne', kan' nu wa ndyu'u xiya' cha' 'in ne'.
47005016	Kan' cha' ni, ja chkwian' cha' siye' lo'o xka ta nten si ja ndiya tian' sa ña'an ngi'ni ne' kan'. Nu ngwa ti s'ni, ti kwi' ti cha' ja ndiya ti' ba tñan nu y'ni ykwi' Krixtu; si'i nten nu tnun nchka lka yu, mske' ti' ba ti kulo la. Lo'o si'i ngwaña'an nxke' ti' ba cha' 'in Krixtu ni.
47005017	Nde ña'an lka cha' kan'. Bra nu wa msñi ska nten cha' 'in Krixtu, bra kan' wa mxa'an cha' 'in yu kan'; wa mdyii cha' 'in yu lo'o cha' kuxi nu y'ni yu nu ngwa s'ni la. Wa mjwi xka chalyuu kwi 'in yu ni.
47005018	Ndiose lka nu y'ni nchga cha' kan', cha' ka su'we cha' 'ñaan lo'o Ni chun' tñan nu y'ni Krixtu. Lo'o ni, wa mda Ni tñan 'ñaan cha' chkwian' lo'o nten sa ña'an ka su'we cha' 'in ne' lo'o Ndiose.
47005019	Chun' tñan nu y'ni Krixtu wa y'ni Ni cha' katin ki'ya nu ndukwi nten chalyuu tloo Ni, kan' cha' ni, ja chkwi' 'a Ni 'in cha' kuxi nu wa y'ni nten. Bra kan' wa nda Ni tñan 'ñaan, cha' ku'nian tñan kan' chabiya' 'in Ni, cha' chkwian' lo'o nten sa ña'an ka su'we cha' 'in ne' lo'o Ni;
47005020	kan' cha' nda'an ba se'en ndi'in wan chabiya' 'in Krixtu. Nchkwi' ba lo'o wan ña'an ti' si Ndiose nniin Ni 'wan cha' kunan su'we wan cha' nu nchkwi' Krixtu. Nchkwi' ba lo'o wan chabiya' 'in Krixtu sikwa, cha' ku'ni wan cha' ka su'we cha' 'wan lo'o Ni.
47005021	Ni siya ja ndukwi Krixtu ki'ya siya' ti, y'ni Ndiose cha' nganun ki'ya nu ndukwian chun' Krixtu. Xa wa nchka su'we cha' 'ñaan lo'o Krixtu, bra kan' ka luwi kasiya 'ñaan sa ña'an nu nchka ti' Ndiose cha' kaan.
47006001	Ta'a ngi'nian tñan 'in Ndiose lka wan; kan' cha' nchkwi' 'a ba lo'o wan, cha' ja tna' wan cha' su'we 'in Ndiose ngwa ti ña'an, ti kwi' cha' su'we kan' nu wa nda Ni cha' kanun ni' kasiya 'wan. Wa msñi wan cha' kan' ska ya', kan' cha' ti tukwa la wan cha' kan' ni.
47006002	Nde ña'an nchkwi' ska cha' nu ndukwa lo kityi 'in Ndiose s'ni la: Tukwaǎn cha' nchkwi' wan lo'oǔn ni, cha' su'we 'a bra nu ni cha' ku'niǐn xu'weěn 'in kasiya 'wan, ndukwin Ndiose. Nchka tiǎn' kulaǎn 'wan, kan' cha' ndayaǎn' 'aǎn 'wan ni. Ngwaña'an ndukwin Ndiose. Lo'o ni, wa mdiya bra cha' ku'ni xu'we wan kasiya 'wan, wa mdiya bra nu kulaa Ndiose 'wan 'in nchga cha' kuxi.
47006003	Ja nchka ti' ba cha' xtyi lyo'o nten 'wa chun' tñan nu ngi'ni ba, cha' lo'o 'in Ndiose xtyi lyo'o ne' bra kan' si ngwaña'an; kan' cha' ja ta ba chabiya' cha' tyo'o tukwa ska cha' kuxi se'en ndi'in ba, kwi' nu ku'ni cha' chkwi' kuxi ne' 'wa.
47006004	Su'we la ka tiye ba ni siya ka biya' ti' nten cha' nda'an ba lo tñan 'in Ndiose, xa nu ña'an ne' tñan nu ngi'ni ba cha' 'in Ni. Ndalo ba nu ti'í nu ngi'ni nten lo'o ba, ni siya nsu'wi 'a nan nu lyiji 'wa, ni siya nsu'wi 'a cha' tukwi nu nchka 'wa.
47006005	Wa mji'in ne' 'wa lo'o kwerta chkwan, kwi' ngwaña'an wa msu'wa ne' 'wa ni' ña'an chkwan; wa ndyo' ti'in nten kichen sa tlyu ti se'en ndi'in ba cha' ta ne' nu ti'í 'wa; kwi' ngwaña'an, ndiya bra mdijin 'a ya' ngi'ni ba tñan, ndiya bra ja nchka kaja' ba, ndiya bra lye 'a ngite' ti' ba.
47006006	Lo'o ka biya' ti' nten cha' tñan 'in Ndiose lka nu nda'an ba xa nu ña'an ne': cha' wa ngwa luwi kasiya 'wa chun' tñan nu y'ni Jesús, cha' nu chañi 'a nchka biya' ti' ba cha' 'in Ndiose, cha' ndalo 'a ba 'in nten, cha' nganun Tyi'i Ndiose ni' kasiya 'wa, cha' chañi cha' su'we 'a nka tiye ba ña'an ba 'in ta'a nten ba,
47006007	cha' nu ñi 'a cha' 'in Ndiose nu nchkwi' ba lo'o nten, cha' kwi' ngwaña'an tyukwi chabiya' 'in Ndiose ndi'in lo'o ba. Kan' cha' bra nu ña'an ne' sa ña'an nu ngi'ni ba, bra kan' ka biya' ti' ne' cha' tñan 'in Ndiose nda'an ba. Wa ngwa su'we kasiya 'wa ni cha' 'in Ndiose, kan' cha' wa mjwi jwersa 'wa cha' xuun ba lo'o kune' xa'an; kwi' ngwaña'an, ka tyijin lyo ba 'in nu kan', cha' ja ku'ni ñu'un nu kan' 'wa.
47006008	Ndiya bra nu ngi'ni tnun nten 'wa; xka bra, nchkwi' ne' cha' ti'í 'wa. Nchkwi' ne' cha' su'we 'wa, kwi' ngwaña'an nchkwi' ne' cha' kuxi 'wa. Ndiya bra nchkwi' ne' cha' kwiñi 'a ba; xka bra, nchkwi' ne' cha' chañi 'a cha' nu nchkwi' ba.
47006009	Ndiya bra ngi'ni ne' cha' nsu'wi lyo ne' 'wa; xka bra ngi'ni ne' cha' ja siya' nsu'wi lyo ne' 'wa. Ndiya bra nda'an ba se'en kuxi, se'en nu wa kaja ti ba, lo'o ti lu'u ba; lye 'a nda ne' nu ti'í 'wa, lo'o ja nchka kujwi ne' 'wa.
47006010	Ni siya chañi cha' xi'in 'a ti' ba chun' nu ti'í nu ndijin ba, lo'o su'we lka tiye ba se'en ndi'in ba; chañi cha' ti'i 'a ba, lo'o ndyiji jwersa 'wa cha' taya' ba 'in ka'an nten. Ni siya ja ska nan nsu'wi 'wa siya' ti cha' ndi'in ba lo chalyuu; kwi' Ndiose nsu'wa ya' 'wa, nchga nan nsu'wi 'wa bra kan'.
47006011	'Wan yu Corinto ta'aan, su'we 'a nka tiye ba ña'an ba 'wan, kan' cha' ñi 'a nchkwi' ba lo'o wan, nchga cha' nu nda'an tiye ba.
47006012	Si'i bare nu ja xlyaa ba taya' ba 'wan, kwi' 'wan nu kee' 'a nxlyaa wan taya' wan 'ware;
47006013	kan' cha' ni, t'nan 'a nchkwiǐn' lo'o wan. Nde ña'an nka tiyeěn chkwiǐn' lo'o wan, ña'an ti' nchkwi' ska nten lo'o sñi' ne': Ku'ni wan cha' tlyu ti' 'wa, tyukwi ti tiye wan chka su'we ka tiye wan ña'an wan 'ware.
47006014	Ja ndi'in 'a cha' su'we xu'wi wan lo'o nten nu ja ndi'in cha' 'in lo'o Ndiose, ja ka 'a ka wan ska ti lo'o ne' kan' siya' ti. Ja ka tyi'in cha' 'wan lo'o ne' kan', chun' nten nu wa ngwa luwi kasiya 'in cha' 'in Ndiose, ja ka 'a sten ne' cha' lo'o nten nu ja ndukwa tñan nu ndlo Ni siya' ti; kwi' ngwaña'an, nten nu nsu'wi xaa 'in Ndiose ni' kasiya 'in, ja ka tya'an ne' kan' lo'o nten nu ndiya la ti' tya'an se'en tla.
47006015	Siya' ti ja ka su'wa cha' 'in Krixtu lo'o Satanás; kwi' ngwaña'an, nten nu wa msñi cha' 'in Krixtu, ja ka su'wa cha' 'in ne' lo'o nten nu ja xlyaa xñi cha' kan' siya' ti.
47006016	Ña'an ti' 'wan nu ndiya 'a ti' Ndiose 'wan, ja ka su'wa cha' 'wan lo'o xka ta nten nu msñi cha' 'in ya ña'an ti jo'o; kwi' Ndiose nu lu'u ndiya 'a ti' 'ñaan chun' nganun Tyi'i Ni ni' kasiya 'ñaan. Nde ndiya ska cha' nu ykwi' Ndiose: Tyi'iǐn nde se'en ndi'in nten kan', ndukwin Ni, kwi' ngwaña'an tya'aǎn lo'o nten kan'; kaǎn Ndiose cha' 'in ne' kan', kan' cha' ka ne' kan' nten 'ñaǎn. Ngwaña'an ndukwin Ni.
47006017	Lo'o ngwaña'an ykwi' X'naan lo'oan lo xka kityi, nan nu wa msñian cha' 'in Ni. Nde ndiya cha' nu ykwi' Ni: Tyo'o tsu' wan se'en ndi'in yu kuxi; ja ka su'wa 'a cha' 'wan lo'o yu kuxi kan', ja sten cha' 'wan lo'o cha' kuxi nu ngi'ni ne' kan'.
47006018	Bra kan' skaǎn' cha' lo'o wan, cha' kaǎn Sti wan bra kan'; kwi' ngwaña'an 'wan, ka wan sñiěn', ni siya nu kuna'an, ni siya yu ki'yu. Ngwaña'an ndukwin Ndiose X'nan wan, nu nchka 'in Ni nchga tñan siya' ti.
47007001	'Wan ta'aan, nu su'we 'a nka tiyeěn ña'aǎn 'wan, kan' lka ska cha' nu wa mskan' Ndiose lo'oan, cha' ka 'ñaan chun' ndi'in la. Kan' cha' sikwa, ndi'in cha' kulaa yaan' nchga cha' kuxi cha' ja ka ñu'un kasiya 'ñaan, ja ka ñu'un tyukwi ña'aan. Kwi' ngwaña'an, lye 'a ku'nian tñan cha' kaan nten 'in Ndiose; nchga tñan nu ku'nian lo chalyuu, ku'nian 'in ran ña'an ti' si wa nduun Ndiose ña'an kwi'ya Ni 'ñaan.
47007002	¡Ku'ni xu'we tiye wan ña'an wan 'wa sikwa! Ja ska cha' kuxi y'ni ba lo'o wan, ja y'ni ñu'un ba chalyuu 'in ska wan siya' ti; ni ska yu ta'a wan, ja siya' mñi lyo'o ba 'wan.
47007003	Ja nchka tiǎn' xtyaǎn ki'ya 'wan. Nde lka cha' nu nchka tiǎn' chkwiǐn' lo'o wan, sa ña'an nu ykwiǐn' lo'o wan nu ngwa xkan', cha' nchga bra su'we 'a nsu'wi tiyeěn ña'aǎn 'wan; ni siya kajaan, ni siya ti x'ni la xu'wian chalyuu.
47007004	Su'we 'a nka tiyeěn xa nu ndyu'wi tiǎn' 'wan, kwi' ngwaña'an nka tiyeěn bra nu nchkwiǐn' cha' 'wan lo'o xka ta nten. Ña'an ti ngula ti' kasiya 'ñaǎn, ña'an ti su'we nka tiyeěn se'en ndi'iǐn, ni siya ndijin ba nchga nu ti'í kan'.
47007005	Ti bra nu ngala ba lo yuu 'in Macedonia ni, ja mjwi bra cha' xitña' ba siya' ti, cha' ti ndyuwa se'en tukwi 'a tñan nu ndyukwa ba. Nchga se'en mda'an ba lye 'a msuun ne' lo'o ba, kwi' ngwaña'an ytsen 'a kasiya 'wa.
47007006	Lo'o Ndiose ni, lye la ndaya' Ni 'in nten nu xi'in ti' ndi'in; kan' cha' xka jwersa mda Ni 'wa cha' ka ngula la ti' kasiya 'wa, chun' ngala Tito nde re.
47007007	Lo'o ngwaña'an, su'we 'a ykwi' yu lo'o ba cha' 'in tñan nu ngi'ni wan; ndukwin yu cha' nchka 'a ti' wan ña'an tloo wan 'wa xiya', kwi' ndukwin yu cha' njyu'u 'a ti' wan ndi'in wan si'ya cha' kuxi nu y'ni wan ti s'ni kan'; ndukwin yu cha' ja ndiya ti' wan cha' kuxi nu ykwi' ne' 'ñaǎn bra kan'. Chun' nchga cha' kan', su'we la nka tiyeěn se'en ndi'iǐn ni.
47007008	Chañi cha' nduwe tiǎn' cha' ngwa xi'in ti' wan la chin', chun' kityi nu msu'waǎn ti bra kan', ni siya ja njyu'u 'a tiǎn'; ja tya'an chuǔn' 'in cha' nu ngwa'aǎn bra kan', ni siya ndiya tsan nu njyu'u tiǎn' cha' ngwa'aǎn cha' kan'. Jlyo tiǎn' cha' ngwa xi'in ti' wan bra kan', ni siya xi'i ti mdalo cha' xi'in kan'.
47007009	Lo'o ni, su'we 'a nka tiyeěn cha' wa mdukwa wan cha' kan', cha' wa ngwa xi'in chin' ti' wan, cha' bra kan' ngulaa ya' wan cha' kuxi nu y'ni wan bra kan'. Chañi cha' ngwa xi'in ti' wan ti xi'i, ni siya Ndiose ngwa ti' cha' ka su'we la cha' 'wan xa wa mdyii cha', kan' cha' ja ngwa ñu'un ji tiye wan ni chun' y'niǐn tláǎn 'wan bra kan'.
47007010	Xa nu nduwe tian' 'in Ndiose cha' nu xi'in tian' ndi'ian, bra kan' kaja ña'an kulo chuan' cha' kuxi nu ngi'nian; tyo'o laan 'in cha' kuxi kan' bra kan', ja n'ni cha' ti tya'an chuan' laan bra kan'. Nten nu xi'in ti', nu ja nduwe ti' 'in Ndiose ni, ja xlyaa nten kan' chka jyu'u ti' 'in ki'ya nu ndukwi ne'; kana' chalyuu 'in ne' ngwaña'an ti bra kan'.
47007011	Kuwe chin' ti' wan sa ña'an cha' nchka 'wan ni, ti nu y'niǐn cha' ngwa xi'in ti' wan nu ngwa bra kan': tyukwi ti tiye wan nda'an cha' tiye wan ni, cha' nchka 'a ti' wan tyo'o luwi wan 'in cha' kuxi kan'; sa jlu'we msin' ti' wan, sa jlu'we ytsen wan, kwi' ndyaa yu'wi 'a ti' wan 'ñaǎn bra kan', sa bra nu lye 'a ngwa ti' wan ña'an wan 'ñaǎn ykwiǐn' xiya'; bra ti ngwa ti' wan ta wan nu ti'í 'in yu nu y'ni cha' kuxi kan'. Ngwaña'an nchka biya' ti' ba cha' ja nganun yuwe' 'wan si'ya cha' kuxi kan'.
47007012	Kan' cha' ngwa'aǎn kityi kan'; ja lye 'a mda'an cha' tiyeěn cha' 'in yu nu y'ni cha' kuxi kan', ti kwi' ti cha' ja lye mda'an cha' tiyeěn si'ya ne' nu ngwa kuxi 'in. Ngwa tiǎn' cha' kuwe su'we ti' wan 'in cha' nu wa ykwi' ba lo'o wan, ña'an ti' si nduun Ndiose ña'an kwi'ya Ni 'ñaan; kan' cha' ngwa'aǎn kityi kan' nu ndyaa se'en ndi'in wan.
47007013	Lo'o ni, su'we la nka tiye ba cha' 'wan. Su'we ti nka tiye ykwi' ba sikwa; kwi' ngwaña'an, su'we la nka tiye ba ni, cha' wa na'an ba 'in Tito, cha' su'we 'a ngwa tiye yu. Ta'a wan y'ni wan cha' tiin ti mdi'in kasiya 'in yu ngala yu ni.
47007014	Xa nu ti mdi'in yu se'en ndi'iǐn, wa ytsaǎn' 'in yu cha' su'we 'a msñi wan cha' 'in Jesús, lo'o ngwaña'an chañi 'a cha' kan'. Nchga ya' nu ykwi' ba lo'o wan, chañi 'a ngwa cha' 'in Jesús nu ykwi' ba; kwi' ngwaña'an, chañi ngwa cha' nu ytsaǎn' 'in Tito, cha' su'we nka tiye ykwi' ba ña'an ba 'wan.
47007015	Lo'o xka cha' nu su'we la ngwa tiye Tito ña'an yu 'wan ni, ska cha' nu ndyu'wi ti' yu 'in ta'a wan, cha' na'an yu cha' nduwe 'a ti' wan nnan wan nchga cha' nu ykwi' yu lo'o wan, lo'o ngwaña'an ja mxkwen 'a wan xka la cha' kuxi 'in yu bra kan'.
47007016	Kwi' ngwaña'an lo'oǔn, su'we 'a nka tiyeěn ni, cha' ndyu'wi tiǎn' 'wan cha' ngwaña'an ngi'ni wan.
47008001	-
47008002	'Wan ta'a msñian cha' 'in Krixtu, ni chkwiǐn' ska cha' lo'o wan cha' 'in ta'aan nu ndi'in cha' 'in Krixtu nu ndi'in lo yuu 'in Macedonia. Su'we 'a ngwa tiye ne' ta'aan nu ndi'in tyun kichen nde kwa; wa tlyu 'a lomstan mxo' ti'in ne' kan', sa ña'an lka si kuliya' 'a ne'. Ni siya lye 'a ngwa cha' 'in ne' kan' chun' mdijin 'a ne' nu ti'í, ti su'we 'a nka tiye ne' kan' bra kan'. Lo'o ngwa 'in ne' ta ne' lomstan kan' chun' ka'an 'a cha' su'we y'ni Ndiose lo'o ne' xu'we ti.
47008003	Chañi 'a cha' nu chkwiǐn' lo'o wan cha' 'in ne' kan': Chun' cha' su'we ti tiye ne' kan', wa mda ne' nchga cha' su'we nu wa mjwi 'in ne'; kwi' lo'o mdaa ne' ti ka'an la cha' su'we, ni siya ja tyo'o skwa 'a nan nu nganun 'in ne', mske' ti' ba.
47008004	Lye 'a mjñan ne' chabiya' 'wa cha' ta ne' lomstan kan', cha' taya' ne' 'in xka ta ta'a nten ne' nu wa msñi cha' 'in Jesús xka kichen se'en nu lyiji 'a nan 'in ne'.
47008005	Lo'o ja mske' ti' ba cha' ta ne' ngwaña'an. Ti kulo tyukwi ti tiye ne' mslyaa ne' y'ni ne' sa ña'an nu nchka ti' Ndiose, lo'o y'ni ne' sa ña'an nu nka tiye ba cha' ku'ni ne' chabiya' 'in Ni.
47008006	Kan' cha' wa ykwi' ba lo'o Tito kan', cha' ku'ni ji yu cha' xo' ti'in yu lomstan nu nda wan cha' su'we nsu'wi tiye wan, chun' wa s'ni chin' mdyisnan yu nxo' ti'in yu lomstan kan'.
47008007	'Wan ni, su'we 'a ndyaa ña'an ti' wan 'in Ndiose, su'we 'a nchka 'wan kwa'u wan cha' 'in Ndiose 'in xka ta nten, su'we 'a nchka biya' ti' wan sa ña'an ndyo'o ska cha'; wa nchka 'a ti' wan taya' wan 'in nten, kwi' ngwaña'an su'we 'a nka tiye wan ña'an wan 'wa. Nchga lo tñan, su'we 'a nchka 'wan, nxke' ti' ba; kan' cha' bra ti ku'ni wan cha' xo' ti'in wan lomstan kan'.
47008008	Si'i nan ndloǔn tñan re 'wan; ni siya bra nu ña'an wan 'in xka ta ta'aan, cha' nchka 'a ti' ne' taya' ne' 'in ta'a nten ne' nu ngi'ni tnun 'in Krixtu, bra kan' ka ña'an biya' wan 'wan, ti ykwi' ti wan, si chañi ka cha' su'we nsu'wi tiye wan ña'an wan 'in ta'a nten wan.
47008009	Wa jlyo ti' wan sa ña'an y'ni Jesucristo nu nka X'naan, cha' xkwi' su'we 'a y'ni Ni lo'o nten. Nchga nan siya' ti wa nsu'wi 'in Ni, lo'o mslyaa Ni ngwa Ni ska nten ti, ni siya ska nten ti'i, nu ja ska nan nsu'wi 'in siya' ti. Cha' 'wan, kan' cha' y'ni Jesús ngwaña'an, cha' chun' ndi'in la kaja nchga nan nu nsu'wi 'in Ndiose 'wan bra kan'.
47008010	Nde ña'an nxke' tiǎn' sikwa, cha' su'we la ni siya ku'ni ji lya wan tñan nu ngi'ni wan kan'. Ti yijan nan wa su'we 'a ngi'ni wan tñan kan'. Si'i cha' ngi'ni ti wan 'in ran, ni siya lo'o ndiya 'a ti' wan cha' ngi'ni wan ngwaña'an.
47008011	Kan' cha' ni, ku'ni ji wan tñan kan', sa ya' nu tyii ran siya' ti. Su'we 'a ngwa tiye wan bra nu mdyisnan wan tñan kan', kwi' ngwaña'an su'we 'a si tyukwi ti tiye wan ku'ni ji wan 'in ran, sa ña'an cha' su'we nu nsu'wi 'in skaa wan ta wan lomstan kan'.
47008012	Si chañi cha' su'we nka tiye ska nten ta yu ni siya chin' ti nan nu nsu'wi 'in yu, su'we ti xñi Ndiose lomstan kan' 'in yu, sa kwa ti nu nchka 'in yu bra kan'; ja nchka ti' Ni cha' ta yu ska lomstan si ja ska nan nsu'wi 'in yu.
47008013	Ja nchka tiǎn' cha' lyiji 'a nan 'wan, xa wa nda wan lomstan nu kaja nan nu lyiji 'in ne' ti'i ta'aan.
47008014	Nde ña'an ndyo'o cha' re. Wa mdiya chin' cha' su'we nu wa mjwi 'wan ni ti, kan' cha' ndiya ña'an nu ka taya' wan 'in xka ta ta'aan nu lyiji 'a cha' 'in ne'. Chun' ndi'in la bra kan', si ndiya nan nu lyiji 'wan cha' tyijin yu'wi 'wan lo chalyuu, ja chan lo'o ne' kan' ka taya' ne' 'wan bra kan', cha' ngwaña'an ka su'wa cha' 'wan lo'o xka ta ta'a msñian cha' 'in Ndiose.
47008015	Kwi' ngwaña'an ndukwa cha' re lo kityi 'in Ndiose: “Ni siya mdijin biya' mxo' ti'in ne' nan ku ne', ja ynun la nan 'in ne' siya' ti bra kan'; lo'o nten nu mxo' ti'in chin' ti nan kan', ja mliji 'a nan 'in ne' siya' ti xa wa mdyii cha' bra kan'.”
47008016	Su'we 'a nka tiye ba xa nu nchkwi' ba lo'o Ndiose, cha' Tito, ta'a nda'an ba tñan kan', nchka 'a ti' yu taya' yu 'wan. Su'wa ti nka tiye yu lo'oǔn cha' ndaya' ba 'wan.
47008017	Su'we 'a nka tiye yu cha' ku'ni yu tñan nu wa mdaǎn 'in yu; lo'o ni, nchka 'a ti' yu taya' yu 'wan, kan' cha' tsaa yu tsaa na'an yu 'wan xiya', cha' 'in ti yu.
47008018	Lo'o su'wa ba xka yu ta'a ndi'in cha' 'ñaan lo'o Krixtu, cha' kan lo'o Tito 'in yu nde se'en ndi'in wan. Wa lka nsu'wi lyo wan 'in yu kan', cha' su'we 'a nchkwi' ne' ta'aan cha' 'in yu la se'en ndyo' ti'in ne' cha' 'in Krixtu, cha' su'we 'a nchkwi' yu cha' 'in Krixtu lo'o ne'.
47008019	Kwi' ngwaña'an, nten 'in Krixtu nu ndyo' ti'in nchga kichen wa ngulo suwi ne' 'in yu ta'aan kan', cha' tya'an yu lo'o ba, cha' taya' yu 'wa bra nu ngi'ni ba tñan cha' xo' ti'in ba lomstan nu nda ne'. Ngi'ni ba tñan kan' cha' 'in X'naan, cha' ngwaña'an ka ku'ni tnun ba 'in Ni; kwi' ngwaña'an, nxke' ti' ba cha' bra ti ku'ni wan tñan kan', chun' ndiya ti' wan ngi'ni wan ngwaña'an.
47008020	Bra kan' ja ka chkwi' nten cha' mxo' ti'in ba tñi nu nda wan xu'we ti kan', cha' 'in ti ba.
47008021	Nduwe ti' ba 'in ykwi' X'naan, lo'o nduwe ti' ba sa ña'an nu chkwi' nten chalyuu; kan' cha' nchka ti' ba cha' xkwi' luwi ti ku'ni ba nchga tñan.
47008022	Kwi' ngwaña'an, ti msu'wa ba xka yu ta'a ndi'in cha' 'ñaan lo'o Krixtu cha' su'wa ti kan yu lo'o ta'a tyukwaa yu ta'aan kan'. Ka'an 'a tñan wa y'ni yu cha' 'in X'naan, kan' cha' jlyo ti' ba cha' ndiya ti' yu ku'ni yu tñan lo'oǔn. Ni siya ni, ka biya' su'we ti' wan cha' ndyu'wi 'a ti' yu 'wan.
47008023	Kan' cha' ni, si kunicha' nten 'wan sa ña'an tñan nda'an Tito, nde ña'an chkwi' wan lo'o ne': Ta'a nda'aǎn tñan lka yu re. Kwi' ngwaña'an xkwen wan 'in ne', cha' su'wa ngi'ni yu tñan lo'o bare cha' 'wan. Ti kwi' ti cha', si ndiya nu kunicha' 'wan, sa ña'an tñan nda'an xka yu ta'a nda'an Tito kan', xkwen wan 'in ne' bra kan': Nda'an ne' kan' cha' 'in nchga nten tyun kichen nu ndyaa ña'an ti' 'in Krixtu, cha' ku'ni tnun ne' 'in Krixtu.
47008024	Kan' cha' chkwi' su'we wan lo'o ne' kan' sikwa, cha' ka biya' ti' xka ta yu ta'aan cha' chañi cha' su'we nka tiye wan ña'an wan 'in Tito lo'o ta'a nda'an yu. Lo'o ngwaña'an, su'we 'a ka tiye ba bra nu ña'an ba sa ña'an nu ngi'ni wan lo'o ne' kan'. Chun' ndi'in la kanen cha' kan' se'en ndi'in nchga ta nten nu ndi'in cha' 'in Krixtu kan'.
47009001	Ja n'ni cha' chkwiǐn' laǎn lo'o wan cha' 'in lomstan nu nxo' ti'in wan cha' taya' wan 'in ne' ta'aan nu ndi'in cha' 'in lo'o Krixtu,
47009002	cha' wa jlyo tiǎn' cha' su'we ti nka tiye wan ña'an wan 'in ne'. Ta'a ti nchkwiǐn' lo'o ne' Macedonia re, cha' su'we 'a ngi'ni wan, 'wan ne' Acaya; nchkwiǐn' lo'o ne' re cha' ndla 'a ti' wan, cha' ti yijan nan lye 'a y'ni wan tñan cha' xo' ti'in wan lomstan kan'. Lo'o ne' Macedonia re, wa ngwa su'we la tiye ne' xa wa na'an ne' cha' ndla 'a ngi'ni wan tñan kan'.
47009003	Ni siya ngwaña'an, ti su'waǎn laǎn 'in yu ta'aan kan', cha' kan yu se'en ndi'in wan. Bra kan' ka ku'ni wan sa ña'an nu wa ytsaǎn' 'in ne' cha' ngi'ni wan, lo'o si'i cha' kwiñi ti nchkwiǐn' cha' 'wan sikwa. Kan' cha' xo' ti'in lya wan lomstan kan', cha' wa lka mdyii y'ni wan tñan kan' bra nu kalaǎn.
47009004	Ja jlyo tiǎn' si lo'o chin' yu ta'aan nu lka ne' Macedonia re kaǎn lo'oǔn bra kan'. ¿Ni sa ña'an ku'niǐn bra kan', si ña'an ne' cha' ja ngi'ni ndla wan tñan kan' a? Ka jyu'u 'a ti' ba bra kan', cha' wa ykwi' ba lo'o ne' cha' su'we 'a ngi'ni wan; kwi' ngwaña'an 'wan, ka jyu'u 'a ti' wan bra kan'.
47009005	Kan' cha' wa ykwiǐn' lo'o yu ta'aan re, cha' tsaa yu kulo ndukwa la; ti chun' ndi'in la chin' kaǎn. Taya' ne' 'wan cha' ku'ni xu'we wan lomstan, sa ña'aan nu ndukwin wan 'ñaǎn cha' ta wan; wa lka mxo' ti'in wan nan kan' bra nu kalaǎn. Kan' lka ska tñan su'we nu ngi'ni wan chun' cha' ndiya ti ti' wan; ja nka ran ska tñan nu mdatsaa 'a ba 'wan cha' ku'ni wan bra kan'.
47009006	Tyu'wi ti' wan sa ña'an nchka bra nu kataan ska nan kwiñi. Si chin' ti mta nan kwiñi kataan, chin' ti nan tyo'o loo ran bra kan'; si ka'an mta kataan, ka'an la nan tyo'o loo ran bra kan'.
47009007	Ti kwi' ti cha', bra nu taan tñi xu'we ti 'in nten, ndi'in cha' jñiin tian' sa ña'an nan taan kwenta skaan. Ja su'we si cha' kwiñi ti taan 'in ran, kwi' ja su'we si cha' jwersa ti taan 'in ran; ndiya la ti' Ndiose si cha' su'we nka tiyean taan 'in ran.
47009008	Lo'o nchka 'a 'in Ndiose taya' Ni 'wan lo'o ka'an la lo nan, cha' kaja nchga nan nu lyiji 'wan; ti kaja la ña'an taya' wan 'in xka ta nten lo'o nchga tñan su'we bra kan'.
47009009	Nde nchkwi' ska cha' nu ndukwa lo kityi kula: Ska nten nu nnan su'we cha' 'in Ndiose, ka'an 'a cha' su'we nda yu 'in yu ti'i ta'a yu; lo'o nchga bra tyu'wi ti' nten tñan su'we nu wa y'ni yu.
47009010	Ti kwi' Ndiose nu nda nan kwiñi kataan, ti kwi' Ni nu nda Ni nan kuan, lo'o ti kwi' Ni ta Ni nchga nan nu lyiji 'wan cha' ka ska tñan su'we; lo'o taya' Ni 'wan cha' su'we ti tsaa to'o ska cha' su'we nu ngi'ni wan, cha' ka su'we ka tiye nten.
47009011	Ngwaña'an kaja nchga nan 'wan, lo'o ti kaja chin' cha' su'we 'wan nu ta wan 'in xka ta nten. Xa wa mdyii cha', bra kan' su'we 'a tya ne' xu'we 'in Ndiose chun' lomstan nu wa nda wan, kwi' nu tsaa lo'o ba nde se'en ndi'in ne' ti'i ta'aan kan'.
47009012	Xa wa nda wan nan nu taya' 'in ne' ta'aan ni, bra kan' kaja nan nu lyiji cha' tyijin yu'wi 'in ne' kan' chalyuu; kwi' ngwaña'an, su'we 'a ka tiye ne' kan'. Bra nu chkwi' ne' lo'o Ndiose,
47009013	ku'ni tnun ne' 'in Ni bra kan'. Kwi' ngwaña'an, bra nu ña'an ne' 'wan, lo'o ña'an ne' tñan nu wa y'ni wan cha' ta wan cha' su'we 'in ne', bra kan' ka biya' ti' ne' cha' chañi cha' ndukwa wan cha' su'we nu wa ykwi' Krixtu lo'o wan. Ku'ni tnun ne' 'in Ndiose bra kan', chun' su'we 'a nka tiye wan nda wan lomstan 'in ne' kan', ti kwi' sa ña'an nu nda wan 'in nchga nten.
47009014	Bra kan' chkwi' ne' lo'o Ndiose cha' 'wan, cha' su'we 'a ka tiye ne' ña'an ne' 'wan; tyu'wi ti' ne' cha' ka'an 'a cha' su'we ngi'ni Ndiose lo'o nten chun' lomstan nu wa nda wan 'in ne' kan'.
47009015	¡Tyaan xu'we 'in Ndiose sikwa, cha' tnun 'a cha' su'we nu wa nda Ni 'ñaan, lo'o ja nchka 'a ka biya' tian' cha' kan'!
47010001	Palyu lkaǎn nu nchkwiǐn' lo'o wan ni. Ku'ni wan cha' tlyu ti' 'ñaǎn, ni siya chkwiǐn' ñi lo'o wan. Ndiya nten nu ndukwin cha' ntseěn 'aǎn chkwiǐn' lo'o wan xa nu ndi'iǐn se'en ndi'in wan, lo'o ngi'niǐn tláǎn 'aǎn 'wan xa nu ndi'iǐn tijyu'; ngwaña'an ndukwin ne'. Tyaa yu'wi ti' wan sikwa, cha' xkwi' su'we ti nka tiye Krixtu ña'an Ni 'ñaan.
47010002	Kan' cha' ni, t'nan nchkwiǐn' lo'o wan, cha' ja ku'ni 'a wan cha' kuxi nu wa y'ni wan, cha' ja ndi'in cha' ku'niǐn tláǎn 'wan xiya' bra nu kalaǎn se'en ndi'in wan. Chañi cha' ka 'ñaǎn ku'niǐn tláǎn 'in nten, kwi' nten nu wa mñi lyo'o 'wan cha' kuxi 'a tñan ngi'ni ba.
47010003	-
47010004	Chañi 'a cha' lkaan nten chalyuu, ni siya ja ngi'nian sa ña'an nu ngi'ni xka ta nten; nxuan lo'o cha' kuxi, ni siya si'i sa ña'an nu nxuun nten chalyuu. Ndiose ni, nchka 'a 'in Ni, kan' lka nu nsu'wa jwersa 'ñaan cha' ka tyijiin lyoan 'in nchga cha' kuxi nu nxuun lo'oan.
47010005	Ndi'in cha' tyijiin lyoan 'in nchga cha' kwiñi nu nchkwi' nten cha' 'in Krixtu; kwi' ngwaña'an, ndi'in cha' tyijiin lyoan 'in nchga cha' kuxi nu ndiya 'a ti' nten, nu ndatsaa 'a 'in ne' cha' ja xñi ne' cha' 'in Ndiose. Bra nu wa ngulaa ya' ne' 'in nchga cha' kuxi kan', bra kan' ka ku'nian cha' tukwa ne' nchga cha' nu nchkwi' Krixtu.
47010006	Kan' cha' lo'o 'wan ni, ndi'in cha' tukwa ji wan nchga cha' nu 'in Krixtu, cha' chun' ndi'in la ka kulaa ti'in ba 'in nchga nten nu ja xlyaa tukwa cha' kan' siya' ti.
47010007	Ndla 'a ti' wan nchkwi' wan cha' 'wa. Su'we la si kuwe chin' ti' wan ti kulo la sa ña'an ndyo'o skaa cha' nu ñi; nchga nten nu nxke' ti' cha' lka ne' cha' 'in Krixtu, n'ni cha' kuwe su'we la ti' ne' kan', cha' ka biya' ti' ne' bra kan', cha' lo'o bare lka ba cha' 'in Krixtu.
47010008	Wa ykwiǐn' 'aǎn lo'o wan cha' wa nda ykwi' X'naan chabiya' 'wa, cha' tya'an ba se'en ndi'in wan; lo'o ngwaña'an, ja njyu'u 'a tiǎn' ni siya chkwiǐn' ngwaña'an lo'o wan. Wa lo'o chabiya' 'in Ndiose nda'an ba, cha' ka sten la wan cha' 'in Ni; ja nchka ti' ba ku'ni ñu'un ji ba kasiya 'wan.
47010009	Ja nchka tiǎn' cha' chkwi' wan cha' mxitseěn 'wan lo'o kityi nu ngwa'aǎn ndyaa se'en ndi'in wan.
47010010	Ndiya nu nchkwi' lo'o wan: Tnun 'a cha' nchkwi' Palyu kwa, tlá 'a yu 'ñaan, xa nu ndi'in yu tijyu'. Nchkwi' yu cha' ti ndijyan yu nde se'en ndi'ian, ndukwin ne' 'wan, lo'o ja nchka 'in yu kulo su'we yu tñan 'ñaan xa nu ndi'in yu lo'oan; ja nnaan siya' ti cha' nu nchkwi' yu, ndukwin ne' kan' bra kan'.
47010011	Su'we si ka biya' ti' ne' kan' sikwa. Ska ti ña'an ndyo'o cha' nu nda'an ba lo kityi xa nu ndi'in ba tijyu'; kwi' ngwaña'an ku'ni ba lo'o wan xa nu tyi'in ba se'en ndi'in wan.
47010012	Lo'o bare, ja ka su'wa cha' 'wa lo'o nten kan', nxke' ti' ba; siye' 'a ne' kan' lo'o ta'a ne', ja nsu'wi 'a cha' tiya 'in ne' kan'. Ti ykwi' ti ne' wa y'ni biya' ne' 'in ne', kan' cha' nxke' ti' ne' cha' su'we 'a ngi'ni ykwi' ne'.
47010013	Lo'o ja nchka ti' ba cha' chkwi' siye' ne' cha' 'wa chun' ska tñan nu wa y'ni xka ta nten; su'we ni siya chkwi' ne' cha' 'in tñan nu ngi'ni ti ba, cha' Ndiose lka nu nda chabiya' la se'en ku'ni skaa ba tñan. Kwi' ngwaña'an, mda Ni chabiya' cha' ngala ba nde se'en ndi'in wan, ne' Corinto.
47010014	Kan' cha' ni, wa lo'o chabiya' 'in Ndiose yaa ba nde se'en ndi'in wan ti kulo, cha' ykwi' ba cha' su'we nu ndi'in 'in Krixtu lo'o wan; lo'o ja mdijin ta ba chabiya' nu wa mda Ni 'wa.
47010015	Ja nchkwi' ba cha' 'in tñan nu ngi'ni xka ta nten chabiya' 'in Ndiose; nchkwi' ba cha' 'in sa kwa ti tñan nu nda Ni chabiya' cha' ku'ni ykwi' ba nde se'en ndi'in wan. Sa kan' ti cha' nchka ti' ba, cha' xñi su'we la wan cha' 'in Ndiose chun' ndi'in la, cha' bra kan' ka'an la tñan ka ku'ni ba lo'o wan, ti kwi' ña'an nu wa nda Ni chabiya' cha' ku'ni ba.
47010016	Chun' ndi'in la kaja ña'an chkwi' ba cha' su'we nu ndi'in 'in Krixtu lo'o ne' tyun kichen nu ndi'in tijyu' la, nde loo la se'en ndi'in wan. Kan' cha' ja n'ni cha' chkwi' ba cha' 'in tñan nu ngi'ni xka ta nten cha' 'in Krixtu sikwa.
47010017	Si ndi'in cha' chkwian' ska cha', su'we la chkwian' cha' 'in ska tñan nu ngi'ni Ndiose sikwa.
47010018	Ja nxñi Ndiose cha' nu nchkwi' nten nu nchkwi' 'a cha' 'in tñan nu ngi'ni ne', ti ykwi' ti ne'; xñi Ni cha' nchkwi' nchga nten nu chkwi' Ni cha' su'we ngi'ni ne' tñan.
47011001	Lo'o ni, ku'ni wan cha' tlyu ti' 'ñaǎn, talo wan chin' 'ñaǎn, ni siya chkwiǐn' 'aǎn cha' 'ñaǎn, ti ykwiǐn' tiǎn, ña'an ti' nchkwi' ska nten nu mna' cha' tiya 'in.
47011002	Ndiya 'a tiǎn' 'wan. Lo'o ja chan kwi' ngwaña'an nka tiye Ndiose ña'an Ni 'wan. Wa mskaǎn' cha' lo'o Ni cha' taǎn 'wan cha' ka wan nten 'in Krixtu, nten nu luwi kasiya 'in, ña'an ti' ska nu kuna'an kune' nu kaja kwilyo'o lo'o ska ti yu ki'yu;
47011003	nduwe 'a tiǎn' si wa ñu'un ti kasiya 'wan. Ti ngwa s'ni ni, wa mñi lyo'o kunan 'in Eva, cha' nchka 'a nchkwi' kune' xa'an kan'. Lo'o ja nchka tiǎn' cha' ñu'un cha' 'wan lo'o Krixtu ngwaña'an, ja nchka tiǎn' cha' kwiñi lyo'o kune' xa'an 'wan chun' cha' nu nchkwi' xka ta nten nu kwiñi; su'we 'a si tyukwi ti tiye wan msñi wan cha' 'in Krixtu.
47011004	Lo'o si'i ngwaña'an lka rsun nu mjwi 'ñaǎn. Ndiya nu nchkwi' cha' su'we 'a nchkwi' wan lo'o ya ña'an ti nten nu ndijyan se'en ndi'in wan, ni siya xka ña'an cha' nchkwi' ne' cha' 'in Jesús; ja su'wa cha' nu nchkwi' ne' kan' lo'o cha' nu wa ytsa' ba 'wan nu ngwa ti kulo. Kwi' ngwaña'an, nnan wan xka la cha' kan', si'i cha' su'we 'in Jesús nu ndlaa 'ñaan 'in nchga cha' kuxi lka cha' kan', ti kwi' si'i cha' nu wa ykwi' ba lo'o wan nu ngwa ti kulo. Kan' cha' xka tyi'i nsu'wi ni' kasiya 'wan ni, lo'o si'i Tyi'i Ndiose lka kan'.
47011005	Si'i nan kuxi la cha' nu nchkwiǐn', kwi' si'i nan su'we la cha' nu nchkwi' xka ta nten kan'; nan wa mñi lyo'o ne' 'wan se'en nchkwi' ne' cha' lka ne' tñan 'in Krixtu, kan' cha' xka ña'an cha' nda'an tiye wan ni.
47011006	Ni siya ja nchka 'ñaǎn chkwiǐn' ñi lo'o nten, nxke' ti' wan, wa mdyii y'niin xa'aǎn su'we cha' 'in Jesús kan'; kwi' ngwaña'an, wa jlyo ti' wan cha' chañi 'a cha' nu nchkwiǐn' re, cha' tyun ya' wa na'an wan 'ñaǎn, nchga tñan nu wa y'niǐn.
47011007	Ja siya' msñiǐn liya' 'wan xa wa mdi'iǐn ngwa'uǔn cha' su'we 'in Ndiose 'wan. Wa mslyaǎn cha' ka ti'i la ña'an 'ñaǎn cha' 'wan, cha' ka kanun su'we la ka tiye ykwi' wan. ¿Ta ja su'we cha' y'niǐn ngwaña'an, nxke' ti' wan a?
47011008	Nchga ta ne' ta'aan nu wa msñi cha' 'in Jesucristo nchga la kichen, kan' lka nu mdaya' 'ñaǎn lo'o tñi tyukwi tyempu nu y'niǐn tñan se'en ndi'in wan; wa msñiǐn liya' 'in ne' kan', cha' ngwaña'an ngwa 'ñaǎn tayaǎn' 'wan bra kan'.
47011009	Tyukwi tyempu nu mdi'iǐn lo'o wan, bra nu mnanjo'o tñi 'ñaǎn, ja siya' mjñaǎn 'wan cha' taya' wan 'ñaǎn bra kan'; ne' Macedonia, ta'a msñian cha' 'in Krixtu, wa yan lo'o ne' kan' nchga nan nu lyiji chin' 'ñaǎn. Ngwaña'an y'niǐn nu ngwa bra kan', cha' ja taǎn ka'an 'a tñan 'wan, nka tiyeěn. Kwi' ngwaña'an ti ku'niǐn chun' ndi'in la, nka tiyeěn.
47011010	Su'we la nka tiyeěn cha' ngwaña'an nchka 'ñaǎn. Kan' cha' ni, la se'en ndya'aǎn tyukwi lo yuu 'in Grecia, ja nchka tiǎn' cha' ta ne' liya' 'ñaǎn; wa jlyo ti' wan cha' chañi 'a cha' nu nchkwiǐn' re, chun' lkaǎn nten 'in Krixtu.
47011011	Cha' su'we nka tiyeěn ña'aǎn 'wan, kan' cha' nchkwiǐn' lo'o wan ngwaña'an; wa jlyo ti' Ndiose cha' su'we 'a nka tiyeěn ña'aǎn 'wan.
47011012	Lo'o ti ku'niǐn laǎn sa ña'an nu ngi'niǐn kaǎn ni, cha' ja kaja ña'an chkwi' xka ta nten kan' cha' ngi'ni ne' ti kwi' tñan nu ngi'ni ba.
47011013	Ja chañi cha' ngi'ni ne' kan' tñan 'in Krixtu; kwiñi ne' kan', ka'an 'a cha' kwiñi nchkwi' ne' kan' lo'o nten nchga se'en nda'an ne'. Xka ña'an ngi'ni ne' kan' lo'o nten, cha' ngwaña'an ka kwiñi lyo'o ne' 'in nten kan', cha' lka ne' nten su'we, cha' ngi'ni ne' tñan 'in Krixtu.
47011014	Lo'o ja tlyu tñan cha' kwiñi lyo'o ne' kan' 'in nten ngwaña'an, cha' lo'o kune' xa'an nu naan Satanás nchka 'in kwiñi lyo'o 'in nten, bra nu xka ña'an ngi'ni yu tloo nten, cha' chkwi' ne' cha' lka yu ska angajle nu mdo'o lo xaa 'in Ndiose; lo'o ja chañi cha' kan'.
47011015	Kwi' ngwaña'an nchka lo'o nten nu ngi'ni tñan 'in kune' xa'an kan'; ja tlyu tñan cha' ku'ni ne' cha' xka ña'an tloo ne', sa ña'an nu kwiñi lyo'o ne' kan' 'in nten 'in Krixtu ta'a wan cha' ngi'ni ne' tñan 'in Ndiose. Bra nu tiya bra cha' ka biya' 'in ne' lo'o Ndiose, la bra kan' tyijin ne' kan' nu ti'í sa ña'an nu ndi'in cha' ka 'in ne' si'ya cha' kuxi nu wa y'ni ne' xa wa yan ne' lo chalyuu.
47011016	Xiya' chkwiǐn' lo'o wan; ni ska wan ja ndi'in cha' chkwi' wan cha' mna' cha' tiya 'ñaǎn. Ni siya nxke' ti' wan cha' ja nsu'wi 'a cha' tiya 'ñaǎn, ta wan chin' chabiya' 'ñaǎn chkwiǐn' cha' 'in nchga cha' tukwi nu wa ngwa 'ñaǎn.
47011017	Ja ndiya tiǎn' chkwiǐn' cha' re, cha' si'i cha' nu wa nda Ndiose cha' chkwiǐn' lo'o nten lka cha' re, nxke' tiǎn'. Chañi cha' wa mna' cha' tiya 'ñaǎn, nxke' tiǎn', cha' lye 'a nchkwiǐn' cha' 'ñaǎn, ti ykwiǐn' tiǎn.
47011018	Lo'o ja nduwe tiǎn' ni siya chkwiǐn' chin' ni, cha' nsu'wi 'a nten nu nchkwi' 'a cha' ka tnun la ykwi' ne', nka tiye ne'; kan' cha' lo'oǔn nsu'wi chabiya' 'ñaǎn chkwiǐn' chin', nxke' tiǎn'.
47011019	¡'Wan, nchka 'a 'wan! ¡Kan' cha' su'we 'a ndalo wan 'in nten nu ya ña'an ti ngi'ni!
47011020	¡Ndalo 'a wan 'in nchga yu kan' nu ngi'ni cha' kuxi, ni siya lye 'a ndlo ne' tñan 'wan, ni siya ngi'ni ne' kanan 'wan, ni siya ndatsaa 'a ne' 'wan cha' ku'ni wan cha' kuxi, ni siya lye 'a ngi'ni siye' ne' lo'o wan, ni siya ta'a ti nykwan' ne' tloo wan; ndalo 'a wan 'in ne' kan'!
47011021	Lo'o bra kan' ndukwin wan cha' ja ngulo su'we ba tñan 'wan. ¡Chañi cha' ja ngi'ni tlá ba 'wan sa ña'an nu ngi'ni nten kan'! ¡Su'we sikwa! Chkwiǐn' chin' cha' 'ñaǎn, ti ykwiǐn' tiǎn, ni siya ja nsu'wi cha' tiya 'ñaǎn cha' chkwiǐn' cha' re; si'i nten kwiñi ti kan' nu ka chkwi' cha' 'in ykwi' ne'.
47011022	Su'wa ti lkaǎn yu hebreo lo'o ne' kan'; kwi' ngwaña'an, su'wa ti lkaǎn yu israel lo'o ne' kan', cha' ngwaña'an ska ti ayman Abraham ngwa ne' kula 'wa lo'o ne' kan'.
47011023	Ndukwin ne' kan', cha' tñan 'in Krixtu ngi'ni ne'; ti kwi' tñan kan' ngi'niǐn. Ni siya ja nsu'wi 'a cha' tiya 'ñaǎn cha' chkwiǐn' ngwaña'an, su'we la tñan ngi'niǐn ke tñan nu ngi'ni ne' kan'; lye la y'niǐn tñan, ta'a ti msu'wa ne' 'ñaǎn ni' ña'an chkwan, tyun ya' wa mji'in ne' 'ñaǎn lo'o kijin, ta'a ti nchka cha' wa kajaǎn tiǎn cha' 'in Krixtu.
47011024	Kalatyii ndukwa kaa ya' njyi'in ne' 'in yu kuxi chabiya' 'in ne' judío ni, kwi' ngwaña'an ki'yu ya' mji'in ne' judío 'ñaǎn sa kwa ya'.
47011025	Lo'o ngwaña'an, snan ya' mji'in ne' romano yka chuǔn', kwi' ska ya' nguun ne' kee 'ñaǎn cha' ngwa ti' ne' kujwi ne' 'ñaǎn. Snan ya' ngwa kuxi 'in yka na'an se'en mda'aǎn, yten ran ni' tyi'a; wa mdiya ska ya' nganuǔn nxkwatyaǎn lo tyi'a ska tsan lo'o ska tla.
47011026	Ka'an 'a se'en mda'aǎn tuwiin se'en nu ja chan ka kuxi 'ñaǎn; wa mdiya bra nu ngunuǔn jlu'we tyi'a xa wa ndukwi ylaa tyi'a chku; kwi' ngwaña'an mdi'in 'a nten nu ku'ni kunan tuwiin; ni siya ne' judío ta'aǎn, ni siya ne' xka la'a tsu', ngwa ti' ne' ku'ni ne' cha' kuxi lo'oǔn; kwi' ngwaña'an, ni siya mda'aǎn nde kichen tnun, ni siya mda'aǎn nde ni' kixin', ni siya nsu'wiǐn lo tyi'a tujo'o, ndyukwaan 'aǎn cha' kuxi; lo'o ngwaña'an, wa mdiya nten nu su'wa nda'an lo'o nten 'in Jesucristo, lo'o cha' kwiñi ngi'ni ne' kan', cha' kuxi nda'an tiye ne' ña'an ne' 'ñaǎn.
47011027	Wa mdiya ka'an 'a tñan 'ñaǎn, ka'an 'a cha' tukwi mdijiǐn nde se'en mda'aǎn, tyun 'a ya' ja ngwa kajaǎn'; wa mdiya bra lye 'a mte' tiǎn', kwi' ngwityi tiǎn'; wa mdiya tsan nu ja ska nan mjwi kuǔn siya' ti, wa mdiya tsan nu lye 'a ngwa tlya' tiǎn' cha' ja mjwi te' kuǔn'. Nchga cha' kan' mdijiǐn nde se'en mda'aǎn.
47011028	Lo'o ngwaña'an, ti ndi'in la cha' tukwi 'ñaǎn; nchga tsan nduwe 'a tiǎn' sa ña'an nchka 'in nchga ta nten 'in Krixtu nchga la kichen, lye 'a nduwe tiǎn' ni' kasiya 'ñaǎn cha' nu ndyu'wi tiǎn' 'in ne' kan'.
47011029	Xa nu na'an 'a ti' ska yu ta'aan, bra kan' lo'o na' nchka na'an tiǎn' cha' 'in yu kan'; xa nu ndi'in ki'ya 'in ska yu kan', kwi' ngwaña'an na', xi'in 'a tiǎn' bra kan'.
47011030	Bra nu nchkwiǐn' 'ñaǎn ti ykwiǐn' tiǎn, su'we la si chkwiǐn' cha' 'in nchga cha' nu ngi'ni cha' ja ndaloǔn se'en ndi'iǐn skaǎn tiǎn.
47011031	Ndiose Sti Jesucristo nu nka X'naan, nchga bra ndi'in cha' ku'niin tnuan 'in Ni: ti kwi' Ni jlyo ti' Ni cha' si'i cha' kwiñi nchkwiǐn' lo'o wan.
47011032	Nde ña'an ngwa 'ñaǎn xa wa mdi'iǐn nde kichen Damasco. Nu lka x'nan kichen kwa, tñan 'in ree Aretas lka yu; kwi' ngulo tñan 'in skan 'in yu cha' tyuun yu kwan tyi'iin tu'wa lo'o kichen kan', cha' xñi tuun yu 'ñaǎn, cha' tyaa lo'o yu 'ñaǎn ni' ña'an chkwan bra kan'.
47011033	Lo'o xka tuwiin msñiǐn yi'aǎn bra kan'; mdiyan lo'o ne' ta'aan ska xkuwi se'en xu'wiǐn ni' ran, lo'o bra kan' yojo' ne' 'ñaǎn ña'aan lo'o xkuwi tuna'an ventana cha' ngwi'ya ne' 'ñaǎn lo'o ti chun' lo'o kichen kan' nde liya'. Ngwaña'an ngwa cha' ngulaǎn 'in x'nan kichen kan'.
47012001	Ndi'in cha' ti chkwiǐn' la chin' cha' 'ñaǎn, ti ykwiǐn' tiǎn, ni siya ja su'we chkwiǐn' ngwaña'an lo'o xka nten. Kitsaǎn' ska cha' 'wan sa ña'an cha' nu ykwi' slaǎn. Laja slaǎn ngwa'u tloo ykwi' X'naan 'ñaǎn, ykwi' Ni ska cha' lo'oǔn bra kan'.
47012002	Nten nu wa msñi cha' 'in Krixtu lkaǎn; lo'o ni, wa nsu'wi tii lkwa yijan ti bra nu mgii tiǎn' cha' nu yan y'ya Ndiose 'ñaǎn, cha' bra kan' yi'aǎn la xka chalyuu nde kwan la, nde se'en ndi'in Ndiose. Ja jlyo tiǎn' si chañi cha' yi'aǎn la kwa, o ta laja slaǎn tiǎn ngwa'u tloo Ni 'ñaǎn; ska ti Ndiose jlyo ti'.
47012003	Xiya' chkwiǐn' lo'o wan cha' ja jlyo tiǎn' si chañi cha' ndyaa lo'o lye Ndiose 'ñaǎn nde chalyuu kan' se'en su'we 'a ña'an nchga nan, ta si nan mske' ti tiǎn' cha' nu yi'aǎn la kan'; ska ti Ndiose jlyo ti'.
47012004	La kan' ynaǎn ka'an 'a cha' nu ja nchka chkwiǐn' 'in ran, kwi' ngwaña'an ja ndyiji ña'an chkwi' nten chalyuu 'in cha' kan' siya' ti.
47012005	Su'we si chkwiǐn' chin' lo'o wan, cha' ngwaña'an ngwa 'ñaǎn ti bra kan'; ja su'we chkwiǐn' xka la cha' 'ñaǎn, ti ykwiǐn' tiǎn, ska ti si chkwiǐn' chin' cha' 'in nchga cha' se'en nu ja ndaloǔn se'en ndi'iǐn ykwiǐn' tiǎn.
47012006	Si'i nan wa mna' cha' tiya 'ñaǎn nchkwiǐn' cha' 'ñaǎn ti ykwiǐn' tiǎn. Chañi lka cha' nu nchkwiǐn' lo'o wan ni. Ja nchka tiǎn' chkwiǐn' ka'an 'a cha' lo'o wan, chun' ja nchka tiǎn' cha' ku'ni tnun ne' 'ñaǎn si ja ya ña'an ne' sa ña'an ngi'niǐn, ta ja ya kunan ne' cha' nchkwiǐn'. Xa wa nsu'wi lyo ne' 'ñaǎn, kan' ka chkwi' su'we ne' cha' 'ñaǎn bra kan', nka tiyeěn.
47012007	Bra kan' mda Ndiose chabiya' cha' nu mdijiǐn chin' nu ti'í, cha' ja ka siyeěn' lye 'a lo'o nten chun' cha' tnun nu wa na'aǎn laja slaǎn nde ni' kwan; mda Ni ska lo nu ti'í 'ñaǎn nu ti'í 'a ngi'ni lo'oǔn. Wa lka ran ña'an ti' ska kiche' tnun nu yojo' ti'í laja kunaǎn', ña'an ti' si ndi'ian ya' kune' xa'an cha' ta yu nu ti'í 'ñaan, cha' lye 'a ngi'ni nu ti'í kan' lo'oǔn, cha' ja ka siyeěn' lo'o xka ta nten.
47012008	Wa mda'a snan ya' ykwiǐn' lo'o Ndiose; t'nan 'a ykwiǐn' lo'o Ni cha' tyo'o tsu' nu ti'í kan' 'ñaǎn.
47012009	Lo'o nde ña'an mxkwen Ni 'ñaǎn bra kan': “Sa kan' ti cha' ndi'in cha' tyu'wi tii', cha' ka'an xu'we ngi'niǐn lo'oo ngwaña'an ti. Kwi' lye la ka ku'niǐn tñan lo'oo, bra nu ja nsu'wi 'a jwersa 'iin” ndukwin Ni 'ñaǎn. Kan' cha' ni, su'we 'a nka tiyeěn ni siya ja nchka 'ñaǎn lye, cha' bra kan' ka ku'ni ykwi' Krixtu tñan ni' kasiya 'ñaǎn cha' ka 'ñaǎn.
47012010	Kan' cha' su'we nka tiyeěn, ni siya ja nchka 'ñaǎn siya' ti, ni siya ka'an 'a cha' ti'í chkwi' nten 'ñaǎn, ni siya ti'í 'a 'ñaǎn, ni siya lye 'a ti'í ti' nten 'ñaǎn, ni siya tukwi 'a tñan se'en ndi'iǐn cha' 'in Krixtu; ti kwi' ña'an bra nu ja nchka 'ñaǎn siya' ti, ti kwi' bra kan' su'we la ndyiji jwersa 'ñaǎn, kwi' jwersa nu nda Krixtu.
47012011	'Wan y'ni lo'o wan 'ñaǎn cha' nchkwiǐn' cha' mna' re, ni siya ndi'in cha' chkwi' su'we wan 'ñaǎn. Ndiya 'a ti' wan ngi'ni wan tñan 'in ne' kwiñi kan'; ni siya xke' ti' wan cha' chin' la tñan ngi'niǐn lo'o ka'an la tñan ngi'ni yu kwiñi kan'.
47012012	Wa mdaloǔn nchga cha' kuxi nu ngwa 'ñaǎn, chun' ngi'niǐn tñan nu wa mda X'naan 'ñaǎn, cha' nduǔn nchkwiǐn' cha' 'in Ni lo'o wan. Wa jlyo ti' wan cha' Ndiose lka nu mda tñan re 'ñaǎn, xa wa na'an wan cha' tnun nu wa y'ni Ni nde se'en ndi'in wan laja nu mdi'iǐn lo'o wan, cha' ngwaña'an kuwe la ti' wan 'in Ni. Ja nchka ku'ni nten chalyuu tñan kan' ngwaña'an ti.
47012013	Sa kan' ti cha', ja mjñaǎn 'wan cha' taya' wan 'ñaǎn, kan' cha' nxke' ti' wan cha' chen nka tiyeěn ña'aǎn 'wan; su'we la ngi'niǐn lo'o ne' xka kichen, nxke' ti' wan. ¡Ku'ni wan chin' cha' tlyu ti' 'ñaǎn, cha' ja njñaǎn cha' kan' 'wan sikwa!
47012014	Wa tyaǎn tiǎn nde se'en ndi'in wan xiya'. Nde mda'a snan ya' ndijyaǎn se'en ndi'in wan ni, ti kwi' ti cha' ja ndijyaǎn cha' kuloǔn ska tñan tukwi 'wan. Siya' ti nchka tiǎn' cha' ka wan nten 'in Ndiose; ja nka tiyeěn cha' nu jñaǎn tñi 'wan. Ña'an ti' nten nu nsu'wi sñi', nu ta liya' loo nchga nan nu lyiji 'in sñi'; si'i sñi' ne' ta liya' kan'.
47012015	Kwi' ngwaña'an na', su'we 'a nka tiyeěn ni siya kwijiǐn jiǐn ti chin' ti nan nu nsu'wi 'ñaǎn, ni siya ka na'an tiǎn' siya' ti, cha' kaja ña'an tayaǎn' chin' 'wan. Kan' cha' ja su'we si chin' ti nka tiye wan ña'an wan 'ñaǎn, lo'o su'we 'a nka tiyeěn ña'aǎn 'wan.
47012016	Ja ka'an 'a tñi ngwiji wan loǔn bra kan', lo'o ti nsu'wi chin' ne' ta'a wan nu nchkwi' cha' wa mñi lyo'oǔn 'wan cha' ku'niǐn kanan 'wan.
47012017	¿Ni sa ña'an ngwa cha' kan' a? Ja nguloǔn tñan 'in nten nu ndijyan se'en ndi'in wan cha' xñi ne' liya' 'wan cha' 'ñaǎn, si'i ngwaña'an nka tiyeěn.
47012018	Chañi cha' ykwiǐn' lo'o Tito kan', cha' tsaa yu se'en ndi'in wan nu ngwa xkan'; ndyaa yu lo'o kwi' xka yu ta'a msñian cha' 'in Jesús bra kan'. Lo'o ja y'ni Tito kanan 'wan; ska ti ña'an ngi'ni yu tñan sa ña'an nu ngi'niǐn tñan, ska ti cha' nsu'wi tiye ba ta'a tyukwaa ba.
47012019	Si'i nan nchka ti' ba cha' tyo'o luwi cha' 'wa lo'o wan; wa lka nduwe ti' ba cha' ña'an Ndiose 'wa, kan' cha' sa kwa ti cha' nchkwi' ba, sa ña'an cha' nu nchka ti' Krixtu cha' chkwi' ba lo'o wan. Kwi' ngwaña'an, nchga tñan nu ngi'ni ba, ngi'ni ba tñan kan' cha' taya' ba 'wan, cha' su'we 'a nka tiye ba ña'an ba 'wan ta'a su'we ndi'in ba.
47012020	Ka'an chin' cha' nda'an tiyeěn cha' 'wan ni. Bra nu tiyaǎn se'en ndi'in wan, ¿ta tyija lyo cha' 'wan 'ñaǎn cha' xka ña'an ngi'ni wan, si'i sa ña'an nu ngwa'uǔn 'wan ti kulo a? ¿Ni sa ña'an ku'niǐn lo'o wan bra kan' a? Ka biya' ti' wan bra kan', cha' ka 'ñaǎn ku'niǐn tláǎn chin' 'wan, ni siya ja ndiya ti' wan cha' ku'niǐn ngwaña'an. Nduwe 'a tiǎn' cha' ndiya chin' ne' ta'a wan nu ti nxuun ne' lo'o ta'a ne', nu liye' 'a ti' ne' 'in ta'a ne', nu msin' 'a ti' ne' 'in ta'a ne', nu ska lo ti cha' 'in ne' nduwe ti' ne'; kwi' ngwaña'an, nchkwi' 'a ne' kwentu 'in ta'a ne', nchkwi' lyo'o ne' 'in ta'a ne', lye 'a ngi'ni siye' ne' lo'o ta'a ne'. Nchga lo cha' kuxi kan' ngi'ni ne' chun' ja nduwe ti' ne' 'in Ndiose siya' ti.
47012021	Bra nu tiyaǎn xiya' se'en ndi'in wan, si tyija lyo cha' 'ñaǎn cha' ngwaña'an ngi'ni wan, ja chan lye 'a ka jyu'u tiǎn' cha' 'in Ndiose nu nka X'naan, bra nu ña'aǎn cha' kuxi nu ngi'ni 'wan. Ja chan kunaǎn 'aǎn bra kan' cha' 'wan; ka xi'in 'a tiǎn' cha' 'in nten nu y'ni cha' kuxi kan' ti ngwa s'ni la, cha' ja ya ka jyu'u ti' ne' kan' 'in cha' kuxi nu y'ni ne', cha' nsu'wi 'a cha' kuxi nu ngi'ni ne' lo'o ta'a ne', cha' ja luwi kasiya 'in ne' kan' siya' ti.
47013001	Wa mda'a snan ya' ni, cha' ndijyaǎn na'aǎn 'wan. Nde ña'an ku'niǐn ni: ndi'in cha' ku'niǐn biyaǎn' 'in nchga nten nu ngi'ni cha' kuxi; ni siya xkwi' lo'o tukwa snan nten nu wa na'an cha' kuxi kan', ngwaña'an ku'ni biyaǎn' 'in ne'.
47013002	Kan' lka cha' nu nchkwiǐn' lo'o ta'a wan ne' Corinto nu wa msñi cha' 'in Jesucristo, kwi' ngwaña'an nchkwiǐn' lo'o nchga wan nde kwa nu y'ni cha' kuxi ti ngwa s'ni la. Bra nu yi'aǎn nde kwa nu nka tyukwa ya' ni, wa ytsaǎn' cha' re 'wan bra kan'. Lo'o ni, cha' ndi'iǐn tijyu', ti chkwiǐn' cha' re lo'o wan xiya': Ja tukwin nu ngi'ni cha' kuxi tyo'o laa 'ñaǎn bra nu tiyaǎn xiya'; ku'niǐn biyaǎn' 'in nchga ne' kan'.
47013003	Lo'o bra kan' ka biya' ti' wan cha' ti kwi' Krixtu lka nu nda chabiya' cha' chkwiǐn'; lo'o si'i chin' ti tñan nchka 'in Krixtu xa nu ta Ni nu ti'í 'wan, ni siya lye la ku'ni Ni tñan cha' kaja nu ti'í 'wan bra kan'.
47013004	Chañi 'a cha' ngwa na'an ti' Krixtu bra nu yjwi ne' 'in yu, bra nu mstya ne' 'in yu lo wsi; chun' ndi'in la tnun 'a cha' y'ni Ndiose Sti yu cha' 'in yu, kan' cha' ti lu'u Ni ni. Ña'an ti' Krixtu, cha' ngwa na'an 'a ti' yu bra nu yjwi ne' 'in yu, kwi' ngwaña'an bare, na'an chin' ti' ba bra nu ngulo ba tñan 'wan nu ngwa xkan'; lo'o ni, ka biya' ti' wan cha' ti lu'u ba chin', cha' ti kwi' chabiya' 'in Ndiose nda'an lo'o ba ndijyan ba, ti kwi' ta'a chabiya' nu ndiya 'in Krixtu.
47013005	¡Ku'ni biya' wan 'wan, ti ykwi' ti wan sikwa! Ngwaña'an ka biya' ti' wan si chañi cha' ti nganun tyukwi cha' 'in Jesucristo ni' kasiya 'wan. Ndi'in cha' tyaa yu'wi ti' wan cha' nganun Tyi'i Jesucristo ni' kasiya 'in ska wan; ska ti si cha' kwiñi ti msñi wan cha' 'in Ndiose, ja kanun Ni lo'o wan bra kan'.
47013006	Lo'o ngwaña'an nchka tiǎn' cha' ka biya' ti' wan cha' ja lka ba nu kwiñi.
47013007	Ta'a ti njñan ba cha' 'in Ndiose, cha' ja ta Ni chabiya' cha' ku'ni wan cha' kuxi; nchka ti' ba cha' su'wa ya' Ni 'wan cha' ka su'we ka tiye wan se'en ndi'in wan lo chalyuu. Ja nduwe ti' ba, ni siya ndiya nten nu ndukwin cha' ja nchka 'wa siya' ti.
47013008	Ja n'ni cha' ku'ni tlá ba 'wan si ti nganun su'we cha' 'in Ni ni' kasiya 'wan, ti kwi' cha' 'in Jesús nu wa msñi wan. Bra nu ku'ni ñu'un wan 'in cha' nu 'in Jesús kan', bra kan' ku'ni tlá ba 'wan.
47013009	Bra nu su'we 'a nganun tsaa cha' 'in Ndiose ni' kasiya 'wan, su'we 'a nka tiye ba bra kan', ni siya chin' ti cha' nchka 'in ykwi' ba; kan' cha' njñan ba cha' 'in Ndiose cha' 'wan, cha' xñi ñi tiye wan cha' 'in Ni.
47013010	Kan' cha' nda'aǎn kityi re, ni siya tijyu' 'a ndi'in wan, cha' ja ku'niǐn tláǎn 'wan bra nu tiyaǎn kichen tyi wan. Chañi cha' wa nda ykwi' X'naan chabiya' 'ñaǎn, cha' kaja ña'an kanun tsaa la cha' 'in Ni ni' kasiya 'wan, lo'o ja nsu'wi chabiya' 'ñaǎn cha' ku'niǐn ñu'un jiǐn 'wan.
47013011	'Wan ta'a msñian cha' 'in Jesucristo, nslaǎn' lo'o wan ni, xa wa tyii ti kwa'aǎn kityi re. Ku'ni ji wan sa ña'an nu ndi'in cha' ku'ni wan cha' lka wan nten 'in Ndiose. Kunan su'we wan nchga cha' nu nchkwiǐn' lo kityi re. Ka su'wa ka tiye wan lo'o xka ta ta'a nten wan. Su'we ti tyi'in wan lo'o nchga nten. Lo'o bra kan' ti kwi' Ndiose, tyi'in Ni lo'o wan nchga tsan; su'we 'a ka tiye Ni ña'an Ni 'ñaan, kwi' ngi'ni Ni cha' tiin ti tyi'ian ni' kasiya 'ñaan.
47013012	Tyukwi ti tiye wan chkwi' wan lo'o ta'a wan, xñi wan ya' ta'a wan chabiya' 'in Krixtu.
47013013	Lo'o nchga ne' ta'a msñian cha' 'in Ndiose nde re, nchka ti' ne' chkwi' ne' “¿Ni rsun nda wan?” 'in nchga ne' ta'a wan nu ndi'in nde kwa.
47013014	Lo'o ni, nchka 'a tiǎn' cha' ja tsaa tii cha' su'wa ya' Jesucristo nu nka X'naan 'in nchga wan, cha' ka'an 'a cha' su'we ngi'ni Ni lo'oan nchga tsan. Kwi' ngwaña'an nchka tiǎn' cha' nchga tsan kuwe ti' wan cha' su'we 'a nka tiye Ni ña'an Ni 'ñaan. Kwi' ngwaña'an, nchka tiǎn' cha' kanun Tyi'i Ndiose ni' kasiya 'wan, cha' kwi' Ni ngi'ni Ni cha' su'wa ndi'in cha' 'ñaan lo'o Ni, lo'o xka ta nten ta'a msñian cha' 'in Ndiose. Ngwaña'an ka sikwa.
48001001	Na' lkaǎn Palyu nu nda'aǎn kityi re. Wa lka tñan 'ñaǎn cha' tsa'aǎn chkwiǐn' cha' 'in Jesucristo lo'o nchga nten. Si'i nten chalyuu ti nu mda tñan re 'ñaǎn, ja tukwin ykwi' lo'oǔn cha' ku'niǐn tñan re; Jesucristo lo'o Ndiose Sti Ni, kan' lka nu mda tñan re 'ñaǎn. Ti kwi' Ndiose lka nu y'ni cha' ndyu'u Jesús xiya' bra nu ngujwi yu.
48001002	Lo'oǔn, lo'o nchga yu ta'aan nu ndi'in lo'oǔn nde re, kwi' yu nu wa yten cha' 'in Jesús, nda'an ba kityi re cha' tsaa nchga kichen tyi wan ne' Galacia, nchga kichen se'en ndi'in nten 'in Jesucristo.
48001003	Nchka 'a tiǎn' cha' ti ku'ni Ndiose Stian cha' su'we lo'o wan, cha' ku'ni Ni cha' tiin ti tyi'in wan chun' nu wa yten wan cha' 'in Jesucristo nu nka X'naan.
48001004	Ti kwi' Jesús mda Ni 'in Ni cha' kaja cha' katin ki'ya nu ndukwi nchga nten chalyuu, cha' ngwaña'an kulaa Ni 'ñaan lo chalyuu re se'en nu ngwa kuxi 'a tiye nten si'ya cha' kuxi nu ngi'ni ne'; kan' cha' ngulo Ndiose Stian tñan 'in Jesús, cha' nu y'ni yu tñan kan' cha' 'ñaan.
48001005	Kan' cha' ¡nchga tsan ku'niin tnuan 'in Ndiose! Ngwaña'an ka sikwa.
48001006	Nduwe 'a tiǎn' cha' ndla 'a mda'an chun' wan cha' 'in Ndiose, ni siya ngulo suwi Ni 'wan cha' su'we 'a nka tiye Krixtu ña'an 'ñaan; nduwe tiǎn' cha' nda'an naan wan xka cha' nu nchkwi' nten cha' ka kulaa 'ñaan ya' ne' xa'an, nu si'i cha' 'in Ndiose.
48001007	Ñi la chkwian' cha' ja nsu'wi 'a xka cha' 'in Jesucristo nu ka kulaa 'ñaan. Nde ña'an nchka cha': Ndiya chin' nten nu nchka ti' xtiyaa' cha' nu xu'wi tiye wan; nchka 'a ti' ne' kan', cha' xa'an ne' sa ña'an ndi'in cha' 'in Krixtu.
48001008	Tnun 'a yuwe' xtya Ni 'in nten nu chkwi' ska cha' kwiñi lo'o wan, nu kwa'u xka ña'an nu ka tyo'o laa wan 'in cha' kuxi nu ndi'in 'wan, nu kwa'u 'wan ska cha' nu ja lka ti kwi' cha' nu ñi nu wa ykwi' ba lo'o wan ti kulo. Lo'o bare, xtya Ndiose ki'ya 'wa si xa'an ba cha' nu wa ykwi' ba lo'o wan; ni siya ska angajle nu wa mdo'o se'en ndi'in Ndiose chkwi' cha' kwiñi nu ngwaña'an, xtya Ndiose yuwe' 'in, cha' tnun 'a ki'ya lka kan'.
48001009	Ngwaña'an niǐn 'wan nu ngwa s'ni, lo'o ti kwi' cha' kan' chkwiǐn' lo'o wan xiya' ni: Tnun 'a yuwe' ki'ya chun' nten nu chkwi' xka la cha' lo'o wan, ska cha' nu ja lka ti kwi' ti cha' nu wa ynan wan ti kulo, sa ña'an nu ku'ni wan cha' tyo'o laa wan 'in cha' kuxi kan'.
48001010	Bra nu nchkwiǐn' ngwaña'an, si'i cha' lye nda'an naǎn 'in xka ta nten nu ku'ni tnun 'ñaǎn. Ja nchka 'a tiǎn' cha' nu chkwi' su'we nten chalyuu 'ñaǎn; nan nu nchka ti tiǎn' ni, Ndiose kan' nu tukwa cha' 'ñaǎn. Ja ndiya 'a ña'an nu ku'niǐn tñan 'in Krixtu si nu xkwi' nda'an cha' tiyeěn cha' ku'niǐn su'weěn lo'o nten.
48001011	'Wan ta'aan, nchka tiǎn' cha' nu ka biya' su'we ti' wan cha' re, cha' si'i ska cha' tiya nu nda nten ti lka cha' nu wa ykwiǐn' lo'o wan; cha' nu 'in Jesús lka kan', nu nchkwi' sa ña'an ka tyo'oun laan 'in cha' kuxi nu ndi'in 'ñaan.
48001012	Si'i nten chalyuu nu ytsa' cha' kan' 'ñaǎn kulo ndukwa; ja tukwin ngwa'u cha' kan' 'ñaǎn lo chalyuu re; ti kwi' Jesucristo ngwa'u tloo Ni 'ñaǎn, ykwi' Ni ytsa' Ni cha' kan' 'ñaǎn bra kan'.
48001013	Wa jlyo ti' wan sa ña'an tñan nu y'niǐn lo chalyuu re nu ngwa s'ni, sa ña'an nu ndukwaǎn 'aǎn nchga cha' nu kti 'a nu ngi'ni ne' judío ta'a ba. Wa jlyo ti' wan cha' ka'an 'a nu ti'í mdaǎn 'in nchga nten nu ndi'in cha' 'in lo'o Jesucristo nu ngwa ti s'ni; mda'an cha' tiyeěn cha' ku'ni tyiǐn 'in ne' kan' siya' ti bra kan'.
48001014	Cha' kti nu ngi'ni tnun ne' judío ta'a ba 'in Ndiose ni, na' nu lye la y'niǐn ñi cha' kan'. Xka la yu ta'a kichen tyiǐn nu lka ta'a su'wa yijan nsu'wiǐn, ja y'ni ne' sa ña'an tñan nu y'niǐn; lye la mdukwaǎn nchga lo lee nu ndi'in 'in ne', ti kwi' cha' nu wa ykwi' ayman lo'o ne' judío ta'a ba nu ngwa ti s'ni.
48001015	Lo'o ndla la y'ni Ndiose; bra nu ja ya kalaǎn wa ngulo suwi Ni 'ñaǎn cha' kaǎn nten 'in Ni, cha' ngwaña'an ngwa ti' Ni cha' ka. Nan wa ngulo suwi Ni 'ñaǎn cha' su'we 'a nka tiye Ni lo'oǔn.
48001016	-
48001017	Kwi' ngwaña'an y'ni Ni cha' nu yu'wi lyoǔn 'in Jesús, nu lka ska ti Sñi' Ndiose, kan' cha' ka 'ñaǎn chkwiǐn' cha' 'in Ni lo'o nchga nten nu ndi'in xka la'a tsu'. Na' nchkwiǐn' lo'o ta'a wan cha' chun' tñan nu wa y'ni Jesús ka tyo'o laa wan 'in nchga cha' kuxi nu ndi'in 'wan. Bra nu tka msñiǐn cha' kan', bra ti mdo'oǔn yi'aǎn ska lo yuu se'en naan Arabia bra kan'; la kan' mdi'iǐn xkaǎn tiǎn. Ja yi'aǎn naǎn ska nten nu ta cha' tiya 'ñaǎn; ti kwi' ti cha', ja yi'aǎn nde kichen Jerusalén cha' chkwiǐn' lo'o yu ta'a ngi'niǐn tñan nu ndi'in la kan', ni siya ti kwi' yu kan' nu wa ykwi' yu cha' 'in Jesús lo'o nten kulo ndukwa la, bra nu ti ji kunaǎn cha' kan'. Yi'aǎn nde Arabia, lo'o chun' ndi'in la mxitukwiǐn yi'aǎn nde kichen Damasco bra kan'.
48001018	Ja yi'aǎn nde Jerusalén bra kan'; xa wa mda'a snan yijan, yi'aǎn nde kwa bra kan'. La kan' yu'wi lyoǔn 'in Tyu, ngunuǔn ti'yun tsan lo'o yu bra kan'.
48001019	Ja na'aǎn xka la ta'a yu nu y'ni xa'an 'in Krixtu nu ngwa ti kulo bra kan'; ska ti Santiago ta'a Jesús nu nka X'naan, kan' nu wa na'aǎn.
48001020	Chabiya' 'in Ndiose ykwi', chañi 'a cha' nu nda'aǎn lo kityi re; ja ska cha' kwiñi nda'aǎn re.
48001021	Chun' ndi'in la yi'aǎn nde lo yuu 'in Siria bra kan', kwi' ngwaña'an yi'aǎn lo yuu 'in Cilicia.
48001022	Xka ta nten ta'a msñian cha' 'in Jesucristo nu ndi'in kichen nde Judea, ti ji xu'wi lyo ne' kan' 'ñaǎn nu ngwa bra kan'.
48001023	Tsa kwa ti cha' wa ynan ne', cha' nchkwi' nten 'ñaǎn cha': “Kwi' yu nu ngwa ti' ku'ni tyii 'ñaan ti s'ni la, la ni wa mxa'an kasiya 'in yu, cha' wa yten yu cha' 'in Jesús ni” ndukwin ne' 'in ta'a ne'. “Nda'an yu nchkwi' yu lo'o xka ta nten, cha' lo'o nten kan' tsaa ña'an ti' cha' 'in Jesús” ndukwin ne' kan' bra kan'.
48001024	La kan' mdyisnan y'ni tnun ne' 'in Ndiose cha' 'ñaǎn bra kan'.
48002001	Wa mda'a tii lyukwa yijan, kan' yi'aǎn Jerusalén xiya'; lo'o Bernabé ta'a nda'aǎn, kwi' lo'o Tito.
48002002	Yaa ba Jerusalén, cha' wa y'ni Ndiose cha' mbi'ya ska cha' tiyeěn, kan' cha' yaa ba; xa wa mdiyan ba kichen kan', bra kan' yi'aǎn se'en ndi'in ne' nu nka ndloo la 'in nchga ta nten 'in Krixtu bra kan'. Yi'aǎn se'en ndukwa ne' ykwi' ti ne', ykwiǐn' lo'o ne' bra kan'. Ytsaǎn' 'in ne' kan' ni ña'an cha' nchkwiǐn' lo'o ne' xka la'a tsu' cha' 'in Krixtu, cha' nu kulaa Krixtu 'ñaan 'in cha' kuxi nu ndi'in 'ñaan. Kan' lka cha' nu ykwiǐn' lo'o ne' Jerusalén kan', cha' ja ngwa tiǎn' cha' tya'an cha' kuxi tiye ne' kan' cha' 'ñaǎn; ja ngwa tiǎn' cha' chkwi' ne' cha' ja su'we cha' nu ykwiǐn' lo'o wan ne' xka la'a tsu' nu ngwa xkan', kwi' ja ngwa tiǎn' cha' chkwi' ne' kan' cha' ja su'we tñan nu ngi'niǐn ni.
48002003	Lo'o ngwaña'an Tito, ta'a nda'aǎn ni, ja ngulo ne' kan' tñan 'in yu cha' si'yu yu kijin cha' lkwan yu sa ña'an nu ngi'ni ne' judío, ni siya ne' xka la'a tsu' lka yu.
48002004	Nu nka, wa mdiyan chin' nten se'en ndi'in ba bra kan', ne' nu ndukwin cha' msñi ne' cha' 'in Krixtu lo'o kwiñi ne'; wa mñi lyo'o ne' kan' 'wa cha' lka ne' nten 'in Krixtu. Mnan ti mdi'in ne' kan' laja ta'a ba cha' ña'an biya' ne' 'wa, si lkwan ne' nu nda'an lo'o ba, si ja lkwan ne'. Ngwa ti' ne' kwiñi kan' tukun' ti'in ne' cha' su'we 'in Jesús nu nchkwian', cha' ja ndiya ti' ne' cha' su'we ndi'ian lo chalyuu chabiya' 'in Jesús; ngwa ti' ne' kan' tatsaa ne' 'ñaan cha' ku'nian nchga lo tñan nu ngulo ayman 'wa 'in ne' judío ta'a ba.
48002005	Lo'o ja y'ni ba kwenta cha' nu ykwi' ne' kan' siya' ti. Ngwa ti' ba cha' ja kana' ni ska cha' nu ñi nu wa ykwi' Krixtu lo'oan, sa ña'an nu kulaa Ni 'ñaan 'in cha' kuxi; ngwa ti' ba cha' kanun su'we nchga cha' kan' ni' kasiya 'wan bra kan'.
48002006	Ja nduwe tiǎn' ni siya chkwi' nten cha' tnun 'a nchka ne' nu nka ndloo 'ñaan nde Jerusalén kan'; jlyo tiǎn' cha' ska ti ña'an nka tiye Ni lo'o nchga nten. Ni siya ndloo la ne' kan', ja ngulo ne' xka la tñan 'ñaǎn cha' kwa'uǔn 'wan ne' xka la'a tsu'.
48002007	Ngwaña'an ngwa cha': ynan ne' cha' nu ykwiǐn' lo'o ne'; y'ni biya' ne' cha' lo'oǔn bra kan'; ngwa biya' ti' ne' cha' wa ngulo Ndiose tñan 'ñaǎn cha' tsa'aǎn chkwiǐn' cha' 'in Ni lo'o wan ne' xka la'a tsu', sa ña'an ka tyo'o laa wan 'in cha' kuxi nu ndi'in chalyuu. Kwi' ngwaña'an ykwi' ne' tnun nchka kan', cha' wa ngulo Ni tñan 'in Tyu, cha' chkwi' yu cha' su'we kan' lo'o ne' judío.
48002008	Ti kwi' Ndiose nu msu'wa 'in Tyu yaa cha' kwa'u yu cha' 'in Ni 'in ne' judío, kwi' Ni msu'wa Ni 'ñaǎn yi'aǎn cha' kwa'uǔn cha' su'we kan' 'in ne' xka la'a tsu' kan' bra kan'.
48002009	Kan' cha' yu'wi lyo ne' cha' 'ñaǎn, kwi' Santiago lo'o Tyu lo'o Xuwa kan', ti kwi' ne' nu nka ndloo la 'in ne' ta'a msñian cha' 'in Krixtu. Ska ti cha' ykwi' ne' kan' lo'o ba, cha' su'we 'a y'ni Ndiose lo'oǔn bra nu nda Ni tñan kan' 'ñaǎn. Bra kan' msñi ya' ta'a ba lo'o ne' bra kan', na' lo'o Bernabé, cha' ngwa biya' ti' ba cha' su'we nka tiye ne' lo'o ba, cha' su'wa ndi'in cha' 'in ne' lo'o ba, cha' ti tsaa la ba kichen tyi ne' xka la'a tsu'. Kanun ykwi' ne' kan' se'en ndi'in yu judío ta'a ba bra kan'.
48002010	Sa kan' ti cha' ykwi' ne' lo'o ba, nu mjñan ne' 'wa cha' nchga bra tyu'wi ti' ba nan lka nu lyiji 'in yu ti'i ta'aan nu nganun nde Judea. Ti kwi' ti cha' nu lye 'a ngi'niǐn cha' ka tñan kan'.
48002011	Bra kan' mdiyan Tyu nde kichen Antioquía bra nu mdi'iǐn kichen kan' bra kan'. Chun' ndi'in la yi'aǎn se'en ndi'in yu, y'niǐn tláǎn 'in yu chun' nu wa mdiya ska cha' kuxi nu ngi'ni yu.
48002012	Nde ña'an ngwa cha' kan': bra nu tka ngala ti yu nde kwa, ja mjyu'u ti' yu; yku yu tyija lo'o ne' ta'aan nde kwa bra kan', ni siya ne' xka la'a tsu' lka ne'. Chun' ndi'in la, bra nu ngala la chin' yu judío ta'a ba, kwi' nu msu'wa Santiago ndijyan, kan' mxi'in chun' yu bra kan'; ja mslyaa 'a yu ku yu tyija lo'o ne' xka la'a tsu' kan' bra kan'. Ntsen yu si ña'an ne' judío kan' 'in yu, cha' nchku yu tyija lo'o ne' xka la'a tsu' kan', cha' ja nsu'wi chabiya' 'in ne' judío ku ne' tyija lo'o ne' xka la'a tsu', chun' nu ja luwi ne' xka la'a tsu', nxke' ti' ne' judío.
48002013	Lo'o kan' kwi' ngwaña'an y'ni xka ta ne' judío ta'a ndyaa ña'an tian' 'in Krixtu, ska ti cha' y'ni ne' lo'o Tyu; kwi' lo'o Bernabé nka tiye yu ku'ni yu sa ña'an nu y'ni ne' kan', cha' tukwa cha' nda'an tiye ne'.
48002014	Bra kan' bra nu ngwa biya' tiǎn' cha' nu ja ngi'ni ne' sa ña'an nka cha' su'we nu ngwa'u Krixtu 'ñaan, bra kan' ykwiǐn' lo'o Tyu tloo nchga nten nu wa msñi cha' 'in Krixtu kichen kan'. Ngwaña'an niǐn 'in Tyu bra kan': “Nu'win lka yu judío” niǐn 'in yu bra kan'. “Ti bra nu ngalaa nde re, wa y'nii sa ña'an nu ngi'ni ne' xka la'a tsu' re, cha' ta'aan lkaan nten 'in Krixtu; ja y'nii sa ña'an nu ngi'ni ne' judío ta'a kichen tyian. Kan' cha' ni, ja su'we tatsaa nu'win 'in ne' xka la'a tsu' re, cha' ku'ni ne' sa ña'an nu ngi'ni ne' judío.” Ngwaña'an ykwiǐn' lo'o yu.
48002015	Bare ni, ne' judío lka ba ti xa nu ngula ba chalyuu, kwi' ndukwa ba nchga cha' nu nchkwi' Ndiose lo'o ba; ja ngi'ni ba ya ña'an ti cha' kuxi sa ña'an nu ngi'ni ne' xka la'a tsu'.
48002016	Ni siya ngwaña'an, jlyo ti' ba cha' ja ka su'we kasiya 'wa lo'o Ndiose, ni siya ngi'ni ba nchga tñan nu ngulo ayman Moisés 'wa cha' ku'ni ba; ska ti si tsaa ña'an ti' ba 'in tñan nu y'ni Jesucristo cha' 'in nchga nten chalyuu, kan' nu ka su'we kasiya 'wa bra kan'. Kan' cha' lo'o bare wa msñi ba cha' 'in Jesucristo, cha' ka su'we kasiya 'wa cha' 'in Ndiose, chun' nu tsaa ña'an ti ti' ba 'in Jesús, si'i chun' cha' nu ngi'ni ba tñan nu ngulo ayman Moisés 'wa. Ja tukwin ka su'we kasiya 'in tloo Ndiose cha' ndukwa yu lee nu mda ayman 'ñaan.
48002017	Su'we sikwa. Ni siya ne' judío lka ba, wa jlyo ti' ba cha' chun' tñan nu wa y'ni Krixtu cha' 'ñaan, kan' cha' ka luwi kasiya 'wa cha' 'in Ndiose. Ti kwi' ti cha', jlyo ti' ba cha' lo'o ykwi' ba lo'o nchga ne' judío ta'a ba ndukwi ba ki'ya, kwi' sa ña'an nu ndukwin ba cha' ndukwi ne' xka la'a tsu' ki'ya. ¡Lo'o si'i Krixtu nu y'ni cha' lka ba nten nu kuxi ngi'ni!
48002018	Kan' cha' wa ngulaa ya' ba lee kula nu yaa ña'an 'a ti' ba nu ngwa s'ni. Lo'o ni, si xiya' xñi ba lee kula nu yu'wi 'wa s'ni, xka tu'wa ndukwi ba ki'ya tloo Ndiose bra kan', chun' cha' si'i tyukwi ti tiye ba msñi ba cha' 'in Jesucristo.
48002019	Lo'oǔn ni, ja ka ku'niǐn jiǐn nchga cha' kula kan', kan' cha' wa y'niǐn tyiǐn cha' 'ñaǎn lo'o cha' kula kan'; lo'o ni, xkwi' ndi'iǐn lo chalyuu cha' ku'niǐn nchga tñan nu kulo Ndiose 'ñaǎn.
48002020	Kwenta 'in cha' kula kan' lkaǎn ña'an ti' ska yu nu wa ngujwi, ña'an ti' si su'wa nga'aǎn lo wsi lo'o Jesús; lo'o ni, ja ndloǔn tñan ni' kasiya 'ñaǎn ti ykwiǐn' tiǎn, cha' Krixtu nu ndiya ni' kasiya 'ñaǎn kan' nu ndlo tñan 'ñaǎn. Ndi'iǐn su'weěn tiǎn lo chalyuu ni, ska ti cha' nu ndyaa ña'an tiǎn' 'in tñan nu wa y'ni Jesús, ska ti nu lka Sñi' Ndiose; kan' lka nu su'we nka tiye lo'oǔn, kan' lka nu mda chabiya' 'in nten cha' kujwi ne' 'in ykwi' yu cha' katin ki'ya 'ñaǎn.
48002021	Si'i nan ja nduwe tiǎn' 'in nchga cha' su'we nu y'ni Ndiose lo'o ne' judío ta'a ba; ska ti cha' nduwe 'a tiǎn' cha' ja ka su'we kasiya 'ñaan tloo Ndiose, ni siya su'we 'a ndukwaan nchga tñan nu ndlo lee kula kan' 'ñaan. Nduwe 'a tiǎn' cha' ja ngujwi Jesús cha' 'in ti; ndiya tñan nu y'ni yu bra nu ngujwi yu lo wsi kan'; nan wa y'ni xu'we yu kasiya 'ñaan cha' 'in Ndiose bra kan'.
48003001	¡Tiji 'a tloo wan, 'wan ne' galacia!, cha' nu nnan wan cha' nu nchkwi' ne' kwiñi kan'; wa lka wan ña'an ti' si ndiya nu wa y'ni cha' ta'á 'wan. Kan' cha' ni, ja nchka ti' wan xñi la wan cha' nu ñi nu wa ykwi' Krixtu lo'oan. Bra nu ykwi' ba cha' 'in Krixtu lo'o wan ti kulo, bra kan' ngwa'u 'a ba 'wan sa ña'an ngwa la nu ngujwi Jesucristo lo wsi si'yaan; ngwaña'an ngwa'u ba 'wan sa ña'an ya' nu ngwa biya' su'we ti' wan cha' kan'.
48003002	Xkwen lya wan 'ñaǎn sikwa: ¿Ta wa nganun Tyi'i Ndiose ni' kasiya 'wan ni a? ¿Sa ña'an y'ni wan cha' mjwi Tyi'i Ndiose 'wan sikwa a? ¿Ta wa mjwi Tyi'i Ni 'wan chun' nu wa y'ni wan tñan nu ndukwa lo kityi cha' kula kan' a? Si'i. Wa jlyo ti' wan cha' mjwi Tyi'i Ndiose 'wan bra nu msñi wan cha' nu ñi nu wa ykwi' ba lo'o wan, cha' nu 'in ykwi' Krixtu.
48003003	¿Ni cha' lka ngwa kwi kasiya 'wan ni a? Chun' tñan nu ngi'ni Tyi'i Ndiose ni' kasiya 'wan, kan' cha' tka mdyisnan ti wan ndi'in cha' 'wan lo'o Ndiose nu ngwa xkan'; lo'o ni, cha' nu lye 'a ngi'ni wan tñan ti ykwi' ti wan, ¿ta ngwaña'an xke' ti' wan cha' ka 'wan ti ykwi' wan tyi'in su'we cha' 'wan lo'o Ndiose a?
48003004	Ni siya wa y'ni Ni ka'an cha' tnun se'en ndi'in wan nu ngwa xkan' ti, ti ndiya bra nu nxke' tiǎn' cha' ja ngwa su'we kasiya 'wan lo'o Ni siya' ti, chun' nu ña'aǎn sa ña'an nu ngi'ni wan. ¡Lo'o jlyo tiǎn' cha' ngwa su'we kasiya 'wan lo'o cha' tnun kan' nu y'ni Ni!
48003005	Nan wa nda Ndiose Tyi'i ykwi' cha' kanun ni' kasiya 'wan, kwi' lo'o Tyi'i Ni wa mjwi ña'an ka tyun lo cha' tnun nu ngi'ni Ndiose nde se'en ndi'in wan. Bra nu ngi'ni Ni ngwaña'an, si'i cha' ndukwa 'a wan lee kula kan'; nan ngi'ni Ni ngwaña'an, chun' nu ndyaa ña'an ti' wan cha' su'we nu wa ynan wan cha' 'in Jesús.
48003006	Lo'o Abraham nu ngwa ayman 'wa, yaa ña'an 'a ti' yu kula kan' nchga cha' nu wa ykwi' Ndiose lo'o yu. Chun' nu yaa ña'an ti' yu cha' kan', kan' cha' mskan' Ni cha' lo'o yu ña'an ti' si ngwa yu ska nten nu xkwi' cha' su'we ngi'ni.
48003007	Lo'o ngwaña'an, ndi'in cha' ka biya' ti' wan cha' nchga nten nu xñi cha' 'in Krixtu, chañi cha' ka ne' kan' ña'an ti' sñi' ste' ayman Abraham, chun' ngi'ni ne' kan' nchga cha' sa ña'an nu y'ni ayman kan', ni siya bra ni.
48003008	Wa ndukwa cha' nu ykwi' Ndiose re lo kityi kula, cha' nu wa ykwi' Ni lo'o ayman Abraham nu ngwa s'ni: “Ka su'we kasiya 'in nchga nten nu ndi'in xka la'a tsu' cha' 'in nu'win” ndukwin Ni 'in Abraham. Ndiose lka nu ykwi' cha' kan' lo'o ayman kan' nu ngwa ti kulo, cha' ngwaña'an lo'o 'wan, ne' xka la'a tsu', ka su'we kasiya 'wan lo'o Ndiose nu ndyaa nde loo la, bra nu xñi wan cha' 'in Ni.
48003009	Su'we ngwa tiye Ni lo'o Abraham nu ngwa s'ni, cha' msñi yu kula kan' cha' nu ykwi' Ni lo'o yu; kan' cha' ka jlyo tian' cha' su'we nka tiye Ni lo'oan, ta'aan nu xñian cha' 'in Krixtu.
48003010	Nchga nten nu nchka ti' cha' ska ti chun' ndukwa ñi ne' nchga lee kula nu ngwa'an ayman Moisés ka su'we ne' tloo Ndiose, kanun yuwe' chun' nten kan', cha' nde lka cha' nu nchkwi' kityi 'in Ndiose: “Kanun yuwe' chun' nchga nten nu ja ku'ni ñi nchga cha' nu ndukwa lo kityi kan'.”
48003011	Kan' cha' ka jlyo tian' cha' ja ka luwi kasiya 'ñaan cha' 'in Ndiose xa nu ngi'niin tian tñan nu ndlo lee kula kan' 'ñaan. Lo'o nchkwi' kityi kan': “Ka su'we kasiya 'ñaan tloo Ndiose chun' nu xñian cha' 'in Ni; bra kan' ka kaja ska chalyuu nu ja tsaa tii 'a 'ñaan bra kan'.”
48003012	Lo'o ja su'we 'a lee kula kan' ni, chun' nu ndiya ska cha' nu nchkwi' lee kula kan': “Ska ti si ku'nian ñian nchga tñan nu kulo Ndiose 'ñaan siya' ti, ka tyi'iin su'wean lo chalyuu bra kan'” ndukwin kityi kan'. Lo'o ja nchka 'ñaan ku'nian ñian tñan kan'.
48003013	Wa ngulo Krixtu nchga yuwe' nu msu'wa Ndiose chun' nten, cha' ja ngwa 'ñaan ku'niin ñian nchga tñan nu ykwi' Ni lo'oan; yuwe' nu ndukwa chuan', kan' nganun chun' Jesús bra kan'. Nde lka cha' nu ndukwa lo kityi 'in Ndiose: “Tnun 'a yuwe' ndukwa chun' ña'an nten nu xtya ne' 'in, ña'an lu'u ti, lo wsi cha' kaja.”
48003014	Lo'o ni, kaja cha' su'we 'in ne' xka la'a tsu' chabiya' 'in Jesucristo, ti kwi' cha' su'we nu ndukwin Ndiose 'in ayman Abraham nu ngwa s'ni. Bra kan' lo'o ta'aan ka nchga cha' nu ykwi' Ndiose lo'o Abraham, cha' kaja Tyi'i Ni nu xu'wi ni' kasiya 'ñaan ta'aan bra nu xñian cha' 'in Krixtu.
48003015	'Wan ta'a ndi'in cha' 'ñaan lo'o Krixtu, chkwiǐn' ska cha' lo'o wan ni, cha' 'in ska nten nu nchka ti' skan' ska cha' 'in yu lo'o ta'a yu. Ti kulo, kwiñan yu ska kityi. Xa wa mdyii ngwa biya' cha' kan' 'in yu, ja ka 'in xka nten ku'ni tyii cha' kan'; kwi' ja ka xa'an ne' cha' kan'.
48003016	Ngwaña'an y'ni Ndiose lo'o Abraham kan'; wa y'ni biya' Ni cha' lo'o ayman kan', kwi' ngwaña'an lo'o ska nten nu ka kwiñi ayman kan' nu ndyaa nde loo la. Ja nchkwi' kityi 'in Ndiose cha' mskan' Ni cha' kan' lo'o ka'an nten. “Nan wa y'ni biya' Ndiose cha' lo'o ska ti nten nu ka kwiñi Abraham nde loo la” ndukwin kityi. Lo'o nu ska ti nten kan' ni, Krixtu lka kan'.
48003017	Nde ndiya cha' nu nchka tiǎn' chkwiǐn' lo'o wan: Wa mskan' Ndiose cha' lo'o Abraham nu ngwa bra kan'. Lo'o wa mdijin jakwa siyentu nsu'wi kalatyii yijan ti nu y'ni biya' Ndiose cha' lo'o yu kula kan'. Chun' ndi'in la ykwi' Ni lo'o Moisés cha' kulo yu tñan 'in nten chabiya' 'in Ni. Kan' cha' ja ka 'in lee nu ngwa'an Moisés kan' ku'ni tyii cha' nu wa mskan' Ni lo'o Abraham nu ngwa s'ni la, ja ka ku'ni tyii nten cha' kan' siya' ti.
48003018	Si nu ndi'in cha' ku'niin ñi tian nchga tñan nu ngulo Moisés 'ñaan, cha' ngwaña'an ti tyo'o laan 'in cha' kuxi, bra kan' ja ngi'ni cha' tsaa ña'an tian' cha' nu wa mskan' Ndiose lo'oan cha' kulaa Ni 'ñaan. Lo'o chañi cha' wa mskan' Ndiose cha' lo'o Abraham, cha' xu'we ti ku'ni Ni cha' kan' lo'oan bra nu kulaa Ni 'ñaan.
48003019	¿Ni cha' lka ngulo Ni tñan 'in ayman Moisés cha' ngwa'an yu cha' kan' lo kityi sikwa a? Chun' ndi'in la ytsa' Ni cha' kan' 'in Moisés, cha' ka biya' tian' sa ña'an nchkwi' Ndiose nan lka ska cha' kuxi. Chin' ti bra mdalo cha' kula kan', bra kan' ngula Krixtu, ti kwi' “nu lka kwiñi Abraham”; kulo ndukwa la wa ykwi' Ndiose cha' 'in Krixtu bra nu mskan' Ni cha' lo'o ayman Abraham. Bra nu ytsa' Ni cha' kan' 'in ayman Moisés, lo'o angajle 'in Ndiose mduun lo ki'ya kan', cha' chkwi' lo'o yu kula Moisés kan'. Jlu'we la kan' mduun ayman Moisés cha' chkwi' yu lo'o nten chabiya' 'in Ndiose.
48003020	Lo'o ni, cha' ndiya ska nten nu nchkwi' lo'oan snan loo Ndiose, ja n'ni cha' tyuun xka nten sa ña'an ngwa Moisés jlu'we la cha' chkwi' cha' 'in Ndiose lo'oan. Lo'o nu ska ti nten kan' lka Krixtu.
48003021	Su'we si kunaan cha' nchkwi' kityi kula sikwa. Ti kwi' ti cha', n'ni 'a cha' tsaa ña'an tian' nchga cha' nu mskan' Ndiose lo'o nten. Kwi' ngwaña'an, ni siya tukwaan nchga cha' kula kan', si'i ngwaña'an ka kaja chalyuu kwi nu ta Ndiose 'ñaan; ja ka su'we kasiya 'ñaan tloo Ndiose chun' ngi'niin tian nchga tñan nu ndukwa lo kityi kula kan'; ja ka 'ñaan siya' ti.
48003022	Nchkwi' kityi 'in Ndiose cha' nu cha' kuxi nu ngi'ni nchga nten chalyuu, kan' nka ndloo la 'in ne', ña'an ti' si nu wa lka ne' presu 'in ran. Bra nu jlyo tian' cha' ti kwi' cha' kuxi nu ngi'nian, kan' lka ndloo la 'ñaan, bra kan' ka 'in Ni kulaa Ni 'ñaan bra kan'; ta Ni chalyuu kwi 'ñaan bra kan', bra nu tsaa ña'an tian' 'in Jesucristo. Kan' lka cha' su'we nu wa mskan' Ndiose lo'oan.
48003023	Bra nu ti ji kan Jesucristo ni, ti ji kaja ña'an tsaa ña'an tian' cha' 'in Ndiose; kan' cha' ngwa cha' kula kan' ndloo 'ñaan, sa ña'an bra nu tsaa ña'an su'we tian' 'in Ni chabiya' 'in Krixtu.
48003024	Cha' kula kan' ngwa ndloo 'ñaan sa ña'an si lkaan ska nu xuwe; ngwa'u chin' cha' kula kan' cha' nu ñi 'ñaan laja nu ti ji kan Krixtu. Lo'o Krixtu ni, suwi Ni kasiya 'ñaan siya' ti chabiya' 'in Ndiose bra nu tsaa ña'an tian' 'in Ni.
48003025	Lo'o ni, ka tsaa ña'an su'we tian' 'in Ndiose chun' tñan nu y'ni Jesucristo, lo'o si'i cha' kula nu nka ndloo la 'ñaan ni.
48003026	Sñi' Ndiose lka ta'a wan ni, ti bra nu msñi wan cha' 'in Jesucristo, chun' wa yten wan cha' 'in Ni.
48003027	Bra nu ngwa su'wa cha' 'ñaan lo'o Ni, bra kan' mdukwatya ne' 'in nchgaan chabiya' 'in Krixtu, cha' ngwaña'an wa nganun nchga cha' 'in Krixtu ni' kasiya 'ñaan, ña'an ti' ska stean' nu xu'wi chuan'.
48003028	Kwi' ña'an bra nu ngwa su'wa cha' 'ñaan lo'o Jesucristo, ti kwi' bra kan' ngwa su'wa cha' 'ñaan lo'o ta'a ntean; kan' cha' ja chkwian' cha' ne' judío lka ba, cha' ne' xka la'a tsu' lka wan; ja chkwian' cha' msu nu msi'i nten lka wan, cha' nten nu ndi'in su'we ti lkaan; ja chkwian' cha' ki'yu lkaan, ta kuna'an lkaan. Ta'aan, su'wa cha' 'ñaan lo'o ta'aan ni.
48003029	Bra nu xñian cha' 'in Krixtu, kwi' ngwaña'an lkaan nten 'in Abraham, ni siya kulo ndukwa la yan yu chalyuu, chun' ndi'in la mdiyaan. Xa wa mdyii cha', bra kan' kanun cha' 'ñaan, nchga cha' nu wa mskan' Ndiose lo'o Abraham nu ngwa s'ni cha' kaja 'ñaan bra kan'.
48004001	Nde ndiya ska cha' nu nchka tiǎn' chkwiǐn' lo'o wan: Ndiya ska nu xuwe ni, nu mxnun ayman sti nchga cha' su'we 'in yu bra nu ngujwi yu; nan 'in yu xuwe kan' lka nchga nan 'in sti yu bra kan'. Sa kan' ti cha', bra nu ti ji ka kula yu, su'wa ña'an nchka ti' nu xuwe kan' lo'o ska msu nu wa msi'i sti yu.
48004002	Ña'an bra nu wa ndukwin ayman sti yu xuwe kan' 'in yu, xka nten ndlo tñan 'in yu xuwe, xka nten ku'ni kwan 'in yu bra kan'.
48004003	Kwi' ngwaña'an lkaan lo'o Jesús. Bra nu ti ji kunaan cha' 'in Jesús, lkaan nten nu ti xuwe, cha' ti ngi'nian tñan nu ndatsaa ya ña'an ti jo'o 'ñaan, sa ña'an nu ngi'ni nchga nten.
48004004	Xa wa mdiya ya' nu tsaa to'o cha' nu mskan' Ndiose lo'oan, bra kan' ngulo Ni tñan 'in Sñi' ykwi' Ni cha' kan Ni lo chalyuu re; sñi' ska nu kuna'an ne' judío ngwa Jesús kan', kwi' ngwaña'an ndyaa ña'an 'a ti' yu nchga cha' kula nu ndi'in 'in ne' judío.
48004005	Mdiyan Jesús lo chalyuu re cha' kulaa yu yuwe' nu ndukwa chuan' si'ya lee kula kan'. Kwi' ngwaña'an, cha' wa mdo'o laan ni, bra kan' lkaan sñi' Ni, nchga cha' 'in Ni kanun 'ñaan bra kan'.
48004006	Kan' cha' nda Ndiose Tyi'i ykwi' Ni nu kanun ni' kasiya 'ñaan, cha' kwa'u Ni 'ñaan cha' wa lkaan sñi' Ni. Tyi'i Ndiose ngi'ni cha' ka chkwian' lo'o Ni chañi cha' lka Ni: “¡Papa! ¡Stian!” nchkwian.
48004007	Kan' cha' ja lka wan sa ña'an lka ska msu nu msi'i nten, nan wa lka wan sñi' ykwi' Ndiose; kan' cha' ni, ta Ni nchga cha' nu nganun cha' kaja 'wan chun' Krixtu, cha' lka wan sñi' Ndiose.
48004008	S'ni la, bra nu ti ji ka biya' su'we ti' wan cha' 'in Ndiose, msñi wan cha' 'in xka ta jo'o, cha' ku'ni wan tñan 'in ran, jo'o nu si'i Ndiose nu chañi lka.
48004009	Lo'o ni, wa nsu'wi lyo wan 'in Ndiose; o ta su'we la chkwian', wa nsu'wi lyo Ndiose 'wan. ¿Ni cha' lka nchka ti' wan xi'in chun' wan 'in Ndiose sikwa a? Xiya' ku'ni wan tñan nu ndatsaa ya ña'an ti jo'o nu kuxi kan' 'wan bra kan', jo'o nu nñan nten ti; ja su'we cha' kan' siya' ti, ja ka kulaa jo'o kan' 'ñaan.
48004010	Lo'o ni, ¿ta ka su'we kasiya 'wan tloo Ndiose, xke' ti' wan, bra nu ngi'ni kti wan nchga tsan kti nu nsu'wi 'in ne' judío?, ni siya ta'a nu ndyaa tukwa snu' tsan, ni siya ta'a nu kune' ko', ni siya ta'a nu ngi'ni nten nchga yijan;
48004011	kan' cha' ka'an 'a cha' nda'an tiyeěn, ¿ta ja y'ni su'we siya' ti nchga cha' nu ykwiǐn' lo'o wan a?, ¿ta xu'we ti ngwa'uǔn cha' kan' 'wan a?
48004012	'Wan ta'a ndi'in cha' 'ñaan lo'o Jesucristo, lye 'a chkwiǐn' lo'o wan ni, cha' nu nchka 'a tiǎn' cha' ka wan sa ña'an nu lkaǎn siya' ti. Ja ka tatsaa ne' 'ñaǎn ni, lo'o cha' kula kan', ni siya ne' judío lkaǎn; su'wa 'a ndi'in cha' 'ñaǎn lo'o wan ni, cha' wa mdo'oǔn laǎn 'in cha' kula nu mdatsaa 'a 'ñaǎn s'ni la. Xa wa yi'aǎn se'en ndi'in wan ti kulo, ja ska cha' kuxi y'ni wan lo'oan.
48004013	Wa jlyo ti' wan sa ña'an ngwa 'ñaǎn bra nu ykwiǐn' lo'o wan ti kulo, cha' ka kulaa Krixtu 'ñaan 'in cha' kuxi; ti'iǐn 'aǎn bra kan', kan' cha' mdo'o laja 'ñaǎn cha' chkwiǐn' cha' kan' lo'o wan.
48004014	Kwi' ngwaña'an, ja ykwi' wan cha' kuxi lo'oǔn bra kan', ja ngulo wan 'ñaǎn se'en ndi'in wan, mdaloo wan 'ñaǎn ni siya ti'iǐn 'aǎn. Xka ña'an y'ni wan lo'oǔn bra kan', y'ni wan kwenta 'ñaǎn sa ña'an si lkaǎn ska angajle 'in Ndiose, sa ña'an si lkaǎn Jesucristo ykwi'.
48004015	Su'we 'a ngwa tiye wan lo'oǔn bra kan', sa ña'an ngwa si ngwa ti' wan kulo wan ti ykwi' wan kiloo wan cha' ta wan 'ñaǎn, cha' lye 'a mdaya' wan 'ñaǎn bra kan'. Lo'o ni, ¿nan lka ngwa 'wan ni a?
48004016	¿Ta nxke' ti' wan cha' ta'a wsuun wan lkaǎn ni a?, chun' nu ñi 'a ykwiǐn' lo'o wan bra kan'.
48004017	Chañi cha' nchka 'a ti' ne' kwiñi kan', cha' xñi wan cha' nu chkwi' ne' kan' lo'o wan. Si'i cha' su'we nka tiye ne' ngi'ni ne' ngwaña'an lo'o wan; wa nchka ti' ne' kan', cha' ja kunan 'a wan cha' nu nchkwi' ba lo'o wan, cha' kunan wan cha' nu nchkwi' ykwi' ne'.
48004018	Su'we 'a si lo'o xka nten kwa'u la ne' cha' nu ñi 'wan, si su'we nka tiye ne' lo'o wan. Su'we 'a si ngwaña'an ka nchga bra, ni siya ndi'iǐn lo'o wan, ni siya ja ndi'iǐn.
48004019	Xiya' ti'í 'a nka tiyeěn cha' 'wan, cha' sa ña'an nchka tiǎn' lo'o sñiěn', ngwaña'an nda'an cha' tiyeěn cha' 'wan; ña'an ti' ska nu kuna'an nu ti'í 'a cha' kala sñi', ngwaña'an nda'an cha' tiyeěn. Taloǔn nchga nu ti'í kan' sa ña'an ya' nu kanun tyukwi cha' 'in Krixtu ni' kasiya wan.
48004020	¡Ja jlyo tiǎn' siya' ti sa ña'an kwa'aǎn kityi re nu tsaa se'en ndi'in wan ni; su'we la ni siya tsa'aǎn se'en ndi'in wan cha' chkwiǐn' chin' lo'o wan, cha' ja chan xka ña'an su'we la chkwiǐn' lo'o wan bra kan'!
48004021	'Wan, nu nchka ti' wan sten yu'wi wan lo'o lee kula kan' ti, su'we sikwa. ¿Ja ya kunan wan cha' re, nu nchkwi' sa ña'an ngwa 'in Abraham a?
48004022	Nchkwi' kityi cha' ngula tukwa sñi' ayman Abraham kan': nu ngula kulo ni, kan' ngwa sñi' ska nu kuna'an nu wa msi'i yu cha' ku'ni tñan 'in ne'; xka kan' ngwa sñi' kwilyo'o ykwi' yu, ska nu kuna'an nu ndi'in su'we ti.
48004023	Sñi' nu kuna'an nu nka msu kan' ni, kwaña'an ti ngula kan', sa ña'an nu ndlya nchga nu xuwe chalyuu; sñi' ykwi' kwilyo'o yu ni, ngula kan' chun' cha' mskan' Ndiose ska cha' lo'o sti yu lo'o jya'an yu s'ni la, bra nu ndukwin Ni cha' kala sñi' ne'.
48004024	Nde ndiya ska cha' nu nchka tiǎn' chkwiǐn' lo'o wan: Wa mdiya tukwa ne' kuna'an kan', kan' nu nchka ti' chkwi' cha' nsu'wi tukwa lo cha' nu y'ni biya' Ndiose lo'o nten chalyuu. Lo ki'ya Sinaí nu ndiya nde Arabia, la kan' mdyisnan lee kula; lo'o su'wa ndi'in cha' kan' lo'o Agar, nu kuna'an nu ngwa msu 'in ayman Abraham. Nten nu ndyaa ña'an 'a ti' cha' kan', wa lka ne' sa ña'an lka ska msu nu msi'i nten.
48004025	Su'wa ña'an nchka ti' Agar kan' lo'o ki'ya Sinaí kan', cha' ngwaña'an ndyo'o cha' 'in Agar lo'o cha' nu nchkwi' ne' Arabia; ti kwi' lo ki'ya kan' ykwi' Ndiose lo'o ne' judío nu ngwa ti s'ni. Kwi' ngwaña'an sa bra ni, tnun 'a tñan ngi'ni nchga ne' judío cha' tukwa ne' nchga cha' kula kan', ti kwi' ña'an tñan ti'in nu y'ni ayman Agar cha' 'in ayman Abraham nu ngwa s'ni. Lo'o ne' judío nu ndi'in kichen Jerusalén ni, kan' nu nchka ti' tatsaa 'ñaan ni, cha' tukwaan nchga cha' kula kan'.
48004026	Lo'o nan ni, wa mjwi xka cha' 'ñaan, chun' xka nu kuna'an kan' nu ngwa kwilyo'o Abraham, nu kuna'an nu mdi'in su'we kan'. Xka Jerusalén nu kwi kan' nka ndloo 'ñaan ni, kan' lka ña'an ti' kichen tyi nchga nten 'in Jesucristo; la kan' ka tyi'iin su'wean lo'o Ndiose.
48004027	Ndiya ska cha' nu ndukwa lo kityi kula nu nde ña'an nchkwi': Ka su'we tiyee, ne' kula nu ja ngula sñii', ni siya ja tukwin nsu'wi 'iin. Kwen xi'yaa, ne' kula, cha' su'we nka tiyee ni siya ja ya jlyo tii' sa ña'an ka nu ti'í cha' ndlya nten. Ka'an la sñi' nu kuna'an nu ngulaa ya' ne' 'in; chin' la sñi' nu kuna'an nu ndi'in kwilyo'o. Ngwaña'an ndukwa cha' lo kityi 'in Ndiose.
48004028	Isaac nu ngwa sñi' kwilyo'o Abraham ngula yu chun' ska cha' nu wa mskan' Ndiose lo'o ne' kula 'in yu, cha' ka ngwaña'an. Lo'o 'wan lo'o bare, nchgaan nu wa msñian cha' 'in Jesús, lkaan sñi' Ndiose, chun' ska cha' nu wa ykwi' Ni lo'oan.
48004029	Bra nu mdi'in ayman Abraham kan' lo chalyuu, sñi' msu 'in yu nu ngula kwaña'an ti, kan' ngwa nu liye' ti' 'in Isaac, sñi' kwilyo'o yu, ni siya ngula Isaac kan' xa wa y'ni Tyi'i Ndiose ska cha' ni' kasiya 'in ne'. Kwi' ngwaña'an lka ni, cha' nxuun ne' kan' lo'oan, cha' si'i sñi' Ndiose lka ne' kan'.
48004030	Lo'o ndukwa xka cha' nu nchkwi' kityi kula kan', cha' nu ykwi' kwilyo'o Abraham lo'o yu kula kan': “Kuloo 'in nu kuna'an nu wa msi'ii, cha' tyaa nu kuna'an kwa lo'o sñi'. Ja ka kanun cha' su'we nu nsu'wi 'iin lo'o ta'a tyukwaa nu ki'yu re. Ja nchka ka su'wa cha' 'in sñi' nu kuna'an nu lka msu 'iin lo'o sñiěn', cha' ska nu kuna'an nu ndi'iǐn su'we lkaǎn” ndukwin kwilyo'o Abraham 'in yu kula bra kan'.
48004031	Lo'o nan, ta'aan nu msñian cha' 'in Krixtu, ja lkaan sa ña'an ngwa sñi' nu kuna'an nu ngwa msu kan'; nan ndi'iin su'we tian sa ña'an nu mdi'in Isaac, sñi' kwilyo'o Abraham, nu kuna'an nu ndi'in su'we kan'.
48005001	Wa ngulaa Krixtu 'ñaan, cha' ka tyi'iin su'wean lo chalyuu bra kan'. Kan' cha' ja ta wan chabiya' cha' kulo xka ta nten tñan 'wan cha' ku'ni wan cha' kuxi, ña'an ti' si lka wan msu nu wa msi'i nten, cha' ku'ni wan tñan 'in ne' bra kan'.
48005002	Kunan su'we wan cha' nu chkwiǐn' lo'o wan. Na' lkaǎn Palyu nu nda'aǎn cha' re. Ja ka su'wa ya' Krixtu 'wan si ta wan chabiya' cha' si'yu ne' kijin wan sa ña'an nu ngi'ni ne' judío cha' lkwan ne'.
48005003	Ti chkwiǐn' cha' re lo'o wan xka ya': Bra nu nkwan wan chabiya' 'in ne' judío, bra kan' ndi'in cha' ku'ni wan nchga lee nu ngwa'an Moisés lo kityi kula kan' bra kan'.
48005004	'Wan nu ndyaa ña'an ti' wan cha' ka su'we kasiya 'wan tloo Ndiose cha' nu ngi'ni kti wan cha' kula kan', nan wa mxi'in chun' wan cha' 'in Krixtu bra kan'; lo'o ja nduwe 'a ti' wan 'in Ndiose cha' su'we 'a nka tiye Ni lo'oan.
48005005	Nan ni, ndi'iin taan 'aan ña'an bra nu ku'ni Ni cha' ka su'we ji kasiya 'ñaan tloo Ndiose, bra nu tyaan cha' tyi'ian lo'o Ni. Kan' lka tñan nu ngi'ni Tyi'i Ndiose ni' kasiya 'ñaan, cha' wa msñian cha' 'in Krixtu.
48005006	Lo'o ngwaña'an, si chañi cha' su'wa ndi'in cha' 'ñaan lo'o Jesucristo, ja n'ni cha' ni siya nkwaan ni siya ja nkwaan. Ska ti cha' ndloo la 'ñaan, cha' stean nchga cha' 'in Ndiose; kan' ka xu'wi cha' su'we tiyean ña'aan 'in ta'aan bra kan'.
48005007	Su'we 'a y'ni wan nu ngwa xkan'. ¿Ti ka lka nu y'ni lyo'o 'wan, cha' ja kunan 'a wan cha' nu ñi nu wa ykwi' Krixtu lo'oan a?
48005008	Ndiose ngulo suwi Ni 'wan ti kulo, lo'o si'i Ndiose nu ngi'ni cha' nñi lyo'o nten 'wan ni.
48005009	Tya'an cha' tiye wan chin', ni tñan ku'ni ni siya chin' ti skwan tiye', nu su'wa ne' lo ka'an kata jaxlya; kwi' ngwaña'an nchka ti' cha' kuxi nu nchkwi' ne' kan' lo'o wan, ku'ni ñu'un ran kasiya 'wan.
48005010	Ti kwi' X'naan nu nka Krixtu, ngi'ni Ni cha' su'we 'a nka tiyeěn bra nu ndyu'wi tiǎn' 'wan. Jlyo tiǎn' cha' ska ti cha' xu'wi tiye wan lo'o cha' nu wa ykwiǐn' lo'o wan. Ja n'ni cha' ti ka lka nu nda'an nchkwi' cha' kwiñi lo'o wan cha' xitsen 'wan, kulo Ndiose ki'ya 'in ne' kan'.
48005011	'Wan ne' ta'aan, jlyo ti' wan cha' ja kasin' ti' ne' judío 'ñaǎn si kuloǔn tñan 'in nchga nten nu ndyaa ña'an ti' 'in Krixtu cha' lkwan ne' sa ña'an nu ngi'ni ne' judío kan'; lo'o ni, ti ti'í ti' ne' kan' 'ñaǎn, chun' ja xlyaǎn kuloǔn tñan kan' 'wan, cha' ska ti cha' nchkwiǐn' lo'o wan sa ña'an nchka cha', cha' ngujwi Jesús lo wsi bra kan'.
48005012	Nten nu nda'an ndatsaa 'wan cha' lkwan wan chabiya' 'in ne', su'we la ti si tyii ne' si'yu ne' 'in ne', ti ykwi' ti ne', si ngwaña'an nchka ti' ne'.
48005013	Wa ngulo suwi Ndiose 'wan cha' ka tyi'in su'we wan lo chalyuu. Sa kan' ti cha', cha' tiya ti ti' wan xu'wi wan chalyuu; ja tya'an naan wan cha' kuxi nu ku'ni wan laja nu ndi'in su'we wan, cha' si'i nan ndi'iin su'wean cha' ku'niin ñu'uan ya ña'an ti 'ñaan, ti ykwiin' tian. Ndi'in cha' tayaan' 'in ta'a ntean bra nu su'we nsu'wi tiyean lo'o ta'aan, kan' cha' ndi'iin su'wean lo chalyuu.
48005014	Bra kan' ka ku'nian nchga tñan nu nchka ti' Ndiose cha' ku'nian, si kunaan ska ti cha' tiya re: “Ndi'in cha' chka t'nan ti' wan 'in nchga nten, kwi' sa ña'an nu nchka t'nan ti' wan 'wan, ti ykwi' ti wan.”
48005015	Si xkwi' cha' kusuun ndi'in wan nchku ta'a wan, ja chan ku'ni tyii wan 'in ta'a wan bra kan'. Ndi'in cha' chka t'nan ti' wan 'in ta'a wan, cha' ja ku'ni wan ngwaña'an.
48005016	Nde ndiya ska cha' nu chkwiǐn' lo'o wan: Ta wan chabiya' cha' ka Tyi'i Ndiose ndloo ni' kasiya 'wan se'en ndi'in wan; ja xitukwi 'a ti' wan cha' ku'ni wan nchga cha' kuxi nu ndiya ti' wan, cha' lka wan nten chalyuu.
48005017	Cha' xa'an nu ndiya 'a tian' ni, nxuun ran lo'o cha' su'we nu nda Tyi'i Ndiose cha' xu'wi ni' kasiya 'ñaan. Kwi' ngwaña'an Tyi'i Ndiose ni, kan' nu nxuun lo'o cha' xa'an nu ndiya tian' ku'nian, cha' lkaan nten chalyuu. Ja su'wa tyukwaa cha' kan' siya' ti; kan' cha' ja ka ku'ni wan nchga cha' kuxi nu ndiya ti' wan, kwi' sa ña'an nu y'ni wan nu ngwa s'ni.
48005018	Bra nu kunan wan nchga cha' nu nchkwi' Tyi'i Ndiose lo'o wan ni' kasiya 'wan, si'i cha' kula nu nchkwi' nten ti nu ka ndloo 'wan bra kan'.
48005019	Nde ndiya cha' kuxi nu ndiya la ti' nten chalyuu, kwi' nu ja nda chabiya' cha' ka Tyi'i Ndiose ndloo ni' kasiya 'ñaan: xkwi' cha' nsu'wi sa'a ne', xkwi' ja luwi ne', xa'an 'a ngi'ni ne' lo'o ta'a nten ne';
48005020	kwi' ngi'ni tnun ne' 'in nkwin jo'o; kwi' ngi'ni ne' cha' ta'á lo'o ta'a nten ne', kwi' ti'í ti' ne' 'in ta'a ne', lye 'a nxuun ne' lo'o ta'a ne'; lo'o xlyaa 'a ne', kwi' chin' ti cha' bra kasin' ti' ne'; kwi' ja xlyaa ne' cha' ka su'we tiye ne' lo'o ta'a nten ne', ska ta ti cha' 'in ne' nda'an tiye ne'; kwi' ndi'in wsuun ne' lo'o ta'a kichen tyi ne', kwi' ndatsaa 'a ne' 'in ta'a nten ne' cha' ka tyun ta ne';
48005021	kwi' ngwaña'an, xkwi' nan ndlaa ne' nan nu nsu'wi 'in ta'a nten ne', kwi' ndyujwi ta'a ne'; xkwi' nan ku'wi ne', lo'o ngwaña'an, ndiya nten nu kuwe' 'a nchku, cha' ka'an 'a nan nchku ne'; lo'o ti nsu'wi la tyun cha' kuxi ngi'ni ne' kan'. Kan' cha' ñi 'a chkwiǐn' lo'o wan sa ña'an nu ykwiǐn' lo'o wan nu ngwa s'ni, cha' ja ka 'a kalaan tloo Ndiose nde loo la, si ku'nian sa loo ti cha' kuxi ngwaña'an.
48005022	Lo'o xka ña'an ngi'ni Tyi'i Ndiose ni' kasiya 'ñaan xa nu ndyaa ña'an tian' 'in Jesús: ngi'ni Ni cha' nchka t'nan tian' 'in ta'a ntean; kwi' ngi'ni Ni cha' nka su'we ka tiyean cha' 'in Ni, ngi'ni Ni cha' tiin ti tyi'ian, ngi'ni Ni cha' taloan 'in ta'a ntean; ngi'ni Ni cha' ka su'wean lo'o ta'a ntean, cha' tyi'in ñi ne' lo'o ta'a nten ne';
48005023	kwi' ngwaña'an ngi'ni Tyi'i Ndiose lo'oan cha' ja tnun ngi'nian 'ñaan lo'o ta'a ntean, ngi'ni Ni cha' ka 'ñaan ku'nian kwenta 'ñaan, ti ykwiin' tian bra kan'. Ja ska 'a ki'ya xtya Ndiose 'ñaan, si ku'nian ngwaña'an.
48005024	Wa ngujwi Krixtu lo wsi cha' katin ki'ya nu ndukwian; kan' cha' wa y'ni tyian nchga cha' kuxi nu yu'wi ni' kasiya 'ñaan s'ni la; wa ngula yaan' nchga cha' kuxi nu mdiya tian' s'ni, wa mdyii nchga cha' kan' chun' ndi'in cha' 'ñaan lo'o Krixtu, wa y'ni tyian 'in ran ña'an ti' si lo'oan wa ngujwian lo wsi.
48005025	Bra nu msñian cha' 'in Krixtu ti kulo, kan' mjwi chalyuu su'we 'ñaan nu nda Tyi'i Ndiose 'ñaan bra kan'. Lo'o ni, su'we la si taan chabiya' cha' tyukwa loo Tyi'i Ndiose 'ñaan xu'wian chalyuu.
48005026	Ti kwi' ti cha', ja su'we si chkwian' cha' siye' lo'o ta'a ntean, cha' ngwaña'an ka'an 'a cha' kusuun tyi'in 'ñaan lo'o ta'a ntean cha' nu siyean' bra kan'. Kwi' ngwaña'an, ja su'we ku'niin liye' tian' 'in ta'aan.
48006001	'Wan ta'aan, nde ña'an ku'ni wan bra nu ña'an wan 'in ska yu ta'a msñi wan cha' 'in Ndiose, cha' nchka kuxi kasiya 'in yu chun' nu ngi'ni yu ska cha' kuxi. 'Wan nu nsu'wi Tyi'i Ndiose ni' kasiya 'wan ndi'in cha' taya' wan chin' 'in yu kan', cha' katin ki'ya nu ndukwi yu, cha' kunan yu cha' 'in Krixtu xiya'. Su'we ti chkwi' wan lo'o yu kan'. Kwi' ngwaña'an, ndii ti ti' wan tyi'in wan ti ykwi' ti wan, cha' ja ku'ni wan ti kwi' cha' kuxi sa ña'an nu y'ni yu kan'.
48006002	Ku'ni su'wa tiye wan lo'o ta'a nten wan, cha' ka taya' wan 'in ne' lo'o ska cha' tukwi nu ndi'in 'in ne', cha' ja ku'ni ne' ska cha' kuxi. Ngwaña'an ndukwaan su'wean nchga tñan nu nda Krixtu 'ñaan cha' ku'nian.
48006003	Nan nñi lyo'oan 'ñaan ti ykwiin' tian bra nu nda'an ska cha' siye' tiyean cha' su'we 'a lkaan tloo Ndiose; su'we la si jlyo tian' cha' ja ska nan lkaan tloo Ni.
48006004	Ndi'in cha' ki'yaan kwenta sa ña'an nu ndi'ian kwenta skaan lo chalyuu. Nu chañi cha' su'we ngi'nian ni, cha' 'ñaan tian lka cha' kan'; ja ndi'in cha' ku'niin siyean' lo'o xka ta nten.
48006005	Ndi'in cha' chan taloan lo tñan 'ñaan, nchga cha' tukwi nu ndijian chalyuu.
48006006	Nchgaan nu ngi'niin xa'aan cha' su'we nu wa ykwi' Krixtu kan', ndi'in cha' taan chin' cha' su'we nu nsu'wi 'ñaan cha' kaja nan nu tyijin yu'wi 'in mstru nu ndu'u cha' su'we kan' 'ñaan.
48006007	Ja xke' ti' wan cha' ka kwiñi lyo'oan 'in ykwi' Ndiose. Ja tukwin ka ku'ni ngwaña'an, cha' nu kwi' sa ña'an nu ngi'nian kwenta skaan lo chalyuu re, kwi' ngwaña'an kaja cha' 'ñaan chun' ndi'in la nde se'en ndi'in Ndiose. Sa ña'an lka bra nu kataan ska nan kwiñi ni, cha' ti kwi' ta'a nan nu kataan, ti kwi' ti nan tyo'o loo ran.
48006008	Kwi' ngwaña'an nchka tian' bra nu ndi'ian lo chalyuu re. Bra nu ti ngi'nian ya ña'an ti cha' kuxi nu ndiya tian' ku'nian, ja ska cha' su'we kaja 'ñaan bra nu tyii chalyuu re. Sa kan' ti cha' nganun cha' kajaan, lo'o ngwaña'an ti tyii nchga cha' su'we nu nsu'wi 'ñaan. Bra nu ku'nian nchga tñan nu nchka ti' Tyi'i Ndiose cha' ku'nian, su'we 'a tsaa to'o cha' 'ñaan bra kan'; kaja chalyuu nu ja tsaa tii 'a 'ñaan. Ja tyii tñan 'ñaan ngwaña'an ti.
48006009	Kan' cha' ja su'we si ka xiya' tian' ku'nian cha' su'we laja nu ndi'ian lo chalyuu. Bra nu tiya bra kan', bra kan' tyo'o tukwa cha' su'we nu ndukwin Ni cha' kaja 'ñaan nde loo la, ti kwi' cha' su'we nu chan 'a ndi'in taan 'in ran; ndi'in cha' taloan la chin', cha' ja ka xiya' tian' cha' ngi'nian cha' su'we.
48006010	Kan' cha' su'we si nchga bra nu ña'aan sa ña'an ka tayaan' 'in ska nten, bra kan' ndla tian tayaan' 'in yu kan'. Lo'o kulo ndukwa la tayaan' 'in ta'aan, ne' nu ndi'in cha' 'in lo'o Krixtu.
48006011	Lo'o ni, ti ykwiǐn' tiǎn kwa'aǎn tukwa snan ti cha' lo kityi re. Chkan' cha' tnun 'a letra nda'aǎn.
48006012	Nten nu ndatsaa 'a 'wan cha' si'yu wan kijin sa ña'an nu ngi'ni ne' judío cha' lkwan ne', ngi'ni ne' ngwaña'an chun' nchka ti' ne' cha' ka su'wa cha' 'in ykwi' ne' lo'o ta'a ne' judío; bra kan' ja ka liye' ti' ta'a ne' judío 'in ne' kan' si xñi ne' cha' 'in Jesucristo nu ngujwi lo wsi, nxke' ti' ne'.
48006013	Lo'o ykwi' ne' nu wa lkwan ngwaña'an ni, ja ngi'ni ji ne' nchga tñan nu ndukwa lo kityi cha' kula cha' ku'nian bra kan'. Sa kan' ti cha' nchka ti' ne', cha' kaja ña'an nu chkwi' ne' cha' siye' lo'o ta'a ne': “Wa nkwan ne' kwa chabiya' 'ware” nchkwin ne' 'in ta'a ne' bra kan'.
48006014	Na' ni, ska ti cha' su'we nsu'wi chalyuu, nxke' tiǎn', cha' nu ngujwi Jesucristo nu nka X'naan lo wsi cha' 'ñaan; kan' cha' ja nchka 'a tiǎn' chkwiǐn' xka cha' lo'o nten. Lo'o ngwaña'an, chun' nu wa ngujwi Krixtu, ja ka 'a tatsaa nu xa'an nu nsu'wi chalyuu 'ñaǎn, cha' ja ndi'in 'a cha' 'ñaǎn lo'o cha' kuxi nu nsu'wi chalyuu ni.
48006015	Bra nu su'wa ndi'in cha' 'ñaan lo'o Jesucristo, ja n'ni 'a cha' ni siya nkwaan, ni siya ja nkwaan, ska ti cha' 'ñaan lo'o ta'aan. Ska ti cha' nu ndloo la 'ñaan ni, cha' xa'an Ni siya' ti nchga cha' nu ngi'nian laja nu ndi'ian lo chalyuu, cha' xkwi' cha' su'we ku'nian bra kan'.
48006016	Nchga nten nu ku'ni ngwaña'an chabiya' 'in Jesús laja nu ndi'in ne' lo chalyuu, ka tyi'in tiin ti ne' bra kan', lo'o ngwaña'an chka t'nan ti' Ndiose 'in ne' kan' bra kan'; kwi' ngwaña'an ku'ni Ni lo'o ta'aan nu chañi cha' lkaan nten 'in Ni.
48006017	Nu ngwa s'ni ni, tnun 'a tñan nda wan 'ñaǎn, cha' ja ndukwa 'a wan cha' nu nchkwiǐn' lo'o wan; kan' cha' ni, ja ku'ni wan cha' wsuun lo'oǔn xiya'. Wa lka nsu'wi biya' chuǔn', kan' lka biya' se'en mda ne' nu ti'í 'ñaǎn chun' cha' ngi'niǐn tñan 'in Jesús.
48006018	'Wan ta'a msñian cha' 'in Ndiose, nchga bra tyu'wi ti' wan 'in Jesucristo nu nka X'naan, cha' xkwi' su'we ti ngi'ni Ni lo'o wan. Kwi' ngwaña'an ka cha' re sikwa.
49001001	Palyu lkaǎn nu nda'aǎn kityi re. Ngulo Ndiose tñan 'ñaǎn, kan' cha' nda'aǎn nchkwiǐn' cha' 'in Jesucristo lo'o ne' xka la kichen se'en tijyu' la. Lo'o ni, nda'aǎn kityi re cha' tsaa se'en ndi'in wan ne' Efeso, cha' lka wan nten 'in Ndiose, cha' su'we 'a msñi wan cha' 'in Jesucristo.
49001002	Ngwaña'an nchka tiǎn', cha' ña'an ti ku'ni Ndiose Stian cha' su'we lo'o wan, cha' ku'ni Ni cha' tiin ti tyi'in ni' kasiya 'wan cha' nu wa msñi wan cha' 'in X'naan Jesucristo.
49001003	Lye 'a tyaǎn xu'we 'in Ndiose Stian, nu lka Sti Jesucristo nu nka X'naan. Wa ngwa su'wa cha' 'ñaan lo'o Krixtu; kan' cha' lo'o Ndiose, su'we 'a nka tiye Ni ña'an Ni 'ñaan. Nchga loo cha' su'we nu ndi'in cha' kaja 'ñaan cha' msñian cha' 'in Jesucristo, wa mda Ni cha' su'we kan' 'ñaan lo'o Krixtu.
49001004	Xa nu ti ji tya' chalyuu, ti bra kan' ngulo suwi Ndiose 'ñaan cha' kaan nten 'in Ni, cha' ka su'wa cha' 'ñaan lo'o Krixtu. Nchka ti' Ni cha' kulaa yaan' 'in nchga loo cha' kuxi, cha' ngwaña'an ja nchka ti' Ni xtya Ni ki'ya 'ñaan siya' ti.
49001005	Su'we 'a nka tiye Ndiose ña'an Ni 'ñaan, kan' cha' ti bra kan', ngwa ti' Ni cha' xñian cha' 'in Ni, sa ña'an si lkaan sñi' Ni chabiya' 'in Jesucristo.
49001006	Lo'o ni, ndi'in cha' ku'ni tnuan 'in Ndiose, cha' tlyu 'a cha' su'we ngi'ni Ni lo'oan. Su'we 'a nka tiye Ni ña'an Ni 'ñaan, kan' cha' wa msu'wa Ni 'in Sñi' ykwi' Ni nu yan lo chalyuu, ti kwi' nu ndiya 'a ti' Ni 'in, cha' ngwaña'an ka su'wa cha' 'ñaan lo'o Sñi' Ni.
49001007	Wa mdo'o laan 'in cha' kuxi nu ndi'in 'ñaan, chun' cha' wa ngujwi Sñi' ykwi' Ndiose lo wsi si'yaan, cha' wa y'ni Ni cha' tlyu ti' 'ñaan 'in ki'ya nu mdi'in 'ñaan ti bra kan'; kan' lka cha' su'we nu tlyu 'a nu wa y'ni Ndiose lo'oan.
49001008	Su'we 'a nka tiye Ni ña'an Ni 'ñaan, kan' cha' y'ni Ni ngwaña'an. Lo'o y'ni Ni cha' ka jlyo tian' nchga cha' 'in Ni, cha' ka biya' tian' sa ña'an ndi'in cha' kan'.
49001009	Sa ña'an nu ngwi'ya cha' ke Ni ti s'ni, ngwaña'an y'ni Ni bra kan'; ni siya ja ytsa' Ni 'in nten chalyuu nu ngwa s'ni sa ña'an ndi'in cha' kan', ti bra kan' ngwa ti' Ni cha' kala Krixtu lo chalyuu re. Lo'o ni, wa ngwa biya' su'we tian' sa ña'an nu ngwa ti' Ndiose cha' ku'ni Ni xa nu yan Krixtu;
49001010	ngwa ti' Ni cha' ka su'wa nchga loo nan nu nsu'wi lo chalyuu, lo'o ska ti X'naan Krixtu ka ndloo la bra kan'. Xa nu tiya tsan kan', bra kan' xo' ti'in Ndiose nchga loo nan nu nsu'wi lo chalyuu, lo'o nchga loo nan nu nsu'wi ni' kwan; bra kan' ska ti Krixtu ka ndloo la 'in nchga nan kan'.
49001011	Nchga cha' nu nchka lo chalyuu, nchka ran chun' cha' nchka ti' Ndiose cha' ka ran ngwaña'an. Kwi' ngwaña'an nan ni, ti kulo ngulo suwi Ni 'ñaan cha' kaan nten 'in Ni, cha' ka su'wa cha' 'ñaan lo'o Krixtu, cha' lo'oan kaja nchga cha' su'we nu ta Ni 'ñaan, chun' cha' ngwaña'an nchka ti' Ndiose cha' ka.
49001012	Ngwaña'an ngwa tñan nu y'ni Ni, cha' ka ku'ni tnun nten 'in Ni, xa nu ña'an ne' 'wa se'en ndi'in ba lo chalyuu; cha' nu bare ni, wa msñi ba cha' 'in Krixtu ti kulo la ke xka ta nten.
49001013	Lo'o ti kwi' ngwaña'an ngwa 'wan bra kan'. Ti kulo ynan wan cha' nu ñi nu ndi'in 'in Krixtu; su'we 'a ngwa tiye wan xa nu ytsa' ne' cha' kan' 'wan, cha' wa ngulaa Ni 'wan 'in cha' kuxi. Msñi wan cha' 'in Krixtu, bra kan' mda Ndiose Tyi'i ykwi' cha' kanun ni' kasiya 'wan, ña'an ti' si wa mji'in ka'an Ni biya' nu 'in ykwi' Ni chun' wan cha' lka wan nten 'in Ni; ti kwi' tñan nu ndukwin Ni cha' ku'ni Ni, kwi' kan' y'ni Ni bra kan'.
49001014	Tyi'i Ndiose ni, kan' lka nu nda Ni 'ñaan kulo ndukwa la, cha' ka biya' tian' cha' chañi ku'ni Ni lo'oan sa ña'an nu ndukwin Ni cha' ku'ni Ni lo'o nchga nten 'in Ni; ngi'ni Tyi'i Ndiose cha' ka biya' tian' cha' kulaa ji Ni 'ñaan ta'aan nu msñian cha' 'in Ni. ¡Kan' cha' ndi'in cha' ku'ni tnuan 'in Ndiose, cha' tlyu 'a cha' su'we nu ngi'ni Ni lo'oan!
49001015	Wa ynaǎn sa ña'an nu ngi'ni wan ti bra nu msñi su'we wan cha' 'in X'naan Jesús; ndukwin ne' cha' su'we 'a nka tiye wan ña'an wan 'in ta'a msñi wan cha' 'in Ndiose.
49001016	Kan' cha' ni, ta'a ti ndyaǎn xu'we 'in Ndiose cha' 'wan; ndyu'wi tiǎn' 'wan bra nu ndi'iǐn ngi'ni tnuǔn 'in Ndiose.
49001017	Tlyu 'a cha' su'we ndi'in 'in Ndiose Stian, ti kwi' Ndiose nu lka Sti X'naan Jesucristo. Njnaǎn 'in Ni cha' ta Ni Tyi'i ykwi' Ni 'wan, cha' ngwaña'an ka biya' ti' wan nchga cha' bra kan'; kwa'u Tyi'i Ni 'wan sa ña'an lka Ndiose, lo'o kan' ka xu'wi lyo su'we la wan 'in Ni.
49001018	Kwi' ngwaña'an, nchkwiǐn' lo'o Ni cha' slaa Ni ke wan, cha' ka biya' su'we ti' wan nchga cha' su'we nu ka 'wan ni, chun' wa ngulo suwi Ni 'wan; tlyu 'a cha' su'we nu ndukwin Ni cha' kaja 'wan, lo'o 'in nchga nten nu msñi cha' 'in Ni.
49001019	Njnaǎn 'in Ni cha' ka biya' su'we ti' wan nchga cha' re, cha' nu ngi'ni 'a Ni tñan ni' kasiya 'ñaan, nchgaan nu msñian cha' 'in Ni. Tñan nu ngi'ni Ni lo'oan cha' kaan nten 'in Ni,
49001020	ti kwi' tñan tnun lka kan', sa ña'an nu y'ni Ni bra nu mda Ni Tyi'i Ni ngala ni' kasiya 'in Krixtu xiya', cha' ndyu'u yu xa nu ngujwi yu; chun' ndi'in la ndyaa lo'o Ni 'in yu cha' ndyaa tukwa yu la'a se'en kwin 'in Ndiose Sti yu, xka chalyuu se'en nu su'we la nde ni' kwan.
49001021	La kan' lka Krixtu ndloo la 'in nchga nten ni siya ni, ni siya tyempu nde loo la; ja nsu'wi nu tlyu la ke Krixtu la kan', ja nsu'wi xka la nu ka kulo tñan 'in yu. Ja nsu'wi xka x'nan nten chalyuu nu ka 'in tyijin lyo 'in Krixtu; kwi' ngwaña'an la xka chalyuu nde ni' kwan, ja nsu'wi kwi'in kuxi, ja nsu'wi nten cha' 'in Ndiose nu ka tyijin lyo 'in Krixtu.
49001022	Siya' ti wa nda Ni nchga nan cha' kulo Krixtu tñan 'in ran. Bra kan' mstya Ni 'in Krixtu cha' ka yu ndloo 'in nchga nten nu msñi cha' 'in Krixtu kwenta ska kichen se'en ndi'in ne', kan' cha' lka Ni X'nan nchga nten chalyuu.
49001023	Ta'aan nu msñian cha' 'in Krixtu skaa kichen, sa tlyu ti ndi'in cha' 'ñaan lo'o Krixtu. Ña'an ti' si lkaan ska tsu' ya' Krixtu, ngwaña'an lkaan cha' 'in Krixtu, cha' ku'nian tñan nu nsu'wi 'in Ni lo chalyuu. Kwi' ngwaña'an, nchga loo nan nu nsu'wi lo chalyuu, ndi'in nan kan' cha' 'in Krixtu.
49002001	Wa nda Ndiose xka chalyuu 'wan cha' wa ndyu'u Krixtu xiya'. Nu ngwa s'ni la, sa ña'an ngwa si wa mdyii chalyuu 'wan siya' ti, ngwaña'an ngwa 'wan si'ya ki'ya nu mdi'in 'wan lo'o Ndiose, cha' ja mdukwa wan cha' nu nchkwi' Ndiose lo'o wan siya' ti.
49002002	Nu ngwa bra kan', lo'o wan y'ni wan nchga cha' kuxi nu ngi'ni nten chalyuu; mdukwa 'a wan tñan nu ngulo kune' xa'an nu nka ndloo la 'in nchga kwi'in kuxi nu nsu'wi lo chalyuu, ti kwi' cha' kuxi kan' lka nu ndatsaa 'in nten chalyuu cha' ja kunan ne' cha' nu nchkwi' Ndiose.
49002003	Nchgaan ni, chañi cha' sa ña'an nu ngi'ni ne' kan' cha' kuxi, kwi' ngwaña'an y'nian nu ngwa ti s'ni; y'nian nchga cha' kuxi nu mjñan kasiya 'ñaan. Tñan nu ngwa tian' ku'nian, ti ykwiin' tian, xkwi' tñan kan' y'nian bra kan'; nchga cha' kuxi nu yan kean ti ykwiin' tian, y'nian cha' kan'. Kan' cha' mdi'in cha' ta Ndiose nu ti'í 'ñaan, cha' msin' 'a ti' Ni si'ya cha' kuxi nu y'nian; lo'o su'wa ti ta Ndiose nu ti'í 'ñaan lo'o nchga nten chalyuu bra kan'.
49002004	Lo'o ni, cha' su'we 'a nka tiye Ni ña'an Ni 'ñaan, kan' cha' nchka t'nan 'a ti' Ni 'ñaan,
49002005	kan' cha' nda Ndiose xka chalyuu 'ñaan, cha' wa ndyu'u Krixtu xiya'. Wa mdyii chalyuu 'ñaan, mske' tian' nu ngwa s'ni kan', cha' ja mdukwaan 'aan cha' nu nchkwi' Ndiose lo'oan; lo'o ni, cha' nchka t'nan 'a ti' Ni 'ñaan, kan' cha' wa mdo'o laan 'in cha' kuxi, wa y'ni tyii Ni ki'ya nu ndukwian.
49002006	Wa kana' ti kasiya 'ñaan s'ni, lo'o bra kan' ngulaa Ni 'ñaan, cha' wa ngwa su'wa cha' 'ñaan lo'o Jesús. Sa ña'an nu y'ni Ndiose bra nu mda Ni Tyi'i Ni ngala ni' kasiya 'in Jesucristo xiya', cha' ndyu'u yu xa nu ngujwi yu, ti kwi' ngwaña'an y'ni Ni lo'oan, cha' mdo'o laan 'in nchga cha' kuxi. Nchka ti' Ni cha' ka su'wa cha' 'ñaan lo'o Jesús, ni siya lo chalyuu re, ni siya la xka chalyuu nu su'we la nde ni' kwan se'en lka Ndiose ndloo la.
49002007	Ska ya' ti y'ni Ni nchga cha' kan', cha' ka biya' ti' nchga nten nu kan lo chalyuu chun' ndi'in la, cha' su'we 'a nka tiye Ni ña'an Ni 'in nten chalyuu. Cha' su'we 'a nka tiye Jesucristo ña'an Ni 'ñaan, kan' cha' ka biya' tian' cha' ja tsaa tii 'a cha' ku'ni Ndiose cha' su'we lo'oan;
49002008	wa ndo'o laan 'in cha' kuxi, cha' nchka t'nan ti' Ndiose 'ñaan bra nu ndyaa ña'an tian' 'in Krixtu. Si'i ska tñan nu ngi'nian ti ykwiin' tian lka kan', ska cha' su'we nu nda Ndiose 'ñaan lka kan'.
49002009	Ja ka chkwi' siye' wan lo'o xka ta nten sikwa, si'i 'wan nu y'ni wan cha' tnun kan', cha' ngwaña'an nchka 'wan ni.
49002010	Ndiose ngwiñan Ni 'ñaan ta'aan, kwi' Ni y'ni su'wa Ni cha' 'ñaan lo'o Jesucristo; lo'o ni, nchka ti' Ni cha' xkwi' cha' su'we ti ku'nian xa nu tyi'ian lo chalyuu, cha' wa lka nda Ni ska tñan su'we nu ka ku'nian kwenta skaan lo chalyuu re.
49002011	'Wan ne' Efeso, ta'a msñian cha' 'in Krixtu, tyaa yu'wi ti' wan sa ña'an ngwa wan ti s'ni; xka loo nten ngwa wan bra kan', xka kichen tijyu' la ngula wan, siya' ti ja su'wa cha' 'wan lo'o ne' judío ta'a bare nu ngwa bra kan'. Nchkwi' ne' judío 'wan cha' lka wan nten nu ja nkwan; lo'o ykwi' ne' judío ni, wa nkwan ne', ndukwin ne'. Nu nkwan ne' kan' ni, kan' lka ska señan, ska biya' se'en msi'yu kijin nu ki'yu sñi' ne' judío.
49002012	Nten nu ndi'in xka chalyuu lka wan, kan' cha' ja ngwa su'wa cha' 'wan lo'o ne' judío, ne' nu wa ngulo suwi Ndiose 'in nu ngwa s'ni, cha' ka ne' kan' nten 'in Ni. Ja siya' ytsa' Ni cha' kan' 'wan ne' xka la'a tsu' nu ngwa s'ni; ja yu'wi cha' su'we nu kaja 'wan nde loo la, cha' ja ska cha' 'in Ndiose jlyo ti' wan siya' ti lo chalyuu se'en ndi'in wan bra kan'. Ja yu'wi cha' 'wan lo'o Krixtu siya' ti bra kan'.
49002013	Lo'o xka ña'an lka wan ni, ti bra nu ngwa su'wa cha' 'wan lo'o Jesucristo. Nu ngwa s'ni la, ja yu'wi lyo wan 'in Ndiose siya' ti; tijyu' 'a mdi'in Ndiose se'en ndi'in wan, mske' ti' wan. Lo'o ni, kwi' se'en ti ndi'in Ndiose lo'o wan; wa ndyija 'wan ti ka nu lka Ndiose, chun' cha' ngujwi Krixtu lo wsi.
49002014	Krixtu lka nu y'ni cha' nchka su'we cha' 'ñaan lo'o Ndiose. Kwi' ngwaña'an, y'ni Krixtu cha' ngwa tiin cha' 'in ne' judío ta'a bare lo'o ne' xka la'a tsu' ta'a wan; kan' cha' ni, wa nchka ska ti cha' 'ñaan ta'aan lo'o ne' kan'. Nu ngwa s'ni, wa yu'wi ska cha' nu mdukun' cha' 'ñaan lo'o ne' kan'; mdatsaa 'a cha' kan' 'ñaan cha' ja ka su'wa cha' 'in ne' judío ta'a ba lo'o xka ta nten siya' ti, cha' ja ngwa tyi'in su'we ba lo'o ne' xka la'a tsu'.
49002015	Ti kwi' cha' kula nu ndyaa ña'an 'a ti' ne' judío ta'a ba, kan' lka nu mñi lyo'o 'wa cha' ja ka tiin cha' wsuun kan', cha' nsu'wi 'a ña'an ndatsaa cha' kan' 'wa. Wa y'ni tyii Jesús 'in cha' kula kan' ni, chun' wa ngujwi yu lo wsi; kan' cha' ta'a tyukwaa ta nten ta'aan, wa lkaan ska nten kwi ni, cha' ngwa su'wa cha' 'ñaan lo'o Ndiose. Kwi' ngwaña'an y'ni Jesús cha' kaja ña'an tyi'in su'wean lo'o Ni, ngwaña'an lo'o ta'a ntean.
49002016	Ngwaña'an ngwa cha' y'ni tyii Krixtu cha' wsuun nu mdi'in 'wa lo'o wan ne' xka la'a tsu', bra nu ngujwi yu lo wsi; lo'o ni, wa ngwa tiin cha' 'in ta'a tyukwaa ta nten lo'o Ndiose chun' tñan nu wa y'ni Krixtu, cha' nu y'ni Ni cha' nchkaan ska ti nten.
49002017	Wa yan Krixtu ni, ykwi' yu ska cha' nu su'we 'a lo'o nchgaan, cha' su'we ti tyi'ian lo'o Ndiose, kwi' ngwaña'an lo'o nchga ta'a ntean; wa ykwi' Krixtu lo'o wan ne' ndi'in tijyu', kwi' ngwaña'an ykwi' yu lo'o ne' judío ta'a ba nu ndi'in kwi' se'en ti.
49002018	Lo'o ni, ja n'ni cha' ni siya ne' judío lka ba, ni siya xka ta nten lka wan, ska ti nten lkaan lo'o nchga ta'aan chabiya' 'in Krixtu, ska ti Tyi'i Ndiose ngi'ni cha' xu'wi lyoan 'in Ni;
49002019	kan' cha' ni, ja tijyu' ndi'in Ndiose lo'o wan. Chabiya' 'in Ndiose ja lka wan ña'an ti' nten nu mdo'o xka la'a tsu'; nchga chabiya' nu nsu'wi 'in Ndiose wa nda Ni 'wan ni, cha' lka wan nten 'in Ni. Su'wa ndi'in cha' 'wan lo'o nchga ne' xka la kichen nu msñi cha' 'in Ndiose, kan' cha' nchka wan sa ña'an lka si su'wa ti ndi'in wan lo'o Ndiose.
49002020	-
49002021	Nchga wan nu msñi wan cha' 'in Krixtu, wa lkaan ta'aan; ska ti Krixtu lka ndloo la 'ñaan. Chun' tñan nu y'ni Krixtu, kan' cha' wa nganun su'we cha' 'wan lo'o Ndiose; chun' Krixtu, kan' cha' wa mjwi tñan nu ku'ni skaa wan, cha' ka wan tñan 'in Ni, cha' wa ngwa su'wa cha' 'wan lo'o Ni. Ña'an ti' ska na'an nu su'we 'a ndya', ngwaña'an lka wan. Tsaa 'a ndukwa kiya' na'an kan', cha' nsu'wi ska kee tlyu kiya' na'an kan' nu nda jwersa 'in na'an kan'; chun' kee kan' ndya' tyukwi ña'aan na'an kan' bra kan'. Lo'o nten nu y'ni xa'an cha' 'in Jesús ti kulo, lo'o ayman nu ykwi' cha' 'in Ndiose lo'o nten nu ngwa s'ni, ti kwi' ne' kan' mstya ne' kiya' cha' kan', cha' msñi wan cha' 'in Ndiose; lo'o ska ti Krixtu lka nu nduun loo la 'wan.
49002022	Wa ngwa su'wa cha' 'wan lo'o Krixtu; kan' cha' ni, lo'o wan, lo'o nchga nten nu msñi cha' 'in Ndiose nchga kichen, nchka su'wa cha' 'wan lo'o Ndiose. Lo'o kan' ka tyi'in Ndiose lo'o wan, lo'o Tyi'i Ni nu wa nda Ni 'wan.
49003001	Si'ya cha' nu nchkwiǐn' lo'o wan re, kan' cha' ka'an cha' njñaǎn 'in Krixtu cha' 'wan. Ti kwi' Palyu lkaǎn; nsu'wiǐn ni' ña'an chkwan ni, chun' nchkwiǐn' cha' 'in Jesucristo lo'o nten, chun' ndayaǎn' 'wan ni siya ja lka wan ne' judío.
49003002	Wa ngwa biya' ti' wan cha' Ndiose nda tñan kan' 'ñaǎn, cha' tayaǎn' 'wan, cha' nu su'we 'a nka tiye Ni ña'an Ni 'ñaan.
49003003	Wa ytsa' Ni 'ñaǎn sa ña'an nu nchka ti' Ni cha' ku'ni Ni lo chalyuu. Ni siya ja ytsa' Ni 'in nten s'ni sa ña'an nan ku'ni Ni lo chalyuu, sa la ni wa ytsa' Ni cha' kan' 'ñaǎn, ti kwi' cha' nu ndukwa lo kityi ti s'ni, cha' ka chalyuu ni, kan' lka cha' nu nda'aǎn lo kityi re cha' tsaa se'en ndi'in wan.
49003004	Bra nu chkwi' wan lo kityi re, bra kan' ka biya' ti' wan cha' nu nchkwiǐn' lo'o wan cha' 'in tñan nu nchka ti' Krixtu ku'ni lo chalyuu.
49003005	Ja tukwin ngwa biya' ti' cha' kan' tyempu nu wa mdijin. Sa bra ni, lo'o Tyi'i Ndiose wa ngwa'u Ni cha' kan' 'in nten nu ngi'ni tñan 'in Ni, kwi' nu y'ni xa'an cha' 'in Jesús ti kulo. Kwi' ngwaña'an, ngwa'u Ni cha' kan' 'in ne' nu ti nchkwi' cha' 'in Ndiose lo'o nten ni.
49003006	Ja ya kunan nten chalyuu cha' nu wa ytsa' Ni 'ñaǎn. Nde ña'an ndyo'o cha' kan': Nten nu ja lka ne' judío ni, ka ne' kan' ti kwi' sa ña'an lka ne' judío nu ndi'in cha' 'in lo'o Ndiose, bra nu ka biya' ti' ne' cha' 'in Krixtu; si xñi ne' kan' cha' 'in Jesucristo, lo'o ne' kan' ka su'we kasiya 'in ne' tloo Ndiose bra kan'. Ka su'wa cha' 'in ta'a tyukwaa ta nten bra kan', bra nu xñi ne' sa tlyu ti cha' 'in Krixtu. Lo'o nten nu ja lka ne' judío, kaja nchga cha' nu wa ykwi' Ndiose cha' kaja 'in ne' lo'o Jesucristo.
49003007	Wa nda Ndiose tñan kan' 'ñaǎn cha' tsa'aǎn chkwiǐn' lo'o nten, ni siya tijyu' ndi'in ne', chun' cha' su'we 'a nka tiye Ndiose ña'an Ni 'ñaǎn. Tlyu 'a tñan y'ni Ni lo'oǔn cha' kaǎn tñan kan',
49003008	ni siya ja su'weěn siya' ti. Su'we la ya ña'an ti nten nu msñi cha' 'in Ndiose ti kulo la, nxke' tiǎn', lo'o nda Ni chabiya' 'ñaǎn cha' tsa'aǎn se'en ndi'in nten nu ndi'in xka la'a tsu'. Su'we 'a tñan nda Ni 'ñaǎn, cha' katsaǎn' cha' su'we kan' 'in nten, ni siya ti ji 'a ka jlyo su'we tiǎn' nchga cha' su'we nu ngi'ni Krixtu lo'o nten.
49003009	Wa ykwi' Ni lo'oǔn sikwa. Ndiose nu ngwiñan nchga nan nu nsu'wi lo chalyuu, nchka ti' Ni cha' kwa'uǔn cha' kan' 'in nchga nten, cha' ka biya' ti' ne' sa ña'an tñan nu nchka ti' Ni cha' ku'ni ne' bra kan'. Nu ngwa s'ni, ja ya kunan nten ña'an cha' nu ngwa ti' Ndiose ku'ni Ni Krixtu;
49003010	lo'o ni, ka biya' ti' nchga kwi'in nu nka ndloo la nde ni' kwan, bra nu ña'an kwi'in kan' 'in nten chalyuu nu ngi'ni tnun 'in Krixtu sa tlyu ti. Lo'o kwi'in nu ngwa ti' tyijin lyo 'in Ndiose nu ngwa s'ni, lo'o kwi'in kan' ka biya' ti' cha' nchka la 'in Ndiose ke ska nan nu ngwiñan Ni.
49003011	Y'ni Ni cha' tnun kan', bra nu msu'wa Ni 'in X'naan Jesucristo cha' yan Ni lo chalyuu, ti kwi' sa ña'an nu ngwa ti' Ni ku'ni Ni ti bra nu ja ya tya' chalyuu.
49003012	Lo'o ni, wa nsu'wi chabiya' 'ñaan cha' xu'wi cha' 'ñaan lo'o Ndiose chabiya' 'in Jesucristo; tyukwi ti kasiya 'ñaan ka chkwian' lo'o Ndiose cha' wa msñian cha' 'in Jesucristo nu lka Sñi' Ni. Lo'o ngwaña'an, ja ndi'in cha' kutsean bra nu chkwian' lo'o Ndiose.
49003013	Kan' cha' ni, chkwiǐn' lo'o wan cha' ja ka ndaja ti' wan, cha' ja kulaa ya' wan 'in Ndiose. Ni siya tyijiǐn chin' nu ti'í se'en ndi'iǐn re cha' 'wan, ska cha' su'we 'wan lka cha' kan'.
49003014	Ndyuǔn xtyiǐn' cha' chkwiǐn' lo'o Ndiose nu lka Sti X'naan Jesucristo sikwa.
49003015	Ti kwi' Ndiose nda chabiya' cha' lu'u nchga nan, cha' ngwiñan Ni nchga loo nten, ni siya nde ni' kwan, ni siya lo chalyuu. Kwi' ngwaña'an, nda Ni nin nchga nan.
49003016	Nchkwiǐn' lo'o Ndiose Stian cha' 'wan; ka'an 'a cha' su'we nsu'wi 'in Ndiose, kan' cha' ka 'in Ni taya' Ni 'wan. Njñaǎn 'in Ni cha' ta Ni jwersa nu kanun ni' kasiya 'wan, cha' ka ngula la ti' ni' kasiya 'wan chun' nda Ndiose Tyi'i ykwi' Ni cha' tyi'in lo'o wan;
49003017	njñaǎn 'in Ni cha' ka biya' ti' wan cha' nganun Tyi'i ykwi' Jesús ni' kasiya 'wan, bra nu msñi su'we wan cha' 'in Ndiose; njñaǎn 'in Ni cha' su'we xu'wi tiye wan siya' ti 'in ta'a nten wan, cha' su'we 'a xñi suun cha' kan' ni' kasiya 'wan;
49003018	njñaǎn 'in Ni cha' ka biya' ti' wan sa ña'an ngi'ni Krixtu lo'oan, cha' su'we 'a nka tiye Ni ña'an Ni 'ñaan. Cha' su'we nka tiye Krixtu lo'o ta'aan nu lkaan nten chalyuu, ka biya' tian' cha' ngwaña'an ku'ni Ni lo'o nchga nten, chun' su'we nsu'wi tiye Ni 'in ne', ni siya nten nu tnun nchka, ni siya nten nu ti'i.
49003019	Kan' cha' nchka tiǎn' cha' ka biya' su'we ti' wan cha' su'we 'a nka tiye Krixtu ña'an Ni 'ñaan, ni siya ska cha' tlyu 'a nu ja nchka ka biya' su'we tian' lka cha' kan'. Lo'o ngwaña'an, nchka tiǎn' cha' tyi'in Ndiose lo'o nchga wan, cha' ja xu'wi tiye wan 'in xka la cha' nu kuxi siya' ti.
49003020	Su'we sikwa. Chkwian' cha' tlyu 'a lka Ndiose. Nchka 'a 'in Ni, ngi'ni Ni kwenta 'in nchga cha' nu njñaan 'in Ni, ni siya ti ji chkwian' lo'o Ni; ja nchka ka biya' tian' sa ña'an ngi'ni Ni nchga cha' kan'. Ti kwi' Ndiose ngi'ni tñan lo'oan, la ni' kasiya 'ñaan siya' ti, cha' ku'ni Ni nchga tñan nu nchka ti' Ni ku'ni Ni lo'oan.
49003021	¡Ku'ni tnuan 'in Ndiose sikwa, nchgaan nu ngi'ni tnuan 'in Ni tsa tlyu ti; ti kwi' ti cha', tlyu 'a lka Ni chun' tñan nu y'ni Jesucristo! ¡Ngwaña'an ka 'in Ni tyukwi tyempu lo chalyuu, kwi' ngwaña'an ja tsaa tii 'a cha' 'in Ni siya' ti! Ngwaña'an ka sikwa.
49004001	Presu lkaǎn ni, cha' nchkwiǐn' cha' 'in nu nka X'naan lo'o nten. Nchkwiǐn' lo'o wan ni, cha' su'we ti ku'ni wan lo'o xka ta nten; sa ña'an nchkwi' cha' 'in Ndiose nu y'ni xa'an wan ti kulo, bra nu ngulo suwi Ni 'wan, ti kwi' ngwaña'an ku'ni wan lo'o xka ta nten.
49004002	Ja ku'ni siye' wan lo'o ta'a nten wan, su'we ti chkwi' wan lo'o nchga nten, ku'ni wan cha' tlyu ti' 'in ne'; kwi' ngwaña'an, taya' wan 'in ne', cha' ka biya' ti' xka ta nten cha' chañi cha' su'we 'a nka tiye wan lo'o ta'a nten wan.
49004003	Ku'ni wan tñan sikwa, lo'o ngwaña'an taya' Tyi'i Ndiose 'wan, cha' nchga tsan ska ti cha' xu'wi tiye wan lo'o nchga ta'a ndi'in cha' 'wan lo'o Krixtu. Ngwaña'an ka su'wa cha' 'wan lo'o ta'a wan, cha' ka tyi'in su'we ti wan lo'o ne'.
49004004	Ta'aan nu msñian cha' 'in Krixtu, ska ti nten lkaan, ska ti Tyi'i Ndiose ndi'in lo'oan; ti kwi' ti cha', su'wa ti ngataan 'in cha' su'we nu ta Ndiose 'ñaan chalyuu nde loo la, kan' cha' wa ngulo suwi Ni 'ñaan.
49004005	Ska ti X'naan ta'aan, ska ti cha' ndyaa ña'an tian' cha' 'in Krixtu, ska ña'an ti ndyukwatyaan cha' 'in Krixtu,
49004006	cha' ska ti Ndiose 'ñaan, ti kwi' Ni kan' lka Ni Stian ta'aan, ngwaña'an ti kwi' Ni ndi'ya loo la Ni 'ñaan. Ngi'ni Ni tñan lo'o nchga nten nu wa msñi cha' 'in Ni; kwi' ngwaña'an, ndi'in Ni lo'o nchga nten 'in Ni.
49004007	Wa nda Ni ska tñan 'in Ni cha' ku'nian kwenta skaan; sa ña'an nu y'ni Krixtu cha' kaan kwenta skaan, ngwaña'an ka ku'nian tñan kan'.
49004008	Ndukwa cha' re lo kityi kula kan': Bra nu mdo'o Ni ndyaa Ni nde ni' kwan, ndyaa lo'o Ni 'in ka'an 'a nten nu ngwa presu lo chalyuu. Bra kan' mda Ni tyun loo cha' su'we 'in nten chalyuu nu msñi cha' 'in Ni. Ngwaña'an nchkwi' kityi kan'.
49004009	¿Ni cha' lka nchkwi' kityi kan' cha' “wa ndyaa Ni nde ni' kwan”? Cha' ti kulo wa mbi'ya Ni yan Ni lo chalyuu nde se'en ndi'ian, nan ne' kuxi, kan' cha' nchkwi' kityi ngwaña'an.
49004010	Ti kwi' Jesús nu mbi'ya lo chalyuu, kan' lka nu mdo'o ndyaa nde se'en nu tlyu la, nde se'en ndi'in Ndiose nde ni' kwan. Lo'o ni, wa nsu'wi Tyi'i ykwi' Jesús tyukwi ña'aan lo chalyuu, tyukwi ña'aan nde ni' kwan.
49004011	Cha' tyun loo chabiya' nda Jesús 'in nten chalyuu, kan' cha' ka ku'ni nten tñan nu nda Ni 'in ne' cha' ku'ni ne': Ti kulo wa nda Krixtu tñan kan' 'in nten nu y'ni xa'an cha' 'in yu; bra kan' nda Ni tñan 'in nten nu ka chkwi' nan lka nu wa ku'ni ti Ndiose lo chalyuu; lo'o xka ta nten ni, mjwi chabiya' cha' katsa' ñi ne' 'in nten sa ña'an nu ka tyo'o laa ne' 'in nchga cha' kuxi; kwi' ngwaña'an, nda Ni chabiya' 'in nten nu tyuun loo la 'in ta'a nten ne', cha' ka ne' kan' mstru, cha' kwa'u ne' kan' cha' 'in Ndiose 'in ta'a nten ne'.
49004012	Ngwaña'an y'ni xu'we Ni 'ñaan, ta'aan nu ndi'in cha' 'ñaan lo'o Ni, cha' ka ku'nian tñan 'in Ni, cha' kanun tsaa la cha' kan' ni' kasiya 'ñaan nan nu msñian cha' 'in Krixtu sa tlyu ti.
49004013	Lo'o ngwaña'an ta'aan, ska ña'an ti ka xñian cha' 'in Krixtu, ska ña'an ti ka xu'wi lyoan 'in Jesús nu lka ska ti Sñi' Ndiose. Bra kan' kaan nten nu tyukwi ti tiye, kaan sa ña'an nu nchka ti' Krixtu cha' kaan.
49004014	Bra kan' ja ku'nian sa ña'an nu ngi'ni nu xuwe ti nu ta'a ti nxa'an tñan 'in, bra nu ndi'in jya ne'; ja taan chabiya' cha' tsaa lo'o ne' 'ñaan xka tuwiin, bra nu chkwi' ne' lo'oan ska cha' nu ja ya kunaan. Nsu'wi 'a cha' kwiñi nu nchkwi' nten lo'oan, kwi' nten nu nchka 'a nchkwi', nten nu nchka 'a ti' cha' tsaa lo'o 'ñaan tuwiin kuxi.
49004015	Xka ña'an ku'nian. Chkwian' lo'o nten nchga cha' nu ñi nu nsu'wi 'in Ndiose; kwa'uan 'in ne' cha' su'we 'a nka tiyean ña'aan 'in nchga nten, cha' ndi'in cha' xñi su'wean nchga cha' 'in Krixtu, cha' ka su'wa cha' 'ñaan lo'o Ni. Lo'o Krixtu ni, ti kwi' nka ndloo la 'ñaan ta'aan nu msñian cha' 'in Ni sa tlyu ti;
49004016	chabiya' 'in Krixtu, kan' cha' lkaan ska ti nten tloo Ndiose. Nsu'wi tñan cha' ku'nian kwenta skaan; ndi'in cha' tayaan' 'in ta'aan cha' ja xñi ne' xka tuwiin kuxi, cha' ngwaña'an su'wa ti ka tiyean lo'o ta'aan. Si su'we ti ndi'ian lo'o ta'aan, bra kan' sa tlyu ti tayaan' 'in ta'aan, cha' kanun tsaa la cha' 'in Jesús ni' kasiya 'ñaan skaan, chun' su'we 'a nka tiyean ña'aan 'in ta'aan.
49004017	Chabiya' 'in ykwi' X'naan chkwiǐn' chin' lo'o wan ni. Nchka tiǎn' kuloǔn tñan 'wan cha' ja ku'ni wan sa ña'an nu ngi'ni nten nu ja nsu'wi lyo 'in Ndiose siya' ti; nchga cha' kuxi nu ndi'ya ke ne', xkwi' ngwaña'an ngi'ni ne' kan' lo chalyuu. Tintu 'a ngi'ni ne' kan',
49004018	tla 'a chalyuu 'in ne' siya' ti; kan' cha' ja nchka ka biya' ti' ne'. Ja ndi'in cha' 'in ne' kan' lo'o chalyuu kwi nu wa nda Ndiose 'ñaan cha' tyi'iin su'ween tian, chun' cha' ja jlyo ti' ne' kan' siya' ti, cha' ja xlyaa ne' xñi ne' ska cha' nu ñi.
49004019	Ja nsu'wi cha' jyu'u 'in ne' kan', kan' cha' ka'an 'a cha' kuxi ngi'ni ne', lo'o nda ne' chabiya' 'in nchga cha' kuxi cha' tyijin lyo ran 'in ne'. Ja tukwin ka tyuun loo la 'in ne' kan' bra nu ngi'ni ne' nchga cha' chen ña'an lo'o ta'a ne'.
49004020	'Wan ni, ja ngwa'u Krixtu 'wan cha' ku'ni wan cha' kuxi ngwaña'an.
49004021	Chañi cha' wa ynan wan cha' 'in Krixtu, wa y'ni xa'an su'we wan cha' nu ñi 'in Jesús nu ngwa'u nten 'wan;
49004022	kan' cha' ku'ni tyii wan cha' kuxi nu y'ni wan nu ngwa s'ni. Ka'an 'a cha' ndatsaa cha' kuxi kan' 'wan nu ngwa bra kan', mdiya 'a ti' wan cha' kuxi kan', lo'o siya' ti kana' chalyuu 'wan si'ya cha' kuxi kan'.
49004023	Ndi'in cha' ku'ni kwi Ndiose nchga cha' nu nsu'wi ni' kasiya 'wan, lo'o nchga cha' nu ki'ya ke wan;
49004024	ndi'in cha' xñi su'we wan cha' 'in Ndiose, cha' xka ña'an ku'ni wan se'en ndi'in wan lo chalyuu, cha' ka ku'ni wan sa ña'an nu nchka ti' Ndiose cha' ku'ni wan. Kan' cha' xkwi' cha' nu su'we ku'ni wan lo chalyuu, xkwi' cha' nu luwi ku'ni wan, si chañi cha' lka wan nten 'in Ndiose.
49004025	Ja chkwi' wan cha' kwiñi lo'o ta'a nten wan sikwa; xkwi' cha' nu ñi ti chkwi' wan lo'o ta'a wan, cha' ska ti nten lkaan, ska ti cha' ndi'in 'ñaan lo'o ta'aan.
49004026	Ndiya bra msin' ti' wan, kan' cha' ki'ya wan kwenta cha' ja kanun ki'ya 'wan chun' ndi'in la; ja su'we si kasin' ti' wan tyukwi tsan, sa tyijin ti kasin' ti' wan.
49004027	Ja siya' ta wan chabiya' 'in kune' xa'an, cha' tyijin lyo 'wan.
49004028	'Wan nu y'ni wan kunan nan nu nsu'wi 'in nten ti ngwa xkan', ndi'in cha' kulaa ya' wan 'in cha' kuxi kan' ni. Kunaan wan tñan su'we la nu ku'ni wan; su'we la si ku'ni wan tñan lo'o ya' wan, cha' ngwaña'an kaja chin' nan nu ta wan 'in ta'a wan nu lyiji nan 'in.
49004029	Ja chkwi' 'a wan cha' ti'í lo'o ta'a nten wan, kunaan wan cha' su'we ti nu chkwi' wan lo'o ta'a wan; kunaan wan sa ña'an nu ka taya' wan 'in ne' cha' sten la ne' cha' 'in Ndiose, cha' kanun ska cha' su'we ni' kasiya 'in ne' bra nu kunan ne' cha' nu chkwi' wan.
49004030	Ja ku'ni wan cha' ka xi'in ti' Tyi'i Ndiose; nu lka Tyi'i Ndiose ni, sa ña'an lka si wa mstya Ndiose biya' 'in Ni chuan', cha' lkaan nten 'in Ni, ngwaña'an ndyo'o cha' kan'. Lo'o kanun cha' kan' chuan' sa ña'an bra nu tsaa tii chalyuu 'ñaan, bra nu tiya tsan nu kulaa ji Ni 'ñaan.
49004031	Ku'ni tyii wan nchga cha' kuxi nu nsu'wi tiye wan ña'an wan 'in ta'a nten wan sikwa; lo'o cha' ti'í ti' wan 'in ne', lo'o cha' msin' ti' wan 'in ne', ku'ni tyii wan nchga cha' kuxi kan'. Ja ta 'a wan ki'ya 'in ta'a wan, ja chkwi' wan kwentu 'in ta'a wan, ja siya' chkwi' wan cha' kuxi lo'o ta'a wan.
49004032	Xka ña'an ku'ni wan ni. Xkwi' su'we ti ku'ni wan lo'o ta'a nten wan, ku'ni wan cha' tlyu ti' 'in ta'a nten wan; ku'ni wan cha' tlyu ti' 'in ne' 'in ki'ya nu y'ni ne' lo'o wan, cha' ngwaña'an wa y'ni Ndiose cha' tlyu ti' 'ñaan cha' 'in Krixtu.
49005001	Su'we 'a nka tiye Ndiose ña'an Ni 'wan, cha' lka wan sñi' Ni; kan' cha' ndi'in cha' ku'ni wan sa ña'an nu ngi'ni Ndiose.
49005002	Su'we ti xu'wi tiye wan ña'an wan 'in ta'a nten wan, cha' kwi' ngwaña'an su'we 'a nka tiye Krixtu ña'an 'ñaan. Bra nu yan Jesús lo chalyuu, mslyaa yu mda yu tyukwi ña'aan yu cha' ngwa yu ska lomstan 'in Ndiose cha' 'ñaan. Su'we 'a ngwa tiye Ndiose bra kan'.
49005003	Lo'o ni, cha' lka wan nten 'in Ndiose, ja su'we si xkwi' cha' 'in nu kuna'an nda'an cha' tiye wan, ja ska cha' chen ña'an ku'ni wan lo'o nten; ni ja siya' chkwi' wan cha' kan' lo'o ta'a nten wan, ja xitukwi ti' wan cha' su'we nu nsu'wi 'in nten.
49005004	Ja ndi'in cha' chkwi' wan cha' kuxi. Ti kwi' ti cha', ja chkwi' wan cha' tintu, cha' wxtye, ja chkwi' wan ska cha' nu mna' lo'o ta'a nten wan; su'we la si tya wan xu'we 'in Ndiose.
49005005	Ska cha' nu ñi 'a lka re: Nten nu ngwaña'an xkwi' cha' kuxi ngi'ni, ja kaja chabiya' tyaa ne' kan' nde se'en ndi'in Ndiose lo'o Krixtu chun' ndi'in la, bra nu ka Ni ndloo la; nten nu xkwi' cha' 'in nu kuna'an nda'an cha' tiye ne', nten nu ngi'ni cha' chen ña'an, nten nu nxitukwi ti' ska nan, ja kaja chabiya' tyaa ne' kan' nde se'en ndi'in Ndiose. (Bra nu nxitukwi tian' ska nan ni, sa ña'an si nu ngi'ni tnuan 'in ska jo'o, ngwaña'an nchka ti' cha' kan'.)
49005006	Ja ta wan chabiya' cha' tyijin lyo nten 'wan lo'o ya ña'an ti cha' kwiñi. Si'ya cha' kuxi kan' msin' 'a ti' Ndiose 'in nten chalyuu nu ja nnan cha' nchkwi' Ni; lo'o lye 'a ta Ni nu ti'í 'in ne' kan' bra nu tyii chalyuu.
49005007	Kan' cha' nchkwiǐn' lo'o wan, cha' ja sten yu'wi wan lo'o nten nu ngi'ni ngwaña'an.
49005008	Nu ngwa s'ni, siya' ti tla chalyuu 'wan; lo'o ni, wa ndiya xka chalyuu 'wan, ti bra nu msñi wan cha' 'in X'naan Jesús. Sa ña'an ngi'ni nten nu ndi'in lo xaa 'in Krixtu, ngwaña'an ndi'in cha' ku'ni wan se'en ndi'in wan lo chalyuu ni.
49005009	Lo'o ni, wa ndi'in xaa luwi 'in Ndiose ni' kasiya 'wan, kan' lka nu ngi'ni lo'o wan cha' ku'ni wan cha' su'we ti; ngi'ni Ni cha' su'we 'a ka tiye wan ña'an wan 'in xka ta nten, cha' xkwi' cha' nu ñi chkwi' wan.
49005010	Kunaan wan nchga cha' su'we nu nchka ti' ykwi' X'naan cha' ku'ni wan, lo'o bra kan' ku'ni xa'an wan cha' su'we kan'.
49005011	Ja xu'wi cha' 'wan lo'o nten nu xkwi' cha' ndi'in jya ti, nten nu ngi'ni xkwi' cha' tintu ti, si'ya cha' tla 'a chalyuu nu ndi'in ne'; chkwi' wan lo'o ne' kan', cha' ka biya' ti' ne' cha' kuxi 'a ngi'ni ne'.
49005012	Ndiya cha' kuxi nu ngi'ni nten mnan ti; ka jyu'u 'a tian' bra nu chkwian' 'in cha' kuxi nu ngi'ni nten kan'.
49005013	Bra nu tyija lyo sa ña'an nchka cha' kuxi kan' 'in ta'a nten ne', bra kan' su'we 'a ka biya' ti' nchga nten cha' kuxi nu ngi'ni ne'. Laa 'a ndi'in nchga cha' xa nu wa ndyija lyo cha' kan' lo xaa 'in Jesús.
49005014	Kan' cha' nchkwi' kityi kula cha' re: Xaa ti' wan, cha' ña'an ti' si laja' wan, ña'an ti' si ngujwi wan, ngwaña'an ngi'ni wan si'ya ki'ya nu ndi'in 'wan. Ja xu'wi 'a cha' 'wan lo'o cha' kuxi, cha' bra kan' ta Krixtu xaa nu xu'wi ni' kasiya 'wan. Ngwaña'an nchkwi' kityi kan'.
49005015	Su'we sikwa, kuwe su'we ti' wan sa ña'an nu ku'ni wan bra nu ndi'in wan lo chalyuu; ja ku'ni wan sa ña'an nu ngi'ni nten nu ja nnan siya' ti, ku'ni wan sa ña'an nu ngi'ni nten nu su'we ti cha' nda'an tiye.
49005016	Kunaan wan cha' su'we nu ku'ni wan xa nu ndi'in wan lo chalyuu, cha' ja xu'wi cha' 'wan lo'o cha' kuxi nu ngi'ni xka ta nten chalyuu;
49005017	ja ku'ni wan cha' tintu sikwa, ku'ni xa'an wan nchga cha' nu nchka ti' ykwi' X'naan cha' ku'ni wan lo chalyuu.
49005018	Ja ka ku'wi wan; ngi'ni ñu'un 'a kune' xa'an 'in nten cha' kana' chalyuu 'in ne', si'ya cha' ku'wi 'in ne'. Xka ña'an ku'ni wan, cha' ka taya' Tyi'i Ndiose 'wan lo'o nchga tñan nu ku'ni wan lo chalyuu.
49005019	Kula tu'wa wan nchga lo kantu 'in Ndiose bra nu tyo' ti'in wan lo'o ta'a wan cha' ku'ni tnun wan 'in Ni, ni siya salmos nu ndukwa lo kityi ti s'ni, ni siya ya ña'an ti kantu nu nchkwi' cha' 'in Ndiose nu ki'ya ke wan; tyukwi ti tiye wan ku'ni tnun wan 'in Ndiose lo'o kantu kan'.
49005020	Nchga bra su'we cha' tya wan xu'we 'in Ndiose Stian chabiya' 'in X'naan Jesucristo; tya wan xu'we 'in Ni cha' 'in nchga cha' nu nchka 'wan, ni siya cha' su'we, ni siya cha' nu ja su'we.
49005021	Tukwa su'we wan cha' nu nchkwi' kwilyo'o wan chabiya' Ndiose.
49005022	'Wan ne' kuna'an ni, sa ña'an nu ndukwaan cha' nu nchkwi' Ndiose X'naan, ngwaña'an tukwa wan cha' nu nchkwi' kwilyo'o wan lo'o wan.
49005023	Ndloo la lka ska yu ki'yu 'in kwilyo'o yu. Kwi' ngwaña'an, Krixtu nka ndloo la 'in nchga nten nu ngi'ni tnun 'in Ni sa tlyu ti; Krixtu lka nu ndlaa 'in nchga nten 'in yu, cha' ja ku'ni ñu'un nu kuxi 'in ne' lo'o ta'a ne'.
49005024	'Wan ne' kuna'an ta'a msñian cha' 'in Krixtu, ndi'in cha' ku'ni tnun wan 'in kwilyo'o wan; sa ña'an nu ndukwa wan tñan nu ndlo Krixtu, nchga ta'a wan nu ngi'ni tnun wan 'in Krixtu sa tlyu ti, ngwaña'an tukwa wan nchga tñan nu kulo kwilyo'o wan 'wan.
49005025	'Wan yu ki'yu ni, su'we xu'wi tiye wan ña'an wan 'in kwilyo'o wan, cha' kwi' ngwaña'an su'we 'a nka tiye Krixtu ña'an Ni 'in nten 'in Ni lo chalyuu; kan' cha' mslyaa yu cha' ngujwi yu lo wsi cha' kulaa 'in nten nu xñi cha' 'in Ni chun' ndi'in la.
49005026	Ngwa ti' Jesús cha' kunan nten nu xñi cha' 'in Ni nchga cha' nu nchkwi' yu, kan' cha' ngujwi yu cha' kaja ña'an ku'ni luwi Ni 'in ne' kan', cha' ka ku'ni tyii Ni ki'ya nu ndi'in 'in ne', cha' ta Ni chalyuu kwi 'in ne'. Ngwaña'an y'ni Jesús cha' ska ya' ti ka ne' kan' nten 'in Ni. Lo'o kan' ka tukwatya nten 'in ne' kan' cha' 'in Jesús.
49005027	Ngwa ti' Krixtu cha' tyi'in nten 'in Ni se'en ndi'in Ndiose bra nu tyii chalyuu; tlyu 'a cha' su'we ka xa nu tyi'ian sa tlyu ti se'en ndi'in ykwi' Ndiose, xa nu luwi tiyean, xa nu ja ndukwian ki'ya, xa nu ja ndi'in 'a yuwe' 'ñaan, cha' nu ja lo'o xka la cha' kuxi 'ñaan, cha' ja nchka ti' Ndiose ña'an Ni ska cha' nu kuxi.
49005028	'Wan yu ki'yu nu ndi'in kwilyo'o wan ni, ndi'in cha' tiya ti' wan 'in kwilyo'o wan, ndi'in cha' chka t'nan ti' wan 'in kwilyo'o wan, sa ña'an nu ndiya ti' wan 'wan, ti ykwi' ti wan. Xa nu ndiya tian' 'in kwilyo'oan, ngi'nian ska cha' su'we lo'oan, ti ykwiin' tian bra kan',
49005029	cha' ja skaan ngi'nian cha' kuxi lo'oan, ti ykwiin' tian. Nchkuun su'wean, ña'ansiin su'wean 'ñaan, ti ykwiin' tian; kwi' ngwaña'an nchka t'nan ti' Krixtu 'in nten 'in Ni,
49005030	cha' ska ta ti nten ka ta'aan cha' 'in Krixtu, cha' nsu'wi tñan nu ku'ni nchgaan cha' 'in Ni.
49005031	Nde ndiya ska cha' nu ndukwa lo kityi kula: “Ska nten nu ndyiji kwilyo'o ndi'in cha' ska ta tyi'in yu lo'o kwilyo'o yu; ja ndi'in 'a cha' tyi'in yu lo'o sti yu lo'o jya'an yu. Lo'o kan', ska ti nten ka ta'a tyukwaa ne' kan' cha' 'in Ndiose siya' ti” ndukwin kityi kan'.
49005032	Tnun 'a cha' nchkwi' kityi kula kan'. Nxke' tiǎn' cha' cha' 'in Krixtu nchkwi' kityi kan', ngwaña'an cha' 'ñaan ta'aan nu ngi'niin tnuan 'in Ni sa tlyu ti, kan' lka cha' nu nchkwi' Ndiose lo kityi kan'.
49005033	Lo'o ngwaña'an, nchkwi' kityi kan' cha' 'in nchga wan, cha' 'wan yu ki'yu, chka t'nan ti' wan 'in kwilyo'o wan sa ña'an nu nchka t'nan ti' wan 'wan, ti ykwi' ti wan. Lo'o 'wan ne' kuna'an wan, ndi'in cha' ku'ni tnun wan 'in kwilyo'o wan.
49006001	'Wan yu kune' ni, tukwa wan tñan nu kulo ne' kula 'wan, cha' ngwaña'an nchka ti' Ndiose X'naan cha' ku'ni wan.
49006002	Ska cha' nu ykwi' Ndiose lo'o nten ti kulo lka cha' re: “Tukwa wan cha' nu nchkwi' sti wan, cha' nu nchkwi' jya'an wan.” Lo'o ndiya xka cha' nu ykwi' Ndiose lo'oan si ku'nian ngwaña'an:
49006003	“Ka su'we ka tiye wan bra kan', ka'an yijan talo wan tyi'in wan lo chalyuu bra kan'” ndukwin Ndiose.
49006004	'Wan nu lka wan sti nu xuwe ni, ja ta wan se'en cha' tyi'in wsuun wan lo'o sñi' wan. Bra nu ngi'ni ku'u wan 'in sñi' wan, ka'ni ne' chin' si chañi ndiya cha' kuxi ngi'ni ne'; kwa'u su'we wan 'in ne' cha' kunan ne' cha' nu nchkwi' X'naan.
49006005	'Wan, msu nu msi'i nten 'wan cha' ku'ni wan tñan 'in ne' xu'we ti, ku'ni wan nchga tñan nu kulo x'nan wan 'wan lo chalyuu. Kuwe chin' ti' wan sa ña'an nu ku'ni wan tñan 'in ne', cha' tyukwi ti tiye wan ku'ni wan tñan kan'; ku'ni wan tñan kan' sa ña'an lka si ngi'ni wan tñan 'in Krixtu.
49006006	Ku'ni wan tñan 'in ne' sikwa; ja ku'ni wan tñan kan' cha' kanun su'we ti wan lo'o ne', xa nu nduun ti ne' nsñi ne' kwenta 'wan si ngi'ni wan tñan. Su'we la si tyu'wi ti' wan cha' ti kwi' msu 'in Krixtu lka wan ni, kan' cha' tyukwi ti tiye wan ku'ni wan nchga tñan nu nchka ti' Ndiose cha' ku'nian.
49006007	Su'we ti ku'ni wan nchga tñan sikwa, tyu'wi ti' wan cha' tñan 'in ykwi' X'naan lka nu ngi'ni wan, si'i tñan 'in nten chalyuu ti.
49006008	Ja n'ni cha' ni siya msu nu msi'i ti nten lka wan, ni siya msu nu ndi'in su'we ti lka wan; wa jlyo tian' cha' nda X'naan cha' su'we 'in nchga nten nu su'we ngi'ni tñan cha' 'in Ni.
49006009	'Wan x'nan msu ni, kwi' ngwaña'an ndi'in cha' ña'ansiin su'we wan 'in msu 'wan. Ja xitsen wan 'in ne', ja ku'ni tlá wan 'in ne' kan'; tyaa yu'wi ti' wan cha' ska ti X'naan nu nduun loo la 'wan lo'o ne' kan', lo'o ska ti biya' ngi'ni Ni lo'o nchga nten.
49006010	Lo'o ni, ndi'in cha' chka ngula la ti' wan ni' kasiya 'wan, cha' su'wa ti ngi'ni wan tñan lo'o ykwi' X'naan, lo'o ngwaña'an tnun 'a jwersa nsu'wi 'in Ndiose.
49006011	Nchga bra tya'an cha' tiye wan cha' 'in nchga cha' nu wa ykwi' Ndiose lo'o wan, cha' ka ku'ni wan kwenta 'wan, ti ykwi' ti wan, cha' ja kwiñi lyo'o kune' xa'an 'wan.
49006012	Ja nxuan lo'o nten chalyuu ti, nu chin' ti jwersa nsu'wi 'in ne'; nu nxuun lo'oan lka nchga kwi'in kuxi nu nsu'wi nde ni' kwan. Ngula 'a ti' kwi'in kan', kwi' kan' lka nu nchka 'a ti' tyijin lyo 'in Ndiose; lo'o ja nchka 'in ran. Ti kwi' kwi'in kuxi kan' nchka ti' ka x'nan chalyuu, lo'o ngwaña'an ndlo ran tñan 'in nten cha' ku'ni ne' nchga loo cha' kuxi lo chalyuu bra ni.
49006013	Cha' nu wa ykwi' Ndiose lo'oan ni, sa ña'an lka ste' sndaru nu nda'an wsuun, ngwaña'an lka cha' kan' 'in Ndiose; xkwi' chkwan lka ste' sndaru, cha' kunanjo'o 'in yu xa nu nxuun yu. Kwi' ngwaña'an 'wan, tukwa wan nchga cha' nu nchkwi' Ndiose, xñi su'we wan cha' kan' ni; lo'o xa nu tiya bra nu kuxi kan', ka talo wan cha' xuun wan lo'o kune' xa'an bra kan'. Si ngwaña'an ku'ni wan, xa wa mdyii cha' wsuun kan' ti tyi'in su'we kasiya 'wan sa ña'an nu mdi'in wan ti kulo.
49006014	Kan' cha' ku'ni tiya ti' wan sikwa; sa ña'an nu ndi'in kijin si' sndaru cha' chkan' su'we ste' yu, ngwaña'an 'wan, xñi su'we wan cha' nu nchkwi' Ndiose. Xkwi' cha' nu ñi chkwi' wan, cha' bra kan' ka xuun ta'a wan lo'o nu kuxi. Ska sndaru ni, nchkun' chkwan ña'aan lo tiye yu lo'o nde chun' yu. Kwi' ngwaña'an 'wan, ja ka xtya ne' ki'ya 'wan si xkwi' tñan nu ñi ku'ni wan.
49006015	Ngula kanan nsu'wi kiya' sndaru. Kwi' ngwaña'an 'wan, ku'ni xu'we wan 'wan cha' tsaa wan chkwi' wan cha' 'in Ndiose lo'o nten; chkwi' wan lo'o ne' cha' ka kulaa Ni 'in ne' kan', cha' ku'ni Ni cha' tiin ti tyi'in ni' kasiya 'in ne'.
49006016	Lo'o ndukwa ska chkwan kwaja' skun sndaru; bra nu kuun nu nxuun lo'o yu kilya nu ndukwa kii' loo 'in yu, bra kan' tukun' yu loo kilya kan' lo'o chkwan kwaja' kan'. Ngwaña'an ka 'wan si chañi cha' msñi wan cha' 'in Ndiose, ka ku'ni wan kwenta 'wan, ti ykwi' ti wan nchga bra cha' ja ku'ni nu kuxi kanan 'wan.
49006017	Skwa' chkwan ndukwa ke sndaru cha' skun' ke ne'. Kwi' ngwaña'an 'wan, wa ngulaa Ni 'wan, kan' cha' wa ndiya nu ña'ansiin 'wan bra kan'. Xñi wan nchga cha' nu nchkwi' Tyi'i Ndiose lo'o wan cha' kaja cha' nu chkwi' wan lo'o xka ta nten, sa ña'an lka si wa msñi wan ska xtyi nu cha 'a 'in sndaru.
49006018	Chkwi' wan lo'o Ndiose bra nu xuun wan lo'o nu kuxi, jñan wan chabiya' 'in Ni; nchga bra taya' Tyi'i Ndiose 'wan cha' ka chkwi' wan lo'o Ni. Kwi' ngwaña'an ndi'in cha' chkwi' wan lo'o Ni cha' 'in nchga nten nu wa msñi cha' 'in Ni. Kan' cha' sikwa, ndii ti ti' wan chkwi' wan lo'o Ni, cha' ja ka ndaja ti' wan.
49006019	Lo'o ngwaña'an su'we si chkwi' wan lo'o Ndiose Stian cha' 'ñaǎn, cha' ti ta la Ni cha' nu chkwiǐn' lo'o nten, cha' ka ngula la ti' kasiya 'ñaǎn chkwiǐn' lo'o nten sa ña'an ya' nu ka biya' su'we ti' ne', cha' ka kulaa Krixtu 'in ne' ya' nu kuxi; ska cha' nu ja ya kunan ne' lka cha' kan'.
49006020	Wa ngulo suwi Ni 'ñaǎn cha' tsa'aǎn tijyu', cha' chkwiǐn' cha' kan' lo'o nten; kan' cha' lkaǎn presu ni. Chkwi' wan lo'o Ndiose cha' 'ñaǎn sikwa, cha' ka chkwiǐn' ñi cha' kan' lo'o nten, sa ña'an nu ndi'in cha' chkwiǐn'.
49006021	Wa msu'waǎn 'in Tíquico cha' tsaa yu se'en ndi'in wan. Su'we 'a nka tiye ba cha' su'wa 'a y'ni ba tñan 'in ykwi' X'naan lo'o yu. Katsa' ji yu 'wan nchga cha' nu nchka 'ñaǎn nde re, sa ña'an tñan nu ngi'niǐn.
49006022	Kan' cha' wa msu'waǎn 'in yu ndijyan yu se'en ndi'in wan, cha' su'we la kanun kasiya 'wan xa nu kunan wan sa ña'an cha' nu nchka 'ware.
49006023	Lo'o ni, chkwiǐn' lo'o Ndiose Stian, lo'o X'naan Jesucristo cha' 'wan, ta'a msñian cha' 'in Krixtu; ku'ni Ni cha' tiin ti tyi'in kasiya 'wan, cha' su'we ti xu'wi tiye wan ña'an wan 'in ta'aan, chun' cha' nchga bra ndyaa ña'an ti' wan 'in Ndiose.
49006024	Kwi' ngwaña'an nchka tiǎn' cha' ña'an ti ku'ni Ni cha' su'we lo'o ta'a wan nu su'we nsu'wi tiye wan 'in X'naan Jesucristo, nchga wan nu ja nchka ti' wan kulaa ya' wan 'in Krixtu. Ngwaña'an ka sikwa.
50001001	Palyu lo'o Timu lka ba re. Ta'a tyukwaa ba ngi'ni ba tñan 'in Jesucristo, kan' cha' nda'an ba kityi re cha' tsaa se'en ndi'in wan, cha' ta'a nten 'in Ndiose lkaan. Wa msñian cha' 'in Jesucristo, kan' cha' lkaan nten 'in Ndiose. Kwi' ngwaña'an, lo'o kityi re chkwi' ba chin' lo'o nchga yu kula nu nka ndloo 'in nchga ta nten 'wan, lo'o chkwi' ba chin' lo'o xka ta la ne' nu lka tñan cha' 'wan, nu ndaya' 'a 'wan.
50001002	Nde lka cha' nu nchka tiǎn', cha' ña'an ti ku'ni la Ndiose Stian cha' su'we lo'o wan, cha' tiin ti tyi'in wan chun' nu ndyaa ña'an ti' wan 'in Jesucristo nu nka X'naan.
50001003	Nchga bra nu ndyu'wi tiǎn' 'wan, bra kan' su'we 'a nka tiyeěn; ndyaǎn xu'we 'in Ndiose cha' 'in nchga wan bra kan'.
50001004	Ndiya 'a tiǎn' njñaǎn ska cha' 'in Ndiose cha' 'wan bra nu nchkwiǐn' lo'o Ni.
50001005	Ti bra nu ynan wan cha' su'we 'in Krixtu ti kulo, ña'an ti ja ya tyii cha' ndaya' wan 'ñaǎn cha' chkwiǐn' cha' kan' lo'o xka ta nten nu ndi'in tijyu' la;
50001006	kan' cha' jlyo tiǎn' ni, cha' ña'an ti ku'ni Ndiose tñan ni' kasiya 'wan, sa ña'an ya' nu tsaa to'o su'we tñan kan', bra nu kan Jesucristo xiya', cha' kwi' Ndiose lka nu mdyisnan ngi'ni tñan ni' kasiya 'wan ti kulo.
50001007	Su'we cha' ngwaña'an nda'an cha' tiyeěn cha' 'wan, cha' nchga tsan su'we 'a nka tiyeěn na'aǎn 'wan; su'wa ti nka tiye wan lo'oǔn, su'we 'a ngi'ni wan lo'oǔn cha' ngi'nian tñan 'in Jesucristo. Lye 'a ndaya' wan 'ñaǎn nu ngwa xkan' bra nu mdi'iǐn tloo ne' nu nka ndloo, cha' mdo'oǔn luwiǐn tloo ne' kan'. Bra kan' ykwiǐn' lo'o ne' cha' su'we 'a lka cha' nu wa ytsa' Ndiose 'ñaǎn, lo'o ngwaña'an ytsaǎn' ñi 'in ne' sa ña'an lka cha' nu ñi kan'. Lo'o ni, ti ndaya' 'a wan 'ñaǎn, ni siya nsu'wiǐn ni' ña'an chkwan chun' cha' nchkwiǐn' cha' 'in Jesús lo'o nten.
50001008	Jlyo ti' Ndiose cha' sa ña'an nu su'we nka tiye Jesucristo ña'an Ni 'in ta'a wan, kwi' ngwaña'an su'we 'a nka tiyeěn na'aǎn 'wan.
50001009	Nde lka cha' nu nchkwiǐn' lo'o Ndiose cha' 'wan: njñaǎn chabiya' 'in Ni cha' ña'an ti su'we la xu'wi tiye wan ña'an wan 'in ta'a nten wan, cha' ngwaña'an ka biya' la ti' wan nchga cha', cha' ngwaña'an su'we la tya'an cha' tiye wan;
50001010	njñaǎn 'in Ni cha' nchga bra ka ki'ya cha' ke wan sa ña'an cha' nu su'we la ku'ni wan, cha' ja xlyaa 'a wan ku'ni wan cha' kuxi, lo'o ja kanun yuwe' 'wan bra nu tiya tsan cha' kan Krixtu xiya'.
50001011	Ka'an 'a cha' su'we ka ku'ni wan nchga se'en ndi'in wan lo chalyuu chun' Jesucristo, cha' ngi'ni Krixtu tñan ni' kasiya 'wan; kan' cha' ka ku'ni tnun wan 'in Ndiose, bra nu tyu'wi ti' wan cha' tnun nu ngi'ni Ni.
50001012	'Wan ta'a msñian cha' 'in Krixtu, nchka tiǎn' cha' ka biya' su'we ti' wan cha' wa ynen la cha' su'we 'in Jesús lo kichen re, chun' nu ti'í nu ndijiǐn re.
50001013	Nsu'wiǐn ni' ña'an chkwan ni, kan' cha' jlyo ti' nchga nten nu ndi'in na'an tnun 'in gobierno re, cha' wa msu'wa ne' 'ñaǎn ni' ña'an chkwan chun' cha' nda'aǎn lo tñan 'in Krixtu; ni siya nchga sndaru nu ndi'in nde re, ni siya xka ta nten, jlyo ti' ne' cha' kan'.
50001014	Lo'o ngwaña'an nchga ta'a msñian cha' 'in Jesús, su'we la ndyaa ña'an ti' ne' cha' 'in X'naan ni, ngwa ngula la chin' tiye ne' ni; ja ntsen ne' chkwi' ne' cha' 'in Ndiose lo'o xka la nten, cha' lo'o na' ja ntseěn laja nu nsu'wiǐn ni' ña'an chkwan re.
50001015	Chañi cha' ndiya nten nu nchkwi' cha' 'in Krixtu lo'o ta'a nten ne', ni siya chen nka tiye ne'; nchka 'a ti' nten kan' xuun ta'a ne' lo'o ba. Lo'o ti ndiya la chin' xka ta nten nu nchkwi' cha' kan' cha' su'we nka tiye ne' lo'o ba.
50001016	-
50001017	Su'we 'a nka tiye ne' kan' ña'an ne' 'in Ndiose, lo'o ngwaña'an jlyo ti' ne' cha' wa nda Ni tñan 'ñaǎn cha' xkweěn 'in nten nu nxuun lo'oan cha' su'we nu 'in Krixtu. Nten nu chen nka tiye ni, si'i tyukwi ti tiye ne' nchkwi' ne' cha' 'in Krixtu; nchka ti' ne' tyijin lyo ne' 'in ta'a nten ne'. Lo'o ngwaña'an, nchka 'a ti' ne' kan' ta la ne' nu ti'í 'ñaǎn laja nu nsu'wiǐn ni' ña'an chkwan re.
50001018	Ja nduwe tiǎn' sa ña'an ngi'ni ne' kan', ni siya tyukwi ti tiye ne' chkwi' ne' cha' 'in Krixtu lo'o nten, ni siya cha' kwiñi nka tiye ne' bra nu nchkwi' ne' cha' kan'; su'we 'a nka tiyeěn cha' 'in ya ña'an ti nten nu chkwi' cha' 'in Krixtu kan'. Ngwaña'an su'we la ka tiyeěn tyempu nde loo la.
50001019	Nxke' tiǎn' cha' ndla ti ka su'we la cha' 'ñaǎn re, cha' jlyo tiǎn' sa ña'an njñan 'a wan cha' 'in Ndiose cha' tyo'oǔn ni' ña'an chkwan re, cha' wa lyaǎn; jlyo tiǎn' cha' ti kwi' Tyi'i ykwi' Jesucristo lye 'a nsu'wa ya' 'ñaǎn.
50001020	Nde lka tñan nu nchka tiǎn' ku'niǐn: Nchka 'a tiǎn' cha' ja ka jyu'u tiǎn' chkwiǐn' cha' 'in Jesús lo'o nten; ni siya tyempu nu ndijyan nde loo la, ni siya bra ni, ja ka jyu'u tiǎn' bra kan', nka tiyeěn. Nchka tiǎn' cha' ka ngula la tiyeěn cha' chkwiǐn' cha' 'in Jesús lo'o nten. Ngwaña'an nchka tiǎn' ku'niǐn, cha' ña'an ti ku'niǐn tnuǔn 'in Krixtu, ni siya ti lu'uǔn, ni siya wa ngujwiǐn.
50001021	Ska ti cha' nchka tiǎn' ku'niǐn lo chalyuu, cha' kaǎn tñan 'in Krixtu. Su'we la ni siya kajaǎn, nxke' tiǎn', cha' bra kan' ka ña'aǎn 'in Ndiose;
50001022	ja jlyo tiǎn' nan lka nu su'we la ku'niǐn, cha' ja chan ka ku'niǐn ti ka'an la tñan 'in nu nka X'naan, si ti ndi'iǐn laǎn lo chalyuu.
50001023	Tyukwaa lo cha' nchka tiǎn' cha' ka 'ñaǎn sikwa: Nchka 'a tiǎn' kulaa ti'iǐn chalyuu re, cha' bra kan' ka tyi'iǐn lo'o Krixtu, cha' kan' nu su'we la, nxke' tiǎn';
50001024	lo'o ni, ndloo la cha' 'wan cha' tyi'iǐn laǎn lo chalyuu re.
50001025	Nxke' tiǎn' cha' ngwaña'an ka 'ñaǎn, cha' ti tyi'iǐn laǎn ti chin' lo chalyuu re. Bra kan' ka tayaǎn' laǎn 'wan ta'a wan, cha' sten su'we la wan cha' 'in Krixtu; ngwaña'an ka su'we la ka tiye wan cha' nu su'we la tsaa ña'an ti' wan 'in Ni.
50001026	Bra nu kaǎn tyi'iǐn se'en ndi'in wan xiya', bra kan' su'we la ka tiye wan cha' 'in Jesucristo chun' tñan nu wa y'niǐn.
50001027	Kan' cha' ni, ki'ya wan kwenta sa ña'an ndi'in cha' ku'ni wan lo chalyuu xa wa msñi wan cha' 'in Krixtu. Si ngwaña'an ku'ni wan, bra kan' ja n'ni cha' ni siya kaǎn kichen tyi wan, ni siya ja ka kaǎn. Ja chan kaja cha' 'ñaǎn cha' ska ti cha' nsu'wi tiye wan lo'o ta'a wan, cha' nsu'wi 'a cha' tlyu ti' 'wan lo'o nten nu nxuun lo'o wan; ja chan su'wa ti nda'an cha' tiye wan lo'o ta'a wan, ni siya chan 'a nchkwi' wan lo'o ne' cha' xñi ne' cha' su'we kan' 'in Krixtu.
50001028	Bra nu ku'ni wan ngwaña'an, bra kan' ja ndi'in cha' kutsen wan 'in nu nxuun lo'o wan, chun' cha' ka biya' ti' ne' cha' ndi'in cha' ku'ni tyii Ndiose nchga nten kuxi. Lo'o 'wan ni, wa ngulaa wan 'in nu kuxi kan'; wa y'ni Ndiose cha' ka tyijin lyo wan 'in nchga cha' kuxi kan'.
50001029	Su'we 'a lka cha' mda Ndiose chabiya' cha' msñi wan cha' 'in Krixtu, ni siya ndi'in cha' tyijin wan chin' nu ti'í, cha' nu msñi wan cha' 'in Krixtu kan'.
50001030	Su'wa ti nchka cha' 'wan lo'oǔn, ti'in 'a tñan nu wa mjwi 'ñaan. Wa na'an wan sa ña'an y'niǐn tñan ti ngwa xkan', cha' lye 'a msuǔn lo'o nu kuxi; kwi' ngwaña'an, ka biya' ti' wan cha' lye 'a ngi'niǐn tñan ni.
50002001	Ja chan wa ngula la tiye wan ni, cha' wa msñi wan cha' 'in Krixtu; wa su'we la nka tiye wan ni, cha' su'we 'a nka tiye Ni ña'an Ni 'wan. Ti kwi' ti cha', lo'o Tyi'i Ndiose su'wa ti ndi'in cha' 'wan lo'o ta'a wan, ngwaña'an lo'o Ndiose. Lo'o ni, ngwa t'nan la ti' wan 'in ta'a nten wan, wa ngwa su'we tiye wan ña'an wan 'in ta'a nten wan.
50002002	Kan' cha' ni, si chañi cha' ngwaña'an ngi'ni wan, ku'ni wan cha' ka su'we ka tiyeěn sikwa; ngwaña'an ka bra nu ña'aǎn cha' su'wa 'a ndi'in cha' 'wan lo'o ta'a wan, cha' ska ti cha' nka tiye wan, cha' ska ti cha' nda'an tiye wan, cha' ska ti biya' su'we ti ngi'ni wan lo'o ta'a wan.
50002003	Ja chkwi' wan lye 'a bra nu ku'ni wan ska tñan; si'i xkwi' cha' 'wan, ti ykwi' ti wan, tya'an cha' tiye wan. Kwi' ngwaña'an, ja ku'ni siye' wan lo'o ta'a wan. Su'we la si tya'an cha' re tiye wan, cha' su'we la xka yu ta'a wan, ja su'we ykwi' wan.
50002004	Kuwe la ti' wan 'in xka yu ta'a wan cha' ka su'we la cha' 'in ne', si'i xkwi' cha' 'wan, ti ykwi' ti wan, nu ndi'in cha' kuwe ti' wan.
50002005	Su'we la si tya'an cha' tiye wan cha' re, ti kwi' ña'an cha' nu mda'an tiye ykwi' Jesucristo. Ngwaña'an ngwa 'in yu:
50002006	Tyukwi tyempu lka Jesucristo Ndiose siya' ti, ja nsu'wi bra nu ja lka yu Ndiose; bra nu yan yu lo chalyuu, ja mda'an cha' tiye Jesús cha' kan lo'o yu nchga chabiya' 'in Ndiose, ni siya yu'wi 'a chabiya' 'in yu se'en mdi'in yu nu ngwa ti kulo, cha' su'wa ndi'in cha' 'in yu lo'o Ndiose Sti yu.
50002007	Mxnun yu chabiya' nu nsu'wi 'in yu se'en ndi'in Ndiose Sti yu, cha' su'we la ngwa tiye yu xa nu y'ni yu ngwaña'an. Bra kan' mslyaa yu ngwa yu nten, cha' kaja ña'an taya' yu 'ñaan; sa ña'an ndlya nten, ngwaña'an ngula yu lo chalyuu, nten siya' ti ngwa yu.
50002008	Ngwa yu ska nten ti'i, lo'o ngwaña'an su'we 'a mdukwa yu tñan nu ngulo Ndiose Sti yu 'in yu, ni siya ngujwi yu. Lo'o ngujwi yu lo wsi, ña'an ti' ndujwi nten 'in ne' nu xa'an 'a bra kan'.
50002009	Kan' cha' ni, wa ndyaa lo'o Ndiose 'in yu cha' su'wa ti tyi'in yu nde se'en tlyu la se'en ndukwa Ni; lo'o tlyu 'a chabiya' wa nda Ni 'in Jesús ni. Tyukwi ña'aan chalyuu ja nsu'wi la xka chabiya' nu tlyu la,
50002010	cha' ngwaña'an tyuun xtyin' nchga nan lu'u tloo Jesús, ni siya nten, ni siya kwi'in. Ja tyii cha' ku'ni tnun nten 'in Ni, cha' 'in chabiya' nu tnun 'a nu wa nda Ni 'in yu, ni siya nu ndi'in ni' kwan, ni siya nu ndi'in lo chalyuu, ni siya nten nu wa ngutsi', lo'o ayman kan' ku'ni tnun ne' 'in yu.
50002011	Kwen 'a chkwi' nchga nten cha' Jesucristo lka X'nan nchga chalyuu, ngwaña'an su'we 'a ku'ni tnun ne' 'in Ndiose Stian.
50002012	'Wan ne' ta'aan nu ndiya 'a tiǎn' 'wan, mdukwa 'a wan cha' nu ykwiǐn' nchga tsan bra nu mdi'iǐn lo'o wan; lo'o ña'an ti ndloo 'a cha' 'wan cha' ti tukwa la wan cha' nu nchkwiǐn' ni, ni siya tijyu' 'a ndi'iǐn se'en ndi'in wan. Ña'an ti ku'ni wan tñan cha' ku'ni ji nchga cha' nu ngwa ti' Ndiose ku'ni ni' kasiya 'wan bra nu ngulaa Jesucristo 'wan 'in cha' kuxi. Chin' ti cha' xu'wi tiye wan, ti ykwi' ti wan, kuwe la ti' wan 'in Ndiose.
50002013	Tyu'wi ti' wan cha' nchga tsan ngi'ni Ndiose tñan ni' kasiya 'wan, cha' ka ku'ni wan tñan 'in Ni; ngwaña'an ngi'ni Ni cha' xlyaa wan ku'ni wan nchga tñan nu nchka ti' Ndiose cha' ku'ni wan.
50002014	Nchga lo tñan nu ku'ni wan ni, si'i xkwi' nan ngi'ni ki'ya wan ska cha' xa nu ngi'ni wan tñan kan'. Ja chkwi' wan cha' chen ña'an lo'o nten,
50002015	cha' ja ka chkwi' ne' cha' ndukwi wan ki'ya, si'ya cha' kuxi nu ngi'ni wan bra kan'. Su'we la si ka biya' ti' ne' cha' chañi cha' lka wan sñi' Ndiose tyukwi ti tiye wan, ni siya xkwi' laja nten kuxi ndi'in wan lo chalyuu, laja nten nu chen nka tiye ne' ña'an ne' 'in ta'a nten ne'. Cha' 'wan ndi'in cha' kanen cha' 'in Jesús nchga se'en ndi'in nten kan'; sa ña'an xaa nu nda kulasiin tla, ngwaña'an ta wan xaa lo chalyuu,
50002016	bra nu chkwi' wan lo'o ne' cha' su'we nu 'in Krixtu nu ka ta chalyuu nu ja tsaa tii 'a 'in ne'. Si ngwaña'an ku'ni wan, ka su'we 'a ka tiyeěn na'aǎn 'wan bra nu tiya tsan nu ku'ni biya' Krixtu 'in nchga nten. Bra kan' ka biya' tiǎn' cha' su'we ti yaa to'o tñan 'ñaǎn, si'i nan mna' tñan 'ñaǎn ya ña'an ti.
50002017	-
50002018	Jlyo tiǎn' cha' si'i chin' ti tñan y'ni wan bra nu msñi wan cha' 'in Ndiose; ka'an 'a nan nu mxnun wan, tyun ya' nda wan tyukwi ña'aan wan cha' ka wan tñan 'in Krixtu, chun' nu wa msñi wan cha' 'in Ni. Lo'oǔn kujwi ne' 'ñaǎn ni, nxke' tiǎn'; kana' chalyuu 'ñaǎn ni cha' 'wan. Lo'o ja ntseěn; ni siya ngwaña'an ka 'ñaǎn, su'we 'a ka tiyeěn se'en ndi'iǐn. Kwi' ngwaña'an nxke' tiǎn' cha' ka su'we tiye wan, cha' su'wa ti ka su'we tiyeěn lo'o wan.
50002019	Chabiya' 'in Jesús nu nka X'naan, ja chan ndla ti su'waǎn 'in Timu cha' tsaa yu se'en ndi'in wan, cha' kaja chin' rsun 'ñaǎn sa ña'an ndi'in wan; su'we 'a ka tiyeěn bra nu kunaǎn cha' kan'.
50002020	Ska ti yu kan' lka nu chañi cha' su'wa ti nka tiye yu lo'oǔn, nu chañi cha' su'we nka tiye yu ña'an yu 'wan;
50002021	ja nsu'wi 'a xka ne' ta'aan nde re nu nduwe ti' sa ña'an nchka tñan 'in Jesucristo se'en ndi'in wan; xkwi' tñan 'in ne' nsu'wi la tiye ne'.
50002022	Lo'o 'wan, wa jlyo ti' wan cha' luwi 'a tñan nu ngi'ni Timu kan'. Su'wa ti ngi'ni yu tñan lo'oǔn sa ña'an si wa lka yu sñiěn', su'wa ti nda'an ba nchkwi' ba cha' su'we 'in Jesús lo'o ne' xka kichen.
50002023	Bra nu tyii ka biya' 'ñaǎn lo'o wse, bra kan' su'waǎn 'in yu cha' bra ti tsaa yu se'en ndi'in wan,
50002024	ni siya nxke' tiǎn' cha' lo'oǔn ykwiǐn' kaǎn ndla ti se'en ndi'in wan, chabiya' 'in ykwi' X'naan.
50002025	Lo'o ngwaña'an, ndi'in 'a cha' kan xka yu se'en ndi'in wan, nka tiyeěn; Epafrodito naan yu kan'. Ti kwi' yu ta'a nda'an ba tñan lka yu, lo'o ngwaña'an, ngula 'a tñan y'ni yu lo'o ba bra nu mxkwen ba 'in ne' kuxi cha' 'in Jesús. Ti kwi' yu kan' lka yu nu msu'wa wan 'in yu yan se'en mdi'iǐn nu ngwa xkan', cha' taya' yu 'ñaǎn lo'o nan lka nu lyiji chin' 'ñaǎn cha' tyijin yu'wi 'ñaǎn lo chalyuu.
50002026	Ndiya 'a ti' yu 'wan, kan' cha' nchka ti' yu kan na'an yu 'wan xiya'; ka'an 'a cha' mda'an tiye yu bra nu mjwi rsun 'in yu cha' wa ynan wan cha' ti'í 'a yu.
50002027	Lo'o chañi cha' ti'í 'a yu nu ngwa bra kan', ngwa cha' kaja yu; lo'o Ndiose ngwa t'nan ti' Ni 'in yu. Kwi' ngwaña'an, ngwa t'nan ti' Ni 'ñaǎn, cha' ngwa xi'in 'a tiǎn' nde re; lo'o kan' lye la ngwa xi'in tiǎn' si wa ngujwi yu, lo'o wa nchkaa yu ni.
50002028	Kan' cha' su'we 'a nka tiyeěn ni, si ndla ti kan yu se'en ndi'in wan, cha' lo'o wan ka su'we la ka tiye wan, bra nu ña'an wan 'in yu xiya'. Ja ndi'in cha' kuwe 'a tiǎn' cha' 'wan bra kan'.
50002029	Ka su'we 'a ka tiye wan lo'o yu ni; su'we 'a chkwi' wan lo'o yu bra nu tiyan yu se'en ndi'in wan, cha' lka yu ta'a msñi wan cha' 'in X'naan. Kwi' ngwaña'an, ku'ni tlyu wan 'in ya ña'an ti nten nu ku'ni sa ña'an nu ngi'ni yu kan';
50002030	ja ytsen yu, ni siya wa kaja ti yu laja nu mdaya' yu 'wa lo'o tñan 'in Krixtu re ti ngwa xkan'. Ni siya ja ngwa kan wan nde re, wa msu'wa wan 'in ykwi' yu yan yu cha' ku'ni yu ti kwi' tñan nu ja ngwa 'wan ku'ni wan, cha' nu ndaya' 'a yu 'wa bra kan'.
50003001	'Wan ta'a msñian cha' 'in Jesús, nchka 'a tiǎn' cha' ka su'we 'a ka tiye wan ni chabiya' 'in ykwi' nu nka X'naan. Ja n'ni cha' 'ñaǎn, ni siya xiya' chkwiǐn' ti kwi' ta'a cha' nu ytsaǎn' 'wan ti kulo; ja chan tayaǎn' chin' 'wan, si chkwiǐn' ngwaña'an xiya'.
50003002	Kan' cha' ni, ndii ti ti' wan, ki'ya su'we wan kwenta 'in ne' kuxi kan', cha' nu sa ña'an nu ngi'ni xne' ndaja, ngwaña'an ngi'ni ne' kan'. Lo'o cha' kula nu ndyaa ña'an 'a ti' ne' kan', kan' cha' ndatsaa ne' 'in xka ta nten cha' xi'yu kijin 'in ne', ni siya kuxi nsu'wi tiye ne' ngi'ni ne' tñan kan', si'i nan su'we nka tiye ne'.
50003003	Nan ni, chañi lka cha' nkwan Ndiose 'ñaan, ni siya xka ña'an nchkwi' ne' kan'. Ngi'ni tnuan 'in Ndiose chabiya' 'in Tyi'i Ni; su'we 'a nka tiyean ndi'ian lo chalyuu ni, xa wa mjwi chalyuu kwi 'ñaan nu nda Jesucristo, lo'o ja ndyaa ña'an tian' xka la cha' nu ndatsaa 'a 'in nten chalyuu ta'aan.
50003004	Lo'oǔn, yaa ña'an 'a tiǎn' 'in cha' kula kan'. Ti ngwa xkan' la ni, ja yu'wi xka nten nu su'wa y'ni lo'oǔn, lye la mdukwaǎn nchga cha' kula nu nsu'wi 'in ne' judío ta'a ba.
50003005	Wa snu' ti tsan nsu'wiǐn bra nu msi'yu ne' kijiǐn cha' nkwan ne' 'ñaǎn; ne' judío lkaǎn ti xa nu ngulaǎn, tnen ne' hebreo kan' lka tneěn. Ngwaña'an ti kwi' ne' Benjamín ngwa ne' kula 'ñaǎn. Ne' fariseo lkaǎn, kan' cha' mdukwaǎn 'aǎn nchga tñan nu ndi'in cha' ku'ni ba cha' 'in cha' kula 'in ne' judío;
50003006	chun' cha' nu yaa ña'an 'a tiǎn' 'in cha' kula kan', kan' cha' lye 'a mdaǎn nu ti'í 'in ya ña'an ti nten nu msñi cha' 'in Jesucristo, y'niǐn liye' 'a tiǎn' 'in ne' kan'. Lo'o ngwaña'an, ja ndi'in 'a ki'ya 'ñaǎn lo'o ne' judío cha' 'in cha' kula kan', cha' mdukwaǎn 'aǎn nchga cha' kula kan'; ti s'ni wa ngwa luwi kasiya 'ñaǎn, si chañi cha' ka su'we kasiya 'ñaan cha' 'in Ndiose ngwaña'an ti.
50003007	Ti s'ni mske' tiǎn' cha' su'we 'a nten lkaǎn chun' nu mdukwaǎn cha' kula kan'; lo'o ni, ja ndloo 'a cha' kan' 'ñaǎn chun' ndyaa ña'an tiǎn' 'in Krixtu.
50003008	Lo'o ngwaña'an, ni siya kana' nchga cha' nu ndiya 'a tiǎn' lo chalyuu, ja nduwe tiǎn'; tlyu la lka cha' su'we nu wa mjwi 'ñaǎn ni, cha' nsu'wi lyoǔn 'in Jesucristo nu nka X'naǎn. Wa y'ni Krixtu cha' wa ngulaa yaǎn' nchga cha' kula kan'; lo'o ja su'we cha' kula kan' siya' ti, nxke' tiǎn' ni. Sa kan' ti cha' nchka tiǎn', cha' sñiǐn su'weěn cha' 'in Krixtu,
50003009	cha' su'wa ka tiyeěn lo'o Ni. Nu ngwa s'ni, ja y'ni tyii 'a Ndiose ki'ya 'ñaǎn ni siya mdukwaǎn 'aǎn cha' kula kan'; siya' ti bra nu ndyaa ña'an tiǎn' tñan nu y'ni Krixtu, bra kan' y'ni tyii ji Ni ki'ya 'ñaǎn. Sa kan' ti tñan y'ni Ni cha' ka su'we kasiya 'ñaǎn.
50003010	Lo'o ni, sa kan' ti cha' nchka tiǎn', cha' xu'wi lyoǔn jiǐn 'in Krixtu, cha' ka jlyo tiǎn' cha' ti ngi'ni Ndiose tñan lo'oǔn lo'o ti kwi' jwersa nu wa yu'wi 'in Ni bra nu y'ni Ni cha' ndyu'u Jesús xiya'. Ja n'ni cha' ni siya ngwaña'an tyijiǐn nu ti'í sa ña'an nu wa mdijin Jesús nu ti'í, ni siya kana' chalyuu 'ñaǎn kajaǎn sa ña'an nu ngujwi Krixtu lo wsi.
50003011	Lo'o ni, ndi'in taǎn cha' kaja xka chalyuu 'ñaǎn chun' ndi'in la, ska chalyuu nu ja tsaa tii 'a 'ñaǎn ni siya wa ngujwiǐn.
50003012	Ja chkwiǐn' cha' wa mdyii ngwa su'we kasiya 'ñaǎn tloo Ndiose siya' ti, lo'o ni, ja ndi'in 'a ki'ya 'ñaǎn; ja chkwiǐn' ngwaña'an. Nan wa ykwi' Jesucristo lo'oan cha' lkaan nten 'in Ndiose, kan' cha' lye 'a ngi'niǐn tñan cha' ka su'we ji kasiya 'ñaǎn.
50003013	'Wan ta'a msñian cha' 'in Krixtu, jlyo tiǎn' cha' ti ji ka 'ñaǎn ngwaña'an. Sa kan' ti cha' ndloo 'a 'ñaǎn, cha' ndla ti ku'niǐn cha' kaja cha' tnun 'ñaǎn nde loo la, cha' ka su'we ji kasiya 'ñaǎn lo'o Ndiose, ni siya ja tyaa yu'wi 'a tiǎn' nchga cha' nu ngwa 'ñaǎn nu ngwa ti s'ni.
50003014	Kan' cha' sikwa, ndi'in cha' xñian tuwiin nu ñi cha' kaja cha' tnun kan' 'ñaan, ti kwi' cha' kan' nu wa y'ni xu'we Ndiose cha' 'ñaan se'en ndi'in Ni. Ka kaja cha' kan' 'ñaan la bra kan', chun' cha' nu wa ngwa su'wa cha' 'ñaan lo'o Jesucristo.
50003015	Su'we 'a si kwi' ngwaña'an tya'an cha' tiyean, ta'aan nu wa msñiin su'wean cha' 'in Jesús; Ndiose lka nu kwa'u ñi la 'wan bra kan', si nsu'wi xka la ne' ta'a wan nu nda'an tiye xka la cha'.
50003016	Su'we sikwa, ti ku'niin laan ti kwi' ta'a cha', sa ña'an nu ngwa biya' su'we tian' ti kulo.
50003017	'Wan ta'a msñian cha' 'in Jesús, su'we si ku'ni wan sa ña'an cha' nu wa na'an wan 'ñaǎn ngi'niǐn. Kwi' ngwaña'an, ki'ya su'we wan kwenta sa ña'an nu ngi'ni xka la ne' ta'aan, nu ngi'ni sa ña'an nu ngi'ni ti bare, kwi' ngwaña'an ku'ni wan.
50003018	Wa tyun 'a ya' wa ytsa' ba cha' re 'wan, lo'o ni, chkwiǐn' lo'o wan xiya', ni siya xi'in 'a tiǎn' chkwiǐn' cha' re: Nsu'wi 'a nten nu nxuun lo'o Krixtu, ni siya wa ngujwi yu lo wsi cha' katin ki'ya 'in ne'; ta'a wsuun Krixtu lka ne' kan', cha' nsu'wi 'a cha' kuxi nu ngi'ni ne' nchga se'en nda'an ne'.
50003019	Ndi'in cha' tyaa ne' kan' la chalyuu tla bra nu kaja ne', cha' nsu'wi ska ndiose kwiñi 'in ne' kan'; nchga nan nu nxitukwi 'a ti' ne' cha' kaja 'in ne' lo chalyuu, kan' lka ndiose 'in ne' kan'. Lo'o ngwaña'an, siye' 'a ngi'ni ne' lo'o ta'a ne', ni siya ndi'in cha' ka jyu'u 'a ti' ne'; xkwi' nsu'wi tiye ne' 'in nchga nan nu nsu'wi lo chalyuu.
50003020	Nan ni, nde se'en ndi'in Ndiose siya' ti, nde kwa ndi'in kichen tyian nu chañi ka. Lo'o ni, su'we 'a nka tiyean ndi'in taan 'in X'naan Jesucristo, ña'an bra tyo'o Ni ni' kwan kwi' se'en nu ka kichen tyian, cha' kan y'ya Ni 'ñaan lo chalyuu, cha' kulaa ji Ni 'ñaan.
50003021	Xa'an Ndiose tyukwi ña'aan bra kan', cha' kaan sa ña'an nu lka ykwi' Ni. Na'an 'a tian' tyukwi ña'aan ni, lo'o Ndiose, su'we 'a ña'an Ni tyukwi ña'aan Ni; kan' cha' xa'an Ni 'ñaan tyukwi ña'aan cha' kaan sa ña'an nu nchka ti' Ni nde loo la bra kan'. Ka 'in Ni kulo Ni tñan 'in nchga lo nan nu nsu'wi chalyuu, lo'o ngwaña'an, ka 'in Ni xa'an Ni tyukwi ña'aan siya' ti.
50004001	'Wan ta'a msñian cha' 'in Jesús, ndiya 'a tiǎn' 'wan; nten nu wa nda Ndiose 'ñaǎn lka wan, cha' su'wa ngi'nian tñan 'in Ni. Su'we 'a nka tiyeěn cha' 'wan, lo'o ngwaña'an, xi'in chin' tiǎn' xa nu ja ndi'iǐn se'en ndi'in wan. Ku'ni wan tñan cha' kanun su'we cha' 'in nu nka X'naan ni' kasiya 'wan.
50004002	Lo'o 'wan Evodia lo'o Síntique ni, ku'ni wan cha' tlyu ti' 'ñaǎn chkwiǐn' ska cha' lo'o wan: Ndi'in cha' su'wa ti xu'wi tiye wan lo'o ta'a wan. Jesús nu nka X'naan y'ni cha' lka wan ta'aan, kan' cha' ku'ni wan cha' katin cha' wsuun nu nsu'wi 'wan lo'o ta'a wan.
50004003	Lo'o nu'win ni, nu su'we 'a ta'a nda'aǎn tñan, nchka tiǎn' cha' tayaa' 'in ta'a tyukwaa ne' kula kan', cha' ka su'we tiye ne' kan' lo'o ta'a ne'. Ta'a tyukwaa ne' kula kan' wa y'ni 'a ne' tñan cha' kanen la cha' su'we 'in Jesús nu ngwa xkan'; su'wa ti y'ni ne' kan' tñan lo'oǔn, lo'o Clemente, lo'o xka ne' ta'a nda'an ba tñan. Wa mda'an nin nchga ne' kan' lo kityi 'in Ndiose, se'en ndukwa nin nten nu kaja chalyuu nu ja tsaa tii 'a 'in ne'.
50004004	Nchka tiǎn' cha' nchga tsan ka su'we ka tiye wan chabiya' 'in nu nka X'naan. Ni siya tukwa ya' chkwiǐn' cha' kan' lo'o wan: ¡Nchka tiǎn' cha' ka su'we ka tiye wan!
50004005	Xkwi' chka t'nan 'a ti' wan 'in nchga nten, cha' ka biya' ti' ne' cha' ngwaña'an ngi'ni wan. Wa ndla ti kan ykwi' X'naan xiya'.
50004006	Ja ska cha' kuwe ti' wan se'en, jñan wan cha' 'in Ndiose cha' 'in ya ña'an ti cha' nu ka 'wan. Lo'o ngwaña'an, tya wan xu'we 'in Ndiose cha' 'in nchga cha' nu nchka 'wan, bra nu chkwi' wan lo'o Ni.
50004007	Lo'o kan' tiin ti tyi'in wan, ni siya ja ka biya' ti' nten chalyuu ni cha' lka 'wan ngwaña'an. Ja ki'ya cha' kuxi ke wan bra kan', ja ka kuxi kasiya 'wan bra kan', chun' nu wa ngwa su'wa cha' 'wan lo'o Jesucristo.
50004008	'Wan ta'a msñian cha' 'in Krixtu, nde ña'an tya'an cha' tiye wan tyukwi tyempu nu ndi'in wan lo chalyuu: Tya'an cha' tiye wan 'in nchga cha' nu ñi; lo'o nchga cha' nu ngi'ni tlyu nten 'in, nchga ña'an nu ñi la ku'nian lo'o nten, nchga cha' nu luwi la xu'wi tiyean, nchga cha' nu su'we 'a ña'an, nchga cha' nu su'we 'a ndiya ti' ne' ña'an ne', ni siya nchga cha' su'we kan', nu ngwaña'an su'we 'a nchkwi' nten 'in, kan' lka cha' nu ndi'in cha' xu'wi tiye wan.
50004009	Tyu'wi ti' wan nchga cha' nu wa y'ni xa'an wan 'ñaǎn, ni siya ska cha' nu wa ynan wan ti bra nu wa ykwiǐn' cha' kan' lo'o wan, ni siya ska cha' nu wa na'an wan ngi'niǐn; kan' lka cha' nu ndi'in cha' ku'ni wan, lo'o ku'ni Ndiose cha' tiin ti tyi'in ni' kasiya 'wan bra kan'.
50004010	Su'we 'a nka tiyeěn bra nu na'aǎn cha' ngala lomstan nu msu'wa wan cha' mdiyan se'en ndi'iǐn. Jlyo tiǎn' cha' Jesús nu nka X'naan y'ni cha' ndyu'wi ti' wan 'ñaǎn xiya', kan' cha' su'we 'a nka tiyeěn. Jlyo tiǎn' cha' ja mjlyaa ti' wan 'ñaǎn, ni siya ja mjwi ña'an taya' wan 'ñaǎn ti ngwa xkan' la.
50004011	Ja chkwiǐn' cha' lyiji 'a cha' su'we 'ñaǎn; su'we 'a ngala' tiǎn' lo'o ya ña'an ti nan nu ndyiji 'ñaǎn.
50004012	Ndiya ya' nu lyiji 'a nan 'ñaǎn, lo'o ndiya ya' nu ka'an 'a nan mjwi 'ñaǎn; ngwaña'an ngala' tiǎn' lo'o ya ña'an ti nan nu kaja 'ñaǎn nchga se'en nda'aǎn lo tñan re. Ja n'ni cha' 'ñaǎn ni siya su'we 'a ndyiji nan kuǔn, ni siya ngite' tiǎn'; ni siya ka'an 'a nan nsu'wi 'ñaǎn, ni siya chin' 'a, ja ndlo 'a cha' kan' 'ñaǎn.
50004013	Kwi' Krixtu nda jwersa 'ñaǎn cha' taloǔn 'in nchga cha', nan lka nu kaja 'ñaǎn.
50004014	Ni siya ngwaña'an, su'we 'a nka tiyeěn cha' wa ndaya' wan 'ñaǎn bra nu ndijiǐn cha' kuxi nde re.
50004015	'Wan ne' Filipos, jlyo ti' wan sa ña'an ngwa 'ñaǎn bra nu mdo'oǔn lo yuu 'in Macedonia, cha' nu mda'aǎn ykwiǐn' cha' 'in Jesús lo'o ne' kan'; bra kan' ska ta ti wan nu ngi'ni tnun wan 'in Ndiose nde kwa, nda wan lomstan cha' ka xu'we 'ñaǎn, cha' su'we 'a y'ni xa'an wan cha' 'in Jesús bra nu mdi'iǐn se'en ndi'in wan.
50004016	Lo'o ngwaña'an, tyun ya' wa nda wan xu'we 'ñaǎn cha' kaja chin' nan nu tyijin yu'wi 'ñaǎn nde kichen Tesalónica.
50004017	Lo'o si'i nan nka tiyeěn cha' kaja ska cha' su'we 'ñaǎn, su'we la nka tiyeěn ni siya kanun su'we cha' 'in Ndiose ni' kasiya 'wan.
50004018	Nde lka cha' nu chkwiǐn' lo'o wan ni: Wa ka'an 'a nan nda wan 'ñaǎn, kan' cha' nchka 'a tiǎn' tyaǎn xu'we 'wan; ja ndiya xka nan nu lyiji 'ñaǎn bra ni, ti bra nu yan Epafrodito, yan lo'o yu nchga cha' su'we nu wa nda wan 'ñaǎn. Ña'an ti' ska lomstan nu ndiya 'a ti' Ndiose 'in, ska nan nu nxkwa xi 'a tyi'i nchga se'en, ngwaña'an lka cha' su'we nu nda wan 'ñaǎn cha' 'in Ndiose.
50004019	Tnun 'a cha' su'we ndi'in 'in Ndiose, kan' cha' ta Ni nchga nan nu lyiji cha' tyijin yu'wi 'wan lo chalyuu; jlyo tiǎn' cha' ngwaña'an ngi'ni X'naan lo'o nten chabiya' 'in Jesucristo.
50004020	¡Tyukwi tyempu ku'ni tnuan 'in Ndiose Stian sikwa! Ngwaña'an ka cha'.
50004021	Chabiya' 'in Jesucristo ta ba kasiya 'wan ta'a wan, ta'a nten 'in Ndiose nu ndi'in nde kwa; kwi' ngwaña'an nchka ti' nchga ne' ta'a nda'an ba nde re.
50004022	Lo'o nchga ne' nu msñi cha' 'in Ndiose kichen re, lo'o ne' nu ndi'in ngi'ni tñan ni' ña'an tlyu cha' 'in x'naan nu nka ndloo la nu nka emperador, nchka 'a ti' ne' chkwi' ne' su'we lo'o wan.
50004023	Lo'oǔn nchka 'a tiǎn' cha' ña'an ti ku'ni la Jesucristo nu nka X'naan cha' su'we lo'o wan tyukwi tyempu nu ndijyan nde loo la. Ngwaña'an ka cha'.
51001001	Palyu lkaǎn nu nda'aǎn kityi re. Ndiose ngulo tñan 'ñaǎn, kan' cha' nda'aǎn nchkwiǐn' cha' 'in Jesucristo lo'o ne' xka kichen nu tijyu' la. Su'wa ndi'in ba nde re lo'o Timu ta'a msñian cha' 'in Krixtu.
51001002	Msu'waǎn kityi re cha' tsaa se'en ndi'in wan nde kichen Colosas kwa, 'wan nu wa ndi'in cha' 'wan lo'o Ndiose, 'wan nu lka wan ta'aan cha' wa msñi su'we wan cha' 'in Krixtu. Nde lka cha' nchka tiǎn', cha' ña'an ti ku'ni Ndiose Stian cha' su'we lo'o wan, cha' ku'ni Ni cha' tiin ti tyi'in ni' kasiya 'wan se'en ndi'in wan nde kwa.
51001003	Bra nu nchkwi' ba lo'o Ndiose Sti Jesucristo nu nka X'naan cha' 'wan, ta'a ti ndya ba xu'we 'in Ndiose cha' 'wan.
51001004	Wa ynan ba cha' su'we 'a msñi wan cha' 'in Jesucristo, kwi' ngwaña'an nchkwi' ne' cha' su'we 'a nka tiye wan ña'an wan 'in nchga ne' ta'a msñi wan cha' 'in Ndiose.
51001005	Ti kulo, bra nu ynan wan cha' su'we 'in Ndiose nu chañi lka, cha' kan' lka nu kulaa 'ñaan 'in nchga cha' kuxi, bra kan' ngwa biya' ti' wan cha' ti nsu'wi xka cha' nu tnun la nu kaja 'ñaan nde loo la, bra nu kalaan la se'en ndi'in Ndiose. La kan' ndi'in cha' kan', cha' 'wan.
51001006	Wa ndijyan nganen la cha' su'we 'in Jesús kan' tyukwi ña'aan chalyuu, lo'o ngwaña'an nchka su'we kasiya 'in nten bra nu nganan ne' cha' kan'. Kwi' ngwaña'an ngwa bra nu ynan wan cha' kan' ti kulo; ti bra kan' ynan wan cha' ngi'ni 'a Ndiose cha' su'we lo'o nten, bra kan' ngwa biya' ti' wan cha' chañi 'a lka cha' kan'.
51001007	Wa ynan wan cha' kan' bra nu ngwa'u Epafras 'wan; su'we 'a ngi'ni yu kan' tñan 'in Krixtu lo'o ba. Jlyo ti' ba cha' su'we 'a nchkwi' yu cha' 'in Krixtu lo'o ne' nchga se'en nda'an yu cha' 'wa.
51001008	Ti kwi' yu kan' lka nu ytsa' 'wa cha' nu ngi'ni Tyi'i Ndiose cha' su'we 'a nka tiye wan ña'an wan 'in xka ta nten.
51001009	Kan' cha' ta'a ti nchkwi' ba lo'o Ndiose cha' 'wan; ti bra nu ynan ba cha' wa msñi wan cha' kan', njñan ba xu'we 'in Ndiose cha' ta Ni chabiya' cha' ka biya' ji ti' wan nchga tñan nu nchka ti' Ni cha' ku'ni wan. Kwi' ngwaña'an njñan ba 'in Ni cha' ka tya'an su'we cha' tiye wan, cha' ka ki'ya su'we wan kwenta chabiya' 'in Tyi'i Ndiose.
51001010	Kan' cha' nchga tsan nu ndi'in wan lo chalyuu ka ku'ni wan tñan, ti kwi' tñan nu nchka ti' Ndiose cha' ku'ni wan; ka ku'ni wan nchga lo tñan nu su'we cha' 'in Ndiose bra kan', ka ka biya' la ti' wan sa ña'an ndi'in nchga cha' 'in Ni.
51001011	Tnun 'a tñan ngi'ni Ndiose nde se'en tlyu la se'en ndi'in Ni; kan' cha' njñaǎn 'in Ni cha' ta Ni ti kwi' jwersa kan' 'wan, cha' ka ngula la ti' wan ni' kasiya 'wan, cha' talo wan 'in nchga cha' kuxi nu tyukwa wan.
51001012	Lo'o tya wan xu'we 'in Ndiose Sti wan nu nda chabiya' cha' kaja cha' su'we 'wan, ti kwi' cha' su'we nu ndi'in se'en ndi'in Ndiose cha' kaja 'in nten, bra nu kala ne' se'en ndukwa Ndiose nu xaa 'a.
51001013	Nan wa ngulaa Ni 'ñaan, wa y'ni tyii Ni chalyuu tla se'en mda'aan s'ni, lo'o ni, wa ngwa'u Ni xka tuwiin 'ñaan nu tsaan chalyuu kwi se'en nka Krixtu ndloo la 'ñaan. Sñi' Ndiose lka Krixtu, lo'o ndiya 'a ti' Ndiose 'in yu;
51001014	chun' tñan nu y'ni Krixtu wa mdo'o laan 'in nchga cha' kuxi, chun' Krixtu wa y'ni Ni cha' tlyu ti' 'ñaan 'in ki'ya nu ndi'in 'ñaan lo'o Ni.
51001015	Ja nchka 'ñaan ña'aan 'in Ndiose siya' ti; bra nu yan Krixtu Sñi' Ndiose lo chalyuu, bra kan' mjwi chabiya' 'ñaan ña'aan 'in Ndiose. Ti kwi' Krixtu kan' lka nu mdi'in ti kulo la lo'o Ndiose, lo'o kwi' Ni lka Ni ndloo 'in nchga lo nan nu ngwiñan Ni lo chalyuu.
51001016	Su'wa mdi'in Krixtu lo'o Ndiose Sti Ni bra nu mdyisnan ndya' chalyuu, ni siya ndya' tyukwi ña'aan ni' kwan, ni siya ndya' tyukwi ña'aan lo chalyuu. Wa ngwiñan Ni nchga nan nu nchka ña'aan lo chalyuu; lo'o ngwiñan Ni nchga nan nu ja nchka ña'aan, ña'an ti' nchga kwi'in nu nka ndloo nde ni' kwan; kwi' ngwaña'an, wa ngwiñan Ni nchga x'nan nu kulo tñan 'in nten, ni siya lo chalyuu, ni siya nde ni' kwan. Lo'o Krixtu kan' ndya' nchga lo nan sikwa; ti kwi' ti cha' wa ndya' ran cha' ka ku'ni tnuun 'in Ni.
51001017	Wa lka ndi'in Krixtu bra nu ti ji tya' chalyuu, lo'o ngwaña'an nchga tsan ngi'ni Ni tñan cha' tyi'in su'we ti nchga nan nu nsu'wi lo chalyuu.
51001018	Ti kwi' Ni lka Ni ndloo 'in nchga ta nten nu ngi'ni tnun 'in Ndiose sa tlyu ti, ti kwi' Ni nda Ni chalyuu 'in ne' kan'. Ti kwi' Krixtu lka nu kulo ndukwa la ndyu'u xiya' bra nu ngujwi yu, cha' bra kan' ka 'in Ni tyukwa Ni se'en lka Ni ndloo la 'in nchga nan.
51001019	Wa ndukwin Ndiose cha' ka Sñi' sa ña'an nu lka ykwi' Ni,
51001020	cha' ngwaña'an ngwa ti' Ni ku'ni Ni, cha' xiya' ka Ni ndloo 'in tyukwi ña'aan chalyuu chun' tñan nu y'ni Krixtu. Su'we ti ndi'ian lo'o Ndiose cha' nu wa ngujwi Krixtu lo wsi cha' katin ki'ya 'ñaan; ngwaña'an y'ni Krixtu cha' xiya' tyi'in tyukwi ña'aan chalyuu cha' 'in Ndiose, ni siya nde lo chalyuu, ni siya nde ni' kwan.
51001021	Nu ngwa s'ni la, tijyu' 'a mda'an wan 'in Ndiose; ta'a wsuun Ndiose ngwa wan bra kan' si'ya cha' kuxi nu mda'an cha' tiye wan, si'ya cha' kuxi nu y'ni wan. Lo'o ni, wa y'ni Ni cha' katin ki'ya nu ndukwi wan 'in Ndiose,
51001022	chun' cha' nu mdijin tyukwi ña'aan Krixtu Sñi' Ni nu ti'í bra nu yjwi ne' 'in yu lo wsi. Ngwaña'an y'ni Ni ti bra kan' cha' ka wan nten 'in Ndiose, cha' nu ja tyi'in 'a yuwe' 'wan siya' ti. Kan' cha' ja tyi'in 'a ki'ya 'wan tloo Ni, bra nu tyaan Ni tyaan y'ya Ni 'ñaan cha' tsaa lo'o Ni 'ñaan nde se'en ndi'in Ni.
51001023	Ña'an ti ndloo 'a cha' 'wan cha' lye la kanun tsaa cha' 'in Krixtu ni' kasiya 'wan, cha' Krixtu lka se'en ndukwa kiya' nchga cha' kan'. Ja ta wan chabiya' cha' kwiñi lyo'o nten 'wan. Si xñi wan cha' nu nchkwi' ne' kan', ja ka 'a tya'an cha' tiye wan 'in cha' su'we nu kaja 'wan nde loo la, ti kwi' cha' nu wa ynan wan ti kulo. Chun' cha' su'we 'in Krixtu kan', kan' cha' nda'an nten tyukwi ña'aan chalyuu nchkwi' ne' cha' kan' lo'o xka ta nten. Lo'o ngwaña'an na', Palyu, nda'aǎn 'aǎn lo tñan kan'.
51001024	Su'we nxke' tiǎn' ni siya wa mdijiǐn chin' nu ti'í cha' 'wan; su'we nxke' tiǎn' cha' ndijiǐn nu ti'í cha' ka su'we cha' 'in nchga ta nten nu msñi cha' 'in Krixtu nchga kichen. Lo'o Krixtu ni, mdijin 'a Ni nu ti'í lo chalyuu cha' 'ñaan, cha' kaan nten 'in ykwi' Ni; kwi' ngwaña'an na', ndijiǐn nu ti'í, cha' nu ndi'in cha' ka su'wa cha' 'ñaan ta'aan lo'o ykwi' Krixtu bra nu mdijian nu ti'í lo chalyuu re cha' wa ytean cha' 'in Krixtu.
51001025	Ndiose lka nu wa nda tñan re 'ñaǎn, cha' kaǎn tñan 'in nchga wan nu wa msñi wan cha' 'in Ni nchga kichen, cha' ka ngula la ti' ni' kasiya 'wan. Lo'o ti ndi'in la cha' chkwiǐn' cha' 'in Krixtu lo'o xka ta nten sa ña'an nu tyii kunan ne' cha' re.
51001026	Tyukwi tyempu nu ngwa s'ni, ja ngwa ka biya' ti' nten cha' re; wa mdi'in nchkun' cha' re 'in ne'. Lo'o ni, wa ngwa'u Ndiose cha' re 'in nchga nten nu ndi'in cha' 'in Ni.
51001027	Ska cha' tnun nu su'we 'a lka cha' re, ska cha' nu ndi'in cha' kunan nchga lo nten chalyuu lka cha' 'in Ndiose re; ja mjwi chabiya' cha' ka biya' ti' nten cha' re nu ngwa s'ni. Nde lka cha' nu ja ya kunan nten: Ka tyi'in Krixtu lo'oan lo chalyuu, ni siya ni ti; lo'o ngwaña'an chun' ndi'in la ka tyi'in cha' 'ñaan lo'o Ndiose la se'en tlyu nu xaa 'a se'en ndi'in Ni.
51001028	Kan' cha' lye 'a nchkwi' ba cha' 'in Krixtu lo'o nchga nten; su'we ti, tiya' ti ndu'u ba cha' re 'in ne', lye 'a nchkwi' ba lo'o ne' cha' ja ku'ni 'a ne' cha' kuxi. Nchka 'a ti' ba cha' ka su'we 'a ka tiye nchga nten tloo Krixtu bra nu kala ne' se'en ndi'in Ndiose.
51001029	Kan' cha' lye 'a ngi'niǐn tñan; ngula 'a tñan ngi'niǐn, lo'o ngwaña'an tlyu 'a jwersa nda ykwi' Krixtu 'ñaǎn cha' xu'wi ni' kasiya 'ñaǎn, cha' taloǔn ku'niǐn tñan re.
51002001	Chkwiǐn' ska cha' lo'o wan ni, cha' ka biya' ti' wan cha' lye 'a ngi'niǐn tñan cha' 'wan, lo'o cha' 'in ne' kichen Laodicea, lo'o cha' 'in tyun 'a nten, ni siya ti ji xu'wi lyo ne' 'ñaǎn.
51002002	Kan' cha' ngi'niǐn tñan, cha' ka tukwi la tiye ne' cha' 'in Ndiose, cha' su'wa ka tiye ne' lo'o xka ta ta'a ne'. Bra kan' ja kutsen ne' bra nu chkwi' ne' cha' 'in Krixtu, cha' su'we 'a nchka biya' ti' ne' cha' re. Ngwaña'an tyija lyo cha' 'in ne', cha' kwi' cha' 'in Krixtu nchkwi' cha' re, ti kwi' cha' 'in Ndiose nu ja ya ka biya' ti' nten nu ngwa s'ni.
51002003	Chun' cha' nu msñian cha' 'in Krixtu, kan' cha' ka biya' tian' la se'en ndukwa kiya' nchga cha' nu nka tiye Ndiose, ni siya nchga cha' nu ndi'ya ke Ni cha' ku'ni Ni lo chalyuu.
51002004	Nchka 'a tiǎn' cha' ja tukwin kwiñi lyo'o 'wan, ni siya xke' ti' wan cha' su'we 'a nchkwi' ne' kan'; kan' cha' nchkwiǐn' lo'o wan ngwaña'an.
51002005	Ni siya ja ndi'iǐn 'aǎn lo'o wan ni, ta'a ti ndyu'wi tiǎn' 'wan. Su'we 'a ngwa tiyeěn bra nu ynaǎn cha' su'we 'a msñi wan cha' 'in Krixtu. Kwi' ngwaña'an, su'we 'a nka tiyeěn ni, cha' su'we ti ndi'in wan lo'o nchga ta'a msñi wan cha' 'in Ndiose.
51002006	Nan wa msñi wan cha' 'in Jesucristo cha' ka Ni X'nan wan, kan' cha' ki'ya wan kwenta cha' su'wa ka tiye wan lo'o Ni nchga tsan bra nu tyi'in wan lo chalyuu.
51002007	Ngwaña'an xñi su'we wan cha' 'in Jesús, cha' ka biya' ti' wan nchga se'en ndukwa kiya' cha' kan'; cha' Jesús ni, kan' lka kiya' nchga cha' nu wa msñian, ti kwi' cha' nu ngwa'u ne' 'wan nu ngwa bra kan'. Lo'o ngwaña'an, nchga tsan tya wan xu'we 'in Krixtu bra kan'.
51002008	Ki'ya su'we wan kwenta sikwa, cha' ja tukwin ka 'in kwiñi lyo'o 'wan lo'o ya ña'an ti cha' kwiñi nu chkwi' nten lo'o wan, ni siya sa 'a chkwi' ne' kan'. Si'i Krixtu nu ngulo tñan 'in ne' kan' cha' chkwi' ne' ngwaña'an, kwentu lka kan'; cha' kwiñi nu nchkwi' nten chalyuu ti, kan' lka cha' nu nchkwi' ne' kan', ni siya nchkwi' ne' cha' 'in ska jo'o, ni siya nchkwi' ne' cha' 'in ska kwi'in nu nsu'wi lo chalyuu.
51002009	Krixtu ni, su'wa ña'an nchka ti' Ndiose Stian, ngwaña'an ngwa Krixtu bra nu yan yu lo chalyuu.
51002010	Ti kwi' Krixtu nka ndloo la 'in nchga nu lka x'naan, lo'o 'in nchga kwi'in nu nka ndloo; lo'o 'wan ni, chun' cha' ndi'in cha' 'wan lo'o Krixtu, kan' cha' ndi'in Ndiose lo'o wan, cha' ngwa su'wa cha' 'wan lo'o Krixtu.
51002011	Kwi' ngwaña'an, chabiya' 'in Krixtu wa nkwan wan; lo'o si'i cha' msi'yu lo kijin wan bra nu nkwan wan sa ña'an nu ngi'ni ne' judío lo'o sñi', ti kwi' Krixtu nkwan 'wan bra nu wa y'ni tyii Ni ki'ya nu ndi'in 'wan cha' lka wan nten chalyuu.
51002012	Bra nu mdukwatya wan ni, ña'an ti' si wa ngutsi' wan ni' kwaa lo'o Krixtu, ngwaña'an ngwa wan; lo'o kan' ña'an ti' si wa ndyu'u wan su'wa ti lo'o Krixtu xiya', ngwaña'an ndyo'o cha' kan' bra kan'. Ndiose lka nu y'ni cha' ndyu'u wan, cha' ndi'in cha' 'wan lo'o Ni.
51002013	Ña'an ti' si wa ngujwi wan, ngwaña'an ndyo'o cha' 'wan, cha' nu mdi'in 'a ki'ya 'wan lo'o Ndiose. Kan' cha' ja mjwi ña'an nu lkwan Ndiose 'wan bra kan', cha' ja mdi'in cha' 'wan siya' ti lo'o Ni nu ngwa bra kan'. Lo'o ni, wa y'ni Ni cha' ndyu'u wan xiya' sa ña'an nu ndyu'u Krixtu. Wa y'ni Ni cha' tlyu ti' 'ñaan 'in nchga ki'ya nu ndukwian 'in Ni.
51002014	Wa y'ni tyii Ni 'in yuwe' nu nganun chuan' cha' 'in ki'ya nu ndi'in 'ñaan. Ti ngwa s'ni wa nganun yuwe' kan' chuan', cha' ndukwa nchga tñan nu ndi'in cha' ku'nian cha' 'in Ndiose lo kityi kula kan'. Lo'o ni, ti bra nu mji'in ka'an ne' 'in Krixtu lo wsi, ti bra kan' wa y'ni tyii Ni ki'ya kan' 'ñaan siya' ti.
51002015	Ti kwi' lo wsi kan' wa mdijin lyo Krixtu 'in nchga nu nka ndloo la 'in cha' kuxi nu nsu'wi lo chalyuu, lo'o 'in nchga kwi'in kuxi nu nka ndloo la 'ñaan nten chalyuu. Xa wa y'ni tlyu Ndiose 'in Krixtu chun' mdijin lyo yu 'in nchga x'nan cha' kuxi kan', bra kan' ndyaa lo'o Krixtu 'in x'nan cha' kuxi kan' laja nten ka'an, nu sa tlyu ti ndo'o tuwiin cha' ña'an kwi'ya nchga nten cha' wa mdijin lyo Krixtu 'in nchga x'nan cha' kuxi.
51002016	Ja ta wan chabiya' cha' kulo xka nten tñan 'wan sikwa, nan lka nu ku wan, nan lka nu ko'o wan cha' ku'ni kti wan 'in Ndiose. Kwi' ngwaña'an, ja su'we si kulo ne' tñan 'wan ni tsan ku'ni wan ta'a; ni siya ta'a nu nxitñaan' nu ndyukwi snu' tsan, ni siya ta'a cha' ko' kune', ni siya xka la ta'a nu ngi'ni ne' ska ni' yijan ti, ja ndi'in cha' tukwa wan cha' nchkwi' ne' kan' siya' ti.
51002017	S'ni la xkwi' ta'a kan' ngi'ni nten lo chalyuu, cha' ka biya' ti' ne' nchga cha' nu ngwa ti' Ndiose chkwi' lo'o ne' nu ngwa bra kan'; lo'o ni, wa yan ykwi' Krixtu lo chalyuu, kan' cha' ja ndi'in cha' tukwaan cha' kula kan'. Wa na'aan 'in Krixtu, kan' lka nu chañi ka.
51002018	Ja kuwe ti' wan 'in ya ña'an ti nten nu ku'ni siye' lo'o wan, ne' nu kti la ngi'ni, nxke' ti' ne', cha' ngi'ni tnun ne' 'in ska angajle nde ni' kwan; si'i 'in Ndiose ykwi' ngi'ni tnun ne' kan'. Nten nu ngi'ni ngwaña'an, nxke' ti' ne' cha' Ndiose ngwa'u xka cha' nu su'we la 'in ne'. Lye 'a ngi'ni siye' ne' kan' lo'o ta'a nten ne', ni siya ja ndi'in cha' ku'ni ne' kan' ngwaña'an, cha' ña'an ti ndi'in cha' kuxi ni' kasiya 'in ne';
51002019	lo'o ja ndukwa 'a ne' kan' cha' nchkwi' Krixtu nu nka ndloo la 'ñaan. Krixtu nduun loo la 'in nchga ta nten nu ngi'ni tnun 'in Ndiose nchga se'en; kan' cha' su'wa 'a cha' 'ñaan lo'o xka la ta'a ntean, kan' cha' su'we la ndi'in cha' 'ñaan lo'o Ndiose, cha' ka'an la tñan ngi'ni Krixtu ni' kasiya 'in nten 'in Ni, sa ña'an nu nchka ti' Ndiose cha' ka.
51002020	'Wan ni, wa mxnun wan 'in xka la jo'o nu ngwa x'nan wan nu ngwa s'ni la, wa mxnun wan 'in nchga cha' nu ndyaa ña'an 'a ti' nten chalyuu. Ti bra nu ngujwi Krixtu lo wsi cha' ku'ni tyii 'in nchga cha' kuxi kan', ti bra kan' wa mxnun wan cha' kuxi kan'. Ja ndi'in cha' ti ku'ni wan sa ña'an nu ngi'ni xka ta nten chalyuu; ja ndi'in cha' tukwa wan xka ta tñan nu ndlo ne' 'wan,
51002021	bra nu chkwi' ne' cha' re: “Kti 'a nan kwa. Ja kala' wan 'in ran, ja ku wan 'in ran” chkwi' ne'.
51002022	Lo'o nchga nan kan', tsaa tii ran; ya' nu ngwa kastu ran, ja ña'aan 'aan 'in ran bra kan'. Bra nu chkwi' ne' ngwaña'an, ska tñan nu ngi'ni nten chalyuu ti lka kan'.
51002023	Su'we 'a ndyo'o cha' kan', mske' tian' nu ngwa s'ni. Mdatsaa 'a cha' kan' 'ñaan cha' ku'ni tnuan 'in jo'o kan'; y'ni cha' kan' cha' kti 'a mdi'ian, lo'o mdaan nu ti'í 'ñaan tyukwi ña'aan. Chañi cha' ngwaña'an y'ni cha' kula kan'; lo'o si'i ngwaña'an ndi'in cha' ka, cha' ka tiin cha' kuxi nu mdiya 'a tian' nu ngwa s'ni la.
51003001	'Wan ni, wa mjwi xka chalyuu kwi 'wan chun' wa ngwa su'wa cha' 'wan lo'o Krixtu; kan' cha' sikwa, lye tya'an cha' tiye wan nchga cha' su'we nu ndi'in 'in Krixtu, cha' ndukwa Krixtu la'a se'en kwin 'in Ndiose.
51003002	Ndi'in cha' kanun tsaa cha' 'in Krixtu ni' kasiya 'wan, lo'o ja ndi'in cha' kala' ti' wan lo'o nchga cha' kuxi nu nsu'wi lo chalyuu.
51003003	Lo'o ni, ja ndi'in 'a cha' 'wan lo'o cha' kuxi nu nsu'wi lo chalyuu; wa ndi'in su'we cha' 'wan lo'o Ndiose chun' tñan nu y'ni Krixtu.
51003004	Xka chalyuu kwi nu mjwi 'wan chun' Krixtu ni, kan' lka cha' nu ndloo la 'wan. Su'wa ti tyituun wan lo'o Krixtu tsan kan', bra nu tyo'o tukwa Ni tyaan Ni xiya'; bra kan' ka su'wa cha' 'wan lo'o Krixtu bra nu ka tlyu la cha' 'in Ni, nde se'en ndi'in Ndiose Sti Ni.
51003005	Ku'ni tyii wan nchga cha' kuxi nu ndiya 'a ti' wan sikwa: ja ku'ni wan cha' kuxi lo'o kwilyo'o xka nten, ja ku'ni wan cha' chen ña'an lo'o ta'a nten wan, ja xitukwi ti' wan 'in ta'a nten wan, ku'ni tyii wan nchga lo cha' kuxi nu nda'an 'a cha' tiye wan cha' ku'ni wan, ja xitukwi ti' wan skaa cha' su'we nu nsu'wi 'in nten chalyuu. Ska nan nu nxitukwi tian' ni, su'wa ti lka cha' kuxi kan' ña'an ti' si ku'ni tnuan 'in ska nkwin jo'o.
51003006	Msin' 'a ti' Ndiose 'in nten nu ngi'ni cha' kuxi ngwaña'an.
51003007	Ti kwi' ta'a cha' kuxi kan' y'ni wan nchga se'en mdi'in wan nu ngwa s'ni la,
51003008	lo'o ni, ndi'in cha' kulaa ya' wan nchga cha' kuxi kan'; ni siya ta'a ti msin' 'a ti' wan nu ngwa s'ni, ni siya liye' ti' wan 'in ta'a nten wan nu ngwa bra kan', ja ku'ni 'a wan ngwaña'an ni. Kwi' ngwaña'an, ja chkwi' 'a wan kwentu 'in ta'a nten wan, ja chkwi' wan cha' chen ña'an lo'o ta'a nten wan.
51003009	Ja chkwi' wan cha' kwiñi lo'o ta'a wan; nan wa ngulaa ti'in wan chalyuu kula 'wan, kwi' ngwaña'an wa ngulaa ya' wan nchga cha' kuxi nu y'ni wan ti s'ni,
51003010	lo'o ni, wa mjwi xka chalyuu kwi 'wan. Xka lo nten lka wan ni; wa mxa'an Ndiose nchga cha' nu nsu'wi ni' kasiya 'wan ni, cha' ka wan sa ña'an nu nchka ti' Ndiose, laja nu ngi'ni xa'an ji wan nchga cha' nu ndi'in 'in Ni.
51003011	Kan' cha' ni, ja ndloo 'a cha' 'ñaan lo'o ta'aan, ni siya ti kwi' ne' judío lkaan, ni siya si'i ne' judío lka wan; ja n'ni cha' 'ñaan ni siya wa nkwaan, ni siya ja ya lkwaan; ja n'ni cha' 'ñaan ni siya ne' xka la'a tsu' tujo'o lkaan, ni siya lye 'a nsu'wian ni' kixin', ni siya ne' nu ndi'in su'we ti lkaan, ni siya msu nu msi'i nten ti lka wan cha' ku'ni wan tñan 'in nten xu'we ti. Ja ndloo 'a cha' kan' 'ñaan ni, cha' ska ti Krixtu lka nu ndloo la 'ñaan. Lo'o ndi'in Krixtu lo'o nchga nten 'in Ni, sa ña'an nu nchka ti' ne', lo'o nchga se'en ndi'in ne'.
51003012	Nten 'in Ndiose lka wan sikwa; nan wa ngulo suwi Ni 'wan, cha' su'we 'a nka tiye Ni ña'an Ni 'wan. Kan' cha' ndi'in cha' chka t'nan ti' wan 'in xka ta nten; su'we ti ku'ni wan lo'o ne', ja ku'ni siye' wan lo'o ne'; tiya' ti chkwi' wan lo'o ne', ku'ni 'a wan cha' tlyu ti' 'in ne'.
51003013	Talo wan 'in xka ta nten ta'a wan sikwa, lo'o ku'ni wan cha' tlyu ti' 'in ne' si ndi'in ki'ya 'in ne' lo'o wan. Sa ña'an nu ngi'ni X'naan cha' tlyu ti' 'wan, ngwaña'an ndi'in cha' ku'ni wan cha' tlyu ti' 'in ta'a nten wan.
51003014	Kwi' ngwaña'an, su'we 'a ka tiye wan ña'an wan 'in nchga la ta'a wan, cha' ngwaña'an ka su'wa 'a cha' 'wan lo'o ne' bra kan'.
51003015	Tiin ti tyi'in kasiya 'wan sikwa, cha' Ndiose nka ndloo 'wan; wa ngulo suwi Ni 'wan, lo'o 'in xka la nten ta'a wan, cha' ka wan ska ta ti nten cha' 'in Ndiose. Lo'o ngwaña'an, su'we si nchga bra tya wan xu'we 'in Ndiose cha' 'in nchga lo nan.
51003016	Ndi'in cha' kanun tyukwi cha' 'in Krixtu ni' kasiya 'wan. Su'we 'a ndyo'o cha' kan', kan' cha' su'we ti kwa'u wan cha' kan' 'in ta'a wan sa ña'an ya' nu kunan su'we nchga nten. Kwi' ngwaña'an, kula tu'wa wan nchga lo kantu nu nsu'wi 'in Ndiose, ni siya salmos nu ndukwa lo kityi ti s'ni, ni siya ya ña'an ti kantu nu ki'ya ke wan nu chkwi' cha' 'in Ndiose; kula tu'wa wan kantu cha' kunan Ndiose, chun' su'we 'a nka tiye wan ña'an wan 'in Ni.
51003017	Nchga tñan nu nchka ti' wan ku'ni wan, nchga cha' nu nchka ti' wan chkwi' wan lo'o nten, chabiya' 'in Jesús nu nka X'naan ku'ni wan 'in ran sikwa. Lo'o ngwaña'an, ti kwi' bra kan' tya wan xu'we 'in Ndiose Stian cha' 'in Jesús.
51003018	'Wan ne' kuna'an, tukwa wan cha' nchkwi' kwilyo'o wan. Ndi'in 'a cha' ku'ni wan ngwaña'an, cha' wa ndi'in cha' 'wan lo'o Krixtu nu nka X'naan.
51003019	'Wan yu ki'yu, ndi'in 'a cha' ka su'we tiye wan ña'an wan 'in kwilyo'o wan; ja ku'ni tlá wan 'in kwilyo'o wan.
51003020	'Wan ne' kune', tukwa wan tñan nu kulo ne' kula 'wan, cha' ndiya 'a ti' X'naan bra nu ngi'ni wan ngwaña'an.
51003021	'Wan, ne' kula nu nsu'wi sñi' wan, ja su'wa wan cha' msin' ti' 'in sñi' wan, cha' ja ka ndaja ti' sñi' wan cha' 'wan.
51003022	'Wan, msu nu ngi'ni tñan 'in nten xu'we ti, tukwa wan nchga tñan nu kulo x'nan wan 'wan lo chalyuu. Si'i bra nu nduun ti x'nan wan cha' nsñi yu kwenta 'wan ku'ni wan ngwaña'an, cha' kanun su'we cha' 'wan lo'o ne'; tyukwi ti tiye wan ku'ni wan tñan kan', chun' nchga bra nduwe ti' wan 'in Ndiose nu nka X'naan.
51003023	Nchga tñan nu ku'ni wan, luwi 'a tñan ku'ni wan bra kan'. Nde ña'an tya'an cha' tiye wan, sa ña'an lka si ngi'ni wan tñan 'in Ndiose nu nka X'naan, si'i tñan 'in nten chalyuu ti.
51003024	Wa jlyo ti' wan cha' nu nka X'naan ndiya cha' su'we nu kaja 'in skaa wan bra wa tyii ti cha'. Lo'o Krixtu lka X'nan wan nu chañi ka; cha' 'in Krixtu lka tñan nu ngi'ni wan.
51003025	Lo'o ta Ndiose nu ti'í 'in nchga nten nu ngi'ni cha' kuxi; su'wa ti ngi'ni biya' Ni 'in nchga nten, ni siya nten nu tnun nchka, ni siya nten xuwe ti.
51004001	'Wan nu lka wan x'nan msu, nchga cha' nu nchka 'wan lo'o msu 'wan, ñi ti ku'ni wan, su'we ti ku'ni wan lo'o ne' kan'. Tyu'wi ti' wan cha' lo'o wan, ndiya xka nu tnun la nchkwi' ke 'wan, kan' nu ndukwa se'en tlyu 'a la se'en ndi'in Ndiose.
51004002	Nchga wan, ja ndi'in cha' ka ndaja ti' wan, nchga tsan chkwi' wan lo'o Ndiose. Ndii ti ti' wan tyi'in wan bra nu chkwi' wan lo'o Ni. Kwi' ngwaña'an, tya wan xu'we 'in Ni bra nu chkwi' wan lo'o Ni.
51004003	Ti kwi' bra kan' jñan wan cha' tlyu ti' 'in Ndiose cha' 'wa cha' kaja la jwersa 'wa, cha' ti chkwi' la ba cha' su'we 'in Krixtu lo'o nchga nten, cha' kunan ne' cha' kan' ni siya ja mjwi ña'an kunan ne' cha' kan' ti s'ni la; chun' cha' lye 'a ykwiǐn' cha' 'in Krixtu lo'o nten, kan' cha' nsu'wiǐn ni' ña'an chkwan ni.
51004004	Chkwi' wan lo'o Ndiose sikwa, cha' taya' Ni 'ñaǎn cha' ti chkwiǐn' ñi laǎn nchga cha' kan', sa ña'an nu ndi'in cha' chkwiǐn'.
51004005	Cha' tiya ti ti' tyi'in wan se'en ndi'in xka ta nten nu ja ya xñi cha' 'in Jesucristo; ja ku'ni wan cha' mna' se'en ndi'in ne' kan', cha' nchga bra nu ta ne' tyempu cha' chkwi' wan lo'o ne', bra kan' su'we ti chkwi' wan cha' 'in Jesús lo'o ne'.
51004006	Bra nu chkwi' wan lo'o nten, su'we ti chkwi' wan sa ña'an ya' nu kunan su'we ne' cha' nu nchkwi' wan; su'we si su'we ti xkwen wan 'in nchga nten.
51004007	Yu Tíquico ta'aan ni, katsa' yu 'wan nchga cha' nu nchka 'ñaǎn nde re. Su'we 'a nka tiyeěn ña'aǎn 'in yu kan', ti kwi' ta'a ngi'ni ba tñan 'in X'naan lka yu; nchga tsan ngi'ni yu tñan kan', lo'o ja nchka ndaja ti' yu.
51004008	Kan' cha' msu'waǎn 'in yu ndijyan yu se'en ndi'in wan, cha' ka su'we ka tiye wan xiya' bra nu ña'an wan 'in yu; nchka tiǎn' cha' katsa' yu 'wan sa ña'an nan nu nchka 'wa se'en ndi'in ba nde re.
51004009	Su'wa ti ndijyan yu lo'o Onésimo ta'a kichen tyi wan; ndiya 'a ti' ba 'in Ne kan', cha' ja nchka ndaja ti' yu nchkwi' yu cha' 'in X'naan. Ta'a tyukwaa ne' kan', katsa' ne' 'wan sa ña'an nan nu nchka nde se'en ndi'in bare.
51004010	Aristarco ta'a nsu'wiǐn ni' ña'an chkwan, lo'o yu nchka ti' yu chkwi' su'we yu lo'o wan; ti kwi' ta'a cha' nchkwi' Marku ta'a Bernabé. Ti ngwa xkan' wa msu'waǎn ska cha' ndyaa se'en ndi'in wan cha' 'in Marku kan', cha' su'we ti chkwi' wan lo'o yu bra nu kala yu se'en ndi'in wan.
51004011	Kwi' ngwaña'an Jesús Justo, nchka ti' yu chkwi' su'we yu lo'o wan. Tyun ne' judío wa msñi cha' 'in Krixtu nu ngwa xkan'; lo'o ni, xnan ti ne' kan', Aristarco lo'o Marku lo'o Justo, sa kan' ti ne' nu mslyaa mda'an lo'oǔn se'en mda'aǎn ykwiǐn' lo'o xka ta nten sa ña'an ka cha' 'in ne' bra nu ka Ndiose ndloo la ni' kasiya 'in nten. Lo'o lye 'a mdaya' ne' kan' 'ñaǎn.
51004012	Lo'o Epafras ta'a kichen tyi wan, nchka ti' yu chkwi' su'we yu lo'o wan; su'wa ti nda'an yu tñan 'in Jesucristo lo'o ba. Nchga tsan njñan 'a yu cha' tlyu ti' 'in Ndiose cha' 'wan, njñan yu chabiya' 'in Ndiose cha' ja kulaa ya' wan cha' 'in Ni siya' ti. Nde lka cha' nu nchka ti' yu, cha' tyukwi ti tiye wan ku'ni wan nan lka nu nchka ti' Ni cha' ku'ni wan lo chalyuu.
51004013	Jlyo tiǎn' cha' lye 'a y'ni yu tñan cha' taya' yu 'wan, lo'o 'in ne' kichen Laodicea, lo'o 'in ne' kichen Hierápolis ta'a msñian cha' 'in Krixtu.
51004014	Lo'o Luka ta'a su'we nsu'wiǐn nu nka doctor, lo'o Dema, nchkwi' su'we yu lo'o wan.
51004015	Kwi' ngwaña'an, su'we ti chkwi' wan lo'o ne' ta'a msñian cha' 'in Krixtu nde kichen Laodicea, lo'o 'in Ninfas lo'o nchga ta'aan nu ndyo' ti'in se'en ndi'in ne' kula kan'.
51004016	Chkwi' wan lo kityi re kulo ndukwa, lo'o kan' su'wa wan kityi re tsaa nde se'en ndi'in ne' Laodicea ta'a ngi'ni tnuan 'in Ndiose. Kwi' ngwaña'an, ndi'in 'a cha' chkwi' wan lo xka kityi nu msu'waǎn ndyaa se'en ndi'in ne' Laodicea kan'.
51004017	Nde lka cha' nu chkwi' wan lo'o Arquipo ta'aan: “Wa nda ykwi' X'naan ska tñan nu ku'nii cha' 'in Ni” nchkwin wan 'in yu, “kan' cha' ni, su'we ti ku'nii tñan kan', cha' tsaa to'o su'we ran”.
51004018	Xa wa mdyii kityi re, nde lka ska cha' nu nda'aǎn lo'o yaǎn' ykwiǐn': Palyu lkaǎn, na' lkaǎn nu msu'waǎn cha' su'we re nu kan se'en ndi'in wan; tyu'wi ti' wan 'ñaǎn cha' nsu'wiǐn ni' ña'an chkwan ni. Lo'o ngwaña'an, ti ku'ni la Ndiose cha' su'we lo'o wan tyukwi tyempu nde loo la. Ngwaña'an ka sikwa.
52001001	Palyu lkaǎn. Lo'o Silvano lo'o Timu ndi'in lo'oǔn nde re. Nda'an ba kityi re cha' tsaa se'en ndi'in wan, nchga ta wan ne' kichen Tesalónica nu su'wa ndi'in cha' 'wan lo'o Ndiose Stian, lo'o Jesucristo nu nka X'naan. Nchka 'a ti' ba cha' ti ku'ni Ndiose cha' su'we lo'o wan, cha' ku'ni Ni cha' tiin ti tyi'in ni' kasiya 'wan.
52001002	Nchga bra nu nchkwi' ba lo'o Ndiose cha' 'wan, ndya ba xu'we 'in Ni bra kan'.
52001003	Ndyu'wi ti' ba cha' ka'an 'a cha' su'we ngi'ni wan, cha' su'we 'a nka tiye wan ña'an wan 'in ta'a wan, cha' wa msñi wan cha' 'in Jesucristo. Ndalo 'a wan cha' jlyo ti' wan cha' ndukwa Jesucristo nu nka X'naan kwi' se'en ndi'in Ndiose Stian; kan' cha' xkwi' su'we 'a ngi'ni wan, ni siya ndyijin 'a wan nu ti'í.
52001004	Kwi' ngwaña'an, su'we 'a nka tiye Ndiose ña'an Ni 'wan. 'Wan ta'a msñian cha' 'in Jesús, jlyo ti' ba cha' wa ngulo suwi Ni 'wan,
52001005	cha' msñi wan cha' su'we nu ykwi' ba lo'o wan, ti kwi' cha' tnun nu ytsa' Tyi'i Ndiose 'wa cha' chkwi' ba lo'o wan; Tyi'i Ni y'ni tñan bra nu ykwi' ba lo'o wan, kan' cha' msñi wan cha' kan'. Kwi' ngwaña'an, jlyo ti' wan sa ña'an tñan y'ni ba bra nu mdi'in ba se'en ndi'in wan.
52001006	Kan' cha' ni, ngi'ni wan ti kwi' tñan nu ngi'ni ba, ta'a tñan nu ngi'ni X'naan. Wa msñi wan cha' 'in Ndiose, ni siya ti'í 'a ti' nten ña'an ne' 'wan; lo'o ni, su'we 'a nsu'wi tiye wan chabiya' 'in Tyi'i Ndiose.
52001007	Lo'o wa na'an xka ta nten 'in Jesucristo sa ña'an tñan ngi'ni wan; kan' cha' ni, ngi'ni ne' kan' ta'a tñan nu ngi'ni wan, ni siya ne' Macedonia ta'a msñian cha' 'in nu nka X'naan, ni siya nchga ne' Acaya nu msñi cha' kan'.
52001008	Wa ynen cha' 'in X'naan nchga kichen chun' 'wan. Si'i ska ti ne' Macedonia, lo'o si'i ska ti ne' Acaya, ni siya nchga nten 'in Jesucristo tyukwi ña'aan chalyuu, wa ynan ne' cha' kan'; ja ndi'in cha' chkwi' ba lo'o ne' kan' cha' 'wan, cha' msñi wan cha' 'in Ndiose; wa jlyo ti' ne' cha' kan'.
52001009	Ti kwi' ne' kan' ytsa' ne' 'wa sa ña'an ngwa bra nu mdiyan ba se'en ndi'in wan ti kulo, cha' bra kan' ngulaa ya' wan 'in nchga jo'o nu nsu'wi 'wan nu ngwa xkan', cha' ku'ni wan tñan 'in Ndiose nu lu'u, nu ska ti Ndiose nu chañi nka.
52001010	Kwi' ngwaña'an, nchkwi' ne' cha' ni, ndi'in ta 'a wan ña'an bra nu kan Jesús nu ska ti Sñi' Ndiose, nu ndi'in cha' tyo'o se'en ndi'in Ndiose cha' kan lo chalyuu xiya'. Ti kwi' Jesús nu ngujwi ska ya', lo'o bra kan' y'ni Ndiose Sti yu cha' ndyu'u yu xiya', kan' lka nu ndlaa 'ñaan cha' ja ta Ndiose nu ti'í 'ñaan, cha' ja kasin' ti' Ni 'ñaan bra nu tiya tsan nu kan Ni xiya'.
52002001	'Wan ne' ta'a msñian cha' 'in Jesús, jlyo ti' wan cha' ja mna' tñan nu y'ni ba bra nu mdi'in ba se'en ndi'in wan.
52002002	Wa y'ni Ndiose cha' ngwa tnun la tiye ba cha' kwa'u ba 'wan cha' su'we nu ngi'ni Ni cha' ndlaa Ni 'in nten 'in cha' kuxi, bra nu yaa ba se'en ndi'in wan, ni siya ti'í 'a ti' ne' kichen Filipos 'wa bra kan'. Jlyo ti' wan cha' kuxi 'a y'ni ne' kan' lo'o ba bra kan', kwi' ngwaña'an ndiya ne' ta'a kichen tyi wan nu kuxi 'a nka tiye ne' ña'an ne' 'wa.
52002003	Si'i cha' kwiñi ngwa'u ba 'wan bra kan', si'i cha' kuxi nka tiye ba ña'an ba 'wan, ni si'i cha' mñi lyo'o ba 'wan.
52002004	Ndiose ytsa' cha' kan' 'wa cha' kwa'u ba 'in nten, kan' cha' nchkwi' ba cha' nu ñi lo'o nten nchga kichen. Si'i nten chalyuu nka X'naan, Ndiose nka X'naan; kan' cha' chabiya' 'in Ndiose ndu'u ba cha' su'we kan' 'in nchga wan, cha' jlyo ti' Ni nchga cha' nu nsu'wi ni' kasiya 'wa.
52002005	Ja y'ni ba su'we 'a lo'o wan cha' ku'ni ba kanan 'wan; kwi' ngwaña'an, ja ykwi' ba cha' su'we lo'o wan cha' kaja cha' su'we nu nsu'wi 'wan 'wa. Ja ngwa ngwaña'an. Jlyo ti' Ndiose cha' xkwi' cha' nu ñi ykwi' ba; kwi' ngwaña'an 'wan, wa ynan wan cha' kan'.
52002006	Ja nchka ti' ba cha' ku'ni tnun wan 'wa, ni siya chabiya' 'in Jesucristo yaa ba se'en ndi'in wan; ni siya yu'wi chabiya' 'wa cha' ka ba ndloo 'wan, ja ykwi' ba cha' tnun 'a lo'o wan, lo'o ja y'ni siye' ba cha' lka ba ndloo 'in xka ta nten.
52002007	Sa ña'an nu ña'ansiin ska nu kuna'an 'in sñi', kwi' ngwaña'an y'ni ba kwenta 'wan, bra nu mdi'in ba se'en ndi'in wan nu ngwa bra kan'.
52002008	Su'we 'a nka tiye ba ña'an ba 'wan, cha' wa ykwi' ba cha' su'we 'in Ndiose lo'o wan; lye 'a mda'an cha' tiye ba cha' 'wan, lo'o su'we nka tiye ba ni siya kujwi ne' 'wa cha' 'wan.
52002009	'Wan ta'aan, tyu'wi ti' wan cha' lye 'a y'ni ba tñan cha' kaja ña'an tyijin yu'wi 'wa chalyuu; tsan lo'o tla y'ni ba tñan lo'o ya' ba, cha' ja kwiji wan tñi 'wan lo ba bra nu ngwa'u ba cha' su'we kan' 'wan.
52002010	Wa na'an nchga wan nu ndi'in cha' 'wan lo'o Ni, kwi' ngwaña'an wa na'an Ndiose, cha' xkwi' su'we y'ni ba se'en ndi'in wan. Luwi y'ni ba, ja mdukwi ba ki'ya bra kan'.
52002011	Sa ña'an nu ngi'ni ska nten lo'o sñi', ngwaña'an ngwa'u ba 'wan bra kan'. Bra nu y'ni wan cha' su'we, bra kan' ndaya' ba 'wan; bra nu y'ni wan cha' kuxi, bra kan' nda ba ska cha' tiya 'wan.
52002012	Ndaya' ba 'wan cha' tyukwi ti tiye wan ku'ni wan nchga cha' su'we nu nchka ti' Ndiose cha' ku'nian lo chalyuu, nan nu wa msñian cha' 'in Ni. Wa ngulo suwi Ni 'wan cha' tsaa wan la se'en tlyu se'en xaa 'a se'en nka Ni ndloo.
52002013	Kan' cha' nchga bra ndya ba xu'we 'in Ndiose cha' 'wan, cha' bra ti ndyaa ña'an ti' wan cha' su'we 'in Ndiose, xa wa ynan wan cha' kan', ti kwi' cha' nu wa ykwi' ba lo'o wan. Ngwa biya' ti' wan cha' nu ñi 'in Ndiose lka cha' kan', si'i cha' nu ndlo ke ti nten; msñi wan cha' kan' bra kan', kan' cha' ngi'ni Ndiose tñan ni' kasiya 'wan sa bra ni.
52002014	Sa ña'an nu ngwa ti ngwa xkan', cha' nu ti'í ti' ne' judío 'in nchga ta'a ndi'in cha' 'ñaan lo'o Jesucristo la lo yuu 'in Judea, kwi' ngwaña'an ti'í ti' ta'a kichen tyi wan 'wan bra kan'. 'Wan ta'aan, ti kwi' ta'a nu ti'í ngwa 'wan sa ña'an nu ngwa 'in ne' judío ta'aan kan'.
52002015	Sa ña'an ngwa bra nu yjwi ne' judío 'in ayman nu ykwi' cha' 'in Ndiose lo'o nten nu ngwa s'ni, kwi' ngwaña'an yjwi ne' judío 'in Jesús nu nka X'naan nu ngwa xkan' ti. Chun' ndi'in la bra kan' lo'o bare mdukwi ne' judío kan' 'wa. Ja ndiya ti' Ndiose cha' ngi'ni ne' kan' ngwaña'an, cha' nxuun ne' kan' lo'o nchga nten.
52002016	Ja nda ne' judío nu kuxi kan' chabiya' 'wa cha' chkwi' ba cha' 'in Jesucristo lo'o ne' xka la'a tsu' tujo'o, cha' ka tyo'o laa ne' xka la'a tsu' kan' 'in cha' kuxi bra kan'; kan' cha' ngwaña'an nchka tlyu la ki'ya nu ndi'in 'in ne' judío kuxi kan', kan' cha' msin' 'a ti' Ndiose 'in ne' kan'. Ndi'in cha' ta Ni nu ti'í 'in ne' kan' chun' ndi'in la.
52002017	Ni siya xka kichen ndi'in ba ni, nchka ti' ba tyaan ba se'en ndi'in wan ta'a msñian cha' 'in Jesús; ndyu'wi 'a ti' ba 'wan, ni siya ja nchka ña'an ba 'wan, kan' cha' nchka ti' ba tyaan na'an ba 'wan xiya'.
52002018	Kwi' ngwaña'an nu ngwa xkan' ti nchka 'a ti' ba kan ba se'en ndi'in wan. Lo'oǔn ni, ti kwi' Palyu lkaǎn, lye 'a nka tiyeěn kaǎn; lo'o nchga ya' ndukun' Satanás tuwiin 'wa cha' ja kan ba.
52002019	Su'we 'a nka tiye ba cha' 'wan, cha' lo'o wan ndi'in cha' tyuun wan lo'o ba tloo Jesucristo nu nka X'naan bra nu kan Jesús lo chalyuu xiya'. Bra kan' su'we 'a ka tiye Ni ña'an Ni 'wa, cha' su'we 'a msñi wan cha' 'in Ni nu wa ykwi' ba lo'o wan.
52002020	Nchkwi' 'a ba lo'o xka ta nten cha' su'we 'a ngi'ni wan, cha' su'we 'a nka tiye ba cha' 'wan.
52003001	-
52003002	Lo'o ja mdalo ba, ngwa xi'in 'a ti' ba cha' tijyu' 'a ndi'in wan; kan' cha' msu'waǎn 'in Timu ndyaa yu se'en ndi'in wan. Su'we la nganuǔn kichen Atenas, mske' tiǎn', ni siya ja lo'o ta'a nda'aǎn. Ta'aan lka Timu kan', ti kwi' tñan 'in Ndiose ngi'ni ba; ta'a ngi'ni ba tñan lka yu cha' nchkwi' ba cha' su'we 'in Jesucristo lo'o nten. Bra kan' ndyaa Timu kan' se'en ndi'in wan cha' ka ngula la ti' ni' kasiya 'wan, cha' ka tnun la tiye wan xñi wan cha' su'we kan'.
52003003	Nchka ti' ba cha' ja ska yu ta'a ba xi'in chun' yu 'in Jesús, ni siya lye 'a ti'í ti' ne' 'wan; jlyo ti' wan cha' ngwaña'an ngi'ni ne' lo'o nten 'in Jesucristo nchga kichen.
52003004	Bra nu ti mdi'in ba se'en ndi'in wan, bra kan' tyun ya' ykwi' ba cha' re lo'o wan: “Ka ti'í ti' nten 'ñaan” ndukwin ba. Lo'o chañi ti'í 'a ti' ne' 'wan ni.
52003005	Bra nu ynaǎn cha' kan', ja ndaloǔn bra kan'; ngwa xi'in 'a tiǎn' cha' ja jlyo tiǎn' sa ña'an ngwa cha' 'wan. Kan' cha' msu'waǎn 'in yu ta'aan yaa yu se'en ndi'in wan, cha' ka biya' tiǎn' si ti nxñi su'we wan cha' su'we 'in Ndiose, si ngwa 'wan tyijin lyo wan 'in kune' xa'an nu nchka 'a ti' cha' ku'ni wan cha' kuxi. Wa mna' tñan nu y'ni ba cha' 'wan si ja ngwa 'wan tyijin lyo wan 'in kune' xa'an kan'.
52003006	Lo'o ni, su'we 'a nka tiye ba cha' 'wan. Wa ngala Timu nde re xiya'; wa ytsa' yu 'wa sa ña'an ngi'ni wan, cha' ti nxñi wan cha' su'we 'in Ndiose, cha' su'we 'a nka tiye wan ña'an wan 'in ta'a wan chabiya' 'in nu nka X'naan. Ndukwin yu cha' ndyu'wi 'a ti' wan 'wa, nda'an 'a cha' tiye wan ña'an bra tyukwa ta'aan xiya'. Kan' cha' ni, su'wa ti nka tiyeěn, ¿Ni ña'an bra tyukwa ta'aan sikwa a?
52003007	Xa wa ynan ba cha' ngwaña'an nchka cha' 'wan, su'we 'a ngwa tiye ba bra kan', ni siya ti'í 'a ti' ne' 'wa nde re, ni siya ndijin 'a ba nu ti'í. Wa msñi su'we wan cha' 'in Jesús,
52003008	kan' cha' su'we 'a nka tiye ba; ngula la ti' ni' kasiya 'wa cha' 'wan, cha' ngula la ti' ni' kasiya 'wan cha' 'in nu nka X'naan.
52003009	Lo'o ja nchka tyii cha' tyaa ba xu'we 'in Ndiose Stian cha' 'wan, cha' su'we 'a nka tiye ba cha' 'wan.
52003010	Nchkwi' ba lo'o Ndiose tsan lo'o tla. T'nan 'a nchkwi' ba lo'o Ni cha' ta Ni chabiya' 'wa cha' tsaa na'an ba 'wan xiya', cha' ja ya tyii kwa'u ba 'wan nchga cha' su'we nu ndi'in cha' ka biya' ti' wan, cha' ngwaña'an xñi su'we wan cha' 'in Jesús.
52003011	Ngita ba 'in Ndiose Stian lo'o X'naan Jesús ña'an bra ta Ni chabiya' tsaa ba nde se'en ndi'in wan.
52003012	Lo'o njñan ba 'in X'naan cha' ku'ni Ni cha' su'we la xu'wi tiye wan ña'an wan 'in ta'a wan, lo'o 'in nchga nten, cha' kwi' ngwaña'an su'we 'a nka tiye ba ña'an ba 'wan cha' 'in Ndiose;
52003013	njñan ba 'in Ni cha' ku'ni Ni cha' ka luwi kasiya 'wan, cha' kanun su'we cha' 'in Ndiose ni' kasiya 'wan. Bra kan' ja ndi'in cha' xtya Ndiose Stian ki'ya 'wan bra nu tiya tsan cha' kan Jesús nu nka X'naan lo chalyuu xiya'. Kan X'naan lo'o nchga nten 'in Ni bra nu tiya tsan kan'.
52004001	Lo'o ni, 'wan ne' ta'aan, njñan ba 'wan chabiya' 'in Jesús nu nka X'naan, cha' ti ku'ni wan nchga cha' su'we nu nchka ti' Ndiose cha' ku'nian bra nu ndi'ian lo chalyuu. Bra kan' su'we la ka ku'ni wan tñan 'in Ni. Chañi cha' su'we 'a ngi'ni wan. Lo'o ni, nchka ti' ba cha' ti ku'ni la wan ti kwi' tñan nu wa ngwa'u ba 'wan nu ngwa ti xkan' chabiya' 'in Ndiose.
52004002	Tyu'wi ti' wan tñan nu ngulo ba 'wan cha' 'in Jesús nu nka X'naan,
52004003	cha' nde lka tñan nu nchka ti' Ni, cha' ka luwi kasiya 'wan, cha' ja sten yu'wi wan lo'o xka nten nu si'i kwilyo'o wan;
52004004	nchga wan, su'we kaja kwilyo'o wan, lo'o ja sten yu'wi wan lo'o xka nu kuna'an bra kan'. Kwi' ngwaña'an, su'we ti tyi'in wan lo'o kwilyo'o wan; su'we 'a ka tiye wan ña'an wan 'in kwilyo'o wan,
52004005	cha' ja nchka ti' Ndiose cha' ku'ni wan cha' chen ña'an lo'o kwilyo'o wan, sa ña'an nu ngi'ni nten nu ja ya kunan cha' 'in Ndiose siya' ti.
52004006	Ja xitukwi ti' wan 'in nu kuna'an 'in yu ta'a wan, ni siya kwilyo'o yu, ni siya sñi' yu. Wa ykwi' 'a ba lo'o wan cha' nchga cha' ña'an nu nka X'naan; jlyo ti' Ndiose, kwi' ngwaña'an ndi'in cha' ta Ni nu ti'í 'in nchga nten nu ja ndukwa cha' kan',
52004007	cha' wa ngulo suwi Ni 'ñaan cha' ka luwi kasiya 'ñaan, si'i cha' ku'nian cha' kuxi.
52004008	Si'i ska cha' nu nchkwi' nten chalyuu ti lka cha' nu nchkwiǐn' lo'o wan ni; ska cha' nu ñi nu wa ykwi' Ndiose lo'oan lka cha' re; kan' cha' si ja tukwa wan cha' re, kulaa ya' wan 'in Ndiose nu nda Tyi'i ykwi' Ni cha' kanun ni' kasiya 'ñaan.
52004009	Ja n'ni cha' kwa'aǎn laǎn cha' lo kityi re cha' su'we ti xu'wi tiye wan ña'an wan 'in ta'a msñi wan cha' 'in Ndiose; wa lka su'we 'a nka tiye wan ña'an wan 'in ne' kan', cha' wa ngwa'u Ni 'wan sa ña'an nu ku'ni wan lo'o ta'a wan.
52004010	Jlyo ti' ba cha' si'i ska ta ti ta'a kichen tyi wan nsu'wi tiye wan 'in, lo'o nsu'wi 'a tiye wan ña'an wan 'in nchga ta'a ndi'in cha' 'wan lo'o Ndiose nchga kichen lo yuu 'in Macedonia. Ta'aan lka ne' kan', kan' cha' nchkwi' ba lo'o wan cha' ti ku'ni la wan cha' su'we kan' lo'o ne'.
52004011	Su'we ti ku'ni wan lo'o ta'a wan cha' tiin ti tyi'in ni' kasiya 'wan bra kan'. Ja su'we si kulo wan tñan 'in ta'a wan, lo'o bra kan' ndaja 'a ti' ykwi' wan; ku'ni wan tñan cha' kaja chin' nan ku wan sa ña'an nu wa ykwi' ba lo'o wan,
52004012	cha' ka chkwi' nten cha' 'wan cha' su'we 'a ngi'ni wan tñan. Ja lyiji 'a cha' tyijin yu'wi 'wan lo chalyuu bra kan'.
52004013	Lo'o ni, 'wan ta'a msñi wan cha' 'in Jesús, chkwi' ba chin' lo'o wan cha' 'in ta'aan nu wa ngujwi, cha' ka biya' ti' wan cha' sa ña'an lka si wa laja' ne', ngwaña'an lka 'in ayman kan'. Ja ka xi'in ti' wan cha' 'in ayman ta'a wan nu wa ngujwi; ja ku'ni wan sa ña'an ngi'ni nten nu ja ya kunan cha' 'in Krixtu.
52004014	Jlyo tian' cha' ngujwi Jesús, lo'o bra kan' ndyu'u yu xiya'; kan' cha' ka biya' tian' cha' bra nu kan ykwi' Jesús lo chalyuu xiya', bra kan' ku'ni Ndiose cha' xiya' tyu'u nchga ayman nu msñi cha' 'in Jesucristo ti kulo, cha' su'wa ti kan ne' lo'o Jesús bra kan'.
52004015	Wa ykwi' X'naan sa ña'an ka 'ñaan ta'aan tsan kan', bra nu kan Ni xiya'. Ta'aan nu ti lu'u ni, ja tyijiin lyoun laan 'in ta'aan nu wa ngujwi.
52004016	Nde ña'an ka cha' bra nu tiya tsan kan': Nde ni' kwan kan ykwi' X'naan, ki'ya Ni lyuu; bra kan' su'wa ti kanen Tyi'i Ndiose lo'o tyi'i angajle nu nka ndloo la, ngwaña'an kanen kuwi 'in Ndiose bra kan'. Kulo ndukwa la skwen nchga ayman nten 'in Jesucristo tyaa ne' nde ni' kwan;
52004017	bra kan' skwen nchga ta'aan nu ti lu'u, cha' tsaa lo'o Ni 'ñaan. Laja koo nde ni' kwan tyukwa ta'aan lo'o ayman ta'aan bra kan', cha' su'wa ti tyukwa ta'aan lo'o nu nka X'naan nde kwa. Ja tyii 'a cha' tyi'ian lo'o Ndiose bra kan'.
52004018	Kan' cha' katsa' wan cha' re 'in ta'a wan sikwa, cha' ka ngala' ti' ne' ni' kasiya 'in ne'.
52005001	'Wan ta'a msñi wan cha' 'in Jesús, ja ndi'in cha' kwa'an ba ska kityi cha' katsa' ba 'wan ña'an bra kan Jesús xiya'.
52005002	Wa lka ngwa biya' ti' wan cha' ja ska nten chalyuu, ja tukwin jlyo ti' ni tsan kan X'naan. Sa ña'an nu ndijyan ska yu kunan tla tu' na'an 'in ska nten cha' ku'ni yu kunan, ngwaña'an mnan ti kan Jesús.
52005003	“Tiin ti ndi'ian lo chalyuu, su'we ti ndi'ian” ndukwin nten; lo'o ti kwi' bra kan' tyii cha' 'in nchga nten chalyuu, ja kaja ña'an xnan ne' bra kan'. Sa ña'an lka ska nu kuna'an tnan, ja jlyo ti' ña'an bra kala sñi', ña'an bra nu tiyan ti'í 'in; ngwaña'an ka xa wa tiya bra kan', cha' ja jlyo tian' ni tsan ka kan'.
52005004	'Wan ni, ja ndi'in cha' kutsen wan bra nu tiya tsan kan', ni siya ja jlyo ti' wan ña'an bra ka ran; ja ndi'in wan se'en tla si'ya cha' kuxi, sa ña'an nu ndi'in xka ta nten.
52005005	Wa nsu'wi xaa nu nda Ndiose ni' kasiya 'wan; kan' cha' ndi'in wan se'en ndi'in xaa, lo'o luwi kasiya 'wan. Ja ndi'ian se'en tla, lo'o ja mna' kasiya 'ñaan si'ya cha' kuxi.
52005006	Kan' cha' ndii ti tian' tyi'ian lo chalyuu; ja ndi'in cha' tyi'ian lajaan' lo chalyuu, ni siya ngwaña'an ngi'ni xka ta nten nu ja ndi'in cha' 'in Jesucristo siya' ti. Kwi' ngwaña'an ku'nian kwenta 'ñaan ti ykwiin' tian cha' ja kaan yu ku'wi.
52005007	Nten chalyuu nu xkwi' nan ku'wi ti lka ne' ña'an ti' nten nu wa laja', cha' ja nduwe ti' ne' siya' ti.
52005008	Nan ni, nsu'wi xaa 'in Ndiose ni' kasiya 'ñaan, kan' cha' ndii ti tian' tyi'ian lo chalyuu; xñian su'we cha' 'in Ndiose, kwi' ngwaña'an su'we xu'wi tiyean ña'aan 'in ta'a ntean chabiya' 'in Jesús, ngwaña'an ña'ansiin 'ñaan ti ykwiin' tian cha' ja ku'nian cha' kuxi. Ña'an ti' ska sndaru, nda'a yu 'in tiye yu lo'o chun' yu lo'o chkwan nu nchku' yu. Ndi'in taan 'in Ndiose, ña'an bra ku'ni tyii ji Ni nchga cha' kuxi nu ndi'in 'ñaan, kan' cha' ndi'in cha' ku'nian kwenta 'ñaan, ti ykwiin' tian, sa ña'an nda'a sndaru 'in yu lo'o chkwan nu ndyukwa ke yu.
52005009	Ndiose ngulo suwi Ni 'ñaan, si'i cha' ta Ni nu ti'í 'ñaan; wa ngulo suwi Ni 'ñaan cha' kulaa Ni 'ñaan chun' tñan nu y'ni Jesucristo nu nka X'naan,
52005010	ti kwi' Jesús nu ngujwi cha' ku'ni tyii Ni ki'ya nu ndi'in 'ñaan. Kan' cha' ka tyi'ian se'en ndi'in Ndiose bra kan', ni siya ti lu'uan lo chalyuu bra nu kan Jesús xiya', ni siya wa ngujwian bra kan'; su'wa ti tyi'ian nde se'en ndi'in Ni bra kan'.
52005011	Laja nu ndi'in taan 'in Jesús, ti kwa'u la wan cha' kan' 'in xka ta nten ta'a wan, cha' ka ngula la ti' ni' kasiya wan bra kan'. Jlyo tiǎn' cha' ngwaña'an ngi'ni wan.
52005012	'Wan ta'a msñi wan cha' 'in Jesús, njñan ba 'wan cha' ki'ya wan kwenta 'in nchga cha' su'we nu ngi'ni ne' nu nka ndloo 'wan. Wa nda ykwi' X'naan tñan 'in ne' kan' cha' ka ne' ndloo, cha' kwa'u ne' 'wan nchga cha' su'we nu ka ku'ni wan cha' 'in Ndiose.
52005013	Su'we ti ku'ni wan lo'o ne' kan' sikwa, cha' su'we 'a tñan ngi'ni ne' kan' chabiya' 'in Ndiose; su'we ti xu'wi tiye wan ña'an wan 'in ne' kan'. Kwi' ngwaña'an, su'we ti xu'wi tiye wan ña'an wan 'in nchga ne' ta'a wan, cha' ja xu'wi cha' wsuun 'wan lo'o ta'a wan bra kan'.
52005014	'Wan ta'a msñi wan cha' 'in Jesús, nde ndiya ska cha' nu chkwi' ba lo'o wan: Kulo wan tñan 'in ta'a wan nu ja xlya ku'ni tñan, nu ndaja 'a; ku'ni wan cha' ka ngula la ti' ni' kasiya 'in ne' ta'a wan nu xi'in ti ti', cha' xñi su'we la ne' cha' 'in Jesús; taya' wan 'in ne' ta'a wan nu ja ndyiji jwersa 'in ne' cha' xuun ne' lo'o nu kuxi, lo'o ngwaña'an talo wan 'in nchga ne' ta'a wan.
52005015	Si ku'ni nten cha' chen ña'an lo'o wan, ja chkwi' wan cha' ti'í lo'o ne' kan' bra kan'; taya' wan 'in ta'a wan cha' talo wan 'in ne' nu xa'an ngi'ni, cha' xkwi' su'we ti ku'ni wan lo'o nchga nten, ni siya lo'o ta'a wan, ni siya lo'o xka ta nten.
52005016	Su'we ti ka tiye wan nchga tsan.
52005017	Nchga bra chkwi' wan lo'o Ndiose.
52005018	Kwi' ngwaña'an, tya wan xu'we 'in Ndiose cha' 'in nchga cha' nu nchka 'wan. Nchka ti' Ni cha' ku'ni wan ngwaña'an si chañi cha' msñi wan cha' 'in Jesucristo.
52005019	Ña'an ti' ska kii', ngwaña'an nchka ti' Tyi'i Ndiose; ja suwi' wan kii' kan'.
52005020	Ja xtyi lyo'o wan 'in ta'a wan bra nu chkwi' ne' ska cha' 'in Ndiose lo'o wan;
52005021	ku'ni biya' wan 'in nchga cha' nu chkwi' ne' kan', cha' ka jlyo ti' wan si su'we, o ta ja su'we cha' kan'. Bra kan' xñi wan cha' su'we kan',
52005022	kulo chun' wan nchga cha' kuxi bra kan'.
52005023	Ngi'ni Ndiose cha' tiin ti tyi'ian lo chalyuu. Kan' cha' ni, ku'ni wan cha' ka wan nten nu ñi siya' ti; ku'ni su'we tiye wan, ku'ni luwi kasiya 'wan, ku'ni wan cha' ka wan nten nu tyukwi ti tiye siya' ti. Si luwi kasiya 'wan bra nu kan Jesucristo nu nka X'naan xiya', ja ndi'in cha' xtya Ni ki'ya 'wan bra kan'.
52005024	Wa ngulo suwi Ni 'wan cha' ka wan nten 'in Ni siya' ti. Lo'o ja mñi lyo'o Ni 'wan bra nu ykwi' Ni ngwaña'an lo'o wan; chañi cha' ku'ni Ni cha' ka luwi kasiya 'wan cha' 'in Ndiose.
52005025	'Wan ta'aan, ti chkwi' la wan lo'o Ndiose cha' 'wa.
52005026	Nchga tsan chkwi' su'we wan lo'o ta'a wan.
52005027	Nde lka tñan nu kuloǔn 'wan cha' ku'ni wan ni, chabiya' 'in ykwi' X'naan, cha' chkwi' wan nchga cha' nu ngwa'aǎn lo kityi re sa ña'an ya' nu kunan nchga ne' ta'aan.
52005028	Kwi' ngwaña'an, nchka ti' ba cha' ti ku'ni Jesucristo nu nka X'naan cha' su'we lo'o wan. Ngwaña'an ka sikwa.
53001001	Palyu, Silvano, Timu lka nin ba. Nda'an ba kityi re cha' tsaa se'en ndi'in ta'a wan ne' kichen Tesalónica nu wa msñi wan cha' 'in Ndiose Stian, 'wan nu wa msñi wan cha' 'in Jesucristo nu nka X'naan.
53001002	Ngwaña'an nchka ti' ba, cha' ti ku'ni Ndiose Stian cha' su'we lo'o wan, cha' ku'ni Ni cha' tiin ti tyi'in wan lo chalyuu chabiya' 'in Jesucristo nu nka X'naan.
53001003	'Wan ta'a msñian cha' 'in Jesús, ndi'in cha' tya ba xu'we 'in Ndiose nchga ya' nu chkwi' ba lo'o Ni cha' 'wan; ndi'in cha' ku'ni ba ngwaña'an, cha' nchga tsan su'we la nganun cha' 'in Jesús ni' kasiya 'wan, nchga tsan nsu'wi la tiye wan ña'an wan 'in ta'a nten wan.
53001004	Su'we 'a bra kan'. Su'we 'a nka tiye ba cha' 'wan, kan' cha' nchkwi' ba cha' 'wan lo'o nchga nten ta'a msñian cha' 'in Ndiose. Nchkwi' ba lo'o ne' cha' su'we 'a ngi'ni wan, cha' ngula 'a ti' ni' kasiya 'wan cha' 'in Ndiose, ni siya ndijin 'a wan nu ti'í, ni siya lye 'a ti'í ti' nten 'wan ni. Su'we 'a cha' ndalo wan 'in ne', ni siya kuxi 'a ngi'ni ne' kan' lo'o wan.
53001005	Ñi 'a ngi'ni biya' Ndiose 'in nten; kan' cha' kaja se'en tyi'in wan nde se'en lka Ndiose ndloo nde loo la, ni siya xa'an 'a ngi'ni ne' lo'o wan ni, chun' wa msñi wan cha' 'in Ndiose.
53001006	Ñi 'a ngi'ni Ndiose, kwi' ngwaña'an chañi 'a cha' chun' ndi'in la ta Ndiose nu ti'í 'in nchga nten nu nda nu ti'í 'wan ni.
53001007	Bra kan', lo'o 'wan lo'o bare tyii nu ti'í 'ñaan bra nu tyo'o tukwa Jesús nu nka X'naan nde ni' kwan. Kan Jesús lo'o xaa nu tnun bra kan'; su'wa ti kan Ni lo'o ka'an 'a nten 'in Ni, cha' tnun 'a tñan ngi'ni angajle kan' chabiya' 'in Ndiose.
53001008	Bra kan' ta Ndiose nu ti'í 'in nchga nten nu ja xlyaa kunan cha' nchkwi' Ni. Kwi' ngwaña'an, ta Ndiose nu ti'í 'in nten nu ja xlyaa xñi cha' su'we 'in X'naan Jesús.
53001009	Chañi cha' ta Ndiose nu ti'í 'in ne' kan'; kulo Ndiose tñan cha' tyo'o ne' kan' se'en ndi'in Ni, cha' ja ña'an 'a ne' kan' 'in X'naan bra kan'. Ndi'in cha' tyaa ne' nde se'en ja tsaa tii 'a cha' tyijin ne' nu ti'í. Lo'o ja ña'an 'a ne' kan' xaa luwi 'in Ndiose bra kan', ja ña'an 'a ne' 'in Ndiose nu nchka 'in ku'ni nchga lo tñan.
53001010	Ngwaña'an ta Ndiose nu ti'í 'in ne' kan' bra nu kan Jesús xiya'. Si nu ndi'in cha' 'ñaan lo'o Ni, bra kan' ku'niin tnuan 'in Ni tsan kan'; kwi' ngwaña'an, su'we 'a chkwian' lo'o Ni lo'o ta'aan bra nu tiya tsan kan', chun' msñian cha' 'in Ni. Lo'o 'wan, su'wa ti tyo' ti'in wan lo'o ba se'en ndi'in Jesús tsan kan', cha' msñi wan cha' 'in Jesús bra nu ngwa'u ba cha' kan' 'wan ti kulo.
53001011	Kan' cha' nchga tsan nchkwi' ba lo'o Ndiose Stian cha' ku'ni Ni tñan ni' kasiya 'wan, cha' su'we ti ku'ni wan tñan nu nda Ni 'wan ti bra nu ngulo suwi Ni 'wan. Nchkwi' ba lo'o Ni cha' taya' Ni 'wan, cha' ngwaña'an ku'ni ji wan nchga cha' su'we nu nda'an tiye wan cha' ku'ni wan chabiya' 'in Ndiose, nchga lo cha' su'we nu ngi'ni wan cha' msñi wan cha' 'in Ni.
53001012	Ngwaña'an ngi'ni tlyu wan 'in Jesucristo nu nka X'naan, bra nu ngi'ni wan tñan 'in Ni; ngwaña'an ka biya' ti' nten bra kan' cha' nganun Tyi'i Ndiose ni' kasiya 'wan. Lo'o kan' ka biya' ti' ne' cha' su'we 'a ngi'ni Ndiose lo'o wan, cha' su'wa ti ngi'ni Ndiose Stian tñan lo'o Jesucristo nu nka X'naan.
53002001	'Wan ta'a msñian cha' 'in Jesús, jlyo tian' cha' ti kan Jesucristo nu nka X'naan xiya', cha' tsaa lo'o Ni 'ñaan cha' tyukwa ta'aan lo'o Ni la kan'; kan' cha' ñi 'a katsa' ba 'wan ni,
53002002	cha' ja xi'in chun' wan 'in cha' su'we kan'. Ja kutsen wan ni siya nchka ti' nten xitsen 'wan. Ni siya chkwi' ne' chabiya' 'in Tyi'i Ndiose, nchkwin ne', ni siya chañi 'a cha' nu kwa'u ne' 'wan, nchkwin ne' 'wan, ni siya chkwi' ne' lo kityi nu msu'wa ba ndijyan se'en ndi'in wan, nchkwin ne', cha' kwiñi lka si chkwi' ne' cha' wa mdiya tsan nu mdiyan X'naan xiya', cha' ja jlyo ti' ne' siya' ti.
53002003	Ja tsaa ña'an ti' wan 'in nu kwiñi nu chkwi' ngwaña'an. Bra nu ti ji tiya tsan kan', bra kan' lye 'a xuun nten chalyuu lo'o Ndiose; bra kan' kan ska nten nu ku'ni tñan 'in kune' xa'an lo chalyuu, ti kwi' nu ndi'in cha' tyaa lo jwlyaa xa wa tsaa tii chalyuu.
53002004	Kan' lka nu nchka ti' ku'ni tyii cha' 'in nchga lo jo'o, cha' ja ku'ni tnun nten 'in ran; kwi' ngwaña'an, nchka ti' yu xa'an kan' cha' ja ku'ni tnun nten 'in Ndiose, cha' ku'ni tnun ne' 'in ykwi' yu. Sten yu ni' lyaa tnun, tsaa tukwa yu la kan'; bra kan' chkwi' yu lo'o nchga nten cha' ku'ni tnun ne' 'in ykwi' yu, cha' Ndiose lka ykwi' yu, nchkwin yu.
53002005	Wa jlyo ti' wan cha' tyun ta ykwiǐn' lo'o wan cha' 'in yu xa'an kan', bra nu ti mdi'iǐn lo'o wan;
53002006	kwi' ngwaña'an, jlyo ti' wan ti ka lka nu ndukun' cha' 'in yu xa'an kan' ni, cha' ja ka 'in yu ka yu ndloo, sa bra nu tiya tsan kan' nde loo la.
53002007	Wa mdyisnan cha' xa'an kan' lo'o nten chalyuu, ni siya ni ti ndukun' Ni cha' 'in yu xa'an kan'. Lo'o kan' bra nu ja tukun' la Ni cha' 'in yu xa'an kan', xa wa mdo'o tsu' Ni chin',
53002008	bra kan' ka yu xa'an kan' ndloo ti chin' ti bra. Chun' ndi'in la kan Jesús nu nka X'naan, lo'o kan' kujwi Jesús 'in yu xa'an kan' lo'o wtsin ndyo'o tu'wa ti Ni; tyii cha' 'in yu xa'an kan' bra nu kan Jesús xiya', cha' ja talo yu ña'an yu 'in xaa ndyuwi nu ndijyan lo'o X'naan.
53002009	Bra nu kan yu xa'an kan', kan yu lo'o chabiya' 'in ykwi' Satanás kan', tnun 'a cha' kwiñi kan yu ku'ni yu cha' ña'an kwi'ya nten chalyuu 'in yu, cha' kwiñi lyo'o yu 'in nten.
53002010	Tukwa cha' nsu'wi tiye yu kan', lo'o tsaa ña'an ti' nten chalyuu 'in nchga cha' kwiñi nu chkwi' yu kan', tsaa ña'an ti' ne' 'in yu cha' lo'o ne' wa tsaa ti ne' lo jwlyaa; cha' ja xlyaa ne' xñi ne' cha' su'we nu ka kulaa 'in ne',
53002011	kan' cha' kulaa ya' Ndiose 'in ne', chun' ndyaa ña'an la ti' ne' 'in cha' kwiñi kan'.
53002012	Chañi cha' tsaa ne' se'en ja tsaa tii 'a cha' tyijin ne' nu ti'í, nchga nten nu ja ndyaa ña'an ti' cha' su'we 'in Ndiose, nten nu ndiya la ti' ku'ni nchga lo cha' kuxi.
53002013	'Wan ta'a msñian cha' 'in Jesús, su'we 'a nka tiye X'naan ña'an 'wan. Kwi' ngwaña'an, ndi'in cha' tya ba xu'we 'in Ndiose cha' 'wan, cha' ngulo suwi Ni 'wan ti bra nu mdyisnan chalyuu, cha' kulaa Ni 'wan; kan' cha' y'ni Tyi'i Ndiose cha' ngwa luwi kasiya 'wan bra nu msñi wan cha' su'we 'in Ndiose.
53002014	Wa ngulo suwi Ni 'wan, kan' cha' ynan wan cha' su'we 'in Jesucristo nu ngwa'u ba 'wan; nchka ti' Ni cha' su'wa ti tyi'in wan lo'o Jesucristo nu nka X'naan la se'en tlyu se'en ndukwa ykwi' Ni, se'en nu xaa 'a.
53002015	Lo'o ni, 'wan ne' ta'aan, tyu'wi su'we ti' wan nchga cha' nu ngwa'u ba 'wan; ndi'in cha' ka biya' su'we ti' wan nchga cha' nu wa ykwi' ba lo'o wan, nchga cha' nu wa ngwa'an ba lo kityi cha' tsaa se'en ndi'in wan.
53002016	-
53002017	Ngwaña'an nchka tiǎn' cha' ku'ni Ni lo'o wan, ni siya Jesucristo nu nka X'naan, ni siya Ndiose Stian: ku'ni Ni cha' ka ngula la ti' ni' kasiya wan, cha' talo wan ku'ni wan nchga cha' su'we, cha' xkwi' cha' su'we chkwi' wan lo'o ta'a wan. Su'we 'a nka tiye Ndiose ña'an Ni 'ñaan, kan' cha' su'we 'a ngi'ni Ni lo'oan, cha' tiin ti tyi'ian nchga bra, bra nu ndi'in taan cha' kan Jesús xiya'.
53003001	'Wan ta'a msñian cha' 'in Jesús, chkwi' wan lo'o Ndiose cha' 'wa, cha' taya' Ni 'wa laja nu ndu'u ba cha' 'in X'naan 'in nten, cha' ja tukun' xka ta nten xa'an lo nchga cha' nu ndu'u ba 'in ne'. Sa ña'an nu msñi wan cha' kan' ni, ngwaña'an nchka ti' ba cha' ndla ti xñi ka'an la nten cha' kan', nde nchga kichen se'en chkwi' ba cha' kan'.
53003002	Chkwi' wan lo'o Ndiose cha' kulaa Ni 'wa cha' ja tyijin lyo ne' xa'an 'wa, ni siya ne' nu chen ña'an ngi'ni; nsu'wi 'a nten chalyuu nu ja ndyaa ña'an su'we ti' 'in Ndiose.
53003003	Chañi cha' ku'ni X'naan nchga tñan nu ndukwin Ni 'ñaan, lo'o ku'ni Ni cha' ka ngula la ti' ni' kasiya 'wan, kulaa Ni 'wan cha' ja kala' kune' xa'an 'wan.
53003004	Jlyo ti' X'naan cha' ngi'ni wan tñan nu ngulo ba 'wan, cha' ti ku'ni la wan tñan kan'.
53003005	Kwi' ngwaña'an, ku'ni X'naan tñan ni' kasiya 'wan, cha' tyu'wi ti' wan cha' su'we 'a nka tiye Ndiose ña'an Ni 'wan; bra kan' talo wan sa ña'an mdalo Krixtu bra nu mdi'in yu lo'o nten ti kulo.
53003006	'Wan ta'a msñian cha' 'in Jesús, xiya' kulo ba tñan 'wan chabiya' 'in Jesucristo nu nka X'naan: Ja tya'an wan su'wa ti lo'o xka ta ta'a msñian cha' kan' nu ja xlyaa ku'ni tñan, ti kwi' ne' ta'a wan nu ja xlyaa xñi cha' nu ykwi' ba lo'o wan.
53003007	Ja y'ni ndaja ti' ba bra nu mdi'in ba lo'o wan nu ngwa bra kan', kan' cha' su'we si xlyaa wan ku'ni wan tñan lo'o ya' wan sa ña'an nu y'ni ba.
53003008	Ja yku xu'we ti ba se'en ndi'in wan nu ngwa bra kan'; mda ba liya' cha' mxku wan 'wa, chun' nu y'ni ba tñan cha' kaja ña'an nu tyijin yu'wi 'wa. Tsan lo'o tla y'ni ba tñan lo'o ya' ba, cha' si'i 'wan nu msi'i wan nan yku ba bra kan'.
53003009	Su'we si ta wan chin' liya' 'in ne' nu kwa'u 'wan; ni siya bare, ka taya' wan chin' 'wa si jñan ba 'wan. Lo'o ja msñi ba liya' nu ngwa bra kan', cha' ngwa ti' ba kwa'u ba 'wan cha' ja ku'ni ndaja ti' wan, cha' ku'ni wan tñan cha' kaja nan nu lyiji cha' tyijin yu'wi 'wan chalyuu.
53003010	Bra nu ti ndi'in ba se'en ndi'in wan, ti bra kan' ngulo ba tñan re 'wan, cha' ja ta wan nan ku nten nu ja xlyaa ku'ni tñan.
53003011	Lo'o ni, wa ynan ba rsun cha' ndiya chin' ne' ta'a wan nu ja su'we ngi'ni; ja ngi'ni ne' kan' tñan, xkwi' nda'an ne' nchkwi' ne' cha' kwiñi lo'o ta'a ne', chun' ndaja ti' ne'.
53003012	Kan' cha' ni, ndlo ba tñan 'in ne' kan' chabiya' 'in Jesucristo nu nka X'naan, cha' ndi'in cha' ku'ni ne' kan' tñan; ngwaña'an kaja nan ku ne' kwenta skaa ne'.
53003013	'Wan ne' ta'aan, ja ka ndaja ti' wan cha' ku'ni wan cha' su'we lo'o nten.
53003014	Nten nu ja xlyaa kunan nchga cha' nu nda'an ba lo kityi re ni, ki'ya wan kwenta ti ka nu lka ne' kan'; bra kan' ja tya'an wan su'wa ti lo'o ne' kan', cha' ngwaña'an ka jyu'u ti' ne'.
53003015	Xka cha' ni, si'i nan nxuun ne' kan' lo'o wan, ta'a wan lka ne'; kan' cha' ndi'in cha' ta wan ska cha' tiya 'in ne', sa ña'an lka si chkwian' lo'o ska ta'a ngulaan.
53003016	Ku'ni X'naan cha' tiin ti tyi'in wan nchga tsan, ni siya tsan su'we 'wan, ni siya tsan kuxi 'wan, chun' nchga bra tiin ti ndi'in Ndiose. Kwi' ngwaña'an, kanun Tyi'i X'naan lo'o wan bra kan'.
53003017	Nchga ne' ta'a ba su'we 'a nchkwi' ba lo'o wan. Palyu lkaǎn; ykwiǐn' nda'aǎn letra ni, cha' ka biya' ti' wan cha' chañi cha' na' ngwa'aǎn kityi re nu ndijyan se'en ndi'in wan.
53003018	Nchka ti' ba cha' ti ku'ni Jesucristo nu nka X'naan cha' su'we lo'o nchga wan. Ngwaña'an ka sikwa.
54001001	Palyu lkaǎn. Nda'aǎn nchkwiǐn' cha' 'in Jesucristo nde xka kichen, cha' Ndiose nu ndlaa 'in nten 'in nchga cha' kuxi, ngulo Ni tñan 'ñaǎn cha' ku'niǐn tñan kan'; lo'o ngulo Jesucristo tñan kan' 'ñaǎn, ti kwi' Krixtu nu ndi'iin taan 'in cha' kan xiya'.
54001002	Nda'aǎn kityi re cha' tsaa se'en ndi'in nu'win, Timu, cha' ña'an ti' sñiěn', ngwaña'an lka nu'win, cha' msñii cha' 'in Jesucristo ti xa nu ngwa'uǔn cha' kan' 'iin. Nde tñan nchka tiǎn' cha' ka 'iin, cha' ti ku'ni Ndiose Stian cha' su'we lo'oo, cha' chka t'nan ti' Ni 'iin, cha' ngwaña'an ku'ni Ni cha' tiin ti tyi'in kasiya 'iin chun' Jesucristo nu nka X'naan.
54001003	Xa wa yi'aǎn nde Macedonia, bra kan' ykwiǐn' lo'oo cha' kanuun kichen Efeso; lo'o xiya' chkwiǐn' lo'oo ni, cha' kanuun kichen kwa. Ndiya chin' ne' kichen Efeso kwa nu ndu'u xka loo cha' 'in ne' ta'aan; nu'win, ndi'in cha' kuloo tñan 'in ne' kan', cha' ja kwa'u 'a ne' cha' kan' nu ja su'we nganen.
54001004	Kwi' ngwaña'an, kuloo tñan 'in ne' cha' ja ku'ni xa'an 'a ne' kwentu 'in ska cha' nu ngwa s'ni. Mxtiyaa' 'a cha' kan', kwi' ngwaña'an kana' tyempu 'ñaan cha' chan 'a nchkwi' luwe ne' cha' 'in ran. Ja nnanjo'o cha' kan' 'ñaan cha' ku'nian tñan 'in Ndiose; ska ti si xñiin su'wean cha' 'in Jesús, bra kan' ka ku'nian tñan 'in Ni.
54001005	Kuloo tñan 'in ne' cha' su'we 'a xu'wi tiye ne' ña'an ne' 'in ta'a nten ne', cha' kan' lka tñan nu ngi'ni nten nu ngwa luwi kasiya 'in lo'o Ndiose; jlyo ti' ne' kan' sa ña'an lka ska cha' su'we, lo'o ngi'ni ne' cha' su'we kan' bra kan'. Chañi cha' wa msñi nten cha' 'in Ndiose si su'we nka tiye ne' ña'an ne' 'in ta'a nten ne'.
54001006	Lo'o ndiya chin' xka ta nten nu ja xlyaa kunan cha' kan'; xka tuwiin msñi ne' kan', cha' lye 'a nchkwi' ne' kwentu.
54001007	Mstru lka ne' kan', nxke' ti' ne', ndu'u ne' sa ña'an tñan nu ngulo Ndiose 'in nten, nu ngwa'an ayman Moisés lo kityi; lo'o ykwi' ne' ja ndi'ya ne' kwenta sa ña'an ndyo'o cha' kula kan', ni siya lye 'a ndu'u ne' cha' kan' 'in ta'a nten ne'.
54001008	Jlyo tian' cha' su'we 'a cha' kula nu ngwa'an ayman Moisés kan', si kunaan su'wean 'in ran.
54001009	Si'i cha' 'in nten nu su'we tiye mda Ndiose cha' kula kan'; mda Ni cha' kan' cha' 'in nten nu ja nchka ti' ku'ni cha' su'we, cha' 'in nten nu ja xlyaa tukwa cha' kan', cha' 'in nten nu ja ndi'in cha' 'in lo'o Ndiose siya' ti, cha' 'in nten nu ndi'in ki'ya 'in, cha' 'in nten nu kuxi tiye, cha' 'in nten nu nchkwi' cha' kuxi 'in Ndiose, cha' 'in nten nu ndujwi 'in sti, nu ndujwi 'in jya'an, cha' 'in nten nu ndujwi 'in ta'a nten,
54001010	cha' 'in nten nu ngi'ni cha' chen ña'an lo'o nu kuna'an, cha' 'in nu kuna'an nu ngi'ni cha' chen ña'an lo'o yu ki'yu, cha' 'in yu ki'yu nu ngi'ni cha' kuxi lo'o ta'a ki'yu yu, cha' 'in nten nu ndi'ya mnan 'in ta'a nten ne', cha' 'in nu kwiñi, cha' 'in nten nu nchkwi' cha' kwiñi tloo ne' wsiya. Mda Ndiose cha' kula kan', cha' ngwaña'an ka biya' ti' nchga nten nu ja xlyaa kunan nchga cha' nu ñi nu ndu'uan cha' 'in Ndiose.
54001011	Ti kwi' cha' su'we kan' ndu'uǔn chabiya' 'in Ndiose. Ndu'uǔn cha' tnun 'a cha' su'we ngi'ni Ndiose cha' ndlaa Ni 'ñaan 'in cha' kuxi, lo'o ndu'uǔn cha' su'we 'a nka tiye Ni ña'an Ni 'ñaan.
54001012	Ndyaǎn 'a xu'we 'in Jesucristo nu nka X'naan cha' nu y'ni Ni cha' ngwa 'ñaǎn ku'niǐn tñan 'in Ni; ndyaǎn xu'we 'in Ni cha' ngulo suwi Ni 'ñaǎn cha' ku'niǐn tñan 'in Ni, chun' jlyo ti' Ni cha' ndukwaǎn tñan nu ndlo Ni.
54001013	Wa ngulo suwi Ni 'ñaǎn, ni siya kuxi 'a ykwiǐn' cha' 'in Ni nu ngwa s'ni, bra nu lye 'a ndaǎn nu ti'í 'in nten 'in Jesucristo; tláǎn 'aǎn nu ngwa bra kan'. Sa kan' ti cha', ja ska cha' jlyo tiǎn' bra kan', cha' ja ya sñiǐn cha' su'we 'in Ndiose, kan' cha' ngwa t'nan 'a ti' Ni 'ñaǎn.
54001014	Lo'o su'we 'a ngwa tiye X'naan na'an Ni 'ñaǎn, kan' cha' lo'oǔn, msñiǐn cha' 'in Jesucristo bra kan'; lo'o ni, su'we 'a nka tiyeěn na'aǎn 'in Jesús, kwi' ngwaña'an su'we nka tiyeěn na'aǎn 'in nchga nten.
54001015	Chañi cha' ka xñiin su'wean cha' re: Wa yan Jesucristo lo chalyuu cha' kulaa Ni 'in nten chalyuu nu ndi'in ki'ya 'in. Lo'oǔn, tnun la ki'ya ndukwiǐn ke xka ta nten, cha' kuxi 'a tñan nu y'niǐn lo'o nten 'in Jesucristo nu ngwa s'ni.
54001016	Lo'o y'ni 'a Jesucristo cha' tlyu ti' 'ñaǎn bra nu y'ni tyii Ni ki'ya nu ndi'in 'ñaǎn; ngwaña'an ngwa'u Ndiose 'in xka ta nten sa ña'an ka xñi ne' cha' 'in Ni. Sa ña'an nu ngwa t'nan ti' Jesús 'ñaǎn ti kulo, kwi' ngwaña'an chka t'nan ti' Ni 'in nchga nten nu xñi cha' 'in Jesús nde loo la, cha' nu ja tsaa tii 'a chalyuu 'in ne' bra kan', si tsaa ña'an ti' ne' 'in Ni.
54001017	Kan' cha' ku'niǐn tnuǔn 'in Ndiose ni, su'we 'a chkwiǐn' cha' 'in Ni, chun' ja tsaa tii 'a tsan nu nka Ni ndloo tyukwi ña'an chalyuu; ja tyii cha' 'in Ndiose, chun' ja kaja 'a Ni. Ja nchka 'ñaan ña'aan 'in Ni chun' lkaan nten chalyuu; ska ti Ni lka Ni ykwi' Ndiose, ska ti Ni jlyo ti' Ni nchga cha'. Ngwaña'an ka cha' 'in Ni sikwa.
54001018	Kuloǔn tñan 'iin ni, Timu, cha' ña'an ti' sñiěn', ngwaña'an nka nu'win, nxke' tiǎn': Ti ku'nii la tñan 'in Ndiose sa ña'an nu ndukwin ne' 'iin, ti kwi' ne' nu nchkwi' cha' 'in Ndiose; tyu'wi tii' cha' nu ykwi' ne' kan' lo'oo nu ngwa ti kulo, cha' ka ngula la tiyee. Bra kan' sa ña'an lka 'in ska sndaru su'we, kwi' ngwaña'an taloo xuun lo'o cha' kuxi nu ndi'in chalyuu. Ka 'iin xuun lo'o cha' kuxi kan' si xñii su'we cha' 'in Jesucristo, si xkwi' cha' su'we ku'nii lo'o nten.
54001019	Ndiya nten nu jlyo ti' sa ña'an lka cha' nu ñi, lo'o ja ngi'ni ñi ne' cha' kan'; wa mxi'in chun' ne' kan' 'in Ndiose, wa mxnun ne' cha' su'we kan'.
54001020	Ña'an ti' Himeneo lo'o Jantru ni, ja nnan ne' cha' nu ñi, kan' cha' wa mxnuǔn 'in ne' kan' ya' kune' xa'an, cha' ka biya' ti' ne' cha' tnun 'a cha' kuxi lka bra nu chkwi' ne' cha' kuxi 'in Ndiose.
54002001	Ndi'in cha' chkwian' lo'o Ndiose cha' 'in nchga nten chalyuu, bra nu jñaan cha' 'in Ni, ya ña'an ti cha' nu lyiji 'in nten; chkwian' cha' 'in xka ta nten bra nu chkwian' lo'o nu nka X'naan, ngwaña'an bra nu tyaan xu'we 'in Ndiose cha' 'in nchga nten.
54002002	Ndi'in cha' chkwian' lo'o Ndiose cha' 'in nchga ne' nu nka ndloo, cha' 'in nchga ne' nu nka tñan; jñan wan 'in Ni cha' ku'ni Ni cha' tiin ti tyi'ian, cha' ja xuun ne' nu nka ndloo lo'oan, cha' ta ne' kan' chabiya' ku'nian nchga loo cha' su'we, sa ña'an nu nchka ti' Ndiose cha' ku'nian.
54002003	Kwi' ngwaña'an nchka ti' Ndiose nu ndlaa 'ñaan 'in cha' kuxi; su'we nka tiye Ni si ngwaña'an chkwian' lo'o,
54002004	cha' nchka ti' Ni kulaa Ni 'in nchga nten chalyuu, nchka ti' Ni cha' ka biya' ti' nchga nten sa ña'an cha' nu ñi nu ndi'in 'in Ni.
54002005	Ska ti Ndiose nsu'wi, kwi' ngwaña'an ndiya ska ti nten nu ndi'in se'en ndi'in Ndiose nu nchkwi' lo'o Ni cha' 'in nten chalyuu; ti kwi' Jesucristo lka yu kan'.
54002006	Ti ykwi' ti Jesucristo mda chabiya' yjwi ne' 'in yu ti ngwa xkan'; kwi' ngwaña'an mda yu liya' lo ki'ya nu ndi'in 'in nten chalyuu, bra nu ngujwi yu lo wsi. Y'ni Ndiose tñan kan' ti kwi' tyempu nu mstya Ni 'in ran cha' ku'ni Ni.
54002007	Ngulo suwi Ni 'ñaǎn cha' nda'aǎn nchkwiǐn' cha' su'we kan' lo'o nten chabiya' 'in Ni cha' lo'o ne' xka la'a tsu' kunan ne' cha' su'we kan' bra kan'; nda'aǎn ndu'uǔn 'in ne' sa ña'an ka xñi ne' cha' 'in Ndiose. Chañi nchga cha' nu nda'aǎn re, si'i cha' kwiñi nchkwiǐn'.
54002008	Kan' cha' sikwa, nchka tiǎn' cha' chkwi' nten lo'o Ndiose nde nchga kichen se'en ndyo' ti'in ne' sa tlyu ti, ne' nu ndi'in cha' 'in lo'o Jesucristo. Ndi'in cha' chkwi' ne' lo'o Ndiose bra nu su'we nka tiye ne', cha' ja su'we chkwi' ne' lo'o Ni si msin' ti' ne', lo'o ja su'we chkwi' ne' lo'o Ni bra nu ndi'in wsuun ne'.
54002009	Lo'o nu kuna'an ni, ndi'in cha' ku' ne' te' sa biya' nu su'we ti nga'an, si'i te' nu ka'an 'a nga'an; kwi' ngwaña'an, ja ku'ni siye' lye ne' lo'o kichan' ke ne', ja ndi'in cha' ku' lye ne' oro, ja ku' ne' kee xaa nu ka'an 'a nga'an, cha' ja su'we nu ku'ni siye' ne' 'in ti ykwi' ti ne' cha' lye 'a ña'an kwi'ya yu ki'yu 'in ne' bra kan'.
54002010	Cha' 'in Ndiose, su'we la ña'an nu kuna'an nu xkwi' cha' su'we ngi'ni.
54002011	Ndi'in cha' tiin ti tyi'in nu kuna'an bra nu ndu'u nten cha' 'in Ndiose se'en ndyo' ti'in ta'a ne', cha' lo'o nu kuna'an ku'ni xa'an lo'o ne', cha' lo'o nu kuna'an kunan cha' kan'.
54002012	Ja taǎn chabiya' 'in nu kuna'an cha' kwa'u cha' 'in Ndiose 'in ta'a nten bra nu ndyo' ti'in nten sa tlyu ti, cha' ja su'we si kulo nu kuna'an tñan 'in yu ki'yu ngwaña'an. Tiin ti tyi'in nu kuna'an su'we la.
54002013	Nu ngwa ti kulo ni, ngwiñan Ndiose 'in yu ki'yu Adán; chun' ndi'in la ngwiñan Ni ska nu kuna'an nu ngwa naan Eva.
54002014	Kwi' ngwaña'an, ja mñi lyo'o kune' xa'an 'in ayman Adán bra kan'; mñi lyo'o kune' xa'an 'in nu kuna'an 'in yu kan', cha' Eva, kan' nu y'ni cha' kuxi.
54002015	Kan' cha' tnun 'a tñan ndiya 'in ne' kuna'an bra nu kala sñi' ne' ni, lo'o kulaa Ndiose 'in ne' kuna'an si xñi su'we ne' cha' 'in Ni, si su'we ka tiye ne' ña'an ne' 'in ta'a nten ne'. Ku'ni Ni cha' ka luwi kasiya 'in nu kuna'an nu ngwaña'an ngi'ni; si talo ne' ku'ni ne' cha' su'we kan', si nchka 'in nu kuna'an kan' ku'ni kwenta 'in ti ykwi' ti, cha' ja ka siye' ne' lo'o ta'a nten ne'.
54003001	Ndi'in cha' xñi su'we wan cha' nu ñi nu nchkwiǐn' re: Su'we 'a si xlyaa ska yu ta'a wan ka ndloo 'in nchga ta'a wan nu msñi wan cha' 'in Ndiose, cha' su'we 'a chabiya' 'in Ndiose si nchka ti' ska nten ku'ni tñan kan'.
54003002	Bra nu lka ska nten ndloo 'in nchga ta'a nten 'in Jesucristo ska kichen, bra kan' ndi'in cha' ku'ni yu xkwi' cha' su'we lo'o nten, cha' ja kaja ña'an jñan ne' ki'ya 'in yu bra kan'. Kaja kwilyo'o yu kan' lo'o ska ti nu kuna'an; ngwaña'an ndi'in cha' su'we ti tya'an cha' tiye yu, cha' kulaa ya' yu nchga cha' kuxi nu nsu'wi tiye ykwi' yu, cha' su'we ti tyi'in yu lo'o ta'a nten yu. Ndi'in cha' ta yu na'an tyi yu cha' tyi'in ne' nu ndo'o xka kichen, kwi' ngwaña'an ndi'in cha' ta yu nan ku ne' kan'. Ndi'in cha' kwa'u su'we yu cha' 'in Ndiose 'in nten.
54003003	Ja ka yu tñan kan' si ta'a ti ku'wi yu, si ndi'in wsuun yu lo'o nten; ndi'in cha' ku'ni yu cha' tlyu ti' 'in ta'a nten yu, cha' ja kaja nu xuun lo'o 'in yu. Ja su'we si nu jñan yu tñi 'in ta'a nten yu, cha' ka kuliya' la yu.
54003004	Ndi'in cha' kulo su'we yu kan' tñan 'in ta'a ndi'in yu, cha' ngwaña'an tukwa sñi' yu tñan nu ndlo yu 'in ne', cha' ku'ni tnun sñi' yu 'in yu.
54003005	Ja ka 'in ska nten ka ndloo 'in ta'a nten 'in Ndiose ska kichen si ja kulo su'we yu kan' tñan na'an tyi yu;
54003006	kan' cha' ja su'we ka ska nten ndloo nu tka msñi ti cha' 'in Ndiose, cha' ti ji ku'ni xa'an su'we yu cha' kan'. Ja chan lye 'a ku'ni siye' yu 'in ta'a nten yu, lo'o kan' ta Ndiose nu ti'í 'in yu sa ña'an nu ta Ni nu ti'í 'in kune' xa'an.
54003007	Nten nu ka ndloo kan' ni, su'we si chkwi' ne' ta'a kichen tyi yu cha' 'in yu cha' su'we ti ngi'ni yu, ni siya nten nu ja ya xñi cha' 'in Jesucristo chkwi' ne' ngwaña'an 'in yu. Lo'o kan' ja ka chkwi' ne' kwentu 'in yu kan', ja ka jwakii kune' xa'an 'in yu kan', cha' ku'ni yu cha' kuxi.
54003008	Kwi' ngwaña'an nten nu nka tñan 'in ta'a nten 'in Jesús ska kichen, lo'o ne' kan' ndi'in cha' ku'ni ne' xkwi' cha' su'we. Ja su'we si tukwa cha' nda'an tiye ne' kan' bra nu ku'ni ne' tñan kan'; ja su'we si ku'wi ne' kan', ja su'we si lye 'a jñan ne' kan' tñi 'in ta'a nten ne' cha' ka kuliya' ne', ti ykwi' ti ne'.
54003009	Ndi'in cha' xñi su'we ne' kan' nchga cha' nu ñi 'in Ndiose, ta'a cha' nu msñian ta'aan, cha' ngwaña'an tyukwi ti tiye ne' ku'ni ne' xkwi' cha' su'we.
54003010	Kwi' ngwaña'an, ndi'in cha' ku'ni biya' wan 'in nten kan', cha' ña'an wan si xkwi' cha' su'we ngi'ni ne'. Nten nu ngi'ni su'we ni, ka 'in ne' ka ne' tñan cha' 'in ta'a ne', cha' taya' ne' 'in ta'a nten 'in Jesús, cha' chabiya' 'in Ndiose ku'ni ne' kan' tñan bra kan'.
54003011	Lo'o nu kuna'an ni, ndi'in cha' ku'ni ne' xkwi' cha' su'we bra nu ka ne' tñan cha' taya' ne' 'in ta'a ne'; ja su'we chkwi' nu kuna'an kan' kwentu 'in ta'a nten ne'. Ndi'in cha' su'we ti ka tiye nu kuna'an kan', cha' talo ne' ku'ni ne' tñan nu wa nda Ndiose 'in ne'.
54003012	Nten nu nka tñan 'in ta'a nten 'in Jesús ska kichen, ni siya yu ki'yu, ni siya ne' kuna'an, ska ti nu ka kwilyo'o ne'. Ndi'in cha' su'we ti kulo ne' kan' tñan 'in sñi' ne', cha' kunan su'we nchga nten nu ndi'in na'an tyi ne' cha' nu nchkwi' ne'.
54003013	Kwi' ngwaña'an su'we 'a chkwi' nchga nten 'in ne' kan' si su'we ti ku'ni ne' cha' nu nka ne' tñan, cha' ndaya' ne' 'in ne' ta'aan; bra kan' sten la ne' cha' 'in Jesucristo, cha' ngwaña'an ka ngula la tiye ne' cha' kwa'u ne' cha' nu ñi 'in xka ta nten.
54003014	-
54003015	Ndla ti kaǎn se'en ndi'iin, nka tiyeěn. Ngwaña'an nka tiyeěn, ni siya ja jlyo tiǎn' ni ña'an bra nu ka 'ñaǎn, si ndi'in cha' tiya' 'ñaǎn; kan' cha' ni, nda'aǎn kityi re cha' ka biya' la tii' sa ña'an ku'ni nten 'in Jesucristo lo'o ta'a ne', sa ña'an ku'ni ne' kan' bra nu tyo' ti'in ne' sa tlyu ti. Tyempu kan' nu ndi'ian lo'o ta'aan cha' ku'ni tnuan 'in Ndiose nu lu'u, kwi' tyempu kan' ndu'u ne' ta'aan cha' nu ñi 'in nu nka X'naan 'in ta'a nten. Lo'o ja tsaa tii cha' nu ñi kan' siya' ti lo chalyuu chun' nchga ne' ta'aan nchga kichen nchkwi' cha' kan'.
54003016	Chañi cha' tnun 'a cha' su'we 'in Jesucristo nu wa msñian. Nde ndukwa cha' kan': Nu ngwa s'ni, ja tukwin ngwa biya' ti' sa ña'an nu kulaa Ndiose 'in nten; lo'o ni, jlyo tian', cha' ngula Jesucristo yan Ni chalyuu, cha' ngwa Ni nten. Kwi' ngwaña'an nchkwi' Tyi'i Ndiose cha' 'in Ni, cha' ska nten nu luwi 'a lka Ni; wa na'an angajle 'in Jesús, yu nu luwi kan'. Lo'o ni, ndu'u nten cha' 'in Jesucristo 'in nten nu ndi'in tyukwi ña'aan chalyuu; lo'o nxñi ne' nchga kichen cha' nu nchkwi' ne' bra kan'. Chun' ndi'in la ndyaa Jesús nde se'en ndi'in Ndiose Stian nde ni' kwan, lo'o ni, tlyu 'a lka Jesús se'en ndi'in Ni nde kwa.
54004001	Lo'o Tyi'i Ndiose nchka biya' tian' sa ña'an ka cha' tyempu nde loo la, cha' ndiya nten nu wa msñi tuwiin 'in Jesucristo ti kulo, lo'o chun' ndi'in la tyo'o tsu' ne' kan' tuwiin 'in nu nka X'naan. Kulaa ya' ne' kan' 'in Ndiose bra kan', cha' kwiñilyo'o kwi'in kuxi 'in ne', ti kwi' kwi'in kuxi nu ngi'ni tñan chabiya' 'in kune' xa'an; tyijin lyo kwi'in kuxi kan' 'in ne' kan' bra kan'.
54004002	Ndiya nten nu nchkwi' tukwa cha', nu ja njyu'u ti' cha' wa msñi ne' cha' kwiñi nu nchkwi' kwi'in kuxi kan'; lo'o kunan chin' ne' ta'aan cha' kwiñi nu chkwi' ne' kan', tyo'o tsu' ne' tuwiin su'we bra kan'. Mnu'un cha' su'we nsu'wi tiye ne', ña'an ti' si wa msuwen' ran lo'o ska chkwan nu tikee' 'a.
54004003	Ndu'u ne' kwiñi kan', cha' ja su'we kaja kwilyo'oan; ndu'u ne' cha' nsu'wi 'a nan nchkuan nu ja su'we, ndukwin ne' kan'. Tlyu 'a cha' kwiñi nu nchkwi' ne' kan'. Lo'o Ndiose ni, su'we wa ngwiñan Ni nchga nan nu ndi'in cha' kuan, ta'aan nu ndi'in cha' 'ñaan lo'o Jesucristo; kan' cha' tyaan xu'we 'in Ndiose bra nu wa kuun tian, cha' nu jlyo tian' cha' su'we ran.
54004004	Su'we 'a tñan ngi'ni Ni, su'we 'a ngwiñan Ni nchga loo nan; kan' cha' ja su'we si xkwaan ska cha' su'we nu ngwiñan Ni. Xñian nchga cha' su'we kan', lo'o bra kan' chkwian' cha' re lo'o Ni: “Ngwa xu'we 'iin, Sti ba Ndiose” nchkwiin.
54004005	Ngwaña'an chkwian' lo'o Ndiose cha' wa nda Ni nchga nan nu su'we cha' kuan; lkwaan 'in nchga nan nchkuan bra kan', cha' chabiya' 'in Ndiose kuan 'in ran.
54004006	Lo'o nu'win Timu, kwa'uu nchga cha' nu nda'aǎn lo kityi re 'in ta'a nten 'in Jesucristo nde kwa, cha' ka nu'win ska nten nu su'we 'a ngi'ni tñan 'in Jesucristo. Tyu'wi su'we tii' nchga cha' nu wa msñii, kwi' cha' 'in Ndiose; lo'o ti xñii su'we tuwiin 'in X'naan bra kan', sa ña'an nu ngi'nii ni.
54004007	Ja kunaan kwentu nu ja nchkwi' ñi cha' 'in Ndiose, cha' kuxi 'a cha' kan'. Su'we la si tya'an tii' ku'nii xkwi' tñan nu ndiya la ti' Ndiose.
54004008	Su'we 'a si tyo'o ta'aan chin' cha' xñaan tyukwin kiyaan', su'we si ku'nian chin' tñan cha' xñaan chin' tyukwin yaan'; lo'o su'we la si tya'an ti' ni' kasiya 'ñaan cha' kunaan cha' nu nchkwi' Ndiose nchga bra. Su'we ti tyi'ian lo chalyuu re, si ku'nian nchga tñan nu nchka ti' X'naan cha' ku'nian; ti kwi' ti cha', su'we ti tyi'ian se'en ndi'in Ndiose, si ku'nian sa ña'an tñan nu nchka ti' Ni cha' ku'nian.
54004009	Chañi 'a cha' nu nda'aǎn nde, lo'o ndi'in cha' xñiin su'wean cha' kan'.
54004010	Ndyaa ña'an tian' 'in Ndiose nu lu'u; kan' cha' lye 'a ku'nian tñan 'in Ni, ni siya ti'í 'a ti' nten 'ñaan. Lo'o Ndiose ni, kulaa Ni 'in nchga nten nu kunan cha' 'in Ni. Bra nu xñian cha' 'in Ni, bra kan' ka biya' su'we la tian' cha' kan'.
54004011	Kuloo tñan nu ngwa'aǎn lo kityi re 'in nchga ne' ta'a wan, kwa'uu su'we cha' re 'in ne'.
54004012	Ja taa chabiya' xtyi lyo'o ne' 'iin cha' ti kunee', xke' ti' ne'. Xkwi' luwi ti ku'nii tñan cha' ña'an ta'a nten 'in Jesucristo 'in ran; xkwi' cha' su'we chkwii', xkwi' cha' su'we ku'nii; kwi' ngwaña'an, su'we 'a xu'wi tiyee ña'aan 'in nchga nten. Bra kan' ka biya' ti' ne' cha' su'we 'a msñii cha' 'in Jesucristo, cha' xkwi' luwi kasiya 'iin ngi'nii tñan.
54004013	Bra nu ti ji kalaǎn se'en ndi'iin, ti chkwii' nchga cha' nu ndukwa lo kityi 'in Ndiose lo'o ne'; ti chkwii' la sa ña'an lka cha' nu ñi kan', ti kwa'uu la cha' su'we kan' 'in ne' bra nu tyo' ti'in ne' ska se'en ti.
54004014	Nan wa nda Ndiose tyukwi chabiya' 'in Tyi'i Ni 'iin, bra nu mstya ya' ne' kula kan' kee, cha' steen tñan cha' 'in X'naan, kan' cha' ki'yaa su'wee kwenta 'in cha' tiya nu wa mda Ndiose 'iin tsan kan', cha' taloo ku'nii tñan nu ndi'in cha' ku'nii.
54004015	Kan' cha' ni, ku'ni su'we nchga cha' nu ngwa'aǎn nde; bra kan' ki'ya ne' kwenta cha' wa y'nii xa'an su'we cha' kaa ndloo 'in nten.
54004016	Taloo ku'nii tñan kan' sikwa. Ku'nii kwenta 'in ti ykwii' tii cha' xkwi' cha' su'we ku'nii. Su'we ti kwa'uu 'in ne' ta'aan, cha' ngwaña'an kunan su'we ne' cha' nu ndu'uu 'in ne', cha' kulaa Ndiose 'in ne' kan' 'in cha' kuxi bra kan'. Kwi' ngwaña'an kulaa Ni 'iin bra kan'.
54005001	Ja ku'nii tlá 'in ska yu kula si ku'ni yu cha' kuxi; su'we ti chkwii' lo'o yu ña'an ti' si nchkwii' lo'o stii. Ti kwi' ti cha', lo'o ska yu ki'yu kune', taa ska cha' tiya 'in yu sa ña'an lka si ndu'uu 'in ta'aa.
54005002	Lo'o ska ne' kula, su'we ti chkwii' lo'o ña'an ti' si nchkwii' lo'o jya'aan; ti kwi' ti cha', lo'o nu kuna'an kune', taa ska cha' nu ñi lo'o ne' ña'an ti' si nchkwii' lo'o ska nu kuna'an ta'aa. Xkwi' luwi kasiya 'iin ña'aan 'in ne' kan'.
54005003	Ndi'in cha' ña'ansiin ne' 'in nchga nu kuna'an ti'i nu wa ngujwi kwilyo'o ne', lo'o nganun ne' ska ti ne'.
54005004	Si ndiya sñi' nu kuna'an ti'i kan', ni siya ska sñi' ste', ndi'in cha' ña'ansiin ne' kan' 'in jya'an ne' bra kan'; ndi'in cha' ku'ni xa'an sñi' ne' cha' ña'ansiin ne' 'in ne' kula 'in ne', sa ña'an ngwa bra nu mna'ansiin ne' kula kan' 'in sñi' ti bra nu ngwa kune'. Kan' lka tñan nu ndi'in cha' ku'ni ne' kune' lo'o ne' kula 'in ne', cha' su'we nka tiye Ndiose bra nu ña'an Ni 'in ne' kune' nu ña'ansiin su'we 'in ne' kula 'in ne'.
54005005	Ska nu kuna'an ti'i nu nganun ska ti cha' ngujwi kwilyo'o, chañi cha' su'we la ka 'in tsaa ña'an ti' 'in Ndiose si kanun ska ti; ska ti Ndiose taya' Ni 'in ne' nka tiye ne', kan' cha' nchkwi' ne' lo'o Ndiose tsan lo'o tla, njñan ne' 'in Ni nan ka nu lyiji 'in ne'.
54005006	Si'i ngwaña'an ku'ni nu kuna'an ti'i nu ku'ni ya ña'an ti cha' nu nda'an tiye ne'; xke' ti' ne' cha' su'we ti tyi'in ne' lo chalyuu, lo'o wa tyii ti cha' 'in ne' kan', cha' 'in Ndiose.
54005007	Ndi'in cha' kuloo tñan 'in nchga nu kuna'an kan', cha' ja ka xtya xka ta nten ki'ya 'wan cha' 'in nu kuna'an ti'i nu ngi'ni cha' kuxi kan'.
54005008	Ja su'we ngi'ni nten nu ja nduwe ti' 'in ta'a, ni siya sti, ni siya jya'an, ni siya sñi'; cha' kwiñi nchkwi' ne' kan' bra nu nchkwi' ne' cha' wa msñi ne' cha' 'in Jesucristo, lo'o ja ña'ansiin ne' 'in ta'a ne'; su'we la ngi'ni xka ta nten nu ja nnan 'a cha' 'in Jesucristo.
54005009	Ndi'in cha' kwa'an yu kula nin nchga nu kuna'an ti'i nu wa mdyii snan yla yijan nsu'wi ne', nchga ne' kula nu ska ti ya' mjwi kwilyo'o ne', nu ska ti lo'o kwilyo'o ne' mdi'in ne' lo chalyuu.
54005010	Kwa'an ne' nin ne' kula nu chkwi' nten cha' 'in ne' cha' su'we 'a tñan ngi'ni ne': si wa y'ni ku'u su'we ne' 'in nu lyu' sñi' ne'; si wa mda ne' se'en ndi'in ne' xka kichen nu mdiyan na'an tyi ne'; si wa mdaya' ne' 'in ta'a nten 'in Jesucristo, ni siya lye tñan mske' ti' ne'; si ngwa t'nan ti' ne' 'in nten nu ti'í ti' 'in ne'. Si ngwaña'an xkwi' tñan su'we wa y'ni ne' kula kan', kwa'an yu nin ne' lo kityi kan' sikwa.
54005011	-
54005012	Ja kwa'an ne' nin nu kuna'an kune' bra nu tka nganun ska ti ne', cha' ndiya ya' ja talo nu kuna'an kune' kan'. Nu kuna'an nu tyukwa nin lo kityi, ndi'in cha' tya'an cha' tiye ne' ska loo ti tñan 'in Jesucristo tyukwi bra nu ndi'in ne' lo chalyuu, kan' cha' ka su'wa cha' 'in ne' lo'o Ndiose bra kan'. Xka ta nu kuna'an kune' kan', si kaja kwilyo'o ne' xiya', lo'o kan' ja ku'ni ne' sa ña'an nu ndukwin ne' cha' ku'ni ne' cha' 'in Jesucristo bra kan', ja chan tyi'in ki'ya 'in nu kuna'an kan' bra kan'.
54005013	Kan' cha' su'we la si ja kwa'an yu nin nu kuna'an kune' nu tka nganun ska ti. Ja chan xkwi' paseya ti tya'an nu kuna'an kan' se'en ndi'in nten; si ngwaña'an ku'ni nu kuna'an kan', ka ndaja ne' bra kan', tyisnan ne' chkwi' 'a ne' kwentu 'in xka nten bra kan', ni siya ta'a ne', ni siya xka la nten. Lo'o ka'an la cha' kuxi ka bra kan', lo'o chkwi' 'a nu kuna'an kan' lo'o ta'a ne' ti ndyuwa ti cha' nu ja su'we chkwian'.
54005014	Kan' cha' su'we la si xiya' kaja kwilyo'o nu kuna'an kune' kan', nxke' tiǎn'; kaja sñi' ne' bra kan', ña'ansiin ne' na'an tyi ne', lo'o ja kaja ña'an nu xtya ne' ki'ya 'ñaan si'ya nu kuna'an kan'.
54005015	Ngwaña'an nchka tiǎn' cha' ku'ni wan, cha' wa ndiya chin' nu kuna'an kune' nu nganun ska ti nu wa mxi'in chun' ne' cha' 'in Ndiose, cha' wa msñi ne' tuwiin 'in Satanás nu lka kune' xa'an bra kan'.
54005016	Kuloo tñan 'in ta'a nten 'in Jesucristo nde kwa, ni siya yu ki'yu, ni siya nu kuna'an, cha' ña'ansiin ne' 'in nu kuna'an ti'i ta'a ne'; ja xnun ne' 'in nu kuna'an ti'i ta'a ne' cha' ka ne' cha' 'in ta'a nten 'in Jesucristo. Bra kan' ska ti nu kuna'an nu chañi cha' ti'i, kan' kanun cha' 'in ta'a nten 'in Jesucristo; ka tayaan' 'in nu kuna'an ti'i nu ja tukwin la ndiya cha' ña'ansiin 'in ne'.
54005017	Ku'ni tnun wan 'in yu kula nu nka ndloo 'in ta'a wan si su'we ti ku'ni yu tñan. Lo'o lye la ku'ni tnun wan 'in yu kula nu nchkwi' cha' 'in Ndiose lo'o wan, yu kula nu ndu'u cha' kan' 'wan. Ta wan nchga nan nu kunanjo'o 'in yu kula kan' cha' tyijin yu'wi 'in yu chalyuu.
54005018	Kan' cha' ndukwa cha' re lo kityi 'in Ndiose: “Ja skan' wan tu'wa toro bra nu nxta i' kiya' i' 'in trigu cha' tyo'o mta; ka ku i' chin', su'we la bra kan'” ndukwin kityi. Lo'o nchkwi' kityi kan' xka cha': “Ñi ndyo'o cha' xñi ne' liya' loo tñan nu y'ni ne'” ndukwin kityi.
54005019	Ja tukwaa cha' 'in ne' si xtya ska nten ki'ya 'in ska yu kula kan'; ska ti si su'wa ti xtya tukwa snan nten ki'ya kan' 'in yu kula kan', bra kan' ndi'in cha' tukwaa cha' 'in ne'.
54005020	Si chañi cha' ngi'ni yu kula kan' cha' kuxi, bra kan' chkwii' lo'o yu kula kan' tloo ta'a nten 'in Jesucristo kan', cha' kuwe ti' nchga ne', cha' ja ku'ni ne' cha' kuxi ngwaña'an.
54005021	Ndloǔn tñan re 'iin, Timu, cha' ku'nii nchga tñan nu ngwa'aǎn lo kityi re; chun' jlyo ti' Ndiose cha' nu ngwa'aǎn re, jlyo ti' Jesucristo, jlyo ti' angajle nu ngulo suwi Ni cha' ka tñan 'in Ni. Bra nu ndi'in cha' ku'nii biyaa' 'in ska yu ta'aan ni, kataa chin' cha' ka biya' su'we tii' nchga loo cha' 'in yu kan', cha' ska ti biya' nu ñi tyo'o cha' 'in yu, ni siya ta'a su'we ndi'ian, ni siya xka nten.
54005022	Ja xtyaa yaa' ndla 'a ke ska nten, cha' ka yu ndloo 'in ska ta nten 'in Jesucristo; kataa chin' cha' ña'aan si chañi cha' nten nu xkwi' cha' su'we ngi'ni lka yu, si chañi cha' su'we 'a tñan ngi'ni yu. Ja chan si ndiya cha' kuxi ni' kasiya 'in yu kan', xtya ne' ki'ya 'ñaan si'ya yu kan'. Lo'o nu'win ni, xkwi' luwi kasiya 'iin ku'nii tñan.
54005023	Jlyo tiǎn' cha' ti'ii chin'; kan' cha' ja ko'oo xkwi' tyi'a ti, su'we si ko'oo chin' mñun nu ndyo'o lo si'yu chi kutun cha' ku'ni chin' rmiyu 'iin.
54005024	Ndiya nten nu ndi'in ki'ya 'in, lo'o jlyo ti' xka ta nten ni ña'an cha' kuxi ngi'ni ne' kan', ni siya ja ya ka biya' 'in ne' kan'. Lo'o ngwaña'an, ndiya nten nu kuxi tiye, lo'o ja jlyo ti' nten ni ña'an cha' kuxi ngi'ni ne' kan'; bra nu ka biya' 'in ne' kan', kan' ka biya' ti' xka ta nten sa ña'an ki'ya nu ndi'in 'in ne' kan'.
54005025	Ti kwi' ti cha' nchka lo'o nten nu su'we 'a tiye, jlyo ti' xka ta nten ni ña'an cha' su'we nu ngi'ni ne' kan'. Si ndiya nten nu su'we tiye, lo'o ja jlyo ti' xka ta nten cha' kan', nde loo la tyo'o tukwa cha', ka biya' ti' nten cha' su'we nu y'ni ne' kan' bra kan'.
54006001	'Wan nten 'in Jesucristo nu lka wan msu nu msi'i nten, ndi'in cha' ku'ni tlyu wan 'in x'nan wan, ni siya lye 'a tñan ta x'nan wan 'wan. Bra kan' ja ka chkwi' nten cha' kuxi 'in Ndiose si'ya wan, kwi' ngwaña'an, ja ka chkwi' ne' cha' kuxi 'in cha' 'in Jesucristo nu ndu'uan.
54006002	'Wan nu lka wan msu nu wa msi'i nten, si nu lka ta'a nten 'in Jesucristo nu wa msi'i 'wan s'ni, ja su'we si ku'ni siye' wan 'in x'nan wan, cha' ska ti cha' ndi'in 'wan lo'o x'nan wan ni chabiya' 'in Jesucristo; ndi'in cha' lye la ku'ni tlyu wan 'in x'nan wan ni, cha' lka wan msu 'in ne', su'we la ku'ni wan tñan 'in x'nan wan, cha' ta'a msñi wan cha' 'in Jesús lka ne' ni, kwi' ngwaña'an su'we la ka tiye wan ña'an wan 'in ta'a wan ni. Su'wa ti msñi ne' kan' cha' 'in Jesucristo lo'o wan. Kan' cha' ni, Timu, kwa'uu cha' re 'in ne', kwi' ngwaña'an, kuloo tñan 'in ne' cha' ku'ni ne' nchga loo tñan nu ngwa'aǎn lo kityi re.
54006003	Ñi 'a cha' 'in Jesucristo nu nka X'naan; lo'o nchga nten nu ndu'u xka cha' 'wan, ja ñi ngi'ni ne' kan', ja siya' mslyaa ne' kunan ne' cha' nu ñi kan'.
54006004	Ndu'u ne' kan' xka cha', cha' ja ska cha' jlyo ti' ne', cha' siye' 'a ne'. Ja su'we tiye ne' kan', cha' xkwi' ndiya la ti' ne' xuun ne' si'ya ska cha' nu nchkwi' ti ne'; ja su'we tñan nu ngi'ni ne' kan', cha' ti'í 'a ti' ne' 'in ta'a nten ne', kwi' ngwaña'an nxuun ne' kan' bra kan'. Xkwi' kwentu nchkwi' ne' 'in ta'a ne', cha' 'in ti ne' nxtya ne' ki'ya 'in ta'a ne' bra kan'.
54006005	Lye 'a nchkwi' ne' kan', chun' ja msñi su'we ne' cha' nu ñi 'in Ndiose, kwi' ngwaña'an ja su'we nda'an cha' tiye ne' kan'; cha' kwiñi ti ngi'ni tnun ne' kan' 'in Ndiose cha' kaja tñi 'in ne', nka tiye ne'. Ja tya'aan su'waan lo'o ne' kan'.
54006006	Chañi cha' ndiya ka'an cha' su'we nu kaja 'ñaan ya' Ndiose, si ku'ni tnuan 'in Ni tyukwi ti tiyean. Ska ti si su'we ka tiyean lo'o sa ña'an nan nu ndyiji ti 'ñaan lo chalyuu,
54006007	chun' ja ska nan ndiya lo'oan bra nu mdiyaan lo chalyuu, kwi' ngwaña'an ja ska nan kwi'yaan tyaan bra nu kajaan.
54006008	Kala 'ñaan lo chalyuu re si ndiya nan kuan, si ndiya stean'.
54006009	Ndiya nten nu nchka 'a ti' cha' ka kuliya' la ne'. Ja su'we cha' kan', cha' bra kan' tatsaa 'a kune' xa'an 'in ne' cha' sten la ne' cha' kuxi; chun' ndi'in la tyii chalyuu 'in ne' bra kan', kana' kasiya 'in ne'.
54006010	Bra nu ndiya 'a ti' nten tñi, kan' ka se'en ndukwa kiya' ka'an 'a cha' kuxi. Lo'o ndiya nten nu nchka ti' ka'an 'a tñi, kan' cha' wa ngulaa ya' ne' cha' 'in X'naan, ja ndukwa 'a ne' kan' cha' 'in Ni. Lo'o xi'in 'a ti' ne' kan' ni, chun' ti ykwi' ti ne' nda ne' nu ti'í 'in ne'.
54006011	Lo'o nu'win, Timu, nten 'in Ndiose lkaa, kan' cha' ndi'in cha' kulaa yaa' nchga cha' kuxi; xkwi' cha' nu ñi ku'nii, nchga loo cha' su'we nu nchka ti' Ndiose cha' ku'nian. Ti xñii su'we la cha' 'in Ndiose; su'we 'a xu'wi tiyee ña'aan 'in nchga nten; taloo ni siya ta ne' nu ti'í 'iin; chka t'nan tii' 'in nten.
54006012	Tyukwi ti tiyee ku'nii tñan 'in nu nka X'naan, chun' nu wa msñii su'we cha' 'in Ni. Wa jlyo tii' cha' ja tsaa tii 'a chalyuu 'iin ni, cha' wa ngulo suwi Ndiose 'iin, lo'o kan' tyun ya' wa ykwii' lo'o nten cha' wa msñii cha' 'in Jesucristo; lo'o si'i ska cha' mnan ti ngwa kan'.
54006013	Kuloǔn tñan 'iin ni chabiya' 'in Ndiose nu ngi'ni ku'u nchga nan lu'u nu nsu'wi lo chalyuu; kwi' ngwaña'an, kuloǔn tñan 'iin chabiya' 'in Jesucristo nu su'we 'a mxkwen 'in Poncio Pilato bra nu ngwa biya' 'in yu tloo nu nka ndloo kan'. Ja ytsen yu mxkwen yu tñan nu ngi'ni yu cha' lka yu ska ti nu lka ykwi' Sñi' Ndiose.
54006014	Kuloǔn tñan 'iin cha' xkwi' su'we ti ku'nii, cha' ku'nii ji nchga tñan nu ngwa'aǎn lo kityi re, cha' ja ska tñan ti ji ku'nii, cha' ja ku'nii 'a ska cha' kuxi. Ndi'in taan 'in Jesucristo nu nka X'naan ña'an bra nu kan Ni xiya'.
54006015	Lo'o bra nu tiya tsan nu nchka ti' Ndiose cha' kan Jesús, bra kan' kan yu. Ndiose ni, su'we 'a nka tiye Ni nchga bra, kwi' ngwaña'an Ndiose nka ndloo la ti; lka Ni ree nu tlyu la, lka Ni X'naan nu nduun loo la ti.
54006016	Ja ndi'in 'a cha' kaja Ni, ja tsaa tii 'a cha' 'in Ni. Ndyuwi 'a xaa se'en ndukwa Ni, lo'o ja ka 'a 'in nten tsaa nde se'en ndi'in Ni ngwaña'an ti si'ya xaa tnun kan'. Kwi' ngwaña'an, ja tukwin wa na'an 'in Ni, cha' ja ka 'in nten chalyuu ña'an 'in Ni. Kan' cha' ku'niin tnuan 'in Ni sikwa, cha' lka Ni Ndiose nu tlyu la ti. Kwi' ngwaña'an ka cha'.
54006017	Ndi'in cha' kuloo tñan 'in nu kuliya' ta'a msñi wan cha' 'in Jesús, cha' ja ku'ni siye' ne' lo'o ta'a nten ne'. Ja su'we si xkwi' cha' 'in tñi tya'an 'a cha' tiye ne'; ti kwi' ti cha' ja n'ni cha' tya'an 'a cha' tiye ne' cha' 'in nchga cha' su'we nu nsu'wi 'in ne', cha' bra ti tyii tñi 'ñaan. Su'we la si ska ti 'in Ndiose nu lu'u kuwe ti' ne'; kan' lka nu wa nda nchga loo nan nu nsu'wi 'ñaan cha' kunanjo'o 'ñaan lo chalyuu.
54006018	Nde ndiya tñan nu kuloo 'in ne' kuliya' kan': Xkwi' cha' su'we ku'ni ne' lo chalyuu; chka t'nan ti' ne' 'in xka ta nten, tyu'wi ti' ne' 'in nu ti'i, ta ne' nan nu lyiji 'in nu ti'i kan'.
54006019	Ska ti ngwaña'an ka kuliya' ne' nde se'en ndi'in Ndiose bra nu su'we ngi'ni ne' lo chalyuu re chun' msñi su'we ne' cha' 'in Ndiose. Ja tsaa tii 'a chalyuu 'in ne' kan' bra kan'.
54006020	Lo'o nu'win, Timu, xñii kwenta cha' ti kwa'uu cha' nu ñi 'in Ndiose 'in nten. Ja la kunaan cha' kuxi nu nchkwi' yu kwiñi kan'. Wa jlyo 'a ti' ne' ti ykwi' ti ne', nxke' ti' nu kwiñi kan'; lo'o ja ndi'ya 'a ne' kwenta sa ña'an ndyo'o ska cha' nu ñi.
54006021	Wa ndiya ta'aan nu ndyaa ña'an ti' cha' nu nchkwi' yu kwiñi kan', lo'o ni, ja su'wa nda'an ne' kan' lo'o ta'a msñian cha' 'in Ndiose. Ña'an ti ku'ni Ndiose cha' su'we lo'o wan. Kwi' ngwaña'an ka sikwa.
55001001	Palyu lkaǎn. Wa ngulo Ndiose tñan 'ñaǎn cha' tsa'aǎn tijyu' nde kichen tyi ne' xka la'a tsu', cha' chkwiǐn' cha' 'in Jesucristo lo'o nten. Wa ytsa' Ni 'ñaan cha' ja tsaa tii 'a chalyuu 'in nten nu xñi cha' 'in Jesucristo.
55001002	Lo'o na' nda'aǎn kityi re cha' tsaa se'en ndi'iin, Timu, cha' su'wa ña'an nchka ti' sñiěn', ngwaña'an lkaa, nxke' tiǎn'; kwi' ngwaña'an su'we 'a nka tiyeěn na'aǎn 'iin. Nde lka tñan nu nchka tiǎn' cha' ka 'iin, cha' ña'an ti ku'ni Ndiose cha' su'we lo'oo, cha' chka t'nan ti' Ni 'iin, cha' lo'o ku'ni Ni cha' tiin ti tyi'in ni' kasiya 'iin chun' tñan nu y'ni Jesucristo nu nka X'naan.
55001003	Sa ña'an nu y'ni ayman 'ñaan nu ngwa s'ni, tyukwi ti tiye ne' y'ni ne' tñan 'in Ndiose, kwi' ngwaña'an tyukwi ti tiyeěn ngi'niǐn tñan 'in Ni sa bra ni. Ndyaǎn xu'we 'in Ndiose bra nu nchkwiǐn' lo'o Ni cha' 'iin, tsan lo'o tla nchkwiǐn' lo'o Ni.
55001004	Ndyu'wi tiǎn' cha' ynaan bra nu mdo'oǔn yi'aǎn nu ngwa xkan', kan' cha' nchka 'a tiǎn' ña'aǎn 'iin xiya' cha' ka su'we ka tiyeěn.
55001005	Ndyu'wi tiǎn' cha' chañi cha' msñii cha' 'in Jesús. Lo'o jya'aan kula, ne' kula Loida ni, kan' lka nu wa msñi cha' kan' ti kulo; lo'o kan' ne' kula Eunice jya'aan, lo'o msñi cha' kan'; kwi' ngwaña'an nu'win, su'we 'a msñii cha' 'in Jesús.
55001006	Chkwiǐn' ska cha' lo'oo ni: Xñii su'we kwenta 'in cha' su'we nu wa nda Ndiose 'iin ti bra nu mstyaǎn yaǎn' kee, cha' kaa ku'nii tñan cha' 'in nu nka X'naan.
55001007	Ja nchka ti' Ndiose cha' kutsean; kan' cha' nda Ni Tyi'i ykwi' Ni cha' kanun ni' kasiya 'ñaan, cha' ka ngula la tian' ni' kasiya 'ñaan, cha' su'we ti xu'wi tiyean ña'aan 'in ta'a ntean, cha' ka ku'nian nchga tñan nu nchka ti' Ni cha' ku'nian nchga tsan.
55001008	Ja ka jyu'u tii' sikwa; katsaa' cha' re 'in nten, sa ña'an nka nchga cha' 'in X'naan. Kwi' ngwaña'an, ja ka jyu'u tii' cha' nsu'wiǐn ni' ña'an chkwan. Nda ne' nu ti'í 'ñaǎn cha' nchkwiǐn' cha' 'in X'naan, kan' cha' ja tya'an cha' tiyee lye 'a si lo'oo ta ne' nu ti'í 'iin cha' nchkwii' cha' su'we 'in Jesucristo lo'o nten. Ta Ndiose jwersa 'ñaan cha' taloan,
55001009	cha' kan' lka nu ndlaa 'ñaan; wa ngulo suwi Ni 'ñaan cha' ku'nian tñan nu nchka ti' Ni cha' ka lo chalyuu. Nxlyaa Ni kulaa Ni 'ñaan cha' su'we ti nka tiye Ni, si'i cha' su'we nu 'ñaan tian. Su'we 'a nka tiye Ni ña'an Ni 'ñaan; kan' lka cha' nu ndu'u Jesucristo 'ñaan, cha' nchka ti' Ndiose ku'ni cha' su'we lo'oan bra nu ti ji kwiñan Ni chalyuu.
55001010	Wa nchka biya' tian' cha' kan' ni, cha' wa yan Jesucristo lo chalyuu, cha' kan' lka nu ndlaa 'ñaan; ska ya' ti mdijin lyo Jesús 'in kune' xa'an bra nu ndyu'u yu xiya' xa wa ngujwi yu, kan' cha' ja tsaa tii 'a chalyuu 'ñaan ta'aan nu msñian cha' 'in Ni, cha' ngulaa Jesús 'ñaan 'in cha' kuxi.
55001011	Cha' nu 'in Jesucristo re, kan' lka cha' nu nchkwiǐn' lo'o nten. Wa ngulo suwi Ndiose 'ñaǎn cha' nda'aǎn ndu'uǔn cha' kan' 'in ne' xka la'a tsu' chabiya' 'in Ni.
55001012	Kan' cha' ndijiǐn nu ti'í ni. Lo'o ja jyu'u tiǎn', cha' na' wa jlyo tiǎn' cha' Ndiose ka nu mda cha' re 'ñaǎn. Jlyo tiǎn' cha' nchka 'in Ni ku'ni kuwe ti' Ni 'ñaǎn; nchka 'in Ni taya' Ni 'ñaǎn bra nu ngi'niǐn tñan nu nda Ni 'ñaǎn, cha' ka tsaa to'o su'we tñan 'ñaǎn bra nu tiya tsan nu kan Jesús lo chalyuu xiya'.
55001013	Ti tyu'wi tii' nchga cha' nu wa ngwa'uǔn 'iin sikwa. Cha' nu ñi 'a lka cha' kan', lo'o su'we 'a si xñii su'we cha' kan'. Su'we ti xu'wi tiyee ña'aan 'in nten, chun' ndi'in cha' 'iin lo'o Jesucristo.
55001014	Xñii su'we kwenta 'in cha' su'we nu wa ykwi' Ndiose lo'oan; lo'o Tyi'i Ni taya' Ni 'iin cha' ku'nii tñan kan', kan' cha' nganun Tyi'i Ni ni' kasiya 'ñaan.
55001015	Ja chan jlyo tii' cha' ka'an nten 'in Jesucristo wa ngulaa ya' ne' 'ñaǎn; ni siya nchga ne' nu ndi'in lo yuu 'in Asia, lo'o Figelo, lo'o Hermógenes, wa ngulaa ya' ne' kan' 'ñaǎn.
55001016	Ska ti Onesíforo ni, lye 'a mdaya' yu kan' 'ñaǎn; lo'o ja mjyu'u ti' yu cha' nsu'wiǐn ni' ña'an chkwan, ta'a ti nda'an na'an yu 'ñaǎn nde re. Kan' cha' nchka tiǎn' cha' chka t'nan ti' Ndiose 'in yu, lo'o nchga nten nu ndi'in se'en ndi'in yu kan'.
55001017	Bra nu mdiyan yu kichen Roma re, bra kan' mda'an naan 'a yu 'ñaǎn cha' kan yu se'en ndi'iǐn.
55001018	Nchka tiǎn' cha' chka t'nan ti' X'naan 'in yu kan', bra nu tiya tsan nu ku'ni biya' Ni 'in nchga nten. Kwi' ngwaña'an, jlyo su'we ti' Ni nchga cha' su'we nu y'ni yu lo'oǔn nde kichen Efeso.
55002001	Sñiěn', nchka tiǎn' cha' chkwiǐn' xka cha' lo'oo ni: Ndi'in cha' ka ngula la ni' kasiya 'iin chabiya' 'in Jesucristo nu xkwi' cha' su'we ngi'ni lo'oan.
55002002	Wa ynaan nchga cha' nu ngwa'uǔn se'en ndi'in tyun nten; lo'o ni, ti kwi' sa ña'an cha' nu ngwa'uǔn 'in ne', kwi' ngwaña'an kwa'uu 'in nten nu tyukwi ti tiye nchka ti' kwa'u cha' kan' 'in xka ta nten, cha' ku'ni xa'an su'we ne' kan' cha' 'in Ndiose.
55002003	Sa ña'an nu ndalo 'a ska sndaru bra nu nda'an yu wsuun, lo'o nu'win, kwi' ngwaña'an ndi'in cha' taloo bra nu tyijiin nu ti'í cha' ti'í ti' nten 'iin, cha' sndaru 'in Jesucristo lkaa ni.
55002004	Ska loo ti tñan ngi'ni sndaru, kan' ndi'in cha' ku'ni yu; ja ku'ni yu xka loo tñan, cha' nchka ti' yu cha' ka su'we tiye x'nan yu lo'o yu, cha' kan' lka nu ngulo suwi 'in yu cha' ka yu sndaru.
55002005	Kwi' ngwaña'an lka se'en ndi'in jya ne' lo'o ta'a ne'; wa lka ndiya biya' sa ña'an nu ndi'in cha' tyi'in jya ne', cha' ka ku'ni ska yu kanan 'in ta'a yu. Si ja ku'ni ne' sa ña'an biya' nu ndukwa kan', bra kan' ja ska nan kaja 'in yu nu ku'ni kanan xa wa mdyii mdi'in jya ne' bra kan'.
55002006	Xka cha' ni, ska nten nu tlyu 'a tñan ngi'ni lo jyan 'in yu, kwi' yu nu ndi'in cha' ku yu kulo nan nu tyo'o lo jyan kan'.
55002007	Tya'an chin' cha' tiyee cha' tiya nu tka ngwa'uǔn tian 'iin re, lo'o nu nka X'naan taya' Ni 'iin cha' ka biya' tii' nchga cha' kan'.
55002008	Tyu'wi tii' 'in Jesucristo, cha' kan' lka nu ndyu'u xiya' bra nu ngujwi yu. Ti kwi' nten 'in ayman David ngwa Ni kan'. Ti kwi' cha' su'we 'in Jesús nu lu'u, kan' lka cha' nu nchkwiǐn' lo'o nten,
55002009	kan' cha' ti'í ti' nten 'ñaǎn ni. Sa ña'an nu nda ne' nu ti'í 'in ska nten nu ndi'in ki'ya 'in, ngwaña'an mskan' ne' 'ñaǎn ni' ña'an chkwan ni. Chañi cha' msu'wa ne' 'ñaǎn ni' ña'an chkwan, ni siya ja nchka 'in ne' su'wa nchkun' ne' cha' su'we 'in Ndiose ngwaña'an;
55002010	kan' cha' ndaloǔn 'in ne', ni siya lye 'a nda ne' nu ti'í 'ñaǎn. Taloǔn 'in cha' kuxi kan' cha' 'in ta'a nten nu ngulo suwi Ndiose 'in, cha' lo'o kulaa Jesucristo 'in ne', cha' kaja chalyuu nu ja tsaa tii 'a 'in ne'. Lo'o bra kan' ka tyi'in ne' nde se'en ndi'in Ndiose, se'en su'we 'a ña'an nchga nan.
55002011	Ndi'in cha' xñi su'we wan cha' nu ñi nu ndukwa re: Si kajaan, cha' lkaan nten 'in Jesucristo, bra ti tyaan tyi'ian lo'o Ndiose bra kan'.
55002012	Si taloan bra nu ta ne' nu ti'í 'ñaan chun' nchkwian' cha' 'in Jesús, bra kan' kaja se'en tyi'ian lo'o Ni nde se'en nka Ni ndloo. Si chkwian' cha' ja ndi'in cha' 'ñaan lo'o Jesucristo, kwi' ngwaña'an Ndiose, chkwi' Ni cha' ja ndi'in cha' 'in Ni lo'oan.
55002013	Ni siya kulaa ti'ian cha' 'in Ni, ña'an ti su'we 'a ku'ni Ni lo'oan; ja nxa'an cha' 'in Jesús, ña'an ti ku'ni Ni nchga cha' nu wa ykwi' Ni cha' ku'ni Ni.
55002014	Ta'a ti chkwii' lo'o ne' cha' tukwa ne' nchga cha' nu nda'aǎn re. Wa jlyo ti' X'naan nchga tñan nu ngi'ni skaa ne', kan' cha' kuloo tñan cha' ja chkwi' ne' ka'an 'a cha' lo'o ta'a ne' cha' 'in ya ña'an ti kwentu nu nchkwi' nten. Ja su'we siya' ti ngwaña'an, cha' lye 'a xtiyaa' cha' nu nsu'wi ke nten nu kunan cha' kan'.
55002015	Lye 'a ku'nii tñan nu wa nda Ndiose 'iin, cha' ja ka jyu'u tii' 'in tñan nu wa y'nii nde re, bra nu tsaa tyi'ian nde se'en ndi'in Ni. Chañi 'a lka cha' 'in Ndiose, kan' cha' ti kwa'uu la cha' nu ñi kan' 'in ne' sikwa; lo'o su'we ti ka tiye Ni ña'an Ni 'iin bra kan'.
55002016	Ja kunaan 'aa cha' kuxi nu nchkwi' ne' kwiñi kan', cha' tijyu' 'a nduun ne' kan' 'in Ndiose; ja nda'an 'a ne' kan' tuwiin 'in Ni.
55002017	Cha' kuxi ndu'u ne' kan', kwi' ngwaña'an tlyu la ka cha' kuxi kan' nde loo la. Sa ña'an nu ndyaa nxeen ska kitsu' tlá nu ndiya lo kunaan', sa la nu ku'ni ñu'un ña'aan kunaan', kwi' ngwaña'an lka cha' kwiñi nu ndu'u Himeneo lo'o Fileto kan'.
55002018	Ngulaa ya' ne' kan' cha' nu ñi 'in Ndiose, lo'o ni, nchkwi' ne' kan', cha' ja ndi'in cha' tyu'uan xiya'. “Nan wa ndyu'u ne' xiya', nchga nten nu ndi'in cha' tyu'u” ndukwin ne' kwiñi kan'. Lo'o ndiya chin' ne' ta'aan nu wa msñi cha' nu nchkwi' ne' kan', lo'o ni, ja jlyo su'we ti' ne' ni ña'an cha' nu yaa ña'an ti' ne' ti kulo.
55002019	Wa mstya su'we Ndiose kiya' cha' 'in ña'an nu nka nten 'in Ni. Nde ndukwa ska cha': “Wa nsu'wi lyo ykwi' Ni nchga nu ka nten 'in Ni.” Lo'o ndukwa xka cha' re: “Nchga nten nu ndi'in cha' 'in lo'o Krixtu, ndi'in cha' kulaa ya' ne' nchga cha' kuxi.” Ngwaña'an nchkwi' lo kityi 'in Ndiose.
55002020	Nsu'wi tyun lo nan ni' ña'an kii' 'in ska na'an tnun: ndiya nan oro, ndiya nan plata, ndiya nan yka, lo'o ndiya nan yuu. Xkwi' tñan su'we ngi'ni nten lo'o ka'nan oro, lo'o ka'nan plata; ni siya ja nduwe ti' ne' cha' 'in ka'nan yka, ka'nan yuu, cha' x'nan la nsu'wi lyo ran.
55002021	Ña'an ti' nan nu nnanjo'o ni' ña'an kii', ngwaña'an lka nten 'in Jesucristo; nxke' tiǎn' cha' nduwe ti' X'naan 'ñaan sa ña'an nu nduwe ti' x'nan na'an 'in ka'nan 'in yu, nu ka'an 'a nga'an. Lo'o ja ka ku'nian tñan su'we kan' si ja luwi kasiya 'ñaan; kan' cha' ndi'in cha' kulaa yaan' nchga cha' kuxi cha' ka luwi kasiya 'ñaan, cha' ska ti tñan nu nda Ndiose 'ñaan ka ku'nian bra kan'.
55002022	Kune' nu'win, Timu, kwi' ngwaña'an nsu'wi 'a cha' kuxi nu ndiya ti' yu kune'; ja ku'nii 'a cha' kuxi kan'. Ña'an ti xñii su'we cha' nu ñi kan', su'we ti xu'wi tiyee ña'aan 'in nten, su'we ti tyi'iin lo'o ta'a nten wan; su'wa 'a ku'nii cha' re lo'o nchga ta'a wan nu wa y'ni luwi Ndiose kasiya 'wan, kwi' ta'a ndi'in cha' 'wan lo'o X'naan.
55002023	Ja xkween 'a cha' 'in nten nu ja jlyo ti' siya' ti sa ña'an lka ska cha' nu ñi; ja ska cha' jlyo ti' ne' kan'; nan nchka ti' ne' xuun ne' lo'oan cha' 'in ska cha' laja ti 'in ne'.
55002024	Si nka wan nten nu ngi'ni tñan 'in nu nka X'naan ni, ja su'we si tyi'in wan wsuun lo'o ta'a wan; ndi'in cha' chkwi' su'we wan lo'o nchga nten. Lo'o su'we 'a si nchka 'wan kwa'u wan cha' 'in Ndiose 'in xka ta nten; kwi' ngwaña'an, ndi'in cha' talo wan 'in nten nu ti'í ti' 'wan,
55002025	lo'o 'in nten nu msin' ti' 'wan. Su'we ti chkwi' wan lo'o nten nu msin' ti', cha' ngwaña'an ka ku'ni X'naan tñan ni' kasiya 'in ne' kan', cha' ka kwa'u Ni 'in ne' sa ña'an ndyo'o cha' nu ñi kan'. Su'we 'a si kulaa ya' nten nu msin' ti' kan' 'in nchga cha' kuxi nu ngi'ni ne',
55002026	cha' bra kan' ka kulaa Ni 'in ne' ya' kune' xa'an. Nan wa msñi kune' xa'an 'in nten nu msin' ti' kan' ti ngwa s'ni cha' ku'ni ne' tñan kuxi cha' 'in.
55003001	Tya'an su'we chin' cha' tiyee, Timu; xa wa tyii ti chalyuu, kan' ka'an 'a cha' tukwi ka 'in nten.
55003002	Tyempu nde loo la, kan' tyi'in 'a nu kuxi lo chalyuu: ni siya nten nu ska ti tñan 'in ti ykwi' ti nduwe ti', ni siya nten nu nchka 'a ti' kaja tñi 'in, ni siya nten nu siye' 'a ngi'ni lo'o ta'a nten, ni siya nten nu nchka ti' cha' ka tnun 'a ti ykwi' ti, ni siya nten nu chen 'a ña'an nchkwi' cha' 'in Ndiose, ni siya nten nu ja nnan cha' nchkwi' ne' kula 'in ne', ni siya nten nu ja ndya xu'we 'in Ndiose, nu ja ndya xu'we 'in ta'a nten, ni siya nten nu ja xlyaa kunan cha' su'we 'in Ndiose siya' ti,
55003003	ni siya nten nu ja su'we 'a nka tiye ña'an 'in ta'a nten, ni siya nten nu ja ngi'ni 'a cha' tlyu ti' 'in ta'a nten, ni siya nten nu lye 'a nchkwi' kwentu 'in ta'a nten, ni siya nten nu ja xlyaa xñi kwenta 'in ti ykwi' ti, chun' nchka ti' ne' ku'ni ne' nchga cha' kuxi nu ndiya ti' ne' ku'ni ne', ni siya nten nu xa'an 'a tiye, ni siya nten nu ja ska cha' su'we nchka ti' ku'ni,
55003004	ni siya nten nu ndujwi' xu'wa 'in ta'a su'we ndi'in, ni siya nten nu ja nduwe ti' siya' ti si lye 'a tyijin lyo 'in ta'a nten; ku'ni nten kan' nchga cha' kuxi nu jñan kasiya 'in ti ykwi' ti ne', cha' ja nchka 'a ti' ne' kan' kunan ne' cha' 'in Ndiose.
55003005	Kwiñi 'a ne' kan' bra nu ku'ni tnun ne' 'in Ndiose; nxke' tian' cha' su'we 'a ngi'ni ne', lo'o ja nda 'a ne' chabiya' nu ku'ni cha' 'in Ndiose tñan ni' kasiya 'in ne'. Nu'win Timu, kulaa yaa' 'in nchga nten nu ku'ni ngwaña'an.
55003006	Kwi' ngwaña'an ndiya nu kuxi nu nñi lyo'o 'in nu kuna'an tintu nu ja nchka 'a tya'an su'we cha' tiye ne'. Nda'an nu kwiñi kan' ni' ña'an 'in ne' cha' kwa'u cha' kwiñi 'in ne'. Nan tintu 'a nu kuna'an kan', cha' ndi'in 'a ki'ya 'in ne', cha' nchka 'a ti' ne' xñi ne' ya ña'an ti cha' kuxi.
55003007	Nchka 'a ti' nu kuna'an kan' ku'ni xa'an ska cha', lo'o ja nchka 'a 'in ne' ka biya' ti' ne' ska cha' nu ñi.
55003008	Sa ña'an ngwa ayman Janes lo'o ayman Jambres, yu ta'á nu msuun lo'o ayman Moisés nu ngwa s'ni, kwi' ngwaña'an nka nu kwiñi kan' cha' nxuun ne' lo'o nchga cha' nu ñi. Ja nchka tya'an su'we cha' tiye ne', cha' ja ndyaa ña'an ti' ne' kan' 'in Jesús siya' ti.
55003009	Sa kan' ti cha', ja talo nten chalyuu tyun tsan 'in cha' kuxi nu ngi'ni ne' kuxi kan'. Sa ña'an nu ngwa biya' ti' nten s'ni cha' kwiñi 'a ayman Janes lo'o ayman Jambres, kwi' ngwaña'an ka biya' ti' nchga nten cha' xkwi' nñi lyo'o ne' kuxi kan' 'in ne' ni.
55003010	Lo'o ni, Timu, jlyo tiǎn' cha' su'wa ti nka tiyee lo'oǔn, kan' cha' ngi'nii sa ña'an nu ngwa'uǔn 'iin; nu'win ngi'nii tñan sa ña'an nu ngi'niǐn tñan, cha' ndyaa ña'an tii' cha' 'in Jesús sa ña'an nu ndyaa ña'an tiǎn' 'in Ni. Wa na'aan cha' ndaloǔn 'aǎn 'in nten, cha' su'we 'a nka tiyeěn na'aǎn 'in nten, cha' ndaloǔn,
55003011	ni siya lye 'a ti'í ti' nten 'ñaǎn, ni siya lye 'a ndijiǐn nu ti'í. Wa jlyo tii' sa ña'an cha' kuxi ngwa 'ñaǎn nde kichen Antioquía, nde kichen Iconio, nde kichen Listra, bra nu ngwa ti'í ti' ne' 'ñaǎn la kan'; lo'o nu nka X'naan ngulaa 'ñaǎn 'in nchga cha' kuxi kan'.
55003012	Lo'o chañi cha' ta nten nu ti'í 'in nchgaan nu nchka tian' cha' ka luwi kasiya 'ñaan cha' 'in Jesucristo.
55003013	Nten nu ngi'ni cha' kuxi ni, ndi'in cha' ti ku'ni la ne' cha' kuxi kan'; lo'o nu kwiñi ni, ndi'in cha' ti chkwi' la ne' cha' kwiñi. Ti ykwi' ti ne', ti ndyaa ña'an 'a ti' ne' cha' nu nchkwi' ta'a kwiñi ne' bra kan'.
55003014	Nu'win ni, ña'an ti xñii su'we nchga cha' nu wa y'nii xa'an; nan wa ngwa biya' su'we tii' cha' kan', cha' nu ñi lka kan'. Kwi' ngwaña'an, wa jlyo tii' ti nka nu ngwa'u cha' kan' 'iin ti kulo.
55003015	Ti kunee' mdyisnan y'nii xa'an kityi 'in Ndiose; kan' lka kityi nu ka kwa'u ñi 'ñaan sa ña'an ka tyo'o laan 'in cha' kuxi, si xñiin su'wean cha' 'in Jesucristo kan'.
55003016	Ndiose y'ni cha' mbi'ya cha' kan' ke nten chalyuu, cha' ngwa'an ne' xkwi' cha' 'in Ni lo kityi kan', kan' cha' su'we 'a si ti kwa'uun laan cha' nu ndukwa lo kityi kan' 'in nten, cha' ka biya' ti' ne' nchga cha' 'in Ndiose. Kan' nu ka tukun' cha' 'in ne' cha' ja ku'ni 'a ne' cha' kuxi. Lo'o ndu'u kityi kan' 'ñaan sa ña'an ka xñiin su'ween laan cha' 'in Ndiose, ndu'u ran 'ñaan ni ña'an ku'ni xa'aan cha' xkwi' cha' su'we ku'nian.
55003017	Ti kwi' kityi kan' lka nu kwa'u 'in ta'aan nu lkaan nten 'in Ndiose, sa ña'an ka nu su'we ti ku'nian nchga tñan nu nda Ni 'ñaan cha' ku'nian lo chalyuu.
55004001	Kuloǔn tñan 'iin chabiya' 'in Ndiose, kwi' ngwaña'an chabiya' 'in Jesucristo nu ku'ni biya' 'in nchga nten nu ti lu'u, lo'o 'in nchga nten nu wa ngujwi. Ti kan Jesucristo xiya' cha' ka ndloo Ni 'in nchga nten.
55004002	Kuloǔn tñan 'iin cha' kwa'uu cha' 'in Ndiose 'in nten; ña'an ti kwa'uu cha' kan' 'in nchga nten, ni siya nchka ti' ne' kunan ne' cha' kan', ni siya ja nchka ti' ne' kunan ne'. Tyukwi ti tiyee kwa'uu 'in ne', cha' ki'ya ne' kwenta 'in nchga cha' kuxi nu nsu'wi ni' kasiya 'in ne'; ngwaña'an ka tayaa' 'in ne' cha' kulaa ya' ne' cha' kuxi kan'. Chan taloo 'in ne' cha' su'we ti kwa'uu cha' su'we kan' 'in ne'.
55004003	Cha' nu tyempu nde loo la, ja xlyaa nten kunan cha' su'we kan' bra kan'; tya'an naan la ne' 'in tyun nten nu kwa'u 'in ne' nchga cha' kuxi nu ndiya la ti' ne' kan' kunan ne'.
55004004	Bra kan' kulaa ya' ne' nchga cha' nu ñi nu wa ynan ne' ti kulo, chun' ja nchka ti' ne' kunan ne' cha' nu ñi kan'; xñi ne' nchga cha' kwiñi, nchga kwentu bra kan'.
55004005	Nu'win ni, tya'an chin' cha' su'we tiyee nan lka nu su'we la ku'nii, cha' taloo la bra nu ti'í 'a ti' ne' 'iin, cha' ña'an ti chkwii' cha' su'we 'in Ndiose lo'o nten, cha' ti ku'nii la nchga tñan nu ndi'in cha' ku'nii cha' 'in Ndiose.
55004006	Lo'oǔn ni, wa tyii ti tñan 'ñaǎn lo chalyuu, cha' kwa'uǔn cha' su'we 'in Ndiose 'in nten; wa ndla ti kajaǎn, nxke' tiǎn'.
55004007	Wa lye 'a msu'waǎn jwersa cha' katin cha' kuxi; wa mdyii mda'aǎn tuwiin 'in Jesucristo, kan' cha' wa tya'aǎn tiǎn se'en ndi'in Ndiose. Cha' su'we nu wa msñian ni, wa nganun su'we cha' kan' ni' kasiya 'ñaǎn,
55004008	kan' cha' jlyo tiǎn' cha' ndiya ska cha' su'we nu kaja 'ñaǎn bra kan'; ta ykwi' X'naan cha' su'we kan' 'ñaǎn bra nu tiya tsan cha' ku'ni biya' Ni 'in nchga nten, cha' nu ñi 'a ngi'ni biya' Ndiose 'in nten. Ta Ni cha' su'we kan' 'in nchga nten nu tyi'in ta 'a 'in Krixtu, sa ña'an bra nu kan Ni xiya', cha' su'we 'a nka tiye ne' ña'an ne' 'in Ni; si'i skaǎn tiǎn nu ta Ni cha' su'we kan' 'ñaǎn.
55004009	Ku'nii xu'we lyaa tuwiin 'iin cha' ndla ti kaan nde se'en ndi'iǐn re.
55004010	Wa ngulaa ya' Dema 'ñaǎn chun' ndiya la ti' yu cha' kuxi nu nsu'wi chalyuu, ndyaa yu kichen Tesalónica. Wa msu'waǎn 'in Crescente ndyaa yu nde Galacia, kwi' ngwaña'an wa msu'waǎn 'in Tito ndyaa yu nde Dalmacia;
55004011	xka ti Luka ti ndi'in lo'oǔn nde re. Tsaa naan 'in Marku cha' kaan lo'o 'in yu nde re, cha' lo'o yu nchka 'in yu taya' yu 'ñaǎn lo'o tñan re.
55004012	Wa nguloǔn tñan 'in Tíquico cha' tsaa yu nde kichen Efeso.
55004013	Bra nu kaan nde re, kan y'yaa te' kichan' 'ñaǎn, chun' wa mxnuǔn 'in ran na'an tyi Carpo nde kichen Troas; kwi' ngwaña'an nchga libru 'ñaǎn lo'o nchga la kityi 'ñaǎn kaan lo'o 'in ran.
55004014	Jantru, nu lka kwityi chkwan kan', lye 'a na'an ti'í yu 'ñaǎn; ka'an 'a cha' kuxi y'ni yu lo'oǔn. Wa jlyo ti' X'naan nchga cha' kan', lo'o ndi'in cha' ta Ni nu ti'í 'in yu kan'.
55004015	Cha' tiya ti tii' tyi'iin, cha' ja ku'ni Jantru kan' tukwi 'iin, bra nu chkwii' cha' su'we 'in Ndiose lo'o nten.
55004016	Bra nu ngwa biya' 'ñaǎn tloo yu wsiya ti kulo ni, ja tukwin ykwi' cha' su'we 'ñaǎn bra kan'; msnan ne'. Kan' cha' njñaǎn 'aǎn xu'we 'in Ndiose cha' ku'ni Ni cha' tlyu ti' 'in ne' kan'.
55004017	Ykwi' X'naan mdaya' Ni 'ñaǎn bra kan', mdaya' Ni 'ñaǎn cha' ti mdaloǔn laǎn ngwa'uǔn cha' su'we 'in Jesucristo sa ña'an ya' nu ynan nchga nten xka la'a tsu' nu ndi'in nde re. Sa ña'an lka si wa ku ti kwichi tlá 'ñaǎn, ngwaña'an ngwa xa nu y'ni yu cha' kuxi lo'oǔn, lo'o ngulaa Ni 'ñaǎn ya' yu kuxi kan' bra kan'.
55004018	Kwi' ngwaña'an, ti kulaa la Ni 'ñaǎn 'in nchga loo cha' kuxi nu tyukwaǎn; jlyo tiǎn' cha' ña'an ti ti xñi la Ni kwenta 'ñaǎn, cha' su'we ti kalaǎn la se'en ndlo Ndiose tñan. Lo'o ja tyii 'a tsan nu ku'niǐn tnuǔn 'in Ndiose la kan'. Kwi' ngwaña'an ka sikwa.
55004019	Taa cha' su'we 'ñaǎn lo'o Prisca lo'o Aquila, lo'o nchga ne' nu ndi'in na'an tyi Onesíforo.
55004020	Wa nganun Rastu kichen Corinto, kwi' ngwaña'an wa mxnuǔn 'in Trófimo nde kichen Mileto cha' ti'í yu.
55004021	Ku'nii lyaa cha' kaan nde re bra nu ti ji tyisnan tyempu tlya'. Nchga ne' re nchka ti' ne' chkwi' ne' lo'oo: lo'o Eubulo, lo'o Pudente, lo'o Lino, lo'o Claudia, lo'o nchga nten 'in Jesucristo kichen re.
55004022	Kanun Tyi'i ykwi' Jesucristo lo'oo, cha' ka ngula la tii' ni' kasiya 'iin. Ña'an ti ku'ni Ndiose cha' su'we lo'o nchga wan. Ngwaña'an ka sikwa.
56001001	Palyu lkaǎn. Nda'aǎn lo tñan 'in Ndiose, kwi' ngwaña'an, mda Jesucristo tñan 'ñaǎn cha' tsa'aǎn chkwiǐn' cha' su'we 'in Jesús lo'o nten nu ndi'in tyun kichen tijyu'; ndi'in cha' chkwiǐn' lo'o nten nu wa ngulo suwi Ndiose 'in cha' ka ne' nten 'in Ni, cha' su'we la tsaa ña'an ti' ne' kan' 'in Ni bra kan'. Wa msu'wa Jesucristo 'ñaǎn ndijyaǎn cha' ka biya' ti' ne' nchga cha' nu ñi 'in Ni, cha' nchgaan ka ku'niin tnuan 'in Ndiose;
56001002	kwi' ngwaña'an, ka tyi'in ta ne' 'in chalyuu nu ja tsaa tii 'a 'ñaan bra kan'. Ja kwiñi Ndiose. S'ni 'a ykwi' Ni cha' kaja chalyuu kan' 'ñaan, ti bra nu mñan Ni chalyuu re; ti bra kan' ytsa' Ni 'in nten chalyuu nu wa yten cha' 'in Ni, cha' chañi ka tyi'in ne' se'en ndi'in ykwi' Ni.
56001003	Lo'o ni, wa mdiya bra nu su'we 'a cha' kanen tijyu' cha' su'we nu nchkwi' Ndiose Stian, nu ka kulaa 'ñaan 'in nchga cha' kuxi; kwi' ngwaña'an, wa ngulo Ni tñan 'ñaǎn cha' kwa'uǔn cha' su'we kan' 'in nchga nten.
56001004	Nda'aǎn kityi re cha' tsaa se'en ndi'in nu'win, Tito, cha' ña'an ti' sñiěn', ngwaña'an nka tiyeěn na'aǎn 'iin, cha' ska ti ña'an msñian cha' 'in Ndiose. Lo'o ni, nchka tiǎn' cha' ña'an ti ku'ni Ndiose Stian cha' su'we lo'oo, cha' ña'an ti chka t'nan ti' Jesucristo 'iin, cha' ku'ni Ni cha' tiin ti tyi'in ni' kasiya 'iin bra kan'.
56001005	Wa ykwiǐn' lo'oo cha' ti kanuun laa lo yuu Creta kwa, cha' ku'nii jii tñan nu ndi'in cha' ku'nii, cha' nu'win kulo suwii yu kula nu ka ndloo 'in nten ta'a msñian cha' 'in Jesús nchga kichen nde kwa; kulo suwii 'in yu kula kan' sa ña'an nu niǐn 'iin nu ngwa xkan'.
56001006	Ndi'in cha' xkwi' su'we ti ku'ni yu kula kan', cha' ja kaja ña'an nu xtya nten ki'ya 'in ne'. Kaja kwilyo'o ne' kan' lo'o ska ti nu kuna'an. Lo'o sñi' yu kula kan', ndi'in cha' xñi ne' cha' 'in Jesucristo, cha' ja ku'ni ne' cha' kuxi lo'o xka ta nten; ndi'in cha' tukwa ne' cha' nu chkwi' yu kula sti yu.
56001007	Kwi' ngwaña'an, nten nu ka ndloo la 'in nchga ta ne' ta'aan ni, ja su'we si ndi'in cha' xtya xka nten ki'ya 'in ne' kan', cha' tñan 'in Ndiose ngi'ni ne' kan'. Kan' cha', nu'win Tito, ndi'in cha' kunaan 'in nten nu ja tiji tloo, nten nu ja msin' ti', nten nu ja ku'wi, nten nu ja ndi'in cha' wsuun lo'o ta'a nten, nten nu ja ndiya 'a ti' tñi;
56001008	kunaan 'in nten nu nda se'en tyi'in yu nu ndyo'o xka kichen tijyu', nten nu xkwi' ndiya ti' ku'ni cha' su'we, nten nu su'we ti nchkwi' lo'o ta'a nten, nten nu ska ti cha' 'in Jesús nda'an tiye, nten nu ngi'ni sa ña'an nu nchka ti' Ndiose cha' ku'nian, nten nu nchka 'in ku'ni kwenta 'in, ti ykwi' ti.
56001009	Su'we 'a ka ne' tñan kan' xa wa ndya'an 'a ti' ne' 'in cha' nu ñi nu ngwa'uǔn 'iin, cha' ka 'in ne' kwa'u ne' cha' nu ñi kan' 'in ta'a nten ne', cha' ka 'in ne' xkwen ne' cha' 'in ne' kwiñi.
56001010	Wa ndiya tyun nten nu ja xlyaa tukwa cha' nu nchkwi' nu nka ndloo, lo'o ka'an 'a ne' judío ndiya nu ngwaña'an ngi'ni; nchkwi' 'a ne' kan' cha' mna', kwi' ngwaña'an, nñilyo'o ne' 'in ta'a nten ne'.
56001011	Ndi'in cha' tukun' wan tu'wa yu kwiñi kan', cha' ja kwa'u 'a yu cha' kuxi kan' 'in ka'an nten, ta'a ndi'in wan ska ni' ña'an nu wa msñi wan cha' nu ñi 'in Jesús. Ndu'u yu kan' cha' kwiñi 'ñaan ta'aan, chun' nchka ti' yu kaja la tñi 'in yu.
56001012	Chañi ykwi' ska ayman ta'a kichen tyi ne' Creta se'en ndi'iin, bra nu ykwi' yu cha' jo'o re: “Kwiñi 'a nchga ne' Creta ta'aan, xa'an 'a ne'. Ka'an 'a nan nchku ne', lo'o ja xlyaa 'a ne' ku'ni ne' tñan” ndukwin ayman kan'.
56001013	Chañi cha' nu ykwi' ayman kan'; kan' cha' lye 'a chkwii' lo'o ne' kan', cha' su'we ti xñi ne' nchga cha' 'in Jesús nu wa ynan ne',
56001014	cha' ja kunan 'a ne' kwentu nu nchkwi' ne' judío, cha' ja tukwa 'a ne' cha' nu nchkwi' nten chalyuu nu wa ngulaa ya' nchga cha' nu ñi.
56001015	Luwi 'a nchga loo nan, lka cha' nu nda'an tiye nchga nten nu luwi kasiya 'in tloo Ndiose; lo'o nten nu kuxi kasiya 'in, ja ska nan luwi ndiya lo chalyuu, nxke' ti' ne', chun' ja ndyaa ña'an ti' ne' cha' nu ñi 'in Ndiose. Ngi'ni ne' kan' cha' kuxi, lo'o ja ndi'ya yu kwenta cha' kuxi ran, chun' ndi'in 'a cha' kuxi ni' kasiya 'in ne'.
56001016	Nten 'in Ndiose lka ne' kan', ndukwin ne', lo'o ja siya' ngi'ni ne' tñan nu nchka ti' Ndiose; kan' cha' ka biya' tian' cha' kwiñi ne' kan'. Kuxi 'a ngi'ni ne', chun' ja xlyaa ne' tukwa ne' cha' nu ñi; kwi' ngwaña'an, ja ska 'a cha' su'we ka ku'ni ne' kan' siya' ti.
56002001	Nu'win ni, Tito, xkwi' cha' nu ñi kwa'uu 'in nten.
56002002	Kwa'uu 'in yu nu kula la cha' ja ka ku'wi yu, cha' xkwi' cha' nu ñi tsaa ña'an ti' yu, cha' ku'ni yu kwenta 'in yu, ti ykwi' ti yu, cha' xkwi' cha' su'we ku'ni yu bra kan'; kwa'uu 'in yu kula kan' cha' su'we 'a tsaa ña'an ti' yu nchga cha' nu ñi, cha' su'we xu'wi tiye yu 'in ta'a nten yu, cha' lye 'a talo yu bra nu ña'an ti'í nten 'in yu.
56002003	Kwi' ngwaña'an, kwa'uu 'in ne' kuna'an kula sa ña'an nu ndi'in cha' tyi'in ne' cha' ku'ni tnun ne' 'in Ndiose, cha' ja chkwi' 'a ne' kwentu 'in nten, cha' ja ka ku'wi ne', cha' xkwi' su'we ti ku'ni ne' tloo ta'a nten ne'.
56002004	Bra nu ña'an nu kuna'an kune' 'in ne' kula kan', ku'ni xa'an ne' cha' su'we xu'wi tiye ne' ña'an ne' 'in kwilyo'o ne' lo'o sñi' ne' bra kan';
56002005	ku'ni xa'an nu kuna'an kune' cha' ku'ni ne' kwenta 'in ne', ti ykwi' ti ne', cha' xkwi' cha' su'we ku'ni ne', sa ña'an nu ndi'in cha' ku'ni nten nu wa ngwa luwi kasiya 'in cha' 'in Ndiose; ku'ni xa'an ne' sa ña'an nu su'we ti ku'ni ne' tñan na'an tyi ne', sa ña'an nu chka t'nan ti' ne' 'in ta'a nten ne', sa ña'an nu tukwa ne' cha' nu nchkwi' kwilyo'o ne'. Si xkwi' su'we ti ku'ni nu kuna'an kune', bra kan' ja kaja ña'an chkwi' xka ta nten cha' kuxi 'in Ndiose si'ya ne' kan'.
56002006	Kwi' ngwaña'an, chkwii' lo'o yu kune' cha' ku'ni yu kwenta 'in yu, ti ykwi' ti yu, cha' xkwi' cha' su'we ku'ni yu.
56002007	Lo'o nu'wiin, su'we ti ku'nii, cha' ngwaña'an ku'ni xa'an yu kune' kan' nchga cha' su'we xa nu ña'an nten nchga tñan nu ngi'nii; ñi ti kwa'uu nchga cha' 'in yu kan', si'i cha' wjya ti chkwii' lo'o yu.
56002008	Su'we ti kwa'uu 'in ne' sikwa, cha' ja tukwin ka chkwi' cha' 'iin, cha' ngi'nii cha' kuxi. Bra kan' ka jyu'u ti' yu nu kuxi kasiya 'in, cha' ja kaja ña'an chkwi' yu cha' kuxi 'wan bra kan'.
56002009	Chkwii' lo'o msu nu msi'i nten, ta'a ndi'in cha' 'wan lo'o Jesús nde kwa, cha' tukwa ne' nchga cha' nu chkwi' x'nan ne', cha' su'we ti ka tiye ne' ku'ni ne' nchga tñan nu kulo x'nan ne', cha' ja xkwen ne' cha' kuxi 'in x'nan ne'.
56002010	Ja su'we si ku'ni msu kunan nan nu nsu'wi 'in x'nan ne', ni siya chin' ti cha'; xkwi' cha' nu ñi ku'ni msu sikwa. Ku'ni tnun ne' 'in x'nan ne', cha' ka biya' ti' xka ta nten cha' su'we 'a ndi'in cha' 'in Ndiose nu ndlaa 'ñaan.
56002011	Su'we 'a ngi'ni Ndiose lo'o nten chalyuu cha' nchka ti' Ni kulaa Ni 'ñaan 'in cha' kuxi;
56002012	kwi' ngwaña'an, wa ngwa'u Ni 'ñaan sa ña'an ka tyi'iin su'wean lo chalyuu. Nchka ti' Ni cha' kulaa yaan' nchga cha' nu ja su'we, nchga cha' kuxi nu ndiya tian' ku'nian, cha' lkaan nten chalyuu, cha' su'we ti ku'nian lo'o ta'a ntean. Bra kan' ka ku'niin tnuan 'in Ndiose su'we ti.
56002013	Kwi' ngwaña'an ndu'u Ni 'ñaan, cha' ka su'we tiyean bra nu ndi'in taan 'in Ndiose nu tnun 'a cha' ndi'in 'in, ña'an bra nu tyaan Ni xiya'. Luwi 'a xaa xu'wi se'en ndi'in Ni bra kan', bra nu tyo'o tukwa Jesucristo nu ndlaa 'ñaan 'in cha' kuxi.
56002014	Bra nu mda Jesús chabiya' yjwi ne' 'in yu, cha' ka tyo'o laan 'in cha' kuxi. Ngwaña'an y'ni luwi yu ni' kasiya 'ñaan cha' kaan nten 'in Ni, cha' xlyaan ku'nian xkwi' cha' su'we bra kan'.
56002015	Ngwaña'an lka cha' nu ndi'in cha' kwa'uu 'in nten, lye chkwii' nchga cha' kan' lo'o ne'. Kuloo tñan 'in ne', nchga loo tñan su'we nu ndi'in cha' ku'ni ne'; ja taa chabiya' ku'ni ne' tñan nu ja su'we, cha' nu'win nkaa ndloo. Ja taa se'en tyukwa kiya' cha' chkwi' nten cha' kuxi 'iin.
56003001	Kwa'uu 'in ne' ta'a wan nu ndi'in cha' 'in Jesucristo cha' tukwa ne' cha' nu nchkwi' nchga nu nduun loo la 'in ne', nchga ne' wsiya; ndi'in cha' tukwa ne' nchga loo tñan su'we nu kulo ne' kan' 'in ne'.
56003002	Ja su'we chkwi' ne' kwentu 'in xka la nten, kwi' ja su'we xuun ne' lo'o ta'a nten ne'; ndi'in cha' kuwe ti' ne' 'in xka la nten, cha' su'we ti chkwi' ne' lo'o nchga nten.
56003003	Nu ngwa s'ni la, ja ndi'yaan kwenta siya' ti sa ña'an nu ndi'in cha' 'in Ndiose; ja ndukwaan 'aan cha' 'in Ni bra kan', cha' wa mñi lyo'o kune' xa'an 'ñaan cha' ku'nian nchga cha' kuxi nu jñan kasiya 'ñaan cha' ku'nian. Mdiya 'a tian' ngi'nian cha' kuxi kan' bra kan', liye' 'a tian' 'in ta'a ntean. Na'an ti'í nten 'ñaan, kwi' ngwaña'an nan, na'an ti'ian 'in nten.
56003004	Bra kan' ynaan cha' nchka 'a ti' Ndiose kulaa Ni 'ñaan 'in nchga cha' kuxi; cha' su'we 'a ngi'ni Ni lo'oan, cha' su'we 'a nka tiye Ni ña'an Ni 'ñaan nu lkaan nten chalyuu, kan' cha' y'ni Ni ngwaña'an.
56003005	Lo'o ngulaa Ni 'ñaan chun' nchka t'nan 'a ti' Ni 'ñaan bra kan'; nchka t'nan ti' Ni 'ñaan ni, si'i chun' ska cha' su'we nu wa y'nian, si'i chun' ska tñan kti nu wa y'nian. Ndiose y'ni tñan kan', Ndiose y'ni luwi kasiya 'ñaan, kan' cha' ka chkwian' cha' wa ngula kwian xiya'; wa ngwa kwi kasiya 'ñaan ni, chun' tñan nu wa y'ni Tyi'i Ndiose lo'oan.
56003006	Su'we 'a nda Ndiose Tyi'i ykwi' Ni nu kanun ni' kasiya 'ñaan chabiya' 'in Jesucristo nu ndlaa 'ñaan;
56003007	lo'o tnun 'a cha' su'we y'ni Ndiose lo'oan ngwaña'an, cha' kaan sa ña'an si lkaan sñi' Ni, xa wa mjwi chalyuu kwi 'ñaan, kwi' nu ja tsaa tii 'a 'ñaan.
56003008	Ndi'in cha' xñi su'we wan cha' nu ñi nu nda'aǎn lo kityi re, kan' cha' lye chkwii' cha' re lo'o nchga nten nu msñi cha' 'in Ndiose la kwa, cha' xkwi' cha' su'we ku'ni wan bra kan'. Su'we 'a cha' nu ñi re, ka kunanjo'o cha' kan' 'in ya ña'an ti nten.
56003009	Ja su'we chkwi' wan ska cha' nu ja lka, kwi' ngwaña'an ja xkwen wan cha' kuxi 'in ta'a wan chun' tñan nu y'ni ayman kula 'ñaan; ti kwi' ti cha', ja ndi'in cha' chkwi' luwe wan cha' nu ngwa'an ayman Moisés nu ngwa s'ni. Ja la tsaa to'o su'we ska cha' si nu ku'ni wan ngwaña'an. Kana' tyempu 'wan ngwaña'an, cha' xkwi' cha' nu ndukwi lo kwi'in ti nchkwi' wan bra kan'.
56003010	Ska tukwa ya' chkwii' lo'o ne' ta'a wan nu nchka ti' xisuun 'wan, cha' ja su'we ta'a wan 'wan, nu ndi'in cha' 'wan lo'o Jesucristo. Si ja kunan ne' kan', bra kan' kulaa ya' wan 'in ne' kan'.
56003011	Wa mna' siya' ti cha' tiya 'in ne' kan', kwi' ngwaña'an ndi'in ki'ya 'in ne'; ti ykwi' ti ne' jlyo ti' ne' cha' ndi'in ki'ya 'in ne'.
56003012	Wa su'waǎn tiǎn ska nten nu tsaa se'en ndi'iin, ni siya Artemas, ni siya Tíquico. Bra nu tiya yu nde kwa, bra kan' bra ti tsaa nde kichen Nicópolis si ka 'iin; tyukwa ta'aan nde kwa bra kan', cha' tyi'ian kichen kan' tyempu tlya', nka tiyeěn.
56003013	Tayaa' 'in Zenas, nu nchkwi' cha' 'ñaan lo'o yu wsiya, lo'o tayaa' 'in Polo. Ki'ya kwenta 'in ne' cha' ja ska nan lyiji 'in ne' bra nu ti tsaa la ne' tuwiin.
56003014	Ndi'in cha' ku'ni xa'an nchga nten 'in Jesucristo nde kwa, cha' ku'ni ne' nchga cha' su'we, cha' ka taya' ne' 'in ta'a nten ne' nu lyiji chin' nan 'in. Ja su'we si xkwi' cha' ndaja ti ti' ne' ta'aan ndi'in ne' lo chalyuu.
56003015	Ta'a ba ndi'in ba nde re nchka ti' ba chkwi' su'we ba lo'o wan. Kwi' ngwaña'an nu'win, su'we ti chkwii' lo'o ta'a wan, kwi' nu lka ta'a su'we nsu'wi ba nde kwa, cha' lka ne' ta'a msñian cha' 'in Jesús. Lo'o ña'an ti ku'ni Ndiose cha' su'we lo'o nchga wan. Ngwaña'an ka sikwa.
57001001	Palyu lkaǎn, lo'o ni, nsu'wiǐn ni' ña'an chkwan chun' nchkwiǐn' cha' 'in Jesucristo. Nda'aǎn kityi re lo'o Timu ta'aan, cha' chkwi' ba ska cha' lo'o nu'win, Filemón, cha' su'we 'a ta'a su'we ndi'ian lkaan, cha' ti kwi' ta'a tñan ngi'nian.
57001002	Kwi' ngwaña'an, nda'an ba kityi re cha' nchga ne' ta'aan nu ndyo' ti'in se'en ndi'iin ka kunan ne' cha' nu chkwi' bare; lo'o nchka tiǎn' chkwiǐn' lo'o Apia ta'aan, lo'o Arquipo nu su'wa ti lye ngi'ni tñan lo'o ba cha' kanen cha' 'in Ndiose, cha' tyijin lyo ba 'in nu kuxi.
57001003	Nde ña'an nchka tiǎn' cha' ka 'wan, cha' ña'an ti ku'ni Ndiose Stian cha' su'we lo'o wan, cha' ku'ni Ni cha' tiin ti tyi'in ni' kasiya 'wan chun' Jesucristo nu nka X'naan.
57001004	Ndyaǎn xu'we 'in Ndiose cha' 'iin, Filemón, nchga bra nu nchkwiǐn' lo'o Ndiose.
57001005	La se'en ndi'iǐn re, wa ynen cha' su'we 'a msñii cha' 'in Jesús nu nka X'naan, ngwaña'an su'we 'a nka tiyee ña'aan 'in Jesús lo'o nchga nten 'in Ni nde kwa. Wa ynaǎn nchga cha' kan';
57001006	kan' cha' njñaǎn cha' tlyu ti' 'in Ndiose, cha' ka biya' su'we ti' nchga nten nu wa ynan cha' nu ykwii' lo'o ne' cha' 'in Jesucristo. Bra kan' ka biya' su'we ti' ne' cha' xkwi' su'we 'a ngi'ni Krixtu lo'oan.
57001007	Su'we 'a nka tiyeěn ni, ngula ti' ni' kasiya 'ñaǎn chun' nu'win, cha' wa ynaǎn cha' su'we 'a nka tiyee ña'aan 'in ne' ta'aan, cha' ndayaa' 'a 'in ne' ta'aan cha' talo ne' 'in nu ti'í. Lo'o chañi cha' lkaan ta'aan chun' Jesucristo.
57001008	-
57001009	Lo'o ni, njñaǎn ska cha' tlyu ti' 'iin. Jlyo tiǎn' sa ña'an su'we 'a nka tiyee ña'aan 'in nten, kan' cha' si'i ska tñan nu kuloǔn 'iin lka re, ni siya ndiya chabiya' 'ñaǎn cha' chkwiǐn' ngwaña'an lo'oo. Palyu lkaǎn, wa kulaǎn ni, kwi' ngwaña'an, ndi'iǐn ni' ña'an chkwan, chun' cha' nchkwiǐn' cha' 'in Jesucristo lo'o nten.
57001010	Chkwiǐn' ska cha' lo'oo cha' 'in Onésimo, cha' lka yu ña'an ti' sñiěn'; ngwaña'an nka tiyeěn na'aǎn 'in yu kan' ni, cha' ni' ña'an chkwan re msñi yu cha' 'in Ndiose chun' cha' nu wa ykwiǐn' lo'o yu.
57001011	Onésimo kan' ni, ja ska tñan ngunanjo'o yu 'iin nu ngwa ti s'ni. Lo'o ni, xka ña'an ngi'ni yu ni; ni siya cha' 'iin, ni siya cha' 'ñaǎn, su'we 'a ngi'ni yu tñan ni.
57001012	Wa nguloǔn tñan 'in yu cha' xitukwi yu tyaan yu nde se'en ndi'iin xiya', ña'an ti' si ti kwi' kasiya 'ñaǎn msu'waǎn ndyaa nde se'en ndi'iin.
57001013	Nu'win jlyo tii' cha' nsu'wiǐn ni' ña'an chkwan nde, chun' nchkwiǐn' cha' su'we 'in Jesucristo lo'o nten; kwi' ngwaña'an, su'we 'a ka tiyeěn ni siya kanun yu lo'oǔn nde re, cha' taya' yu 'ñaǎn ña'an ti' si ndi'iin ykwii' nde re.
57001014	Nchka tiǎn' cha' skaǎn' cha' lo'oo kulo ndukwa la, Filemón. Nu'win, su'we 'a tiyee, lo'o nchka tiǎn' cha' ku'nii lo'o yu sa ña'an nu nchka tii' ykwii'; ja nchka tiǎn' kuloǔn tñan 'iin cha' kanun yu lo'oǔn.
57001015	Ja chan msnan yu chin' 'iin, cha' nu chun' ndi'in la, ti ta Ndiose chabiya' kala yu se'en ndi'iin xiya', cha' la ni, kanun yu se'en ndi'iin tyukwi tyempu nu tyi'in yu lo chalyuu.
57001016	Lo'o si'i msu nu msi'i wan ka yu ni, ta'aan lka yu; lo'o lka yu ta'aǎn chun' nu su'we 'a nka tiyeěn ña'aǎn 'in yu. Kwi' ngwaña'an ta'a nu su'we la ndi'in 'iin ka yu ni; ka yu ska msu nu su'we la ti ndi'in 'iin ni, cha' kwi' ta'a nten 'in Jesucristo lka wan.
57001017	Kan' cha' chkwii' su'we lo'o yu bra nu kala yu se'en ndi'iin, ti kwi' sa ña'an nu su'we nchkwii' lo'oǔn bra nu nda'aǎn se'en ndi'iin, cha' ska ti cha' 'in Ndiose msñian.
57001018	Si ndukwi yu tne' 'iin chun' cha' kuxi nu y'ni yu nu ngwa s'ni, xtyaa tne' kan' kwenta 'ñaǎn.
57001019	Tyaǎn tñi kan' 'iin, kan' cha' nsu'waǎn niǐn nde re: Palyu. Ja chkwiǐn' 'aǎn cha' ndiya nan nu ndukwii 'ñaǎn, ni siya ka'an 'a cha' ndukwii, cha' kwi' chalyuu nu ja tsaa tii 'a 'iin wa mjwi 'iin chun' cha' nu wa ykwiǐn' lo'oo.
57001020	Ta'aan lka yu chabiya' 'in Jesucristo, kan' cha' sa ña'an nu tka mjñaǎn 'iin, cha' su'we ti chkwii' lo'o yu, ngwaña'an ku'nii lo'o yu. Ja chan ka su'we la tiyeěn si ta wan chabiya' tyaan yu nde re cha' taya' yu 'ñaǎn.
57001021	Jlyo tiǎn' cha' ndukwaa nchga cha' nu nchkwiǐn' lo'oo, kan' cha' nda'aǎn kityi re cha' tsaa se'en ndi'iin; kwi' ngwaña'an, jlyo tiǎn' cha' ti ka'an la cha' su'we ti ku'nii lo'oǔn.
57001022	Lo'o xka cha' ni, wa ynan Ndiose cha' ta'a ti njñan wan ska cha' 'ñaǎn 'in Ni, kan' cha' su'we si ku'ni xu'we wan ska se'en tyi'iǐn; nxke' tiǎn' cha' xu'we ti tyo'oǔn ni' ña'an chkwan re, tyaǎn se'en ndi'in wan bra kan'.
57001023	Lo'o Epafras ta'a nsu'wiǐn ni' ña'an chkwan re chun' cha' nchkwi' ba cha' 'in Jesucristo, lo'o yu kan' nchka ti' yu chkwi' su'we yu lo'o wan.
57001024	Kwi' ngwaña'an Marku, lo'o Aristarco, lo'o Dema, lo'o Luka, ta'a ne' ndyu'wi ti' ne' 'iin. Ndaya' 'a ne' kan' 'ñaǎn lo'o tñan 'in Ndiose nde re.
57001025	Ña'an ti ku'ni Jesucristo nu nka X'naan cha' su'we lo'o ta'a wan sikwa. Ngwaña'an ka sikwa.
58001001	Nu ngwa s'ni ni, wa tyun 'a ya' ykwi' Ndiose lo'o ayman kula 'ñaan, ngwaña'an ti ña'an ytsa' Ni cha' 'in ayman kan', cha' kwa'u ne' 'in nchga ta'a kichen tyi ne' bra kan'.
58001002	Bra wa ni, xa nu wa tyii ti chalyuu re, wa ykwi' Ndiose lo'oan xka tu'wa, cha' wa yan Krixtu lo chalyuu re se'en ndi'ian, ti kwi' ska ti kan' nu lka Sñi' Ni. Wa ndi'in Krixtu lo'o Ndiose Sti Ni bra nu ngwiñan Ni chalyuu ti kulo; bra nu ti nñan Ni nchga loo nan nu nsu'wi nde ni' kwan lo'o nchga loo nan nu nsu'wi lo chalyuu, ndi'in Krixtu lo'o Ndiose Sti Ni bra kan'. Kwi' ngwaña'an, wa nda Ndiose chabiya' 'in Krixtu cha' ka Ni ndloo 'in nchga cha' kan' bra kan'.
58001003	Nchga xaa tnun nu nsu'wi se'en ndi'in Ndiose nganun lo'o Krixtu nu nka Sñi' Ni xa nu mdi'in Ni lo chalyuu. Sa ña'an lka Ndiose, kwi' ngwaña'an lka Krixtu Ndiose; su'we 'a ndlo Krixtu tñan 'in nchga cha' nu ndi'in lo chalyuu siya' ti, kan' cha' su'we ndi'in nchga nan bra kan'. Bra wa mdyii y'ni Krixtu tñan nu mdi'in cha' ku'ni Ni lo chalyuu re, cha' y'ni tyii Ni nchga ki'ya nu ndukwi nten chalyuu, xiya' ndyaa Ni se'en ndi'in Ndiose Sti Ni, ndyaa tukwa Ni nde la'a se'en kwin se'en ndukwa Ndiose nde ni' kwan bra kan'.
58001004	Ska ti Krixtu nu lka Sñi' Ndiose, tnun la ti chabiya' mjwi 'in Ni ke nchga angajle nu nsu'wi nde ni' kwan, chun' tñan nu ngi'ni Ni 'in Sti Ni; tlyu 'a chabiya' nda Ndiose 'in Krixtu, cha' ska ti cha' 'in Ni lo'o Ndiose Sti Ni.
58001005	Nde ndiya ska cha' nu wa ykwi' Ndiose lo'o Krixtu nu lka Sñi' ykwi' Ni: Sñiěn' lkaa; wa mdaǎn Tyi'iǐn 'iin cha' lkaa Sñiěn', ndukwin Ni. Kwi' ngwaña'an wa ykwi' Ndiose xka cha' nu 'in Krixtu: Na' kaǎn Sti yu; kwi' yu ka yu Sñiěn' ykwiǐn', ndukwin Ni. Lo'o si'i cha' 'in angajle nu ndiya nde ni' kwan nchkwi' cha' kan', cha' 'in Krixtu nchkwi' cha' kan'.
58001006	Nu ngwa ti kulo, bra nu wa ta ti Ndiose tñan 'in Sñi' ykwi' cha' ndijyan yu lo chalyuu re, ykwi' Ni bra kan': Nchga angajle nu ndi'in cha' 'ñaǎn nde ni' kwan, ndi'in cha' ku'ni tnun 'in Sñiěn', ndukwin Ni.
58001007	Ngwaña'an ykwi' Ndiose cha' 'in Sñi' ykwi' Ni; lo'o xka ña'an ykwi' Ndiose cha' 'in angajle kan': Wa lka angajle 'ñaǎn ña'an ti' kwi'in nu su'we 'a ngi'ni. Sa ña'an ska kii' nu nchkin lye, cha' tijyu' 'a nxtyi xaa ran, kwi' ngwaña'an ngi'ni angajle 'ñaǎn tñan, ndukwin Ni.
58001008	Lo'o xka ña'an ykwi' Ndiose lo'o Krixtu nu lka Sñi' ykwi' Ni: Ja tsaa tii 'a cha' ka nu'win ndloo la, cha' nu'win lkaa Ndiose, ndukwin Ni; ñi 'a kuloo tñan, chun' nu'win lkaa nu nduun loo la 'in nten chalyuu.
58001009	Nu'win ndiya 'a tii' nchga cha' su'we nu ku'ni nten; kwi' msin' 'a tii' xa nu ku'ni nten cha' xa'an lo'o Ndiose Stii. Kan' cha' ngulo suwiǐn 'iin cha' ku'nii tñan 'ñaǎn, ndukwin Ndiose. Ngwaña'an su'we 'a nka tiyee ni, cha' tnun la chabiya' wa ndaǎn 'iin ke xka la nu, ndukwin Ndiose.
58001010	Ti ndiya xka cha' nu wa ykwi' Ndiose lo'o Krixtu nu lka Sñi' ykwi' Ni: Nu'win lkaa X'nan ña'aan chalyuu, ndukwin Ndiose. Ti kulo ngwiñaan nchga nan nu nsu'wi lo chalyuu, kwi' ngwaña'an, wa ngwiñaan nchga nan nu nsu'wi nde ni' kwan.
58001011	Chun' ndi'in la tsaa tii nchga nan ngwaña'an ti, lo'o ja ska cha' kuxi ka 'iin siya' ti, ni siya kasun chalyuu, ni siya kasun nchga nan nu nsu'wi nde ni' kwan sa ña'an ngasun ska te'.
58001012	Xkwaan nu'win cha' kan', sa ña'an ncha tu'waan ska te' nu ja nnanjo'o 'a 'ñaan; nxa'aan 'in ran cha' kaja xka nu tiji bra kan'. Lo'o nu'win ni, ja tsaa tii cha' 'in ykwii'; ja ndi'in cha' kasuu' siya' ti, ndukwin Ndiose 'in Sñi' ykwi' Ni bra kan'.
58001013	Nde ndiya xka cha' nu ndukwa lo kityi kula cha' 'in Krixtu: Tyaan lyaa nde re, tyukwaa lyaa se'en ndukwaǎn re. Nde ti tyukwa nu'win sa ña'an ya' nu tyijin lyoǔn 'in nchga nu nxuun lo'oo, cha' nu'win lka ndloo 'in ne' kan' bra kan', ndukwin Ndiose. Ja ya chkwi' Ndiose ngwaña'an cha' 'in ska angajle 'in Ni nde ni' kwan, ska ti lo'o Krixtu wa ykwi' Ni ngwaña'an.
58001014	Nchga angajle nu ndiya nde ni' kwan ni, nchga tsan ngi'ni angajle kan' tñan nu ndlo Ndiose; kwi'in nu su'we 'a lka angajle kan'. Ndlo Ndiose tñan 'in angajle kan' ndijyan lo chalyuu, cha' taya' 'in nchga nten chalyuu nu wa tyo'o laa 'in cha' kuxi chun' Jesús, cha' nu wa tsaa tii chalyuu re.
58002001	Tnun 'a ndi'in cha' 'in Jesús ni, kan' cha' ndi'in cha' xñiin su'wean nchga cha' nu wa ykwi' Jesús lo'oan, cha' ja xi'in chuan' 'in tuwiin ñi nu wa msñian.
58002002	Nu ngwa s'ni ni, ykwi' angajle kan' lo'o nten cha' 'in Ndiose. Ñi 'a ykwi' angajle kan' lo'o ne' bra kan', cha' lye 'a ta Ndiose nu ti'í 'in nchga nten nu ku'ni cha' kuxi, kwi' nu ja xlyaa kunan cha' nu wa ykwi' Ni.
58002003	Kwi' ngwaña'an ka 'ñaan ni, ja kaja ña'an lyaan 'in Ndiose xa wa mdyii chalyuu, bra nu ku'ni biya' Ni 'in nchga nten, si ja kunaan cha' nu wa ykwi' Ni, cha' nu tyo'o laan 'in cha' kuxi. Kulo ndukwa la ytsa' ykwi' Jesús nu nka X'naan cha' kan' 'in nten nu y'ni xa'an cha' 'in yu. Ynan ne' cha' nu ykwi' yu bra kan'; chun' ndi'in la lo'oan ytsa' ne' kan' 'ñaan. Kan' cha' jlyo tian' cha' chañi lka cha' kan'.
58002004	Kwi' ngwaña'an, y'ni Ndiose tñan cha' ka biya' tian' cha' chañi 'a cha' nu ykwi' ne' kan', xa wa y'ni Ni ka'an 'a cha' tnun se'en ndi'ian cha' ña'aan 'in ran. Tyun 'a cha' tnun nu ja ka ku'ni nten chalyuu y'ni Ni bra kan', cha' kuwe tian' 'in Ndiose bra nu ña'aan cha' tnun kan' bra kan'. Lo'o msu'wa Ndiose Tyi'i ykwi' Ni cha' kanun ni' kasiya 'ñaan ta'aan, sa ña'an nka tiye Ni cha' ta Ni 'ñaan; kan' cha' nchka 'ñaan ku'nian tyun loo tñan cha' 'in Ndiose, nu ja nchka ku'ni nten, ti ykwi' ti ne'.
58002005	Chkwian' ska cha' 'in chalyuu kwi nu ta Ndiose chun' ndi'in la. Kwi' ja nda Ndiose chabiya' cha' ka angajle ndloo la chalyuu kwi kan', ska ti Ndiose kulo tñan nde kwa bra kan'.
58002006	Ndiya ska cha' nu ndukwa lo kityi kula se'en nchkwi' cha' re: Ndiose nu nka X'nan ba, ja ska nan lka ba siya' ti, ta'a ba nu lka ba nten chalyuu; nu'win ja ndi'in cha' kuwe tii' 'wa. Ja ndi'in cha' chkaa t'nan tii' 'wa, cha' lka ba nten chalyuu, ndukwin ayman kan'.
58002007	Lo'o ni, ndiya ska nten nu ngulo nu'win tñan 'in cha' mdiyan yu lo chalyuu; ti xi'i ndaa chabiya' 'in angajle cha' ka tnun la 'in yu kan' bra kan'. Lo'o chun' ndi'in la ndaa ska se'en su'we 'a se'en tyukwa yu lo'oo, ña'an ti' se'en ndukwa ska nten nu tnun 'a nchka, ska x'nan nten, ska se'en ku'ni tnun nten 'in yu.
58002008	Kwi' ngwaña'an, wa ndaa chabiya' cha' ka yu ndloo la 'in nchga nan nu nsu'wi lo chalyuu. Ngwaña'an nchkwi' kityi kula kan'. Cha' 'ñaan ta'aan nu nsu'wian lo chalyuu nchkwi' kityi kan', bra nu nchkwi' cha' wa nda Ndiose chabiya' 'in yu cha' ka yu ndloo 'in nchga nan, ni siya ja ya ka chkan' cha' lka yu ndloo la ni.
58002009	Wa jlyo tian' sa ña'an ngwa 'in Jesús nu ngwa bra kan', cha' chin' ti bra ngwa angajle tnun la 'in ykwi' yu. Ngujwi yu lo wsi si'ya nchga nten chalyuu, cha' xkwi' ka'an 'a cha' su'we ngi'ni Ndiose lo'oan. Lo'o ngwaña'an, nduwe 'a tian' sa ña'an nchka 'in Ni ni, cha' lye 'a ngi'ni tnun nten 'in Ni cha' ngujwi Ni si'yaan, cha' wa mdijin 'a Ni nu ti'í si'yaan.
58002010	Ti kulo ngwiñan Ndiose nchga nan nu nsu'wi lo chalyuu, kwi' ngwaña'an nxñi Ni kwenta 'in nchga nan; lo'o ngwaña'an, nchka ti' Ni cha' tyaan ta'aan nu lkaan sñi' Ni nde se'en su'we 'a ña'an se'en ndukwa Ni. Kan' cha' kulo ndukwa ndloo 'a cha' 'in Ndiose cha' tyii ku'ni Jesucristo nchga tñan nu ndi'in cha' ku'ni Ni lo chalyuu; lo'o ni, wa mdo'o laan 'in cha' kuxi chun' Jesús, ni siya ka'an 'a nu ti'í mdijin yu bra nu y'ni yu tñan kan'.
58002011	Wa msuwi Jesús kasiya 'in nten chalyuu, kan' cha' Ndiose lka Stian ni; lo'o ta'aan nu ngwa luwi kasiya 'ñaan chun' Jesús, ska ti Stian lo'o Jesús, cha' Ndiose lka Stian ni. Lo'o ngwaña'an, ja njyu'u 'a ti' Jesús chkwi' Ni cha' lka Ni ta'aan.
58002012	Ndiya ska cha' lo kityi kula nu nchkwi': Ndiose Stiǐn, su'we 'a chkwiǐn' cha' 'iin lo'o ne' ta'aǎn se'en ndi'iǐn; kula tu'waǎn, kwi' ku'niǐn tnuǔn 'iin tloo nchga nten nu ndyo' ti'in re.
58002013	Lo'o ndiya xka cha' nu ykwi' yu kan': Lo'oǔn ndyaa ña'an 'a tiǎn' 'in Ndiose Stian, ndukwin. Lo'o bra kan' ti ykwi' la yu xiya': Nde ti ndi'in ba, su'wa ndi'iǐn lo'o sñiěn' nu wa nda Ndiose 'ñaǎn. Ngwaña'an nchkwi' cha' nu wa ndukwa lo kityi kula kan'.
58002014	Nan nu lkaan nten chalyuu ni, ska ti kunaan', ska ti tnean lo'o ne' kula 'ñaan lo'o ne' ta'aan. Sa ña'an lkaan, kwi' ngwaña'an ngwa Jesús nten, kan' cha' ngwa 'in yu ngujwi yu si'yaan. Ska ti ngwaña'an mjwi ña'an mdijin lyo Jesús 'in kune' xa'an nu ndlo tñan lo kii' jwlyaa, se'en nchka ti' kune' xa'an cha' tsaa kasiya 'in nchga nten.
58002015	Kan' cha' nchka 'in Ni kulaa Ni 'in nchga nten nu ntsen 'a cha' kaja; nchga tsan nu ndijyan ne' lo chalyuu, kuxi ti ndi'in ne', ti'í 'a tñan 'in ne', nxke' ti' ne', cha' xkwi' ntsen 'a ne' kaja ne'. Ngwaña'an y'ni tyii Jesús cha' ntsen nten, y'ni Ni cha' su'we ti tyi'in nten ni.
58002016	Ja yan Jesús lo chalyuu cha' taya' yu 'in angajle 'in Ni nde ni' kwan; cha' 'ñaan re nu nkaan nten chalyuu, kan' cha' mdiyan Jesús, cha' su'wa ya' Ni 'ñaan, nka tiye Ni, cha' ta'aan lkaan nten 'in ayman Abraham, ni siya chun' ndi'in la chin' ndijyaan lo chalyuu.
58002017	Kan' cha' y'ni su'wa Jesús cha' lo'o nten 'in Ni lo chalyuu re, chun' ngujwi Ni lo wsi si'yaan. Lo'o ni, ndukwa Ni ti kwi' se'en tnun se'en ndi'in Ndiose cha' chkwi' Ni lo'o Sti Ni, cha' ku'ni tyii Ni nchga ki'ya nu ndukwian. Lo'o ni, wa lka Jesús ña'an ti' ska sti jo'o nu ndloo la ti, nu ndyu'wi 'a ti' 'ñaan, nu lye 'a nchka t'nan ti' 'ñaan.
58002018	Kan' cha' nchka 'in Jesús kulaa 'in nten nu ndatsaa 'a kune' xa'an 'in. Nchka 'in Ni ku'ni Ni ngwaña'an, cha' lo'o ykwi' Ni ngwa ti' kune' xa'an ku'ni kanan 'in Ni, lo'o Ni mdijin Ni nu ti'í bra nu mdi'in Ni lo chalyuu re.
58003001	'Wan ta'a msñian cha' 'in Krixtu, 'wan nu wa ngulo suwi Ndiose 'wan, tya'an cha' tiye wan sa ña'an ndi'in cha' 'in Jesucristo. Nan wa ngulo Ndiose Sti yu tñan 'in yu cha' kan yu lo chalyuu re, lo'o ni, lka Ni ña'an ti' x'nan sti jo'o nu nduun loo la 'ñaan, cha' wa msñian cha' 'in Ni.
58003002	Bra nu mdi'in Jesús lo chalyuu, y'ni Jesús nchga tñan nu ngulo Ndiose Sti yu 'in yu, mdukwa yu cha' nchkwi' Sti yu, kwi' nu ngulo tñan 'in yu cha' kan yu lo chalyuu re ti kulo. Kwi' ngwaña'an mdukwa ayman Moisés tñan nu ngulo Ndiose 'in yu nu ngwa s'ni la.
58003003	Lo'o ni, lye la ngi'niin tnuan 'in Jesús, cha' ja su'wa ndi'in cha' 'in ayman Moisés lo'o Jesús. Ña'an ti' xa wa mdyii ndya' ska na'an, su'we 'a nchkwi' nten cha' 'in yu nu ngwiñan na'an kan', ni siya ja chkwi' lye ne' cha' 'in ykwi' na'an; kwi' ngwaña'an ndi'in cha' 'in Jesús ni, lye la ngi'ni tnun nten 'in Jesús, ni siya ja lye ndyu'wi ti' ne' 'in Moisés kan'.
58003004	Nchga na'an nu nñan nten ni, wa ndiya nu nka x'nan na'an kan'; lo'o Ndiose nka X'nan nchga nan, chun' ngwiñan Ni nchga chalyuu lo'o nchga nten nu ndi'in lo chalyuu kan'.
58003005	Su'we 'a tñan y'ni Moisés xa nu ngwa yu ndloo la nu ngwa s'ni, cha' nu y'ni yu tñan cha' 'in nten 'in Ndiose lo chalyuu re; ykwi' 'a ayman kan' nchga cha' nu ngwa ti' Ndiose chkwi' lo'o nten.
58003006	Lo'o Krixtu ni, su'we la ti tñan nu y'ni yu, chun' lka yu Sñi' ykwi' Ndiose, lka yu ndloo 'in nchga nten nu ndi'in cha' 'in Ni. Lo'o nan, ti kwi' nten 'in Ndiose lkaan, xa nu ja ntsean 'aan tyukwi tyempu nu nsu'wian chalyuu, bra nu ti ndyaa ña'an su'ween tian' 'in Ni cha' ndi'in taan 'in Krixtu cha' kulaa ji Ni 'ñaan.
58003007	Lo kityi kula ndukwa ska cha' nu ykwi' Tyi'i Ndiose lo'o nten nu ngwa s'ni. Nde nchkwi' cha' kan': Lo'o ni, kunan su'we wan cha' nu chkwiǐn' lo'o wan:
58003008	Ja xu'wi 'a cha' kuxi tiye wan lo'oǔn, kwi' ja ku'ni wan sa ña'an nu y'ni ayman kula 'wan nu ngwa ti s'ni. Nu ngwa bra kan', lye 'a msuun ne' lo'oǔn tuwiin ni' kixin' se'en mda'an yu'wi ne', ndukwin Ni. Ngwa ti' ne' ña'an biya' ne' 'ñaǎn, si ku'niǐn tláǎn 'in ne'.
58003009	Liye' 'a ti' ayman kan' 'ñaǎn nu ngwa bra kan'; mstyi lyo'o ne' 'ñaǎn chun' tu'wa yijan, ni siya wa na'an ne' nchga cha' tnun nu y'niǐn cha' 'in ne' tyukwi tyempu kan', ndukwin Ni.
58003010	Kan' cha' msin' 'a tiǎn' 'in ne' kan' bra kan'. Ykwiǐn' cha' 'in ne' bra kan': “Xkwi' cha' kuxi nda'an tiye ne' kwa, ja xlyaa ne' cha' kanun cha' 'ñaǎn ni' kasiya 'in ne' siya' ti; ja xlyaa ne' ku'ni ne' sa ña'an nu nchkwiǐn' lo'o ne' cha' ku'ni ne'” ndukwiǐn bra kan'.
58003011	Kan' cha' msin' 'a tiǎn' 'in ne' kan' bra kan', sa ña'an nu lye 'a ykwiǐn' lo'o ne' bra kan': “Ja kan 'a wan se'en ndi'iǐn cha' tyi'in su'we wan lo'oǔn nde kwa” ndukwiǐn. Ngwaña'an ndi'in cha' nu ykwi' Ndiose lo'o ne' nu ngwa bra kan'.
58003012	'Wan ta'a msñian cha' 'in Jesús, ku'ni wan kwenta 'wan, ti ykwi' ti wan, cha' ja ska wan xi'in chun' wan cha' 'in Ndiose ykwi', cha' ja ka kuxi ni' kasiya 'wan, cha' ja kulaa ya' wan cha' nu nchkwi' Ni.
58003013	Ja su'we si kwiñi lyo'o cha' kuxi 'wan, lo'o tyisnan ka kuxi ni' kasiya 'wan bra kan'. Kan' cha' nchga tsan ndi'in cha' taya' wan 'in ta'a wan, cha' kanun tsaa la cha' 'in Jesús ni' kasiya 'wan lo'o ta'a wan, cha' ja kwiñi lyo'o cha' kuxi 'wan tyukwi tyempu nu ndi'in wan lo chalyuu.
58003014	Ta'aan, ti ndi'in cha' 'ñaan lo'o Krixtu xa nu ti nxñiin su'wean cha' 'in Ni sa ña'an bra nsu'wian chalyuu, ti kwi' sa ña'an nu ndyaa ña'an tian' 'in Ni nu ngwa ti kulo.
58003015	Nde ndiya cha' nu wa ykwi' Ndiose, kwi' nu ndukwa lo kityi kula kan': Kunan su'we wan cha' nu chkwiǐn' lo'o wan ni. Ja xu'wi 'a cha' kuxi tiye wan ña'an wan 'ñaǎn, ja ku'ni wan sa ña'an nu y'ni ayman kula 'wan nu ngwa ti s'ni, xa nu lye 'a msuun ne' lo'oǔn.
58003016	Nchga nten nu ndyaa lo'o Moisés bra nu mdo'o ne' lo yuu 'in Egipto, ynan ne' kan' cha' nu ykwi' Ndiose lo'o ne' nu ngwa bra kan', lo'o lye 'a msuun ne' lo'o Ni bra kan';
58003017	kan' cha' msin' 'a ti' Ndiose 'in ne' tyukwi tyempu nu mda'a tu'wa yijan, kwi' ngujwi ayman kan' ngwa ti ña'an tu'wa tuwiin ni' kixin' se'en mda'an yu'wi ne' bra kan'.
58003018	Wa lye 'a ykwi' Ni lo'o nten nu msuun lo'o Ni: “Ja kan 'a wan se'en ndi'iǐn, cha' tyi'in su'we wan lo'oǔn nde re” ndukwin Ni bra kan'.
58003019	Ka biya' tian' sikwa, cha' ja mdiya ne' kan' se'en ndukwin Ni 'in ne' cha' tsaa ne', chun' nu ja yaa ña'an ti' ne' cha' nu ykwi' Ndiose.
58004001	Wa ykwi' Ndiose ska cha' lo'oan sikwa, cha' ka tsaan se'en ndi'in Ni, cha' tyi'iin su'wean la kan'. Kan' cha' ndi'in cha' kuwe tian' 'in nchga ne' ta'aan, cha' ja ska ne' kan' tyo'o ntan ne' tuwiin nu ñi nu tsaa se'en tyi'ian lo'o Ni.
58004002	Sa ña'an nu ynan ayman kan' cha' su'we nu ykwi' Ndiose lo'o ne' cha' tyo'o laa ne', kwi' ngwaña'an nan, wa ynaan cha' su'we nu ykwi' Jesús. Nchga ayman kan' ni, ja ngwa luwi kasiya 'in ne', ni siya wa ynan ne' cha' kan', cha' nu ja yaa ña'an ti' ne' cha' kan', cha' ja mslyaa ne' xñi su'we ne' cha' kan'.
58004003	Nan ni, xa wa msñian cha' nu ykwi' Ni, ka tsaan se'en ndi'in Ni cha' tyi'iin su'wean lo'o Ni bra kan'. Lo'o ayman kan' ni, ja y'ni ne' ngwaña'an, chun' wa ykwi' Ndiose cha' re 'in ne' kan': Msin' 'a tiǎn' bra kan', ndukwin Ni. Lye 'a ykwiǐn' cha' 'in ne' kan', cha' ja kan 'a ne' kan' se'en ndi'iǐn re, ja tyi'in su'we ne' lo'oǔn nde re. Ngwaña'an ndukwin Ndiose, ni siya wa mdyii nchga tñan 'in Ni ti bra nu ndya' chalyuu.
58004004	Ndiya ska cha' lo kityi kula nu nchkwi' cha' 'in tsan kati, kwi' tsan nu nxitña' ne' judío ta'aan. Mxitña' Ndiose xa wa mda'a kati tsan bra kan', ja y'ni 'a Ni tñan tsan kan' bra kan', ndukwin kityi kula.
58004005	Xiya' chkwian' ti kwi' ti cha' nu ndukwa lo kityi kula kan': Ja kan 'a ne' kan' se'en ndi'iǐn re cha' tyi'in su'we ne' lo'oǔn, ndukwin Ni.
58004006	Kan' lka nten nu kulo ndukwa la ynan cha' su'we nu wa ykwi' Ni lo'o ne', cha' tyo'o laa ne' 'in cha' kuxi. Chun' ndi'in la ja ngwa 'a tsaa ne' kan' se'en ndi'in Ndiose, ja ngwa tyi'in su'we ne' se'en ndukwin Ni cha' tyi'in ne', cha' nu ja mslyaa ne' kan' tukwa ne' cha' nu ykwi' Ni lo'o ne'. Lo'o ni, ti lyiji chin' ta'a nten nu ndi'in cha' tyi'in su'we lo'o Ndiose;
58004007	ti nda Ni ti chin' tyempu 'ñaan, cha' kunaan cha' kan', ni siya ni ti. Wa mdijin tyun yijan ti bra nu ngujwi ayman Moisés kan', bra nu ykwi' Ndiose lo'o David bra kan'. Nde ndiya cha' nu ykwi' Ni: Kunan su'we wan cha' nu chkwiǐn' lo'o wan; ja xu'wi 'a cha' kuxi tiye wan ña'an wan 'ñaǎn.
58004008	Nu ngwa s'ni kan', ja ngwa 'in ayman Josué tsaa lo'o yu 'in ne' Israel se'en ndi'in Ndiose ska ya' ti; kan' cha' ni, ti nda Ni ti chin' tyempu cha' kunaan cha' kan'.
58004009	Lo'o nan, si xñiin su'wean cha' 'in Ndiose, ka tyi'iin su'wean lo'o Ni bra kan', sa ña'an ngwa tsan nu mxitña' Ni xa wa mda'a kati tsan kan'.
58004010	Ni siya tyii tñan 'ñaan lo chalyuu, tsaan se'en ndi'in Ndiose bra kan'; ni siya ti nsu'wi tñan 'ñaan lo chalyuu, ti kwi' ti cha' ka tyi'iin su'wean lo'o Ni, sa ña'an nu mxitña' Ndiose xa wa mdyii tñan 'in Ni bra wa mda'a kati tsan kan'.
58004011	Nchga tsan lye ku'nian tñan sikwa, cha' ti xu'wi cha' 'ñaan lo'o Ndiose, cha' ka tyi'iin su'wean bra kan'. Ja ku'nian sa ña'an nu y'ni ayman kula kan', nu ja mdukwa cha' nu ykwi' Ndiose siya' ti, lo'o ja ngwa 'a 'in ne' tsaa ne' se'en ndukwin Ni cha' tsaa ne' bra kan'.
58004012	Nchga cha' nu nchkwi' Ndiose lo'o nten ni, ña'an ti' ska nan lu'u, ngwaña'an lka cha' kan'. Nchga bra ngi'ni cha' kan' tñan ni' kasiya 'in nten nu kunan cha' kan'. Wa nka cha' kan' ña'an ti' ska xlyu nu cha 'a tu'wa ta'a tyukwaa la'a; ka slaa ran kunaan' sa ña'an nu tiya se'en nsu'wi tijyaan, sa ya' nu tiya ran se'en nsu'wi tyukwa ni' tijyaan. Kwi' ngwaña'an lka bra nu kunaan cha' 'in Ndiose, ngiten cha' kan' kean, ngiten cha' kan' ni' kasiya 'ñaan. Bra nu kunaan ska cha' nu nchkwi' Ndiose lo'o nten, tyija lyo ñi cha' 'ñaan kwenta skaan, nchga cha' nu nka tiyean cha' kaja 'ñaan, nchga cha' nu nda'an tiyean.
58004013	Ja ka xu'wi kutsi' ska cha' nu nda'an tiyean, ska cha' nu ndi'in 'ñaan 'in Ndiose. Ndiose jlyo ti' nchga cha' kan'. Ña'an Ni nchga nten nu wa ngwiñan Ni, nu wa msu'wa Ni lo chalyuu; jlyo ti' Ni nchga cha' nu ndi'in 'ñaan. Ja ska tñan ka ku'nian mnan tloo Ndiose, cha' ndi'in cha' taan kwenta 'in Ndiose cha' 'in nchga tñan nu y'nian kwenta skaan lo chalyuu, bra nu tsaa tii chalyuu 'ñaan.
58004014	Xa wa msñian cha' 'in Jesús, ndi'in cha' ku'nian tñan cha' kanun su'we cha' 'in Ni ni' kasiya 'ñaan bra kan'. Wa lka ndiya ska x'nan sti jo'o nu njñan cha' 'ñaan 'in Ndiose; Jesús, ska ti nu lka Sñi' ykwi' Ndiose, kan' lka Ni. Wa ndyaa Jesús nde se'en ndi'in Ndiose Sti yu; lo'o ni, ndi'in Jesús tloo Ni, cha' nchkwi' Ni cha' 'ñaan lo'o Ni.
58004015	Wa nka Jesús ña'an ti' x'nan sti jo'o cha' 'ñaan, kwi' ngwaña'an nchka t'nan 'a ti' Jesús 'ñaan. Wa jlyo ti' Ni cha' tyun ya' wa ku'ni ti kune' xa'an kanan 'ñaan; ti kwi' ti cha', lye 'a y'ni lyo'o kune' xa'an 'in yu, ngwa 'a ti' kune' xa'an cha' ku'ni Jesús cha' kuxi, bra nu ti mdi'in yu lo chalyuu re. Lo'o Jesús ni, ja ska cha' xa'an y'ni yu, kan' cha' lka yu x'nan sti jo'o cha' 'ñaan ni, cha' jlyo ti' yu cha' kwiñi 'a kune' xa'an.
58004016	Ja ndi'in cha' kutsean siya' ti sikwa, tyukwi ti tiyean ka jñaan cha' 'in Ndiose, chun' kwi' Ni nka Ni ndloo. Chkwian' lo'o Ndiose nu xkwi' cha' su'we ngi'ni Ni lo'o nten chalyuu; jñaan cha' 'in Ni cha' chka t'nan ti' Ni 'ñaan, cha' su'wa ya' Ni 'ñaan, bra nu ndi'in la cha' nu lyiji 'ñaan.
58005001	Xka la x'nan sti jo'o nu nsu'wi lo chalyuu ni, ndlo suwi ne' 'in ta'a sti jo'o ne' ti ka nu ka x'nan sti jo'o, cha' ka yu kan' tñan 'in Ndiose cha' 'in nten. Nxñi sti jo'o kan' lomstan nu ndijyan lo'o nchga nten, nxtya 'in ran lo msaa 'in Ndiose; kwi' ngwaña'an, njñan yu kan' cha' tlyu ti' 'in Ni 'in ki'ya nu ndukwi nten bra kan'.
58005002	Nten chalyuu ti lka sti jo'o kan'; lo'o ykwi' yu ndukwi yu ki'ya, kan' cha' ka chka t'nan ti' yu 'in nten nu ja nnan siya' ti, nu ngi'ni 'a cha' xa'an.
58005003	Ti kwi' bra nu ngi'ni yu kan' tñan cha' 'in nchga nten kichen, ndi'in cha' jñan yu cha' tlyu ti' 'in Ndiose 'in ki'ya nu ndukwi yu, ti ykwi' ti yu.
58005004	Ja tukwin ndi'in chabiya' 'in cha' ka x'nan sti jo'o cha' nchka ti ti' yu ka yu tñan kan'; Ndiose ndlo suwi ti ka nu ndiya la ti' Ni cha' ka x'nan sti jo'o cha' 'in Ni, sa ña'an nu ngulo suwi Ni 'in ayman Aarón cha' ngwa yu x'nan sti jo'o bra kan'.
58005005	Lo'o Krixtu ni, wa lka Ni sti jo'o nu nka ndloo la ti cha' 'ñaan. Lo'o si'i cha' 'in yu, ti ykwi' ti yu, y'ni yu ngwaña'an, ja mjñan yu cha' 'in Ndiose Sti yu cha' ka tnun la cha' 'in yu. Ndiose Sti yu wa ykwi' lo'o yu ti kulo la: Ska ti nu'win lkaa Sñiěn'; ykwiěn' msu'waǎn kasiya 'iin cha' lkaa Sñiěn'. Kan' ngwa cha' nu ykwi' Ni lo'o Krixtu.
58005006	Lo'o ndukwa xka cha' lo kityi kula nu ykwi' Ndiose: Nchga tyempu nu'win kaa sti jo'o siya' ti; sa ña'an nu y'ni ayman Melquisedec nu ngwa ti s'ni, kwi' ngwaña'an ku'ni nu'win cha' 'in nten chalyuu ni.
58005007	Bra nu ti mdi'in Jesús lo chalyuu, tyun ya' msi'ya yu, kwi' tyun ya' ynan yu bra nu ykwi' yu lo'o Ndiose Sti yu; lye 'a yuwe ti' yu ni' kasiya 'in yu bra nu mjñan yu cha' 'in Ndiose Sti yu, cha' ja ta chabiya' kaja yu si nu ngwaña'an ngwa ti' Ni; lo'o ynan Ni cha' nu ykwi' yu lo'o Ni, cha' mslyaa yu ku'ni yu nchga cha' nu ykwi' Ndiose Sti yu lo'o yu.
58005008	Ngwaña'an y'ni xa'an Jesús nchga tñan nu ngwa ti' Ndiose Sti yu cha' ku'ni yu, xa nu mdijin 'a yu nu ti'í lo chalyuu, ni siya ska ti yu lka yu Sñi' ykwi' Ndiose.
58005009	Chun' ndi'in la, xa wa mdijin nchga cha' 'in Jesús, xa wa y'ni yu tñan nu ngulo Ndiose 'in yu cha' ku'ni yu, bra kan' mdyisnan ndlaa Jesús 'in nchga nten chalyuu nu ngi'ni cha' nu ykwi' yu bra kan'. Kwi' ngwaña'an ja tsaa tii 'a cha' kulaa Ni 'in nten 'in cha' kuxi nu ngi'ni ne'.
58005010	Kan' cha' ykwi' Ndiose cha' lka Jesús sti jo'o nu nka ndloo la ti; sa ña'an tñan nu y'ni ayman Melquisedec nu ngwa ti s'ni, kwi' ngwaña'an ngi'ni Jesús cha' 'ñaan ni.
58005011	Ti ndiya ka'an 'a cha' nu nchka ti' ba chkwi' ba lo'o wan cha' 'in Krixtu, cha' ti ka'an 'a cha' ti ji ka biya' ti' wan. Lo'o ja nchka kwa'u su'we ba cha' kan' 'wan; tlyu 'a tñan ka, chun' ykwi' wan ja ngi'ni kuwe ti' wan cha' ka biya' ti' wan cha' kan'.
58005012	Wa s'ni 'a ynan wan cha' 'in Krixtu ti kulo; lo'o wa mdijin 'a tyempu ni. Ja chan wa lka wan mstru cha' 'in Krixtu ni, lo'o ngwa ti ña'an ndi'in wan. Ti ndi'in cha' kwa'u la ne' 'wan xiya' sa ña'an ndi'in kiya' cha' 'in Ndiose, ti kwi' cha' nu ngwa ti' Ni katsa' Ni 'in nten chalyuu nu ngwa ti kulo. Sa ña'an nu ngi'ni ska kuwi' nu ti ngati', nu ja ya ku tyaja, kwi' ngwaña'an ngi'ni wan, cha' ja nchka 'a ku'ni xa'an wan cha' 'in Ndiose.
58005013	Kuwi' nu ti ngati' ni, kune' 'a ne'; kwi' ngwaña'an lka wan, cha' ja ya ka jlyo ti' wan siya' ti sa ña'an cha' su'we nu ndi'in cha' ku'ni wan, xa nu ngwa su'we ni' kasiya 'wan cha' 'in Ndiose.
58005014	Nten nu wa ngulu chin', kan' nu nchku tyaja; lo'o 'wan ka wan ngwaña'an, si tya'an ti' wan tya'an su'we cha' tiye wan sa ña'an ndyo'o ska cha', si lka cha' su'we, si lka cha' kuxi.
58006001	Ndla ti ku'nian sikwa, cha' kunaan su'wean nchga cha' nu nchkwi' Krixtu; ndi'in cha' kaan nten nu su'we nda'an cha' tiye. Ja su'we si ska loo ti cha' ku'nian, sa ña'an nu y'ni xa'aan tian ti kulo. Lo'o nchga cha' nu nchkwi' Krixtu ndi'in cha' ku'nian. Wa jlyo su'we tian' la se'en ndi'in kiya' cha' 'in Krixtu: wa mdyii ykwian' sa ña'an ka kulaa yaan' nchga cha' kuxi nu y'nian nu ngwa s'ni, nu ja nnanjo'o 'ñaan cha' 'in Ndiose; wa ykwian' sa ña'an ka tsaa ña'an tian' cha' 'in Ndiose;
58006002	wa ykwian' sa ña'an tyukwatyaan chabiya' 'in Krixtu; wa ykwian' sa ña'an xtya ne' ya' kean chabiya' 'in Krixtu; wa ykwian' sa ña'an tyu'uan xiya' chun' ndi'in la, ni siya wa ngujwian; wa ykwian' cha' ndi'in cha' ku'ni biya' Ni 'in nchga nten nu nsu'wi chalyuu.
58006003	Lo'o ni, ndla ti ndi'in cha' kunaan nchga cha' 'in Jesús nu ti ji ku'niin xa'aan; kwi' ngwaña'an ku'nian sikwa, si ti ta Ndiose chalyuu 'ñaan.
58006004	Ja kaja ña'an ku'nian lo'o nten nu mdo'o ntan 'in cha' kan' siya' ti. Wa jlyo ti' ne' kan' sa ña'an ngwa bra wa yten xaa 'in Ndiose ni' kasiya 'in ne'. Kwi' ngwaña'an, wa jlyo ti' ne' kan' cha' su'we 'a nchga cha' nu nda Ndiose 'in ne'. Lo'o ne' kan', wa y'ni Tyi'i Ndiose tñan ni' kasiya 'in ne'.
58006005	Wa jlyo ti' ne' kan', wa na'an ne' cha' su'we 'a nchga cha' nu nchkwi' Ni lo'oan; wa mgii ti' ne' kan' cha' tnun 'a cha' nchka, bra wa mdyisnan chalyuu kwi 'in Ndiose se'en ndi'in ne'.
58006006	Lo'o bra kan' wa ngulaa ya' ne' kan' cha' 'in Jesús. Kan' cha' ja kaja 'a ña'an ku'nian ni, cha' xiya' xñi su'we ne' kan' cha' 'in Jesús. Nda ne' kan' nu ti'í 'in Jesús nu nka Sñi' ykwi' Ndiose, chun' ngi'ni ne' ña'an ti' si nxtya ne' 'in Jesús lo wsi xiya', cha' xtyi lyo'o nten chalyuu 'in Ni xiya'.
58006007	Ña'an ti' ska yuu nu su'we se'en ngi'ni nten chalyuu tñan, ta'a ti ndi'ya tyoo lo yuu kan'; ndi'yo yuu kan' tyi'a tyoo bra kan', chun' su'we 'a ngi'ni Ndiose lo'o yuu cha' kalu nan kwiñi nu wa yta ne', cha' kunanjo'o 'in ne' nu ngi'ni tñan kan'.
58006008	Lo'o ja su'we yuu se'en xkwi' kixin' kuxi, xkwi' yka kiche' ndukwa lo ran; kulaa ti'in ne' 'in yuu nu ngwaña'an, cha' ña'an ti' ska yuu nu wa ndukwa yuwe' chun', ngwaña'an lka ran. Ndi'in cha' xu'u ne' kii' lo yuu kan', cha' tyii chkin nchga cha' kuxi nu nsu'wi lo yuu kan'. Sa ña'an nu ka 'in yuu nu ja su'we siya' ti, kwi' ngwaña'an ka kuxi 'ñaan si kulaa yaan' cha' 'in Jesús bra kan'.
58006009	'Wan ta'a su'ween ndi'ian, nu su'we 'a nka tiye ba ña'an ba 'wan, jlyo su'we ti' ba 'wan cha' ja ka 'wan ngwaña'an, ni siya tka nchkwi' ti ba cha' kan'. Wa jlyo ti' ba cha' su'we la ndi'in wan ni, ti bra nu ngulaa Jesús 'wan 'in cha' kuxi.
58006010	Lo'o ngwaña'an, ñi 'a cha' ngi'ni Ndiose lo'o nten chalyuu. Ja kjlyaa 'a ti' Ni nchga cha' su'we nu wa y'ni wan, cha' ndaya' 'a wan 'in ne' ta'a msñian cha' 'in Jesús; wa ka'an 'a tñan y'ni wan cha' 'in ne' kan'. Cha' nu wa y'ni wan ngwaña'an, kan' cha' jlyo ti' xka ta nten cha' su'we 'a nka tiye wan lo'o Jesús, lo'o ti ngi'ni wan cha' su'we lo'o ne'.
58006011	Lo'o nchka ti' ba cha' ti ku'ni wan ngwaña'an tyukwi tyempu nde loo la, laja nu ndi'in ta wan 'in Ndiose sa ña'an bra nu tsaa to'o nchga cha' nu wa ykwi' Ni lo'oan bra kan'.
58006012	Ja nchka ti' ba cha' ka ndaja ti' wan; nan nchka ti' ba cha' ku'ni wan sa ña'an nu ngi'ni xka ta ta'a msñian cha' 'in Jesús, nu ngi'ni 'a cha' tlyu ti' 'in nten bra nu ndi'in ta ne' 'in Ndiose. Kan' cha' ndyiji nchga cha' 'in ne', sa ña'an nu ndukwin Ni cha' kaja 'in ne'.
58006013	Nu ngwa ti s'ni, bra nu y'ni biya' Ndiose ska cha' lo'o ayman Abraham, kwi' mda Ndiose nin Ni 'in yu kula kan' bra nu mskan' Ni cha' re lo'o yu: “Chabiya' 'ñaǎn, ti ykwiǐn' tiǎn ku'niǐn tñan kan' cha' 'iin” ndukwin Ni. Ja ndiya 'a xka nten nu tnun la cha' 'in ke Ndiose, kan' cha' mda Ndiose nin ykwi' Ni 'in yu, cha' skan' Ni cha' lo'o ayman Abraham kan'.
58006014	Nde ndiya cha' nu ykwi' Ni lo'o ayman kan' bra kan': “Chañi cha' nu chkwiǐn' lo'oo, cha' su'we 'a ku'niǐn lo'oo, lo'o ka'an 'a nten 'iin nu ndijyan lo chalyuu re nu ndyaa nde loo la.” Ngwaña'an ndukwin Ni nu ngwa bra kan'.
58006015	X'ni 'a mdalo Abraham bra kan', cha' nu ndi'in ta yu sa ña'an bra nu ka cha' nu wa ykwi' Ndiose lo'o yu; kan' cha' yaa to'o su'we nchga cha' nu ngwa 'in yu.
58006016	Nde ña'an ngi'ni nten chalyuu ni. Si nchka ti' ne' cha' kanun tsaa ska cha' nu ku'ni biya' ne' lo'o ta'a ne', kan' kulo naan ne' ska jo'o, cha' tnun la cha' 'in, xke' ti' ne' bra kan'; chun' ndi'in la ja xuun 'a ne' si'ya cha' kan' bra kan'.
58006017	Kwi' ngwaña'an y'ni Ndiose, ytsa' ñi Ni 'in ne' kan' sa ña'an nu ka cha' kan' 'in ne' nu ndyaa nde loo la, cha' ja tyo'o ntan Ni siya' ti 'in ska cha' nu wa mskan' Ni lo'o ne'; kan' cha' mda Ni nin Ni ti kulo, cha' ngwaña'an y'ni biya' Ni cha' lo'o ayman Abraham kan'.
58006018	Lo'o nchga cha' kan' wa jlyo tian' cha' ja xa'an 'a ska cha' nu wa ykwi' Ndiose cha' ka; ja kwiñi lyo'o Ni 'ñaan siya' ti. Lo'o su'we ti ndi'in tiyean ni, cha' ja ndiya ska cha' kuxi nu ka xitsen 'ñaan, cha' nu wa ndyaa ña'an tian' cha' nu ykwi' Ndiose lo'oan; wa y'ni Ni cha' ka tnun la tiyean, cha' xñiin su'wean kwenta nchga cha' nu wa ykwi' Ni lo'oan sa ña'an bra nu tsaa to'o cha' kan'.
58006019	Ña'an ti' chkwan stan' nu nduguun ne' nde suun yka na'an, cha' tsaa xñi ka'an chkwan kan' chun' kee la ni' tyi'a, cha' tyukwi se'en ti yka na'an kan' lo tyi'a kan', cha' ja ka tyo'o tsu' yka na'an kan' siya' ti bra kan'; kwi' ngwaña'an ngi'ni Jesús lo'oan. Ngi'ni Ni cha' kanun tsaa cha' 'in Ndiose ni' kasiya 'ñaan, cha' ja tyo'oun tsuan' cha' 'in Ni siya' ti. Wa ndiya Jesús nde ni' kwan, ña'an ti' si wa mdijin Ni se'en ndukwi te' tukwin nu ndyukwi loo jo'o ni' lyaa tnun; lo'o ni, wa ndyaa tukwa Ni ti kwi' se'en ndukwa Ndiose nde ni' kwan.
58006020	Cha' 'ñaan, kan' cha' wa ndyaa Jesús la kan' kulo ndukwa la, cha' ka su'wa ya' Ni 'ñaan bra kan'. Lo'o ja tsaa tii 'a cha' lka Jesús sti jo'o nu nka ndloo la ti cha' 'ñaan. Sa ña'an tñan nu y'ni ayman Melquisedec nu ngwa sti jo'o ti s'ni, kwi' ngwaña'an ku'ni Jesús cha' 'ñaan ni.
58007001	Ayman Melquisedec kan' ni, x'nan kichen Salem ngwa yu kula kan'; cha' 'in Ndiose nu nka ndloo la ti ngwa yu kula sti jo'o, kan' tñan ngwa yu kula kan'. Nu ngwa bra kan', wa mdo'o ña'an ayman Abraham 'in tyun ree xa'an, cha' msuun yu lo'o ne' kan', yjwi yu 'in ne' xa'an kan' bra kan'. Tuwiin nu ndyaan yu, mdo'o Melquisedec ndyaa tu'wa tuwiin cha' tyukwa ta'a yu kula kan' lo'o Abraham bra kan'; nkwan Melquisedec 'in yu chabiya' 'in Ndiose bra kan'.
58007002	Kan' cha' msu'we Abraham nchga nan nu ndi'in 'in yu, nu mjwi 'in yu xiya', ti kwi' nan nu wa y'ni ne' xa'an kan' kunan; la mda'a tii yu'we nchga nan kan', kan' mda yu ska yu'we 'in yu kula Melquisedec kan'. Nde ña'an ndyo'o cha' Melquisedec kan': X'nan kichen nu ñi 'a ngi'ni biya' ska cha', ngwaña'an ndyo'o cha' kan' cha'tñan. Cha' x'nan kichen Salem ngwa yu kula kan', kan' cha' ka chkwian': Tiin ti ndi'in ne' kichen chabiya' 'in x'nan ne', cha' ngwaña'an ndyo'o cha' Salem cha'tñan.
58007003	Ja nchkwi' kityi sa ña'an ngwa naan sti jya'an Melquisedec kan', kwi' ngwaña'an, ja ska cha' ndukwa lo kityi cha' 'in ayman 'in yu kula kan'; ja nchkwi' ni tyempu ngula, ni tyempu ngujwi yu kula kan'. Ña'an ti' Melquisedec, kwi' ngwaña'an lka Jesús, cha' nchga tyempu lka Ni sti jo'o cha' 'ñaan; lo'o Jesús ni, lka Ni ska ti nu lka Sñi' ykwi' Ndiose.
58007004	Kuwe chin' ti' wan sikwa, ni cha' tnun la ndi'in cha' 'in yu kula Melquisedec ke Abraham nu ngwa ayman 'ñaan. Abraham mda ña'aan ska yu'we nan nu ndi'in 'in yu 'in Melquisedec, ti kwi' nan nu wa mjwi 'in yu xiya', nu wa y'ni ne' xa'an kan' kunan bra kan'.
58007005	Nde loo la chin', ska loo ti nten ta'a ayman Leví ngwa sti jo'o; kan' ti nten ngwa nu mda Ndiose chabiya' 'in cha' xñi lomstan nu mda ne' Israel 'in Ndiose. Ti kwi' nten ta'a Abraham nu yan chalyuu nde loo la ngwa sti jo'o kan'. (Lomstan kan' lka ska yu'we la mda'a tii yu'we nchga cha' su'we nu ndi'in 'in nten.)
58007006	Yu kula Melquisedec kan' ni, msñi yu lomstan nu mda Abraham 'in Ndiose, ni siya si'i ta'a ne' Leví ngwa yu kan'; kwi' nkwan yu kula kan' 'in Abraham bra kan', ni siya wa mskan' Ndiose cha' lo'o Abraham kulo ndukwa la.
58007007	Kan' cha' ka jlyo tian' cha' tnun la cha' 'in ayman Melquisedec kan' ke ayman Abraham. Nan wa nkwan yu kula kan' 'in ayman Abraham nu ngwa bra kan', kan' cha' tnun la chabiya' ndiya 'in yu kula kan' ke Abraham.
58007008	Xkwi' ndyaa tii cha' 'in sti jo'o nu nxñi lomstan nu nda nten chalyuu 'in Ndiose, ska yu'we ti cha' su'we nu nsu'wi 'in skaa ne' nda ne' lomstan; lo'o Melquisedec ni, ti lu'u yu kan', ja ndukwa cha' lo kityi kula cha' ngujwi yu. Ti kwi' yu kan' lka nu wa msñi lomstan nu mda Abraham bra kan'.
58007009	Ka chkwian' cha' lo'o ayman Leví mda lomstan 'in Melquisedec tsan kan', ni siya chun' ndi'in la yan Leví lo chalyuu. Ti kwi' ayman Leví lo'o nchga sñi' yu nu yan nde loo la ngwa sti jo'o, kwi' nu nxñi lomstan nu nda nten chalyuu 'in Ndiose.
58007010	Bra nu ndyukwa ta'a Melquisedec lo'o Abraham, mda Abraham lomstan 'in yu kula kan', kan' cha' ngwaña'an ngwa, ña'an ti' si lo'o Leví mda lomstan bra kan', chun' Abraham ngwa ayman 'in yu, cha' sñi' ste' Abraham ngwa sti Leví kan'.
58007011	Sti jo'o nu yan lo chalyuu chun' ndi'in la, ti kwi' ta'a ayman Leví ngwa yu kan' bra kan'. Ñi 'a ngwa'u yu 'in ne' Israel cha' ku'ni ne' nchga tñan nu ngulo Ndiose 'in ne'. Lo'o ja mdalo sti jo'o kan' ku'ni yu tyukwi tñan kan', kan' cha' ni, wa yan xka nu lka sti jo'o cha' 'ñaan. Ja lka Ni sti jo'o sa ña'an ngwa ayman Aarón lo'o nchga ta'a sti jo'o yu, wa lka Ni ska sti jo'o nu xka ña'an tñan ngi'ni; ngi'ni Ni sa ña'an tñan nu y'ni ayman Melquisedec nu ngwa s'ni.
58007012	Bra nu nxa'an nchga ta sti jo'o, kwi' ngwaña'an nxa'an tñan nu ndi'in cha' ku'ni nten cha' 'in Ndiose.
58007013	Cha' 'in Jesús nu nka X'naan nchkwi' cha' nu ndukwa lo kityi kula kan'. Lo'o Jesús ni, xka ta nten ngwa yu, si'i ta'a Leví ngwa yu; ja ska ta'a Jesús ngwa sti jo'o nu ngwa s'ni la.
58007014	Wa jlyo ti' ne' cha' Juda lka nin Jesús ti bra nu ngula yu; lo'o bra nu ykwi' ayman Moisés ti ka nu ka sti jo'o, ja siya' ykwi' yu cha' 'in ne' Juda bra kan'.
58007015	Lo'o ni, Jesús lka ska sti jo'o nu xka ña'an ngi'ni; sa ña'an nu y'ni ayman Melquisedec tñan kan', kwi' ngwaña'an ngi'ni Jesús ni. Kan' cha' su'we la nchka biya' tian' ni, cha' wa mdyii cha' 'in cha' kula kan', xa nu wa yan Jesús cha' ka yu ska sti jo'o kwi cha' 'ñaan.
58007016	Wa mda Ndiose tñan 'in Jesús cha' ka yu sti jo'o, chun' ja ngwa 'in nten chalyuu kujwi 'in yu siya' ti; wa ndyu'u Jesús xiya' xa wa ngujwi yu. Lo'o ja tsaa tii 'a cha' 'in Jesús; kan' cha' lka Ni sti jo'o cha' 'ñaan ni, lo'o ja ndi'in cha' ku'ni Jesús nchga tñan nu y'ni sti jo'o Leví nu ngwa nten chalyuu ti bra kan'.
58007017	Ndukwa ska cha' lo kityi kula nu wa ykwi' Ndiose lo'o Krixtu: Nchga tyempu ka nu'win sti jo'o; sa ña'an nu y'ni ayman Melquisedec nu ngwa s'ni, kwi' ngwaña'an ku'nii cha' 'in nten chalyuu ni, ndukwin Ni.
58007018	Kan' cha' wa ngulo ntan Ndiose 'in nchga cha' kula nu lye 'a ndatsaa 'ñaan, chun' ja nnanjo'o 'a cha' kula kan' 'ñaan ni; ja ka tyii ki'ya nu ndi'in 'ñaan lo'o Ndiose ngwaña'an.
58007019	Ti ji 'a ka su'we kasiya 'ñaan cha' 'in Ndiose, ni siya wa y'nian nchga tñan nu ngulo ayman Moisés 'in ne' ta'aan nu ngwa bra kan', chun' ja ngwa kulaa cha' kula kan' 'ñaan 'in cha' kuxi. Lo'o ni, ka tsaa ña'an su'we tian' 'in Ndiose cha' kwi' se'en ti ndiya Ndiose 'ñaan ni chun' Jesús; su'we la siya' ti cha' nu yan lo'o Jesús cha' chkwi' lo'oan.
58007020	Su'we la ti Jesús ni, cha' wa su'we la ti cha' nu mskan' Ndiose lo'o Sñi' Ni bra nu ykwi' cha' re: “Na' taǎn chabiya' cha' ka nu'win sti jo'o” ndukwin Ndiose 'in Jesús.
58007021	Lo'o ja ykwi' Ni ngwaña'an lo'o sti jo'o nu ngwa ne' Leví. Nde ndiya cha' nu ykwi' Ndiose lo'o Jesús bra nu mdyisnan Jesús cha' ka Ni sti jo'o: Ñi 'a chkwiǐn' cha' 'iin, ndukwin Ndiose, lo'o ja xi'in chuǔn' siya' ti 'in cha' nu wa ykwiǐn': “Nchga tyempu ka nu'win sti jo'o. Sa ña'an nu y'ni ayman Melquisedec nu ngwa s'ni, kwi' ngwaña'an ku'ni nu'win cha' 'in nten chalyuu bra ni”.
58007022	Kan' cha' wa su'we la ti mskan' Ndiose cha' lo'oan ni, chun' tñan nu y'ni Jesús cha' 'ñaan.
58007023	Sti jo'o ta'a Leví ni, xkwi' nan ndyaa tii cha' 'in ne' kan'. Lo'o xka la ta'a ne' nganun tñan loo ne' xka tu'wa bra kan', kan' cha' ka'an 'a sti jo'o wa mdijin chun' tyun 'a yijan bra kan'.
58007024	Lo'o Jesús ni, ti lu'u Ni ni; ja ndi'in cha' kaja Ni, kan' cha' ja tsaa tii 'a cha' nka Ni sti jo'o cha' 'ñaan, cha' ja ndi'in 'a cha' kan xka nten tñan loo Ni chun' ndi'in la.
58007025	Nchga bra, ni siya ni, ni siya nde loo la, ka 'in Ni kulaa Ni 'in nchga nten nu xñi cha' 'in Ndiose. Nchga tyempu ndi'in Jesús nde se'en ndi'in Ndiose, cha' chkwi' Ni lo'o Sti Ni cha' 'ñaan.
58007026	Tsaa ña'an tian' 'in Jesús sikwa; kan' lka sti jo'o nu nka ndloo la ti, nu chañi cha' ka su'wa ya' 'ñaan. Nten luwi siya' ti lka Jesús, cha' ja ndiya cha' kuxi 'in Ni, ja ska ki'ya ndukwi Ni. Ja mda Ndiose chabiya' kanun la yu se'en ndi'in nten chalyuu nu ngi'ni 'a cha' xa'an, wa nda Sti yu se'en tyukwa yu ti kwi' se'en tnun se'en ndukwa Ndiose Sti yu nde ni' kwan.
58007027	Tnun la ti cha' nu ndi'in 'in Jesús ke cha' nu ndi'in 'in xka la x'nan sti jo'o nu ndi'in lo chalyuu re. Nchga tsan nxtya ne' kan' lomstan lo msaa se'en kti, cha' ngwaña'an katin la ki'ya nu ndi'in 'in ne' lo'o Ndiose; kulo ngi'ni ne' cha' katin ki'ya 'in ne', ti ykwi' ti ne', chun' ndi'in la ngi'ni ne' cha' katin ki'ya nu ndukwi nchga nten kichen bra kan'. Lo'o Jesús ni, ska ya' ti mstya yu lomstan bra nu mdi'in yu lo chalyuu cha' katin ki'ya nu ndukwi nten chalyuu; tyukwi ña'aan yu ngwa yu lomstan kan', bra nu mstya ne' 'in yu lo wsi.
58007028	Xkwi' nten chalyuu lka x'nan sti jo'o nu ngi'ni tñan nu ykwi' ayman Moisés cha' ka, nten nu ndukwi ki'ya lka ne' kan'; lo'o Jesús ska ti nu lka Sñi' ykwi' Ndiose ni, luwi Ni siya' ti. Bra wa tsaa tii ti tyempu kula, xa nu ndukwa 'a ne' tñan nu ngulo ayman Moisés, bra kan' ngulo Ndiose tñan 'in Sñi' ykwi' Ni, nu lka Jesús, cha' ka Ni sti jo'o cha' 'ñaan. “Na' taǎn chabiya' cha' ka nu'win sti jo'o” ndukwin Ndiose 'in Jesús bra kan'.
58008001	Nde ña'an cha' nchka tiǎn' chkwiǐn' lo'o wan ni: Nde ni' kwan ndukwa Jesús nde la'a se'en kwin se'en ndukwa Ndiose, cha' ndlo Ni tñan ña'aan chalyuu; la kan' ndukwa Jesús cha' lka Ni x'nan sti jo'o cha' 'ñaan.
58008002	Kti 'a se'en lka, kwi' Ndiose ngwiñan se'en nu ngi'ni Jesús tñan ni; si'i nten chalyuu nu ngwiñan 'in ran, cha' lka ran sa ña'an nu ngwa ti' Ndiose cha' ka ran.
58008003	Nchga x'nan sti jo'o lo chalyuu re ni, ndi'in cha' xtya ne' lomstan tloo Ndiose, lo'o ndi'in cha' tikin ne' xka lomstan lo msaa se'en nchkin kii', cha' kan' lka tñan ndi'in cha' ku'ni ne'. Kwi' ngwaña'an Jesús ni, ndiya lomstan nu mstya Ni tloo Ndiose cha' 'ñaan,
58008004	ni siya ja ngwa Jesús sti jo'o bra nu mdi'in yu lo chalyuu re. Ja mda nten tñan kan' cha' ka yu bra kan', cha' wa lka ndi'in xka ta sti jo'o kula nu nxtya lomstan nu ndi'in cha' ta ne' kichen cha' 'in ayman Moisés.
58008005	Xka ta sti jo'o kan', cha' lka ne' kan' nten, kan' cha' ndi'in cha' tsaa tii cha' 'in ne'; wa lka ti tñan ngi'ni ne', ja nchka ne' lye. Chun' tñan nu ngi'ni ne' kan' ka jlyo tian' cha' su'we la ti sti jo'o lka Jesús, kwi' nu ndukwa se'en ndi'in Ndiose nde ni' kwan. Lo'o laa te' na'an nu ngwiñan ayman Moisés se'en y'ni tnun ayman 'ñaan 'in Ndiose nu ngwa ti s'ni, ndiya ska cha' nu ykwi' Ni lo'o yu kula kan', cha' 'in laa te' na'an kan': “Xñi wan kwenta cha' kwiñan wan ska laa te' na'an re sa ña'an nu ngwa'uǔn 'wan bra nu mduǔn ykwiǐn' lo'o wan lo ki'ya kwan kan'” ndukwin Ni 'in Moisés. Ska nkwin ti ngwa cha' kan', ska nan nu mtin bra ti, lo'o su'we la ti se'en ndukwa Jesús nde ni' kwan ni.
58008006	Kan' cha' ka jlyo tian' cha' su'we la ti tñan nu ngi'ni Jesús cha' 'ñaan, chin' la tñan ngi'ni xka ta sti jo'o nu lka nten chalyuu ti. Lo'o ni, ti kwi' cha' nu wa mskan' Ndiose lo'oan, ndlo 'a cha' kan' 'ñaan ni, chun' Jesús, cha' xkwi' cha' su'we nchkwi' Ndiose lo'oan.
58008007	-
58008008	Ti ka'an 'a cha' lyiji 'in cha' kula kan', ti kwi' cha' nu wa mskan' Ndiose lo'o nten nu ngwa ti kulo. Lo'o ja yaa to'o su'we cha' kan', ja ngwa 'in cha' kula kan' ku'ni xu'we kasiya 'in nten cha' 'in Ndiose, cha' ja su'we tñan y'ni nten kan' bra kan'. Kan' cha' mskan' Ndiose xka cha' lo'o nten. Nde ndiya cha' nu ndukwa lo kityi 'in Ndiose nu nchkwi' cha' kan': Bra ti tiya tsan nu skaǎn' cha' lo'o nchga ne' Israel xiya', kwi' ngwaña'an lo'o nchga ne' Juda, ndukwin Ndiose nu nka X'naan.
58008009	Si'i ti kwi' cha' nu wa mskaǎn' lo'o ayman 'in ne' nu ngwa s'ni, ndukwin Ni. Nu ngwa bra kan' mdayaǎn' 'in ne' cha' mdo'o ne' kichen tyi ne' Egipto, ndyaa ne'. Lo'o ja ynan ne' cha' nu wa ykwiǐn' lo'o ne'; ti y'ni la ne' cha' kuxi, kan' cha' ngulaa yaǎn' 'in ne', ndukwin Ndiose nu nka X'naan.
58008010	Lo'o ni, nde lka cha' nu kwi nu skaǎn' lo'o ne' Israel, ndukwin Ni. Xa nu tiya bra, kan' ku'niǐn cha' kanun su'we nchga cha' nu chkwiǐn' ni' kasiya 'in ne' bra kan'. Tyukwi ti tiye ne' ku'ni ne' tñan 'ñaǎn bra kan'; na' kaǎn Ndiose X'nan ne', lo'o ne' kan' ka ne' nten 'ñaǎn bra kan'.
58008011	Nchga ne' kan' ka xu'wi lyo ne' 'ñaǎn bra kan', ta'a ne' tnun lo'o xuwe, nchga ne' xu'wi lyo ne' 'ñaan bra kan'. Tyempu kan' ja n'ni cha' kunicha' ne' 'in ta'a ne' ti ka nu lkaǎn; ti kwi' ti cha', ja n'ni cha' kwa'u ne' 'in ta'a kichen tyi ne' cha' na' lkaǎn Ndiose X'nan ne'.
58008012	Ku'niǐn cha' tlyu ti' nchga ki'ya nu ndukwi ne', ja tyaa yu'wi 'a tiǎn' nchga cha' kuxi nu y'ni ne' bra kan'. Ngwaña'an nchkwi' lo kityi 'in Ndiose kan'.
58008013	Nan wa tyii ti katin cha' kula nu mdi'in ti kulo; ngwaña'an ndyo'o cha' kan' bra kan', bra nu nchkwi' Ndiose cha' 'in xka cha' kwi nu skan' Ni lo'oan. S'ni 'a mdyisnan cha' kula kan'; lo'o ni, wa mdyii mtin nchga cha' kan' bra kan'.
58009001	Nchga cha' kula nu ykwi' Ndiose lo'o ne' Israel nu ngwa s'ni, kan' nu ytsa' 'in ne' sa ña'an ku'ni tnun ne' 'in Ndiose. Lo'o ngwaña'an, wa yu'wi ska na'an nu kti 'in ne', se'en yu'ni tnun ne' kan' 'in Ni, ni siya nten chalyuu ti ngwiñan na'an kan';
58009002	ska laa te' na'an ngwiñan ne', kan' nu mdukwa jlu'we ni' lyo'oo se'en nda'an ska ti sti jo'o. Ni' lyaa te' na'an kan' mdiya kandlyeru chkwan se'en nchkin kii' nchga bra; kwi' ngwaña'an, mduun ska msaa se'en ndyukwa jaxlya nu ka lomstan 'in Ndiose. Nchga tsan nxtya sti jo'o lomstan kan' lo msaa kan'.
58009003	Nde chun' te' tukwin nu ndukwi loo jo'o kan', la kan' mdiya xka kwartu, ska se'en nu kti 'a 'in ne'.
58009004	La kan' mduun msaa oro se'en ndikin sti jo'o ynan; ti kwi' la kan' mdiya tña' nu kti, kwi' nu mxiin chkwan oro ña'aan chun' tña' kan'. Ni' tña' kan' mxkwan se'en ne' sa yu'we nan nu msu'wa Ndiose cha' ku ne' Israel lo nten' wtyi kan', tuwiin nu mda'an ne' nu ngwa s'ni. Ña'an ti' skwan, ngwaña'an nchka ti' ran bra kan'; ska ni' styu oro yu'wi nan nu yku ne' kan' bra kan'. Kwi' ngwaña'an, ni' tña' kan' yu'wi se'en yka skan 'in ayman Aarón, yka skan nu mdukwa kutin cha' 'in ti. Kwi' ngwaña'an, yu'wi ta'a tyukwaa kee kwaja'; lo kee kan' mdukwa ta'a tii cha' kan', tñan nu wa ngulo Ndiose 'in ne' cha' ku'ni ne'. Nchga nan kan' yu'wi se'en ran ni' tña' kti kan' bra kan'.
58009005	Chun' tña' kan' mdiya tukwa nkwin angajle nu xaa 'a tyukwi ña'aan chun'; msñi ya' ta'a angajle nduwi kan' chun' tña', cha' tyaa yu'wi ti' nten cha' la kan' ndijyan Ndiose cha' katin nchga ki'ya nu ndukwi ne'. Angajle nduwi kan' mduun chun' tña' kan', cha' ka biya' ti' ne' Israel cha' nchga tsan ndi'in Ndiose se'en ndi'in ne' bra kan'. Lo'o ni, ja kaja 'a bra 'ñaǎn cha' chkwiǐn' jiǐn nchga cha' kan'.
58009006	Ngwaña'an ngwa cha' mdi'in nchga nan kan' ni' lyaa te' na'an se'en y'ni tnun ne' 'in Ndiose, cha' nchga tsan nda'an sti jo'o ni' lyaa te' na'an kan', cha' ku'ni yu tñan 'in Ndiose ni' lyaa kan'.
58009007	Ska ti x'nan sti jo'o nda'an yu se'en nu kti 'a kan' 'in ne', ska ya' ti nda'an yu ska yijan. Lo'o tnen 'ni nda'an sti jo'o kan' bra kan', cha' skwin tnen kan' se'en ndi'in Ndiose nde se'en kti kan', cha' ngwaña'an katin ki'ya nu ndukwi sti jo'o kan'; kwi' ngwaña'an, katin nchga ki'ya nu ndukwi nten kichen, ni siya ki'ya nu ja jlyo ti' ne' si wa y'ni ne'. Cha' 'in Ndiose y'ni x'nan sti jo'o tñan kan'.
58009008	Laja nu nchkwian' cha' 'in te' na'an nu ngwa laa kan', ngi'ni Tyi'i Ndiose cha' ka biya' tian', cha' ti ji stean se'en nu kti 'a 'in Ndiose, si ti ndi'in cha' 'ñaan lo'o cha' kula kan'; ti ji tsaan tuwiin se'en ndi'in Ndiose, si ti ngi'ni tnuan 'in Ndiose sa ña'an nu y'ni ne' kula kan' nu ngwa s'ni.
58009009	Lo'o nchga cha' kula kan', kan' cha' ka biya' su'we la tian' nchga cha' nu ndi'in ni. Ja kaja ña'an ka luwi kasiya 'ñaan cha' 'in Ndiose xa nu ti ngi'niin tnuan 'in Ni sa ña'an nu y'ni ne' lo'o cha' kula kan'. Ni siya ka'an 'a lomstan taan 'in Ni, ni siya tikian ka'an 'a 'ni lo msaa se'en nchkin kii' kan', ja ka katin ki'ya nu ndukwian tloo Ndiose ngwaña'an.
58009010	Xkwi' cha' 'in nten chalyuu ti lka cha' kula kan', ni siya nchkwi' ne' cha' ja su'we kuan ska nan, ta ja su'we ko'oan ska nan, ni siya nchkwi' ne' sa ña'an ku'nian cha' ka luwi kasiya 'ñaan. Kan' lka cha' nu ndatsaa nten chalyuu ti 'ñaan cha' ku'nian; ti xi'i ti talo cha' kan', ti chin' ti wa xa'an Ndiose nchga cha' kan'.
58009011	Lo'o ni, wa yan Krixtu, nu nka xka loo x'nan sti jo'o nu su'we la ti cha' 'ñaan; wa lka mdyisnan nchka su'we chalyuu chun' tñan nu y'ni Ni. Lo'o ja yan Ni ku'ni Ni tñan ska ni' lyaa tnun nu ngwiñan nten chalyuu ti, ngi'ni Ni tñan ska se'en nu su'we la ti.
58009012	Nde ndiya tñan nu y'ni Krixtu cha' 'ñaan, bra nu yten Ni ti kwi' se'en kti 'a se'en ndi'in Ndiose: ja lo'o tnen chivu, ja lo'o tnen kuta kune' mda'an Ni bra kan', cha' skwin Ni tnen kan' se'en ndi'in Ndiose, cha' katin ki'ya nu ndukwian bra kan'; nan wa ngujwi Krixtu lo wsi, lye 'a ngalu tnen yu si'ya ki'ya nu ndukwian. Kan' cha' ngulaa Krixtu 'ñaan siya' ti, chun' tñan nu y'ni Ni 'ñaan, lo'o ja tsaa tii 'a cha' kan'.
58009013	Nu ngwa s'ni, si mdiya ska cha' nu y'ni cha' ja luwi ska nten, mskwin sti jo'o tnen chivu tnen kuta chun' ne' kan' bra kan', cha' ka luwi ne' cha' 'in Ndiose xiya' bra kan'; kwi' ngwaña'an mskwin sti jo'o jii chun' ne', jii kuta kune' nu ngwa lomstan nu wa mkin cha' 'in ne'.
58009014	Ni siya ngwaña'an tñan y'ni sti jo'o kan' nu ngwa bra kan', ¡tnun la ti tñan y'ni Krixtu ni!, cha' ngalu tnen ykwi' yu bra nu ngujwi yu lo wsi si'yaan. Tyi'i Ndiose, kan' nu y'ni cha' ngwa 'in Krixtu mda yu 'in yu, ti ykwi' ti yu, cha' katin ki'ya nu ndi'in 'ñaan lo'o Ndiose siya' ti; lo'o Krixtu ni, ja ska ki'ya ndukwi yu siya' ti. Kan' cha' ni, ka 'in Ni ku'ni luwi Ni kasiya 'ñaan ta'aan, xa nu tyaa yu'wi tian' sa ña'an nu y'ni Ni cha' ngalu tnen Ni lo wsi. Lo'o ka 'in Ni ku'ni tyii Ni nchga cha' kuxi nu ngi'ni ñu'un 'ñaan, cha' ngwaña'an ka 'ñaan ku'nian tñan 'in Ndiose ykwi' lo chalyuu re bra kan'.
58009015	Kan' cha' Krixtu lka nu mskan' ska cha' kwi cha' tyi'in cha' 'in Ndiose lo'o nten chalyuu, kwi' lo'o nchga nten nu wa ngulo suwi Ndiose. Ngwaña'an y'ni Krixtu, bra nu ngujwi yu, cha' ngwaña'an mdo'o laan 'in nchga cha' kuxi nu mdi'in 'ñaan xa nu mdukwaan cha' kula kan'. Lo'o ni, ka kaja nchga cha' nu wa ykwi' Ndiose Stian lo'oan cha' kaja 'ñaan lo'o 'in nchga nten nu wa ngulo suwi Ni; lo'o ja tsaa tii 'a cha' kan' 'ñaan siya' ti bra kan'.
58009016	Kityi nu nñan nten chalyuu cha' kanun chin' cha' su'we 'in ne' 'in ta'a ne' xa wa ngujwi ne', nde ña'an ngi'ni kityi kan': Ja nnanjo'o kityi kan' 'in ta'a ne', si ti lu'u nten nu ndi'ya loo cha' su'we kan';
58009017	ja ndi'in chabiya' xñi ne' nan 'in ta'a ne', xa nu ti ji kaja nten nu ndi'ya loo cha' su'we kan'. Siya' ti bra wa na'an ne' cha' ngujwi nten kan', bra kan' kunanjo'o kityi kan' 'in ta'a nten kan' bra kan'.
58009018	Lo'o ngwaña'an cha' kula nu mdi'in ti kulo kan', ngunanjo'o ran 'in ne', chun' nu yjwi ne' ska 'ni nu ngwa lomstan cha' katin ki'ya nu ndukwi ne'.
58009019	Nu ngwa ti kulo, kan' ytsa' ayman Moisés nchga cha' kula kan' 'in nchga ne' Israel kan', ytsa' yu nchga tñan nu wa ngulo Ndiose 'in yu cha' ku'ni ne'. Chun' ndi'in la msñi yu tnen kuta kune' lo'o tnen chivu nu tka yjwi ti ne', mxtiyaa' yu tnen kan' lo'o tyi'a luwi bra kan'. Kwi' msñi yu ska stan' yka nu nguxiin kichan' slya' nu wa nguo'o tya'an nga'a chun' ran; lo'o kichan' slya' kan' mskwin yu tnen kan' chun' nten kan', kwi' lo kityi se'en ndukwa cha' kula kan' bra kan'.
58009020	Bra kan' ykwi' yu lo'o nchga nten kan': “Lo'o tnen re mskan' Ndiose cha' lo'o wan, cha' ku'ni wan nchga loo tñan nu wa ngulo Ni 'wan” ndukwin Moisés 'in ne' kan' bra kan'.
58009021	Kwi' ngwaña'an mskwin Moisés tnen chun' te' na'an nu ngwa laa kan', lo'o chun' nchga nan nu ndi'in se'en ngi'ni tnun ne' 'in Ndiose.
58009022	Kan' cha' xkwi' lo'o tnen ska 'ni nu wa yjwi nten, ngwaña'an ngwa luwi nchga nan cha' 'in cha' kula kan'; ska loo ti ngwaña'an y'ni Ndiose cha' tlyu ti' 'in ne' 'in ki'ya nu ndukwi ne'.
58009023	Ngwaña'an y'ni ayman kula 'ñaan, bra nu y'ni tnun ne' 'in Ndiose ni' lyaa te' na'an nu ngwa bra kan', cha' ka luwi nchga nan nu nnanjo'o 'in ne'; lo chalyuu re mdi'in nan kan', ni siya mdukwa ran cha' 'in Ndiose. Lo'o xka cha' ni, tnun la ti cha', cha' katin ki'ya nu ndukwi nten chalyuu tloo Ndiose, su'we la ti tñan y'ni Krixtu cha' kulaa Ni 'in nten, cha' tyo'o laa ne' 'in cha' kuxi kan'.
58009024	Kan' cha' ja yaa Krixtu ska ni' lyaa nu ngwiñan nten chalyuu ti cha' ku'ni Ni tñan kan', ni siya mdukwa ran chabiya' 'in Ndiose; nan wa ndyaa ñi Ni se'en ndi'in Ndiose nde ni' kwan. La kan' nduun Ni ni, cha' chkwi' Ni lo'o Ndiose cha' 'ñaan.
58009025	Cha' kula nu ngwa bra kan', nchga yijan wa mdiya ska tsan nu nda'an x'nan sti jo'o judío se'en nu kti 'a ni' lyaa kan'; nda'an x'nan sti jo'o lo'o tnen 'ni nu tka yjwi ti ne' cha' ka lomstan, cha' katin nchga ki'ya nu ndi'in 'in ne' Israel. Lo'o Krixtu ni, ja ndi'in cha' tsaa Ni tyun ya' se'en ndi'in Ndiose nde ni' kwan.
58009026	Ja ndyaa Ni tyun ya' la kan', chun' ja mstya ne' 'in Ni tyun ya' lo wsi ti bra nu ndya' chalyuu. Ska ya' ti yan Ni lo chalyuu nu ja s'ni lye, xa wa tyii ti chalyuu kula, yan Ni cha' ku'ni tyii Ni ki'ya nu ndi'in 'in nchga nten chalyuu chun' ngujwi Ni lo wsi.
58009027	Ta'aan ndi'in cha' kajaan ska ya' ti, bra kan' ku'ni biya' Ndiose 'ñaan;
58009028	kwi' ngwaña'an Krixtu, ska ya' ti ngujwi yu lo wsi, cha' ngwaña'an y'ni tyii Ni ki'ya nu ndukwi ka'an 'a nten. Lo'o ti kan Krixtu xiya' chun' ndi'in la; ja kan 'a Ni cha' ku'ni tyii Ni ki'ya nu ndukwi nten bra kan', cha' nu ngwa s'ni mdyii y'ni Ni tñan kan'. Kan Ni cha' kulaa Ni 'in nchga nten nu ndi'in ta 'in Ni, sa ña'an bra nu kan Ni xiya'.
58010001	Bra nu ku'nian xkwi' cha' kula nu ykwi' ayman Moisés lo'o ayman kula 'ñaan, ja ka jlyo tian' sa ña'an kaja cha' su'we 'ñaan chun' ndi'in la chun' tñan nu y'ni Jesús, cha' ja nchkwi' cha' kula kan' lo'oan sa ña'an ka nchga cha' kan'. Chin' ti cha' ngitsa' cha' kula kan' 'ñaan, ña'an ti' ska nkwin nu ndijyan sa ndijin ti, nu kitsa' ska tñan nu ka nde loo, ngwaña'an nchka ti' cha' kula kan'. Ne' judío ta'a kichen tyian ni, nchga yijan ngi'ni ne' ti kwi' ña'an tñan; nchga yijan nda'an ne' lo'o ti kwi' lomstan cha' xiya' katin ki'ya nu ndukwi ne' tloo Ndiose, lo'o ja nchka 'a tsaa tii cha' kti kan' 'in ne', cha' nu lomstan nu nda'an lo'o ne' ni' lyaa, ja ka suwi ran ni' kasiya 'in nten tloo Ndiose.
58010002	Si ka luwi kasiya 'in ne' chun' cha' kula kan', cha' nda'an lo'o ne' lomstan 'in ne', bra kan' ja kii 'a ti' ne' cha' ndi'in yuwe' 'in ne' bra kan', ja n'ni 'a cha' tya'an lo'o ne' lomstan 'in ne' xiya' bra kan'.
58010003	Ska loo ti tñan ngi'ni lomstan kan' cha' 'in ne', cha' nchga yijan siya' ti ngi'ni ran cha' tyaa yu'wi ti' ne' cha' ti ndukwi ne' ki'ya tloo Ndiose;
58010004	lo'o ja nchka katin ki'ya kan' 'in ne', ni siya nskwin sti jo'o tnen toro, ni siya nskwin tnen chivu chun' ne'.
58010005	-
58010006	Bra nu wa kan ti Krixtu lo chalyuu re ni, ykwi' Ni cha' re lo'o Ndiose Sti Ni: Nu'win ja nchka tii' cha' kan nten lo'o 'ni nu skin cha' ka lomstan, ndukwin Krixtu 'in Ndiose. Ja su'we nka tiyee ña'aan 'in nten se'en nxtya ne' 'ni lo msaa se'en nchkin kii', cha' ka i' lomstan; ni siya xka loo lomstan xtya ne' cha' katin ki'ya nu ndi'in 'in ne', nu'win ja ndiya tii' cha' kan'. Kan' cha' nu'win ngi'nii cha' tsa'aǎn chalyuu, nu'win ndaa tyukwi ña'aǎn cha' kaǎn ña'an ti' ska lomstan nu lu'u, ndukwin Krixtu.
58010007	Kan' cha' ndijyaǎn re ni, Ndiose Stiǐn, cha' ku'niǐn nchga tñan nu ndloo 'ñaǎn, sa ña'an nu nchkwi' cha' nu ndukwa lo kityi kula cha' 'ñaǎn. Ngwaña'an ngwa cha' nu ykwi' Krixtu nu ngwa bra kan'.
58010008	Lo kityi kan', ti kulo ndukwin Krixtu cha' ja nchka 'a ti' Ndiose 'ni nu ka lomstan; kwi' ngwaña'an, ndukwin Ni cha' ja ndiya ti' Ndiose cha' xkwi' nda'an lo'o ne' lomstan, ni siya lomstan ngwa ti ña'an, ni siya 'ni lu'u nu ka lomstan nu skin lo kii', cha' katin ki'ya nu ndukwi ne' tloo Ndiose. Ngwaña'an ykwi' Ni, ni siya ngwaña'an nchkwi' cha' kula 'in ne' cha' ku'ni ne' kan'.
58010009	Bra kan' ykwi' Krixtu lo'o sti Ni: “Wa ndijyaǎn nde re, Ndiose Stiǐn, cha' ku'niǐn nchga tñan nu ndloo 'ñaǎn.” Ngwaña'an ngwa cha' ngulaa ti'in Ndiose cha' kula kan', nu nchkwi' sa ña'an ka lomstan nu tsaa lo'o ne' ska ya'; lo'o ni, xka cha' kwi y'ni Ndiose, bra nu ngulo Ni tñan 'in Krixtu cha' kan Ni lo chalyuu cha' 'ñaan.
58010010	Y'ni Jesucristo nchga tñan nu ngwa ti' Ndiose Sti yu cha' ku'ni yu, cha' mda yu tyukwi ña'aan yu 'in Ni cha' xtya ne' 'in yu lo wsi; ykwi' yu ngwa yu lomstan ska ya' ti, ti kwi' lomstan nu ngwa ti' Ndiose Sti yu cha' ka yu bra kan'. Kan' cha' wa nganun luwi kasiya 'ñaan tloo Ndiose ni, wa mdyii nchga ki'ya nu ndukwian.
58010011	Sti jo'o 'in ne' judío ni, nchga tsan ndi'in ne' kan' ngi'ni ne' tñan cha' nxtya ne' ti kwi' ta'a lomstan lo msaa nu kti tloo Ndiose, ni siya tyun ya' ska yijan; lo'o ja ya tyii cha' nxtya ne' lomstan kan', cha' ja ka 'a katin ki'ya nu ndi'in 'in nten lo'o lomstan kan'.
58010012	Lo'o Jesucristo ni, ska ya' ti ngujwi yu lo wsi cha' katin ki'ya nu ndukwi nten. Ni siya chalyuu ni, ja ya tyii jwersa 'in tñan nu y'ni yu. Chun' ndi'in la mdo'o Jesús chalyuu re ndyaa yu nde ni' kwan, ndyaa tukwa yu la'a se'en kwin se'en ndukwa Ndiose Sti yu nde ni' kwan.
58010013	La kan' ndukwa Jesús ni, ndi'in ta Ni sa ña'an bra nu tyii tyijin lyo Ndiose 'in nchga nu nxuun lo'o 'in Ni.
58010014	Ska ya' ti ngujwi Jesús lo wsi sikwa, cha' y'ni luwi yu kasiya 'in nten tloo Ndiose; ngwaña'an ngwa ñi cha' 'in nten lo'o Ni xiya' bra kan'.
58010015	Ska ti lo'o Tyi'i Ndiose ka biya' tian' sa ña'an tñan y'ni Krixtu nu ngwa bra kan', kan' cha' y'ni Tyi'i Ni cha' ndukwa cha' re lo kityi:
58010016	Nde ndiya cha' kwi nu skaǎn' lo'o nten xiya', ndukwin Ni nu nka X'naan: Bra nu tiya tsan kan' ku'niǐn cha' kanun su'we cha' 'ñaǎn ni' kasiya 'in nten bra kan', nchga cha' nu chkwiǐn' lo'o ne' bra kan'; kwi' ku'niǐn cha' kanun tsaa cha' kan' ke ne' bra kan'.
58010017	Lo'o ykwi' Ndiose xka cha' bra kan': Ja tyu'wi 'a tiǎn' nchga cha' kuxi nu wa y'ni ne' bra kan', ja chkwiǐn' 'aǎn cha' 'in ki'ya nu mdukwi ne'. Ngwaña'an ykwi' Ndiose.
58010018	Kan' cha' ni, ja ndi'in 'a cha' tsaa lo'o nten lomstan cha' katin ki'ya nu ndukwi ne', cha' wa y'ni Ndiose cha' tlyu ti' 'in ne' 'in nchga ki'ya nu ndi'in 'in ne'.
58010019	'Wan ne' ta'a msñian cha' 'in Krixtu, wa mjwi chabiya' 'ñaan ni, cha' tsaan se'en ndi'in Ndiose, nu luwi 'a cha' ndi'in 'in siya' ti. Jesús, kan' nu nda chabiya' kan' 'ñaan, chun' ngalu tnen yu bra nu ngujwi yu lo wsi, cha' katin ki'ya nu ndukwian.
58010020	Bra nu mda yu 'in yu cha' ngujwi yu cha' 'ñaan, kan' mslaa yu xka tuwiin kwi 'ñaan; kan' cha' ni, chun' Jesús ka xñian tuwiin nu ñi kan' cha' tsaan se'en ndi'in Ndiose.
58010021	Wa ndi'in cha' 'ñaan lo'o Jesús ni, kan' nu nka x'nan sti jo'o cha' 'ñaan. Lo'o Jesús, nka Ni ndloo 'in nchga nan 'in Ndiose Sti Ni.
58010022	Tsaan se'en ndi'in Ndiose sikwa; tyukwi ti tiyean ku'nian cha' ka ska ti cha' 'ñaan lo'o Ndiose Stian, cha' xñiin su'wean cha' 'in Ni bra kan'. Wa y'ni tyii Ni nchga cha' kuxi nu y'nian, kwi' nu lye 'a mda cha' jyu'u 'ñaan; lo'o luwi kasiya 'ñaan ni, ña'an ti' si wa ytaan chku lo'o tyi'a nu luwi 'a.
58010023	Ku'nian cha' tsaa ña'an su'we tian' cha' nu wa msñian ti kulo sikwa, ja xi'in chuan' 'in cha' kan' siya' ti. Ka tsaa ña'an tian' 'in Ndiose, cha' chañi ku'ni Ni nchga cha' nu wa ykwi' Ni lo'oan.
58010024	Tya'an su'we cha' tiyean sikwa, cha' kaja ña'an tayaan' 'in xka ta ta'a msñian cha' 'in Jesús; tayaan' 'in ne' kan', cha' xkwi' cha' su'we ku'ni ne' lo'o ta'a ne', cha' ngwaña'an ka xu'wi cha' su'we tiye ne' ña'an ne' 'in ta'a ne'.
58010025	Ndiya ne' ta'aan nu ja nda'an se'en ndi'in ta'a msñian cha' 'in Jesús, nu ja ndyo' ti'in lo'o ta'aan. Ja su'we ku'nian ngwaña'an; ndi'in cha' ti tsaan tyo' ti'ian lo'o ta'aan, cha' kanun tsaa la cha' 'in Ndiose ni' kasiya 'ñaan, ta'aan nu wa msñian cha' 'in Ni. Wa ndyaa ña'an tian' cha' wa kan ti X'naan xiya', kan' cha' ta'a ti tyo' ti'ian lo'o ne' ta'aan ni.
58010026	Ja ndiya 'a xka lomstan nu taan 'in Ndiose, si ti ndiya tian' ku'nian cha' kuxi bra kan'; ja ndiya xka la cha' nu ka ku'nian, cha' katin ki'ya nu ndi'in 'ñaan. Wa ngwa biya' tian' cha' chañi 'a cha' 'in Jesús kan', lo'o ja ku'ni 'a Ndiose cha' tlyu ti' 'ñaan si xi'in chuan' 'in cha' kan'.
58010027	Sa kan' ti cha' ka 'ñaan bra kan', kutsean 'in Ndiose xa nu tiya bra nu ku'ni biya' Ni 'in nchga nten nu nxuun lo'o Ni. Kan' ku'ni tyii Ni 'in nchga ne' kan', tyaa ne' lo kii' tnun nu ja tsaa tii 'a chkin bra kan'.
58010028	Nu ngwa s'ni, xa wa mdiya ne' judío nu ja ynan siya' ti tñan nu ngulo Ndiose 'in, yjwi ne' 'in nten kan' bra kan'. Y'ni biya' ne' 'in nten kan' ti kulo cha' 'in ayman Moisés lo'o tukwa snan nten nu katsa' ñi sa ña'an ngwa cha' kan'; bra wa mstya ne' ki'ya 'in nten kan', yjwi ne' 'in ne' bra kan', cha' ja mjwi ña'an jñan ne' cha' tlyu ti' 'in Ndiose 'in cha' kuxi nu wa y'ni ne' bra kan'. Ngwaña'an ngwa ti s'ni.
58010029	Lo'o ni, lye la kaja nu ti'í 'in nchga nten nu chen 'a nka tiye ña'an 'in Jesús, ska ti nu lka Sñi' ykwi' Ndiose kan'. Lye 'a nchkwi' ne' kan' cha' kuxi 'in tñan nu y'ni Jesús lo wsi, ni siya chun' cha' ngujwi yu lo wsi kan', kan' cha' nchka luwi kasiya 'ñaan. Lo'o ngwaña'an, si chkwian' cha' kuxi 'in Tyi'i Ndiose, lye la tyijian nu ti'í, cha' xkwi' su'we 'a ngi'ni Tyi'i Ni lo'oan.
58010030	Jlyo tian' cha' wa ykwi' Ndiose cha' re nu ngwa s'ni: “Na' lkaǎn nu taǎn nu ti'í 'in nten chalyuu” ndukwin Ni. “Taǎn nu ti'í 'in nten, chun' cha' kuxi nu wa y'ni ne' bra kan'.” Kwi' ngwaña'an xka cha' ykwi' Ni: “Ku'niǐn biyaǎn' 'in nten 'ñaǎn, cha' na' lkaǎn X'nan ne'” ndukwin Ni bra kan'.
58010031	¡Tnun 'a cha' lka, si ta'an ya' Ndiose 'ñaan cha' ta Ni nu ti'í 'ñaan, ti kwi' Ndiose nu lu'u nka Ni!
58010032	Tyaa yu'wi ti' wan sikwa, sa ña'an ngwa wan nu ngwa s'ni, bra nu tka yten xaa 'in Ndiose ke wan cha' kunan su'we wan cha' 'in Ni bra kan'. Ka'an 'a nu ti'í wa mdijin wan lo chalyuu bra kan'. Lo'o mdalo 'a wan bra kan', ja ngwa 'in ne' kuxi tyijin lyo 'wan bra kan'.
58010033	Tyun ya' y'ni liye' 'a ti' ne' 'wan, tyun ya' mda ne' nu ti'í 'wan xa nu nduun wan laja nten lo kiya' nu ngwa bra kan'. Kwi' ngwaña'an, mslyaa wan nganun wan se'en ndi'in ne' ta'a wan bra nu ti'í ti' nten 'in ne' kan', ni siya ja liye' ti' ne' 'wan, ti ykwi' ti wan bra kan'.
58010034	Kwi' ngwaña'an, ndyaa na'an wan 'in ne' ta'a wan bra nu yu'wi ne' ni' ña'an chkwan, su'we 'a mdaya' wan 'in ne' kan' bra kan'. Ni siya y'ni nten kunan nchga cha' su'we nu mdi'in 'wan, mdalo wan bra kan'. Su'we 'a ngwa tiye wan, cha' wa jlyo ti' wan cha' su'we la siya' ti cha' 'in Jesús nu wa msñi wan kan'; jlyo ti' wan cha' ja tsaa tii 'a cha' kan', ti kwi' cha' nu wa ynan wan 'in Jesús.
58010035	Ja kulaa ya' wan cha' 'in Jesús sikwa. Lye la ku'ni wan cha' ka ngula ti' kasiya 'wan, cha' su'we 'a cha' nu kaja 'wan chun' ndi'in la tloo Ndiose, si ti xñi su'we wan cha' 'in Ni bra kan'.
58010036	Ndi'in cha' talo wan ti x'ni ni siya chan 'a, si ti nchka ti' wan ku'ni wan nchga tñan nu nchka ti' Ndiose, cha' ti ña'an wan nchga cha' nu wa ykwi' Ni cha' ka chun' ndi'in la.
58010037	Wa ndukwa cha' re lo kityi kula, ska cha' nu ykwi' Ndiose: Ti chin' ti bra ti ji cha' tiyan yu xiya', yu nu ndi'in cha' tiyan; wa kan ti yu kan', ndukwin Ni.
58010038	Lo'o nten nu ka luwi kasiya 'in chabiya' 'ñaǎn ni, bra nu xñi ne' cha' 'ñaǎn, kan' nu kaja chalyuu nu ja tsaa tii 'a 'in ne', ndukwin Ni. Lo'o ja su'we nka tiyeěn ña'aǎn 'in nten nu xi'in chun' 'in cha' 'ñaǎn.
58010039	Nan ni, ja ka xi'in chuan' 'in cha' 'in Jesús. Si xi'in chuan' 'in Ni, kana' jian tyukwi ña'aan lo'o kasiya 'ñaan bra kan'. Nan, wa lkaan nten nu sa ku' ti nxñian cha' 'in Ni, kan' cha' kulaa Ni 'ñaan 'in cha' kuxi.
58011001	Bra nu chañi cha' ndyaa ña'an tian' ska cha', bra kan' ndi'in taan cha' chañi ka cha' kan', kwi' ngwaña'an jlyo tian' cha' ka cha' kan' 'ñaan, ni siya ti ji ña'aan 'in ran.
58011002	Yaa ña'an ti' ayman kula 'ñaan nu y'ni tnun 'in Ndiose nu ngwa s'ni, kan' cha' ngwa ne' nten su'we, lo'o kan' cha' mskan' Ni cha' lo'o ne' kan'.
58011003	Ndyaa ña'an tian' 'in Ndiose, kan' cha' nchka biya' tian' cha' ti kulo ykwi' Ndiose ska cha', lo'o ndya' chalyuu re bra kan', sa ña'an nu ndukwin Ni cha' ka ran; ja na'aan sa ña'an ngwa cha' ndya' ran s'ni, sa kan' ti cha' ndyaa ña'an tian' cha' wa mñan Ndiose nchga nan nu ña'aan lo chalyuu re ni.
58011004	Yaa ña'an ti' ayman Abel 'in Ndiose, kan' cha' su'we la y'ni yu ke ayman Caín ta'a yu, bra nu mstya yu lomstan tloo Ndiose. Msñi Ndiose cha' nu ykwi' Abel, cha' nu yaa ña'an ti' yu 'in Ni; luwi 'a kasiya 'in yu ndukwin Ndiose, bra nu na'an Ni 'in yu se'en mstya yu lomstan. Kan' cha' ni, ti nchka biya' tian' cha' msñi ayman Abel cha' 'in Ndiose, ni siya s'ni 'a ngujwi yu.
58011005	Yaa ña'an ti' ayman Enoc 'in Ndiose, kan' cha' ja ngujwi yu. Ngwa ti ña'an ndyaa lo'o Ndiose 'in yu nde se'en ndi'in Ni; ja la 'a ña'an nten 'in yu bra kan', cha' nu wa yan y'ya Ndiose 'in yu. Nchkwi' kityi cha' ndiya 'a ti' Ni sa ña'an nu y'ni Enoc kan' xa nu mdi'in yu lo chalyuu.
58011006	Lo'o ja skaan ka ku'niin tlaan' tiye Ndiose, si ja ndyaa ña'an tian' 'in Ni. Si nchka tian' cha' chkwian' lo'o Ni, ndi'in cha' tsaa ña'an tian' cha' lu'u Ni; ndi'in cha' tsaa ña'an tian' cha' ka taya' Ni 'ñaan nchga bra nu jñaan ska cha' 'in Ni.
58011007	Yaa ña'an ti' ayman Noé 'in Ndiose, kan' cha' ynan yu cha' nu ykwi' Ni lo'o yu, bra nu ykwi' Ni sa ña'an ka cha' kuxi nu wa ndijyan ti lo chalyuu, ni siya ja mgii 'a ti' Noé sa ña'an ka cha' kan'. Msñi yu cha' 'in Ndiose, lo'o ngwiñan yu ska yka na'an se'en tyi'in yu lo'o nchga ta'a ndi'in yu bra kan'; ngwaña'an ngwa cha' wa lka ti ne' kan' mdo'o laa ne' 'in tyoo tlya kan' bra kan'. Jlyo tian' ni, cha' kuxi 'a ngwa chalyuu kula kan'; ska ti Noé yaa ña'an ti' yu cha' nu ykwi' Ndiose lo'o yu, kan' cha' y'ni Ni cha' su'we 'a nganun kasiya 'in yu bra kan'.
58011008	Yaa ña'an ti' ayman Abraham 'in Ndiose, kan' cha' ynan yu bra nu ykwi' Ni lo'o yu cha' tsaa yu ska lo yuu tijyu' 'a, cha' ka kichen tyi yu nde kwa. Mdo'o yu lo yuu se'en mdi'in yu ti kulo, ndyaa yu bra kan', ni siya ja jlyo 'a ti' yu la nde ya' tsaa yu.
58011009	Cha' nu ndyaa ña'an ti' yu 'in Ndiose, kan' cha' nganun yu lo yuu se'en ykwi' Ni lo'o yu cha' ka kichen tyi yu nde kwa. La kan' mdi'in yu ña'an ti' ska nten nu nda'an xi'i ti; rmara te' na'an ti mñan yu se'en tyi'in yu. Kwi' ngwaña'an y'ni ayman Isaac sñi' yu lo'o ayman Jacob sñi' ste' yu nde loo la. Ta'a tyukwaa ayman kan' yaa ña'an ti' cha' nu wa ykwi' Ndiose lo'o ayman Abraham sti ne' kan'.
58011010	Yaa ña'an ti' Abraham cha' nde loo la ku'ni xu'we Ndiose xka se'en su'we la se'en tyi'in yu, nu ja tsaa tii 'a siya' ti 'in yu; kwiñan Ndiose ña'aan kichen la kan'.
58011011	Lo'o Sara kwilyo'o yu, yaa ña'an ti' 'in Ndiose, kan' cha' ngwa tnan, ni siya kula 'a, ni siya ja ya tyi'in sñi' siya' ti. Kan' cha' mdi'in sñi', cha' nu yaa ña'an ti' 'in Ndiose, cha' chañi ku'ni Ni nchga cha' nu wa ykwi' Ni lo'o ne' kan' bra kan'.
58011012	Lo'o ngwaña'an ngwa cha' ka'an 'a nten 'in yu yan chalyuu nde loo la chun' ska ti yu kula Abraham, ni siya wa tyii ti cha' 'in yu cha' kula 'a yu. Sa ña'an lka kwii kulasiin nu nsu'wi nde ni' kwan, sa kwa nten yan lo chalyuu chun' ndi'in la bra kan'. Lo'o ni, ja ka lkwaan 'in ne' kan'; ña'an ti' ysiin, ja ka 'a 'ñaan lkwaan sa ña'an kata ysiin ndi'in tu'wa tujo'o.
58011013	Nchga ayman kan', ti ndyaa ña'an ti' ne' 'in Ndiose bra nu ngujwi ne', ni siya ja na'an ne' cha' ngwa nchga cha' nu wa ykwi' Ni cha' ka. Su'we 'a nka tiye ne' kan', cha' nu jlyo ti' ne' cha' wa laa ndijyan cha' kan', sa ña'an si sa kunun ti na'an ne' 'in ran. Jlyo ti' ne' cha' tijyu' mdo'o ykwi' ne' ndijyan ne', lo'o ja nsu'wi na'an tyi ne' lo chalyuu re.
58011014	Yaa ña'an ti' ne' cha' nsu'wi ska se'en su'we la se'en kala ne' chun' ndi'in la, kan' cha' ngwa tiye ne' ngwaña'an.
58011015	Ja ndyaa yu'wi 'a ti' Abraham lo'o nten 'in yu kichen tyi ne' lo yuu tijyu' se'en mdo'o ne' bra kan', cha' bra ti xi'in chun' ne' tyaa ne' la kan', si ngwaña'an mda'an cha' tiye ne'.
58011016	Lo'o si'i ngwaña'an mda'an cha' tiye ne', cha' nu yaa ña'an ti' ne' cha' ta Ndiose ska se'en su'we la siya' ti se'en tyi'in ne'; ngwa ti' ne' kan' kala ne' ti kwi' se'en ndi'in Ndiose. Kan' cha' ja njyu'u ti' Ni cha' nchkwi' ne' cha' Ndiose nka X'nan ne'; nan wa y'ni xu'we Ni ska se'en tyi'in ne' nde se'en ndi'in Ni.
58011017	-
58011018	Yaa ña'an ti' ayman Abraham cha' nu wa ykwi' Ndiose lo'o yu, kan' cha' ndyaa lo'o yu 'in Isaac sñi' yu, cha' ykwi' yu xuwe kan' ka lomstan cha' xkwa lo msaa kee 'in Ndiose bra kan'; ngwaña'an ngwa cha' na'an biya' Ni 'in yu bra kan'. Nan wa mskan' Ndiose cha' lo'o Abraham ti s'ni la cha' kala sñi' kwilyo'o yu; ti bra kan' wa ykwi' Ni lo'o yu: “Chun' Isaac ndijyan ka'an 'a nten 'iin lo chalyuu re chun' ndi'in la.” Lo'o mslyaa Abraham ndyaa lo'o yu 'in nu xuwe Isaac kan' bra kan', cha' ka nu xuwe kan' lomstan bra kan'; ska ti kan' nka sñi' yu lo'o kwilyo'o yu.
58011019	Nchka 'in Ndiose ku'ni cha' tyu'u Isaac xiya' si wa ngujwi, nka tiye Abraham; kan' cha' mslyaa yu y'ni yu ngwaña'an lo'o sñi' yu. Ti kwi' bra nu nskwa Isaac lo msaa cha' kaja, ngulaa Ni 'in nu xuwe kan', xiya' ndya Ni 'in yu 'in Abraham sti yu bra kan'; ja ngujwi nu xuwe kan' bra kan'.
58011020	Yaa ña'an ti' ayman Isaac cha' nu ykwi' Ndiose lo'o yu, kan' cha' ykwi' yu kula kan' lo'o ta'a tyukwaa sñi' yu, nu ngwa Jacob lo'o Esaú, cha' su'we 'a ka 'in nten 'in ne' nu ndijyan nde loo la.
58011021	Yaa ña'an ti' ayman Jacob cha' nu ykwi' Ndiose lo'o yu, kan' cha' msu'wa yu kula kan' nkwan ke ta'a tyukwaa sñi' ste' yu nu ngwa sñi' Se, xa wa kaja ti yu kula kan'. Bra kan' y'ni tnun yu kula kan' 'in Ndiose, laja nu msñi tuun 'in yu lo'o yka skan 'in yu.
58011022	Yaa ña'an ti' ayman Se 'in Ndiose, kan' cha' xa wa kaja ti yu, ykwi' yu ska cha' lo'o ne' ta'a yu, cha' chañi cha' tyo'o ta'a ne' Israel lo yuu Egipto kan' chun' ndi'in la, tyaa ne' cha' su'we ti bra kan'. Lo'o ngwaña'an, ytsa' yu la nde ya' katsi' tijyan yu xiya' xa wa mdo'o ne' ndyaa ne'.
58011023	Yaa ña'an ti' sti jya'an ayman Moisés 'in Ndiose, kan' cha' xa wa ngula sñi' ne', msu'wa kutsi' ne' 'in yu ni' ña'an snan ko', cha' ja ña'an nten cha' su'we 'a ña'an kuwi' kune' kan'. Ja ytsen ne' kan' 'in ree xa'an, ni siya ja mdukwa ne' tñan kuxi nu ngulo ree kan'.
58011024	Xa wa tlyu Moisés, bra kan' ja mdiya ti' yu cha' nchkwi' nten cha' lka yu sñi' nu kuna'an sñi' ree nu nka ndloo 'in ne' Egipto, chun' ndyaa ña'an ti' yu 'in Ndiose nu nka X'nan ne' Israel;
58011025	su'we la cha' su'wa ti tyijin yu nu ti'í lo'o nchga nten 'in Ndiose, nka tiye yu. Ja nka tiye yu cha' tya'an yu xkwi' cha' paseya, ja nka tiye yu ku'ni yu chin' cha' kuxi cha' ska bra ti ka tsaa ti' yu, ti ykwi' ti yu;
58011026	su'we la cha' su'wa ti tyi'in yu lo'o ta'a kichen tyi yu, ni siya chen ña'an ka tiye xka ta nten ña'an 'in yu, nka tiye yu. Sa ña'an mdijin ykwi' Krixtu nu ti'í nde loo la, kwi' ngwaña'an mdijin Moisés nu ti'í nu ngwa bra kan'; ja nduwe ti' yu cha' kuliya' 'a ne' Egipto, mxnun ti'in yu nchga cha' su'we nu nsu'wi 'in ne', cha' ndyaa ña'an ti' yu cha' su'we la ka 'in nten 'in yu nde loo la chun' Ndiose.
58011027	Yaa ña'an ti' ayman Moisés 'in Ndiose, kan' cha' mdo'o yu lo yuu Egipto kan'; ja ytsen yu ni siya msin' 'a ti' ree xa'an kan' bra kan', kwi' ja mxi'in chun' yu siya' ti. Ndyaa lo'o yu 'in ne' Israel tuwiin tijyu', ña'an ti' si ndyaa ña'an yu 'in Ndiose; ni siya Ndiose ni, ja nchka ña'aan 'in Ni.
58011028	Yaa ña'an ti' Moisés cha' nu ykwi' Ndiose lo'o yu, kan' cha' ykwi' yu cha' ku'ni ne' ta'a pascua, ti kwi' tla xa wa tyijin ti ska angajle se'en ndi'in ne' Egipto; cha' 'in Ndiose yan angajle kan', cha' ta Ni nu ti'í 'in ne' Egipto kan'. Kan' cha' ngulo Moisés tñan cha' ta'an ne' tnen se'en lka tu'wa tuna'an 'in nchga ne' Israel. Bra nu ña'an angajle kan' tnen, ja kujwi Ni 'in sñi' ne' Israel bra kan', ni siya wa yjwi angajle kan' 'in sñi' nu ngula kulo 'in nchga ne' Egipto kan'.
58011029	Yaa ña'an ti' Moisés 'in Ndiose, kan' cha' ngalaa ska tuwiin wtyi jlu'we la tyi'a Tujo'o Nga'a, cha' mdijin ne' la xka la'a tsu'. Xa nu ngwa ti' ne' Egipto tyo'o ña'an 'in ne' Israel, ja ngwa 'in ne' bra kan', cha' nganun ne' ni' tyi'a kan'; mdyii ne' Egipto, ngujwi ne' bra kan'.
58011030	Yaa ña'an ti' ne' Israel cha' nu ykwi' Ndiose, kan' cha' mda'an ne' mxiti'in ne' ña'aan chun' kichen Jericó, ña'aan chun' lo'oo kee nu nduun tu'wa kichen kan' bra kan'. Kati tsan mda'an ne' sa tlyu ti, lo'o mdyii lo'oo kan' ngutin bra kan'.
58011031	Ayman Rahab, ska nu kuna'an tsaa ti' nu mdi'in kichen kan', yaa ña'an ti' 'in Ndiose; kan' cha' ykwi' su'we lo'o tyukwaa ne' Israel nu yaa mnan ti, yaa na'an ne' lo kichen kan' ti kulo. Mda Rahab kan' se'en tyi'in ne', kan' cha' ja ngujwi nu kuna'an kan' bra nu ngujwi xka la ta'a kichen tyi nu ja mdukwa cha' nu nchkwi' Ndiose siya' ti.
58011032	Ti ndiya ka'an 'a cha' nu ka chkwiǐn' lo'o wan, cha' 'in cha' tnun nu y'ni ayman 'ñaan, nten nu chañi yaa ña'an ti' 'in Ndiose: ka chkwiǐn' cha' 'in Gedeón, lo'o Barac, lo'o Sansón, lo'o Jefté, lo'o David, lo'o Samuel, lo'o ta'a ayman kula nu ykwi' cha' 'in Ndiose lo'o nten nu ngwa s'ni bra kan'.
58011033	Yaa ña'an ti' nchga ne' kan' 'in Ndiose, kan' cha' msuun ne' lo'o nten kuxi nu mdi'in xka nasiyun tijyu' la, mdijin lyo ne' 'in nchga nten nu mdi'in nde kwa bra kan'. Su'we 'a tñan y'ni ne' kan', kan' cha' y'ni Ni nchga cha' nu wa ykwi' Ni cha' ku'ni Ni cha' 'in ne' kan'. Ngwa 'in ne' kan' tukun' tu'wa kwichi la sa'a cha' ja yku 'in ne';
58011034	kwi' ngwaña'an, mdalo 'a ne' kan', ni siya mxkwan ne' xa'an 'in ne' lo kii' tnun cha' skin ne'; ja ska ngwa 'in ne' kan', ni siya ngulo nten xtyi wsuun cha' kujwi 'in ne'. Kulo ndukwa la, ja mdalo ne' kan' siya' ti, cha' chin' ti jwersa yu'wi 'in ne'; chun' ndi'in la, ngwa ngula la ti' ni' kasiya 'in ne' kan', cha' tnun 'a jwersa mjwi 'in ne' xa nu msuun ne' lo'o nten xka nasiyun nu sa tlyu ti ndijyan cha' tyijin lyo 'in ne' bra kan'.
58011035	Kwi' ngwaña'an nu kuna'an ni, xiya' ngala yu ki'yu 'in ne' ña'an lu'u ti, cha' nu yaa ña'an ti' ne' cha' ka 'in Ndiose kulaa 'in yu ni siya wa ngujwi yu ska ya'. Ti'í 'a mji'in ne' kuxi kan' 'in xka ta ta'a yu bra kan', chun' ja mslyaa yu kan' kulaa ya' yu 'in Ndiose. Si nu kulaa ya' yu kan' 'in Ni, ja jwi'in ne' kuxi 'in yu bra kan'; kulaa ne' kuxi 'in yu kan' bra kan'. Mdi'in ta 'a yu kan' ña'aan bra kan y'ya Ni 'in yu, cha' ta Ni xka chalyuu nu su'we la 'in yu.
58011036	Xka la ta'a yu kan' ni, ykwi' ne' kuxi cha' ti'í 'in yu laja nu mji'in ne' 'in yu. Ndiya yu nu mskan' ne' kuxi lo'o karenan, ndiya yu nu msu'wa ne' 'in yu ni' ña'an chkwan.
58011037	Ska tukwa yu kan' ngujwi yu bra kan', cha' ti'í 'a nguun kee ne' chun' yu kan', lo'o ndiya ya' mduwe ne' 'in xka ta yu kan' lo'o siyera. Kwi' ngwaña'an xka ta yu kan', ngujwi yu tu'wa xtyi 'in ne' kuxi. Kwi' ngwaña'an, ndiya yu nu nda'an yu'wi ti yu, kijin slya' ti nchku' yu bra kan', ni siya kijin chivu. Kwi' ngwaña'an ndiya nu ti'i, cha' nu ti'í 'a ti' ne' kuxi 'in yu.
58011038	Kuxi 'a nten chalyuu re nu y'ni ngwaña'an. Ja jlyo ti' nten chalyuu cha' su'we la yu nu mjwi cha kan' ke ykwi' ne', ni siya mda'an yu'wi ti yu kan', ni siya yu'wi kutsi' ti yu ni' kixin' si' ki'ya, cha' nu ti'í 'a ti' nten chalyuu 'in yu. Mdi'in yu kan' tukee, kwi' ngulu yu tiyuu se'en tyi'in yu.
58011039	Lo'o ni, ti ndyu'wi tian' 'in yu kan', ta'a nten nu ngwaña'an yaa ña'an 'a ti' 'in Ndiose nu ngwa s'ni, ni siya ja na'an ne' kan' nchga cha' nu wa ykwi' Ni cha' ka nde loo la.
58011040	Su'we la cha' nu mda'an tiye ykwi' Ni cha' ku'ni Ni lo'o ta'aan ni, cha' lo'o cha' 'ñaan mda'an cha' tiye Ni. Ngwa ti' Ni cha' kaan nten nu tyukwi ti tiye su'wa ti lo'o ne' kan'. Ta'aan lo'o ayman kula kan' 'ñaan, kaan sa ña'an nu ngwa ti' Ni cha' kaan bra kan'.
58012001	Lo'o ni, nde ña'an ku'nian lo chalyuu re, ña'an ti' si ti ndi'in ayman kula kan' sa tlyu ti lo'oan: Tyu'wi su'we tian' nchga cha' tnun nu y'ni ayman kan' nu ngwa s'ni, chun' nu yaa ña'an ti' ne' 'in Ndiose. Kan' cha' kulaa yaan' nchga cha' nu ngi'ni tukwi 'ñaan cha' ja xñiin su'wean cha' 'in Jesús; kulaa yaan' nchga cha' kuxi nu ndiya la tian'. Lo'o bra kan' ka ngula la ti' kasiya 'ñaan cha' ku'nian cha' su'we lo chalyuu re, sa kwa bra nu ti ta Ni chalyuu 'ñaan bra kan'.
58012002	Tya'an cha' tiyean sa ña'an nu y'ni Jesús, chun' Jesús lka suun nchga cha' nu ndyaa ña'an tian' ni. Si ngwaña'an ku'nian, ka tsaa ña'an tian' 'in Ni sa ya' nu tyii chalyuu 'ñaan. Jesús ni, ja mxi'in chun' yu 'in tñan nu mdi'in cha' ku'ni yu, ni siya jlyo ti' yu cha' wa kaja ti yu lo wsi. Chun' ndi'in la xa wa mdijin lyoo yu 'in nu kuxi, su'we 'a ngwa tiye yu bra kan'; kan' cha' ja mjyu'u ti' yu siya' ti, ni siya mda ne' nu ti'í 'in yu lo wsi. Lo'o ni, wa ndyaa tukwa Jesús nde la'a se'en kwin se'en tnun se'en ndukwa Ndiose Stian.
58012003	Tya'an su'we cha' tiye wan cha' 'in nchga cha' kuxi nu ngwa 'in Jesús bra kan'. Mdalo 'a yu 'in ne' nu y'ni cha' kuxi kan' lo'o yu bra kan', ni siya ti'í 'a ti' ne' kuxi 'in yu. Kan' cha', lo'o 'wan ni, ja ndi'in cha' ka na'an ti' kasiya 'wan cha' 'in Jesús, ja ndi'in cha' ka ndaja ti' wan 'in Ni.
58012004	Ni siya lye 'a nxuun wan lo'o nchga cha' kuxi, ja ya kujwi ne' 'in ska wan cha' 'in Jesús.
58012005	Ja ndi'in cha' kjlyaa ti' wan cha' re xa nu su'we 'a nchkwi' Ndiose lo'o wan ña'an ti' si lka wan sñi' Ni: Sñiěn', ndukwin Ndiose, ja ki'ya ti'í 'wan lo'oǔn ni siya taǎn nu ti'í 'wan; ja ka ndaja ti' wan 'ñaǎn, ni siya ja taǎn chabiya' 'wan cha' ku'ni wan ska cha' kuxi.
58012006	Cha' nu na' lkaǎn X'nan wan, lo'o su'we 'a nka tiyeěn ña'aǎn 'wan, kan' cha' taǎn nu ti'í 'wan ti xi'i, ndukwin Ndiose. Ndiya ya' ndaǎn chin' nu ti'í 'in nten 'ñaǎn, cha' sñiěn' lka ne'. Ngwaña'an nchkwi' Ndiose lo'oan,
58012007	kan' cha' chan talo wan bra nu tyijin wan nu ti'í chabiya' 'in Ndiose Sti wan sikwa. Ndijin wan chin' nu ti'í ni, kan' cha' ka biya' ti' wan cha' lka wan sñi' Ndiose, cha' ngwaña'an ngi'ni Ndiose lo'o wan. Nchga nten nu nsu'wi sñi', ndiya ya' ku'ni tlá ne' 'in sñi' ne'; bra nu ja nnan nu xuwe kan' cha' nu nchkwi' sti ne', nda sti ne' nu ti'í 'in sñi' bra kan'. Kwi' ngwaña'an ngi'ni Ndiose lo'oan.
58012008	Ndi'in cha' ta Ndiose nu ti'í 'wan sa ña'an nu nda Ni nu ti'í 'in nchga sñi' Ni, cha' ka biya' ti' wan cha' chañi cha' wa lka wan sñi' Ni bra kan'; ja lka wan sñi' nu mjwi 'in nten lo kichen ti.
58012009	Lo chalyuu re nda stian nu ti'í 'ñaan, kan' cha' nnaan cha' nu nchkwi' ne' kula 'ñaan lo'oan. Kan' cha' ni, ¿ta ja su'we si taan chabiya' cha' ta Ndiose Stian nu ti'í 'ñaan a?, cha' su'we la tyi'ian nde loo la bra kan'.
58012010	Wa lka ti bra nu nda stian nu ti'í 'ñaan lo chalyuu re, sa ña'an nu su'we cha' 'ñaan skaan ngi'ni ne' kula kan', cha' ku'niin xa'aan, nka tiye ne' kula 'ñaan; ti kwi' ti cha', nchka ti' Ndiose cha' ka su'we cha' 'ñaan, kan' cha' nda Ni nu ti'í 'ñaan ngwaña'an. Xa wa ngutin ki'ya nu ndukwian, ka su'wa cha' 'ñaan lo'o Ndiose Stian, nu ja nsu'wi cha' kuxi 'in siya' ti bra kan'.
58012011	Chañi cha' xi'in tian' bra nu ndijian nu ti'í, si'i nan su'we nka tiyean bra kan'; chun' ndi'in la ka ku'nian ka'an la cha' su'we, cha' tiin ti tyi'ian lo chalyuu bra kan', cha' wa msñian su'wean cha' 'in Ndiose bra nu mdijian nu ti'í.
58012012	Xiya' ku'ni ngula la ti' ni' kasiya 'wan; ja kutsen wan sikwa, ni siya ngwa tña' 'a wan, ni siya ngwa ndaja ti' wan nu ngwa xkan'.
58012013	Tsaa naan la wan tuwiin nu ñi se'en tsaa wan, cha' ja ka ñu'un la tuwiin 'in xka ta ne' ta'a wan nu na'an la ti' ni' kasiya 'in ne'; ku'ni wan cha' ka tyukwi la ti tiye nten kan', cha' ja ka ñu'un la ti' ne'.
58012014	Lye ku'ni wan tñan cha' su'we ti tyi'in wan lo'o nchga nten; ku'ni luwi wan kasiya 'wan, cha' nu ja ta Ndiose chabiya' ña'aan 'in Ni si ti ji ka luwi kasiya 'ñaan.
58012015	Xñi wan kwenta 'in ta'a wan cha' ja ska wan kulaa ya' ngwa ti ña'an nchga cha' su'we nu wa y'ni Ndiose lo'oan. Nu kulaa ya' wan 'in Ni, ja chan ka wan ña'an ti' ska loo yan nu ku'ni tna' 'in xka la ne' ta'a msñi wan cha' 'in Jesús. Ña'an ti' ska kixin' tlá nu ku'ni ñu'un 'in nten cha' lka ran yan, kwi' ngwaña'an kaan lo'o ta'aan bra nu ndi'in ska cha' kuxi 'ñaan.
58012016	Xñi wan kwenta 'in ta'a wan cha' ja ska wan sten wan lo'o xka nten nu ja lka kwilyo'o wan. Ja ku'ni wan sa ña'an y'ni ayman Esaú; chen ña'an y'ni yu kan' lo'o nten 'in yu, cha' ja yuwe ti' yu 'in Ndiose. Sñi' kulo Isaac ngwa Esaú kan', lo'o mdyii nchga cha' su'we nu wa ta ti sti yu 'in yu yjwi' yu bra kan', cha' ngwa ti' yu ku yu ni siya ska ti ka'nan skwa nu mda ta'a yu 'in yu; ngwaña'an mñi lyo'o ta'a ngula yu 'in yu bra kan'.
58012017	Wa jlyo ti' wan sa ña'an ngwa chun' ndi'in la. Bra nu ngwa ti' Esaú cha' lkwan sti yu 'in yu, kan' ja ynan 'a sti yu cha' nu ykwi' yu lo'o; ja mjwi 'a ña'an tya'an chun' yu 'in tñan nu wa y'ni yu, ni siya nganan 'a yu bra nu mjñan yu cha' kan' 'in sti yu.
58012018	Bra nu ynan wan cha' 'in Ndiose, ja ngwa 'wan sa ña'an nu ngwa 'in ne' Israel nu ngwa s'ni, xa nu mduun ne' kan' kiya' ki'ya Sinaí bra kan'. Ja ndii ti' wan ni, sa ña'an nu mgii ti' ne' kan' xa nu lye 'a mkin si' ki'ya Sinaí kan' nu ngwa bra kan'; liye 'a ngwa tla bra kan', ja ngwa ña'an ne' siya' ti, kwi' ngwaña'an lye 'a ngwa kwi'in tnun.
58012019	Lo'o ngwaña'an, ja ynan wan bra nu kwen 'a ynen kuwi chkwan 'in Ndiose bra kan', ynen ykwi' Ndiose lo'o nten kan' bra kan'. Bra nu ynan ne' cha' nchkwi' Ndiose lo'o ne', lye 'a mjñan ne' 'in Ni cha' ja chkwi' 'a Ni lo'o ne' siya' ti bra kan'.
58012020	Ytsen 'a ne' bra kan', cha' ja mdalo ne' kunan ne' cha' re nu ykwi' ayman Moisés lo'o ne' cha' 'in Ndiose: “Ja kan wan nde si' ki'ya re siya' ti; ni siya tsaa ska ta'a wan, ni siya tsaa ska 'ni 'wan si' ki'ya re, ndi'in cha' kujwi wan 'in bra ti lo'o kee.”
58012021	Lye 'a ña'an ngwa bra kan'. Bra kan' ykwi' Moisés cha' re: “Lye 'a nchkwaǎn cha' ngitseěn”.
58012022	Lo'o si'i ngwaña'an nchka 'wan ni, cha' xka chalyuu kwi tsaa wan ni, ti kwi' se'en ndi'in Ndiose ykwi' nde ni' kwan. La kan' ndi'in Ndiose lo'o tyun 'a mi angajle 'in Ni. Su'we 'a ña'an la kan'; ña'an ti' si wa ndukwa xka ki'ya Sión nde ni' kwan, ña'an ti' si nde kwa nskwa xka kichen Jerusalén nu su'we la ña'an, ngwaña'an lka la kan'.
58012023	Kwi' ngwaña'an, tsaa wan se'en ndi'in ta'a sñi' Ndiose nu wa ndyaa lo'o Ni 'in nde kwa, cha' wa ndukwa nin nchga sñi' Ni lo kityi 'in Ndiose nde ni' kwan. Su'we 'a nka tiye ne' kan' se'en ndyo' ti'in ne' bra kan'. Nan wa tsaa ti wan ti kwi' se'en ndi'in Ndiose nu ku'ni biya' 'in nchga nten, nde se'en ndi'in ta'a ayman nu luwi kasiya 'in cha' 'in Jesús, cha' wa nchka kwi tyukwi ña'aan ne'.
58012024	La kan' ndi'in Jesús, nu wa mskan' xka cha' nu su'we la lo'oan tloo Ndiose. Su'we 'a ngwa cha' ngalu tnen ykwi' Jesús, cha' lo'o tñan nu y'ni Jesús, kan' cha' wa y'ni tyii Ndiose nchga cha' kuxi nu mdi'in 'ñaan bra kan'. Lo'o ayman Abel ni, kuxi 'a yaa to'o cha' 'in yu, bra nu ngalu tnen yu nu ngwa s'ni; mdi'in cha' kaja ti kwi' yu nu wa yjwi 'in yu bra kan'.
58012025	Ki'ya wan kwenta sikwa, cha' kunan su'we wan nchga cha' nu wa ykwi' Krixtu lo'o wan. Lye 'a mda Ndiose nu ti'í 'in ayman kula 'ñaan, chun' ja mslyaa ne' kunan ne' cha' nu ykwi' ayman Moisés lo'o ne' lo chalyuu re chabiya' 'in Ndiose; ja ngwa xnan ne' kan' 'in Ndiose. Lo'o tnun la cha' ka 'ñaan ni, si ja kunaan cha' nchkwi' Krixtu nu mdo'o se'en ndi'in Ndiose nde ni' kwan mdiyan lo chalyuu re; lo'o ni, wa ndyaa tukwa Ni xiya' nde se'en ndi'in Ndiose.
58012026	Laja nu ykwi' Ndiose lo'o nten s'ni, ti kwi' bra kan' lye 'a mñan chalyuu; lo'o ni, nde ndiya xka cha' nu wa ykwi' Ni lo'oan: “Xiya' ti ku'niǐn cha' kiñan tyukwi ña'aan chalyuu, lo'o ti kwi' bra kan' xñaǎn ña'aan ni' kwan” ndukwin Ni.
58012027	Bra nu ndukwin Ni “Xiya' ti”, ngwaña'an ka biya' tian' cha' ndi'in cha' xñan Ni nchga nan nu wa ngwiñan Ni, kulo tsu' Ni 'in nan kan' bra kan'. Sa kwa ti nan nu nsu'wi 'in Ndiose ykwi', kan' ti nan nu kanun bra kan', cha' ja ka katin ran siya' ti.
58012028	Kwi' ngwaña'an, ja xa'an 'a chalyuu kwi nu wa mjwi 'ñaan chun' Krixtu, ja siya' tyii chalyuu kan'; kan' cha' tyaan xu'we 'in Ndiose sikwa. Ku'niin tnuan 'in Ni, cha' ngwaña'an nchka ti' Ni cha' ku'nian. Kuwe 'a tian' 'in Ni cha' tnun 'a cha' ndi'in 'in Ni; nchga tsan ku'niin tnuan 'in Ni sikwa.
58012029	Ti kwi' Ndiose nu ngi'niin tnuan 'in, chañi cha' ka 'in Ni ku'ni tyii Ni 'ñaan ska bra ti, sa ña'an lka si skian ska lo kii' tnun, si nu nchka ti' Ni ku'ni Ni ngwaña'an.
58013001	Ti chka t'nan ti' wan 'in ta'a msñi wan cha' 'in Krixtu, ku'ni wan cha' su'we lo'o ne' kan'.
58013002	Tyu'wi ti' wan cha' chkwi' su'we wan lo'o nchga ne' xka kichen, nu tiyan na'an tyi wan; ta wan se'en tyi'in ne' kan', cha' ngwaña'an y'ni ayman kula 'wan nu ngwa s'ni, lo'o chun' ndi'in la ngwa biya' ti' ne' cha' angajle 'in Ndiose nu ndi'in nde ni' kwan ngwa ne' kan' nu yan na'an tyi ne'.
58013003	Tya'an cha' tiye wan sa ña'an ka taya' wan 'in ta'a msñian cha' 'in Ndiose nu nsu'wi ni' ña'an chkwan, ña'an ti' si ti kwi' wan nsu'wi wan nde kwa lo'o ne'. Kwi' ngwaña'an, taya' wan 'in ne' ta'aan nu lye 'a ndijin nu ti'í chun' ti'í ti' nten 'in ne'; taya' wan 'in ne' kan', ña'an ti' si 'wan, ti ykwi' ti wan, ndijin wan nu ti'í lo'o ne'.
58013004	Ta'a wan ndi'in cha' tyi'in su'we wan lo'o kwilyo'o wan; ja ku'ni wan cha' kuxi lo'o kwilyo'o wan, kwi' ja tyi'in cha' 'wan lo'o xka nten nu ja lka kwilyo'o wan. Ta Ndiose nu ti'í 'in nchga nten nu ku'ni cha' kuxi ngwaña'an, ta Ndiose nu ti'í 'in nten nu sten yu'wi lo'o kwilyo'o xka nten.
58013005	Ja xu'wi tiye wan xkwi' cha' 'in tñi; su'we si kala' ti' wan lo'o sa kwa ti nan nu nsu'wi chin' 'wan. Nan wa ykwi' Ndiose cha' re lo'oan: “Ja kulaa yaǎn' 'aǎn 'wan” ndukwin Ni, “ja xnuǔn 'aǎn 'wan ngwa ti ña'an.”
58013006	Kan' cha' nde ña'an tya'an cha' tiye wan cha' ka ngula la ti' ni' kasiya 'wan kwenta skaa wan: Ykwi' X'naǎn lka nu ndaya' 'ñaǎn. Ja n'ni cha' kutseěn sikwa, cha' ja ka 'a ku'ni nten cha' kuxi lo'oǔn.
58013007	Tyaa yu'wi ti' wan 'in ayman ta'a wan nu ngwa ndloo la 'wan chabiya' 'in Jesucristo; ti kwi' ne' kan', ykwi' ne' cha' 'in Ndiose lo'o wan ti kulo, kan' cha' tya'an su'we cha' tiye wan cha' 'in tñan su'we nu y'ni ne' kan' lo chalyuu. Lo'o 'wan, ku'ni wan sa ña'an nu y'ni ne' kan' cha' su'we 'a yaa ña'an ti' ne' cha' 'in Ndiose.
58013008	Ja nxa'an Jesucristo. Sa ña'an nu ngwa Ni nu ngwa s'ni 'a, kwi' ngwaña'an lka Ni ni, lo'o ti kwi' ngwaña'an ka Ni nu ndyaa nde loo la.
58013009	Ja ta wan chabiya' kwa'u nten xka la cha' 'wan, xka cha' nu ja su'wa nchkwi' lo'o cha' 'in Jesús, cha' ja xi'in chun' wan tuwiin nu ñi. Su'we la si kanun tsaa nchga cha' 'in Ndiose ni' kasiya 'ñaan, cha' nchga bra kuwe tian' 'in nchga cha' su'we nu ngi'ni Ni lo'oan. Lo'o ja ka kanun su'we cha' 'in Ndiose ni' kasiya 'ñaan xa nu kunaan xka ta lee nu tatsaa nten 'ñaan cha' xñian, xa nu nchkwi' ne' cha' ja su'we kuan ska loo nan nchkuan. Ni siya wa ynaan 'aan lee kan' nu ngwa xkan', ja nganun su'we la tiyean xa wa y'nian tñan kan'.
58013010	Xka ña'an y'ni Krixtu bra nu ngujwi yu lo wsi, cha' ngwa yu lomstan cha' katin ki'ya nu ndukwian tloo Ndiose, cha' tnun la siya' ti tñan nu y'ni Krixtu ke lomstan nu nxtya sti jo'o kula 'in ne' judío. Kan' cha' nchga nten nu ti ndyaa ña'an 'a ti' 'in sti jo'o kula kan', ja ka tyi'in su'we ne' kan' lo'o Krixtu.
58013011	Ni siya x'nan sti jo'o 'in ne' judío ni, xkwi' lo'o tnen 'ni ndijyan lo'o sti jo'o kan' loo jo'o se'en kti 'a ni' lyaa kan', cha' katin ki'ya nu ndukwi nten tloo Ndiose bra kan'. Xa wa mdyii ngwa tñan kan', ndyaa lo'o ne' 'in nchga kuna' 'ni nu lka lomstan kan' tu'wa kichen; la kan' ndikin ne' kuna' kan'.
58013012	Ti kwi' ti cha', tu'wa kichen mdijin Jesús nu ti'í, cha' kaja ña'an katin cha' kuxi nu ndi'in 'in nten, bra nu ngalu tnen ykwi' yu cha' ngujwi yu lo wsi bra kan'.
58013013	Lo'o nan, su'we si ja kutsean, ni siya tsaa lo'o ne' 'ñaan cha' ta ne' nu ti'í 'ñaan cha' 'in Jesús, ña'an ti' si su'wa tsaan lo'o Jesús.
58013014	Lo chalyuu re ja ndiya se'en su'we se'en kanuan; xkwi' nan ndi'iin taan ña'an bra nu tyaan la xka se'en nu su'we la ti, se'en tsaan xa wa mdyii chalyuu re.
58013015	Kan' cha' nchga tsan ku'niin tnuan 'in Ndiose cha' 'in Jesús; ña'an ti' si taan lomstan 'in Ni, kwi' ngwaña'an lka xa nu tyukwi ti tiyean ku'niin tnuan 'in Ni. Lo'o ngwaña'an, ¡su'we 'a si nchga tsan chkwian' cha' tnun 'a cha' nu ndi'in 'in Ndiose Stian!
58013016	Lo'o ja ka ndaja ti' wan ku'ni wan nchga cha' su'we, cha' ngwaña'an taya' wan 'in ta'a nten wan; kan' lka tñan nu ndiya ti' Ni cha' ku'nian cha' 'in Ni.
58013017	Kunan wan cha' nchkwi' nten nu nka tñan cha' 'in ska ta ne' ta'a wan; ku'ni wan nchga tñan nu kulo ne' kan' wan. Tnun 'a tñan nu ndi'in 'in ne' kan', cha' nduwe 'a ti' ne' sa ña'an tñan nu ngi'ni wan kwenta skaa wan; ndi'in cha' tijin ne' kwenta 'in Ndiose ykwi' si chañi cha' ti nganan su'we wan cha' 'in Ni. Lo'o su'we la nka tiye ne' kan' si ndiya ti' wan ku'ni wan sa ña'an tñan nu chkwi' ne' lo'o wan; si nu ja ku'ni wan ngwaña'an ni, ka xi'in ti' ne' kan' bra kan', lo'o ja ka 'a taya' ne' 'wan bra kan'.
58013018	Lo'o ngwaña'an, ti chkwi' wan lo'o Ndiose cha' 'ware. Tyukwi ti tiye ba jlyo ti' ba cha' ja ska cha' kuxi ndi'in 'wa cha' ka jyu'u ti' ba. Nchga bra nka tiye ba ku'ni ba nchga cha' nu su'we la cha' 'in Ndiose.
58013019	Kan' cha' xiya' njñaǎn 'aǎn 'wan, cha' ta'a ti chkwi' wan lo'o Ndiose cha' 'ñaǎn. Ja chan ku'ni Ni cha' tyaǎn ndla la nde se'en ndi'in wan bra kan'.
58013020	Ndiose lka nu y'ni tñan cha' ndyu'u Jesucristo nu nka X'naan xiya', xa wa ngujwi Ni. Lo'o ni, lka Jesús ndloo la ti, cha' ku'ni Ni kwenta 'ñaan nu lkaan nten 'in Ni, ña'an ti' si ngi'ni Ni kwenta 'in slya' 'in Ni, cha' ngujwi Ni cha' 'ñaan. Bra nu ngujwi Jesús ni, kan' mskan' Ni cha' lo'o nchga nten 'in Ni, ska cha' kwi nu ja tsaa tii 'a siya' ti.
58013021	Ndiose y'ni cha' tiin ti tyi'in kasiya 'ñaan lo chalyuu, lo'o ni, nchka tiǎn' cha' su'wa ya' Ni 'wan nchga se'en lyiji 'wan, cha' ka ku'ni wan nchga tñan, sa ña'an tñan nu nchka ti' Ni cha' ku'ni wan. Lo'o nchka tiǎn' cha' ku'ni Ni lo'oan nchga nan nu su'we la nka tiye Ni, chabiya' 'in Jesucristo. Lo'o ngwaña'an nan, ja tsaa tii 'a cha' ku'niin tnuan 'in Krixtu. ¡Ngwaña'an ka sikwa!
58013022	'Wan ta'a msñian cha' 'in Krixtu, ku'ni wan cha' tlyu ti' 'ñaǎn, talo wan chin' 'ñaǎn, kunan wan cha' nu nchkwiǐn' re. Ja ka'an 'a cha' nda'aǎn lo kityi re, lo'o nchka tiǎn' cha' kanun su'we la cha' kan' ni' kasiya 'wan.
58013023	Lo'o xka cha' nchka tiǎn' katsaǎn' 'wan ni, cha' wa ngulaa ne' 'in Timu, ta'aan nda'aan tñan, se'en yu'wi yu ni' ña'an chkwan; bra nu tsa'aǎn, tsa'aǎn lo'oǔn 'in yu bra kan', si ndla ti kala yu se'en ndi'iǐn.
58013024	Ta wan kasiya 'ñaǎn 'in nchga ne' nu nka ndloo 'wan cha' 'in Ndiose, kwi' ngwaña'an ta wan kasiya 'ñaǎn 'in nchga ne' ta'a wan nu msñi cha' 'in Ndiose. Nchga ne' nu ndi'in cha' 'in lo'o Ndiose nu ndi'in nde Italia re, lo'o ne' kan' nchka ti' ne' ta ne' kasiya 'wan.
58013025	Lo'o nchka tiǎn' cha' tyu'wi ti' wan nchga bra cha' xkwi' su'we ti ngi'ni Ndiose lo'oan ta'aan.
59001001	Santiago lkaǎn nu nda'aǎn kityi re cha' tsaa nde se'en ndi'in wan, ta'a nten 'in Ndiose nu ndyaa wan ña'aan chalyuu. Tñan 'in Ndiose lkaǎn, kwi' ngwaña'an lkaǎn tñan 'in Jesucristo nu nka X'naan. Nchka tiǎn' taǎn kasiya 'wan ta'a wan.
59001002	'Wan ta'a msñian cha' 'in Krixtu, si lye 'a nda'an cha' tiye wan chun' nchga nu ti'í nu ndijin wan, ja n'ni cha' ka xi'in 'a ti' wan bra kan'; ka su'we 'a ka tiye wan bra kan',
59001003	cha' xa nu wa ndalo wan nu ti'í kan' chun' nu wa msñi su'we wan cha' 'in Jesús, bra kan' ka jlyo ti' wan cha' wa nchka la 'wan talo wan lo chalyuu.
59001004	Ku'ni wan cha' talo wan tyukwi tyempu nu ndi'in wan lo chalyuu, sa ña'an bra nu tyii nu ti'i 'wan, cha' ka wan nten nu tyukwi ti tiye, nten nu ja ska nan lyiji 'in chun' msñi wan cha' 'in Jesús.
59001005	Si ndiya ya' nu ja jlyo ti' wan siya' ti sa ña'an ku'ni wan, bra kan' jñan wan xu'we 'in Ndiose, cha' ta Ni ska cha' tiya nu ki'ya ke wan sa ña'an ku'ni wan bra kan'. Su'we 'a cha' xu'we ti nda Ni nchga cha' 'in nten, lo'o ja ngi'ni tlá Ni 'ñaan xa nu nda Ni ska cha' su'we 'ñaan.
59001006	Sa kan' ti cha', bra nu jñan wan ska cha' 'in Ndiose, kan' ndi'in cha' tsaa ña'an ti' wan 'in Ni cha' nchka 'in Ni ku'ni Ni ngwaña'an; ja su'we si xi'in chun' wan 'in cha' kan', ña'an ti' si nchkwin wan cha' ja nchka 'in Ni ku'ni Ni ngwaña'an. Nten nu ngwaña'an nchkwin cha' ja nchka 'in Ndiose, lka ne' kan' sa ña'an lka kuloo' nu ndiya lo tujo'o; ndyituun kuloo' ndyaa ran la se'en ndukwa na'an kwi'in 'in ran cha' tsaa ran.
59001007	Lo'o ne' kan', ja ndi'in cha' tya'an cha' tiye ne' cha' ta X'naan ska nan 'in ne' bra kan',
59001008	chun' tukwa cha' nda'an tiye ne' kan'; ja ska cha' kaja 'in ne' bra kan'. Ska cha' chkwi' ne' ska tsan, xka tsan xka cha' chkwi' ne' kan' bra kan'.
59001009	Ka su'we ka tiye ne' ti'í ta'a msñian cha' 'in Ndiose; taya' Ni 'in ne' kan', cha' su'we la tyi'in ne' nde loo la, ni siya ndijin 'a ne' nu ti'í se'en ndi'in ne' ni.
59001010	Kwi' ngwaña'an, ku'ni Ni cha' ka su'we ka tiye ska nu kuliya' ta'a msñian cha' 'in Ni, ni siya tyii cha' kuliya' kan' 'in ne'; ndi'in cha' tyii nchga cha' su'we nu nsu'wi 'in ne' kuliya', sa ña'an lka xa wa mdyii cha' 'in ska keé nu ndi'ya ña'an nu nsu'wi ni' kixin'.
59001011	Xa wa mdo'o tukwa kwichaa, nchka tikee' 'a kwan bra kan', nganaan yka keé, ngalu nchga keé, mdyii cha' ndi'ya ña'an ran bra kan'. Kwi' ngwaña'an tyii cha' 'in ne' kuliya'; bra nu ngi'ni 'a ne' tñan cha' ti kaja la cha' su'we 'in ne', ska ya' ti tyii cha' su'we kan' 'in ne' bra kan'.
59001012	Ka su'we ka tiye nten nu ti nsñi cha' 'in Jesús, ni siya tyijin ne' ka'an 'a nu ti'í. Su'we si chan talo ne', xa wa mdyii cha' ti'í kan' 'in ne', cha' kaja chalyuu 'in ne' nu ja tsaa tii 'a bra kan'; kan' lka cha' su'we nu wa ndukwin Ndiose cha' ta Ni 'in nten nu su'we 'a nka tiye ña'an 'in Ni.
59001013	Bra nu jwakii ska cha' kuxi 'ñaan, ja su'we cha' chkwian': “Ndiose y'ni cha' nñi lyo'o cha' kuxi re 'ñaǎn.” Ja nñi lyo'o Ni 'in nten cha' ku'ni ska cha' kuxi; kwi' ngwaña'an, ja ndiya 'a cha' kuxi nu ka kwiñi lyo'o 'in Ni.
59001014	Bra nu jwakii cha' kuxi 'ñaan, kan' lka tyempu nu ja ndukwaan ska cha' 'in Ndiose; bra kan' ti kwi' cha' kuxi nu nsu'wi ni' kasiya 'ñaan, ti ykwiin' tian, kan' lka nu ndatsaa 'ñaan cha' ti ku'niin laan cha' kuxi.
59001015	Ndiya la tian' ku'nian cha' kuxi kan', ni siya nchka tnun la ki'ya 'ñaan; chun' ndi'in bra nu ndya'an tian' ngi'nian cha' kuxi kan', bra kan' ja nchka kulaa yaan' 'in ran, bra kan' tyisnaan xi'in chuan' 'in chalyuu su'we nu wa mjwi 'ñaan.
59001016	'Wan ta'a msñian cha' 'in Ndiose, ndiya 'a tiǎn' ña'aǎn 'wan: ja ta wan chabiya' cha' kwiñi lyo'o kune' xa'an 'wan.
59001017	Nchga cha' su'we nu ndyiji 'ñaan ni, nchga cha' nu chañi cha' xkwi' su'we ran, nde se'en ndi'in Ndiose siya' ti ndyo'o cha' kan', ti kwi' Ndiose nu mñan nchga xaa tnun nu nsu'wi ni' kwan. Ska ti cha' nka tiye Ni ña'an Ni 'ñaan; ja ndla 'a ti ka xa'an cha' nu nka tiye Ni, chun' ja n'ni cha' xi'in chun' Ni 'in ska cha' nu wa ykwi' Ni lo'o nten.
59001018	Nchga cha' nu ñi lka cha' 'in Ndiose, wa ngwa'u Ni 'ñaan cha' kaan nten 'in Ni, cha' ngwaña'an ngwa ti' Ni cha' ka; nchka ti' Ni cha' kulo ndukwa la kaan nten 'in Ni, cha' kaan tlyu la 'in nchga lo nan nu wa mñan Ni, ngwaña'an nchka ti' Ni.
59001019	'Wan ta'a msñian cha' 'in Ndiose, cha' su'we 'a nka tiyeěn ña'aǎn 'wan, n'ni cha' ki'ya wan kwenta 'in cha' nu chkwiǐn' re. Ta'aan ndi'in cha' ndla ti kunaan cha' nu chkwi' nten lo'oan, ni siya tiya' ti xkwean 'in ne', tiya' 'a kasin' tian' 'in ne'.
59001020	Cha' nu bra nu kasin' tian', ja ka ku'nian cha' su'we nu nchka ti' Ndiose cha' ku'nian lo chalyuu.
59001021	Kwi' ngwaña'an, ndi'in cha' kulaa yaan' nchga cha' chen ña'an, nchga cha' kuxi nu ti ndi'in ni' kasiya 'ñaan. Tukwaan cha' 'in Ndiose sikwa, su'we ti xñian nchga cha' nu wa ykwi' Ni lo'oan, cha' kanun cha' kan' ni' kasiya 'ñaan, kan' lka cha' nu ka kulaa 'ñaan 'in cha' kuxi nu njwakii 'a 'ñaan.
59001022	Sa kan' ti cha', ndi'in cha' tukwaan nchga cha' nu ndu'u Ni 'ñaan, si'i nan kunan tian cha' kan'; ti ykwiin' tian nñi lyo'oan 'ñaan, si xkwi' nan nnan tian cha' kan', lo'o ja ngi'nian kasu 'in cha' kan'.
59001023	Nchga nten nu nchka ti' kunan cha' nu nchkwi' Ni lo'oan, lo'o bra kan' ja xlyaa ne' ku'ni ne' kasu 'in cha' kan', lka nten kan' ña'an ti' nten nu nduun ña'an kwi'ya 'in ne', ti ykwi' ti ne' lo ska kunan;
59001024	ndla ndsaa ti ña'an kwi'ya ne' 'in ne', lo'o bra wa ndyaa ne', bra ti kjlyaa ti' ne' sa ña'an ña'an ne' bra kan'.
59001025	Taya' Ndiose 'in nchga nten nu chañi kunan cha' su'we nu nchkwi' Ni lo'oan, cha' kanun ni' kasiya 'ñaan; kan' lka cha' nu taya' 'ñaan cha' ka tyi'in su'we tiyean. Si su'we ti ku'nian lo chalyuu, si ku'nian nchga tñan nu ndu'u Ni 'ñaan nchga tsan nu ti tyi'ian lo chalyuu, su'we 'a ka 'ñaan bra kan'. Si'i nan nnan tian cha' kan', lo'o kan' kjlyaa tian' ran chun' ndi'in la.
59001026	Ja chan ndiya chin' ta'a wan nu xke' ti' cha' kti 'a ngi'ni ne', ti ykwi' ti ne'. Cha' kwiñi ti ngi'ni ne' ngwaña'an, si ja nduwe ti' ne' sa ña'an chkwi' ne' lo'o nten; ti ykwi' ti ne' nñi lyo'o ne' 'in ne' cha' kti ne' bra kan'.
59001027	Bra nu tyukwi ti tiyean siya' ti ku'nian cha' kti 'in Ndiose Stian, lo'o si'i tukwa cha' nsu'wi tiyean, nde ndiya cha' kti nu nchka la ti' Ndiose Stian cha' ku'nian bra kan'. Ndi'in cha' tayaan' 'in nu xuwe ti'i, kwi' ngwaña'an ndi'in cha' tayaan' 'in nu kuna'an nu nganun ska ti, bra nu ndijin 'a ne' nu ti'í lo chalyuu; ti kwi' ti cha', ja su'we sten yu'wian lo'o ya ña'an ti cha' kuxi nu nsu'wi lo chalyuu.
59002001	'Wan ta'a msñian cha' 'in Jesucristo, ti kwi' X'naan nu ndi'in se'en nu su'we 'a ña'an ni' kwan, ja su'we si ska ña'an nka tiye wan ña'an wan 'in ska nten; su'wa ndi'in cha' ku'ni wan lo'o nchga nten, kan' nu su'we la.
59002002	Ja chan kan tyun lo nten se'en ndyo' ti'in wan, ni siya nu kuliya' nu nsu'wi kwii' oro ya', kwi' su'we 'a ña'an ste' ne', ni siya nu ti'í nu msun 'a ste' ne'.
59002003	Ja su'we si lye 'a ku'ni tnun wan 'in ska nten nu nchku' te' nu wjñun 'a. Ja su'we chkwi' wan lo'o ska nu kuliya' kan': “Tyukwaa chin' lo yka xlya su'we re, yu kula”, lo'o ti kwi' bra chkwi' wan cha' re lo'o ska nu ti'i: “Nde kwa ti tyuun. O ta tyukwaa chin', ni siya lyuu ti kwa.”
59002004	Ndukwi wan ki'ya bra kan', cha' ska ña'an nka tiye wan ña'an wan 'in skaa nten, kwi' ngwaña'an kuxi ti nka tiye wan ña'an wan 'in xka nten bra kan'.
59002005	'Wan ta'aǎn nu ndiya 'a tiǎn' 'wan, ki'ya wan kwenta sa ña'an lka cha' re, cha' wa ngulo suwi Ndiose 'in nten nu ti'i cha' ka xñi su'we ne' cha' 'in Ndiose, cha' ta Ni ska chalyuu su'we 'in ne' kan' bra kan', ti kwi' chalyuu kwi nu ndukwin Ni cha' kaja 'in nten nu su'we 'a nka tiye ña'an 'in Ndiose. Ni siya ti'i 'a nten kan' lo chalyuu, kuliya' 'a ne' tloo Ndiose.
59002006	Ja su'we ngi'ni wan, cha' nda wan cha' wjyu'u 'in nu ti'i. Ngi'ni tnun wan 'in nu kuliya' kan', lo'o ti kwi' nu kuliya' lka nu ti'í ti' 'wan, ti kwi' nu kuliya' lka nu ndya'an lo'o 'wan tloo ne' wsiya.
59002007	Ti kwi' ne' kan' lka nu nchkwi' 'a cha' kuxi 'in Jesús, ti kwi' Ni nu su'we 'a nsu'wi tiyean 'in Ni.
59002008	Su'we 'a si chañi cha' ndukwa wan tñan nu ngulo Ndiose ti kulo, ti kwi' cha' nu ndukwa lo kityi kula re: “Ndi'in cha' chka t'nan ti' wan 'in ta'a nten wan, sa ña'an lka si chka t'nan ti' wan 'wan, ti ykwi' ti wan” ndukwin kityi.
59002009	Bra nu ska ña'an ngi'ni wan lo'o ska nten, kuxi ngi'ni wan lo'o bra kan', ndi'in ki'ya 'wan tloo Ndiose bra kan'; ngwaña'an ndyo'o cha' nu ndukwa lo kityi kula kan'.
59002010	Nten nu ndukwa nchga tñan nu ngulo Ndiose 'ñaan, Lo'o kan' nsu'wi ni siya ska ti cha' kuxi nu ngi'ni ne' kan', ska ti biya' ndukwi ne' ki'ya, sa ña'an lka si ja ndukwa ne' siya' ti nchga tñan nu wa ngulo Ni 'ñaan.
59002011	Ndiose lka nu wa ykwi' ta'a tyukwaa cha' nu ndukwa re: “Ja tyi'in cha' 'wan lo'o kwilyo'o xka nten” ndukwin Ni; kwi' ngwaña'an ykwi' Ni: “Ja kujwi wan 'in ta'a nten wan” ndukwin Ni. Si kujwi wan 'in ta'a nten wan ni, ndi'in ki'ya 'wan sikwa, ni siya ja ya tyi'in cha' 'wan lo'o kwilyo'o xka nten; ska ti biya' wa ngulaa ya' wan cha' nu wa ykwi' Ndiose lo'oan bra kan'.
59002012	Wa ytsa' Jesús 'ñaan ska cha' su'we nu kanun ni' kasiya 'ñaan, cha' taya' Ni 'ñaan cha' su'we ti ka tiyean. Ndi'in cha' chkwian' cha' su'we, kwi' ngwaña'an ndi'in cha' ku'nian cha' su'we bra nu ti ndi'ian lo chalyuu, cha' wa tiya ti tsan nu ku'ni biya' Ni 'in nchga nten chalyuu.
59002013	Lo'o kan' si ja ngwa t'nan tian' 'in ta'a ntean, ja ka chka t'nan ti' Ni 'ñaan bra nu ku'ni biya' Ni 'ñaan; nten nu chka t'nan ti' 'in ta'a nten, kan' lka nu su'we la ka cha' 'in bra nu ku'ni biya' Ni 'in nten chalyuu.
59002014	'Wan ta'a msñian cha' 'in Jesús, bra nu ja ngi'nian cha' su'we nu taya' 'in ta'a ntean, ja ka chkwian' cha' ndi'in cha' 'ñaan lo'o Jesús. Ja xlyaa Ni kulaa Ni 'ñaan ngwaña'an.
59002015	Ja chan ndiya ne' ta'a ndyo' ti'in wan nu lyiji 'a ste' ne', nu lyiji 'a nan ku ne', ni siya yu ki'yu, ni siya ne' kuna'an.
59002016	Si chkwi' wan cha' re lo'o ne' kan': “Ndiose taya' 'wan” nchkwin wan 'in ne'. “Ku' wan ste' wan, cha' ka tsun ti' wan, ku su'we wan tyaja” nchkwin wan 'in ne', lo'o ja nda wan nan nu lyiji 'in ne' kan' bra kan', ¿ta su'we xke' ti' wan cha' chkwi' wan ngwaña'an lo'o ne' a? Ja su'we chkwi' wan ngwaña'an;
59002017	wa mjlyaa ti' wan cha' 'in Ndiose si chkwi' wan ngwaña'an; ja ka chkwian' lo'o nten cha' wa ytean cha' 'in Ndiose, si ja lo'o ku'nian cha' su'we nu taya' 'in ta'a ntean.
59002018	Ja chan chkwi' ska nten lo'oǔn: “Su'we 'a cha' 'wan cha' msñi wan cha' 'in Ndiose. Na' ni, nxke' tian' cha' ya' la cha' 'in Ndiose ni siya ku'niǐn tiǎn cha' su'we lo'o nten, ni siya ja tsaa ña'an lye tiǎn'” nchkwin yu. Su'we sikwa. Nde lka cha' nu chkwiǐn' lo'o yu kan' bra kan': “Katsa' wan 'ñaǎn sikwa si chañi cha' wa msñi wan cha' 'in Ndiose, ni siya su'we ti ngi'ni wan lo'o nten; lo'o na' ni, bra nu ña'an wan 'ñaǎn cha' ngi'niǐn cha' su'we lo'o nten, bra kan' ka biya' ti' wan cha' chañi cha' msñiǐn cha' 'in Ndiose” chkwiǐn' lo'o yu kan'.
59002019	Wa ndyaa ña'an ti' wan cha' ska ti Ndiose nsu'wi chalyuu. Su'we 'a, lo'o nchga kwi'in xa'an ndyaa ña'an ti' ran cha' kan'; kwi' ngwaña'an, lye 'a nchkwan kwi'in xa'an kan', cha' ngitsen 'a ran 'in Ndiose.
59002020	Ndi'in cha' ka biya' ti' wan, cha' ja chañi cha' msñian cha' 'in Ndiose si ja ku'nian cha' su'we nu taya' 'in ta'a ntean.
59002021	Nde ña'an ngwa biya' ti' Ndiose cha' ngwa su'we kasiya 'in Abraham nu ngwa s'ni, ayman kula 'ñaan ni. Na'an Ni cha' mslyaa yu kula mda yu sñi' ykwi' yu, nu lka Isaac kan', cha' ka yu ska lomstan.
59002022	Wa y'ni Abraham ska tñan sikwa. Chun' tñan nu y'ni yu kula kan' ngwa biya' ti' Ndiose cha' wa ynan yu cha' nu ykwi' Ni lo'o yu; ndyaa ña'an 'a ti' yu kula cha' kan', kan' cha' mslyaa yu ku'ni yu tñan kan'.
59002023	Kan' lka cha' nu ndukwa lo kityi kula se'en nchkwi' re: “Msñi Abraham cha' 'in Ndiose, kan' cha' ykwi' Ni cha' 'in Abraham cha' ngwa yu ska nten nu luwi 'a kasiya 'in.” Ta'a su'we nsu'wi Ndiose ngwa Abraham bra kan', ndukwin kityi.
59002024	Ngwaña'an ka biya' ti' wan sikwa, cha' xlyaa Ndiose tukwa cha' nu nchkwi' nten nu ngi'ni cha' su'we, si'i cha' nchkwi' ti ne' cha' ndyaa ña'an ti' ne' 'in Ni.
59002025	Kwi' ngwaña'an msñi Ni cha' nu ykwi' nu kuna'an tsaa ti' nu ngwa naan Rahab; mdukwa Ni cha' nu ykwi' nu kuna'an kan', sa ña'an si ngwa nu kuna'an kan' ska nten nu su'we, cha' su'we 'a tñan y'ni ne' tloo Ndiose. Wa mda Rahab se'en mdi'in tukwa nu ki'yu ne' Israel nu mnan ti yaa na'an kichen tyi nu kuna'an; bra kan' ngwa'u nu kuna'an xka tuwiin 'in yu se'en tyaa su'we ti yu kan', cha' xnan yu 'in yu xa'an bra kan'.
59002026	Kwi' ngwaña'an nan ni, si chkwian' cha' wa ytean cha' 'in Ndiose, lo'o ja ngi'nian cha' su'we nu tayaan' 'in ta'a ntean, bra kan' lkaan sa ña'an lka nten nu wa ndyaa kasiya 'in cha' wa ngujwi ne'.
59003001	'Wan ta'a msñian cha' 'in Krixtu, ja su'we si tyun 'a wan nchka ti' wan kwa'u wan 'in ta'a nten wan; ya' la si chin' ti nan kaan mstru cha' kwa'uan cha' 'in Ndiose 'in ta'aan. Wa jlyo ti' wan cha' lye 'a ña'an kwi'ya ne' 'ñaan nu lkaan mstru, kan' cha' ndla 'a chkwi' ne' 'ñaan si chen ña'an tyo'o tñan nu ngi'nian xa wa ngwa'uan 'in ta'aan.
59003002	Chañi lka cha' nchgaan ndiya ya' ndyo'o tsaa cha' tu'waan bra nu nchkwian' lo'o ta'a ntean; ja tukwin ndiya nu ja ya tyo'o tsaa cha' tu'wa siya' ti, bra nu nchkwi' yu lo'o ta'a nten yu. Si ndiya nten nu su'we ngi'ni kwenta tu'wa ne' cha' ja chkwi' 'a ne' ska cha' kuxi tyukwi ti tiye ne' siya' ti. Ja chan ka ku'ni ne' kwenta ña'aan ne' ska ti ne', si ngwaña'an. Tukwi 'a cha' ku'nian kwenta 'ñaan, ti ykwiin' tian, cha' ja chkwi' 'aan cha' kuxi.
59003003	Nde ña'an ngi'nian lo'o ska kwiyu. Nsu'waan chkwan tu tu'wa i', cha' bra kan' ka kuloan tñan 'in i', cha' tsaa lo'oan 'in i' la se'en nchka tian' cha' tsaan.
59003004	Xka ña'an ngi'ni nten nu ndlya' ska yka na'an. Nten nu nka ndloo 'in yka na'an, bra nu kala' yu ska ya' xuwe nu ndukwa tu se'en yka na'an kan', ka 'in yu tsaa lo'o yu 'in ran la se'en nchka ti' yu cha' tsaa yu lo'o. Ni siya tnun 'a yka na'an kan', ni siya lye 'a nskwa kwi'in nu ndya'an lo'o 'in ran, ka 'in yu tsaa lo'o yu 'in ran la se'en nchka ti' yu tsaa yu.
59003005	Kwi' ngwaña'an lka ska cha' nu nchkwian'. Nxke' tian' cha' lyu' ti ltsean' nu nsu'wi tu tu'waan. Lo'o ka'an 'a cha' tnun nchkwian' lo'o ran, ndiya ya'. Tukwi 'a cha' ku'nian kwan tu'waan, cha' ja chkwian' cha' kuxi ngwaña'an. Ti kwi' ti cha', ka'an 'a cha' kuxi ka ku'ni ska cha' nu chkwian'; sa ña'an lka cha' chin' ti kii' kunanjo'o cha' xñi kii' 'in kixin' tnun, lo'o ka'an 'a kixin' nskin bra kan',
59003006	ngwaña'an lka ska cha' nu chkwian'; si'ya cha' kan' ka tyisnan xka chalyuu nu kuxi 'a 'ñaan, xa wa yten cha' kuxi kan' ni' kasiya 'ñaan. Tyisnan kanen cha' kuxi kan' tyukwi ña'aan bra kan'. Lo'o ska cha' nu chkwiin' tian, tyisnan skwen tikeǎn' bra kan'; lo'o kii' kan' ni, nde lo jwlyaa siya' ti ndyo'o ran ndijyan nganen ran nchga se'en ndi'ian.
59003007	Nchka 'in nten chalyuu ku'ni msu 'in nchga lo 'ni tlá, ni siya 'ni nu nda'an kiya' ti, ni siya 'ni nu ndyukwi kwan, ni siya 'ni nu nsuwe' ni' lyuu, ni siya 'ni nu nsu'wi lo tujo'o. Ngi'ni msu nten 'in nchga lo 'ni kan'.
59003008	Lo'o ska cha' nu nchkwian' ni, ja ka 'ñaan ku'ni msuan 'in ran, cha' ja chkwiin' 'aan cha' kuxi lo'o nten. Kuxi 'a tu'waan; ja nchka 'ñaan ku'nian kwenta tu'waan, ti ykwiin' tian. Ña'an ti' tyi'a tlá nu nsu'wi tu'wa kunan, ngwa ña'an lka tu'waan, cha' nsu'wi 'a cha' kuxi nu nchkwian'.
59003009	Tukwa lo cha' nchkwian': su'we nchkwian' lo'o Ndiose Stian bra nu ngi'niin tnuan 'in Ni cha' lka Ni X'naan; chun' ndi'in la ndaan ki'ya 'in ta'a ntean xa nu nchkwian' lo'o ne', ni siya wa ngwiñan Ni 'ñaan ta'aan nu lkaan nten chalyuu cha' kaan sa ña'an lka ykwi' Ni.
59003010	Ti kwi' tu tu'waan ndyo'o nchga cha' nu nchkwian', ni siya cha' su'we nu nchkwian' lo'o Ndiose, ni siya cha' kuxi nu nchkwian' lo'o ta'a ntean. 'Wan ta'a msñian cha' 'in Krixtu, ja su'we cha' ka ngwaña'an.
59003011	Ja ndukwa tyi'a su'we ska ni' chku tiyu su'wa ti lo'o tyi'a xee'.
59003012	Kwi' ngwaña'an lka lo'o yka nu ndyo'o nan xi kuan; ja ka tyo'o nstin lo yka kisu, ti kwi' ti cha', ja ka tyo'o kisu lo yka ju'wa; ja ka xtiyaa' ran. Kwi' ngwaña'an, ja kaja tyi'a nu su'we ndi'yu se'en ndukwa tyi'a xee'.
59003013	Bra nu xke' ti' wan cha' su'we 'a nchka 'wan nchkwi' wan, cha' su'we 'a nnan wan ska cha' nu nchkwi' nten lo'o wan, bra kan' xkwi' su'we ti ku'ni wan bra nu ndi'in wan lo chalyuu, cha' ka ki'ya xka ta nten kwenta 'wan cha' nten su'we lka wan. Ja ka'an 'a cha' tnun xu'wi tiye wan ña'an wan 'in nten cha' nchka 'a 'wan ngwaña'an, su'we ti chkwi' wan lo'o ne'.
59003014	Ja ka chkwi' nten 'wan cha' nten su'we lka wan si liye' ti' wan, si kuxi 'a nda'an cha' tiye wan ña'an wan 'in nten, si xkwi' tñan 'wan, ti ykwi' ti wan, nka tiye wan; nan nñi lyo'o wan 'in ta'a nten wan si ngwaña'an ngi'ni wan, lo'o nsu'wa nchkun' wan cha' nu ñi nu wa nda Ndiose cha' kan lo chalyuu, cha' ngwaña'an siye' 'a ngi'ni wan.
59003015	Si'i nde se'en ndi'in Ndiose ndyo'o cha' kuxi nu nchkwi' wan, ska cha' kuxi nu nsu'wi lo chalyuu re lka cha' kan'; ska cha' nu wa ytsa' ykwi' kune' xa'an 'wan lka cha' nu nchkwi' wan bra kan'.
59003016	Bra nu liye' tian' 'in ta'a ntean, bra nu xkwi' tñan 'ñaan ti ykwiin' tian nka tiyean, ja ka su'wa cha' 'ñaan lo'o ta'a ntean bra kan'; nchga lo cha' kuxi ka ku'nian bra kan'.
59003017	Nchga cha' nu nda Ndiose 'ñaan cha' chkwian' lo'o nten, xkwi' cha' su'we lka kan'; ja mxtiyaa' cha' su'we kan' lo'o cha' kuxi, ja ngi'ni ran cha' xuan lo'o ta'a ntean. Xkwi' cha' su'we nda Ni cha' chkwian' lo'o nten, cha' xkwi' cha' su'we ku'nian lo'o ne' bra kan'. Kwi' ngwaña'an, xa wa ynaan cha' kan', ndi'in cha' chka t'nan tian' 'in nten, cha' ku'nian cha' su'we nu tayaan' 'in nten; ska ti cha' nu ñi chkwian' lo'o nten, ja chkwian' tukwa cha' lo'o ne'.
59003018	Su'we 'a ngi'ni nten nu ja nda'an naan cha' wsuun lo'o ta'a nten, nten nu su'we 'a nka tiye nchkwi' lo'o ta'a nten. Chun' ndi'in la tyo'o tukwa ka'an la cha' su'we nu nchka ti' Ndiose cha' ka lo chalyuu bra kan', chun' cha' su'we nu nda'an cha' tiye ne' kan'.
59004001	¿Ni cha' lka lye 'a nxuun wan lo'o ta'a wan? ¿Ni cha' lka liye 'a na'an ti'í wan 'in ta'a nten wan? ¿Ni cha' lka lye 'a nxitukwi ti' wan 'in ska nan nu nsu'wi 'in ta'a nten wan? Ja nchka 'wan tyi'in tiin ti wan lo'o ta'a wan, chun' nu ndiya 'a ti' wan nchga lo cha' kuxi.
59004002	Si nsu'wi ska cha' nu ndiya 'a ti' wan, lo'o ja ndiya chabiya' cha' kaja cha' kan' 'wan, bra kan' ndujwi wan 'in nten nu ndiya nan 'in, cha' ngwaña'an kaja cha' kan' 'wan, nchka ti' wan. Kwi' ngwaña'an, si nxitukwi 'a ti' wan ska nan nu ja nchka kaja 'wan, bra kan' chkwi' wan cha' ti'i 'in nu ndi'ya loo nan kan', nxuun wan lo'o yu kan' bra kan'. Kan' cha' ja ndyiji nan nu nchka ti' wan kaja 'wan, chun' ja njñan wan ran 'in Ndiose kulo ndukwa la;
59004003	ni siya njñan wan ska cha' 'in Ndiose, cha' kuxi 'a tiye wan, kan' cha' ja ndyiji cha' kan' 'wan bra kan'. Sa kan' ti cha' re nda'an cha' tiye wan. Nchka ti' wan kaja 'wan nchga cha' nu kala' ti' wan, ti ykwi' ti wan, lo'o ja su'we cha' ngi'ni wan ngwaña'an.
59004004	¡Wa ngulaa ya' wan 'in Ndiose, wa ndi'in cha' 'wan lo'o ska cha' nu kuxi 'a, si ngwaña'an ngi'ni wan! ¿Ja nchka biya' ti' wan cha' nu nxuan lo'o Ndiose si xkwi' cha' 'ñaan, ti ykwiin' tian, nda'an cha' tiyean a? Nan nxuan lo'o Ndiose, si ku'nian ska ti cha' lo'o cha' kuxi nu nsu'wi lo chalyuu.
59004005	Ndukwa cha' re lo kityi 'in Ndiose, lo'o si'i cha' laja ti lka ran: “Tyi'i Ndiose nu mda Ni cha' kanun ni' kasiya 'ñaan, lye 'a nka tiye Ni ña'an Ni 'ñaan; lo'o bra ti ku'ni xlyaa Ni 'ñaan, si ndiya ska cha' kuxi 'ñaan.” Ngwaña'an ndukwin kityi.
59004006	Tlyu la siya' ti cha' su'we nu ngi'ni Ndiose lo'oan, cha' ndaya' Ni 'ñaan. Kwi' ngwaña'an ndukwa xka cha' lo kityi 'in Ndiose: “Ja ska nan ta Ndiose 'in nten nu xkwi' nchka ti' tyijin lyo 'in ta'a nten; lo'o ka'an 'a cha' su'we ku'ni Ni lo'o nten nu su'we ti ndi'in lo chalyuu, nu ja ngi'ni siye' lo'o xka ta nten” ndukwin kityi kan'.
59004007	Tukwa wan cha' 'in Ndiose sikwa. Xuun ta'a wan lo'o kune' xa'an, lo'o kan' xnan nu kuxi kan', tyo'o cha' kuxi kan' se'en ndi'in wan bra kan'.
59004008	Su'we la xñi wan cha' 'in Ndiose, lo'o tukwa Ni cha' nchkwi' wan bra kan'. Si ndi'in 'a ki'ya 'wan, ndi'in cha' kulaa ya' wan 'in nchga cha' kuxi nu ndi'in cha' 'wan lo'o; kwi' ngwaña'an, ku'ni tyii wan 'in nchga cha' kwiñi nu nsu'wi ni' kasiya 'wan.
59004009	Ndi'in cha' ka xi'in ti' wan si'ya nu ka'an 'a cha' kuxi nu nsu'wi ni' kasiya 'wan; kan' cha' ni, lye xi'ya wan, lye kunan wan si'ya cha' kuxi kan'. Kunan wan ni, ni siya mdi'in styi 'a wan nu ngwa xkan' ti; ka xi'in 'a ti' wan ni, ni siya su'we 'a ngwa tiye wan nu ngwa xkan'.
59004010	Ka jyu'u ti' wan 'wan tloo Ndiose sikwa, si'ya ki'ya nu ndi'in 'wan, lo'o chun' ndi'in la ta Ni ska se'en nu su'we la se'en tyi'in wan nde se'en ndi'in Ni.
59004011	'Wan ta'a msñian cha' 'in Krixtu, ja chkwi' wan cha' ti'í 'in ta'a nten wan. Bra nu chkwian' kuxi 'in ta'aan, bra nu xtyaan ki'ya 'in ne', nan nchkwian' cha' kuxi 'in nchga cha' nu wa ykwi' Ndiose Stian lo'o nten ti kulo; nan nsu'wa nchkuan' 'in cha' kan'. Ngwaña'an ndyo'o cha' si chkwian' cha' ti'í 'in ta'a ntean. Bra nu ja ndukwaan tñan nu wa ngulo Ndiose 'in nten ti kulo, bra nu nchkwian' kuxi 'in cha' kan', nan nsu'wa nchkuan' 'in cha' nu wa ykwi' Ni lo'oan; ngwaña'an ndyo'o cha' bra kan'.
59004012	Lo'o Ndiose ni, ska ti Ndiose ngulo tñan kan' 'in nten ti kulo; kwi' ska ti Ndiose ku'ni biya' 'in nchga nten lo'o cha' kan' nde loo la. Ska ti Ndiose nchka 'in Ni kulaa Ni 'in nten, xa nu ku'ni tyii Ni ki'ya nu ndi'in 'in ne'; kwi' ngwaña'an, Ndiose lka nu nchka ku'ni tyii 'in nten siya' ti, xa nu nchka ti' ti Ni ku'ni Ni. Ja su'wa wan lo'o Ndiose, kan' cha' ja nsu'wi chabiya' 'wan cha' ku'ni biya' wan 'in ta'a nten wan.
59004013	Ndi'in cha' chkwiǐn' ska cha' lo'o wan, cha' ndiya wan nu nchkwi' wan cha' re: “La tyaa, la wcha, tsaa ba kichen tijyu' kan'” ndukwin wan. “La kan' kanun ba tyukwi ska yijan, cha' ka'an 'a kanan ku'ni ba la kan'” ndukwin wan.
59004014	Ja ska cha' jlyo ti' wan siya' ti sa ña'an chalyuu nu kaja 'wan la tyaa la wcha la. Chalyuu se'en ndi'ian ni, sa ña'an lka ska koo ngaten nu sa ndijin ti ndyo'o tukwa, ngwaña'an lka chalyuu re; sa bra ti ndukwi koo ngaten, kwi' ngwaña'an bra ti ndijin yu'wi ran ndyaa ran.
59004015	Su'we la si chkwi' wan cha' re lo'o nten: “Nde ti tyi'in ba” nchkwin wan, “nde tñan ku'ni ba; ku'ni ba tñan kan', ska ti si ta Ndiose chabiya' ku'ni ba ngwaña'an” nchkwin wan.
59004016	Lo'o si'i ngwaña'an nchkwi' wan ni, cha' siye' 'a wan nchkwi' wan lo'o ta'a nten wan. Nchga ya' nu chkwi' wan cha' siye' ngwaña'an, cha' kuxi lka cha' kan'.
59004017	Kan' ndi'in ki'ya 'wan, cha' ja mslyaa wan ku'ni wan cha' su'we nu ngulo Ndiose tñan 'wan cha' ku'ni wan.
59005001	Lo'o ni, ¡kunan su'we wan ska cha' nu chkwiǐn' lo'o wan, 'wan yu kuliya'! Su'we la si xi'ya wan ni, kwi' kunaan wan ni, cha' 'in cha' ti'í nu ndi'in cha' tyukwa wan chun' ndi'in la,
59005002	cha' wa mdyii cha' kuliya' 'wan ngwa ti ña'an. Wa mdyii mnu'un nchga te' wjñun 'wan, cha' wa yku kwisun' 'in ran.
59005003	Kwi' ngwaña'an, wa msñi kwiya' chun' nchga chkwan oro 'wan, nchga chkwan plata 'wan. Bra nu ña'an nten sa ña'an nchka 'in yu'wa 'wan, bra kan' ka biya' ti' ne' cha' kwi' ngwaña'an wa tyii ti cha' 'in ta'a kuliya' wan; sa ña'an nu mnu'un chkwan oro lo'o chkwan plata nu nsu'wi wan, ngwaña'an wa skin ji ti wan lo kii', tyii cha' 'wan bra kan'. Ka'an 'a cha' su'we wa ndyukwan wan nu ngwa s'ni, cha' kunanjo'o 'wan lo chalyuu, lo'o bra ti tyii nchga nan nu nsu'wi chalyuu.
59005004	Ja nda wan siya' msu nu ngi'ni tñan 'wan, kan' cha' ni, kunan su'we wan chin' ki'ya nu njñan msu kan' 'wan; nde se'en ndi'in Ndiose nu nka X'nan nchga chalyuu, sa la kwa wa ynan Ni cha' nu nchkwi' nten nu wa y'ni kwa 'wan.
59005005	Xkwi' su'we 'a se'en ndi'in wan lo chalyuu; mdi'in wan ña'an ti' kuta taan, cha' xkwi' nda'an naan wan nchga cha' su'we nu kala' ti' wan lo'o. Lo'o ni, wa ndla ti tiya tsan nu kaja wan, cha' bra kan' ku'ni biya' Ndiose 'wan.
59005006	Bra nu ti ndi'in wan lo chalyuu nxtya wan ki'ya 'in yu ti'i nu ja ska cha' kuxi y'ni; ndujwi wan 'in ne', ni siya ja ndyiji ña'an lyaa ne', ti ykwi' ti ne'.
59005007	'Wan ta'a msñian cha' 'in Jesús, chan talo wan cha' ndi'in ta wan 'in X'naan, sa ña'an bra kan Ni lo chalyuu xiya'. Ña'an ti' jyan nu yta ska nten, ndi'in ta 'a ne' sa ña'an bra tyo'o tya loo ran, kwi' nu ndloo 'a 'in ne' cha' kaja 'in ne'; ndi'in ta ne' sa ña'an bra ki'ya tyoo, ni siya tyoo nu ki'ya ndla la, ni siya tyoo nu ki'ya chun' ndi'in la.
59005008	Kwi' ngwaña'an 'wan ni, ndi'in cha' talo wan chan; ku'ni ngula tiye wan, cha' ja kulaa ya' wan 'in Ndiose, cha' wa ndla ti kan X'naan lo chalyuu xiya'.
59005009	'Wan ta'a msñian cha' 'in Ndiose, ja chkwi' wan cha' ti'í 'in ta'a nten wan, cha' ja xtya Ni ki'ya 'wan bra kan'. Wa tiyan ti Wse nu nka ndloo nde se'en ndi'ian.
59005010	'Wan ne' ta'aan, tyu'wi ti' wan sa ña'an ngwa 'in ayman kula 'wan nu ykwi' lo'o nten chabiya' 'in Ndiose nu ngwa s'ni; chan ndalo ayman kan', ni siya lye 'a mdijin ne' nu ti'í.
59005011	Ndukwian cha' su'we 'a ngwa tiye ayman kan', cha' wa mdalo 'a ne' bra nu mda nten nu ti'í 'in ne' bra kan'. Wa ynan wan sa ña'an ngwa cha' chan 'a mdalo ayman Job, xa nu ka'an 'a cha' kuxi ndyukwa yu. Lo'o xa wa mdyii cha' kan', ndya Ni nchga cha' su'we 'in yu kula kan' xiya'. Kwi' ngwaña'an, xkwi' nchka t'nan 'a ti' Ni 'ñaan, xkwi' su'we 'a nka tiye Ni ña'an Ni 'ñaan.
59005012	'Wan ta'a msñian cha' 'in Ndiose, nde ndiya ska tñan nu ja su'we ku'nian siya' ti. Ja si'ya wan 'in Ndiose si ja chkwi' wan ska cha' nu ñi bra nu chkwi' wan lo'o xka nten; ja chkwi' wan “Chabiya' 'in Ndiose nu ndi'in se'en tlyu ni' kwan”. Kwi' ngwaña'an, ja chkwi' wan “Chabiya' 'in ndiose nu nsu'wi lo chalyuu”. Ja kulo naan wan ska nan siya' ti, cha' skan' ska cha' 'wan lo'o nten. Sa kan' ti cha' chkwi' wan lo'o nten: “Ku'niǐn” nchkwin wan, si ka ku'ni wan tñan kan'; kwi' ngwaña'an “Ja ku'niǐn” nchkwin wan, si ja ka ku'ni wan tñan kan'. Ja kaja ña'an xtya Ndiose ki'ya 'wan bra kan'.
59005013	Bra nu lye 'a ndijin ska wan nu ti'í, chun' msñi wan cha' 'in Jesús, su'we si chkwi' wan lo'o Ndiose bra kan'. Lo'o ngwaña'an, si ndiya ska wan nu su'we 'a nka tiye, su'we 'a si kula tu'wa wan ska kantu 'in Ndiose bra kan'.
59005014	Bra nu nskwa ska ta'a wan ti'í, bra kan' su'we xi'ya naan wan 'in ne' kula ta'a msñi wan cha' 'in Ndiose, cha' kan ne' ku'ni ne' jo'ó 'in nu ti'í kan'. Lo'o kan' jñan ne' kan' cha' tlyu ti' 'in Ndiose, cha' ku'ni Ni cha' chkaa nu ti'í kan'; lo'o bra kan' slu ne' sete rmiyu chun' yu ti'í kan' chabiya' 'in X'naan.
59005015	Chkaa nu ti'í kan' bra kan', cha' nu ndyaa ña'an ti' wan cha' nu wa ykwi' wan lo'o Ndiose. Ti ta Ni chalyuu 'in nu ti'í kan' xiya', kwi' ngwaña'an ku'ni Ni cha' tlyu ti' 'in yu nchga ki'ya nu ndukwi yu.
59005016	Kan' cha' sikwa, katsa' wan ki'ya 'wan 'in ta'a wan xa nu ndi'in ki'ya 'wan, jñan wan cha' tlyu ti' 'in ne' ta'a wan lo'o Ndiose, cha' ka su'we wan tyukwi ña'aan wan xiya'. Ka'an 'a tñan ka 'in ska nten nu luwi kasiya 'in lo'o Ndiose, bra nu jñan yu ska xu'we 'in Ni.
59005017	Nten chalyuu ti ngwa ayman Elías; sa ña'an nu lkaan nten chalyuu, ngwaña'an ngwa yu nten. Wa mdiya ska ya' nu t'nan 'a ykwi' yu lo'o Ndiose cha' ja ki'ya tyoo lo chalyuu kan'; lo'o kan' chun' snan yijan jlu'we ja ngwi'ya 'a tyoo bra kan'.
59005018	Bra nu ykwi' yu lo'o Ndiose xiya', bra kan' xiya' ngwi'ya tyoo su'we ti; lo'o kan' ngwa su'we nchga nan kwiñii 'in ne' bra kan'.
59005019	'Wan ta'a msñian cha' 'in Jesús, bra nu ndiya ska ne' ta'a wan nu wa xi'in chun' ti yu nchga cha' su'we nu 'in Jesús, su'we 'a ka si ndiya ska wan nu ka chkwi' su'we wan lo'o yu, cha' xñi yu cha' 'in Ndiose xiya'.
59005020	Si ndiya ska wan nu ka chkwi' lo'o ta'a nten yu cha' ja ku'ni 'a ne' cha' kuxi, cha' ka kwa'u wan cha' 'in Ndiose 'in ne' kan' xiya', su'we 'a tñan ku'ni yu bra kan'; ka kulaa yu 'in ne' kan' bra kan', cha' ja kana' kasiya 'in ne'. Kwi' ngwaña'an, kaja ña'an nu ku'ni Ndiose cha' tlyu ti' 'in ne' cha' 'in nchga ki'ya nu ndi'in 'in ne' kan'.
60001001	Kwi' Tyu lkaǎn nu nda'aǎn kityi re cha' tsaa se'en ndi'in ta'a wan nu msñi wan cha' 'in Jesús, 'wan nu ndi'in tijyu'. Ndiya wan nu ngala wan lo yuu 'in Ponto; lo'o ti ndiya la ta'a wan nu ngala nde lo yuu 'in Galacia, lo'o ndiya wan lo yuu 'in Capadocia, ndiya wan lo yuu 'in Asia, ndiya wan lo yuu 'in Bitinia; lye 'a nganen yu'wi wan lo chalyuu. Tñan nu nda Jesucristo 'ñaǎn ni, kan' lka cha' tsa'aǎn chkwiǐn' cha' 'in Ni lo'o nchga nten nu ndi'in kichen tijyu'.
60001002	Ti kulo, ngwa jlyo ti' Ndiose Stian nchga cha' nu ka nu ndyaa nde loo la, kan' cha' ngulo suwi Ni 'wan. Lo'o ni, ngi'ni Tyi'i Ni tñan cha' kanun luwi kasiya 'wan, cha' tukwa wan cha' nu nchkwi' Jesucristo; kwi' nu wa ngujwi lo wsi si'ya wan, ngalu tnen yu cha' kaja ña'an ka luwi ni' kasiya 'wan. Lo'o ni, nchka tiǎn' cha' ti ku'ni Ndiose cha' su'we lo'o wan, kwi' ngwaña'an ti ku'ni Ni cha' tiin ti tyi'in ni' kasiya 'wan nchga bra.
60001003	Ku'niin tnuan 'in Ndiose, ti kwi' nu lka Sti Jesucristo nu nka X'naan. Nchka t'nan 'a ti' Ni 'ñaan, kan' cha' y'ni kwi Ni kasiya 'ñaan; lo'o ni, nsu'wi chalyuu kwi 'ñaan, chun' cha' ndyu'u Jesucristo xiya' xa wa ngujwi yu. Lo'o ni, ndi'in taan 'aan cha' kaja chalyuu nu ja tsaa tii 'a 'ñaan,
60001004	cha' wa ngulaa Jesús 'ñaan 'in nchga cha' kuxi. Ja ska 'a nan nu nsu'wi lo chalyuu ka ku'ni ñu'un cha' kwi nu wa mjwi 'ñaan ni; ja ska 'a nten ka ku'ni ñu'un siya' ti cha' su'we nu kaja 'ñaan nde se'en ndi'in Ndiose xa wa mdyii chalyuu re, ja ndiya 'a nan nu ka ku'ni kuxi 'in cha' kan'.
60001005	Wa msñi wan cha' 'in Ndiose, kan' cha' ngi'ni Ni kwan 'wan ni, ña'ansiin Ni 'wan. Lo'o ja tukwin nsu'wi nu ngula la jwersa 'in, ja tukwin ka tyijin lyo 'in Ndiose. Ja ta Ni chabiya' cha' tyukwa wan cha' kuxi, lo'o bra kan' kulaa Ni 'wan xa wa tyii chalyuu re, cha' wa ndyaa Ni ku'ni xu'we Ni se'en tyi'in wan nde se'en ndi'in Ndiose Sti yu.
60001006	Kan' cha' su'we 'a ka tiye wan ni, ni siya ndiya ya' xi'in ti' wan chun' nchga lo cha' ti'í nu ndijin wan; ja kuwe ti' wan, chin' ti bra ka xi'in ti' wan.
60001007	Ndijin wan nu ti'í ngwaña'an, chun' cha' nu ña'an biya' Ni 'wan, si chañi cha' msñi wan cha' 'in Ni. Jlyo ti' wan cha' ka'an 'a ndyu'wi lyo chkwan oro; ña'an biya' nten 'in oro lo kii' cha' kala ran, cha' ña'an ne' si chañi cha' xkwi' oro lka ran. Nde loo la wñu'un chkwan oro, tyii cha' 'in ran, ni siya ka'an 'a tñan y'ni ne' cha' tyuwi ran ti kulo. Lo'o cha' nu 'in Jesús nu wa msñi wan ni, ndloo la cha' kan' cha' 'in Ndiose. Ni siya ka'an 'a chkwan oro kaja 'ñaan, ja su'wa ran siya' ti lo'o ykwi' Jesús. Xa wa mdyii ndalo wan 'in nchga cha' ti'í nu ndijin wan, cha' msñi wan cha' 'in Ni, bra kan' tnun 'a cha' su'we nu kaja 'wan bra nu tyo'o tukwa Jesucristo tyaan Ni xiya'; ta Ni ska se'en su'we se'en tyi'in wan lo'o Ndiose Sti Ni, laja xaa nu luwi 'a nde se'en ndi'in Ni.
60001008	Lye 'a nsu'wi tiye wan 'in Jesús, ni siya ja ya ña'an wan 'in Ni; ni siya ni, ti ji ña'an wan 'in Ni, wa ndyaa ña'an ti' wan 'in Ni cha' lu'u Ni. Chañi cha' su'we 'a nka tiye wan ni chun' Jesús; kwi' ngwaña'an, ja ka tyii chkwi' wan nchga cha' su'we nu nsu'wi tiye wan cha' 'in Jesús lo'o xka ta nten.
60001009	Wa ndi'in cha' 'wan lo'o Ni ni, kan' cha' ka jlyo ti' wan cha' chañi kulaa Ni 'wan xa wa mdyii chalyuu.
60001010	Ayman nu ykwi' cha' 'in Ndiose lo'o nten nu ngwa s'ni, ytsa' 'a ne' cha' 'in nchga cha' su'we nu ku'ni Ndiose chun' ndi'in la, cha' kulaa Ni 'in nten chalyuu 'in cha' kuxi; xkwi' chabiya' 'in Ndiose ykwi' ne' cha' kan', ni siya ja ngwa biya' su'we ti' ne', ti ykwi' ti ne' kan', sa ña'an cha' nu ku'ni Ndiose chun' ndi'in la, sa ña'an bra nu ku'ni Ni cha' kan'.
60001011	Tyi'i Krixtu ngwa'u nchga cha' kan' 'in ne', sa ña'an nu ka 'in Krixtu nde loo la, sa ña'an nu ti'í ndi'in cha' tyijin yu lo chalyuu, sa ña'an cha' su'we nu tlyu 'a ka 'in yu bra nu tyaa yu nde se'en ndi'in Ndiose Sti yu xiya'. Ti ngwa s'ni kan' mnaan 'a ayman kan', sa ña'an ka biya' ti' ne' ti ka nu ka Krixtu kan', ni tsan tiyan yu lo chalyuu.
60001012	Lo'o ja ngwa biya' ti' ne' bra kan'; ska ti cha' ykwi' Ndiose lo'o ne', cha' si'i ykwi' ne' nu ndi'in cha' ka biya' su'we ti' ne' sa ña'an ka cha' kan' nu ndyaa nde loo la. 'Wan ni, nu ndijyan chalyuu chun' ndi'in la 'in ayman kan', nchka biya' ti' wan ni, cha' wa ynan wan nchga cha' tnun nu y'ni Jesucristo. Wa ytsa' ñi ba cha' kan' 'wan; chabiya' 'in Tyi'i Ndiose ngwa'u ba cha' kan' 'wan, cha' wa nda Ndiose Tyi'i ykwi' Ni mdiyan ni' kasiya 'wa lo chalyuu re. Kwi' ngwaña'an nchga angajle nu ndi'in se'en ndi'in Ndiose, nchka 'a ti' ka biya' ti' sa ña'an ngwa nchga cha' 'in Krixtu xa nu yan Ni lo chalyuu.
60001013	Kan' cha' kuwe chin' ti' wan, cha' tiya ti ti' wan tyi'in wan lo chalyuu, cha' nchga tsan tyi'in ta wan 'in cha' su'we tnun nu ku'ni Ni lo'o wan bra nu kulaa ji Ni 'wan; ngwaña'an ka bra nu tyo'o tukwa Jesucristo tyaan Ni xiya'.
60001014	Tukwa su'we wan cha' nu ykwi' Ndiose, cha' ka wan sñi' nu su'we 'a ngi'ni; ja ku'ni wan ya ña'an ti cha' kuxi nu ndiya ti' wan, sa ña'an nu y'ni wan ti s'ni, xa nu ja ya ka biya' ti' wan cha' su'we nu ngi'ni Ndiose.
60001015	Xkwi' luwi siya' ti lka Ndiose, xkwi' ñi 'a tñan nu ngi'ni Ni; kwi' ngwaña'an, lka Ni nu nka X'naan. Kan' cha' nchka ti' Ni cha' xkwi' luwi 'a ka kasiya 'wan, lo'o xkwi' cha' nu ñi ku'ni wan.
60001016	Kan' cha' ndukwa cha' re lo kityi 'in Ndiose: “Ku'ni wan cha' ka luwi kasiya 'wan nchga bra, cha' xkwi' luwi 'a lkaǎn siya' ti” ndukwin Ndiose.
60001017	Xkwi' ñi ti ngi'ni biya' Ni 'in nten, sa ña'an ndyo'o cha' su'we nu y'ni skaa nten, sa ña'an ndyo'o cha' kuxi nu y'ni skaa nten xa nu mdi'in ne' lo chalyuu. Kan' cha' ndi'in cha' kutsen wan chin' bra nu chkwi' wan “Sti ba” lo'o Ndiose. Ndi'in cha' tukwa wan cha' nu nchkwi' Ndiose Stian nchga tsan nu tyi'in wan lo chalyuu, cha' xkwi' cha' su'we ku'ni wan cha' 'in Ni.
60001018	Wa mdo'o laa wan 'in nchga cha' kuxi nu mdi'in 'wan, kan' cha' ja ndi'in 'a cha' kuwe ti' wan 'in nchga tñan nu mxnun ayman kula 'ñaan ti ngwa s'ni cha' ku'nian. Ngulo ayman tñan kan' 'ñaan, ni siya jlyo ti' ne' cha' ja kaja ña'an tyo'o laan 'in ki'ya nu ndi'in 'ñaan ni siya tukwaan nchga cha' kan'. Wa mda Ndiose liya' cha' tyo'oan se'en luwi; lo'o si'i tñi plata lka cha' kan', si'i tñi oro lka nu mda Ni, cha' si tñi lka ran ni, wñu'un ran ni siya lo chalyuu ni ti.
60001019	Bra nu ngujwi Krixtu lo wsi, ngalu tnen yu, bra kan' mda yu liya' loo ki'ya nu ndi'in 'ñaan, cha' ngwa Krixtu ña'an ti' ska lomstan nu lu'u nu su'we 'a, nu luwi 'a siya' ti; lo'o tnen Krixtu, kan' lka liya' nu mstya Ni cha' kulaa Ni 'ñaan.
60001020	Ti kulo bra nu ja ya kwiñan Ndiose chalyuu, wa jlyo ti' Ni cha' ndi'in cha' ku'ni Krixtu tñan tnun kan'; lo'o kan' mdi'in ta Ni ña'an bra ka cha' kan'. Bra kan' yan Krixtu, y'ni yu tñan tnun kan', cha' 'ñaan, cha' kaja cha' su'we kan' 'ñaan.
60001021	Chun' tñan nu y'ni Krixtu, kan' cha' ndyaa ña'an ti' wan 'in Ndiose, cha' wa y'ni Ni cha' ndyu'u Krixtu xiya' xa wa ngujwi yu. Lo'o bra kan' mda Ndiose ska se'en su'we se'en tyi'in Krixtu, nde se'en tlyu se'en ndukwa ykwi' Ni. Y'ni Krixtu tñan nu tnun kan', cha' ka xñi wan cha' 'in Ndiose, lo'o kan' ka jlyo ti' wan cha' ka nchga cha' nu ndukwin Ni cha' ka chun' ndi'in la.
60001022	Lo'o ni, cha' wa ndaya' Tyi'i Ndiose 'wan, wa ndukwa wan cha' nu ñi nu wa ykwi' Ni lo'oan, kan' cha' nchka luwi kasiya 'wan; lo'o ni, ka su'we tiye wan ña'an wan 'in ta'a nten wan. Tyukwi ti tiye wan ka su'we tiye wan ña'an wan 'in ta'a wan sikwa.
60001023	Wa ngula wan xiya' ni, lo'o si'i sa ña'an nu ndlyaan 'in jya'aan, cha' bra kan' ndi'in cha' kajaan. Nan wa ngwa kwi kasiya 'wan chun' cha' nu ynan wan cha' nu nchkwi' Ndiose lo'o wan; kwi' Ndiose nu nchga bra lu'u, nu ja ndi'in cha' kaja siya' ti.
60001024	Kwi' ngwaña'an nchkwi' cha' nu ndukwa lo kityi 'in Ndiose re: Ña'an ti' kixin', ngwaña'an lka nten chalyuu. Lo'o nchga nan nu su'we ña'an nu nsu'wi 'in nten, lka ran ña'an ti' ska keé nu nsu'wi ni' kixin' ti; nganaan kixin' kan', bra kan' tsaa tii keé kan', kityi ran siya' ti. Kwi' ngwaña'an lka nten lo'o nchga cha' su'we nu nsu'wi 'in ne' lo chalyuu, su'wa ti tyii cha' 'in ne' lo'o nchga cha' su'we 'in ne'.
60001025	Lo'o skaa cha' nu nchkwi' Ndiose ni, kanun cha' kan' nchga bra, ja tsaa tii cha' kan' siya' ti. Ngwaña'an ndukwin kityi kan'. Kwi' ngwaña'an cha' su'we nu 'in Ndiose nu ngwa'u ba 'wan, ja wñu'un cha' kan' siya' ti.
60002001	Lo'o 'wan ni, ndi'in cha' kulaa ya' wan nchga cha' kuxi nu nsu'wi tiye wan ña'an wan 'in ta'a nten wan: ja kwiñi lyo'o wan 'in ta'a wan, ja xu'wi tukwa cha' tiye wan, ja xitukwi ti' wan 'in ska nan nu nsu'wi 'in ta'a nten wan, ja chkwi' wan kwentu 'in ta'a nten wan.
60002002	Ña'an ti' ska kuwi' kune' nu tka ngula ti, ngwaña'an lka wan cha' 'in Ndiose, cha' nu ngwa xkan' ti msñi wan cha' 'in Ni. Ta'a ti ngati' kuwi' kune' cha' ngite' 'a ti'; si ja kati' ta'a ti, ja kaluu 'a yu. Kwi' ngwaña'an 'wan, su'we la si lye ku'ni wan tñan cha' ku'ni xa'an la wan cha' 'in Ndiose, cha' ña'an ti' styi', ngwaña'an lka cha' 'in Ndiose cha' 'wan. Ngi'ni ran cha' ka ngula la ti' ni' kasiya 'wan, cha' ka tyo'o laa wan 'in cha' kuxi.
60002003	Wa yi'o biya' wan chin' styi' kan', kan' cha' nchka biya' ti' wan cha' su'we 'a nka tiye X'naan ña'an Ni 'ñaan.
60002004	Ti kwi' Krixtu nu nka X'naan ni, ña'an ti' ska kee nu nsu'wi kiya' na'an, ngwaña'an lka yu, ni siya lu'u ykwi' yu. Ndukwin nten chalyuu nu nchka ti' kwiñan na'an cha' ja su'we kee kan'; ja ka ku'ni ne' tñan su'we lo'o ran, ndukwin ne'. Lo'o ti kwi' Jesús lka nu wa ngulo suwi Ndiose 'in cha' ka tñan 'in Ni, cha' tyukwa yu nde se'en ndukwa kiya' cha', nchga cha' nu ndi'in 'in Ndiose. Kan' cha' ndi'in cha' sten su'we tiye wan cha' 'in Krixtu kan',
60002005	cha' lo'o wan ka wan ña'an ti' tyuu cha' tya' ska na'an 'in Ndiose, ni siya ña'an lu'u ti wan. Bra kan' xñi Ndiose tyuu kan', cha' kwiñan Ni ska na'an nu kti 'a cha' 'in Ni. Ti kwi' ti cha', nchga wan lka wan ña'an ti' sti jo'o nu luwi 'a kasiya 'in, cha' ka 'wan xtya wan lomstan tloo Ndiose se'en ndukwa Ni nde ni' kwan chun' Jesucristo; lomstan kan' lka wan, ti ykwi' ti wan, si chañi cha' tyukwi ti tiye wan nchka ti' wan tukwa wan cha' nu nchkwi' Ni.
60002006	Nde ña'an ndukwa cha' lo kityi 'in Ndiose: Ña'an wan 'aan. Wa ngulo suwiǐn 'in ska nten nu ndloo 'a cha' 'in, ña'an ti' ska kee tnun nu ka'an 'a nsu'wi lyo, ndukwin Ni. Xtyaǎn 'in yu kan', cha' ka yu kee nu nsu'wi kiya' na'an 'ñaǎn nde kichen Sión. Lo'o nchga nten nu xñi cha' nu chkwi' yu kan', ka su'we tiye ne' bra kan'; chañi 'a nchga cha' nu nchkwi' yu kan'. Ngwaña'an lka cha' nu ndukwa lo kityi kan'.
60002007	Lo'o 'wan ni, ndloo 'a kee kan' cha' 'wan, 'wan nu msñi wan cha' 'in Ndiose; kuxi 'a cha' ka 'in nten nu ja ndyaa ña'an ti' 'in Ndiose siya' ti. Nde ña'an ndukwa cha' lo kityi cha' 'in kee kan': Wa mxkwan yu nu nñan na'an kee tnun kan' ti kulo, cha' ja su'we ña'an kee kan', nxke' ti' yu; lo'o ni, wa mjwi tñan nu ku'ni kee kan', cha' nduun ran se'en tnun la nchka chabiya' 'in Ndiose.
60002008	Nde ña'an ndukwa xka cha' nu nchkwi' 'in kee kan' xka se'en lo kityi: Tyukwa kee kan' kiya' nten, tlyuu ne' tuwiin se'en ndijyan ne' bra nu tyukwa kee kiya' ne'. Ngwaña'an ndukwa cha' lo kityi kan'. Wa mlyuu ne' tuwiin cha' ja mdukwa 'a ne' cha' nu nchkwi' Ndiose. Y'ni Ndiose ngwaña'an cha' ja ka tya'an ne' tuwiin nu ñi 'in Ni si ja xñi ne' cha' 'in Ndiose.
60002009	'Wan ni, wa ngulo suwi Ndiose 'wan cha' ka wan ska ta nten nu ngi'ni tnun 'in Ni. Lka wan ña'an ti' ska ta sti jo'o nu cha' 'in Ndiose nu nka ndloo siya' ti; ña'an ti' ska ta nten luwi, ngwaña'an lka wan, cha' ka ku'ni tnun wan 'in Ndiose nchga tsan. Nchkwi' Ni lo'o wan: “Nten 'ñaǎn lka wan” ndukwin Ni. Kan' cha' nchka 'a ti' Ni cha' chkwi' wan lo'o nchga nten nchga cha' su'we nu ngi'ni Ndiose lo'o wan; wa ngulaa Ni 'wan 'in chalyuu kuxi se'en tla 'a, cha' kaja chalyuu kwi 'wan nu xaa 'a cha' 'in Ndiose.
60002010	Wa lka wan nten 'in Ndiose ni, ni siya ja mdi'in cha' 'wan lo'o Ni siya' ti nu ngwa s'ni la. Kwi' ngwaña'an, wa nchka biya' ti' wan ni, cha' nchka t'nan 'a ti' Ni 'wan, ni siya ti ngwa s'ni la ja ngwa biya' ti' wan cha' 'in Ndiose siya' ti.
60002011	'Wan ta'a su'we ndi'ian, ndi'in cha' tyi'ian nde se'en ndi'in Ndiose nu ndyaa nde loo la, kan' cha' su'we si tyi'ian lo chalyuu sa ña'an si lkaan nten nu mdo'o tijyu' nu ja nsu'wi na'an tyi nde re. Lye 'a chkwiǐn' lo'o wan ni, cha' ja ku'ni wan ya ña'an ti cha' kuxi nu jñan tiye wan cha' ku'ni wan; ja tukwa wan cha' kuxi kan', lo'o ngwaña'an ja ka 'in ran ku'ni ñu'un ran 'wan.
60002012	Xkwi' cha' nu ñi ku'ni wan sikwa; xkwi' cha' su'we ku'ni wan tloo nten, nten nu ja ndyaa ña'an ti' 'in Ndiose siya' ti, cha' lo'o ne' kan' ka biya' ti' ne' cha' nten su'we lka wan. Nu ni, nxke' ti' ne' kan', cha' kuxi 'a nten lka wan, kan' cha' su'we la si xkwi' cha' su'we ku'ni wan cha' ña'an nten kan' 'wan; bra kan' ki'ya ne' kan' kwenta cha' chañi cha' lka wan nten su'we. Lo'o nten kan' ku'ni tnun 'in Ndiose tsan nu ku'ni biya' Ni 'in nchga nten bra kan'.
60002013	Chabiya' 'in Jesucristo nu nka X'naan tukwa wan cha' nu nchkwi' nchga nu nka ndloo, ni siya ree nu nka ndloo la tyukwi ña'aan nasiyun re,
60002014	ni siya ne' gobernador nu nka tñan 'in ree kan'. Nu nka gobernador ni, nda yu nu ti'í 'in nten nu ngi'ni cha' kuxi, lo'o ngi'ni tnun yu 'in nchga nten nu ngi'ni cha' su'we.
60002015	Nchka ti' Ndiose cha' ku'ni wan xkwi' cha' su'we, cha' ja ka chkwi' nten cha' kuxi 'wan bra kan'; ni siya nten nu ja nchka ti' ka biya' ti', ni siya nten nu ja jlyo ti' siya' ti; ja ska ya' kaja ña'an xtya ne' kan' ki'ya 'wan bra kan'.
60002016	Nten nu ndi'in su'we ti lka wan ni, kan' cha' su'we si tukwa wan cha' 'in nu nka ndloo 'wan lo chalyuu; msu 'in Ndiose lka wan ni, kan' cha' su'we la si ku'ni wan tñan nu 'in Ndiose sikwa, cha' ka ña'an xka ta nten cha' ndi'in cha' 'wan lo'o Ni.
60002017	Su'we si tukwa wan cha' nu chkwi' nchga nten. Kwi' ngwaña'an, su'we ti ka tiye wan ña'an wan 'in nchga nten nu ndi'in cha' 'in lo'o Krixtu, cha' ta'a wan lka ne' kan'. Ndi'in cha' kutsen wan chin' 'in Ndiose, kwi' ngwaña'an ndi'in cha' kuwe ti' wan 'in ree nu nka ndloo siya' ti lo chalyuu.
60002018	'Wan nu lka wan msu 'in nten ni, tukwa su'we wan tñan nu ndlo x'nan wan, ni siya nduwe ti' x'nan wan 'wan chun' su'we nka tiye yu ña'an yu 'wan, ni siya ja nduwe 'a ti' yu 'wan chun' xa'an tiye yu.
60002019	Su'we 'a ngi'ni ska msu nu lka nten 'in Ndiose, bra nu ndalo 'a yu 'in x'nan yu, ni siya chen 'a ña'an ngi'ni x'nan yu lo'o yu, ni siya ska cha' nchka ti ti' x'nan yu, ta nu ti'í 'in yu.
60002020	Lo'o bra nu jwi'in x'nan msu kan' 'in yu si'ya ska cha' kuxi nu y'ni yu, ndi'in cha' talo msu kan' tyijin yu nu ti'í. Lo'o chabiya' 'in Ndiose ni, su'we 'a ngi'ni ska msu nu talo 'a 'in x'nan yu bra nu ta x'nan yu nu ti'í 'in yu cha' nchka ti ti' x'nan yu, ni siya su'we 'a ndukwa msu kan' tñan ndlo x'nan yu.
60002021	Ti bra nu ngulo suwi Ni 'wan, ti bra kan' jlyo ti' Ni cha' ngwaña'an ta nten nu ti'í 'wan, sa ña'an nu mda ne' nu ti'í 'in Krixtu ti kulo la cha' 'wan. Kwi' ngwaña'an y'ni Krixtu, cha' kwa'u Ni 'wan sa ña'an ka talo wan bra nu ta ne' nu ti'í 'wan.
60002022	Ja ska ki'ya mdi'in 'in Krixtu, ja ska cha' kwiñi ykwi' yu;
60002023	ni siya kuxi 'a ykwi' nten lo'o yu, ja ska 'a cha' tlá mxkwen yu 'in ne'; mda 'a ne' nu ti'í 'in yu, lo'o ja msin' ti' yu 'in ne' bra kan'. Ska ti lo'o Ndiose Sti yu ykwi' yu cha' 'in cha' kuxi nu ngi'ni ne' lo'o yu, cha' ska ti Ndiose lka nu ñi 'a ngi'ni biya' Ni 'in nten.
60002024	Ti kwi' Krixtu ngwi'ya yu nchga yuwe' nu ndi'in 'ñaan. Ska ya' ti mstya ne' 'in yu lo wsi cha' ku'ni tyii ki'ya nu ndi'in 'ñaan ta'aan, cha' tyo'o laan 'in cha' kuxi. Kan' cha' ka tyi'ian lo chalyuu ni cha' 'in Krixtu, cha' ngwaña'an xlyaan ku'nian nchga cha' su'we nu nchka ti' X'naan cha' ku'nian. Chun' nu ti'í nu mdijin Krixtu, kan' cha' tyii nchga cha' kuxi nu nsu'wi ni' kasiya 'ñaan, sa ña'an nu nchkaa ska se'en nu ti'í 'ñaan.
60002025	Lo'o ni, ja nda'an yu'wi 'a wan, sa ña'an nda'an slya' nu mna' yu'wi; nan wa mxitukwi wan ndijyan wan se'en ndi'in X'nan wan nu ña'ansiin kasiya 'wan.
60003001	Kwi' ngwaña'an 'wan ne' kuna'an ni, ndi'in cha' tukwa wan cha' nu nchkwi' kwilyo'o wan, cha' nu ki'yu nka ndloo 'in nu kuna'an, ni siya ti ji kunan nu ki'yu kan' cha' 'in Ndiose. Bra nu ña'an kwilyo'o wan nchga cha' su'we nu ngi'ni wan, bra kan' xñi yu cha' 'in Ndiose, ni siya ja ya chkwi' wan cha' kan' lo'o yu.
60003002	Bra nu ña'an kwilyo'o wan cha' nganan wan cha' nu nchkwi' yu lo'o wan, cha' luwi kasiya 'wan, ja chan lo'o yu kunan yu cha' nu ñi 'in Ndiose bra kan'.
60003003	Nchga wan ne' kuna'an, su'we si ku'ni xu'we wan kichan' ke wan; ni siya ja n'ni cha' kwiji wan ka'an 'a tyempu, ka'an 'a tñi 'wan, cha' ku'ni xu'we wan kichan' ke wan. Lo'o ja ndi'in cha' tyukwi chkwan nskan wan nu ka'an 'a ndyu'wi lyo, ja ndi'in cha' ku' wan te' nu ka'an 'a nga'an. Si'i te' nchku' ska nu kuna'an nu ngi'ni cha' chañi su'we la ña'an ne'.
60003004	Ndiose ndiya la ti' Ni 'in nu kuna'an nu su'we 'a nka tiye; nu kuna'an nu ja liye' ti', nu kuna'an nu ja xa'an tiye, kan' lka nu ndiya la ti' Ni ña'an Ni 'in. Sa ña'an lka ska nan nu su'we 'a ña'an, nu ka'an 'a ndyu'wi lyo, ngwaña'an lka nu kuna'an nu ja kuxi ngi'ni tloo Ndiose.
60003005	Ja kuxi tiye nu kuna'an ayman nu mdi'in cha' 'in lo'o Ndiose nu ngwa s'ni. Su'we 'a ña'an ne' kula kan', cha' y'ni tnun ne' 'in Ndiose, kwi' ngwaña'an mdukwa ne' cha' nu ykwi' kwilyo'o ne'.
60003006	Kwi' ngwaña'an y'ni ayman Sara. Kwi' kan' nu mdukwa cha' nu ykwi' ayman Abraham nu ngwa kwilyo'o; “X'naǎn” ykwi' lo'o yu. Lo'o 'wan nu kuna'an ni, wa lka wan sa ña'an si lka wan sñi' Sara kan' ni, si xkwi' cha' su'we ku'ni wan. Ja ndi'in cha' kutsen wan, ja ndi'in cha' kuwe 'a ti' wan bra kan'.
60003007	Kwi' ngwaña'an 'wan yu ki'yu, su'we ti tyi'in wan lo'o kwilyo'o wan, ña'ansiin su'we wan 'in kwilyo'o wan; ni siya kti la chin' cha' 'in ne' kuna'an, ska nka ti tyukwaa wan cha' 'in Ndiose, cha' wa nda Ni chalyuu nu ja tsaa tii 'a 'in ta'a tyukwaa wan. Si ngwaña'an xkwi' su'we ti ku'ni wan, su'we ti tyi'in wan na'an tyi wan sikwa; bra kan' ja kaja 'a cha' kuxi nu ku'ni tukwi 'wan cha' chkwi' wan lo'o Ndiose.
60003008	Nchga wan ni, ndi'in cha' ska ti ka tiye wan lo'o ta'a msñi wan cha' 'in Krixtu; ndi'in cha' kuwe ti' wan 'in ta'a wan, ndi'in cha' ña'ansiin su'we wan 'in ta'a wan. Kwi' ngwaña'an, chka t'nan ti' wan 'in ta'a wan, ja ku'ni liye' ti' wan 'in ne' kan'.
60003009	Ja ku'ni wan cha' kuxi lo'o ta'a nten wan, ni siya ti kulo wa y'ni ne' cha' kuxi lo'o wan; kwi' ngwaña'an, ja ku'ni tlá wan 'in ne', ni siya tlá 'a ykwi' ne' 'wan ti kulo. Wa ngulo suwi Ndiose 'wan cha' taya' Ni 'wan, kan' cha' su'we la si chkwi' wan lo'o Ni cha' taya' Ni 'in ne' kan', ni siya tlá 'a ne'.
60003010	Nde ña'an ndukwa cha' lo kityi 'in Ndiose: Nchga nten nu nchka ti' kaja chalyuu su'we 'in, cha' ka su'we tiye, ndi'in cha' ku'ni ne' kan' kwenta 'in ne', ti ykwi' ti ne', cha' ja chkwi' 'a ne' cha' kuxi; kwi' ngwaña'an, ja su'we si chkwi' ne' ska cha' kwiñi.
60003011	Ndi'in cha' kulaa ya' ne' kan' 'in nchga cha' kuxi nu ndi'in 'in ne', cha' ja ku'ni 'a ne' cha' kuxi kan'. Ndi'in cha' ku'ni ne' kan' xkwi' cha' su'we. Lo'o kan' ndi'in cha' taya' ne' kan' 'in ta'a nten ne' nchga tsan, chun' su'we nka tiye ne' ña'an ne' 'in ta'a nten ne'; lo'o ngwaña'an, ja ndi'in cha' xuun ta'a ne' kan' bra kan'.
60003012	Su'we la si ngwaña'an ku'ni ne'; ña'ansiin su'we X'naan 'in nten nu su'we tiye kan' bra kan', kunan Ni bra nu chkwi' ne' kan' lo'o Ni; ni siya ku'ni tlá Ni 'in nten nu xa'an tiye. Ngwaña'an nchkwi' kityi kan'.
60003013	Ja ndi'in cha' ku'ni nten cha' kuxi lo'o wan, si xkwi' cha' su'we ku'ni wan.
60003014	Ja chan tiya bra nu ka ti'í ti' ne' 'wan chun' ska cha' su'we nu ngi'ni wan, su'we la si ja ka xi'in ti' wan bra kan'; ja kuwe ti' wan, ja kutsen wan 'in ne' kan'.
60003015	Tyukwi ti tiye wan ku'ni tnun wan 'in Krixtu, cha' chañi lka Ni X'naan. Kwi' ngwaña'an, kuwe chin' ti' wan sa ña'an xkwen wan 'in nten bra nu kunicha' ne' 'wan ña'an ti' cha' re: “¿Ni cha' lka ndyaa ña'an 'a ti' wan cha' ti kan Krixtu xiya' a?” Su'we ti xkwen wan 'in ne' kan', ja chkwi' wan cha' kuxi lo'o ne' kan'.
60003016	Xkwi' cha' su'we ku'ni wan lo'o nten sikwa, cha' ka kanun luwi kasiya 'wan; bra kan' ka jyu'u ti' ne' kwiñi kan', kwi' nu nchkwi' kwentu 'wan, chun' cha' su'we nu ngi'ni wan cha' 'in Krixtu.
60003017	Si ndi'in cha' tyijian nu ti'í, su'we la ta ne' nu ti'í 'ñaan chun' ska cha' su'we nu ngi'nian, si ta Ndiose chabiya' 'in ne'; si wa y'nian ska cha' kuxi ni, ñi 'a ndyo'o cha' ta ne' nu ti'í 'ñaan bra kan'.
60003018	Ngujwi Krixtu si'ya ki'ya nu ndi'in 'ñaan, ni siya luwi siya' ti kasiya 'in yu; mdijin yu nu ti'í si'yaan, cha' kuxi 'a tiyean. Lo'o ni, ka kalaan se'en ndi'in Ndiose chabiya' 'in Krixtu. Ska ya' ti mda ne' nu ti'í 'in Krixtu, mdyii tñan 'in yu lo chalyuu bra kan'. Yjwi nten 'in ña'aan tijyan kuna' Jesucristo, lo'o Tyi'i Ndiose y'ni cha' ndyu'u yu xiya'.
60003019	Tyi'i Krixtu ngwa nu ndyaa ni' ña'an chkwan se'en ndi'in ayman nde lo jwlyaa, cha' chkwi' lo'o nchga ayman nu ndi'in la kwa.
60003020	Ja mdukwa 'a ayman kan' cha' nu ykwi' Ndiose nu ngwa s'ni bra nu mdi'in ne' lo chalyuu. Wa yu'wi chin' ayman kan' nu mdi'in lo chalyuu tyempu nu ngwiñan ayman Noé yka na'an kan'. Wa mdi'in ta 'a Ndiose 'in ne' kan' nu ngwa bra kan', ngwa ti' Ni cha' tukwa ne' kan' cha' 'in Ni, lo'o ja mslyaa 'a ne' kan'; kan' cha' snu' ti nten yten ni' yka na'an kan' bra nu ngwi'ya tyoo tlyaa kan'.
60003021	Sa ña'an nu ngulaa Ni 'in ne' nu mdi'in ni' yka na'an kan' lo tyi'a nu ngwa s'ni, cha' mdukwa ne' kan' cha' nu ykwi' Ni; ngwaña'an tyo'o laa wan ni, cha' ndukwa wan cha' nu nchkwi' Ni. Wa ndyaa wan lo tyi'a cha' tyukwatya wan. Si'i nan kata tian chku ndyo'o cha' kan', si'i cha' kuu' kunaan', kan' cha' ndyukwatyaan. Nde ndiya sa ña'an ndyo'o cha' kan': Nan njñaan 'in Ndiose cha' xnun luwi Ni kasiya 'ñaan chun' ndyu'u Jesucristo xiya', kan' cha' ndyukwatyaan.
60003022	Wa ndyaa Jesucristo nde ni' kwan, lo'o ni ndi'in yu la'a se'en kwin nde se'en ndukwa Ndiose. Lo'o Jesucristo, ndloo lka Ni 'in nchga angajle 'in Ndiose; lka Ni ndloo 'in nchga nu nka tñan, lka Ni ndloo 'in nchga kwi'in su'we nu nchka chin' 'in; lka Ni ndloo siya' ti.
60004001	Bra nu ndyu'wi ti' wan sa ña'an mdijin Krixtu nu ti'í lo chalyuu, bra kan' ka ngula la ti' ni' kasiya 'wan cha' talo wan bra nu tyijin wan nu ti'í; sa ña'an nu mdalo Krixtu, kwi' ngwaña'an ka talo wan bra nu tyijin wan nu ti'í. Lo'o ja ka tyijin lyo cha' kuxi 'wan si lo'o wan tyijin wan nu ti'í ngwaña'an.
60004002	Lo'o bra kan' cha' kuxi nu ndiya ti' nten chalyuu, ja ka 'a cha' kan' ndloo 'wan tyukwi nu ti ndi'in wan lo chalyuu; xkwi' tñan nu ndiya ti' Ndiose cha' ku'ni wan, kan' lka tñan nu ku'ni wan ni, cha' ska ti Ndiose ka ndloo 'wan ni.
60004003	Tyempu nu wa mdijin wan, wa y'ni wan nchga cha' kuxi sa ña'an nu ndiya ti' nten nu ja ndi'in cha' 'in lo'o Ndiose siya' ti. Ya' la sa kwa ti cha' kuxi ku'ni wan; kan' cha' ni, ja ku'ni 'a wan cha' chen ña'an lo'o ta'a nten wan, ja ku'ni 'a wan ya ña'an ti cha' kuxi nu mdiya ti' wan nu ngwa s'ni; ja ndi'in cha' ka ku'wi wan, ja tyijin ta ku wan, lo'o ko'o wan, sa ña'an nu ngi'ni nten nu ja nduwe ti' bra nu ndi'in ne' ska ta'a; ja ku'ni tnun wan 'in nkwin jo'o, cha' chen 'a ña'an cha' kan' cha' 'in Ndiose.
60004004	Y'ni 'a wan cha' kuxi kan' nu ngwa s'ni kan'; lo'o ni, ti kwi' nten nu ngwa ta'a su'we nsu'wi wan ti s'ni kan', nduwe 'a ti' ne' cha' ja xlyaa 'a wan ku'ni wan nchga cha' kuxi nu y'ni wan bra kan'. Ja nchka biya' ti' ne', ni cha' lka ja ngi'ni 'a wan ngwaña'an ni, kan' cha' nchkwi' ne' kwentu 'wan.
60004005	Ja kuwe ti' wan, ja kaja cha' chkwi' ne' kan' lo'o Ndiose si'ya cha' kuxi nu y'ni ne' chalyuu. Lo'o ndla ti tiya tsan nu ku'ni biya' Ni 'in nchga nten, ni siya ayman, ni siya nten nu ti ndi'in lo chalyuu.
60004006	Kwi' ngwaña'an ayman nu wa ngujwi s'ni kan', nu wa ynan cha' su'we 'in Jesucristo, nten chalyuu ti ngwa ne' kan', kan' cha' ngujwi ne', sa ña'an nu ndi'in cha' kaja nchga nten; lo'o ku'ni Tyi'i Ndiose cha' tyu'u ne' kan' xiya', cha' kaja chalyuu nu ja tsaa tii 'a 'in ne' kan', cha' wa msñi ne' cha' 'in Jesús.
60004007	Wa tyii ti cha' 'in nchga nan nu nsu'wi lo chalyuu; kan' cha' su'we la si ku'ni wan kwenta 'wan, ti ykwi' ti wan, cha' tiya ti ti' tyi'in wan lo chalyuu cha' ka ku'ni wan cha' su'we, cha' ta'a ti ka chkwi' wan lo'o Ndiose.
60004008	Tñan nu ndloo 'a cha' ku'ni wan ni, ndi'in cha' xkwi' ka su'we ka tiye wan ña'an wan 'in ta'a nten wan. Si ngwaña'an nka tiyean ña'aan 'in ta'aan, bra kan' ku'nian cha' tlyu ti' 'in ta'aan bra nu ndiya cha' kuxi nu y'ni ta'aan lo'oan.
60004009	Ta wan na'an tyi wan tyi'in ta'a nten wan, lo'o ta wan nan ku ne' bra nu tiyan ne' se'en ndi'in wan; ja chkwi' wan cha' ti'í 'in ta'a wan chun' mdiyan ne' se'en ndi'in wan.
60004010	Xu'we ti mda Ndiose sa ña'an ku'ni skaa wan ska tñan su'we, ta'a wan nu msñi wan cha' 'in Jesús. Sa ña'an nu mdaya' Ni 'ñaan cha' chka t'nan tian' 'in ta'a ntean, kwi' ngwaña'an ndi'in cha' tayaan' 'in ne' xa nu ku'nian tñan nu nda Ni cha' ku'nian kwenta skaan.
60004011	Kwa'u wan cha' 'in Ndiose 'in nten, si kan' lka tñan nu wa nda Ni 'wan cha' ku'ni wan; kwa'u wan nchga cha' nu nchka ti' Ni chkwi' Ni lo'o ne'. Kwi' ngwaña'an, taya' wan 'in ta'a nten wan lo'o tyukwi jwersa nu nda Ni 'wan, si kan' lka tñan nu wa nda Ni 'wan cha' ku'ni wan. Bra nu ña'an nten cha' su'we nu ngi'ni wan, bra kan' ku'ni tnun ne' 'in Ndiose chabiya' 'in Jesucristo. Lo'o bra kan' ja tsaa tii 'a cha' ku'ni tnun nten 'in Krixtu kan', cha' Krixtu lka ndloo siya' ti. Ngwaña'an ka sikwa.
60004012	'Wan ta'a su'we ndi'ian, ni siya lye 'a ti'í ti' nten 'wan, ña'an ti' si nsu'wi wan nchkin wan lo kii', ja kuwe 'a ti' wan; ja su'we si tya'an 'a cha' tiye wan bra kan', ña'an ti' si nu ja ndi'in cha' tyijin wan nu ti'í, nxke' ti' wan. Ngwa ti ña'an ka biya' ti' Ndiose si chañi cha' ndi'in cha' 'wan lo'o Ni, o ta si cha' kwiñi kan'.
60004013	Tyaa yu'wi ti' wan sa ña'an nu ti'í ti' nten 'in Krixtu, lo'o bra kan' ka su'we tiye wan cha' ngwaña'an ti'í ti' nten 'wan ni. Tnun 'a nchka Krixtu kwenta 'in Ndiose, lo'o lye 'a xu'wi xaa 'in Ni bra nu kan Krixtu xiya' chun' ndi'in la; bra kan' ka su'we la tiye wan.
60004014	Bra nu chkwi' nten cha' ti'í 'wan chun' nu lka wan nten 'in Krixtu, ka su'we tiye wan cha' ndi'in Tyi'i Ndiose lo'o wan, kwi' ngwaña'an tnun 'a cha' su'we ndi'in 'in Ndiose. Nchkwi' ne' kan' cha' kuxi 'in Ndiose; 'wan ni, su'we 'a ngi'ni tnun wan 'in Ni.
60004015	Ja su'we siya' ti si ku'ni wan cha' kuxi. Ndi'in 'a cha' tyijin nten nu ti'í xa wa y'ni ne' cha' kuxi; bra wa yjwi ne' 'in ta'a nten ne', bra wa y'ni ne' kunan nan nu nsu'wi 'in ta'a nten ne', xa wa y'ni ne' xka lo cha' kuxi nu ja nsu'wi chabiya' ku'ni ne', xa nu nxuun ne' lo'o ne' nu nka ndloo, ñi 'a si tyijin ne' kan' nu ti'í.
60004016	'Wan ni, ja ndi'in cha' ka jyu'u ti' wan si ta ne' nu ti'í 'wan cha' lka wan nten 'in Jesucristo; ku'ni tnun wan 'in Ndiose cha' ngwaña'an nchka 'wan bra kan'.
60004017	Wa ndiya bra cha' tyisnan Ndiose ku'ni biya' Ni 'in nchga nten; kulo tyisnan Ni lo'o nten nu ndi'in cha' 'in lo'o Ni; kan' cha' si tyijian chin' nu ti'í ni, bra nu tka mdyisnan ti nchka biya' 'in nten, kan' ka biya' tian' cha' tnun la cha' ka bra nu ta Ni nu ti'í 'in nten kuxi chun' ndi'in la. Bra kan' ta Ni nu ti'í 'in nten nu ja xlyaa tukwa cha' su'we 'in Ndiose.
60004018	Tukwi 'a cha' tyo'o laa nten nu ngi'ni cha' su'we ti; nten xa'an ni, kwi' nten nu ndi'in cha' kuxi 'in, tyii cha' 'in ne' kan' siya' ti.
60004019	Ndijin wan chin' nu ti'í ni chabiya' 'in Ndiose. Wa jlyo ti' Ni cha' kan', lo'o ja kulaa ya' Ni 'ñaan si ngwaña'an. Ndi'in cha' ti ku'nian xkwi' cha' su'we, cha' ña'an ti xñian cha' 'in Ndiose nu mñan nchga lo nan, ni siya tyijian nu ti'í; chañi cha' ña'ansiin Ni 'ñaan bra kan'.
60005001	Ska yu kula nu nka ndloo lkaǎn, lo'o ni, nchka tiǎn' chkwiǐn' ska cha' lo'o wan yu kula ta'aan. Lo'oǔn, wa na'aǎn 'in Krixtu bra nu mda ne' nu ti'í 'in yu, kan' cha' jlyo tiǎn' cha' su'wa ti tyi'ian ta'aan nde se'en ndi'in Ndiose, cha' ña'aan cha' tnun nu ka nde kwa bra kan'.
60005002	Ndi'in cha' ña'ansiin su'we wan 'in ta'a wan, ska ta ta'a wan nu ndi'in ska kichen se'en lka wan ndloo 'in ne'. Sa ña'an ngi'ni slya', ngwaña'an ngi'ni ne' kan'; ña'an ti' nten nu ña'ansiin 'in slya', kwi' ngwaña'an lkaan, yu kula ta'aan. Ndi'in cha' tayaan' 'in ta'aan cha' kanun tsaa cha' 'in Krixtu ni' kasiya 'in ne'. Tyukwi ti tiye wan ku'ni wan tñan kan', cha' ngwaña'an nchka ti' Ndiose cha' ku'nian; ja ndi'in cha' tatsaa ta'a wan 'wan cha' ku'ni wan tñan kan'. Kwi' ngwaña'an, ja su'we si ka'an 'a liya' xñi wan 'in ne' cha' ku'ni wan tñan kan', su'we la si tyukwi ti tiye wan ku'ni wan tñan kan' cha' 'in Ndiose.
60005003	Ja lka wan x'nan ta'a wan, kan' cha' su'we ti ku'ni wan se'en ndi'in ne', cha' ka biya' ti' xka ta ta'a wan sa ña'an ndi'in cha' ku'ni ne' lo chalyuu.
60005004	Lo'o bra nu tyaan X'naan nu nka ndloo la ti, ta Ni nu su'we nu kaja 'wan bra kan'. Ja tsaa tii 'a siya' ti nu su'we nu ta Ni 'ñaan ta'aan nu lkaan tñan cha' ña'ansiin 'in ska ta nten 'in Ni; si'i ña'an ti' liya' nu kaja 'ñaan xa wa y'nian ska tñan lo chalyuu, kan' nu bra ti tyii cha' 'in ran.
60005005	Kwi' ngwaña'an 'wan yu kune', chkwiǐn' ska cha' lo'o wan. Tukwa wan nchga cha' nu chkwi' yu kula nu nka ndloo 'wan. Lo'o ngwaña'an, ndi'in cha' taya' wan 'in ta'a nten wan; ja su'we si ku'ni siye' wan lo'o ne' kan'. Nde ndiya ska cha' nu ndukwa lo kityi 'in Ndiose: Ña'an ti'í Ndiose 'in nten nu ngi'ni siye' lo'o ta'a nten, lo'o taya' 'a Ni 'in nten nu ja nchkwi' cha' tnun lo'o ta'a nten.
60005006	Kan' cha' tukwa wan cha' nu nchkwi' Ndiose nu nka ndloo la ti, cha' ja ku'ni siye' wan lo'o ta'a nten wan; wa jlyo ti' Ndiose ni tsan lka nu ku'ni Ni cha' ka tnun la cha' 'wan.
60005007	Katsa' wan 'in Ndiose nchga cha' nu nda'an tiye wan, lo'o bra kan' ku'ni Ni cha' ja kuwe 'a ti' wan 'in cha' kan'. Chañi 'a cha' nduwe 'a ti' Ni 'wan.
60005008	¡Cha' tiya ti ti' wan tyi'in wan lo chalyuu! Ja kaja' wan, cha' ykwi' kune' xa'an lka nu nxuun lo'o wan, ngwaña'an kwi' se'en 'a nduun yu kan' se'en ndi'in wan. Ña'an ti' ska kwichi nu tlá 'a nu nda'an naan 'in ska nten cha' ku, kwi' ngwaña'an sa ti nda'an kune' xa'an kan' tyukwi ña'aan chalyuu.
60005009	Xñi su'we wan cha' 'in Ndiose cha' ka ngula la ti' ni' kasiya 'wan; bra kan' ja ndi'in cha' ta wan chabiya' tyijin lyo kune' xa'an 'wan. Kwi' ngwaña'an ka jlyo tian' cha' ska ti biya' ndijin ta'aan nu ti'í tyukwi ña'aan chalyuu.
60005010	Chin' ti tsan ti tyijin wan nu ti'í ni. Xa wa mdyii tsan nu tyijin wan nu ti'í, bra kan' ku'ni Ndiose cha' ka su'we wan, ku'ni Ni cha' ka ngula la ti' ni' kasiya 'wan xiya'; ta Ni jwersa 'wan, cha' xkwi' su'we 'a ngi'ni Ni lo'oan. Chabiya' 'in Krixtu wa ngulo suwi Ni 'ñaan cha' ka tyi'ian nde se'en tnun se'en ndi'in ykwi' Ni.
60005011	Lo'o ja tsaa tii 'a tsan nu ku'niin tnuan 'in Ndiose nde kwa bra kan', cha' nka Ni ndloo la ti. Kwi' ngwaña'an ka sikwa.
60005012	Jlyo tiǎn' cha' su'we 'a msñi Silvano ta'aan cha' 'in X'naan; yu kan' lka nu lye 'a mdaya' 'ñaǎn cha' ngwa'an ba kityi xuwe re cha' tsaa se'en ndi'in wan. Lo'o ni, nchka tiǎn' cha' ka ngula la ti' ni' kasiya 'wan, cha' chañi cha' tnun 'a cha' su'we ngi'ni Ndiose lo'oan. Jlyo tiǎn' cha' kan', kwi' ngwaña'an su'we 'a si lo'o wan tyu'wi ti' wan cha' kan', sa ña'an lka cha' nu ndaya' Ni 'ñaan nchga tsan.
60005013	Tyukwi ska ta nten 'in Jesucristo nu ndi'in nde Babilonia re nchka ti' ne' chkwi' su'we ti ne' lo'o wan. Ta'aan lka ne' kan', cha' lo'o ngulo suwi Ndiose 'in ne' cha' ka ne' kan' nten 'in Ni. “Su'we ti tyi'in wan” ndukwin Marku 'wan, kwi' Marku nu lka ña'an ti' ska sñiěn'.
60005014	Chkwi' su'we wan lo'o nchga ta'a wan; xñi wan ynin ta'a wan tyukwi ti tiye wan, cha' chañi su'we 'a nka tiyean ña'aan 'in ta'aan. Ti kwi' Ni ku'ni Ni cha' tiin ti tyi'in kasiya 'in nchga wan nu ndi'in cha' 'wan lo'o Krixtu.
61001001	Tyu Simón lkaǎn; ngi'niǐn tñan 'in Jesucristo, cha' wa ngulo suwi Ni 'ñaǎn cha' tsa'aǎn chkwiǐn' cha' su'we 'in Krixtu lo'o ne' tyun kichen tijyu'. Lo'o ni, nda'aǎn kityi re cha' tsaa se'en ndi'in nchga nten nu msñi cha' 'in Ndiose, ti kwi' sa ña'an cha' nu msñian ta'aan. Xkwi' cha' nu ñi ngi'ni Ndiose X'naan, ti kwi' Jesucristo nu ngulaa 'ñaan 'in cha' kuxi lka Ni; kan' cha' su'wa ti lkaan ta'aan chabiya' 'in Ndiose, su'we 'a nchka 'ñaan ta'aan chun' wa ndyaa ña'an tian' 'in Ni.
61001002	Wa nchka biya' su'we ti' wan cha' 'in Ndiose, kwi' ngwaña'an nchka biya' ti' wan cha' 'in Jesús nu nka X'naan; kan' cha' nchka tiǎn' cha' ti ku'ni Ni cha' su'we lo'o wan nchga tsan, cha' ti ku'ni Ni cha' tiin ti tyi'in ni' kasiya 'wan nchga bra.
61001003	Wa nda Ndiose chabiya' 'ñaan cha' kaja chalyuu nu ja tsaa tii 'a 'ñaan; kwi' ngwaña'an, wa nda Ni chabiya' 'ñaan cha' tyi'ian lo chalyuu sa ña'an nu nchka ti' Ni cha' tyi'in nten 'in Ni; kan' lka cha' nu nchka 'ñaan ni, cha' ndaya' Ni 'ñaan. Wa ngulo suwi Ni 'ñaan, wa nda Ni chabiya' 'ñaan cha' xu'wi lyoan 'in Ni; kwi' ngwaña'an, wa ngwa biya' tian' cha' ja nsu'wi 'a xka nu tnun la cha' 'in, ja nsu'wi 'a xka nu nchka la 'in.
61001004	Tlyu 'a nka Ndiose, kwi' ngwaña'an nchka 'in Ni ku'ni Ni nchga lo tñan. Wa jlyo tian' cha' xkwi' cha' nu ñi lka cha' nu nchkwi' Ni. Kwi' ngwaña'an, ndi'in taan cha' kaja cha' xu'we tnun 'ñaan, nu wa ytsa' Ni 'ñaan cha' kaja 'ñaan. Wa ngulaa Ni 'ñaan 'in cha' kuxi nu ndi'in 'ñaan, cha' ja tyijin lyo cha' kuxi kan' 'ñaan; nchga cha' kuxi nu ndiya 'a tian', kan' lka nu y'ni ñu'un 'ñaan se'en ndi'ian lo chalyuu. Lo'o ni, ngi'ni Ni cha' xlyaan ku'nian nchga lo cha' su'we, sa ña'an nu nchka ti' Ni cha' ku'nian.
61001005	Kan' cha' tyukwi ti tiye wan, lo'o tyukwi jwersa 'wan, ku'ni wan xkwi' cha' su'we kan', cha' katsa' wan 'in xka ta nten cha' chañi cha' wa msñi wan cha' 'in Jesucristo. Kwi' ngwaña'an, ndi'in cha' ka biya' la ti' wan nchga cha', sa ña'an cha' nu ndiya la ti' Ndiose.
61001006	Ndi'in cha' ka biya' la ti' wan sa ña'an ndi'in cha' 'in Ndiose; bra kan' ka ku'ni su'we wan kwenta 'wan, ti ykwi' ti wan, cha' ja tyijin lyo ya ña'an ti cha' kuxi 'wan. Si ka ku'ni su'we wan kwenta 'wan, ti ykwi' ti wan, bra kan' talo 'a wan ni siya ndi'in 'a cha' kuxi se'en ndi'in wan. Si ndalo 'a wan 'in cha' kuxi kan', bra kan' ka tyi'in wan sa ña'an nu nchka ti' Ndiose cha' tyi'in wan lo chalyuu.
61001007	Si ngwaña'an nchka ti' wan tyi'in wan lo chalyuu, bra kan' ndi'in cha' chka t'nan ti' wan 'in ta'a nten wan; ndi'in cha' su'we ti xu'wi tiye wan ña'an wan 'in nchga nten.
61001008	Bra nu ku'ni wan nchga lo tñan kan' tyukwi tyempu nu ndi'in wan lo chalyuu, bra kan' ka biya' la ti' wan sa ña'an ndi'in nchga cha' 'in Jesucristo nu nka X'naan. Ja ka ndaja ti' wan sikwa, cha' su'we 'a kunanjo'o wan 'in Ndiose bra kan'.
61001009	Bra nu ja ku'ni wan cha' kan', lo'o ja ndi'in su'we wan bra kan', wa lka wan ña'an ti' ska nu kwityiin' nu ndukun' kiloo, ti ykwi' ti. Ja nchka ti' yu kwityiin' kan' tyu'wi ti' yu sa ña'an nu y'ni luwi Ndiose kasiya 'in yu, bra nu y'ni tyii Ni cha' kuxi nu ndi'in ni' kasiya 'in yu.
61001010	Kan' cha' ti ku'ni la wan nchga cha' su'we kan', sa ña'an cha' ngwa'aǎn lo kityi ti kulo; kwi' ngwaña'an, tyu'wi la ti' wan cha' wa ngulo suwi Ndiose 'wan, cha' ka wan nten 'in Ni. Lo'o bra kan' ja ndi'in cha' kana' kasiya 'wan, si ngwaña'an ku'ni wan nchga lo cha' su'we kan'.
61001011	Kan' ka tya'an su'we la wan tuwiin 'in Ndiose bra kan'. Jesucristo, X'naan nu nka ndloo la 'wan, ti kwi' lka nu ngulaa 'ñaan 'in nchga cha' kuxi. Lo'o ja tsaa tii 'a tsan cha' ka Ni ndloo la. Bra kan' su'we ti stean se'en ndi'in Ndiose nde ni' kwan.
61001012	Ti tyun ya' nka tiyeěn chkwiǐn' lo'o wan cha' 'in nchga cha' nu ñi 'in Ndiose, ni siya wa jlyo ti' wan cha' kan'. Lo'o ngwaña'an, jlyo tiǎn' cha' wa msñi su'we wan nchga cha' nu ngwa'aǎn lo kityi.
61001013	Laja nu ti lu'uǔn, ku'niǐn cha' ja kjlyaa ti' wan cha' nu ñi kan'. Su'we la si ku'niǐn ngwaña'an, nxke' tiǎn',
61001014	cha' ndii tiǎn' cha' wa tyii ti cha' 'ñaǎn lo chalyuu; wa ytsa' Jesucristo nu nka X'naan 'ñaǎn cha' wa ndla ti kajaǎn.
61001015	Kan' cha' ku'niǐn cha' kanun cha' kan' lo'o wan, cha' ka tyu'wi ti' wan cha' su'we nu ndi'in 'in Jesucristo nchga tsan, ni siya wa ngujwiǐn.
61001016	Si'i kwentu, si'i cha' ngwi'ya ke ti ba lka cha' nu ykwi' ba lo'o wan, bra nu ytsa' ba 'wan cha' tnun 'a cha' ka 'in X'naan Jesucristo bra nu tyaan Ni xiya'. Ykwi' bare wa na'an ba 'in Jesús cha' tnun 'a cha' ndi'in 'in yu.
61001017	Wa y'ni tnun Ndiose Sti Jesús 'in yu, lo'o ndyuwi 'a tyukwi ña'aan Jesús lo'o xaa 'in Ndiose bra kan'. Ni siya ja na'an ba 'in Ndiose nu nka ndloo 'in nchga x'nan chalyuu, jlyo ti' ba cha' mdi'in Ni kwi' se'en ti tsan kan', cha' bra kan' ynan ba cha' nu ykwi' Ni lo'o nten: “Nu nde lka Sñiěn' nu ndiya 'a tiǎn'. Su'we 'a nka tiyeěn na'aǎn 'in yu” ndukwin Ni.
61001018	Ykwi' bare wa ynan ba cha' nu ykwi' Tyi'i Ni nu mdo'o nde ni' kwan, cha' lo'o bare mdi'in ba lo ki'ya kan' nu ngwa tsan kan'.
61001019	Ngwaña'an ka biya' tian' cha' ñi 'a lka nchga cha' nu ykwi' ayman nu ykwi' cha' 'in Ndiose lo'o nten nu ngwa s'ni. Su'we la si tukwaan cha' kan', cha' ña'an ti' ska xaa luwi nu su'we 'a njyi'in la se'en tla 'a, kwi' ngwaña'an lka cha' 'in Jesús kan'. Kwa'u xaa kan' tuwiin su'we se'en tsaan bra wa ki'ya ti xaa xa wa mdiya tsan kan'. Bra kan' tyo'o tukwa ska kwi kulasiin tnun ña'an ti' nu ndyukwa xa wa ki'ya ti xaa; kan' lka ña'an ti' Krixtu, cha' nda yu xaa nu xu'wi ni' kasiya 'ñaan.
61001020	Ndi'in cha' ka biya' ti' wan cha' ja tukwin ka 'in kwa'u cha' 'in ti ykwi' ti 'in nten, sa ña'an nu ndyo'o ska cha' nu ngwa'an ayman 'ñaan lo kityi 'in Ndiose nu ngwa s'ni. Ska ti si taya' Tyi'i Ndiose 'in ne' cha' ka biya' su'we ti' ne', bra kan' ka kwa'u ne' cha' kan' 'in xka ta nten chabiya' 'in Ndiose.
61001021	Nchga nten nu ykwi' cha' 'in Ndiose lo'o nten nu ngwa s'ni, ja ykwi' ne' ya ña'an ti cha' nu ndiya ti ti' ne', bra nu ykwi' ne' chabiya' 'in Ni; xkwi' cha' nu ngwa'u Tyi'i ykwi' Ni 'in ne' kan', kan' lka cha' nu ykwi' ne' chabiya' 'in Ni.
61002001	Wa yu'wi chin' yu kwiñi nu mdi'in laja ne' Israel nu ngwa s'ni; cha' 'in Ndiose nchkwi' ba, ndukwin yu kwiñi kan'. Kwi' ngwaña'an, ti kan la nten kwiñi se'en ndi'in wan ni; mnan ti kwa'u yu kwiñi kan' 'wan nchga cha' nu ki'ya ke ykwi' ti yu. Lo'o chkwi' yu kwiñi kan', cha' chabiya' 'in Ndiose nchkwi' yu. Si kunan wan cha' nu chkwi' yu kan', bra kan' tyisnan tyi'in wsuun wan lo'o ta'a wan sa ña'an ya' nu su'we ta'a wan. Bra kan' ka wan tukwa ta wan si'ya cha' kwiñi kan'. Tnun 'a tñan nu y'ni X'naan cha' kulaa 'ñaan ta'aan lo'o 'in yu kwiñi kan', ni siya ja nchka 'a ti' yu kwiñi kan' cha' ka Ndiose X'nan yu; ja siya' ndi'in cha' 'in yu kan' lo'o Ndiose, kan' cha' ndla ti tyii cha' 'in yu kwiñi kan'.
61002002	Kwi' ngwaña'an, tukwa tyun ne' ta'aan cha' nu nchkwi' yu kwiñi kan'; lo'o ndiya ne' ta'aan nu ku'ni cha' chen ña'an lo'o ta'a ne' bra kan', sa ña'an cha' nu kwa'u yu kwiñi kan' 'in ne' cha' ku'ni ne'. Ja su'we ngwaña'an. Kan' cha' ka'an 'a cha' kuxi chkwi' nten 'ñaan bra kan', nten kichen nu ja siya' msñi cha' 'in Ndiose.
61002003	Kwi' ngwaña'an, nxitukwi 'a ti' yu kwiñi kan' 'in nan nu nsu'wi 'wan; nchka 'a ti' yu tyijin lyo yu 'wan, kan' cha' sa ti chkwi' yu cha' kwiñi lo'o wan. Ndi'in cha' ta Ndiose nu ti'í 'in yu kwiñi kan', cha' wa s'ni ykwi' Ni cha' kuxi 'a ku'ni ne' ngwaña'an. Si'i nan laja' Ndiose; jlyo ti' Ni sa ña'an ngi'ni yu kwiñi kan', kan' cha' ku'ni tyii Ni 'in yu ndla ti.
61002004	Nu ngwa s'ni, ja y'ni Ni cha' tlyu ti' 'in angajle 'in Ni nu ja mslyaa tukwa tñan 'in Ni; msu'wa Ni 'in angajle kan' ya' kune' xa'an kan', ndyaa angajle kan' nde lo jwlyaa, nde se'en tla 'a siya' ti. Nde kwa, ndi'in nchkan' angajle kan' lo'o karenan, cha' kanun nde kwa sa ña'an bra tiya tsan cha' ku'ni biya' Ni 'in nchga nten chalyuu, lo'o 'in angajle kan'.
61002005	Nchga nten chalyuu nu ngwa ti s'ni, nu ja mdukwa 'in Ndiose, ja y'ni Ni cha' tlyu ti' 'in ne' kan'; y'ni Ni cha' ngwi'ya tyoo tlyaa, sa ña'an nu wa ytsa' Ni 'in ne' kan' cha' ka. Wa ytsa' ayman Noé cha' 'in Ndiose 'in nchga nten, lo'o ja ynan ne' kan'. Ngujwi nchga ne' kan' bra kan'; ska ti Noé kan' lo'o ta'a kati nten 'in yu, ngulaa Ni 'in ne' kan', chun' nu ynan ne' kan' cha' nu ykwi' yu lo'o ne'.
61002006	Ti kwi' ti cha', ngwa kuxi 'in ne' kichen Sodoma lo'o 'in ne' kichen Gomorra, cha' kuxi 'a y'ni ne' kan'; siya' ti y'ni tyii Ni ta'a tyukwaa kichen kan'. Xa wa mdyii mkin kichen kan', jii lo'o nsuwi' ti nganun se'en mdi'in kichen kan' nu ngwa xkan'. Ngwaña'an y'ni Ndiose nu ngwa bra kan', cha' ka biya' ti' nchga nten nu ndiya ti' ku'ni nchga lo cha' kuxi, ni siya ni ti, ni siya chun' ndi'in la, cha' ta Ni nu ti'í 'in ne' kan' bra nu wa tyii ti cha' 'in ne' kan' siya' ti.
61002007	Ska ti ayman Lot, ngulaa Ni 'in yu cha' mdo'o yu kichen Sodoma kan'; kan' cha' ska ti yu kula Lot kan' ja ngujwi yu bra nu mdyii cha' 'in kichen Sodoma kan'. Nten su'we ngwa Lot; kan' cha' mda'an 'a cha' tiye yu, lye 'a ngwa xi'in ti' yu, cha' 'in nchga cha' chen ña'an, nchga cha' kuxi nu y'ni nchga nten kichen kan'.
61002008	Su'we tiye Lot kan', nchga tsan lye 'a yuwe ti' yu cha' na'an yu nchga cha' kuxi kan'; ka'an 'a cha' mda'an tiye yu bra nu ynan yu cha' chen ña'an nu ykwi' nten kichen kan'.
61002009	Ngwaña'an ka biya' tian' cha' nchka 'in X'naan kulaa 'in nten nu su'we kasiya 'in, cha' ja tyijin lyo cha' kuxi 'in ne' kan'. Kwi' ngwaña'an, jlyo ti' Ni ti ka lka nu ta Ni nu ti'í 'in bra nu ku'ni biya' Ni 'in nchga nten. Wa jlyo ti' Ni ti ka nu ndi'in cha' kuxi tiye.
61002010	Lo'o nten nu xkwi' cha' chen ña'an ngi'ni, lye la ta Ndiose nu ti'í 'in ne' kan', cha' ja ndukwa ne' kan' cha' nu nchkwi' nu nka ndloo 'in ne'; ja nduwe ti' ne' kan', cha' siye' 'a ne'. Ja ntsen ne' kan', ni siya chkwi' lyo'o ne' 'in angajle 'in Ndiose.
61002011	Angajle kan', ngula la ti', nchka la 'in ke nten chalyuu; lo'o ja ykwi' angajle kan' cha' kuxi 'in nten chalyuu, ja mstya ki'ya 'in yu kwiñi kan' tloo X'naan.
61002012	Ña'an ti' 'ni nu nsu'wi ni' kixin' nu ja nduwe ti', ngwaña'an lka nten kwiñi kan', cha' xkwi' cha' chen ña'an nchkwi' ne' kan' 'in nchga cha' nu ja nchka biya' ti' ne'. Nxñian 'in 'ni tlá nu nsu'wi ni' kixin', ndujwian 'in i' bra kan'. Kwi' ngwaña'an ne' kwiñi kan', ngi'ni ñu'un ne' 'in nchga lo nan su'we ni siya ja nchka biya' ti' ne' cha' kan'. Lo'o tyii cha' 'in ne' kan' siya' ti nde loo la;
61002013	tyijin ne' kan' nu ti'í sa ña'an nu ti'í nu nda ykwi' ne' 'in xka ta nten. Tsan lo'o tla ngi'ni ne' cha' kuxi kan', cha' ja nchka ndaja ti' ne' 'in cha' kuxi kan'; ja nchka jyu'u ti' ne' kan' siya' ti, ni siya kuxi 'a tñan nu ngi'ni ne'. Sa ña'an si chañi cha' ta'aan lka ne' kan', kwi' ngwaña'an su'wa ti ndyo' ti'in ne' kan' lo'o wan bra nu ngi'ni tnun wan ta'a.
61002014	Xkwi' cha' kuxi nda'an tiye ne' kwiñi kan' bra nu ña'an ne' 'in ska nu kuna'an, cha' ja tyii cha' xitukwi ti' ne' 'in nu kuna'an cha' ku'ni ne' cha' kuxi lo'o. Kwi' ngwaña'an, bra ti kwa'u ne' kan' cha' kuxi 'in xka ta nten nu ja ya ka biya' su'we ti' cha' 'in Jesucristo. Wa y'ni xa'an 'a ne' kwiñi kan' nchga lo cha' kuxi, kan' cha' lye 'a nxitukwi ti' ne' ska nan; lo'o ja ngala' ti' ne' kan' siya' ti. Wa lka ngulo Ndiose yuwe' 'in ne' kwiñi kan'.
61002015	Wa mdo'o tsu' ne' kan' tuwiin nu tsaan se'en ndi'in Ndiose, lo'o xka tuwiin msñi ne' kan'. Kwi' ngwaña'an, mna' 'a kasiya 'in ne' kan', cha' ti kwi' tuwiin se'en mda'an ayman Balaam sñi' Beor nda'an ne' kan' ni. Balaam kan', lye 'a mxitukwi ti' yu 'in tñi, kan' cha' y'ni yu cha' kuxi, cha' kaja la tñi 'in yu, ngwa ti' yu.
61002016	Cha' 'in Ndiose ykwi' Balaam kan' nu ngwa s'ni; kan' cha' y'ni Ni cha' ykwi' buru 'in yu lo'o yu kan', cha' xitsen i' 'in yu kan', cha' ja ku'ni 'a yu cha' kuxi kan'.
61002017	Ña'an ti' ska ni' chku tiyu nu wtyi siya' ti, se'en nu ja nsu'wi tyi'a, ngwaña'an lka ne' kan'. Ña'an ti' ska koo ngaten ti, nu nxnan 'a lo kwi'in ti, nu ja nda cha' ki'ya tyoo; nan nda'an ti ran ni' kwan, ngwaña'an lka ne' kan'. Yu kwiñi kan', ja ndi'in cha' su'we tiye ne' siya' ti, kan' cha' ndi'in cha' tsaa ne' kan' se'en tla 'a; nde kwa wa mñan Ndiose ska se'en nu kuxi 'a ña'an, se'en tsaa ne' nu ngi'ni ngwaña'an.
61002018	Jlyo 'a ti' ne' kwiñi kan' cha' chkwi' lo'o nten sa ña'an ka kwiñi lyo'o ne' kan' 'in nten nu tka msñi ti cha' su'we 'in Jesucristo. Nchka 'a ti' ne' kwiñi kan' cha' lo'o nten kan' ku'ni cha' chen ña'an. Sa ña'an y'ni ne' cha' kuxi ti kulo, bra nu ja ya kunan ne' cha' su'we 'in Ndiose, kwi' ngwaña'an nchka ti' ne' kwiñi kan' ku'ni ne' xiya'.
61002019	Nchkwi' ne' kwiñi kan' lo'o xka ta nten cha' ja ndi'in cha' tukwa ne' nchga tñan nu ngulo Ndiose 'in nten, cha' wa mdo'o laa ne' 'in cha' kan', ndukwin ne' kwiñi kan'; lo'o ja ya ka biya' ti' ne' kwiñi kan', cha' ykwi' ne' lka ne' msu 'in ya ña'an ti cha' kuxi nu ngi'ni ne'. Nchga nten nu ta chabiya' 'in ska cha' kuxi cha' tyijin lyo 'in, wa nda ne' chabiya' 'in cha' kuxi kan' cha' ka x'nan ne' bra kan'.
61002020	Kuxi la ka 'in nten nu wa ngulaa ya' 'in cha' kuxi ska ya', lo'o bra kan' ta ne' chabiya' 'in cha' kuxi cha' tyijin lyo 'in ne' xiya'; wa mdo'o laa ne' kan' 'in nchga cha' kuxi nu nsu'wi lo chalyuu nu ngwa s'ni la, ngi'ni xa'an ne' cha' 'in Jesucristo nu nka X'naan, ti kwi' Ni nu wa ngulaa 'ñaan 'in cha' kuxi.
61002021	Su'we la si ja y'ni xa'an ne' siya' ti tuwiin nu ñi se'en tsaan nde se'en ndi'in Ndiose; ja su'we cha' ngwa biya' ti' ne' cha' kan', lo'o bra ti mdo'o tsu' ne' tuwiin nu ñi kan'. Ja ndukwa 'a ne' kan' cha' nu wa ykwi' Krixtu lo'oan bra kan'.
61002022	Bra nu ña'aan 'in nten nu wa ngulaa ya' cha' 'in Krixtu, bra kan' ka biya' tian' cha' nu ñi 'a ndyo'o cha' re: “Ska xne' nu ndukwen nan yku i', bra ti tsaa i' ku i' nan nu wa ykwen i' xiya'. Kwi' ngwaña'an ska kuwe' tye' ni, bra wa yta i' chku, bra ti tsaa sti i' lo yuu kutsuu' xiya'.”
61003001	'Wan ta'a su'we nsu'wian, wa ngwa'aǎn xka kityi ndyaa se'en ndi'in wan ti ngwa xkan' la. Ni nda'aǎn kityi re, cha' ka tyaa yu'wi ti' wan nchga cha' 'in Krixtu lo'o ta'a tyukwaa kityi, cha' ngwaña'an ka tya'an su'we cha' tiye wan nchga bra.
61003002	Ndi'in cha' ta'a ti tyaa yu'wi ti' wan cha' 'in Ndiose nu wa ykwi' ne' lo'o nten nu ngwa s'ni, lo'o nchga cha' nu wa ykwi' ti kwi' X'naan nu ngulaa 'ñaan. Wa ngulo suwi Ni 'wa cha' kwa'u ba cha' 'in Ndiose 'wan, kan' cha' su'we si tukwa wan nchga cha' nu wa ynan wan bra nu ngwa'u ba 'wan.
61003003	Ti kulo ndi'in cha' ka biya' ti' wan cha' xa wa tiya tsan nu tyii chalyuu, bra kan' tyo'o tukwa nten nu xtyi lyo'o 'a 'in cha' 'in Ndiose. Ku'ni ne' kan' nchga cha' kuxi nu ndiya ti' ne' ku'ni ne', ti ykwi' ti ne'.
61003004	Bra kan' nde ña'an nchkwin ne' kan' 'wan: “¿Ña'an bra kan Krixtu sikwa a? ¿Ni cha' ti ndi'in taa 'a wan 'in yu cha' tyaan yu a? Wa mdijin 'a bra kan', cha' wa ngujwi nchga ne' kula 'ñaan, lo'o ngwaña'an, wa kulaan 'aan ni. Ña'an ti ndi'in chalyuu re, sa ña'an nu ndi'in ran ti bra mdyisnan ran ti kulo.”
61003005	Ngwaña'an nchkwin ne' kwiñi kan', cha' ja nchka ti' ne' tyaa yu'wi ti' ne' tñan nu wa y'ni Ndiose. Nu ngwa ti kulo ja mdi'in chalyuu siya' ti, bra kan' kwi' Ndiose ykwi' ska cha', lo'o bra ti ngwiñan Ni nchga nan nu nsu'wi nde ni' kwan. Lo'o tyi'a ti ngwiñan Ni tyukwi ña'aan chalyuu, kwi' ngwaña'an jlu'we la lo tyi'a mdo'o yuu wtyi lo chalyuu ti kulo.
61003006	Chun' ndi'in la, kwi' lo'o tyi'a ti y'ni tyii Ni chalyuu kan' bra nu ngwi'ya tyoo tlyaa.
61003007	Bra kan' xiya' ngulo Ndiose tñan cha' ña'an ti kanun nchga nan nu nsu'wi nde ni' kwan, ña'an ti kanun nchga lo nan nu nsu'wi lo chalyuu, xa wa tiya tsan nu ku'ni biya' Ni 'in nchga nan lo'o kii'. Bra kan' tyii nchga nan kan' skin ran, kwi' ngwaña'an tyii cha' 'in nchga nten nu ja ndi'in cha' 'in lo'o Ndiose.
61003008	'Wan ta'a su'we nsu'wian, su'we la si kuwe ti' wan cha' ña'an ti' ska tsan ti, ngwaña'an lka ska mi yijan cha' 'in Ndiose; lo'o ndiya ya' ña'an ti' ska mi yijan, kwi' ngwaña'an lka ska tsan cha' 'in Ni.
61003009	Si'i nan tiya' 'a ti' Ndiose cha' ku'ni Ni tñan nu ndukwin Ni cha' ku'ni Ni nu ndyaa nde loo la; lka cha' ndi'in ta 'a Ni 'ñaan nten chalyuu, cha' ja nchka ti' Ni cha' tna' Ni ni siya ska ti nten. Nchka la ti' Ni cha' ka biya' ti' nchga nten cha' ndi'in cha' kuxi 'in ne'; lo'o bra kan' ka jyu'u ti' ne' 'in cha' kuxi kan', kulaa ya' ne' cha' kuxi kan' bra kan'. Ngwaña'an ka 'in ne', nchka ti' Ndiose.
61003010	Chañi cha' tiya ska tsan bra nu tyaan X'naan xiya', ni siya ja jlyo tian' ni tsan ka kan'. Sa ña'an lka si kan ska nu ku'ni kunan na'an tyian bra nu ja ndii tian', ngwaña'an ka tsan kan'. Ngwa ti ña'an katin nchga nan nu nsu'wi ni' kwan, lye 'a kanen cha' kan', tyii nchga nan kan' skin ran ska ya' ti. Ngwaña'an tyukwi ña'aan chalyuu ni, tyii ran siya' ti bra kan'.
61003011	Tyii nchga nan bra nu tiya tsan kan', kan' cha' 'wan ni, ¿ni sa ña'an tyi'in wan lo chalyuu sikwa? Ndi'in cha' ka wan nten nu luwi kasiya 'in, cha' ka wan nten nu ngwa su'we kasiya 'wan cha' 'in Ndiose.
61003012	Kwi' ngwaña'an ndi'in cha' ka wan, laja nu ti ji tiya tsan nu tyaan Ndiose, cha' ngwaña'an ka 'wan taya' wan 'in Ndiose lo'o tñan 'in Ni lo chalyuu re. Tsan kan' skin tyukwi ña'aan ni' kwan, kwi' ngwaña'an tyii nchga nan nu nsu'wi ni' kwan kalaa ran lo kii' tnun kan'; tyii nchga cha' siya' ti bra kan'. Lo'o kwii kulasiin, lo'o kwichaa, lo'o ko', lo'o nchga nan, tyii ran kalaa ran.
61003013	Xiya' kwiñan Ni xka chalyuu kwi, kwi' ngwaña'an xiya' kwiñan Ni nchga lo nan nu nsu'wi ni' kwan; kwiñan Ni ska chalyuu nu su'we 'a, se'en xkwi' su'we ti ku'ni ne' lo'o ta'a ne' bra kan'. Ngwaña'an ndukwin Ni cha' ka; lo'o jlyo tian' cha' ngwaña'an ka kan', cha' xkwi' cha' nu ñi nchkwi' Ndiose. Kan' cha' ndi'in taan 'in Ni ña'an bra ka cha' kan' sikwa.
61003014	'Wan ta'a su'we nsu'wian, ndi'in ta wan 'in cha' kan', kan' cha' ndi'in cha' ku'ni wan xkwi' cha' su'we ti, xkwi' cha' luwi ti lo'o ta'a nten wan, cha' tiin ti tyi'in ni' kasiya 'wan bra nu ña'an Ndiose 'wan.
61003015	Tyu'wi ti' wan cha' ndalo 'a Ndiose 'ñaan, wa nda 'a Ni tyempu 'ñaan cha' tyo'o laan 'in cha' kuxi. Kwi' ngwaña'an Palyu ta'aan ni, ti kwi' ta'a cha' ngwa'an yu lo kityi; ta'a su'we nsu'wian lka yu kan', lo'o su'we 'a nchkwi' kityi nu ngwa'an yu ngala se'en ndi'in wan. Ndiose lka nu ngwa'u 'in yu nchga cha' su'we nu ngwa'an yu lo kityi kan'.
61003016	Tyun kityi ngwa'an Palyu kan', ska ti biya' nchkwi' ta'a kityi kan', cha' 'in Ndiose nu nchkwian' ni. Ndiya chin' cha' nu ngwa'an Palyu kan' nu tukwi chin' cha' ka biya' su'we tian' 'in ran; kwi' ngwaña'an, ndiya nten nu lye 'a ndu'u cha' kwiñi lo'o kityi kan', cha' ja nchka biya' ti' ne' kan' cha' kan' siya' ti. Ja y'ni xa'an su'we ne' kan', cha' ja ya ka biya' su'we ti' ne' cha' kan'; kan' cha' ja ska kityi 'in Ndiose ndu'u ñi ne' kan' 'in ran. Kan' cha' tyii cha' 'in ne' kan' siya' ti si'ya cha' kwiñi nu ndu'u ne' 'in ta'a nten ne'.
61003017	'Wan ta'a su'we nsu'wian ni, wa ngwa'aǎn nchga cha' re cha' ndii ti ti' wan, cha' ja ta wan chabiya' 'in ne' kwiñi kan' cha' kwa'u ne' xka cha' 'wan. Chañi lka cha' nu y'ni xa'an wan ti kulo, lo'o ni, ja su'we si tukwa wan cha' kwiñi nu ndu'u ne' kan'; ja su'we kulaa ya' wan 'in cha' nu ñi 'in Jesús bra kan'.
61003018	Su'we la si ku'ni xa'an la wan cha' su'we 'in Jesucristo nu nka X'naan, nu wa ngulaa 'ñaan; bra kan' ka tyi'in su'we la ni' kasiya 'wan cha' 'in X'naan. ¡Ku'niin tnuan 'in Ndiose lo chalyuu, lo'o ngwaña'an, ja tsaa tii 'a tsan nu ku'niin tnuan 'in Ni nde se'en ndi'in Ni! Ngwaña'an ka sikwa.
62001001	Wa lka ndi'in Jesús lo'o Ndiose Sti yu bra nu mdyisnan chalyuu ti kulo; ti kwi' Ni lka nu nchkwi' ba cha' 'in, se'en nda'an ba lo kityi ti ka nu lka Jesucristo. Wa jlyo su'we ti' ba cha' kan', cha' wa na'an su'we ba 'in yu lo'o kiloo ba, cha' su'wa mda'an ba lo'o yu; wa yu'wi lyo ba 'in yu lo'o wa m'ni ka'an ya' ba 'in ykwi' yu. Nchkwi' ba lo'o wan cha' Jesucristo lka nu nda xka chalyuu kwi 'in nten.
62001002	Ngula Jesucristo lo chalyuu se'en ndi'in ba, wa na'an ba 'in yu; kan' lka cha' nu ngitsa' ba 'wan ni, cha' chañi 'a lka cha' kan'. Ndu'u ba 'wan sa ña'an lka cha' tyukwi tyempu lu'u Jesucristo, cha' ti kulo ndi'in yu lo'o Ndiose Stian; lo'o ndu'u ba 'wan sa ña'an ngwa cha' na'an ba 'in yu lo chalyuu re.
62001003	Lo'o ni, kwa'u ba 'wan nchga cha' nu wa na'an ba, kwa'u ba nchga cha' nu wa ynan ba. Chañi lka cha' su'wa ti ka kasiya 'ñaan lo'o Ndiose Stian, ngwaña'an lo'o Jesucristo ska ti nu lka Sñi' ykwi' Ni. Lo'o ni, nchka ti' ba cha' su'wa ti ka tiye wan lo'o ba;
62001004	kan' cha' nda'an ba kityi re, cha' nchga tsan su'we 'a ka tiyean.
62001005	Nde kwa'u ba 'wan cha' nu wa ngwa'u Jesucristo 'wa: Ña'an ti' ska xaa ndyuwi, ngwaña'an lka Ndiose; xkwi' luwi 'a kasiya 'in Ni, cha' ni' kasiya 'in Ndiose ja ndi'in se'en tla, ja ndi'in cha' kuxi siya' ti.
62001006	Cha' kwiñi lka si chkwian' cha' su'wa ka tiyean lo'o Ndiose, lo'o ña'an ti ndiya tian' cha' kuxi nu ndi'in 'ñaan; ña'an ti tla 'a ni' kasiya 'ñaan bra kan', cha' ja su'we ngi'nian.
62001007	Si luwi kasiya 'ñaan sa ña'an luwi kasiya 'in Ndiose, ku'nian xkwi' cha' su'we bra kan'; su'wa ka tiyean lo'o ta'a msñian cha' 'in Jesús bra kan'. Lo'o ku'ni tyii Ni ki'ya nu ndi'in 'ñaan, chun' wa ngalu tnen Jesús Sñi' Ndiose bra nu ngujwi yu lo wsi.
62001008	Bra nu chkwian' cha' ja ndi'in ki'ya 'ñaan siya' ti, nan kwiñi lyo'oan 'ñaan ti ykwiin' tian bra kan', cha' ja nchka chkwian' cha' nu ñi.
62001009	Lo'o ni, ka tsaa ña'an tian' 'in Ndiose cha' ku'ni Ni cha' tlyu ti' 'ñaan 'in ki'ya nu ndi'in 'ñaan, bra nu katsaan' ñian 'in Ni cha' ndukwian ki'ya. Su'we 'a ku'ni Ni lo'oan bra kan'; lo'o ku'ni tyii Ni nchga cha' kuxi nu ndi'in ni' kasiya 'ñaan, chun' ngujwi Jesús lo wsi.
62001010	Sa ña'an ka si chkwian' cha' kwiñi 'a Ndiose, ngwaña'an ndyo'o cha' si chkwian' cha' ja ndukwian ki'ya siya' ti; ja yten su'we cha' 'in Ndiose ni' kasiya 'ñaan, si ti nchkwian' ngwaña'an.
62002001	Ña'an ti' si lka wan sñiěn', ngwaña'an lka wan, nxke' tiǎn', cha' ndiya 'a tiǎn' 'wan; kan' cha' nda'aǎn kityi re cha' tsaa se'en ndi'in wan, cha' ja nchka tiǎn' cha' xtya Ndiose ki'ya 'wan. Ni siya ndi'in cha' xtya Ni ki'ya 'ñaan xa wa msñian cha' 'in Jesucristo, ti kwi' Jesucristo lka nu wa mdijin nu ti'í cha' 'ñaan, lo'o ska nten nu luwi 'a lka Jesucristo.
62002002	Nganun kuxi tiyean cha' 'in Ndiose Stian, si'ya cha' kuxi nu wa y'nian; kan' cha' mdijin Jesucristo nu ti'í si'yaan, cha' ykwi' yu ngwi'ya yu yuwe' nu ndi'in 'ñaan si'ya cha' kuxi nu y'nian. Kwi' ngwaña'an kwi'ya Jesucristo yuwe' nu ndi'in 'in nchga nten chalyuu nu su'we nka tiye ña'an 'in Ndiose.
62002003	Bra nu nchka tian' tukwaan nchga tñan nu nchka ti' Ni cha' ku'nian, bra kan' ka jlyo tian' cha' chañi cha' ndi'in cha' 'ñaan lo'o Jesucristo.
62002004	Kwiñi 'a nten nu nchkwi' cha' ndi'in cha' 'in ne' lo'o Jesucristo, si ja ndukwa ne' tñan nu ndlo Ni 'in ne'; ja ñi cha' nu nda'an tiye ne' kan' bra kan'.
62002005	Si chañi cha' ndukwaan nchga cha' nu nchkwi' Jesucristo lo'oan, bra kan' chañi cha' su'we 'a nka tiyean ña'aan 'in Ndiose Sti yu; ngwaña'an ka biya' tian' cha' chañi cha' lkaan nten 'in Jesucristo ni siya ti ndi'ian lo chalyuu re.
62002006	Nten nu chkwi' lo'o xka ta nten, cha' nten 'in Jesucristo lka yu, ndi'in cha' ku'ni yu kan' nchga tñan nu ngi'ni Jesucristo.
62002007	'Wan ta'a msñian cha' 'in Jesús, wa ngwa'aǎn cha' lo kityi re cha' xlyaa wan ka su'we tiye wan ña'an wan 'in ta'a nten wan. Si'i ska cha' nu ja ya kunan wan lka cha' kan'; wa ynan wan cha' kan' ti bra nu msñi wan cha' 'in Jesucristo ti kulo.
62002008	Si'i ngwaña'an ngi'ni nten chalyuu, kan' cha' nchkwiǐn' cha' ska tñan kwi lka ran. Nu ngwa xkan' ti mdyisnan Jesucristo ngwa'u yu 'ñaan sa ña'an ndi'in cha' ka su'we tiyean ña'aan 'in xka la ta'a ntean, lo'o wa y'ni Jesús cha' ka ku'nian tñan kan'. Ska tñan kwi lka cha' kan', cha' wa tyii ti cha' tla ni' kasiya 'ñaan; lo'o ni, kanun cha' su'we nu ndi'in 'in Jesucristo ni' kasiya 'ñaan, ña'an ti' ska xaa ndyuwi nu ngi'ni xaa se'en ndi'ian.
62002009	Ya ña'an ti nten nu chkwi': “Wa msñi ba cha' 'in Jesucristo, luwi 'a kasiya 'wa ni” ndukwin ne', si ti ti'í ti' ne' kan' 'in ta'a nten ne', ña'an ti ndi'in 'a cha' kuxi ni' kasiya 'in ne' kan', sa ña'an lka ska se'en nu tla 'a.
62002010	Nten nu su'we 'a nka tiye ña'an 'in ta'a nten, kan' lka nten nu ndi'in xaa 'in Jesucristo ni' kasiya 'in. Ja ska cha' kuxi ku'ni ne' kan', ja ku'ni ne' cha' kulaa ya' xka ta nten cha' 'in Jesucristo.
62002011	Nten nu ti'í ti' 'in ta'a nten, ti ndi'in 'a cha' kuxi ni' kasiya 'in ne'. Sa ña'an lka si ti ndi'in ne' kan' se'en tla, ngwaña'an lka ne' kan' ndi'in ne' lo chalyuu, cha' ja nchka tyija lyo tuwiin nu ñi se'en tsaa ne'. Kan' cha' lye 'a ndukun' tla nu nsu'wi chalyuu kiloo ne' kan', kan' cha' ja ña'an ne' xaa bra kan'.
62002012	'Wan sñiěn', nda'aǎn kityi re cha' tsaa se'en ndi'in wan, chun' cha' wa y'ni Ndiose cha' tlyu ti' 'wan; chabiya' 'in Jesucristo wa y'ni tyii Ni ki'ya nu ndi'in 'wan.
62002013	Nda'aǎn kityi re cha' tsaa se'en ndi'in wan, 'wan yu kula, cha' wa mjwi ña'an tyi'in cha' 'wan lo'o Jesucristo nu su'wa ndi'in lo'o Ndiose Sti yu ti bra nu mdyisnan chalyuu. Kwi' ngwaña'an, nda'aǎn kityi re cha' tsaa se'en ndi'in wan, 'wan yu kune', cha' wa mdijin lyo wan 'in kune' xa'an. 'Wan sñiěn', wa mjwi ña'an nu tyi'in cha' 'wan lo'o Ndiose Stian, kan' cha' nda'aǎn kityi re cha' tsaa se'en ndi'in wan.
62002014	'Wan yu kula, wa msñi wan cha' 'in Jesucristo, ti kwi' Krixtu nu wa ña'an lu'u lo'o Ndiose Sti yu ti kulo, kan' cha' nda'aǎn kityi re. 'Wan yu kune', tnun tiye wan ndi'in wan ni, cha' wa nganun su'we cha' 'in Ndiose ni' kasiya 'wan; wa mdijin lyo wan 'in kune' xa'an, kan' cha' nda'aǎn kityi re.
62002015	Ja tya'an cha' tiye wan 'in cha' kuxi nu ndi'in lo chalyuu, lo'o ja xitukwi ti' wan 'in nchga cha' kuliya' nu ndiya la ti' nten chalyuu. Si ndiya la tian' cha' kuxi nu ndi'in lo chalyuu, ja ka 'ñaan xu'wi su'we tiyean 'in Ndiose Stian siya' ti.
62002016	Nchga cha' kuxi nu ngi'ni cha' ja xñi su'we nten cha' 'in Ndiose, si'i se'en ndi'in Ndiose Stian ndyo'o cha' kan'. Nchga cha' kuxi nu ndiya ti' nten, cha' kala' chin' ti' ne', lo'o nchga cha' kuxi nu nchka ti' ne' ku'ni ne' xa nu ña'an ne' 'in ran, lo'o nchga nan nu nchka ti' ne' kaja 'in ne', cha' ku'ni siye' ne' lo'o ta'a nten ne', lo chalyuu ti ndyo'o nchga cha' kuxi kan'.
62002017	Ndla ti tyii chalyuu re, ya ña'an ti tyii nchga cha' kuxi nu ndiya la ti' nten chalyuu; lo'o nten nu tukwa cha' nu nchkwi' Ndiose ni, ja tsaa tii 'a chalyuu 'in ne' kan' siya' ti.
62002018	'Wan sñiěn', wa mdiya bra nu tyii nchga nan nu ndi'in lo chalyuu. Wa jlyo ti' wan cha' wa kan ti ska nten nu tnun nchkwi', nu kwiñi lyo'o 'in ta'a ntean cha' Krixtu lka, nchkwin yu; xuun yu kan' lo'oan ta'aan nu ndi'in cha' 'ñaan lo'o Krixtu. Ni siya bra ni, ka'an 'a ne' kwiñi ndiya lo chalyuu, nu nchka ti' xuun lo'o nten 'in Krixtu; kan' cha' wa nchka biya' tian' cha' ndla ti tyii nchga nan.
62002019	Ti kulo ndyo' ti'in ne' kwiñi kan' lo'oan, lo'o bra kan' mdo'o ne' kan' ndyaa ne'; si'i nten ta'a ndi'in cha' 'ñaan lo'o Jesucristo lka ne' kan'. Si chañi cha' ta'a nda'aan lka ne' kan', wa nganun ne' lo'oan nu ngwa xkan'; lo'o ni, wa mdo'o ne' kan', cha' ka biya' tian' cha' si'i nchga nten nu ndyo' ti'in lo'oan msñi cha' 'in Jesucristo.
62002020	Wa nda Krixtu Tyi'i Ndiose cha' kanun ni' kasiya 'in nchga ne' ta'a msñi wan cha' 'in Ni, kan' cha' wa nchka biya' su'we ti' ta'a wan nchga cha' nu ndu'u Ndiose 'ñaan.
62002021	Wa nda'aǎn kityi re, chun' cha' nchka biya' ti' wan nchga cha' nu ñi nu ndi'in 'in Krixtu. Si'i cha' ja jlyo ti' wan cha' nu ñi kan'; wa jlyo ti' wan nchga cha' nu ñi nu nchkwiǐn', cha' si'i cha' kwiñi lka cha' kan'.
62002022	¿Ti ka nu kwiñi sikwa a? Nten kwiñi kan' lka nu nchkwi' cha' si'i Krixtu lka Jesús, ti kwi' Krixtu nu wa msu'wa Ndiose 'in mdiyan lo chalyuu. Nxuun ne' kan' lo'o nten nu ndi'in cha' 'in lo'o Krixtu, cha' nchkwi' ne' kan' cha' ja lka Jesucristo Sñi' ykwi' Ndiose, cha' si'i Ndiose lka Sti Jesucristo.
62002023	Si chkwian' lo'o nten cha' si'i Sñi' Ndiose lka Jesucristo, ja ndi'in cha' 'ñaan lo'o Ndiose Sti Jesucristo, ngwaña'an ndyo'o cha' bra kan'; bra nu xñian cha' nu ndi'in 'in ska ti nu lka Sñi' Ndiose, wa ndi'in cha' 'ñaan lo'o Ndiose Sti yu, ngwaña'an ndyo'o cha' bra kan'.
62002024	Kan' cha' ndi'in cha' kanun tsaa cha' kan' ni' kasiya 'wan, cha' nu wa ynan wan cha' 'in Jesús ti bra nu msñi wan cha' 'in Ni ti kulo. Si ti nganun cha' kan' ni' kasiya 'wan, su'wa 'a ka tiye wan lo'o Jesucristo ni siya ti ndi'in wan lo chalyuu; kwi' ngwaña'an, su'wa ka tiye wan lo'o Ndiose Stian bra kan'.
62002025	Kan' lka cha' nu y'ni su'wa Jesucristo 'ñaan, cha' ka kaja xka chalyuu kwi nu ja tsaa tii 'a 'ñaan.
62002026	Sa kan' ti cha' nchkwiǐn' cha' 'in nten nu nñi lyo'o 'wan ngwaña'an.
62002027	'Wan ni, wa nganun Tyi'i Ndiose ni' kasiya 'wan, kan' cha' ja ndi'in cha' kwa'u xka ta nten 'wan; Tyi'i Ndiose, kan' lka nu kwa'u 'wan nchga cha' nu ti ji ku'ni xa'an wan cha' 'in Ni. Bra nu ndu'u Tyi'i Ndiose 'wan, ñi 'a lka cha' kan'; si'i cha' kwiñi ndu'u Ni. Kan' cha' sikwa, sa ña'an nu ndu'u Tyi'i Ndiose 'wan cha' xñi wan cha' 'in Jesús, kwi' ngwaña'an ndi'in cha' ku'ni wan.
62002028	'Wan sñiěn', xñi su'we wan cha' 'in Jesucristo ni. Lo'o bra kan', xa nu kan Jesucristo lo chalyuu xiya', ja ndi'in cha' ka jyu'u tian' bra nu ña'aan 'in Ni cha' ndijyan Ni; tyukwi ti tiyean tyukwa ta'aan lo'o Ni bra kan'.
62002029	Wa nchka biya' ti' wan ni, cha' luwi 'a kasiya 'in Jesucristo, kan' cha' su'we si ka biya' ti' wan cha' nchga nten nu ku'ni cha' su'we sa ña'an nu ngi'ni Jesús, lka ne' kan' sñi' Ndiose.
62003001	Tnun 'a cha' su'we lka cha' su'we 'a nka tiye Ndiose Stian ña'an Ni 'in ta'aan nu ndi'in cha' 'ñaan lo'o Jesucristo; kan' cha' nchkwi' Ndiose cha' 'ñaan cha' lkaan sñi' Ni, lo'o chañi lka cha' kan'. Ja xlyaa nten chalyuu xu'wi lyo 'ñaan cha' sñi' Ni lkaan; kwi' ngwaña'an, bra nu mdi'in Jesucristo lo chalyuu, ja mslyaa ne' xu'wi lyo ne' 'in yu bra kan'.
62003002	'Wan ne' ta'aan nu ndiya 'a tiǎn' 'wan, wa lkaan sñi' Ndiose ni, ni siya ja ya ka biya' tian' sa ña'an ka su'we la cha' 'ñaan, bra nu tyi'ian lo'o Ndiose nde loo la. Sa ña'an lka ykwi' Jesucristo, kwi' ngwaña'an kaan bra nu kwa'u tloo Jesucristo 'ñaan xa wa mdyii chalyuu re; bra kan' ka ña'aan 'in Jesucristo sa ña'an nu lka ykwi' Ni. Sa kan' ti cha' nchka biya' tian' ni.
62003003	Lo'o nchga nten nu ndi'in ta cha' ña'an 'in Ni nde loo la, ndi'in cha' ku'ni luwi ne' ni' kasiya 'in ne', sa ña'an nu luwi kasiya 'in Jesucristo.
62003004	Bra nu ngi'nian cha' kuxi, kan' lka cha' ja xlyaan ku'nian tñan nu ndlo Ndiose 'ñaan; ndi'in ki'ya 'ñaan, chun' cha' ja xlyaan tukwaan cha' nu nchkwi' Ni lo'oan.
62003005	Wa jlyo ti' wan cha' wa yan Jesucristo lo chalyuu cha' ku'ni tyii Ni ki'ya nu ndukwi nten; lo'o Krixtu ni, ja mdi'in ki'ya 'in yu siya' ti.
62003006	Nchga nten nu msñi su'we cha' 'in Jesucristo, ja ndi'in 'a cha' ku'ni ne' cha' kuxi. Nten nu ngi'ni cha' kuxi nchga tsan, ngi'ni ne' cha' kuxi chun' cha' ja ya xu'wi lyo ne' 'in Jesucristo, ja ya xñi ne' cha' 'in Ni.
62003007	'Wan sñiěn', ja nchka tiǎn' cha' kwiñi lyo'o xka ta nten 'wan. Xkwi' su'we ti y'ni Jesucristo lo chalyuu; kan' cha' sikwa, nchga nten nu ndi'in cha' 'in lo'o Jesucristo, ndi'in cha' xkwi' cha' su'we ti ku'ni ne' bra nu tyi'in ne' lo chalyuu.
62003008	Nchga nten nu xkwi' cha' kuxi ngi'ni, wa lka ne' kan' sñi' kune' xa'an nu lka x'nan nchga kwi'in xa'an; ti ji tyii ku'ni kune' xa'an kan' cha' kuxi. Lo'o Jesús nu lka ska ti Sñi' Ndiose, wa yan Ni lo chalyuu cha' ku'ni tyii Ni nchga tñan nu ngi'ni kune' xa'an kan'.
62003009	Nten nu lka sñi' Ndiose ni, ja ndi'in 'a cha' ku'ni ne' cha' kuxi, cha' wa nda Ndiose xka cha' nu su'we la nu kanun ni' kasiya 'in ne' kan' chabiya' 'in Tyi'i Ndiose. Ja xlyaa 'a ne' kan' ku'ni ne' cha' kuxi, cha' sñi' Ndiose lka ne' kan'.
62003010	Kan' cha' nchka biya' ti' wan ni, sa ña'an nu lka sñi' Ndiose; kwi' ngwaña'an nchka biya' ti' wan sa ña'an ngi'ni nten nu lka sñi' kune' xa'an. Si'i sñi' Ndiose lka nten nu ngi'ni cha' kuxi nchga tsan, lo'o si'i sñi' Ndiose lka nten nu ja su'we nka tiye ña'an 'in ta'a nten.
62003011	Nde kwa'aǎn ti kwi' cha' nu wa ynan wan bra nu msñi wan cha' 'in Jesús ti kulo. Ndi'in cha' su'we xu'wi tiyean ña'aan 'in ta'a ntean.
62003012	Ja ku'nian sa ña'an nu y'ni ayman Caín; sñi' kune' xa'an ngwa yu kan', cha' nu yjwi yu 'in ta'a yu. ¿Ni cha' lka y'ni yu ngwaña'an a? Yjwi yu 'in ta'a yu chun' cha' xkwi' cha' kuxi y'ni ykwi' yu, kan' cha' ja ndiya ti' yu cha' xkwi' cha' su'we y'ni ta'a yu.
62003013	'Wan ta'a msñian cha' 'in Ndiose, ja tya'an 'a ka'an cha' tiye wan si ti'í 'a ti' nten chalyuu 'wan.
62003014	Xkwi' cha' mna' ti mdi'ian lo chalyuu nu ngwa s'ni si'ya ki'ya nu mdi'in 'ñaan; lo'o ni, wa nda Ndiose xka chalyuu kwi 'ñaan, kan' cha' su'we ti ka tiyean ni. Su'we 'a nka tiyean ña'aan 'in xka ta ta'a ndi'in cha' 'ñaan lo'o Jesucristo; kan' cha' ka jlyo tian' cha' wa nsu'wi xka chalyuu kwi 'ñaan ni, cha' nten nu ja su'we nka tiye ña'an 'in ta'a nten, cha' mna' ti ndi'in ne' lo chalyuu.
62003015	Sa ña'an lka nten nu ndujwi 'in ta'a nten, ngwaña'an lkaan si ti'í tian' 'in ta'a ntean. Jlyo ti' wan cha' ja kaja chalyuu kwi kan' 'in nten nu kujwi 'in ta'a nten, ti kwi' ta'a cha' lka si ti'í 'a tian' 'in ta'a ntean.
62003016	Bra nu kuwe tian' cha' si'yaan mslyaa Krixtu ngujwi Ni lo wsi, cha' su'we 'a nka tiye Ni ña'an Ni 'ñaan, bra kan' ka biya' tian' nchga cha' nu su'we la ku'nian, si su'we nka tiyean ña'aan 'in ta'a msñian cha' 'in Ni. Su'we si xlyaan tayaan' 'in ta'a ntean ngwaña'an, ni siya kajaan ti ykwiin' tian cha' 'in ta'a ntean.
62003017	Ndiya ne' ta'aan nu ja ska 'a nan lyiji 'in ne' siya' ti cha' tyijin yu'wi 'in ne' lo chalyuu. Si ngwaña'an su'we ti ndi'ian, lo'o bra kan' ña'aan 'in ta'a ntean nu lyiji 'a cha' 'in ne', lo'o ja xlyaan chka t'nan tian' 'in ta'a ntean, bra kan' ja ka 'ñaan chkwian' cha' su'we 'a nka tiyean ña'aan 'in Ndiose; Ndiose ni, su'we 'a nka tiye Ni ña'an Ni 'ñaan.
62003018	'Wan sñiěn', bra nu su'we 'a nka tiyean ni siya ña'aan 'in Ndiose, ni siya ña'aan 'in ta'a ntean, si'i ska cha' nu chkwian' tian lo'o ne' kan'; tyukwi ti tiyean ndi'in cha' tayaan' 'in ta'a ntean bra kan'.
62003019	Si ngwaña'an ngi'nian, bra kan' ka biya' tian' cha' ñi 'a lka cha' nu wa ykwi' Ndiose lo'oan, ti kwi' cha' nu ndyaa ña'an tian' 'in Ni; kwi' ngwaña'an, ka jlyo tian' cha' chañi cha' nchka su'we cha' 'ñaan lo'o Ndiose.
62003020	Bra nu ndii ti' ni' kasiya 'ñaan cha' ndi'in ki'ya 'ñaan, bra kan' ka biya' tian' cha' wa jlyo ti' Ndiose cha' kan'. Lo'o ngwaña'an, tlyu la lka Ndiose, ka 'in Ni kulaa ji Ni 'ñaan 'in cha' kuxi kan'.
62003021	'Wan ne' ta'aan nu ndiya 'a tiǎn' 'wan, bra nu jlyo tian' cha' ja ndi'in 'a ki'ya 'ñaan, tyukwi ti tiyean ka chkwian' lo'o Ndiose bra kan'.
62003022	Nchga cha' nu jñaan 'in Ndiose, kaja ran 'ñaan si tukwaan tñan nu wa ngulo Ni 'ñaan, si ku'nian tñan nu ndiya la ti' Ni.
62003023	Nde lka tñan nu wa nda Ndiose 'ñaan cha' ku'nian kwenta skaan: Ndi'in cha' xñiin su'wean cha' 'in Jesucristo nu lka Sñi' ykwi' Ndiose; kwi' ngwaña'an, ndi'in cha' su'we ti xu'wi tiyean ña'aan 'in ta'a ntean, sa ña'an nu wa ngwa'u Ni 'ñaan.
62003024	Bra nu tukwaan tñan nu wa ngulo Ndiose 'ñaan cha' ku'nian, bra kan' wa lka ndi'in cha' 'ñaan lo'o Ni; kwi' ngwaña'an ndi'in cha' 'in Ni lo'oan bra kan'. Jlyo tian' cha' kan', chun' wa msu'wa Ndiose Tyi'i ykwi' Ni cha' kanun ni' kasiya 'ñaan.
62004001	'Wan, ndiya 'a tiǎn' 'wan, cha' ta'a msñian cha' 'in Krixtu lkaan, ja xñi wan ndla 'a ska cha' nu chkwi' ya ña'an ti nten nu chkwi' cha' wa nda Ndiose Tyi'i ykwi' Ni 'in ne' kan'. Ña'an biya' wan 'in ne' kan' kulo ndukwa la, cha' tyija lyo cha' 'wan lo'o ne' si chañi cha' ndi'in Tyi'i Ndiose ni' kasiya 'in ne' kan', o ta cha' kwiñi lka nu nchkwi' ne' kan'. Wa tyun 'a ne' kwiñi mdo'o tukwa lo chalyuu ni, nu nñi lyo'o 'in nten cha' chabiya' 'in Ndiose nchkwi' ne'.
62004002	Nde ña'an ka biya' tian' sa ña'an lka nten nu ndi'in Tyi'i Ndiose ni' kasiya 'in: nchga nten nu chkwi' chañi cha' Jesucristo lka ska ti nu lka Sñi' Ndiose ti bra nu ngula yu lo chalyuu cha' ngwa yu nten, nchga nten kan' wa nsu'wi Tyi'i Ndiose ni' kasiya 'in ne';
62004003	lo'o nten nu chkwi' cha' si'i Sñi' ykwi' Ndiose lka Jesucristo ti bra nu ngula yu lo chalyuu sa ña'an nu ndlya nten, ja nsu'wi Tyi'i Ndiose ni' kasiya 'in ne' kan'. Cha' 'in nu kwiñi nu nchka ti' tyijin lyo 'in Jesucristo lka cha' nu ndi'in ni' kasiya 'in ne' kan'. Lo'o ngwaña'an wa nchka biya' ti' wan ni, cha' wa kan ti nu kwiñi kan'; lo'o ni siya ni ti, wa lka ndi'in nu kwiñi kan' lo chalyuu.
62004004	'Wan sñiěn', wa ndi'in cha' 'wan lo'o Ndiose, lo'o ngwaña'an, wa ngula la ti' ni' kasiya 'wan chun' nu nganun Tyi'i Ni ni' kasiya 'wan ni; kan' cha' nchka 'wan tyijin lyo wan 'in ne' kwiñi nu ndi'in cha' 'in lo'o kune' xa'an. Ti kwi' kune' xa'an lka nu ndlo tñan 'in nten kuxi lo chalyuu.
62004005	Wa ndi'in cha' 'in ne' kwiñi kan' lo'o cha' kuxi nu nsu'wi lo chalyuu, lo'o xkwi' cha' 'in kune' xa'an nchkwi' ne' kan'; kan' cha' ndiya 'a ti' nten chalyuu kunan cha' nu nchkwi' ne' kwiñi kan', nchga nten nu ja ndukwa cha' nu nchkwi' Jesucristo siya' ti.
62004006	Nten 'in Ndiose lkaan. Bra nu ndi'in cha' 'in nten lo'o Ndiose, kunan ne' nchga cha' nu chkwian' lo'o ne' bra kan'; nten nu ja ndi'in cha' 'in lo'o Ndiose siya' ti, kan' lka nu ja nnan cha' nu nchkwian'. Ngwaña'an ka tyija lyo cha' 'ñaan ti ka lka nu chañi ndi'in cha' 'in lo'o Ni, ti ka lka nu cha' kwiñi ti nchkwi' cha' 'in Ni.
62004007	'Wan ne' ta'aan nu ndiya 'a tiǎn' 'wan, ndi'in cha' su'we xu'wi tiyean ña'aan 'in ta'a ntean; Ndiose lka nu ndlo tñan cha' xkwi' su'we ti xu'wi tiyean ña'aan 'in ta'a ntean. Lo'o nchga nten nu su'we nka tiye ña'an 'in ta'a nten, sñi' Ndiose lka ne' kan', lo'o ngwaña'an ndi'in cha' 'in ne' kan' lo'o Ndiose.
62004008	Nten nu ja su'we nka tiye ña'an 'in ta'a nten siya' ti, ja ndyiji ña'an nu xu'wi cha' 'in ne' kan' lo'o Ndiose, cha' Ndiose ni, su'we 'a nka tiye Ni ña'an Ni 'in nten.
62004009	Ngwa'u Ni 'ñaan sa ña'an nu su'we 'a nka tiye Ni ña'an Ni 'ñaan, bra nu msu'wa Ni 'in ska ti nu lka Sñi' ykwi' Ni mdiyan lo chalyuu, cha' chabiya' 'in Sñi' Ni ka kaja chalyuu kwi 'ñaan.
62004010	Nde lka cha' nu nchkwiǐn' lo'o wan: Kulo ndukwa la ka'an 'a cha' su'we ka tiye Ndiose ña'an Ni 'ñaan, kan' cha' msu'wa Ni 'in Sñi' ykwi' Ni yan lo chalyuu cha' kaja yu lo wsi cha' 'ñaan. Si'i nan, nu su'we la nka tiyean ña'aan 'in Ndiose. Wa ngwa kuxi tiyean lo'o Ndiose X'naan si'ya cha' kuxi nu y'nian. Lo'o Jesucristo, ska ti nu lka Sñi' Ndiose, kan' lka nu wa mdijin nu ti'í cha' 'ñaan; y'ni tyii Ni yuwe' nu mdi'in 'ñaan ti kulo.
62004011	'Wan ta'aan nu ndiya 'a tiǎn' 'wan, ndi'in cha' su'we ti xu'wi tiyean ña'aan 'in ta'a ntean, cha' ngwaña'an ka'an 'a cha' su'we nka tiye Ndiose ña'an Ni 'ñaan.
62004012	Ja ya ña'an nten chalyuu 'in Ndiose; sa kan' ti cha', bra nu ni ka biya' tian' cha' su'wa nka tiyean lo'o Ni, bra nu ña'aan 'in ta'aan, cha' su'we 'a nka tiyean ña'aan 'in ta'a ntean. Sa ña'an nu su'we 'a nka tiye Jesucristo ña'an Ni 'in nten chalyuu, kwi' ngwaña'an ndi'in cha' ku'nian lo'o ta'a ntean bra kan'.
62004013	Wa nda Ndiose Tyi'i ykwi' Ni cha' kanun ni' kasiya 'ñaan, kan' cha' ngwa jlyo tian' cha' su'wa nka tiyean lo'o Ni, lo'o ngwaña'an su'wa nka tiye Ni lo'oan.
62004014	Ykwi' ba wa na'an ba 'in Jesús. Lo'o chañi lka cha' nu nchkwi' ba lo'o wan ni, cha' wa nda Ndiose Sti Jesús chabiya' 'in Sñi' ykwi' Ni cha' kulaa 'in nchga nten 'in cha' kuxi.
62004015	Nten nu xlyaa katsa' 'in ta'a nten cha' Jesucristo lka ska ti Sñi' ykwi' Ndiose, su'wa nka tiye Ndiose lo'o ne' kan' bra kan', lo'o ngwaña'an su'wa nka tiye ne' kan' lo'o Ndiose.
62004016	Ngwa biya' tian' bra kan', cha' su'we 'a nka tiye Ndiose ña'an Ni 'ñaan; kwi' ngwaña'an, ndyaa ña'an tian' cha' xkwi' su'we 'a nka tiye Ndiose ña'an Ni 'in nten chalyuu. Lo'o nten nu ngwaña'an su'we nka tiye ña'an 'in ta'a nten, nu xkwi' ngwaña'an ngi'ni ne' bra nu ndi'in ne' lo chalyuu, su'wa ka tiye ne' kan' lo'o Ndiose; kwi' ngwaña'an su'wa ka tiye Ni lo'o ne' kan' bra kan'.
62004017	Su'we ti nka tiyean ña'aan 'in Ndiose sikwa, cha' bra nu tiya tsan nu tyaan Jesucristo xiya' cha' ku'ni biya' Ni 'in nchga nten, bra kan' tyukwi ti tiyean ka tyukwa ta'aan lo'o Ni. Ndi'in Ni lo'oan bra nu ndi'ian lo chalyuu, sa ña'an nu mdi'in Ni lo'o Jesucristo bra nu mdi'in yu lo chalyuu, kan' cha' ja ndi'in cha' kutsean.
62004018	Lo'o ja kutsean cha' ta Ndiose nu ti'í 'ñaan, si chañi cha' su'we nka tiyean ña'aan 'in Ni; ti ji xu'wi su'we tiyean ña'aan 'in Ndiose, si ña'an ti ntsean cha' ta Ndiose nu ti'í 'ñaan. Nten nu ntsen 'a 'in Ndiose ni, nxke' ti' ne' cha' ta Ndiose nu ti'í 'in ne'.
62004019	Su'we nka tiyean ña'aan 'in Ndiose, cha' nu kulo ndukwa la su'we 'a ngwa tiye Ni ña'an Ni 'ñaan.
62004020	Ya ña'an ti nten nu nchkwi' cha': “Su'we 'a nka tiyeěn ña'aǎn 'in Ndiose”, lo'o bra kan' ña'an ti ti'í ti' yu 'in ta'a yu, cha' kwiñi lka nu nchkwi' yu. Nde ña'an ndyo'o cha' kan': nchka 'ñaan ña'aan 'in ta'a ntean, lo'o Ndiose ni, ja siya' ka ña'aan 'in Ni; kan' cha' sikwa, si ja su'we nka tiyean ña'aan 'in ta'a msñian cha' 'in Jesucristo nu ña'aan lo chalyuu, bra kan' ja ka chkwian' cha' su'we 'a nka tiyean ña'aan 'in Ndiose Stian, nu ja siya' na'aan.
62004021	Wa ngulo Ni tñan re 'ñaan sikwa: Su'we ti xu'wi tiye wan ña'an wan 'in Ndiose, lo'o ngwaña'an, xkwi' su'we ti xu'wi tiye wan ña'an wan 'in ta'a nten wan.
62005001	Nchga nten nu ndyaa ña'an ti' 'in Jesús, cha' lka Ni Krixtu nu wa msu'wa Ndiose 'in cha' kan Ni lo chalyuu, chañi cha' lka ne' sñi' Ndiose. Ndiose lka Stian, lo'o ngwaña'an su'we 'a nka tiyean ña'aan 'in Ni, kan' cha' su'we 'a nka tiyean ña'aan 'in xka ta sñi' Ndiose, ta'a msñian cha' 'in Jesús.
62005002	Bra nu su'we nka tiyean ña'aan 'in Ndiose Stian, bra nu tukwaan nchga tñan nu ndlo Ni 'ñaan, bra kan' ka su'we xu'wi tiyean ña'aan 'in xka ta sñi' Ndiose.
62005003	Si chañi cha' su'we nka tiyean ña'aan 'in Ni, tukwaan nchga cha' nu chkwi' Ni lo'oan bra kan', cha' si'i ska tñan nu tukwi 'a lka cha' tukwaan ska cha' nu nchkwi' Ni.
62005004	Nchga sñi' Ndiose ka tyijin lyo 'in nchga cha' kuxi nu nsu'wi lo chalyuu; ka tyijiin lyoan 'in cha' kuxi, bra nu wa msñian cha' 'in Jesucristo.
62005005	Nten nu ndyaa ña'an ti' cha' ska ti Jesús lka Sñi' Ndiose, sa kan' ti nten ka 'in tyijin lyo 'in nchga cha' kuxi nu nsu'wi lo chalyuu.
62005006	Ska ti Sñi' ykwi' Ndiose lka Jesucristo, nu yan lo chalyuu. Mdukwatya ne' 'in yu bra kan'. Ngujwi yu lo wsi, ngalu tnen yu bra kan'. Lo'o si'i cha' nu mdukwatya ti yu, si'i cha' nu ngujwi ti yu lo wsi ngalu tnen yu, si'i sa kan' ti cha' nu ngi'ni cha' nchka biya' tian', cha' ska ti nu lka Sñi' ykwi' Ndiose lka Jesucristo. Nan wa ytsa' Tyi'i Ndiose 'ñaan, kan' cha' jlyo tian' cha' chañi 'a lka cha' kan'.
62005007	Nde ni' kwan ndukwa snan nu nchkwi' cha' chañi lka Jesús sñi' ykwi' Ni: Ndiose Sti Ni lka ska; lo'o Jesucristo nu ndi'in tyukwi cha' 'in Ndiose 'in, kan' lka xka; lo'o Tyi'i Ndiose, kan' lka xka. Lo'o su'wa nchkwi' ta'a snan, cha' chañi lka cha' kan'.
62005008	Lo'o ngwaña'an, lo chalyuu snan ya' ykwi' Ndiose cha' chañi cha' ska ti nu lka Sñi' ykwi' Ni lka Jesucristo: ska cha' ykwi' Tyi'i Ni lo'oan; xka cha' ykwi' Ni bra nu mdukwatya Jesucristo; xka cha' ykwi' Ni bra nu ngujwi Jesucristo lo wsi, ngalu tnen yu bra kan'. Ska ti cha' ykwi' Ni ta'a snan ya'.
62005009	Tsaa ña'an tian' ska cha' nu nchkwi' nten chalyuu lo'oan, lo'o ni, ndloo la 'ñaan ska cha' nu nchkwi' Ndiose lo'oan. Ta'a snan cha' nu ykwi' Ndiose ni, nchkwi' cha' ska ti Jesucristo nu lka Sñi' ykwi' Ni.
62005010	Nten nu ndyaa ña'an ti' 'in Ni cha' lka Ni ska ti nu lka Sñi' ykwi' Ndiose, jlyo ti' ne' ni' kasiya 'in ne' cha' chañi 'a lka cha' kan'; nten nu ja xlyaa tukwa cha' 'in Ni, cha' Jesucristo lka Sñi' ykwi' Ni, kan' nten lka nu ja siya' ndyaa ña'an ti' cha' nu wa ykwi' Ndiose cha' 'in Sñi' ykwi' Ni. Kwiñi 'a Ndiose, nxke' ti' ne' kan'.
62005011	Nde lka cha' nu ñi nu su'we 'a cha' xñian, cha' wa nda Ndiose xka chalyuu nu su'we la 'ñaan, nu ja tsaa tii 'a siya' ti; lo'o Jesucristo lka nu ndu'u 'ñaan sa ña'an ka chalyuu kan'.
62005012	Nchga nten nu ndi'in cha' 'in lo'o Jesús nu lka Sñi' ykwi' Ni, kan' lka nu wa mjwi chalyuu nu ja tsaa tii 'a 'in siya' ti; nten nu ja ndi'in cha' 'in lo'o nu lka ska ti Sñi' Ndiose, ja ndi'in cha' ta Ni chalyuu kan' 'in ne' kan'.
62005013	Nda'aǎn kityi re sikwa, cha' tsaa se'en ndi'in wan, ta'a wan nu msñi wan cha' 'in Jesús, ska ti nu lka Sñi' Ndiose; lo'o cha' re ka biya' ti' wan cha' wa mjwi chalyuu kwi 'wan, nu wa mda Ndiose 'ñaan.
62005014	Tyukwi ti tiyean ka chkwian' lo'o Ndiose sikwa. Bra nu jñaan ska cha' 'in Ndiose nu su'wa ti lo'o ska cha' nu nchka ti' Ni, bra kan' ka jlyo tian' cha' kunan Ni cha' nu chkwian' lo'o Ni.
62005015	Si jlyo tian' cha' nnan Ni bra nu jñaan ska cha' 'in Ni, kwi' ngwaña'an ka jlyo tian' cha' wa kaja ti cha' kan' 'ñaan bra kan'.
62005016	Bra nu ña'aan 'in ska nten ta'a msñian cha' 'in Jesucristo cha' ngi'ni yu ska cha' kuxi, lo'o ndi'yaan kwenta cha' ja ndi'in cha' kana' chalyuu 'in yu si'ya cha' kuxi kan', bra kan' su'we la si jñaan cha' tlyu ti' 'in Ndiose cha' 'in yu ta'aan kan', cha' ja ta Ni chabiya' kana' chalyuu 'in yu ta'aan kan'. Ndiya ki'ya tnun nu ja ka ku'ni Ndiose cha' tlyu ti' 'in nten; lo'o ja nchkwiǐn' cha' jñaan cha' tlyu ti' 'in Ni si ngwaña'an ndi'in ki'ya 'in ne'.
62005017	Chañi cha' xtya Ndiose ki'ya 'in ta'aan si'ya cha' kuxi nu ngi'nian. Sa kan' ti cha', ndiya ki'ya nu ka ku'ni Ni cha' tlyu ti' 'in nten cha' 'in ran.
62005018	Jlyo tian' cha' ja ngi'ni nten 'in Jesucristo cha' kuxi. Jesucristo, ska ti nu lka Sñi' Ndiose, kan' lka nu nxñi kwenta 'in ne', cha' ja ka kala' kune' xa'an 'in ne' kan' bra kan'.
62005019	Jlyo tian' cha' nten 'in Ndiose lkaan, chun' wa msñian cha' 'in Jesucristo; xka ta nten chalyuu nu ja ndukwa cha' 'in Ni siya' ti, ña'an ti lka kune' xa'an x'nan ne' kan'.
62005020	Ngwa jlyo tian' cha' wa yan nu lka ska ti Sñi' ykwi' Ndiose lo chalyuu, lo'o ngwaña'an wa mda Ni chabiya' cha' ka xu'wi cha' 'ñaan lo'o Ndiose. Lo'o chañi cha' su'wa ka tiyean lo'o Ndiose ni, chun' cha' su'wa nka tiyean lo'o Jesucristo nu lka Sñi' ykwi' Ni. Chañi cha' Ndiose siya' ti lka Jesús, kwi' ngwaña'an chañi cha' ja tsaa tii 'a chalyuu kwi nu ta Ni 'ñaan.
62005021	'Wan sñiěn', ndii ti ti' wan tyi'in wan lo chalyuu, cha' ja sten yu'wi wan lo'o xka ta jo'o. Ngwaña'an ka sikwa.
63001001	Ti kwi' yu kula Xuwa lkaǎn. Nda'aǎn kityi re cha' 'iin lo'o cha' 'in sñii', ne' kula, cha' tsaa kityi re se'en ndi'in wan ta'a msñian cha' 'in Jesús, cha' wa ngulo suwi Ndiose 'wan cha' ka wan nten 'in Ni. Chañi cha' su'we 'a nka tiyeěn na'aǎn 'wan; ni si'iǐn skaǎn tiǎn, lo'o nten nu ndi'in nchga kichen nu nnan cha' nu ñi 'in Jesús, su'we 'a nka tiye ne' ña'an ne' 'wan.
63001002	Wa nganun su'we cha' nu ñi kan' ni' kasiya 'ñaan, lo'o ngwaña'an ja tsaa tii 'a cha' nu wa ynaan kan'; kan' cha' su'we 'a nka tiyeěn na'aǎn 'wan.
63001003	Ndiose nu lka Stian, kwi' ngwaña'an Jesucristo ska ti nu lka Sñi' Ni, taya' Ni 'wan. Lo'o nchka tiǎn' cha' ña'an ti ku'ni Ni ka'an la cha' su'we lo'o wan, cha' ña'an ti chka t'nan ti' Ni 'wan, cha' ña'an ti ku'ni Ni cha' tiin ti tyi'in ni' kasiya 'wan; ngwaña'an nchka tiǎn' cha' ku'ni Ni lo'o wan, chun' cha' su'we 'a nka tiye Ni ña'an Ni 'ñaan, cha' ñi 'a lka cha' nu ndu'u Ni 'ñaan.
63001004	Su'we 'a ngwa tiyeěn bra nu ynaǎn cha' ña'an ti ndukwa su'we ne' ta'a wan nchga cha' nu ñi nu wa ytsa' Ndiose Stian 'ñaan;
63001005	kan' cha' nchkwiǐn' lo'oo, ne' kula, lo'o nchga ne' ta'a wan, cha' su'we ti xu'wi tiyean ña'aan 'in ta'a ntean. Si'i ska cha' nu ja ya chkwi' Ni lo'oan lka kan', ska cha' nu wa ynaan bra nu msñian cha' 'in Jesucristo ti kulo lka kan'.
63001006	Ndi'in cha' tukwaan nchga tñan nu ndlo Ndiose 'ñaan. Bra nu msñi wan cha' 'in Jesucristo ti kulo, wa ynan wan cha' ndi'in cha' su'we ti ka tiye wan lo'o ta'a nten wan. Kan' cha', kwi' ngwaña'an ndi'in cha' ku'nian ni
63001007	Nsu'wi 'a nten nu nchkwi' cha' cha' kwiñi lka cha' ngwa Jesús nten xa nu yan yu lo chalyuu. Tyukwi ña'aan lo chalyuu nda'an nten nu nchkwi' cha' kwiñi kan'; nñi lyo'o ne' kan' 'in ta'a ntean, kwi' nu nxuun lo'o 'in Krixtu lka ne' kan'.
63001008	Kan' cha', cha' tiya ti ti' tyi'in wan lo chalyuu, cha' ja kjlyaa ti' wan ngwa ti ña'an nchga cha' nu wa ynan wan bra nu mdi'in ba se'en ndi'in wan. Bra kan' kaja nchga cha' su'we nu nchka ti' Ndiose ta Ni 'wan bra nu tyii chalyuu.
63001009	Nchga nten nu sten yu'wi lo'o xka cha', ja ka tyi'in cha' 'in ne' kan' lo'o Ndiose siya' ti. Nxke' ti' ne' kan' cha' ti ndi'in ka'an la tñan cha' ku'nian, xa wa ndyaa ña'an tian' 'in Krixtu. ¡Cha' kwiñi lka kan'! Si chañi cha' msñian cha' 'in Krixtu ni' kasiya 'ñaan, bra kan' su'wa ndi'in cha' 'ñaan lo'o Ndiose, ngwaña'an lo'o ykwi' nu lka ska ti Sñi' Ni.
63001010	Kan' cha' ni, si tiyan nten se'en ndi'in wan nu ja chkwi' ti kwi' cha' 'in Jesús kan' lo'o wan, ja ta wan se'en tyi'in ne' kan', kwi' ja chkwi' wan lo'o ne' kan'.
63001011	Si nu chkwian' lo'o nten kan', sa ña'an lka si ngwa su'wa cha' 'ñaan lo'o ne' kan', lo'o cha' kuxi nu ngi'ni ne', ngwaña'an ndyo'o cha' kan'.
63001012	Ti ndi'in 'a cha' nu nchka tiǎn' chkwiǐn' lo'o wan, lo'o su'we la ni siya ja lo'o cha' kan' kwa'aǎn lo kityi re. Chun' ndi'in la nchka tiǎn' kaǎn se'en ndi'in wan, lo'o bra kan' ka chkwiǐn' cha' kan' lo'o wan; bra kan' chañi ka cha' su'we ti xu'wi tiyean ña'aan 'in ta'aan.
63001013	Lo'o ngwaña'an, nchga ne' ta'a ndi'in cha' 'wan lo'o Krixtu nde re, ti kwi' ne' nu wa ngulo suwi Ndiose 'in, lo'o ne' kan' nchka ti' ne' ta ne' kasiya 'wan. Ngwaña'an ka sikwa.
64001001	Ti kwi' yu kula Xuwa lkaǎn. Nda'aǎn kityi re cha' tsaa se'en ndi'iin, Gayu; wa ndyaa ña'an tii' nchga cha' nu ndi'in 'in Jesucristo, kan' cha' su'we 'a nka tiyeěn nchkwiǐn' lo'oo.
64001002	Su'we 'a nten lka nu'win, Gayu. Nchkwiǐn' lo'o Ndiose cha' 'iin cha' su'we ti ka tyi'in tiyee, cha' ka ngula tii' ni' kasiya 'iin. Wa jlyo tiǎn' cha' su'we 'a msñii cha' 'in Ndiose.
64001003	Lo'o ni, su'we 'a nka tiyeěn cha' wa ngala chin' ne' ta'a ndi'in cha' 'ñaan lo'o Krixtu nu mdo'o se'en ndi'in wan mdiyan ne' nde re. Ndukwin ne' cha' ña'an ti ndukwaa su'wee nchga cha' nu ñi nu wa ngwa'u Jesús 'ñaan, cha' ngwaña'an ngi'nii nchga tsan.
64001004	Ska ti cha' mda'an tiyeěn cha' 'iin nu ngwa xkan', si chañi cha' ti ndukwaa cha' nu ñi nu wa ytsa' Jesús 'ñaan, cha' kunee' laa ke na'; lo'o su'we 'a ngwa tiyeěn xa wa ynaǎn cha' ngwaña'an ngi'nii.
64001005	Nu'win Gayu, nduwe 'a tiǎn' cha' nchga bra su'we 'a ndayaa' 'in ne' ta'aan, ni siya lka ne' nten xka kichen.
64001006	Wa ykwi' ne' kan' lo'o nchga ne' ta'a ndi'in cha' 'ñaan lo'o Jesús nde kichen re, wa ytsa' ne' 'wa sa ña'an nu su'we nka tiyee ña'aan 'in ne'. Kwi' ngwaña'an ku'nii cha' su'we ti tayaa' la 'in ne' kan' tuwiin se'en tsaa ne'; sa ña'an lka si tayaa' 'in Ndiose, ngwaña'an ku'nii.
64001007	Tñan 'in Krixtu nda'an ne' kan', kan' cha' mdo'o ne' ndyaa ne' tijyu'. Lo'o ja ska tñi xlyaa ne' xñi ne' 'in xka ta nten nu ja ndyaa ña'an ti' 'in Krixtu siya' ti, cha' kunanjo'o 'in ne' tuwiin;
64001008	kan' cha' nan ni, ta'a msñian cha' 'in Krixtu, ndi'in cha' tayaan' 'in ne' kan'. Kwi' ngwaña'an ka su'wa cha' 'ñaan lo'o ne' kan' bra nu snean cha' nu ñi nu wa ngwa'u Krixtu 'ñaan nde kichen se'en tijyu' la.
64001009	Ja s'ni lye ngwa'aǎn ska kityi nu ndyaa se'en ndi'in nchga ta ta'a wan nten 'in Jesucristo, 'wan nu ndyo' ti'in wan sa tlyu ti la kwa; lo'o ja xlyaa Diótrefes kunan cha' nu ykwiǐn' lo'o wan, cha' nxke' ti' yu kan' cha' nka yu x'nan wan.
64001010	Bra nu tiyaǎn se'en ndi'in wan, bra kan' chkwiǐn' lo'o wan cha' 'in nchga tñan nu ngi'ni yu kan', cha' chen 'a ña'an nchkwi' yu cha' 'ware; nchkwi' yu kan' ya ña'an ti cha' kwiñi lo'o nten. Si'i sa kan' ti cha' kuxi ngi'ni yu, lo'o ja xlyaa 'a yu ta yu se'en tyi'in ne' ta'a nda'an ba tñan bra nu ndiya ne' kichen tyi wan; kwi' ngwaña'an, ja nda 'a yu chabiya' 'in ta'a wan cha' ta wan se'en tyi'in ne', ni siya ngwa ti' wan ta wan se'en tyi'in ne' nu ngwa xkan'. Lo'o ngwaña'an, ngwa ti' yu kulo yu 'in ta'a nda'an ba tñan kan', cha' ja tyi'in 'a ne' su'wa lo'o wan.
64001011	Nu'win Gayu, ja sten yu'wii lo'o cha' kuxi nu nsu'wi lo chalyuu; su'we la si tsaa ña'an tii' cha' nchkwi' nchga nten nu ngi'ni tñan su'we. Nchga nten nu xkwi' nda'an naan sa ña'an cha' su'we nu taya' 'in xka la nten, ndi'in cha' 'in ne' kan' lo'o Ndiose; nchga nten nu xkwi' nda'an naan cha' kuxi nu ku'ni, ja siya' tyi'in cha' 'in ne' kan' lo'o Ndiose.
64001012	Su'we 'a nchkwi' nchga nten cha' 'in Demetrio. Lo'o nan, xa nu ña'aan 'in yu, nchka biya' tian' cha' su'we 'a ngi'ni yu lo'o nchga nten. Ngwaña'an bare, nchkwi' ba lo'o wan ni, cha' chañi 'a cha' nu nchkwi' ne' 'in yu cha' su'we 'a tiye yu. Wa jlyo su'we ti' wan cha' nchkwi' ba cha' nu ñi lo'o wan.
64001013	Ti nsu'wi 'a cha' nu nchka tiǎn' chkwiǐn' lo'oo. Su'we la ja kwa'aǎn cha' kan' lo kityi re ni, nxke' tiǎn'.
64001014	Su'we la si bra ti kaǎn se'en ndi'iin, cha' ykwiǐn' chkwiǐn' lo'oo.
64001015	Tiin ti tyi'in ni' kasiya 'iin sikwa, cha' Ndiose ndaya' Ni 'iin. Nchga ne' ta'a su'we wan nu ndi'in se'en ndi'in bare, nchka ti' ne' ta ne' kasiya 'iin xa nu nda'aǎn kityi re; ngwaña'an nu'win, chkwii' su'we lo'o nchga ne' ta'a su'we nsu'wi ba nu ndi'in nde kwa.
65001001	Juda naǎn, ti kwi' ta'a Santiago lkaǎn; nda'aǎn lo tñan 'in Jesucristo. Nda'aǎn kityi re cha' tsaa se'en ndi'in nchga wan nu ndyaa ña'an ti' wan cha' nchkwi' Ndiose Stian, chun' wa ngulo suwi Ni 'wan. Ndiose lka nu y'ni luwi kasiya 'wan, lo'o ña'an ti ngi'ni Ni kwenta 'wan ni, chabiya' 'in Jesucristo.
65001002	Nchka t'nan 'a ti' Ndiose 'wan, kan' cha' ka tyi'in tiin ti ni' kasiya 'wan, cha' jlyo ti' wan cha' su'we 'a nka tiye Ni ña'an Ni 'wan. Ngwaña'an nchka tiǎn' cha' ka 'wan nchga tsan.
65001003	'Wan ne' ta'a su'we nsu'wiǐn nu ndiya 'a tiǎn' 'wan, ngwa 'a tiǎn' kwa'aǎn ska kityi cha' tsaa se'en ndi'in wan, ska kityi nu chkwi' 'in cha' tnun nu y'ni Jesús cha' ka tyo'o laan 'in cha' kuxi; lo'o ja ngwa kwa'aǎn 'in ran bra ti. Lo'o ni, ndi'in cha' kwa'aǎn xka kityi re cha' tsaa se'en ndi'in wan, cha' taǎn cha' tiya re 'wan. Ndi'in cha' xuun wan lo'o nchga ne' kwiñi nu ndi'in nde kwa, cha' ja ndyaa ña'an ti' ne' kan' cha' nu ñi nu wa ngwa'u Ndiose nu nka X'naan 'ñaan, ta'aan nu ndi'in cha' 'ñaan lo'o Jesucristo. Ja siya' xñi wan cha' nu nchkwi' ne' kwiñi kan'.
65001004	Ndi'in cha' ka biya' ti' wan cha' wa yten chin' ne' kwiñi kan' laja ta'a wan, ni siya ja su'wa cha' nu ndyaa ña'an ti' wan lo'o ne' kan'. Wa s'ni 'a ndukwa cha' lo kityi 'in Ndiose se'en nchkwi' cha' ta Ni nu ti'í 'in ne' kuxi kan'. Ja siya' ynan ne' kan' cha' nu nchkwi' Ndiose, lo'o ja nduwe ti' ne' kan' si su'we nka tiye Ni ña'an Ni 'in nten chalyuu. Ndukwin ne' kan', cha' ja n'ni cha' ni siya ku'ni ne' cha' chen ña'an, ni siya ku'ni ne' nchga loo cha' kuxi. Ndukwin ne' cha' si su'we nka tiye Ni ña'an Ni 'ñaan, ja ta Ni nu ti'í 'ñaan bra kan', nxke' ti' ne'. Kwiñi 'a ne' kan', si'i Jesucristo nka x'nan ne' kan'. Lo'o nan ni, ska ti Jesucristo nka X'naan, ska ti Ndiose lka nu chañi cha' nduun loo la 'ñaan.
65001005	Wa jlyo ti' wan nchga cha' nu ndukwa lo kityi 'in Ndiose nu ngwa s'ni, lo'o ni, katsaǎn' chin' cha' kan' 'wan xiya'. Wa ngulaa X'naan 'in ayman kula 'in ne' Israel, bra nu mdi'in ne' presu la lo yuu 'in Egipto; lo'o chun' ndi'in la yjwi Ndiose 'in nchga ayman kan' nu ja ynan cha' nu ykwi' Ni.
65001006	Lo'o ngwaña'an, tyaa yu'wi ti' wan 'in angajle nu ja mslyaa tukwa tñan nu ngulo Ni 'in nu ngwa s'ni, kan' cha' mxnun ti'in angajle kan' na'an tyi se'en ndi'in Ndiose. Lo'o ni, ndi'in nchkan' angajle kuxi kan' lo'o karenan; se'en tla siya' ti ndi'in angajle kuxi kan', cha' presu 'in Ndiose lka ni. Ndi'in cha' kata angajle kan' sa ña'an bra nu ku'ni biya' Ndiose 'in nchga nten.
65001007	Kwi' ngwaña'an, tyaa yu'wi ti' wan 'in kichen Sodoma lo'o kichen Gomorra lo'o xka la kichen nu ndi'in kwi' se'en ti; sa ña'an nu y'ni angajle kan' cha' kuxi, kwi' ngwaña'an ka'an 'a cha' kuxi y'ni ayman nu mdi'in kichen kan', lo'o chen ña'an y'ni ne' lo'o ta'a ki'yu ne'. Wa yjwi Ndiose nchga ne' kichen kan' lo'o kii' tnun nu msu'wa Ni bra kan'. Ngwaña'an ka biya' ti' nchga nten nchga cha' tnun nu ka 'in Ndiose ku'ni; kwi' ngwaña'an, lo'o ska kii' tnun nu ja ka 'a tyuwi' ta Ni nu ti'í 'in nchga nten nu ngi'ni cha' kuxi.
65001008	Lo'o ne' kwiñi kan' ni, sa ña'an cha' kuxi nu y'ni ayman kan', ngwaña'an lka cha' kuxi nu ngi'ni ne', chun' cha' nu nchkwi' sla ti ne' kan'. Xa'an 'a tiye ne' kan', chen 'a ña'an ngi'ni ne'; lo'o ja ndukwa ne' kan' siya' ti cha' nu nchkwi' nten nu nka ndloo la. Lo'o nchkwi' ne' kan' cha' chen ña'an 'in angajle nu ndi'in nde ni' kwan.
65001009	Lo'o si'i ngwaña'an y'ni Kee nu nka ndloo 'in angajle; bra nu msuun Kee kan' lo'o kune' xa'an cha' 'in jyo'o Moisés, ja ska cha' kuxi ykwi' yu lo'o kune' xa'an kan'. Sa nde ti cha' ykwi' yu lo'o: “Ykwi' X'naan ta nu ti'í 'iin” ndukwin Kee 'in kune' xa'an kan' bra kan'.
65001010	Nchkwi' ne' kwiñi kan' cha' kuxi 'in nchga cha' 'in Jesús, ni siya ja siya' nchka biya' ti' ne' cha' kan'; ngi'ni ñu'un ne' kan' 'in ne', ti ykwi' ti ne', cha' ngi'ni ne' sa ña'an ngi'ni 'ni nu ja nduwe ti'.
65001011	¡T'nan 'a ne' kwiñi kan'! Wa msñi ne' tuwiin kuxi nu ngwa'u ayman Caín 'in nten; wa mdo'o tsu' ne' tuwiin nu su'we la, cha' kaja tñi 'in ne', sa ña'an y'ni ayman Balaam bra nu msñi yu liya' loo cha' kuxi nu y'ni yu nu ngwa s'ni. Ndi'in cha' kaja ne' kwiñi kan' siya' ti, sa ña'an nu ngujwi ayman Coré bra nu lye 'a msuun yu lo'o X'naan.
65001012	Ni siya kuxi 'a ngi'ni ne' kwiñi kan', ja nchka jyu'u ti' ne' siya' ti cha' ndi'in ne' lo'o wan bra nu ndyo' ti'in wan cha' ku siin wan lo'o ta'a wan cha' 'in Jesucristo. Ka'an 'a nchku ne' kan' bra kan', ka'an 'a ndi'yo ne', cha' sa kan' ti cha' nchka ti' ne' nda'an ne' se'en ndi'in wan; ja nduwe ti' ne' kan' siya' ti. Sa ña'an ngi'ni ska x'nan slya' nu ja ña'ansiin su'we 'in slya' 'in, ngwaña'an ngi'ni ne' kan'; ña'an ti' koo nu ndyo'o tukwa ngwa ti ña'an, ni siya ja ki'ya tyoo, ngwaña'an lka ne' kwiñi kan'; ña'an ti' ska yka kwiñii nu ja ndyo'o 'a nan lo ran siya' ti, ngwaña'an lka ne' kan'. Ska yka nu wa wtyi, ndi'in cha' skaan 'in ran, xkwaan 'in ran lo mti, cha' ja yu'wi 'a jwersa 'in ran tyu'u ran; wa mdyii cha' 'in ran siya' ti.
65001013	Ña'an ti' kuloo' tujo'o, ngatsa kuloo' ndlo tukwa ran 'in ngo' tu'wa tyi'a, ngwaña'an lka cha' kuxi nu ngi'ni ne' kan'; ña'an ti' kwii kulasiin nu ndukwi nde ni' kwan nu mna' tuwiin 'in ran, msnan ndyaa xka tuwiin, ngwaña'an lka ne' kwiñi kan'. Wa y'ni xu'we Ndiose ska se'en nu tla yta siya' ti se'en tyaa ne' kwiñi kan'.
65001014	Wa s'ni 'a ykwi' ayman Enoc sa ña'an ka 'in ne' kwiñi nu ku'ni ngwaña'an. Wa mda'a kati ta nten yan lo chalyuu chun' ndi'in la 'in ayman Adán, lo'o kan' ngula Enoc, cha' chkwi' yu cha' 'in Ndiose lo'o nten nu ngwa s'ni. Nde ña'an ykwi' Enoc kan': “Wa na'aǎn 'in ykwi' X'naan, cha' ndijyan Ni lo'o tyun 'a mi angajle,
65001015	cha' ku'ni biya' Ni 'in nchga nten. Bra kan' ta Ni nu ti'í 'in nchga ne' kuxi chun' cha' kuxi nu wa y'ni ne', cha' chen ña'an ykwi' ne' cha' 'in Ndiose.” Ngwaña'an ykwi' ayman Enoc kan'.
65001016	Lo'o ne' kwiñi kan', xkwi' chen ña'an nka tiye ne' kan' ndi'in ne' lo chalyuu; ja ska nan ndiya ti' ne' kan' siya' ti, cha' kuxi nchkwi' ne' 'in nchga cha'. Xkwi' ndiya la ti' ne' kan' nchga loo cha' kuxi nu nda'an cha' tiye ne'. Siye' 'a ne' kan' lo'o ta'a ne', xkwi' su'we 'a nchkwi' ne' kan' cha' 'in nten si xlyaa nten taya' 'in ne' kan' lo'o ska cha' kuxi nu ngi'ni ne'.
65001017	'Wan ne' ta'a su'we nsu'wiǐn nu ndiya 'a tiǎn' 'wan, ndi'in cha' tyaa yu'wi ti' wan cha' nu wa ykwi' nten lo'oan, ti kwi' nten nu wa y'ni xa'an cha' 'in Jesucristo nu nka X'naan ti kulo.
65001018	“Tyo'o tukwa chin' ne' kwiñi xa wa tyii ti chalyuu” ndukwin ne' kan' 'ñaan. “Xtyi lyo'o ne' kwiñi kan' 'in nchga cha' su'we nu ndi'in 'in Ndiose, lo'o ku'ni ne' cha' kuxi nu ndiya ti' ne'” ndukwin ne' kan' 'ñaan.
65001019	Ku'ni ne' kwiñi kan' cha' ja su'wa tya'an cha' tiye wan lo'o ta'a wan. Ndiya 'a ti' ne' kan' nchga cha' kuxi nu nsu'wi lo chalyuu, cha' ja siya' nganun Tyi'i Ndiose ni' kasiya 'in ne' kan'.
65001020	'Wan ne' ta'a su'we nsu'wiǐn, xka ña'an ku'ni wan; ndi'in cha' taya' wan 'in ta'a wan cha' nchga wan ka talo wan ku'ni wan tñan 'in Ndiose lo chalyuu. Ka talo wan chun' wa msñi su'we wan cha' 'in Ni. Kwi' ngwaña'an, ta Tyi'i Ni jwersa 'wan cha' ka chkwi' wan lo'o Ni.
65001021	Kan' cha' sikwa, xñi wan kwenta 'wan, ti ykwi' ti wan; ki'ya wan kwenta sa ña'an nu ku'ni wan lo chalyuu, cha' wa jlyo ti' wan cha' su'we 'a nka tiye Ni ña'an Ni 'wan. Kata wan sa ña'an bra nu tiya tsan nu ta Jesucristo nu nka X'naan chalyuu nu ja tsaa tii 'a 'ñaan, cha' lye 'a nchka t'nan ti' Ni 'ñaan.
65001022	Chka t'nan ti' wan 'in nchga ne' ta'a wan nu ja ya xñi su'we cha' 'in Jesucristo, kwa'u su'we la wan 'in ne' kan'.
65001023	Kulaa wan 'in nten nu wa skin ti lo kii' 'in kune' xa'an, kulaa wan 'in ne' kan' ya' kune' xa'an. Ña'an ti chka t'nan ti' wan 'in ne' nu xkwi' cha' kuxi ngi'ni; ña'an ti taya' wan 'in ne' kan', cha' ka biya' su'we la ti' ne' cha' nu ñi 'in Ndiose, ni siya kutsen wan chin' 'in cha' kuxi nu ngi'ni ne', sa ña'an lka si wa jwakii ti cha' kuxi kan' 'wan.
65001024	-
65001025	Ska ti Ndiose nsu'wi lo chalyuu. Lo'o kulaa Ni 'ñaan chabiya' 'in Jesucristo nu nka X'naan; ska ti Ndiose nchka 'in Ni xñi Ni kwenta 'ñaan, bra nu nda'aan tuwiin su'we nu ngwa'u Ni 'ñaan. Taya' Ni 'ñaan cha' ja tyijin snan kiyaan', cha' ja tyo'o tsuan' tu'wa tuwiin kan', sa ña'an bra nu kalaan su'we ti se'en luwi 'a xaa, se'en ndi'in Ndiose. Luwi siya' ti ka kasiya 'ñaan bra nu wa ngalaan se'en ndi'in Ni; kwi' ngwaña'an, su'we 'a ka tiyean bra kan'. Kan' cha' ni, ku'niin tnuan 'in Ndiose nu ndukwa se'en tlyu la nde ni' kwan, cha' ska ti Ndiose nsu'wi nu tlyu 'a lka; ska ti Ndiose lka ndloo la 'in nchga loo nan nu nsu'wi lo chalyuu, kwi' ngwaña'an ska ti Ndiose nchka 'in Ni ku'ni Ni nchga loo cha' tnun siya' ti. Lu'u Ndiose ti bra nu ja ya tya' chalyuu, kwi' ngwaña'an ti lu'u Ni sa bra ni; lo'o ja tsaa tii 'a cha' lu'u Ni nde loo la. Ngwaña'an ka sikwa.
66001001	Nde nda'aǎn ska cha' nu ngwa'u Jesucristo 'ñaǎn. Xuwa lkaǎn. Ska cha' nu ngwa kutsi' ti nu ngwa ti s'ni lka cha' nu nda'aǎn re. Ti kulo ytsa' Ndiose cha' kan' 'in Jesús, cha' kwa'u Ni 'in nten 'in Ni sa ña'an cha' tnun nu wa ndijyan cha' ka lo chalyuu re bra kan'. Lo'o Jesús, wa ytsa' Ni cha' kan' 'ñaǎn bra nu msu'wa Ni ska angajle 'in Ni nu mdo'o nde ni' kwan yan lo chalyuu se'en ndi'iǐn re, chun' ngi'niǐn tñan 'in Ni.
66001002	Nde kwa'aǎn lo kityi re nchga cha' tnun nu wa na'aǎn ykwiǐn'; kwi' ngwaña'an, ñi 'a nchkwiǐn' lo'o nten cha' 'in nchga cha' nu nchka ti' Ndiose chkwi' Ni lo'o nten, ti kwi' cha' su'we nu wa ykwi' Jesús lo'o nten.
66001003	Su'we 'a ka tiye wan, bra nu chkwi' wan lo kityi re, bra nu kunan wan cha' nu nchkwi' kityi re, nchga cha' nu ka lo chalyuu re chun' ndi'in la; bra nu ku'nian nchga cha' nu nchkwi' kityi re, su'we 'a ka tiyean bra kan'. Kwi' ngwaña'an, wa ndla ti ka nchga cha' nu ngwa'aǎn re.
66001004	Na' lkaǎn Xuwa nu nsu'waǎn kityi re cha' tsaa ran ta'a kati kichen nde Asia, se'en ndi'in kati ta nten nu ndyaa ña'an ti' cha' 'in Jesucristo. Ndaǎn kasiya cha' tsaa la se'en ndi'in wan chabiya' 'in Ndiose Stian, kwi' ngwaña'an chabiya' 'in Tyi'i Ni, kwi' ngwaña'an chabiya' 'in Jesucristo. Nde ndiya cha' nu nka tiyeěn, cha' ti ka'an la ti cha' su'we ku'ni Ndiose lo'o wan, cha' ku'ni Ni cha' tiin ti tyi'in ni' kasiya 'wan. Nu ngwa ti kulo la ti lu'u Ndiose, lu'u Ni sa bra ni, lo'o ngwaña'an ti lu'u Ni nchga tyempu nu ndyaa nde loo la. Ndi'in Tyi'i Ndiose tloo Ni ti kwi' se'en tnun la ti se'en ndukwa Ni, kan' lka kati kwi'in luwi nu nda Tyi'i Ni ndijyan lo chalyuu.
66001005	Su'we 'a ykwi' Jesucristo cha' 'in Ndiose Sti yu sa ya' nu mdiya bra nu yjwi nten 'in yu bra kan'. Bra wa ndyu'u Jesús xiya' xa wa ngujwi yu, kan' na'an nten cha' tnun 'a tñan nu ngi'ni yu bra kan'. Lo'o ni, lka Jesucristo ndloo la ti tyukwi ña'aan chalyuu, cha' lka yu ke nchga nu nka x'nan chalyuu. Su'we 'a nka tiye Jesús lo'oan, kan' cha' ngujwi yu lo wsi; wa ngalu tnen yu cha' kulaa yu 'ñaan, cha' katin nchga ki'ya nu ndi'in 'ñaan.
66001006	Wa y'ni Jesús cha' kaan ska lo nten nu ndloo 'a cha' 'in Ndiose, cha' ku'nian tñan nu nchka ti' Ndiose Sti Jesús cha' ku'nian. Lo'o ngwaña'an, nka tiye ba cha' ¡nchga tyempu nu ndyaa nde loo la, ja tyii cha' ku'niin tnuan 'in Ndiose, chun' nchga cha' nu nchka 'in Ni ku'ni Ni siya' ti! Kwi' ngwaña'an ka sikwa.
66001007	¡Xñi wan kwenta! Ti tyaan Jesucristo lo chalyuu re xiya' ska lo koo ngaten. Ña'an nchga nten 'in Ni bra kan'; lo'o nten nu ti'í 'a ti' 'in Ni xa nu yan Ni lo chalyuu, lo'o nten nu yojo' chkwan cha ya' Ni si' Ni, lo'o ne' kan' ña'an ne' 'in Ni xiya' bra kan'. Lo'o lye 'a xi'ya yija nten tyukwi ña'aan chalyuu cha' xi'in ti' ne' bra nu tyaan Jesús xiya', cha' wa jlyo ti' ne' cha' ndukwi ne' ki'ya. Kwi' ngwaña'an ka cha' kan' sikwa.
66001008	“Ña'an ti' letra A, ykwiǐn' ndi'iǐn bra wa mdyisnan nchga cha'; ña'an ti' letra Z, ykwiǐn' ndi'iǐn bra nu tsaa tii nchga cha'” ndukwin X'naan nu nchka 'in nchga cha'. Nu ngwa ti kulo la ti lu'u Ndiose, lu'u Ni sa bra ni, kwi' ngwaña'an ti lu'u Ni nchga tyempu nu ndyaa nde loo la.
66001009	Na' lkaǎn Xuwa, lkaǎn ta'a ndi'in cha' 'wan lo'o Jesús. Ti kwi' ña'an nchka 'wan, kwi' ngwaña'an nchka 'ñaǎn, chun' su'wa ndijian nu ti'í cha' 'in Jesús; wa ndyaa ña'an tian' cha' Krixtu nka ndloo la 'ñaan ni, kan' cha' ndaloan nchga cha' nu nchka 'ñaan. Nde lka cha' nu ngwa 'ñaǎn xa wa mdi'iǐn lo yuu se'en naan Patmos, ska chin' ti yuu wtyi nu ndiya jlu'we tyi'a tujo'o. La kan' yi'aǎn ni' ña'an chkwan, chun' nu ja ntseěn chkwiǐn' cha' 'in Ndiose lo'o nten; nchkwiǐn' nchga cha' su'we nu wa ykwi' Jesús lo'oǔn.
66001010	Tsan kulo 'in smnan, kan' tsan 'in nu nka X'naan bra kan', mgii tiǎn' cha' mbi'ya Tyi'i Ndiose chuǔn' siya' ti; ja ngwa 'a ku'niǐn xka la cha' bra kan'. Lo'o ynaǎn ña'an ti' si ykwi' ska nten lo'oǔn nde chuǔn' se'en ndi'iǐn bra kan'; kwen ynen ykwi' ne', ña'an ti' nganen nda'a nten kuwi chkwan.
66001011	Nde ndiya cha' nu ykwi' Ni lo'oǔn: ―Kwa'aan lyaa nchga cha' nu katsaǎn' 'iin ni; nchga cha' nu ña'aan ni, kwa'aan lyaa 'in ran lo kityi bra ti ―ndukwin Ni bra kan'―. Lo'o su'waa lyaa kityi re cha' tsaa ran se'en ndi'in kati ta nten nu ndi'in cha' 'in lo'o Jesucristo bra kan'. Su'waa lyaa kityi re cha' tsaa kichen tyi ne' la lo yuu 'in Asia, ti kwi' kichen nu chkwiǐn' lo'oo ni: kichen Efeso, lo'o kichen Esmirna, lo'o kichen Pérgamo, lo'o kichen Tiatira, lo'o kichen Sardis, lo'o kichen Filadelfia, lo'o kichen Laodicea bra kan'.
66001012	Bra ti mxina'aǎn nde chuǔn' cha' na'aǎn ti ka nu ykwi' lo'oǔn bra kan'. Lo'o na'aǎn cha' nduun kati kandlyeru chkwan oro bra kan'.
66001013	Jlu'we kandlyeru kan' na'aǎn cha' nduun ska nu su'wa ña'an lo'o nten; ña'an ti' ykwi' slaǎn tiǎn, ngwaña'an ña'an yu kula nu nduun kan'. Tukwin 'a te' nchku' Ni; ndiya te' tukwin kan' la lo xñi kiya' Ni; kwi' ngwaña'an, wa nchkan' ska sintya oro lo tiye Ni.
66001014	Lye 'a ngaten ke Ni, ña'an ti' ngaten kichan' slya' nu luwi, ña'an ti' kwaa' ngaten, ngwaña'an ngaten kichan' ke Ni. Lye 'a xaa kiloo Ni, sa ña'an lka xa nu lye 'a nchkin ska kii' ska se'en nu tla yta.
66001015	Xaa 'a kiya' Ni, ña'an ti' chkwan katsi nu xaa 'a, nu wa yaa lo kii' cha' msuwi ne' 'in ran bra kan'. Bra nu nchkwi' Ni, sa ña'an nganen ska chku tnun se'en kwan 'a nduun tyi'a, ngwaña'an nnen tyi'i Ni xa nchkwi' Ni bra kan'.
66001016	Lo ya' Ni la'a se'en kwin, kan' ndukwi kati kwii kulasiin, ña'an ti' nchga kwii kulasiin nu ndukwi ni' kwan; tu'wa Ni ndyo'o ska xtyi nu cha 'a ta'a tyukwaa la'a ran. Lye 'a xaa tloo Ni, sa ña'an xaa kwichaa bra nu ndi'ya kwan.
66001017	Bra nu na'aǎn 'in Ni, mlyuǔn lyuu tloo Ni siya' ti bra kan'; wa mdso'o 'ñaǎn ña'an ti' ne' ngujwi, chun' nu ytseěn 'aǎn. Kan' mstya Ni ya' Ni la'a se'en kwin chuǔn', lo'o nde ndiya cha' nu ykwi' Ni lo'oǔn: ―Ja kutseen ―ndukwin Ni―. Ykwiǐn' ndi'iǐn ti bra nu mdyisnan chalyuu, lo'o ti kwiǐn' ndi'iǐn bra nu tsaa tii chalyuu bra kan'.
66001018	Na' lkaǎn Ndiose ykwi' ―ndukwin Ni―. Wa ngujwiǐn ska ya' bra kan', lo'o wa ndyu'uǔn xiya', lo'o ni, ja tyii 'a cha' lu'uǔn. Na' kuloǔn tñan ña'an bra nu kaja nten, kwi' ngwaña'an, na' kuloǔn tñan la nde se'en tyaa kasiya 'in ne'.
66001019	Kwa'aan lyaa nchga cha' nu tka na'aan re, nchga cha' nu ña'aan re ni, kwi' ngwaña'an nchga cha' nu ka lo chalyuu re nu ndyaa nde loo la, cha' tsaa kityi re nchga kichen se'en ndi'in nten 'ñaǎn bra kan'.
66001020	Nde ña'an ndyo'o cha' nu tka na'aan ni, cha' 'in kati kwii kulasiin nu ndukwi ni' kwan nu na'aan cha' ndukwi lo yaǎn' la'a se'en kwin, lo'o cha' 'in kati kandlyeru oro kan', ti kwi' cha' nu ja ya ka biya' tii'; kati kwii kulasiin kan', kan' lka kati nten nu nduun cha' 'in Ndiose cha' chkwi' lo'o kati ta nten 'in Jesucristo, ska ta nten kan' skaa kichen bra kan'; kwi' ngwaña'an kati kandlyeru oro ni, kan' lka kati ta nten kan'.
66002001	Nde ndiya cha' nu nchkwi' Jesús bra kan': ―Kwa'aan lyaa cha' re cha' tsaa se'en ndi'in nten nu ndu'u cha' 'in Ndiose chabiya' 'ñaǎn nde kichen Efeso. “Nde ndiya cha' nu nchkwiǐn' lo'o wan, ti kwiǐn' nu ndukwi kati kwii kulasiin kan' yaǎn', ti kwiǐn' nu nduun jlu'we la kati kandlyeru oro kan'.
66002002	Wa jlyo tiǎn' nchga tñan nu ngi'ni wan” ndukwin Jesús. “Jlyo tiǎn' cha' ndalo 'a wan, ni siya ndijin 'a wan nu ti'í chun' nxuun 'a wan lo'o ne' xa'an” ndukwin Ni. “Kwi' ngwaña'an, jlyo tiǎn' cha' ja nda wan tyempu siya' ti 'in nten nu kuxi ngi'ni. Wa na'an biya' wan 'in nten nu nchkwi' cha' na' nguloǔn tñan 'in ne' cha' ndijyan ne' se'en ndi'in wan, ni siya ja siya' nguloǔn tñan 'in ne' kan' ngwaña'an; wa ndyija lyo cha' 'wan cha' kwiñi ne' kan'” ndukwin Ni.
66002003	“Kwi' ngwaña'an, jlyo tiǎn' cha' ja nchka ndaja ti' wan; ni siya ndijin 'a wan nu ti'í, ja ngulaa ya' wan cha' 'ñaǎn.
66002004	Ni siya ngwaña'an, ti ndiya ska ki'ya nu xtyaǎn 'wan” ndukwin Jesús, “cha' ja su'we nka tiye wan lo'oǔn, cha' ja ngi'ni 'a wan sa ña'an nka tiye wan ti kulo.
66002005	Kan' cha' ni, tyaa yu'wi lya ti' wan sa ña'an nu y'ni wan bra nu msñi wan cha' 'ñaǎn ti kulo, bra nu su'we 'a ngwa tiye wan lo'oǔn; lo'o ni, ti ku'ni wan ti kwi' cha' su'we kan' xiya'. Lo'o si ja kulaa ya' wan cha' kuxi nu ndi'in 'wan ni, kaǎn cha' kuloǔn 'in kandlyeru 'wan nde se'en ndukwa ran bra kan', tya'aǎn lo'oǔn 'in ran bra kan'” ndukwin Ni.
66002006	“Lo'o ndiya ska tñan su'we nu ngi'ni wan nu ndiya 'a tiǎn'” ndukwin Ni, “cha' ja ndiya ti' wan siya' ti cha' kuxi nu ngi'ni ne' nicolaítas. Kwi' ngwaña'an na', ja ndiya tiǎn' tñan nu ngi'ni ne' kan' siya' ti.
66002007	Kunan su'we wan nchga cha' nu nchkwi' Tyi'i Ndiose lo'o ta'a nten nu wa msñi cha' 'in Ni skaa kichen, si xlyaa wan kunan wan: Su'we ti ku'niǐn lo'o nchga nten nu tyijin lyo 'in kune' xa'an sa ya' nu tyii chalyuu 'in ne'; kaja chalyuu kwi nu ja tsaa tii 'a 'in ne' kan', kwi' ngwaña'an taǎn chabiya' ku ne' nan nu ndyo'o loo yka su'we, kwi' yka kwiñii nu nduun jlu'we yuu su'we se'en ndi'in Ndiose” ndukwin Jesús.
66002008	’Lo'o ngwaña'an kwa'aan lyaa cha' re cha' tsaa se'en ndi'in nten nu ndu'u cha' 'in Ndiose chabiya' 'ñaǎn nde kichen Esmirna, “Nde ña'an nchkwiǐn' lo'o wan: Ykwiǐn' ndi'iǐn xa wa mdyisnan nchga cha', ykwiǐn' ndi'iǐn bra nu tsaa tii nchga cha'; chañi cha' ngujwiǐn, lo'o wa ndyu'uǔn xiya'.
66002009	Jlyo tiǎn' nchga cha' nu ngi'ni wan” ndukwin Ni. “Jlyo tiǎn' cha' ti'í 'a ti' nten 'wan, cha' ti'i 'a wan cha' 'in ne' kan', ni siya ñi la nchkwian' cha' ndyu'wi lyo 'a wan cha' 'ñaǎn” ndukwin Ni. “Lo'o ngwaña'an, jlyo tiǎn' cha' kuxi 'a nchkwi' nten 'wan. Nchkwi' ne' cha' sñi' Ndiose lka ykwi' ne'; lo'o ska cha' kwiñi nu ngi'ni ti ne' lka cha' kan', cha' su'wa ndi'in cha' 'in ne' kan' lo'o Satanás” ndukwin Ni.
66002010	“Ja kutsen wan 'in nu ti'í nu tyijin wan nde loo la, ni siya kune' xa'an ku'ni cha' tyun wan tsaa wan ni' ña'an chkwan bra kan'. Nchka ti' yu ña'an biya' yu 'wan si ti xñi la wan cha' 'ñaǎn. Tii tsan ta yu nu ti'í 'wan bra kan'” ndukwin Ni. “Kan' cha' tyukwi ti tiye wan xñi wan cha' 'in Ndiose Stiǐn, ni siya kaja wan, lo'o ja tyii 'a chalyuu nu taǎn 'wan nde loo la bra kan'.
66002011	Kunan su'we wan nchga cha' nu nchkwi' Tyi'i Ndiose lo'o ta'a nten nu wa msñi cha' 'in Ni skaa kichen, si xlyaa wan kunan wan: Su'we ti ku'niǐn lo'o nchga nten nu tyijin lyo 'in kune' xa'an tyukwi bra nu xu'wi ne' chalyuu; ja ska ka 'in ne' kan' siya' ti tsan nu kulo Ndiose tñan 'in nten kuxi nu ndi'in lo kii' jwlyaa cha' tyaa ne' ni' ña'an chkwan tla” ndukwin Jesús.
66002012	’Lo'o ngwaña'an, kwa'aan lyaa cha' re cha' tsaa se'en ndi'in nten nu ndu'u cha' 'in Ndiose chabiya' 'ñaǎn nde kichen Pérgamo. “Nde ndiya cha' nu nchkwiǐn' lo'o wan” ndukwin Jesús, “na' nu ndiya xtyi 'ñaǎn nu cha 'a ta'a tyukwaa la'a tu'wa ran.
66002013	Wa jlyo tiǎn' nchga cha' nu ngi'ni wan” ndukwin Ni. “Jlyo tiǎn' cha' Satanás lka ndloo se'en ndi'in wan; ni siya ngwaña'an, ti su'we 'a nxñi wan cha' 'ñaǎn” ndukwin Ni. “Ja ya kulaa ya' wan cha' 'ñaǎn; ti ndyaa ña'an ti' wan 'ñaǎn, ni siya kuxi 'a ngwa tyempu nu yjwi ne' 'in ayman Antipas bra kan'. Ja ytsen ayman kan', su'we 'a ykwi' yu cha' 'ñaǎn nde kichen tyi wan se'en nu lka Satanás ndloo.
66002014	Ni siya ngwaña'an, ti ndiya ki'ya nu xtyaǎn 'wan” ndukwin Jesús, “cha' ndiya chin' ne' ta'a ndyo' ti'in wan kichen Pérgamo kwa, nu ja nchka ti' ne' kulaa ya' ne' cha' kuxi nu ndi'in 'in ne', ti kwi' cha' kuxi nu ngwa'u ayman Balaam 'in nten nu ngwa s'ni. Wa ykwi' ayman kan' lo'o ayman Balac nu ngwa bra kan', cha' kwa'u yu cha' kuxi 'in ne' Israel; ngwa'u yu cha' ku ne' lomstan nu wa mstya ne' tloo nkwin jo'o 'in xka ta nten nu ja nnan cha' 'in Ndiose siya' ti, ti kwi' ti cha' ngwa'u yu 'in ne' cha' ku'ni ne' cha' kuxi lo'o ne' kuna'an.
66002015	Lo'o ndiya ne' ta'a ndyo' ti'in wan nu ja xlyaa kulaa ya' 'in xka la cha' kuxi nu ndu'u ne' nicolaítas kan'. Ja ndiya tiǎn' cha' kuxi kan' siya' ti” ndukwin Jesús.
66002016	“Kan' cha' ni, kulaa ya' wan nchga cha' kuxi kan'” ndukwin Ni. “Si ja xlyaa wan ku'ni wan ngwaña'an, ndla ti kaǎn se'en ndi'in wan cha' kusuǔn lo'o wan lo'o xtyi cha nu nsu'wi tu'waǎn” ndukwin Ni.
66002017	“Kunan su'we wan nchga cha' nu nchkwi' Tyi'i Ndiose lo'o ta'a nten nu wa msñi cha' 'in Ni skaa kichen, si xlyaa wan kunan wan: Su'we ti ku'niǐn lo'o nchga nten nu tyijin lyo 'in kune' xa'an tyukwi bra nu xu'wi ne' chalyuu; ka kala' ti' ne' kan', ku ne' cha' su'we nu wa mxoǔn' ti'iǐn cha' kaja 'in ne'. Kwi' ngwaña'an, taǎn ska kee xuwe nu ngaten 'a ña'an, nu ndukwa nin ska nten chun', cha' ka biya' ti' ne' kan', cha' su'we nka tiyeěn ña'aǎn 'in ne'; xka nin nu ja ya kunan nten, kan' nu ndukwa chun' kee kan'. Lo'o ja kaja chabiya' 'in xka ta nten xu'wi lyo nin kan'; wa lka ti nten nu kaja nin kan' 'in, kan' nu kaja chabiya' cha' xu'wi lyo 'in ran” ndukwin Jesús.
66002018	’Lo'o ngwaña'an, kwa'aan lyaa cha' re cha' tsaa se'en ndi'in nten nu ndu'u cha' 'in Ndiose chabiya' 'ñaǎn nde kichen Tiatira, “Nde ndiya cha' nu nchkwiǐn' lo'o wan, skaǎn tiǎn nu lkaǎn Sñi' ykwi' Ndiose, na' nu ndi'in xaa kiloǔn, ña'an ti' bra nu lye 'a nduun kii' se'en tla; na' nu nduwi 'a ña'an kiyaǎn', ña'an ti' ska chkwan katsi nu ngwa xaa cha' wa msuwi ne' chun' ran.
66002019	Wa jlyo tiǎn' nchga cha' nu ngi'ni wan” ndukwin Jesús. “Jlyo tiǎn' cha' su'we 'a nka tiye wan lo'o nchga yu ta'a ndi'in cha' 'wan lo'oǔn, cha' su'we 'a msñi wan cha' 'ñaǎn; jlyo tiǎn' cha' ndaya' 'a wan 'in nten nu lyiji 'a nan nu tyijin yu'wi 'in, kwi' ngwaña'an ndalo 'a wan bra nu ti'í ti' nten 'wan. Lo'o ni, su'we la ngi'ni wan, si'i sa ña'an nu y'ni wan nu ngwa s'ni” ndukwin Ni.
66002020	“Ni siya ngwaña'an ti ndiya ki'ya nu xtyaǎn 'wan” ndukwin Jesús, “cha' nda wan chabiya' 'in nu kuna'an Jezabel kwa cha' kwiñi lyo'o 'in ta'a nten wan. Nchkwi' nu kuna'an kwa cha' chabiya' 'in Ndiose nchkwi', lo'o ndatsaa 'a 'in nten nu ndi'in cha' 'ñaǎn; ndatsaa 'in ne' cha' ku'ni ne' cha' chen ña'an lo'o xka kuna'an nu ja lka kwilyo'o ne', lo'o ndu'u 'in ne' cha' ku ne' lomstan nu ndukwa tloo nkwin jo'o 'in ne'” ndukwin Ni.
66002021	“Wa s'ni mdi'iǐn tiǎn 'in nu kuna'an kwa, ña'an bra nu kulaa ya' cha' kuxi nu ndi'in 'in; lo'o ja xlyaa nu kuna'an kwa kulaa ya' cha' kuxi kan'.
66002022	Kan' cha' ni, taǎn nu ti'í 'in nu kuna'an kwa” ndukwin Ni. “Su'wa tyijin nu kuna'an kwa nu ti'í lo'o nchga nten nu chen 'a ña'an ngi'ni lo'o, lo'o ka ti'í 'a ne' bra kan'. Ngwaña'an ku'niǐn lo'o ne' kan', chun' nu ja mjyu'u ti' ne' 'in cha' kuxi nu ngi'ni ne', kwi' ja ngulaa ya' ne' cha' kuxi kan';
66002023	kwi' ngwaña'an, kujwiǐn 'in nchga nten nu wa msñi cha' 'in nu kuna'an kwa” ndukwin Ni. “Lo'o bra kan' ta'a nten 'in Jesucristo nde nchga kichen ni, ka biya' ti' ne' cha' wa jlyo tiǎn' nchga cha' nu nda'an tiye nten chalyuu bra kan'. Lo'o ka biya' ti' nchga wan cha' sa ña'an nu ngi'ni wan cha' kuxi bra nu mdiyan wan lo chalyuu, kwi' ngwaña'an taǎn nu ti'í 'wan” ndukwin Jesús.
66002024	“Chkwiǐn' la chin' lo'o wan ta'a msñi wan cha' 'ñaǎn, nu nganun wan nde Tiatira, 'wan nu ja msñi wan cha' kuxi nu ndu'u nu kuna'an kuxi kwa. Ja jlyo ti' wan ku'ni wan cha' kuxi nu nchkwi' ne' kan', cha' ska cha' tukwi 'a nu ndi'in 'in Satanás lka cha' kuxi kan'. Su'we 'a ngi'ni wan sikwa. Ja taǎn xka tñan nu ku'ni wan” ndukwin Ni,
66002025	“ni siya ska ti cha' chkwiǐn' lo'o wan, cha' ti kanun su'we cha' ni' kasiya 'wan, nchga cha' nu wa ynan wan ti ngwa xkan'; kanun cha' kan' sa ña'an bra nu tyaǎn xiya'” ndukwin Ni.
66002026	“Su'we ti ku'niǐn lo'o nchga nten nu ka 'in tyijin lyo 'in kune' xa'an, nten nu talo nchga tñan nu nka tiyeěn cha' ku'ni ne' sa ña'an bra nu xu'wi ne' chalyuu” ndukwin Ni. “Su'wa ti tyukwa ne' kan' lo'oǔn, cha' ka ba ndloo 'in nchga nten chalyuu bra kan',
66002027	cha' wa mda Ndiose Stiǐn chabiya' cha' kaǎn ndloo la. Kwi' ngwaña'an, tnun 'a chabiya' ta Ndiose 'in ne' kan', bra nu ka ne' ndloo 'in nten bra kan', lo'o lye 'a ta ne' nu ti'í 'in nten nu ja xlyaa kunan cha' 'in Ni.
66002028	Lo'o taǎn ska xaa nu xu'wi ni' kasiya 'in ne' ña'an ti' ska kwii kulasiin tnun nu ndukwa bra nu wa ki'ya ti xaa” ndukwin Ni.
66002029	“Kunan su'we wan nchga cha' nu nchkwiǐn' lo'o ta'a nten nu wa msñi cha' 'in Ni skaa kichen, si xlyaa wan kunan wan” ndukwin Jesús.
66003001	’Lo'o ngwaña'an kwa'aan lyaa cha' re cha' tsaa se'en ndi'in nten nu ndu'u cha' 'in Ndiose chabiya' 'ñaǎn nde kichen Sardis: “Nde ndiya cha' nu nchkwiǐn' lo'o wan: Ndi'in Tyi'i Ndiose lo'oǔn, kwi' nu nka kati kwi'in luwi nu ndyo'o ndyaa tyukwi ña'aan chalyuu. Kwi' lo yaǎn' ndukwi kati kwii kulasiin nu xaa 'a kan'. Wa jlyo tiǎn' nchga cha' nu ngi'ni wan” ndukwin Jesús, “jlyo tiǎn' cha' wa mnu'un kasiya 'wan, ni siya nchkwi' ne' kichen cha' luwi 'a ndi'in wan lo chalyuu” ndukwin Ni.
66003002	“Xaa ti' wan ni, cha' ña'an ti' si laja' wan ndi'in wan. Ku'ni lya wan ni siya chin' ti cha' su'we nu jlyo ti' wan ku'ni wan, cha' ja kana' ji tñan kan' bra kan'; ja ya na'aǎn cha' ndyaa to'o su'we tñan kan' 'wan tloo Ndiose Stiǐn” ndukwin Ni.
66003003	“Tyaa yu'wi ti' wan cha' su'we 'a msñi wan cha' 'ñaǎn bra nu ngwa'u ne' cha' kan' 'wan ti kulo; kan' cha' ni, kunan wan cha' kan' xiya', kulaa ya' wan cha' kuxi nu ngi'ni wan ni. Si nu ja xlyaa wan kunan wan cha' 'ñaǎn” ndukwin Jesús, “sa bra ti tyo'oǔn tukwaǎn se'en ndi'in wan, ña'an ti' si ndijyan ska nu ku'ni kunan; kaǎn cha' taǎn nu ti'í 'wan, lo'o ja kii ti' wan ña'an bra nu kaǎn” ndukwin Ni.
66003004	“Wa ndya'an 'a ti' ne' kan' ngi'ni ne' cha' kuxi. Ni siya ngwaña'an, jlyo tiǎn' cha' ti ndiya chin' nten nu su'we 'a msñi cha' 'ñaǎn nde Sardis kwa, ti kwi' nten nu luwi kasiya 'in. Ngaten 'a te' kaja 'in nchga nten kan' nu ti nxñi cha' 'ñaǎn, kan' nu tya'an lo'oǔn” ndukwin Ni. “Ngwaña'an ndi'in cha' ka 'in ne' kan',
66003005	cha' xkwi' ngaten 'a te' ku' nten nu wa mdijin lyo 'in kune' xa'an bra kan'” ndukwin Ni. “Ja kuloǔn nin ne' kan' lo kityi se'en ngwa'aǎn nin nchga nten nu mjwi chalyuu kwi 'in ngwaña'an bra kan'. Xa nu kalaǎn se'en ndi'in Stiǐn lo'o angajle 'in Ni, chkwiǐn' lo'o Ni cha' nten 'ñaǎn lka ne' kan'” ndukwin Ni.
66003006	“Kan' cha' ni, kunan su'we wan nchga cha' nu chkwi' Tyi'i Ndiose lo'o ta'a nten nu wa msñi cha' 'in Ni skaa kichen, si xlyaa wan kunan wan” ndukwin Jesús.
66003007	’Lo'o ngwaña'an, kwa'aan lyaa cha' re cha' tsaa se'en ndi'in nten nu ndu'u cha' 'in Ndiose chabiya' 'ñaǎn nde kichen Filadelfia: “Nde ndiya cha' nu nchkwiǐn' lo'o wan, skaǎn tiǎn nu lkaǎn Sñi' Ndiose: Xkwi' luwi 'a kasiya 'ñaǎn, xkwi' cha' nu ñi ngi'niǐn. Na' lkaǎn ndloo 'in nten 'ñaǎn, ti kwi' sa ña'an nu ngwa ayman David ndloo nu ngwa s'ni. Bra nu taǎn chabiya' cha' ku'ni nten ska tñan, ja tukwin ka 'in tukun' cha' 'in ne' kan' bra kan'; bra nu tukuǔn' cha' 'in nten cha' ja ku'ni ne' ska tñan, ja tukwin ka 'in ku'ni tñan kan' bra kan'.
66003008	Jlyo tiǎn' nchga cha' nu ngi'ni wan” ndukwin Jesús. “Wa ndaǎn ska tñan su'we nu ku'ni wan, lo'o ja tukwin ka tukun' cha' 'wan cha' ku'ni wan 'in ran bra kan'. Lo'o jlyo tiǎn' cha' ja ka lye 'wan chkwi' wan lo'o nten cha' 'ñaǎn, cha' chin' ti bra ndalo wan. Sa kan' ti cha', ti nnan wan nchga cha' nu ngwa'uǔn 'wan, lo'o ja ya kulaa ya' wan cha' 'ñaǎn.
66003009	Lo'o ndiya xka ta nten nde kwa nu nchkwi' cha' kwiñi lo'o ta'a wan cha' nten 'ñaǎn lka ne', lo'o ñi la nchkwian' cha' ndi'in cha' 'in ne' kan' lo'o Satanás. Chun' ndi'in la chin' kuloǔn tñan 'in ne' kan', cha' kan ne' se'en ndi'in wan, tyuun xtyin' ne' tloo wan cha' ku'ni tnun ne' 'wan bra kan'; ngwaña'an ka biya' ti' ne' cha' ndiya 'a tiǎn' 'wan.
66003010	Wa ndyaa yu'wi ti' wan cha' nu ykwiǐn' lo'o wan nu ngwa xkan', cha' taloo wan tyi'in ta wan 'ñaǎn ña'an bra nu ndijyaǎn xiya'; kan' cha' ni, ku'niǐn cha' ja ska ka 'wan bra nu tiya tyempu kuxi lo chalyuu re. Wa tiya ti cha' kuxi kan', cha' ña'an biya' Ni 'in nchga nten chalyuu bra kan'.
66003011	Ndla ti ndijyaǎn, kan' cha' ja ta wan chabiya' cha' ñu'un cha' su'we nu ndi'in ni' kasiya 'wan ngwa ti ña'an; ti ku'ni wan ti kwi' ña'an nu y'ni wan nu ngwa s'ni. Ndii ti ti' wan tyi'in wan cha' kaja chalyuu nu su'we la nu ta Ndiose 'wan bra nu tsaa tii chalyuu re.
66003012	Nchga nten nu xlyaa tyijin lyo 'in kune' xa'an ni, tnun 'a chabiya' kaja 'in ne' kan' laja se'en ndi'in nten 'ñaǎn xa wa mdyii chalyuu re; su'we 'a tyi'in ne' kan' nde se'en ndi'iǐn. Kwa'aǎn nin Ndiose Stiǐn chun' ne' kan', kwi' ngwaña'an kwa'aǎn sa ña'an naan kichen tnun nu nka 'in Ndiose. Jerusalén kwi naan kichen kan', kwi' nu tyo'o se'en ndi'in Ndiose, nu ki'ya lo chalyuu. Lo'o kwa'aǎn niǐn ykwiǐn' chun' ne' kan', cha' lka ne' nten 'ñaǎn.
66003013	Kan' cha' ni, kunan su'we wan nchga cha' nu nchkwi' Tyi'i Ndiose lo'o ta'a nten nu wa msñi cha' 'in Ni skaa kichen, si xlyaa wan kunan wan” ndukwin Jesús.
66003014	’Lo'o ngwaña'an, kwa'aan lyaa cha' re cha' tsaa se'en ndi'in nten nu ndu'u cha' 'in Ndiose chabiya' 'ñaǎn nde kichen Laodicea: “Nde ndiya cha' nu nchkwiǐn' lo'o wan: Chañi cha' ndyo'o tukwa nchga cha' nu nchkwiǐn' lo'o nten; kwi' ñi 'a nchkwiǐn' cha' 'in Ndiose Stiǐn lo'o nten, cha' tyukwi ti tiyeěn ngi'niǐn tñan 'in Ndiose. Bra nu mdyisnan ndya' nchga nan nu nsu'wi lo chalyuu, su'wa mdi'iǐn lo'o Ndiose nu ngwa bra kan'” ndukwin Jesús.
66003015	“Wa jlyo tiǎn' nchga cha' nu ngi'ni wan; jlyo tiǎn' cha' si'i nan wa msñi su'we wan cha' 'ñaǎn, kwi' ngwaña'an si'i nan wa mda'an chun' wan 'ñaǎn siya' ti. ¡Lo'o su'we la nka tiyeěn ni siya tyukwi ti tiye wan xñi wan cha' 'ñaǎn, o ta kulaa ya' wan 'ñaǎn siya' ti!
66003016	Ña'an ti' si ko'oan tyi'a nu sa kunun ti tsun, si'i nan tikee' ran, ni si'i nan tu'wa ran, nan sa kunun ti tsun ran; ja su'we ndi'yo ran, sluan 'in ran lyuu, ja ko'oun 'aan 'in ran. Kwi' ngwaña'an lka wan cha' 'ñaǎn, cha' sa jlu'we ti ja msñi wan cha' 'ñaǎn.
66003017	Ka'an 'a cha' ndi'in 'wa, ndukwin wan. Su'we 'a se'en ndi'in ba mjwi 'wa, kan' cha' ja ska nan lyiji 'wa, ndukwin wan. Lo'o ja ndi'ya wan kwenta cha' t'nan 'a wan cha' 'ñaǎn. Su'we la si ka jyu'u ti' wan, nka tiyeěn, cha' ja ska cha' ndi'in 'wan siya' ti. Jlyo tiǎn' cha' ndi'in 'a cha' nu lyiji 'wan, kan' cha' ja nchka tya'an su'we cha' tiye wan siya' ti.
66003018	Chkwiǐn' ska cha' lo'o wan sikwa, cha' ka biya' ti' wan sa ña'an ka kulaa ya' wan 'in cha' kuxi nu ndi'in 'wan: Ndi'in cha' ku'ni wan tñan cha' kaja ska chalyuu kwi 'wan se'en ja ku'ni wan cha' kuxi, cha' ja ka jyu'u la ti' wan bra kan'” ndukwin Jesús. “Su'we la tya'an cha' tiye wan sikwa, cha' ka biya' ti' wan skaa cha'.
66003019	Nchga nten nu ndiya 'a tiǎn' 'in, ja ndaǎn chabiya' ku'ni ne' cha' kuxi, cha' ngwaña'an ndaǎn chin' nu ti'í 'in ne'. Ku'ni lya wan, cha' kulaa ya' wan cha' kuxi nu ngi'ni wan sikwa.
66003020	Kunan su'we wan: Wa ndiyaǎn se'en ndi'in wan; nduǔn nchkwiǐn' lo'o wan ni, cha' nchga nten nu kunan cha' nchkwiǐn', kanuǔn se'en ndi'in ne' kan' bra kan'; tyi'iǐn se'en ndi'in ne' kan', su'we 'a tyi'in cha' 'ñaǎn lo'o ne' kan' bra kan'.
66003021	Nchga nten nu xlyaa tyijin lyo 'in kune' xa'an sa ña'an bra nu xu'wi ne' chalyuu, taǎn se'en tyukwa nten kan' nde se'en ndukwaǎn cha' lkaǎn ndloo; cha' ngwaña'an na', wa mdijin lyoǔn 'in kune' xa'an, lo'o ni, ndi'iǐn se'en ndi'in Stiǐn, se'en nka Ni ndloo.
66003022	Kan' cha' ni, kunan su'we wan nchga cha' nu nchkwi' Tyi'i Ndiose lo'o ta'a nten nu wa msñi cha' 'in Ni skaa kichen, si xlyaa wan kunan wan.” Wa mdyii cha' nu ykwi' Jesús cha' tsaa se'en ndi'in ta'a kati ta nten 'in Ni.
66004001	Chun' ndi'in la na'aǎn kwi'yaǎn la ni' kwan, na'aǎn cha' ndukwa laa ska tuna'an la kwa bra kan'. Lo'o xiya' nganen nchkwi' ti kwi' nu tka ykwi' ti lo'oǔn tsan; sa ña'an nnen nda'a ne' kuwi chkwan, kwi' ngwaña'an msi'ya Ni kan' bra nu ykwi' Ni lo'oǔn. Nde ndiya cha' nu ykwi' Ni lo'oǔn bra kan': ―Skween lyaa kaan nde re, cha' kwa'uǔn 'iin nchga nan nu ndi'in cha' ka nu ndyaa nde loo la.
66004002	Bra ti mbi'ya Tyi'i Ndiose chuǔn' bra kan'. Jlu'we ni' kwan, kan' na'aǎn ndukwa ska yka xlya tnun nu su'we 'a ña'an. Nde kwa ndukwa ska nu su'wa ña'an lo'o nten.
66004003	Xaa 'a ña'an tloo yu kula nu ndukwa la kwa, tyun kolo nsu'wi tloo Ni, sa ña'an lka kee xaa ngutsi, sa ña'an lka kee xaa nga'a. Tyi'iin chun' se'en ndukwa Ni nduun kunan taa nu nga'á xaa.
66004004	Nde chun' la ndukwa xka ta yka xlya; lo yka kan' ndukwa kala ndukwa jakwa yu kula, sa lo skwi ndukwa ne' tyi'iin chun' se'en ndukwa Ni bra kan'. Lku' yu kula kan' te' ngaten, lo'o ngwaña'an ndukwa sne' oro ke skaa yu.
66004005	Lye 'a nganen ti'yu bra kan', lye 'a ndyuwi se'en ndukwa Ndiose bra kan'. Nde loo se'en tnun se'en ndukwa Ni, nde kwa nduun kati kityee skan nchkin, kan' lka kati kwi'in luwi nu lka Tyi'i Ndiose nu ndyo'o ndyaa tyukwi ña'aan chalyuu.
66004006	Nde loo se'en ndukwa Ni, mske' tiǎn' na'aǎn ska tiyu'; ña'an ti' ska kunan, xaa 'a tyukwi ña'aan lo ran. Nchga chun' se'en ndukwa yka xlya tnun kan', nde kwa nduun jakwa nu lu'u ña'an ti' 'ni, ngwaña'an ña'an ran; nduun i' kwan. Tyukwi ña'aan i' ndukwa kiloo i'; ni siya nde si' i', ni siya nde chun' i' ndukwa kiloo i'.
66004007	'Ni nu nchka kulo ni, ña'an ti' ska kwichi, ngwaña'an ña'an i'; 'ni nu nchka tukwa ni, ña'an ti' ska toro, ngwaña'an ña'an i'; 'ni nu nchka snan ni, su'wa ña'an lo'o ska nten; 'ni nu nchka jakwa ni, ña'an ti' la kwi'ya nu ndukwi ni' kwan, ngwaña'an ña'an i' bra kan'.
66004008	Skaa 'ni kan' nsu'wi skwa jlyu'we i'; ndukwa kiloo i' ña'aan chun' jlyu'we i', lo'o ña'aan ni' jlyu'we i' ndukwa kiloo i'. Nchga bra ngala tu'wa i' tsan lo'o tla: Xkwi' luwi 'a kasiya 'in Ndiose nu nchga tñan nchka 'in, ndukwin i' xa nu ngala tu'wa i' bra kan'. Nu ngwa ti kulo lu'u Ndiose, kwi' ngwaña'an lu'u Ni ni, lo'o ti lu'u la Ni tyempu nde loo la. Ngwaña'an ndukwin i' xa nu ngala tu'wa i' bra kan'.
66004009	Ta'a ti ngala tu'wa ta'a jakwa 'ni kti kan' bra kan'. Ngi'ni tnun i' 'in Ndiose, su'we nchkwi' i' 'in Ni, ndya 'a i' xu'we 'in Ndiose nu ndukwa lo yka xlya tnun kan', cha' nchga bra lu'u Ni siya' ti.
66004010	Nchga ya' nu ngala tu'wa 'ni kan', lo'o mduun xtyin' yu kula kan' tloo Ndiose se'en ndukwa Ni lo yka xlya tnun kan' bra kan'; ngi'ni tnun yu kula kan' 'in Ni cha' nchga bra lu'u Ni siya' ti. Ngwi'ya yu kula kan' sne' oro nu ndukwa ke ne', nguun ne' 'in ran nde loo se'en ndukwa Ndiose bra kan'. Lo'o nde ña'an ykwi' ne' lo'o Ni bra kan':
66004011	Ndiose X'nan ba, ndi'in cha' ku'ni tnun ba 'iin, cha' chkwi' cha' su'we ba 'iin, ndukwin ne'. Nu'win, nchka 'iin ku'nii nchga lo tñan siya' ti nu nchka tii' ku'nii lo chalyuu. Nu'win, wa ngwiñaan nchga lo nan nu nsu'wi lo chalyuu; chabiya' 'iin lu'u nchga nan, cha' nu'win ndaa chabiya' cha' ndi'in nchga nan lu'u. Ngwaña'an ndukwin ne' xa nu ngala tu'wa ne' bra kan'.
66005001	Chun' ndi'in la na'aǎn cha' ndiya ska kityi ya' la'a se'en kwin 'in yu kula nu nka ndloo, ti kwi' nu ndukwa lo yka xlya tnun kan' bra kan'. Ska kityi nu mtu ti nchkun' lka ran; lo'o ngwaña'an, ta'a tyukwaa chun' kityi kan', wa ndukwa cha' nu ngwa'an Ndiose. Kati se'en nchkun' tu'wa kityi kan' lo'o kiña' bra kan'.
66005002	Lo'o na'aǎn cha' nde kwa nduun ska nten nu ngula ti', ska angajle 'in Ndiose bra kan'. Kwen 'a msi'ya angajle kan': ―¿Ti ka nu ndiya chabiya' 'in cha' xtun kiña' nu nchkun' tu'wa kityi mtu kan', cha' slaa kityi kan' a? ―ndukwin angajle kan'.
66005003	Lo'o ja mjwi nu slaa kityi cha' chkwi' cha' nu ndukwa lo ran, ni siya ña'aan se'en ndi'in Ndiose, ni siya ña'aan lo chalyuu, ni siya ña'aan xka chalyuu se'en tsaa nten nu wa ngujwi.
66005004	Lye 'a ynaǎn bra kan', cha' ja mjwi nu slaa kityi cha' chkwi' ne' lo ran.
66005005	Kan' cha' mdyisnan ykwi' ska yu kula lo'oǔn: ―Ja kunaan 'aa ni ―ndukwin―. Wa mjwi nu slaa kityi kan', nu ka 'in xtun kiña' nu nchkun' tu'wa kityi kan'. Ti kwi' Ni kan' lka nu ngula la ti' 'in ta'a yu Juda, cha' ti kwi' ta'a nten 'in ayman David lka Ni. Wa mdijin lyo Ni 'in kune' xa'an, kan' cha' ni, ka 'in Ni slaa Ni kityi kan' bra kan'.
66005006	Lo'o na'aǎn nduun ska nten; ña'an ti' ska slya' kune', ngwaña'an ña'an nten kan'. Nduun Ni kan' tloo se'en tnun se'en ndukwa Ndiose, ti kwi' se'en nduun ta'a yu kula kan', ti kwi' se'en ndi'in 'ni kti kan'. Ti chkan' se'en ndukwa biya' chun' Ni ti bra nu yjwi nten 'in Ni ska ya'. Ndukwa kati yka ke nu lka ña'an ti' slya' kan', kan' lka Jesús. Kwi' ngwaña'an, ndukwa kati kiloo; kiloo 'ni, kan' lka kati kwi'in luwi kan' nu lka Tyi'i Ndiose nu ndyo'o ndyaa tyukwi ña'aan chalyuu.
66005007	Chun' ndi'in la ndyaa nu lka ña'an ti' slya' kan', ndyaa y'ya kityi nchkun' nu ndi'in ya' la'a se'en kwin 'in yu kula nu nka ndloo, nu ndukwa se'en tnun kan'.
66005008	Xa wa msñi Ni kityi kan', mduun xtyin' ta'a jakwa 'ni kti kan' bra kan'; kwi' ngwaña'an, ta'a kala ndukwa jakwa yu kula kan', mduun xtyin' yu tloo nu lka ña'an ti' slya' kan' bra kan'. Lo'o snen ndukwa ya' ta'a yu kula kan', lo'o xkuu oro ndukwa ya' yu kula kan'. Nsu'wi ynan nu nchkin ni' xkuu kan'. Sa ña'an lka bra nu nskwa tyi'i ynan nchkin kan', kwi' ngwaña'an tsaa cha' nu chkwi' nten chalyuu nde se'en ndi'in Ndiose bra nu nchkwi' nten 'in Ndiose lo'o Ni.
66005009	Lo'o ngala tu'wa nchga nu nduun xtyin' kan' ska kantu cha' ku'ni tnun ne' 'in nu lka ña'an ti' slya' kan' bra kan'. Lo'o ja ya kunaǎn kantu re nu ngala tu'wa ne' kan': Wa nda Ndiose chabiya' 'in nu'win cha' xñii kityi nchkun' kwa, ndukwin ne', cha' xtuun kiña' nu nchkun' tu'wa kityi kwa. Nan wa yjwi nten 'iin ska ya'; lo'o chun' cha' ngujwii ni, wa y'nii tñan cha' 'wa, cha' ka ba nten 'in Ndiose Sti ba bra kan'. Ndiya nten nu ndyo'o nchga kichen tyi ne', ndiya nten nu nchkwi' nchga lo cha' nu nchkwi' nten chalyuu, ndiya nten nu ndyo'o tyukwi ña'aan chalyuu se'en ndi'in nten, kan' lka nten nu nguloo suwii 'in bra kan'.
66005010	Nu'win wa y'nii cha' ka ne' kan' ska lo nten nu ndloo 'a cha' 'in Ndiose Stian, cha' ka ku'ni ne' tñan nu nchka ti' Ni cha' ka. Lo'o ngwaña'an, ka ne' kan' ndloo tyukwi ña'aan lo chalyuu bra kan'.
66005011	Xa wa mdyii nganen kantu kan', xiya' na'an kwi'yaǎn la kwa bra kan'. Kwi' ynaǎn ngala tu'wa tyun 'a mi angajle 'in Ndiose; nde chun' se'en ndukwa yka xlya tnun, nde chun' se'en nduun 'ni kti kan', nde chun' se'en nduun yu kula kan', la kwa nduun ka'an 'a angajle bra kan', kwenta miyun angajle nduun kan'.
66005012	Lo'o kwen 'a ngala tu'wa angajle kan' bra kan': Wa yjwi nten 'in nu lka ña'an ti' slya' kan' ska ya', ndukwin angajle. Si'ya nten chalyuu, kan' cha' ngujwi Ni. Lo'o ni, ndi'in cha' chkwian' cha' 'in Ni, cha' nchga lo tñan nchka 'in Ni ku'ni Ni siya' ti; kwi' ngwaña'an, nan 'in Ni lka nchga lo nan siya' ti. Nchga cha' jlyo ti' Ni, nchga tñan nchka 'in Ni; kan' cha' kuwe 'a tian' 'in Ni, kwi' ku'niin tnuan 'in Ni, kwi' su'we 'a chkwian' cha' 'in Ni lo'o nten. Ngwaña'an yla tu'wa angajle kan' bra kan'.
66005013	Lo'o nganen ngala tu'wa nchga nten, nchga 'ni nu ngwiñan Ndiose; ni siya nde ni' kwan se'en ndukwa Ni, ni siya lo chalyuu re, ni siya xka chalyuu se'en tsaa nten nu wa ngujwi, ni siya lo tujo'o, nchga nten kan' ngi'ni tnun ne' 'in Ndiose. Nde ndiya cha' nu nchkwi' ne' bra kan': Ku'niin tnuan 'in ti kwi' Ni nu ndukwa lo yka xlya tnun kwa, ndukwin ne', su'we 'a chkwian' cha' 'in Ni, ndukwin ne' bra kan'. Kwi' ngwaña'an nu lka ña'an ti' slya' kan', ku'niin tnuan 'in Ni. Kwi' ska ti Ndiose nsu'wi chabiya' ku'ni nchga lo tñan siya' ti; lo'o ja tsaa tii 'a cha' 'in Ndiose siya' ti, ndukwin ne' bra kan'.
66005014	Ta'a jakwa 'ni kti kwa ni, mxkwen i' 'in ne' bra kan': ―¡Ngwaña'an ka sikwa! ―ndukwin i' bra kan'. Lo'o mduun xtyin' nu kala ndukwa jakwa yu kula kan', ngi'ni tnun yu 'in Ndiose, cha' lu'u Ni nchga tyempu siya' ti.
66006001	Chun' ndi'in la na'aǎn cha' mstun nu lka ña'an ti' slya' kan' ska kiña' nu nchkun' tu'wa kityi kan'. Ynaǎn ykwi' ska 'ni kti kan' bra kan'. Lye 'a nganen nchkwi' i' ña'an ti' nganen ti'yu: ―¡Kaan lyaa nde re! ―ndukwin i' bra kan'.
66006002	Kan' na'an kwi'yaǎn ti ka nu nchkwi' 'ni kti kan' lo'o, na'aǎn nduun ska kwiyu ngaten; yu nu ndukwa chun' kwiyu kan' ni, na'aǎn nsu'wi ska kilya ya' yu, kwi' ngwaña'an, wa nda ne' ska sne' chkwan cha' tyukwa ke yu bra kan'. Wa mdo'o yu ndyaa yu kusuun; kwi' mdijin lyo yu bra kan', lo'o ti tyijin lyo la yu 'in nu nxuun lo'o 'in yu bra kan'.
66006003	Lo'o ngwaña'an, mstun nu lka ña'an ti' slya' kan' xka kiña' nu nchkun' tu'wa kityi kan', ynaǎn ykwi' 'ni kti nu nchka tukwa bra kan': ―¡Kaan lyaa nde re! ―ndukwin.
66006004	Mdo'o tukwa xka kwiyu nga'a bra kan'. Yu nu ndukwa chun' i', kan' nsu'wi chabiya' 'in yu ku'ni yu wsuun lo chalyuu, cha' kujwi ta'a nten chalyuu bra kan'. Tnun 'a xtyi wsuun mjwi 'in yu kan' bra kan'.
66006005	Lo'o ngwaña'an, nu mda'a snan ya' mstun nu lka ña'an ti' slya' kaN' kiña' nu nchkun' tu'wa kityi bra kan'. Ynaǎn cha' nu ykwi' 'ni kti nu nchka snan bra kan': ―¡Kaan lyaa nde re! ―ndukwin. Kan' na'aǎn nduun ska kwiyu ngata; ska' biya' ndukwi ya' nten nu ndukwa chun' kwiyu kan' bra kan'.
66006006	Mgii tiǎn' cha' nganen nchkwi' ska nten laja se'en nduun ta'a jakwa 'ni kti kan' bra kan': ―Ska ska' ti nskwa' kaja 'in nten nu ku'ni tñan ska tsan ―ndukwin―, lo'o ngwaña'an ska mlya ti nskwa' trigu kaja 'in nten ska tsan; lo'o sete ni, kwi' ka'an 'a xu'wi lyo ran, kwi' ka'an 'a xu'wi lyo mñun nu ndi'yo ne' ―ndukwin yu kan' bra kan'.
66006007	Lo'o ngwaña'an, nu mda'a jakwa ya' mstun nu lka ña'an ti' slya' kan' kiña' nu nchkun' tu'wa kityi kan'. Kwi' ynaǎn ykwi' 'ni kti nu nchka jakwa bra kan': ―¡Kaan lyaa nde re! ―ndukwin i'.
66006008	Kan' na'aǎn nduun ska kwiyu kolo jii. La Mte naan nu ndukwa chun' kwiyu kan', cha' kan' lka nu nda'an ndujwi 'in nten; nde chun' la ndo'o ña'an sa tlyu ti kasiya 'in ne' ayman. Nsu'wi chabiya' 'in yu kan', cha' kujwi yu 'in ña'aan ska yu'we nten nu ndi'in lo chalyuu; nchga na'an se'en ndi'in jakwa nten, kujwi yu 'in ska ne' bra kan', ni siya lo'o cha' wsuun, ni siya lo'o jwi'ñan, ni siya lo'o kicha, ni siya kujwi 'ni tlá 'in ne' bra kan'.
66006009	Lo'o ngwaña'an, nu mda'a ki'yu ya' mstun nu lka ña'an ti' slya' kan' kiña' nu nchkun' tu'wa kityi kan' bra kan'. Lo'o na'aǎn ska msaa tnun nde loo se'en ndukwa Ndiose, msaa kan' lka se'en nu nxkwa lomstan bra kan'. Nde ni' msaa kan' nsu'wi tyun nten nu wa ngujwi. Wa yjwi nten 'in ne' kan' chun' nu wa ykwi' ne' cha' 'in Ndiose lo'o nten, kwi' ngwaña'an ja ytsen ne' ykwi' ne' cha' kan' lo'o ta'a nten ne' bra kan'.
66006010	Kwen msi'ya ayman kan': ―Ndiose X'nan ba ―ndukwin ne'―, nu'win, xkwi' luwi 'a kasiya 'iin; xkwi' cha' nu ñi ngi'nii ―ndukwin ayman kan'―. ¿Ta ti x'ni ku'nii biyaa' 'in nten chalyuu a? ¿Ta ja taa nu ti'í 'in ne' kwa, cha' wa yjwi ne' 'wa a? ―ndukwin ayman kan' bra kan'.
66006011	Lo'o wa mjwi te' ngaten ku' nchga ayman kan', ykwi' Ndiose lo'o ne' bra kan': ―Xiya' xitña' la wan ti chin', sa ña'an bra kala tyun la ayman ne' ta'a wan, ta'a msñi wan cha' 'in Jesús, ta'a ngi'ni wan tñan 'ñaǎn; ti kujwi la nten chalyuu 'in ne' kan', ti kwi' ña'an nu wa yjwi ne' 'wan ―ndukwin Ni bra kan'.
66006012	Lo'o ngwaña'an, na'aǎn nu lka ña'an ti' slya' kan', cha' nu mda'a skwa ya' mstun Ni kiña' nu nchkun' tu'wa kityi kan'; lye 'a mñan bra kan'. Yku kwichaa bra kan', ngwi'ya tla ña'aan chalyuu; ña'an ti' te' ngata nu nchku' nten se'en nskwa ayman, ngwaña'an ngwa chalyuu bra kan'. Lo'o ko' ni, ngwa nga'a ran; ña'an ti' tnen, kwi' ngwaña'an ngwa ran bra kan'.
66006013	Lo'o ngalu kwii kulasiin nu nsu'wi ni' kwan bra kan'; ña'an ti' ngalu mangu ya'a bra nu lye 'a nchka kwi'in cha' nxñan ran 'in stan' yka, kwi' ngwaña'an ngalu kwii kulasiin lyuu bra kan'.
66006014	Lo'o ja ngwa 'a ña'an nten ni' kwan bra kan'; wa ngwiji yu'wi ran cha' ngulo tsu' Ndiose 'in ran bra kan'. Kwi' ngwaña'an, ngulo tsu' Ni nchga ki'ya kwan; kwi' nchga yuu xuwe nu ndukwa jlu'we tyi'a, ngulo tsu' Ni 'in ran bra kan'.
66006015	Lo'o yu'wi kutsi' nchga nten, ni siya tukee, ni siya laja kee si' ki'ya. Nchga nten nu nka ndloo, lo'o nu nka ndloo 'in nten wsuun, ni siya kuliya' ne', ni siya tnun 'a ne', lo'o msu nu msi'i ti nten, ni siya msu nu ndi'in su'we ti, ta'a ne' yu'wi kutsi' ne' bra kan'.
66006016	Kwen msi'ya ne' 'in ki'ya lo'o kee tnun: ―Tlyuu lya wan chun' ba, cha' ja ña'an 'a Ndiose nu ndukwa se'en tnun kwa 'wa bra kan'; wa msin' 'a ti' nu lka ña'an ti' slya' kan' 'wa ―ndukwin ne' bra kan'.
66006017	Wa mdiya tsan cha' ta Ndiose nu ti'í 'in nten, lo'o ja talo ne' siya' ti 'in cha' kan' bra kan'.
66007001	Chun' ndi'in la na'aǎn jakwa angajle 'in Ndiose; na'aǎn la kiya' chalyuu siya' ti, ta'a jakwa nskan chalyuu se'en nduun jakwa angajle kan' bra kan'. Ndlo angajle kan' tñan 'in ta'a jakwa kwi'in nu ndijin lo chalyuu. Ja nda angajle kan' chabiya' cha' ka kwi'in kan'; ni siya nde lo yuu, ni siya nde tujo'o, ja ska chun' yka tyijin kwi'in bra kan'.
66007002	Lo'o na'aǎn mdo'o tukwa xka angajle nu mdo'o ndijyan nde se'en ndo'o tukwa kwichaa bra kan'. Ndi'ya yu biya' nu wa mda Ndiose 'in yu, ti kwi' Ndiose nu lu'u, cha' kwa'an biya' yu 'in nu lka nten 'in Ndiose. Kwen nchkwi' yu lo'o jakwa angajle nu nsu'wi chabiya' ku'ni ñu'un 'in chalyuu lo'o tujo'o bra kan'.
66007003	Nde ña'an ykwi' yu lo'o angajle kan' bra kan': ―Ja kala' wan chalyuu, ja kala' wan tujo'o, ja kala' wan yka; ti ji kwa'an biya' Ndiose nu lka Stian tu' chkan nten nu ngi'ni tñan 'in Ni nde kwa.
66007004	Lo'o ngwa'u ne' 'ñaǎn sa ña'an ta'a nten ne' israel nu ngwa'an biya' Ndiose chkan ne': ska siyentu nsu'wi tu'wa ndukwa jakwa mi nten lka kan' bra kan'. Tyo'o ne' kan' laja tii tyukwa ta ne' Israel, ska nin lka 'in ska ta ne' kan':
66007005	Tyo'o tii tyukwa mi nten laja ne' ta'a nin Juda nu ngwa'an biya' Ndiose 'in, kwi' tyo'o xka tii tyukwa mi nten laja ne' ta'a nin Rubén, kwi' tyo'o tii tyukwa mi nten laja ne' ta'a nin Gad,
66007006	kwi' tyo'o tii tyukwa mi nten laja ne' ta'a nin Aser, kwi' tyo'o tii tyukwa mi nten laja ne' ta'a nin Neftalí, kwi' tyo'o tii tyukwa mi nten laja ne' ta'a nin Manasés;
66007007	kwi' ngwaña'an tyo'o tii tyukwa mi nten laja ne' ta'a nin Simeón, kwi' tyo'o tii tyukwa mi nten laja ne' ta'a nin Leví, kwi' tyo'o tii tyukwa mi nten laja ne' ta'a nin Isacar,
66007008	kwi' tyo'o tii tyukwa mi nten laja ne' ta'a nin Zabulón, kwi' tyo'o tii tyukwa mi nten laja ne' ta'a nin Se, kwi' tyo'o tii tyukwa mi nten laja ne' ta'a nin Benjamín. Sa kwa ti ta'a ne' Israel ngwa'an biya' Ndiose 'in.
66007009	Chun' ndi'in la na'aǎn sa tlyu ti nduun nten nu wa ngulaa Jesús 'in; ka'an 'a nten ndi'in, kan' cha' ja tukwin ngwa kwa 'in ne' kan'. Tyukwi ña'aan chalyuu la se'en ndi'in nten mdo'o ne' kan' mdiyan ne'; nchga lo nten chalyuu mdiyan, cha' nchga kichen tyi ne' mdo'o ne', nchga lo cha' nu nchkwi' nten chalyuu nchkwi' ne' kan' bra kan'. Nduun ne' nde loo se'en ndukwa yka xlya tnun, nde loo se'en nduun nu lka ña'an ti' slya' kan'. Te' ngaten kan' lku' ne', ndukwi lka' kiñan ya' ne' nduun ne' bra kan'.
66007010	Kwen nchkwi' ne' kan' bra kan': Ku'niin tnuun 'in Ndiose nu nka X'naan, ndukwin ne' 'in ta'a ne', kwi' nu ndukwa lo yka xlya tnun, ti kwi' Ni kan' lka Ni ndloo 'ñaan; kwi' ngwaña'an nu lka ña'an ti' slya' kan' nduun loo la Ni 'ñaan, ndukwin ne'.
66007011	Lo'o nchga angajle kan' nduun nde chun' se'en ndukwa yka xlya tnun kan'; nde chun' se'en nduun 'ni kti kan', nde chun' se'en nduun ta'a yu kula, la kwa ndi'in angajle bra kan'. Mdyisti ne' nde loo ne' lyuu bra kan', cha' ku'ni tnun ne' 'in Ndiose bra kan'.
66007012	Ykwi' angajle kan' bra kan': ¡Ngwaña'an ka sikwa! Ku'niin tnuan 'in Ndiose, su'we 'a chkwian' cha' 'in Ni, tyaan xu'we 'in Ni. Chkwian' cha' nchga cha' jlyo ti' Ni, nan 'in Ni lka nchga lo nan nu nsu'wi lo chalyuu; nchga lo tñan nchka 'in Ni ku'ni Ni siya' ti, ska ti Ndiose nsu'wi chabiya' ku'ni nchga tñan. Nchga bra ja tsaa tii 'a cha' ngwaña'an ka 'in Ndiose Stian. Lo'o chañi cha' ngwaña'an ka. Ngwaña'an ykwi' angajle lo'o ta'a bra kan'.
66007013	Kan' mnicha' ska yu kula 'ñaǎn bra kan': ―¿Ti lka nu lku' te' ngaten kwa, xke' tii' a? ―ndukwin―. ¿La nde ya' mdo'o nten kwa ndijyan a?
66007014	―Ja jlyo tiǎn', yu kula. Katsaa' chin' 'ñaǎn ―niǐn 'in yu kula kan'. Nchkwi' yu kula lo'oǔn bra kan': ―Tka mdijin ti nten kwa ska nu ti'í tnun, chun' msñi ne' cha' 'in Jesús ―ndukwin yu kula 'ñaǎn―. Wa ngujwi nu lka ña'an ti' slya' kan' lo wsi cha' 'in ne' kan', kan' cha' wa ngwa luwi ni' kasiya 'in ne', kan' cha' mjwi chabiya' ku' ne' te' ngaten.
66007015	Kwi' ngwaña'an, sa bra ni nduun ne' kan' nde loo se'en tnun se'en ndukwa Ndiose ―ndukwin yu kula kan'―, cha' tsan lo'o tla ngi'ni ne' kan' tñan 'in Ni nde se'en ndi'in Ni. Ndiose nu ndukwa lo yka xlya tnun kan', kanun Ni kwi' se'en ndi'in ne' kan', cha' ja ta Ni chabiya' cha' tyukwa ne' kan' cha' kuxi.
66007016	Ja kite' 'a ti' ne' kan' xiya', kwi' ja kityi 'a ti' ne'; ja xuwen' 'a xaa kwan 'in ne' kan', ja ki'ni 'a kwan chun' ne', kwi' ja ka na'an 'a ti' ne' cha' tikee' kwan bra kan'.
66007017	Ña'ansiin nu lka ña'an ti' slya' kan' 'in ne' kan', cha' ndi'in Ni ti kwi' se'en nka Ndiose ndloo; ti kwi' Ni tsaa lo'o Ni 'in ne' kan' se'en kaja tyi'a ko'o ne' cha' kaja chalyuu nu kwi 'in ne' kan' bra kan'. Lo'o ngwaña'an xtyi Ni tyi'a kiloo ne' kan', cha' ja kunan 'a ne' bra kan'.
66008001	Kan' nu mda'a kati ya' mstun nu lka ña'an ti' slya' kan' kiña' nu ndukwa tu'wa kityi nchkun' kan' bra kan'. Bra nu ngwa ngwaña'an, tiin ti ndi'in nchga nan se'en ndi'in Ndiose bra kan'.
66008002	Kwi' na'aǎn xa kati angajle nu nduun tñan tloo Ndiose; wa nda ne' kati kuwi chkwan 'in angajle kan', cha' kwa'a bra kan'.
66008003	Lo'o mdiyan xka angajle nu ndi'ya xkuu oro ndijyan bra kan'. Mdiyan angajle kan' ndyaa tuun yu tu'wa msaa se'en nskwa lomstan, ti kwi' msaa nu nduun nde loo se'en ndukwa yka xlya tnun kan'. Wa mjwi ka'an ynan 'in yu cha' tikin yu lo msaa se'en ndukwa lomstan kan'. Ti kwi' bra nu nchkwi' nten lo'o Ndiose, nchga nten nu ndi'in cha' 'in lo'o Ndiose ni, kan' lka bra nu nchkin ynan kan' bra kan'.
66008004	Lo ya' angajle kan' nu nduun tloo Ndiose mdo'o sñii ynan nu nchkin ni' xkuu kan' bra kan'; su'wa mdo'o sñii ynan kan' ndyaa se'en ndi'in Ndiose lo'o cha' nu nchkwi' nten kan' lo'o Ni, cha' ngwaña'an ngi'ni tnun nten kan' 'in Ndiose bra kan'.
66008005	Kwi' msñi angajle xkuu kan', msu'wa yu kii' ndsuwi' ni' ran, nguun yu 'in xkuu ndyaa, mdiyuu lo chalyuu bra kan'. Kwen nganen lo chalyuu, lye 'a nganen ti'yu, lye 'a ndyuwi, lye 'a mñan bra kan'.
66008006	Chun' ndi'in la kati angajle nu wa na'aǎn tsan, mdyisnan nda'a kuwi chkwan nu ndukwa ya' bra kan'.
66008007	Bra nu ngwa'a angajle nu nchka kulo kuwi chkwan 'in, bra ti ngalu tyoo kee lo'o kii' mxtiyaa' lo'o tnen lyuu bra kan'. Sa yu'we chalyuu mdyii mkin bra kan', lo'o ngwaña'an mkin sa yu'we yka, mkin ña'aan kixin' nga'á bra kan'.
66008008	Bra nu ngwa'a angajle nu nchka tukwa kuwi chkwan; bra ti ngutin ska ki'ya kwan, ña'aan ska chun' ki'ya kan' nchkin sa ña'an mbi'ya lo tyi'a tujo'o. Sa yu'we tyi'a tujo'o ngwa tnen bra kan',
66008009	sa yu'we ti nan lu'u nu nsu'wi lo tyi'a tujo'o ngujwi ran, sa yu'we nchga yka na'an nu nda'an lo tyi'a mdyii ran ngutin ran bra kan'.
66008010	Bra nu ngwa'a angajle nu nchka snan kuwi chkwan, bra ti mdiyuu ska kwii kulasiin tnun nu nsu'wi ni' kwan, nchkin ran ña'an ti' nchkin kityee skan bra kan'. Mdiyuu kwii kulasiin kan' lo tyi'a chku tyukwi ña'aan chalyuu. Kan' cha' mnu'un sa yu'we tyi'a luwi nu nsu'wi ña'aan lo chalyuu bra kan'.
66008011	Kwii Kulasiin Kixin' Tlyaa' naan kwii kulasiin tnun kan', cha' ngwa tlyaa' sa yu'we tyi'a nu ndi'yo nten. Ka'an 'a nten ngujwi chun' yi'o ne' tyi'a kan', cha' tlyaa' 'a tyi'a kan' bra kan'.
66008012	Bra nu ngwa'a angajle nu nchka jakwa kuwi chkwan, kan' mnu'un nchga xaa tnun nu nsu'wi ni' kwan, sa yu'we ti ran ndyuwi' ran bra kan'; lo'o xaa kwichaa, lo'o xaa ko', lo'o xaa kwii kulasiin, sa yu'we xaa ndyuwi' bra kan'. Sa jlu'we tsan, sa jlu'we tla, ja yu'wi 'a xaa bra kan'.
66008013	Lo'o na'aǎn se'en ndukwi ska angajle jlu'we ni' kwan, ña'an ti' la kwi'ya ngwaña'an ña'an angajle kan'. Ynaǎn cha' kwen 'a msi'ya: ―¡T'nan 'a wan bra nu kwa'a xnan angajle kan' kuwi chkwan 'in chun' ndi'in la ti chin'; t'nan 'a nchga nten nu ti nganun lo chalyuu xa nu kanen ran bra kan'! ―ndukwin angajle kan'.
66009001	Chun' ndi'in la ngwa'a angajle nu nchka ki'yu kuwi chkwan; bra ti na'aǎn mbi'ya ska nu kuxi lo chalyuu bra kan'. Ni siya wa ngwa yu ska nu nka ndloo ni' kwan nu ngwa s'ni, mdiyuu yu lyuu bra kan', sa ña'an ndiyuu ska kwii kulasiin. Wa mjwi ya' na'an 'in yu cha' slaa yu tu'wa tiyu ki'ñi se'en ndi'in nchga kune' xa'an bra kan'.
66009002	Mslaa yu tu'wa tiyu kan', ka'an 'a sñii ndyo'o bra kan'; ña'an ti' ska horno tnun, ngwaña'an ndyo'o sñii kan' bra kan'. Ngwa tla ni siya ndi'ya kwan bra kan', ngwa tla lo kwichaa si'ya sñii nu ndyo'o tu'wa tiyu kan' bra kan'.
66009003	Laja sñii kan' ndyo'o tukwa ska ta kwityin' nu ka'an 'a, mbi'ya i' lyuu bra kan'. Nsu'wi chabiya' 'in i' ku'ni tlá i', ña'an ti' tlá se'een bra kan'.
66009004	Lo'o ja mjwi chabiya' 'in i' ku'ni ñu'un i' kixin' nga'á, lo'o ja ku'ni ñu'un i' yka. Ja ska nan nu yta nten ka ku'ni ñu'un i' 'in ran; ska ti chabiya' mjwi 'in i' cha' ta i' nu ti'í 'in nten nu ja ndukwa biya' 'in Ndiose chkan ne' bra kan', cha' kuxi 'a ne' kan'.
66009005	Lo'o ja mjwi chabiya' 'in i' kujwi i' 'in nten kan', ska ti cha' lye 'a ta i' nu ti'í 'in ne' sa ki'yu ko' ti; sa ña'an nu nchku se'en 'ñaan, ngwaña'an lye 'a ta kwityin' kan' nu ti'í 'in ne' bra kan'.
66009006	Sa ya' ki'yu ko' ti, tsaa naan nten ni ji ña'an ka 'in ne' cha' kaja ne', lo'o ja tyija lyo cha' kan' 'in ne' bra kan'; nchka ti' ne' cha' kaja ne', lo'o ti ji 'a tiya bra cha' kaja ne' bra kan'.
66009007	Kwityin' kan' ni, wa lka ngwa su'we i' lo'o ta'a i' cha' xuun i' lo'o nten, ña'an ti' kwiyu nu wa lka nduun cha' tsaa kusuun. Ska sne' chkwan xaa ndukwa ke i', ña'an ti' sne' oro ngwaña'an ña'an; tloo i' ni, ña'an ti' tloo nten ngwaña'an ña'an tloo i' kan' bra kan'.
66009008	Ña'an ti' kichan' ke ska nu kuna'an, ngwaña'an ña'an kichan' ke i'; ña'an ti' li'ya kwichi, ngwaña'an ña'an li'ya i' bra kan'.
66009009	Lo'o wa nchkun' ña'aan lo tiye i' lo'o ska lo chkwan. Lye 'a nganen jlyu'we i' ndukwi i', sa ña'an nganen kwiyu nu ndujwakii karreta nu nda'an kusuun.
66009010	Lo'o ndukwa jye'en i' sa ña'an ndukwa jye'en se'en; ti kwi' ti cha', ndukwa mtsu' lo jye'en i', cha' lo'o jye'en i' ta i' nu ti'í 'in nten chalyuu sa ya' ki'yu ko' ti bra kan'.
66009011	Ndiya nu nka ndloo 'in kwityin' kan', kwi' nu ndukwa ndloo la ni' tiyu ki'ñi kan'; Abadón naan nu kan' cha' nu nchkwi' ne' judío, lo'o ngwaña'an Apolión naan nu kan' cha' nu nchkwi' ne' griego, nu nchka ti' chkwi' cha'tñan 'ñaan: ykwi' nu ngi'ni ñu'un chalyuu.
66009012	Wa mdyii ska cha' kuxi nu ka lo chalyuu. Ti ji tyo'o tukwa tyukwa cha' kuxi nu ka nde loo la bra kan'.
66009013	Ngwa'a angajle nu nchka skwa kuwi chkwan bra kan'. Kan' ynaǎn ykwi' ska nten la se'en ndukwa msaa oro nu tnun, nu ndukwa tloo Ndiose. Ta'a jakwa nskan msaa kan' nganen nchkwi' yu kan',
66009014	nchkwi' yu lo'o angajle nu nchka skwa nu nsu'wi kuwi chkwan ya' bra kan': ―Kulaa wan 'in ta'a jakwa angajle nu ndi'in nchkan' la tu'wa sa'an tnun, sa'an chku Eufrates kan' bra kan' ―ndukwin.
66009015	Ngwaña'an ngwa bra kan'. Xa wa mdo'o laa ta'a jakwa angajle kan', bra ti mdo'o ndyaa cha' kujwi 'in, ni siya ja ndiya sa jlu'we nten nu nsu'wi ña'aan chalyuu bra kan'. Wa lka nduun angajle kan' cha' kujwi 'in nten bra nu tiya bra, bra nu tiya ti kwi' tsan, bra nu tiya ti kwi' ko', bra nu tiya ti kwi' yijan cha' ku'ni Ni tñan kan' bra kan'.
66009016	Lo'o ngwaña'an, ynaǎn ni sa ña'an nkwa ta'a sndaru nu ndukwa chun' kwiyu, ta'a nda'an kusuun lo'o jakwa angajle kan'; kan' lka tukwa siyentu miyun sndaru kan' bra kan'.
66009017	Ti kwi' laja nchkwi' slaǎn, na'aǎn ta'a kwiyu kan', lo'o na'aǎn ti ka nu ndukwa chun' i' bra kan'. Ña'an ti' kii', cha' nga'á kutsi kuxi' kolo ran, ngwaña'an ña'an chkwan nu nchkun' ña'aan lo tiye ne' bra kan'. Ña'an ti' ke kwichi, ngwaña'an ña'an ke kwiyu kan' bra kan'. Kwi' tu tu'wa i' ndyo'o kii' lo'o sñii ngwa ti ña'an, lo'o sñii kutsi nu chen 'a ña'an tyi'i ndyo'o bra kan'.
66009018	Ja ndiya sa jlu'we nten chalyuu nu ngujwi si'ya ta'a snan kicha nu ndyo'o tu tu'wa kwiyu kan'; wa ndiya kicha nu mxnun kii' kan', wa ndiya kicha nu mxnun sñii kan', wa ndiya kicha nu mxnun sñii kutsi nu chen 'a ña'an tyi'i kan' bra kan'.
66009019	Nde tu tu'wa i', kwi' lo jye'en i', nde kwa ndyiji jwersa 'in i' cha' ku'ni i' cha' kuxi kan'; ka 'in i' ta i' nu ti'í 'in nten lo'o jye'en i', cha' ndukwa mtsu' lo jye'en i'; lo'o ke i' lo'o jye'en i', ña'an ti' ke kunan ngwaña'an lka ke i' bra kan'.
66009020	Lo'o ti ngi'ni nten cha' kuxi, ti kwi' nten nu ja ngujwi lo'o kicha kan'; ja xlya ne' kulaa ya' ne' cha' kuxi nu ngi'ni ne' bra kan'. Ti ngi'ni tnun ne' 'in kwi'in kuxi lo'o nkwin jo'o nu ndya' lo'o oro, nu ndya' lo'o plata, nu ndya' lo'o chkwan kutsi, nu ndya' lo'o kee, nu ndya' lo'o yka bra kan'; ti ngi'ni tnun ne' 'in jo'o kwityin' nu ja nchka ña'an 'ñaan, kwi' jo'o ku'un nu ja nnan cha' nchkwian', kwi' jo'o nu ja nchka tya'an bra kan'.
66009021	Kwi' ngwaña'an, ja xlya ne' ku'ni tyii ne' cha' ndujwi ne' 'in ta'a nten ne', kwi' ja mdyii cha' ngi'ni ta'á ne' 'in ta'a nten ne', kwi' ja mdyii cha' ngi'ni ne' cha' chen ña'an lo'o xka nu kuna'an, kwi' ja mdyii cha' ngi'ni ne' kunan bra kan'.
66010001	Chun' ndi'in la na'aǎn nduun xka angajle nu wa mdo'o se'en ndi'in Ndiose ni' kwan, mbi'ya lo chalyuu bra kan'; nan wa mxiin ska ko ña'aan chun' bra kan'; nchga tñan nchka 'in angajle kan'. Ndukwi kunan taa ke, lo'o xaa 'a tloo ña'an ti' xaa kwichaa; kwi' ngwaña'an, tijyan kiya' lo'o tijyan ndan angajle kan', lye 'a ndyu'wi xaa sa ña'an lka bra nu ndyituun kii'.
66010002	Ya' angajle kan' ndukwa ska kityi xuwe nu wa ngalaa. Lo'o kiya' la'a se'en kwin mduun lo tyi'a tujo'o, kiya' la'a se'en ka mduun lo yuu wtyi bra kan'.
66010003	Lo'o kwen 'a msi'ya angajle kan', ña'an ti' nsi'ya kwichi bra kan'; xa wa msi'ya angajle kan', lye 'a nganen ti'yu bra kan'. Nganen nda tyi'i ta'a kati ti'yu nu nsu'wi chalyuu bra kan'.
66010004	Xa wa mdyii ynen ti'yu kan', cha' wa kwa'aǎn tiǎn cha' nu ykwi' ti'yu kan', ti kwi' bra kan' ynaǎn ykwi' ska nu ndukwa se'en ndi'in Ndiose, kan' nu nchkwi' lo'oǔn bra kan': ―Su'waa kutsii' cha' nu wa ykwi' ta'a kati ti'yu kwa ―ndukwin Ni 'ñaǎn―. Ja kwa'aan cha' kwa lo kityi.
66010005	Kwi' ña'an bra mskwen kwan angajle kan' ya' la'a se'en kwin, ti kwi' angajle nu na'aǎn nduun lo tyi'a tujo'o, nu nduun lo yuu wtyi bra kan'.
66010006	Ykwi' angajle kan' lo'oǔn bra kan': ―Chabiya' 'in Ndiose nu ja tsaa tii 'a cha' 'in chkwiǐn' cha' re ―ndukwin angajle kan'―. Ti kwi' Ndiose lka nu ngwiñan nchga nan nu nsu'wi ni' kwan, ti kwi' Ni ngwiñan Ni nchga nan nu nsu'wi lo chalyuu, ti kwi' Ni ngwiñan Ni nchga nan nu nsu'wi lo tyi'a tujo'o. Ja chan lye tyaan Ni xiya' cha' ku'ni biya' Ni 'in nten chalyuu bra kan'.
66010007	Bra nu tyisnan kwa'a angajle nu nchka kati kuwi chkwan, bra ti tyisnan ku'ni Ndiose nchga tñan nu wa ytsa' Ni 'in ayman kula nu ykwi' cha' 'in Ni lo'o nten nu ngwa s'ni bra kan'. Nu ngwa s'ni xkwi' yu'wi nchkun' cha' kan', lo'o ni, kwen 'a kanen cha' kan'.
66010008	Xka tu'wa nganen nchkwi' nu ndukwa se'en ndi'in Ndiose kan', kwi' nu nchkwi' lo'oǔn xiya' bra kan': ―Yaa xñii kityi xuwe nu wa ngalaa nu ndukwa ya' angajle nu nduun tujo'o nu nduun chalyuu kan' bra kan'.
66010009	Kan' cha' yi'aǎn se'en nduun angajle kan', niǐn 'in cha' ta kityi xuwe kan' 'ñaǎn bra kan'. ―Yaa lo'oo 'in kityi re ―ndukwin―. Chkwii' jii lo kityi re, cha' ka biya' su'we tii' cha' nchkwi' ran bra kan', ña'an ti' si wa ykuu 'in ran; nu'win ka xi'in tii', ni siya su'we 'a ka tiyee bra nu ña'aan 'in ran ti kulo bra kan'.
66010010	Kwi' msñiǐn kityi xuwe nu ndukwa ya' angajle kan', ykwiǐn' lo kityi kan' bra kan'. Lo'o xa nu na'aǎn 'in ran, su'we 'a ngwa tiyeěn bra kan', sa ña'an lka xa nu kuan kwiña' kwitun cha' xi 'a ran; chun' ndi'in la, xa wa ngwa biya' tiǎn' sa ña'an cha' ndukwa kwa, xi'in 'a ngwa tiyeěn bra kan'.
66010011	Lo'o ykwi' angajle lo'oǔn xiya': ―Ti ndi'in cha' chkwii' cha' re lo'o nten chalyuu xiya', nchga cha' nu nchka ti' Ndiose chkwi' cha' 'in nchga lo nten chalyuu, ni siya cha' 'in nten nu nka ndloo, ni siya cha' 'in nten tyukwi ña'aan chalyuu la se'en ndi'in nten; ni siya cha' 'in nten nu nchkwi' nchga lo cha' nu nchkwi' nten chalyuu, nu'win ndi'in cha' chkwii' lo'o ne' kwa bra kan'.
66011001	Chun' ndi'in la mda Ndiose ska yka kulaa nu ñi 'a 'ñaǎn, cha' su'wa biyaǎn' lo'o ran. Ykwi' Ni lo'oǔn bra kan': ―Su'waa biyaa' lyaa ni' lyaa nu su'we 'a ña'an 'in Ndiose; kwi' ngwaña'an, su'waa biyaa' lo msaa se'en ndukwa lomstan nu nxtya nten cha' 'ñaǎn bra kan'. Lkwaa lyaa ni sa ña'an kwa nten nu ndi'in nde kwa nu chañi cha' ngi'ni tnun 'ñaǎn nu lkaǎn Ndiose 'in ne' bra kan'.
66011002	Lo'o ja su'wa biyaa' nde chun' laa tnun kan', cha' lka ran cha' 'in xka ta nten nu ja nnan cha' 'ñaǎn, cha' na' lkaǎn Ndiose siya' ti bra kan'. Chen 'a ña'an ngi'ni ne' kan' bra nu ndi'in ne' kichen tnun nu ndi'in cha' 'ñaǎn bra kan'. Tu'wa ndukwa tukwa ko' tyi'in ne' kan' la kwa bra kan',
66011003	lo'o su'waǎn tukwa nten ndijyan lo chalyuu nu chkwi' nchga cha' nu nka tiyeěn chkwiǐn' lo'o nten bra kan'. Ta'a tyukwaa ne' kan' tyituun ne' jlu'we kichen kan' bra kan' ―ndukwin Ni 'ñaǎn―, bra nu ta'a tii tyukwa siyentu nsu'wi snan yla tsan tyuun ne' kan' bra kan'. Tyukwi tyempu kan' ku' ne' te' ngata, cha' tnun 'a cha' nu chkwi' ne' lo'o nten, sa ña'an nu ku'niǐn nde loo la bra kan'.
66011004	Nu nduun ta'a tyukwaa ne' kan' lo chalyuu ni, nduun ne' chabiya' 'in Ndiose nu nka ndloo tyukwi ña'aan chalyuu; Ndiose msu'wa 'in ne' kan', cha' chkwi' ne' nchga cha' nu nka tiye Ni cha' chkwi' Ni lo'o nten bra kan'. Ka ne' kan' ña'an ti' tukwa yka olivo, kwi' ngwaña'an ka ne' ña'an ti' tukwa kandlyeru bra kan'. (Su'we 'a sete nu nsu'wi mta olivo, cha' skin ni' kandlyeru.)
66011005	Bra nu nchka ti' nten chalyuu ku'ni cha' kuxi lo'o tyukwaa ne' kan', ndse ti kalu kii' tu'wa ne', kwi' ti'í 'a xuwen' 'in ne' kuxi kan'; tyii ne' kuxi ku'ni ñu'un ran 'in ne' bra kan'. Ngwaña'an kaja nchga nten nu ku'ni cha' kuxi lo'o ne' kan' bra kan'.
66011006	Wa nsu'wi chabiya' 'in ne' nu nduun kan', cha' ja ta ne' chabiya' ki'ya tyoo tyukwi tyempu nu chkwi' ne' cha' 'in Ndiose lo'o nten bra kan'; kwi' ngwaña'an, nsu'wi chabiya' 'in ne' cha' ku'ni ñu'un ne' nchga se'en ndyukwa tyi'a cha' chka ran tnen; kwi' ngwaña'an, ka 'in ne' ta ne' nchga lo kicha nu tyijan' 'in nten chalyuu, ña'an bra nu nchka ti' ne' cha' ka ti'í nten bra kan'.
66011007	Bra nu tyii tñan nu ku'ni tyukwaa ne' lo chalyuu, bra ti tyisnan 'ni xa'an nu nsu'wi tiyu ki'ñi kan', xuun i' lo'o ta'a tyukwaa nten nu nduun kan' bra kan'; lo'o tyijin lyo i' 'in ne' kan', kwi' kujwi i' 'in ne' bra kan'.
66011008	Kanun tyukwaa jyo'o kan' se'en nsu ne' ngujwi ne' tu'wa lo kiya' kichen tnun kan', ti kwi' kichen se'en mstya nten 'in X'naan lo wsi bra kan'. Xa'an 'a ne' kichen kan', kan' cha' nsu'wi ska cha' nu nchkwi' nten cha' 'in ne' kwa, cha' sa ña'an ngwa ne' kichen Sodoma nu ngwa s'ni, kwi' sa ña'an ngwa ne' kichen Egipto nu ngwa s'ni, kwi' ngwaña'an lka ne' kichen tnun kan' ni.
66011009	Chun' ndi'in la ndijyan nten tyukwi ña'aan chalyuu la se'en nsu jyo'o kan'. Tyukwi snan tsan jlu'we ndijyan nchga lo nten chalyuu, ni siya nten nu ndyo'o nchga kichen tyi ne', ni siya nten nu nchkwi' nchga lo cha' nu nchkwi' nten chalyuu; ndijyan na'an ne' 'in ayman kan' se'en nsu ne'. Lo'o ja ta ne' chabiya' katsi' ayman kan' bra kan'.
66011010	Ndiya 'a ti' nten chalyuu cha' wa ngujwi ta'a tyukwaa nten nu mduun kan', kan' cha' ku'ni ne' ta'a bra kan'. Ta'a ti ta ne' xu'we tsaa se'en ndi'in ta'a ne', cha' ndiya 'a ti' ne' bra kan'. Ka'an 'a nu ti'í ndijin nten chalyuu chun' nu ta'a tyukwaa jyo'o kan', ndukwin ne' bra kan'.
66011011	Xa wa mda'a snan tsan jlu'we kan', xiya' y'ni Ndiose cha' ngala tyi'i ni' kasiya 'in ta'a tyukwaa jyo'o kan'; xiya' ndyaa tukwi ne' bra kan'. Ytsen 'a nchga nten chalyuu nu wa na'an sa ña'an ngwa 'in ne' kan', cha' wa ndyu'u ne' xiya' bra kan'.
66011012	Kan' ynan ta'a tyukwaa ne' kan' mdo'o tyi'i ska nu msi'ya 'in ne' la se'en ndi'in Ndiose nde ni' kwan bra kan': ―Xkwen lya wan nde ni' kwan re ―ndukwin Ni. Kwi' ña'an bra nu na'an nten nu nxuun lo'o 'in ne' 'in ne' kan', kan' mdo'o ne' ndyaa ne' nde ni' kwan; laja koo ti ndyaa ne' bra kan'.
66011013	Ti kwi' bra kan' lye 'a mñan; se'en ngwa tii bariyu kichen nu ngwa xkan', ña'aan ska bariyu mdyii ngutin bra kan'. Kati mi nten ngujwi cha' nu mñan bra kan'. Lye 'a ytsen xka ta nten nu nganun bra kan', ytsen 'a ne' 'in Ndiose nu ndi'in ni' kwan, cha' nchka 'in Ni ku'ni Ni cha' tnun 'a nu ngwaña'an; lo'o nduwe 'a ti' ne' cha' y'ni Ni ngwaña'an bra kan'.
66011014	Wa mdyii tukwa ta cha' kuxi yan lo chalyuu, lo'o ni, wa ndijyan cha' ka xka cha' kuxi lo chalyuu.
66011015	Wa lka kati ya' ynen ngwa'a angajle kuwi chkwan. Kwi' tyun 'a nu nganen nchkwi' nde ni' kwan bra kan', kwi' nu nchkwi' cha' re: Sa bra ni nganun tsaa cha' 'in nu nka X'naan, kwi' ngwaña'an cha' 'in Krixtu, cha' ka Ni ndloo tyukwi ña'aan chalyuu, ndukwin Ni kan'. Lo'o ni, ja tsaa tii 'a cha' kulo Ni tñan lo chalyuu bra kan'.
66011016	Kwi' ngwaña'an, y'ni tnun yu kula kan' 'in Ndiose, kala ndukwa jakwa yu kula nu ndukwa lo yka xlya se'en ndukwa Ndiose; mdyisti ne' nde tloo ne' lyuu cha' ku'ni tnun ne' 'in Ni bra kan'.
66011017	Nde ña'an nchkwi' yu kula kan' bra kan': Ndiose X'nan ba, ndukwin ne', wa nchka 'iin ku'nii nchga tñan. Nu'win lu'uu ni, ti kwi' ti lu'uu nu ngwa ti kulo, kwi' ngwaña'an ti lu'uu la nde loo la. Ja siya' tsaa tii cha' nu lu'uu. Tya ba xu'we 'iin cha' wa mdyisnan ngi'nii ka'an 'a tñan tnun lo chalyuu re, kwi' nduwe 'a ti' ba cha' nu'win mdyisnan nkaa ndloo.
66011018	Lye 'a msin' ti' xka ta nten nu ja nnan cha' nchkwii', cha' wa tiya ti bra cha' taa nu'win nu ti'í 'in ne' kan', cha' ku'nii biyaa' 'in nchga ayman. Kwi' ña'an bra ta nu'win xu'we 'in nten nu ngi'ni tñan 'iin, cha' nu'win nguloo tñan 'in ne' cha' chkwi' ne' cha' 'iin lo chalyuu; kwi' ngwaña'an ta nu'win xu'we 'in nten nu kunan cha' nchkwii', ni siya nten kune', ni siya nten kula. Wa ndiya bra cha' ku'nii ñu'uun 'in nten nu wa y'ni ñu'un 'in nten chalyuu, ndukwin ne'.
66011019	Lo'o na'aǎn se'en ndukwa laa tnun 'in Ndiose nde ni' kwan, na'aǎn la ni' lyaa se'en ndukwa tña' kti, se'en ndukwa Ndiose la se'en ndi'in nten 'in Ni nu ngwa ti s'ni. Bra kan' lye 'a nganen lo chalyuu, lye 'a ndyuwi, kwi' lye 'a nganen ti'yu; kwi' lye mñan, lo'o ngwaña'an tlyaa 'a tyoo kee ngwi'ya bra kan'.
66012001	Chun' ndi'in la ndyo'o tukwa ska biya' nde ni' kwan, nu nda Ndiose cha' kitsa' Ni 'ñaan, sa ña'an ka ska cha' lo chalyuu nde loo la; biya' kan' lka ska nu kuna'an nu lku' te' nu xaa 'a. Sa ña'an nu luwi 'a xaa kwan, kwi' ngwaña'an ña'an te' lku' nu kuna'an kan'. Lo'o mduun nu kuna'an kan' chun' ko' bra kan'. Tii tyukwa kwii kulasiin ndukwa ke nu kuna'an kan'; ña'an ti' ska sne', ngwaña'an ndukwa ran bra kan'.
66012002	Wa ndi'in cha' tyi'in sñi' nu kuna'an kan', lo'o ti'í 'a 'in, msi'ya 'a cha' wa ndla ti kala sñi'.
66012003	Sa bra ti ndyo'o tukwa xka biya' ni' kwan bra kan'; ska kunan nga'a nu tnun 'a lka i', lo'o ndiya kati ke i'. Kwi' ngwaña'an, ndukwa ska sne' oro ta'a kati ke i' kan', lo'o ndiya tii yka ke i' bra kan'.
66012004	Mji'in jye'en i' 'in kwii kulasiin nu ndukwi ni' kwan bra kan'; mslu i' ña'aan ska yu'we nchga kwii kulasiin kan', ngalu ran lo chalyuu bra kan'. Kwi' mdyituun kunan kan' tloo nu kuna'an nu wa kala ti sñi' kan'; bra nu wa ngala kuwi', bra ti ku kunan 'in kuwi' kan', nka tiye i' bra kan'.
66012005	Ngula ska kuwi' ki'yu 'in nu kuna'an kan' bra kan'. Wa mdiyan yu lo chalyuu, cha' ñi 'a kulo yu tñan 'in nchga nten chalyuu bra kan'. Lo'o bra ti ngwi'ya Ndiose 'in sñi' nu kuna'an kan', ndyaa lo'o Ni 'in yu la se'en tnun se'en nka Ndiose ndloo bra kan'.
66012006	Lo'o msnan nu kuna'an ndyaa ni' kixin' se'en tyi'in ska ti bra kan'; wa lka y'ni xu'we Ndiose ska se'en tyi'in nu kuna'an kan', se'en ña'ansiin Ni 'in, la kwa kanun nu kuna'an kan' tii tyukwa siyentu nsu'wi snan yla tsan bra kan'.
66012007	Chun' ndi'in la mdyisnan cha' kusuun la se'en nka Ndiose ndloo bra kan'. Mduun Kee nu nka x'nan angajle 'in Ndiose, mduun lo'o angajle nu lka sndaru 'in; kwi' ngwaña'an, mduun kunan tnun lo'o sndaru 'in i' bra kan'. Lye 'a msuun ta'a angajle bra kan'.
66012008	Lo'o wa mdijin lyo Kee 'in kunan kan', kan' cha' ja ngwa 'in i' kanun i' se'en ndi'in Ndiose lo'o angajle 'in Ni bra kan';
66012009	wa ngulo Ni 'in angajle nu mduun cha' 'in kunan kan' bra kan'. S'ni nda'an kunan kan' lo chalyuu re, ti kwi' kune' xa'an lka nu kunan kan'; kwi' nu naan Satanás. Xkwi' nan nñi lyo'o yu 'in nten tyukwi ña'aan chalyuu bra kan'. Nan wa ngulo Ndiose 'in kunan kan' lo'o sndaru 'in i' nu ngwa s'ni, mdiyan i' lo chalyuu re bra kan'.
66012010	Chun' ndi'in la kwen 'a ynen ykwi' ska nten nde ni' kwan: ―La ni ka ña'aan sa ña'an ndlaa Ndiose 'in nten chalyuu ya' kune' xa'an ―ndukwin nu ykwi' kan'―. Ngula 'a tñan ngi'ni Ni lo chalyuu, kan' cha' nka Ni ndloo la ni, lo'o ngwaña'an wa ndiya bra cha' ka Krixtu ndloo ña'aan chalyuu bra kan'. Nu ngwa s'ni la mduun kune' xa'an tloo Ndiose, cha' tsan lo'o tla xtya yu ki'ya chun' nten ta'a msñian cha' 'in Jesús bra kan'; lo'o ni, wa ngulo Ni 'in kune' xa'an se'en ndi'in Ni bra kan'.
66012011	Ta'a msñian cha' 'in Jesús ni, wa mdijin lyo ne' 'in kune' xa'an kan', chun' ngujwi Jesús nu lka ña'an ti' slya' kan' bra kan'. Lo'o ni, ja ntsen ne' kan' chkwi' ne' cha' su'we 'in Jesús lo'o nchga nten; xlyaa ne' chkwi' ne' cha' kan', ni siya kujwi nten 'in ne' chun' msin' 'a ti' nten kan' 'in Jesús bra kan'.
66012012	Kan' cha' ka su'we 'a ka tiye wan ni, 'wan nu ndi'in se'en nka Ndiose ndloo; lo'o t'nan 'a wan, 'wan nu ndi'in wan lo chalyuu re, 'wan nu ndi'in wan lo tujo'o bra kan'. Wa mbi'ya kune' xa'an se'en ndi'in wan, lo'o ni, msin' 'a ti' yu nda'an yu, cha' wa jlyo ti' yu cha' chin' ti tsan ti kanun yu cha' ka ti'í ti' yu 'in nten chalyuu ―ndukwin nu ykwi' ni' kwan kan' bra kan'.
66012013	Xa wa ngwa biya' ti' kunan tnun kan', cha' wa ngulo Ndiose 'in i' ndijyan i' lo chalyuu, kan' mdo'o ña'an i' 'in nu kuna'an nu nsu'wi sñi' ki'yu kan' bra kan', cha' lye la ka ti'í ti' i' 'in nu kuna'an kan', nka tiye i' bra kan'.
66012014	Kwi' ña'an bra kan' mstya Ndiose jlyu'we nu kuna'an kan', ña'an ti' jlyu'we ska kwi'ya tnun, cha' ka 'in lyukwi kwan tsaa se'en kanun su'we la ni' kixin', se'en nu ja nda'an kunan kan' bra kan'. La kwa ña'ansiin Ni 'in nu kuna'an kan', sa ya' ta'a snan yijan jlu'we bra kan'.
66012015	Lo'o nguun kunan kan' tyi'a tu'wa i' ndyaa chun' nu kuna'an kan'; ña'an ti' ska sa'an chku tlyaa, ngwaña'an ngalu tyi'a tu'wa i' cha' xu'wa ji i' 'in nu kuna'an kan', nka tiye i' bra kan'.
66012016	Lo'o yuu wtyi ni, msu'wa ya' ran 'in nu kuna'an kan', kan' cha' ngalaa ti'in yuu, mdyii tyi'a tu'wa kunan kan', yi'o yuu bra kan'.
66012017	Kan' cha' msin' 'a ti' kunan 'in nu kuna'an kan' bra kan', ndyaa naan i' cha' kusuun lo'o nchga nten nu tyi'in cha' 'in lo'o nu kuna'an kan' chun' ndi'in la bra kan'; mdsuun i' lo'o nchga nten nu nganan tñan nu ngulo Ndiose 'ñaan, kwi' nu ja ntsen chkwi' sa ña'an nu chañi lka cha' 'in Jesús lo'o nten bra kan'.
66013001	Mdo'oǔn ndyaa tuǔn tu'wa tujo'o bra kan'. Na'aǎn nde tu'wa tyi'a cha' ndijyan ndo'o tukwa ska 'ni nu chen 'a ña'an; ndukwa tii yka ke i', kwi' nsu'wi kati ke i' bra kan'. Lo ta'a yka ke i' kan' ndukwa sne' nu xaa 'a, cha' lka i' ndloo lo chalyuu re. Lo ta'a kati ke i' ndukwa nin kune' xa'an, kwi' nin nu nchkwi' cha' ti'í 'in Ndiose.
66013002	Ña'an ti' kwichi ngatsiin, ngwaña'an ña'an i', mske' tiǎn'; tlá 'a kiya' i', tukwin 'a stan' kiya' i' ña'an ti' stan' kiya' oso. Lo'o tu'wa i', ña'an ti' tu'wa kwichi la sa'a, ngwaña'an tu'wa i' bra kan'. Mda kunan kan' tñan ndloo 'in 'ni chen ña'an kan', cha' ka i' ndloo 'in nten chalyuu, sa ña'an lka ykwi' ndloo. Lo'o mda kunan chabiya' ku'ni 'ni kan' tñan, cha' ka i' ndloo la se'en nu nchka ti ti' i' bra kan'.
66013003	Wa nganun ska biya' lo ska ke i' se'en mjwi cha i' ska ya'; wa kaja ti i' nu ngwa bra kan', mske' tiǎn', lo'o wa nchkaa se'en nu lye 'a ti'í i' bra kan'. Nduwe 'a ti' nten chalyuu ña'an 'in i'; ndyaa ña'an ti' ne' 'in i', cha' xiya' nchkaa se'en nu lye 'a ti'í i' bra kan'.
66013004	Ngi'ni tnun nchga nten 'in kunan kan' bra kan', cha' wa mda i' chabiya' ka tnun 'ni chen ña'an kan'; kwi' ngwaña'an, ngi'ni tnun ne' 'in ti kwi' 'ni chen ña'an kan'. Nchkwi' ne' lo'o ta'a ne' bra kan': ―Ja tukwin ndi'in chalyuu nu su'wa lo'o 'ni kwa. Ja ka 'in nten xuun lo'o i' ―ndukwin ne'.
66013005	Wa mjwi chabiya' 'in 'ni chen ña'an kan', cha' chkwi' ya ña'an ti cha', ni siya lye 'a ku'ni siye' i', ni siya kuxi 'a chkwi' i' cha' 'in Ndiose. Tu'wa ndukwa tukwa ko' talo chabiya' 'in i' cha' ka i' ndloo lo chalyuu bra kan'.
66013006	Kwi' ngwaña'an y'ni 'ni chen ña'an kan', mdyisnan msi'ya lo'o i' 'in Ndiose bra kan'. Ykwi' i' cha' kuxi 'in nchga tñan nu ngi'ni Ni, lo'o nchkwi' kuxi i' 'in se'en tlyu nde ni' kwan se'en ndi'in Ni, kwi' kuxi 'a nchkwi' i' 'in nchga nten 'in Ndiose nde ni' kwan bra kan'.
66013007	Ti kwi' ti cha', wa mjwi chabiya' 'in i' cha' xuun i' lo'o nten chalyuu nu ndi'in cha' 'in lo'o Ndiose, cha' tyijin lyo i' 'in ne' kan' bra kan'. Kwi' ngwaña'an, wa mjwi chabiya' 'in i' cha' ka i' ndloo tyukwi ña'aan chalyuu la se'en ndi'in nten, ni siya nchga lo nten chalyuu nu ndyo'o nchga kichen tyi ne', nu nchkwi' nchga lo cha' nu nchkwi' nten chalyuu bra kan'.
66013008	Lo'o nchga nten tyukwi ña'aan chalyuu y'ni tnun ne' 'in 'ni kan' bra kan', nchga nten nu ja ndukwa nin lo kityi 'in Ndiose. Nu ngwa ti kulo, bra nu ti ji kwiñan Ni chalyuu, ti bra kan' ngwa'an Ni nin nten nu ja tsaa tii 'a chalyuu 'in. Lo'o wa nganun kityi kan' cha' 'in nu lka ña'an ti' slya' kan' nu wa yjwi nten 'in ska ya' nu ngwa s'ni bra kan'.
66013009	Kan' cha' kunan su'we wan ni, si xlyaa wan kunan wan chin'.
66013010	Bra nu ndi'in cha' tsaa lo'o ne' 'in ska wan ni' ña'an chkwan, ngwaña'an ka sikwa. Ja kutsen wan bra kan'. Bra nu ndi'in cha' kujwi nten 'in ska wan, ni siya lo'o xtyi, ngwaña'an ka sikwa. Ja kutsen wan bra kan'. Ndi'in cha' taloan nchga cha' kuxi; ndi'in cha' nchga tsan tsaa ña'an tian' 'in Ndiose, si ndi'in cha' 'ñaan lo'o Ni lo chalyuu re bra kan'.
66013011	Chun' ndi'in la na'aǎn xka 'ni chen ña'an nu mdo'o ni' yuu ndijyan lo chalyuu bra kan'. Ndukwa tukwa yka ke i'; ña'an ti' yka ke slya' kune', ngwaña'an ña'an yka ke i'. Nchkwi' i' sa ña'an nu nchkwi' kunan tnun kan' bra kan'.
66013012	Ti kwi' sa ña'an nu ndlo 'ni chen ña'an tñan 'in nten, kwi' 'ni nu yan kulo ndukwa la, ngwaña'an nchka 'in xka 'ni re kulo i' tñan 'in nten; cha' jwersa ndatsaa i' 'in nchga nten chalyuu cha' ku'ni tnun 'in 'ni nu yan lo chalyuu ti kulo, kwi' nu nchkaa se'en ti'í 'a mjwi cha ke i' bra kan'.
66013013	Lo'o xka 'ni chen ña'an kan' ni, lo'o i' ngi'ni i' ka'an cha' tnun; ngi'ni i' cha' ngalu kii' nu nsu'wi ni' kwan nde lo chalyuu, cha' ña'an kwi'ya nchga nten 'in ran bra kan'.
66013014	Kwi' ngwaña'an, mñi lyo'o i' 'in nchga nten tyukwi ña'aan chalyuu lo'o cha' tnun nu ngi'ni i' bra nu ndi'in i' lo'o 'ni nu yan ti kulo bra kan'. Kwi' nchkwi' i' lo'o nchga nten chalyuu cha' kwiñan ne' ska nkwin nu tyuun tsaa, cha' ku'ni tnun ne' 'in nkwin kan' bra kan'; kan' ka ska nkwin 'in 'ni nu yan ti kulo, ti kwi' 'ni nu wa nchkaa se'en ti'í 'a mjwi cha ke i' lo'o xtyi bra kan'.
66013015	Lo'o mjwi chabiya' 'in xka 'ni kan', cha' su'wa i' kasiya tiye nkwin 'ni nu yan ti kulo kan'; kan' cha' ngwa 'in nkwin kan' chkwi' lo'o nten bra kan', ngwa yjwi i' 'in nchga nten nu ja xlya ku'ni tnun 'in ran bra kan'.
66013016	Kwi' ngulo i' tñan 'in nchga nten cha' tyukwa biya' 'in i' ya' la'a se'en kwin 'in ne', kwi' tyukwa biya' 'in i' chkan ne'; ni siya nten nu tnun nchka, ni siya nten kwaña'an ti, ni siya kuliya' ne', ni siya ti'i ne', ni siya msu nu wa msi'i nten 'in, ni siya msu nu ndi'in su'we ti, tyukwa biya' 'in i' ya' nchga nten o ta chkan ne', cha' 'in kune' xa'an bra kan'.
66013017	Lo'o ja tukwin nsu'wi chabiya' xi'i yu'wa, ta kujwi' yu'wa, si ja lo'o biya' 'in i' ndukwa ya' ne', o ta chkan ne' bra kan'. Lo'o biya' kan', nin 'ni nu chen ña'an kan' lka ran, cha' número nu ka 'in nin i' lka biya' kan'.
66013018	Xñi wan kwenta ni ña'an cha' nchka re sikwa. Si ka biya' su'we tian', tyija lyo cha' 'ñaan sa ña'an ndyo'o cha' 'in número 'in 'ni kan'; número 'in i' ni, sa ña'an lka nin nten, ngwaña'an lka ran. Lo'o nde lka número kan': skwa siyentu nsu'wi snan yla ndukwa skwa bra kan'.
66014001	Chun' ndi'in la na'aǎn xiya' la kwa, se'en nduun nu lka ña'an ti' slya' kan' lo ki'ya Sión; su'wa nduun Ni lo'o ska siyentu nsu'wi tu'wa ndukwa jakwa mi nten. Chkan nten kan', kan' ndukwa nin nu nka ña'an ti' slya' kan', kwi' ndukwa nin Ndiose Sti Ni bra kan'.
66014002	Kwen 'a ynen nde se'en ndi'in Ndiose; sa ña'an nnen bra nu nduun tyi'a tu'wa kee, se'en kwan 'a ngalu tyi'a, sa ña'an nnen bra nu lye 'a nganen ti'yu, ngwaña'an nganen, mske' tiǎn'. Kwi' nde kwa nduun tyun nten nu su'we 'a ndla snen tnun nu naan arpa, mske' tiǎn'.
66014003	Nde loo yka xlya tnun se'en ndukwa Ndiose, kwi' se'en nduun jakwa 'ni kti kan', kwi' se'en nduun yu kula kan', la kwa nduun nten nu ngala snen kan' bra kan'. Ska ta ti nten ka'an nu ndi'in nde kwa, kan' nu ngala tu'wa ska kantu nu kwi; ja ngwa 'in xka ta nten chalyuu ku'ni xa'an kantu kan', cha' ska kantu nu ja ya kunan nten chalyuu lka ran. Ska ta ti nu siyentu nsu'wi tu'wa ndukwa jakwa mi nten nu wa ngulaa Ni nde lo chalyuu, kan' lka nu ngwa 'in kula tu'wa kantu kan' bra kan'.
66014004	Nten nu siya' ti ngwa luwi lka nten ka'an kan'. Ja mdi'in cha' 'in ne' kan' lo'o xka nu kuna'an bra nu mdi'in ne' lo chalyuu, ja la y'ni ne' kan' cha' kuxi; lo'o ni, nda'an ne' lo'o nu lka ña'an ti' slya' kan' la se'en nda'an Ni. Wa ngulaa Ni 'in ne' kan', cha' lka ne' ti kwi' nten nu ndiya la ti' Ndiose ti bra nu mdyisnan cha' 'in nu lka ña'an ti' slya' kan'. Ti kulo ngulo suwi Ni 'in ne' kan', cha' ku'ni ne' tñan 'in Ni bra kan'.
66014005	Lo'o ja ndyo'o 'a cha' kwiñi tu'wa ne', cha' ja ndi'in cha' kuxi 'in ne' kan' siya' ti bra kan'.
66014006	Chun' ndi'in la na'aǎn ndyaa xka angajle 'in Ndiose nu kwan 'a ndukwi ndyaa bra kan'; ndyaa lo'o 'in ska cha' su'we nu nchka ti' Ndiose chkwi' lo'o nchga nten chalyuu, ska cha' nu n'ni 'a cha' kunan nten. Nchga bra ja ndi'in cha' tsaa tii cha' kan'. La se'en ndi'in nchga nten tyukwi ña'aan chalyuu, nchga kichen tyi ne', kwi' nten nu nchkwi' nchga lo cha' nu nchkwi' nten chalyuu, la kwa ndyaa angajle kan', cha' chkwi' lo'o nchga nten bra kan'.
66014007	Kwen ykwi' angajle kan' lo'o ne' bra kan': ―Kutsen wan 'in Ndiose, kuwe ti' wan cha' tnun 'a tñan ngi'ni Ni lo chalyuu ―ndukwin angajle kan'―. Wa mdiya bra cha' ku'ni biya' Ni 'in nchga nten chalyuu. Kan' cha' ku'ni tnun wan 'in Ni ni, cha' wa ngwiñan Ni ni' kwan, wa ngwiñan Ni chalyuu, wa ngwiñan Ni tujo'o, kwi' ngwiñan Ni nchga se'en ndyukwa tyi'a ―ndukwin angajle kan' bra kan'.
66014008	Xa wa ndyaa angajle kan', mdiyan xka angajle cha' chkwi' lo'o nten bra kan': ―Wa ngutin kichen ―ndukwin xka angajle kan'―. Wa ngutin kichen tnun nu naan Babilonia, cha' nu y'ni ñu'un ne' kichen kan' 'in nchga nten chalyuu. Kuxi 'a tñan y'ni ne' kichen kan' bra kan', cha' nu y'ni tnun ne' 'in nkwin jo'o; lo'o ngwaña'an, ngwa'u ne' 'in xka ta nten cha' tya'an ti' ne' ku'ni ne' ti kwi' ti cha' kuxi se'en ndi'in jo'o kan' ―ndukwin angajle nu nchka tukwa kan' bra kan'.
66014009	Bra ti mdiyan xka angajle nu nchka snan. Kwen ykwi' lo'o nten bra kan': ―Ta Ndiose nu ti'í 'in nchga nten nu ku'ni tnun 'in 'ni chen ña'an kan', ni siya 'in ykwi' i', ni siya 'in nkwin i' ngi'ni tnun ne' bra kan'. Kwi' ngwaña'an, ta Ndiose nu ti'í 'in nchga nten nu nsu'wi biya' 'in i' chkan ne' o ta ya' ne';
66014010	ta Ndiose nu ti'í 'in ne' kan', cha' lye 'a msin' ti' Ni 'in ne' bra kan'. Skin ne' kan' lo ska kii' tnun nu mxtiyaa' lo'o yuu sufri tloo nu lka ña'an ti' slya' kan', kwi' tloo nchga angajle nu cha' 'in Ni bra kan'.
66014011	Tyukwi tyempu nde loo ja tsaa tii 'a tyituun sñii kii' se'en ndijin nten kan' nu ti'í bra kan'. Lo'o ja kaja ña'an lyaa ne' kan' 'in Ndiose; nchga nten nu ngi'ni tnun 'in 'ni kan', ni siya nkwin i' ti ngi'ni tnun ne', ni siya nga'an biya' i' chkan ne' o ta ya' ne', ja lyaa ne' kan' 'in Ni bra kan'.
66014012	Lo'o nan ni, taloan cha' kuxi kan' ska ti si ndi'in cha' 'ñaan lo'o Ndiose, ska ti si kunaan tñan nu kulo Ni 'ñaan, ska ti si xñi su'wean cha' 'in Jesús; kan' nu ka 'ñaan taloan cha' kuxi kan' bra kan'.
66014013	Chun' ndi'in la nde se'en ndi'in Ndiose ynen ykwi' ska nten lo'oǔn bra kan': ―Kwa'aan lyaa cha' re ―ndukwin:― “Tyempu nde loo la su'we 'a ka tiye nten nu kaja chun' ngi'ni ne' tñan 'in Ndiose nu nka X'naan.” Lo'o ndiya ska cha' nu nchkwi' Tyi'i Ndiose lo'o wan bra kan'. Ndukwin Ni cha' la kan' xitña' nten kan' bra kan', cha' su'we 'a tñan nu y'ni ne' xa wa yan ne' lo chalyuu; ndiya ti' Ni tñan nu y'ni ne' kan', kan' cha' tyu'wi ti' Ni 'in ran ―ndukwin Ni 'ñaǎn bra kan'.
66014014	Chun' ndi'in la na'aǎn se'en ndukwi ska koo ngaten. Chun' koo kan' ndukwa ska nu ña'an ti' nten; ndukwa ska sne' oro ke Ni, lo'o ya' Ni ndukwa ska xtyi cha bra kan'.
66014015	Kwi' mdo'o ska angajle ni' lyaa 'in Ndiose la ni' kwan, kwi' nu kwen msi'ya 'in Ni nu ndukwa chun' koo kan': ―Su'waa lyaa xtyi 'iin, xo' ti'iin kixin trigu, cha' mta kan' lka nten 'in Ndiose nu ndi'in lo chalyuu. Wa mdiya tsan nu ku'ni Ni kwa lo chalyuu, wa lka ndukwa cha' 'in Ni cha' ka cha' kan' bra kan'.
66014016	Bra ti mbi'ya nu ndukwa chun' koo kan' lo chalyuu bra kan', msu'wa Ni xtyi 'in Ni cha' si'yu Ni kixin trigu bra kan'; ngwaña'an ngwa y'ni Ni kwa lo chalyuu bra kan'.
66014017	Chun' ndi'in la na'aǎn xka angajle nu mdo'o ni' lyaa 'in Ndiose la ni' kwan. Lo'o angajle kan' ndukwa xtyi cha ya' bra kan'.
66014018	Kwi' ngwaña'an, mdo'o xka angajle nu ngi'ni tñan tu'wa msaa se'en nchkin lomstan, mdiyan bra kan'; kan' lka nu nka ndloo 'in kii' kan'. Lo'o kwen msi'ya angajle kan' 'in angajle nu ndukwa xtyi cha ya' bra kan': ―Su'waa lyaa xtyi 'iin, xi'yuu nchga si'yu chi kutun nu nsu'wi chalyuu kwenta stan', cha' nguwen 'a ran ni.
66014019	Kan' cha' mbi'ya angajle kan' bra kan', msu'wa xtyi lo chalyuu, msi'yu si'yu chi kutun kan' kwenta stan', nguun 'in ran ndyaa ni' ska pilya kee cha' lyo'o su'wa Ni 'in ran; kwi' ngwaña'an lye 'a ta Ndiose nu ti'í 'in nten chalyuu, cha' msin' 'a ti' Ni 'in ne' bra kan'.
66014020	Tu'wa kichen ndukwa se'en ngata si'yu chi kutun kan', ti kwi' se'en ndyiji nten cha' nda ne' kichen nu ti'í 'in ne'. Lo'o tlyaa 'a tnen ngalu ndijyan lyuu bra kan'; sa kwa ya' kwan tu'wa kwiyu, sa kwa tlyaa tnen ngalu kan'. Snan siyentu kilómetro biya' tijyu' msnan tnen kan' ndyaa bra kan'.
66015001	Chun' ndi'in la mdo'o tukwa xka biya' tnun nde ni' kwan bra kan'. Nduwe 'a tiǎn' bra nu na'aǎn 'in ran, cha' nduun kati angajle 'in Ndiose lo'o kati kicha nu kan xa wa tyii ti chalyuu bra kan'. Xa wa mdyii mdijin kicha kan' chalyuu, kwi' ña'an bra tyii cha' msin' ti' Ndiose bra kan'.
66015002	Lo'o na'aǎn ska tiyu' nu luwi 'a ña'an ña'an ti' kunan, ngwaña'an luwi 'a lo tiyu' kan'; sa ña'an ndyituun ska kii' nchkin, ngwaña'an ña'an tiyu' kan', mske' tiǎn' bra kan'. Tu'wa tiyu' xaa kan' na'aǎn nduun nchga nten nu wa mdijin lyo 'in 'ni chen ña'an kan'. Ja mslyaa ne' ku'ni tnun ne' 'in nkwin 'ni kan', ti kwi' ti ja mslyaa ne' cha' tya'an biya' 'in i' chun' ya' ne', ni siya wa ngujwi ne' kan' cha' ja mslyaa ne' ku'ni ne' ngwaña'an. Biya' kan' lka número nu katsa' sa ña'an naan i' bra kan'. Nduun ne' kan' nde kwa, ngala ne' snen tnun nu naan arpa nu wa mda Ndiose 'in ne' bra kan'.
66015003	Ngala tu'wa ne' ska kantu nu su'wa ña'an nchkwi' lo'o kantu nu wa yla tu'wa ayman Moisés nu ngwa s'ni, ti kwi' Moisés nu y'ni tñan 'in Ndiose; lo'o nu lka ña'an ti' slya' kan', kwi' ngwaña'an ndla tu'wa Ni. Nde ndiya cha' nu nchkwi' kantu kan': Ndiose X'nan ba, nchga tñan nchka 'iin ngi'nii; tnun 'a tñan ngi'nii lo chalyuu, lo'o nduwe 'a ti' nchga nten chun' tñan kan'. Nu'win ni, xkwi' cha' nu ñi ngi'nii lo'o nten chalyuu, chañi 'a nchga cha' nu nchkwii' lo'o nten. Ska ti nu'win lka X'nan nten tyukwi ña'aan chalyuu.
66015004	¿Lo'o ja ntsen ne' 'iin a? ¿Ta ja xlyaa ne' nchkwin ne' cha' tnun 'a tñan ngi'nii a? Ska ti nu'win nu luwi 'a kasiya 'iin. Wa na'an ne' nchga se'en ngi'ni biyaa' 'in nten cha' ñi 'a ndyo'o cha', kan' cha' ndijyan nchga nten tyukwi ña'aan chalyuu se'en ndi'iin cha' ku'ni tnun ne' 'iin. Mdyii kantu nu ngala tu'wa ne' bra kan'.
66015005	Chun' ndi'in la na'aǎn ni' lyaa tnun 'in Ndiose nu ndukwa laa nde ni' kwan bra kan'. Jlu'we la ni' lyaa kan' ndukwa ska na'an nu kti 'a, se'en msu'wa ne' kee kwaja' nu ndukwa lee 'in Ndiose lo; ti kwi' cha' nu wa ngwa'u Ndiose 'in nten nu ngwa ti kulo lka ran.
66015006	Mdo'o kati angajle kan' ni' lyaa, ndyaa lo'o ne' 'in ta'a kati kicha nu ka xa wa tyii ti chalyuu bra kan'. Xkwi' te' ngaten lku' angajle kan', te' nu xaa 'a; kwi' ngwaña'an, wa nchkan' tiye ne' lo'o sintya oro.
66015007	Lo'o bra kan' mdyituun ska 'ni kti kan', kwi' ndiya kati ka'nan oro ya' i'; lo'o kicha nu nsu'wi ni' ka'nan kan' ta Ndiose nu ti'í 'in nten chalyuu, cha' msin' 'a ti' Ni 'in ne', ti kwi' Ni nu ja tsaa tii 'a cha' 'in Ni. Mda i' ka'nan kan' 'in ta'a kati angajle kan' bra kan'.
66015008	Wa msa'an ni' lyaa nsu'wi sñii cha' ka biya' tian' cha' kti 'a cha' kan', cha' tnun 'a cha' nu nchka 'in Ndiose. Lo'o ja tukwin ngwa sten ni' lyaa kan' sa ña'an ya' tyii ta'a kati kicha nu ta kati angajle kan' ndijyan lo chalyuu.
66016001	Chun' ndi'in la ynaǎn ykwi' ska nten ni' lyaa tnun kan', kwen ykwi' lo'o ta'a kati angajle 'in Ndiose kan': ―Yaa lya wan slu wan nan nu nsu'wi ni' ka'nan kan' lo chalyuu, ta'a kati ka'nan se'en nsu'wi kicha nu ta Ndiose 'in nten.
66016002	Kan' cha' ndyaa angajle nu nchka kulo, ndyaa mslu nan nu nsu'wi ni' ka'nan lo chalyuu bra kan'. Kwi' ndukwa kitsu' tnun chun' nchga nten nu wa ndi'ya biya' 'in 'ni chen ña'an kan', kwi' nu ngi'ni tnun 'in i' bra kan'. Lo'o ti'í 'a 'in ne' bra kan'.
66016003	Lo'o ndyaa angajle nu nchka tukwa, ndyaa mslu nan nu nsu'wi ni' ka'nan lo tyi'a tujo'o; mxa'an tyi'a ngwa tukun tyi'i ran ña'an ti' tnen ska jyo'o bra kan'. Ngujwi nchga nan lu'u nu nsu'wi lo tyi'a tujo'o bra kan'.
66016004	Lo'o ndyaa angajle nu nchka snan, ndyaa mslu nan nu nsu'wi ni' ka'nan nchga tu'wa chku, nchga se'en ndyukwa tyi'a tyukwi ña'aan chalyuu; mxa'an tyi'a ngwa tnen bra kan'.
66016005	Kwi' ña'an bra ynaǎn ykwi' angajle nu nka ndloo 'in tyi'a: ―Nu'win nu nkaa X'nan ba, ñi 'a tñan ngi'nii cha' ndaa nu ti'í 'in nten kuxi kan' ―ndukwin 'in Ndiose―, cha' luwi 'a kasiya 'iin. Nan lu'uu ni, kwi' ngwaña'an lu'uu nu ngwa ti kulo.
66016006	Ti ndyu'wi tii' sa ña'an ngwa chalyuu nu ngwa s'ni, bra nu yjwi ne' 'in nten nu y'ni tñan 'iin; yjwi ne' 'in tyun nten nu ykwi' cha' 'iin lo'o nten chalyuu bra kan'. Lo'o ni, ti ngi'ni ne' ngwaña'an, kan' cha' ndaa nu ti'í 'in ne', cha' tyu'wi ti' ne' ayman nu wa yjwi ne' nu ngwa s'ni bra kan'.
66016007	Lo'o ynaǎn xka cha' nu nchkwi' ska nten nde se'en ndukwa msaa, se'en nchkin lomstan bra kan': ―Ndiose X'nan ba ―ndukwin ne'―, nu'win ni, nchga tñan nchka 'iin ―ndukwin yu―. Ñi 'a ngi'nii cha' ndaa nu ti'í 'in nten kan' ngwaña'an; chañi 'a nchkwii' cha' 'in nten kan', cha' kuxi 'a tñan ngi'ni ne' kan'.
66016008	Lo'o ndyaa angajle nu nchka jakwa, ndyaa mslu nan nu nsu'wi ni' ka'nan lo kwichaa; ngula 'a tikee' bra kan', cha' wa mda Ndiose chabiya' cha' suwen' kwichaa ña'aan chun' nten bra kan'.
66016009	Tyun 'a nten nu ti'í, cha' ngula 'a tikee' loo kwichaa bra kan'. Lo'o mdyisnan ne', lye 'a msu'wa ne' ki'ya 'in Ndiose, cha' Ndiose lka nu ngulo tñan cha' mdiyan kicha kan' 'in ne' bra kan'; lo'o ja mslyaa ne' kulaa ya' ne' cha' kuxi nu ndi'in 'in ne' siya' ti, cha' ku'ni tnun ne' 'in Ndiose bra kan'.
66016010	Lo'o ndyaa angajle nu nchka ki'yu, ndyaa mslu nan nu nsu'wi ni' ka'nan lo yka xlya tnun se'en ndukwa 'ni chen ña'an kan' bra kan'; ngwa tla yta ña'aan se'en ndloo i' tñan bra kan'. Lye 'a mgii ti' nten chalyuu nu ti'í kan' sa ña'an ya' nchku li'ya ne' cha' ti'í 'a 'in ne' bra kan'.
66016011	Lo'o ti nsu'wa la ne' ki'ya 'in Ndiose nu nka ndloo nde ni' kwan, cha' nda Ni nu ti'í kan' 'in ne', lo'o mda Ni kitsu' nu ndukwa chun' ne'; lo'o ja mslyaa ne' kulaa ya' ne' cha' kuxi nu ngi'ni ne' bra kan'.
66016012	Lo'o ndyaa angajle nu nchka skwa, ndyaa mslu nan nu nsu'wi ni' ka'nan la tu'wa chku tnun nu naan Eufrates; xa wa mtyi sa'an chku kan', nganun ska tuwiin nu wa lka ngwa su'we cha' kan tyun nu nka ndloo cha' xuun ne' bra kan'. Tijyu' 'a tyo'o ne' kan' kan ne', nde se'en ndyo'o tukwa kwichaa tyo'o ne' kan' bra kan'.
66016013	Chun' ndi'in la na'aǎn mdo'o tukwa snan kune' xa'an; ña'an ti' kwityi', ngwaña'an ña'an kune' xa'an kan'. Wa mdo'o ran nde tu tu'wa kunan tnun kan', lo'o tu tu'wa 'ni chen ña'an kan', lo'o tu tu'wa nten nu nchkwi' cha' kwiñi cha' 'in Ndiose; la kwa mdo'o kwi'in kuxi kan' ndijyan bra kan'.
66016014	Msu 'in kune' xa'an lka kwi'in kuxi kan'; nxitsen ran 'in nten, cha' nchka 'in ran ku'ni ran cha' tnun cha' kuwe ti' nten. Nda'an kune' xa'an kan', nxo' ti'in 'in nchga nu nka ndloo lo chalyuu, cha' kan ne' kusuun bra nu ka tsan tnun xa wa tyii ti chalyuu bra kan'. Kan' ku'ni Ndiose tñan bra kan', kwi' Ndiose nu nchga tñan nchka 'in.
66016015	“Kunan su'we wan” ndukwin Jesús, “ndse ti tyo'o tukwaǎn ndijyaǎn ña'an ti' ndijyan ska nu ku'ni kunan. Lo'o su'we ka tiye nchga nten nu ndii ti ti' tyi'in chalyuu, cha' msñi ne' cha' 'ñaǎn bra kan'; ja ka jyu'u ti' ne' kan' tloo nten xa nu tiya bra nu tyaǎn bra kan'.” Ngwaña'an ndukwin Jesús 'in nten 'in Ni.
66016016	Wa mxo' ti'in kune' xa'an kan' 'in ne' nu nka ndloo kan' bra kan', cha' ndijyan ne' ska lo nten', ska se'en naan Armagedón nu nka cha' nu nchkwi' ne' judío bra kan'.
66016017	Lo'o ndyaa angajle nu nchka kati, ndyaa mslu nan nu nsu'wi ni' ka'nan lo kwi'in ti bra kan'. Lo'o kwen nchkwi' nu ndukwa lo yka xlya tnun la ni' lyaa tnun 'in Ndiose nde ni' kwan bra kan': ―Wa ngwa cha' kan' ni ―ndukwin Ni.
66016018	Lo'o lye 'a ndyuwi, lye 'a nganen tyukwi ña'aan lo tyi'a tujo'o, lye 'a nganen ti'yu, lye 'a mñan; ja ya kiñan ngwaña'an ti bra nu ngwiñan Ni nten chalyuu. Tnun 'a cha' ngwa bra kan'.
66016019	Lo'o lye 'a mtsu yuu se'en nskwa kichen tnun, nu lka kichen Babilonia kan'; snan yu'we mdo'o kichen kan' bra kan'. Lo'o ngwaña'an, ngutin nchga kichen tnun nu ndi'in chalyuu tijyu' la, cha' ndyu'wi ti' Ni cha' ta Ni nu ti'í 'in ne' kichen tnun kan'; lo'o tnun 'a nu ti'í nda Ndiose 'in ne' kan', cha' msin' 'a ti' Ni 'in ne' bra kan'.
66016020	Mdyii nchga yuu xuwe jlu'we tyi'a ngu'wa ran, ngutin nchga ki'ya kwan ngwaña'an ti; ja la 'a na'an nten 'in ran bra kan'.
66016021	Kwi' ngalu tyoo kee tnun lyuu bra kan'. Ti'in 'a ran, biya' tu'wa kilo, sa kwa biya' ti'in ska yu'we tyoo kee nu ngalu ke nten chalyuu bra kan'. Lo'o ngwaña'an, tnun 'a cha' kuxi nchkwi' nten cha' 'in Ndiose bra kan'; lye 'a mda ne' ki'ya 'in Ni cha' 'in tyoo kee kan', cha' tnun 'a cha' ngi'ni Ni lo chalyuu bra kan'.
66017001	Chun' ndi'in la mdiyan ska angajle se'en ndi'iǐn, ska nu nsu'wi laja ta'a kati angajle nu ndukwa ka'nan oro ya' kan'. Ykwi' lo'oǔn bra kan': ―Tyaan lyaa nde re cha' kwa'uǔn 'iin sa ña'an ta Ndiose nu ti'í 'in ne' kichen tnun, cha' lye 'a ngi'ni ñu'un ne' kichen kan' 'in nten chalyuu; ti kwi' kichen tnun kan' lka se'en ndijin tyun chku kwi' se'en ti tu'wa kichen.
66017002	Ka'an 'a cha' chen ña'an ngi'ni ne' nu nka ndloo chalyuu, cha' tyun 'a jo'o nsu'wi 'in ne' si'ya ne' kichen tnun kan'; ngwaña'an wa mnu'un tiye nten tyukwi ña'aan chalyuu si'ya nchga cha' chen ña'an nu ngi'ni ne' kan'.
66017003	Chun' ndi'in la yaa lo'o Tyi'i Ndiose 'ñaǎn, yi'aǎn lo'o ska angajle 'in Ndiose ni' kixin' se'en ja ndi'in nten bra kan'. Nde kwa na'aǎn se'en ndukwa ska nu kuna'an chun' ska 'ni nga'a nu chen 'a ña'an; chun' i' ndukwa ka'an 'a cha' kuxi, nu nchkwi' cha' ti'í 'in Ndiose bra kan'. Ndukwa kati ke i', kwi' ndukwa tii yka ke i' bra kan'.
66017004	Te' kolo kwa, te' kolo nga'a lku' nu kuna'an kan', lo'o chun' te' kan' ndukwi ka'an 'a chkwan xaa lo'o kee xaa lo'o xka la kee nu ka'an 'a ndyu'wi lyo. Ndukwa ska ska' oro ya' nu kuna'an kan' bra kan'; nchga lo cha' kuxi nsu'wi ni' ska' kan', lo'o ngwaña'an, nsu'wi nchga lo cha' chen ña'an nu wa y'ni nu kuna'an kan' xa wa yan lo chalyuu.
66017005	Chkan nu kuna'an kan' wa ndukwa ska cha', ña'an ti' nin nten lka: “Babilonia tnun lka re, cha' nde lka kichen tyi nchga nten nu ngi'ni cha' chen ña'an tyukwi ña'aan chalyuu.” Ngwaña'an nchkwi' cha' nu nga'an chkan nu kuna'an kan' bra kan', lo'o ja ka biya' tian' nin kan' si ja nsu'wi lyoan 'in ran.
66017006	Bra ti ngwi'yaǎn kwenta cha' lye 'a ngi'ni nu kuna'an kwa; sa ña'an ngi'ni ska nu ku'wi, ngwaña'an ngi'ni nu kuna'an kwa, cha' wa yjwi 'in nten 'in Ndiose, wa yjwi 'in nten nu ja ytsen ykwi' ñi cha' 'in Jesús se'en ndi'in ne' lo chalyuu. Xa wa na'aǎn 'in nu kuna'an kan', ka'an 'a cha' mda'an tiyeěn bra kan'.
66017007	Kan' cha' mnicha' angajle 'ñaǎn bra kan': ―¿Ni cha' lka nduwe 'a tii' a? ―ndukwin―. Katsaǎn' 'iin ni ji la cha' tukwi ndi'in 'in nu kuna'an nu ndukwa chun' 'ni chen ña'an kwa, 'ni nu ndukwa kati ke lo'o tii yka ke; katsaǎn' 'iin ska cha' nu ja ya ka biya' ti' nten ―ndukwin angajle bra kan'―.
66017008	'Ni nu wa na'aan kwa, lu'u i' nu ngwa s'ni, lo'o ja lu'u i' ni; kwi' ngwaña'an, ndse ti tyu'u i' xiya', ni siya ndi'in i' tu tiyu ki'ñi kan'. Tyu'u i' ti xi'i cha' tyaa i' la chalyuu tla se'en tyii cha' 'in i' siya' ti ―ndukwin―. Lo'o nchga nten nu ja ndukwa nin lo kityi 'in Ndiose ni, ka'an 'a cha' tya'an tiye ne' bra nu ña'an ne' 'in 'ni kan' bra kan'. Ti kulo xa nu ti ji tyisnan chalyuu re, wa ngwa'an Ndiose nin nten nu wa mda Ni chalyuu nu ja tsaa tii 'a 'in ne'. 'Ni kan' ni, lu'u i' nu ngwa s'ni, ni siya ja lu'u i' ni; lo'o ti tyu'u la i' xiya' ni siya ti xi'i ti.
66017009	’Nde ña'an ndyo'o cha' re, si ka biya' ti' wan ―ndukwin angajle 'ñaǎn―. Nu lka kati ke 'ni kan' ni, kan' lka kati ki'ya xuwe ti se'en nskwa kichen tnun kan', nu lye 'a ngi'ni ñu'un chalyuu;
66017010	kwi' kichen kan' ndi'in kati ree nu nka ndloo chalyuu. Wa mdyii cha' 'in ki'yu ree nu ngwa ndloo kan', ni siya ti ndukwa ska ree ta'a ne' kan' nu nka ndloo ni; kwi' ngwaña'an, ti ji kan xka ree ta'a ne' kan' nu ka ndloo chalyuu nde loo la, ni siya xi'i ti ka ree kan' ndloo, xa wa mdiyan yu lo chalyuu.
66017011	Lo'o 'ni nu lu'u nu ngwa s'ni kan', kwi' nu ja lu'u ni, kan' lka xka ree nu ka ndloo; sa ña'an nu nka kati ree kan' ndloo lo chalyuu, kwi' ngwaña'an ka xka ree kan' ndloo lo chalyuu, cha' kwi' lka nu ndi'in cha' tyaa lo jwlyaa ―ndukwin angajle 'ñaǎn―.
66017012	’Xa nu na'aan 'ni kan' ni, wa ndiya tii yka ke i', kan' lka tii ree nu ti ji ka ndloo lo chalyuu. Wa nsu'wi chabiya' 'in ne' kan', cha' ka ne' ndloo ni siya ti xi'i ti; su'wa ti ka tnun ne' kan' lo'o 'ni chen ña'an kan' bra kan'.
66017013	Ska ti cha' tya'an tiye ta'a tii ree kan', cha' taya' 'in 'ni kan', cha' ta chabiya' ka i' ndloo bra kan'.
66017014	Xkwi' xuun ne' lo'o Ndiose, xuun ne' lo'o nu lka ña'an ti' slya' kan'; lo'o nu lka ña'an ti' slya' kan' tyijin lyo Ni 'in 'ni kan', ti kwi' ti tyijin lyo Ni 'in nten nu nda'an lo'o i', cha' Ndiose lka X'nan nchga nten chalyuu, Ndiose lka ndloo la 'in nchga nten nu nka ndloo lo chalyuu. Lo'o ngwaña'an, nu lka nten 'in Ndiose ni, wa ngulo suwi Ni 'in ne' kan'; nan wa ngulo Ni tñan 'in ne' kan', lo'o su'we 'a ndyaa ña'an ti' ne' cha' 'in Ndiose ―ndukwin angajle 'ñaǎn.
66017015	Ti nchkwi' la angajle kan' lo'oǔn bra kan': ―Ña'an ti' chku nu ndijin kwi' se'en ti tu'wa kichen tnun kan', kwi' ngwaña'an lka nten chalyuu, cha' sa tlyu ti ndijyan nchga lo nten chalyuu nde kichen kan'; ndyo'o ne' tyukwi ña'aan chalyuu la se'en ndi'in nten, nchkwi' ne' nchga lo cha' nu nchkwi' nten chalyuu.
66017016	Lo'o ta'a ree nu lka ta'a tii yka ke 'ni chen ña'an kan' nu tka na'aan, lo'o ykwi' 'ni kan', lo'o ne' kan' ka ti'í ti' ne' 'in kichen tnun kan'; kulaa ne' nchga cha' su'we nu nsu'wi 'in ne' kichen kan', kanun ne' kichen ngwa ti ña'an bra kan'. Tikin ree kichen kan' bra kan', ku'ni tyii ne' 'in ne' kichen kan'.
66017017	Wa y'ni Ndiose cha' ki'ya cha' ke ree kan', kan' cha' ta ne' chabiya' ka 'ni chen ña'an kan' ndloo, sa ya' nu tyo'o skwa nchga cha' nu ndukwin Ni cha' ka.
66017018	Nu kuna'an nu wa na'aan ni, kan' nka ña'an ti' kichen tnun nu nka ndloo la kan', ngwaña'an lka nu kuna'an kan'; kan' nu ndlo tñan 'in nchga nten nu nka ndloo lo chalyuu.
66018001	Chun' ndi'in la na'aǎn xka angajle 'in Ndiose mbi'ya lo chalyuu; tnun 'a chabiya' ndi'ya angajle kan', kwi' xaa 'a tyukwi ña'aan, sa ya' nu nda xaa tyukwi ña'aan lo chalyuu bra kan'.
66018002	Kwen 'a ykwi' angajle kan' bra kan': ―Wa mdyii cha' 'in kichen Babilonia kwa ―ndukwin―, mdyii kichen tnun kwa ngutin ran. Nde se'en mskwa kichen kwa nu ngwa xkan', la kwa ndukwa na'an tyi kuxee ni, se'en ndi'in kune' xa'an lka kwa ni. Lo'o ni, la kwa ndukwa na'an tyi nchga lo kwi'in xa'an, nchga lo 'ni kwityi nu ndukwa jlyu'we, nu chen 'a ña'an bra kan'.
66018003	Ti s'ni ngwa'u ne' kichen kan' 'in nchga nten chalyuu cha' ku'ni ne' cha' xa'an, cha' ku'ni tnun ne' 'in xka ta jo'o bra kan'; lye 'a ndatsaa ne' kan' 'in nten, cha' lo'o ne' ku'ni ne' cha' kuxi lo'o ta'a nten ne' bra kan'. Chen 'a ña'an ngi'ni nchga nu nka ndloo chalyuu xa nu nda'an ne' kichen kan' bra kan'. Lo'o ja ya tyii cha' kuxi nu ngi'ni ne' kichen kan', kan' cha' lye 'a ngi'ni nu kuliya' chalyuu kanan lo'o cha' kuxi kan' bra kan'.
66018004	Kwi' xiya' ynen nchkwi' ska nten la se'en ndi'in Ndiose, nchkwi' lo'o nten nu ndi'in cha' 'in Ni bra kan': ―Tyo'o lya wan, 'wan nu lka wan nten 'ñaǎn ni, tyo'o tsu' wan kichen tnun kwa ―ndukwin Ni―. Ja ku'ni wan cha' kuxi lo'o ne' kwa su'wa ti, cha' ja ta Ndiose nu ti'í 'wan su'wa ti lo'o ne' xa'an kwa bra kan'.
66018005	Ka'an 'a cha' kuxi ngi'ni ne' kichen kwa; lo'o jlyo ti' Ndiose cha' ndi'in 'a ki'ya 'in ne', tyu'wi ti' Ni cha' kuxi nu ngi'ni ne',
66018006	ta Ni nu ti'í 'in ne' kwa bra kan'. Ti kwi' ña'an nu mda ne' nu ti'í 'wan nu ngwa xkan', kwi' ngwaña'an ta Ni nu ti'í 'in ne' kwa bra kan', ni siya tukwa ya' ta Ni nu ti'í 'in ne' kichen kwa bra kan'. Chun' nu ti'í 'a ti' ne' kwa 'in xka ta nten, kan' cha' tukwa ya' ta Ndiose nu ti'í 'in ne' bra kan'.
66018007	Su'we si tyijin ne' kwa nu ti'í, su'we si ka xi'in ti' ne', cha' lye 'a ngi'ni siye' ne' lo'o ta'a ne' chun' cha' kuliya' nu nsu'wi 'in ne'. Xkwi' nda'an cha' re tiye ne' kwa: “Sa ña'an tnun 'a lka ree se'en ndi'in, kwi' ngwaña'an lka bare” ndukwin ne' 'in ta'a ne' bra kan'. “Si'i ne' ti'i lka bare, ja n'ni cha' ka xi'in ti' ba” ndukwin ne' bra kan'.
66018008	Ngwaña'an nda'an cha' tiye ne', kan' cha' ku'ni Ni cha' ska ti tsan tiyan nchga nu ti'í nu ndi'in cha' tyijin ne' bra kan'. Kaja ne' si'ya kicha tnun, lo'o kunan 'a ne' cha' xi'in ti' ne', lo'o ka jwi'ñan 'in ne', lo'o tyii kichen tyi ne' skin ran bra kan'. Tnun 'a tñan nu ku'ni Ndiose nu nka X'naan, kan' lka nu ku'ni biya' 'in ne' kichen tnun kwa bra kan'.
66018009	Xa nu tiya bra, kan' kunan 'a nchga nu nka ndloo chalyuu; xi'ya 'a ne' bra nu ña'an ne' cha' tyo'o sñii cha' nchkin kichen tnun kwa, cha' su'wa ndi'in cha' 'in ne' lo'o ne' kichen kwa bra kan'. Ti kwi' cha' ti'í ti' ne' 'in ta'a nten ne', cha' su'wa ti chen 'a ña'an ngi'ni ne' lo'o ne' kwa bra kan'.
66018010	Tijyu' ti tsaa tuun ne' cha' kutsen 'a ne' ña'an ne' sa ña'an katin kichen kan' bra kan': ―¡T'nan 'a wan ni, 'wan ne' kichen Babilonia! ―nchkwin ne' bra kan'―. ¡Tnun 'a kichen tyi wan nu ngwa xkan', xen 'a chalyuu se'en ngwa kichen tyi wan ndloo bra kan'; lo'o ni, ska bra ti mdiyan nu ti'í 'wan!
66018011	Lo'o ngwaña'an, nchga yu kuliya' nu ndi'in lo chalyuu, t'nan 'a ku'ni ne'; xi'in 'a ka tiye ne' cha' ja kaja 'a nten nu xi'i yu'wa 'in ne' bra kan':
66018012	ja xi'i 'a nten oro 'in ne', ni siya plata, ni siya kee xaa, ni siya chkan' kee ngaten; ja xi'i 'a nten te' ngaten 'in ne', nu ka'an 'a ndyu'wi lyo, ni siya te' kolo kwaa, ni siya te' sera, ni siya te' nu nsu'wi tyun kolo; ti kwi' ti cha', ja xi'i 'a nten nchga lo yka nu ndijyan tijyu', nchga nan ndya' lo'o tijyan li'ya 'ni, ni siya nan ndya' lo'o yka nu ka'an 'a ndyu'wi lyo, ni siya nan ndya' lo'o chkwan ngutsi, ni siya nan ndya' lo'o chkwan ti, ni siya nan ndya' lo'o kee tla, ja xi'i 'a nten 'in ran siya' ti bra kan';
66018013	kwi' ngwaña'an kanela, lo'o nchga lo xiyan skwa nu ndyu'wi lo nan nchkuan, lo'o ynan nga'a, ni siya ynan ngaten, ni siya rmiyu 'in yka mirra nu xi tyi'i, ja xi'i 'a nten 'in ran; kwi' ngwaña'an xka la yu'wa nu ndujwi' nten, ni siya mñun, ni siya sete nu xu'wi lo nan kuan, ni siya kata jaxlya, ni siya nskwa', ni siya kuta, ni siya slya', ni siya kwiyu, lo'o ngwaña'an karreta nu ndujwakii kwiyu, ni siya msu nu nsi'i nten, kwi' nu lka nten chalyuu, ja ka kiya' kan' bra kan'.
66018014	Chkwi' ne' nu ndujwi' yu'wa kan' lo'o ne' kichen kan' bra kan': ―¡Wa mdyii nchga cha' su'we nu ndiya 'a ti' wan; kwi' ngwaña'an, wa mdyii cha' kuliya' 'wan, wa mdyii nchga lo nan nu su'we ña'an 'wan, lo'o ja tyija lyo 'a cha' su'we kan' 'wan ni! ―nchkwin ne' bra kan'.
66018015	Lo'o ngwaña'an, yu kuliya' kan' ni, kwi' nu wa mjwi cha' kuliya' 'in ne' cha' ngi'ni ne' kanan lo kichen kan', tijyu' tsaa tuun ne', cha' kutsen 'a ne' ña'an ne' katin kichen kan'; t'nan 'a ku'ni ne', ka xi'in 'a ti' ne' bra kan'.
66018016	Nde ña'an chkwi' ne' kan' bra kan': ―¡Ti'i 'a wan ni, 'wan ne' kichen re! Tnun 'a kichen tyi wan nu ngwa xkan' ―nchkwin ne' kuliya' bra kan'―. Xkwi' te' ngaten, xkwi' te' wjñun nu kolo kwaa, xkwi' te' nu nsu'wi tyun kolo nchku' ne' ta'a kichen tyi wan bra kan'; xkwi' chkwan oro, lo'o kee xaa, lo'o chkan' kee ngaten ndukwi ynin ne', kwi' ndukwi ynin ya' ne' bra kan'.
66018017	Lo'o ni, ¡ska bra ti mna' nchga cha' kuliya' kan' 'wan! ―nchkwin ne'. Kwi' nde kwa tsaa tuun nchga nu ngala' yka na'an, lo'o nten nu ngi'ni tñan ni' yka na'an, lo'o nten nu nda liya' cha' tsaa tijyu' lo'o yka na'an kan', lo'o xka ta nten nu ndyiji kanan tijyu' lo'o yka na'an kan'; tijyu' tsaa tuun ne' kan' tu'wa kichen bra kan'.
66018018	Xi'ya 'a ne' bra nu ña'an ne' cha' lye ndyo'o sñii se'en nchkin kichen tnun kan': ―Ja ya ña'aan xka kichen nu kuliya' la, sa ña'an ngwa kuliya' 'a kichen re ―nchkwin ne' 'in ta'a ne' bra kan'.
66018019	Lo'o kuun ne' kata yuu ke ne', sa ña'an nu ngi'ni nten kwa bra nu xi'in 'a ti'. Xi'ya 'a ne' bra kan': ―¡Ti'i 'a wan, cha' tnun 'a kichen tyi wan nu ngwa xkan'! ―nchkwin ne' kan'―. Ti s'ni la kuliya' 'a ta'aan nu nkaan x'nan yka na'an, nu nda'an lo'oan yu'wa 'in kichen re tijyu'. ¿La nde ya' kaja cha' kan' ni a? ¡Ska bra ti mna' nchga cha' su'we 'ñaan! ―nchkwin nu nda'an lo'o yka na'an kan' bra kan'.
66018020	Katsaǎn' 'wan ni, 'wan nu ndiya se'en ndi'in Ndiose nde ni' kwan, su'we 'a ka tiye wan xa nu tiya bra katin kichen kan'; kwi' ngwaña'an, 'wan nten chalyuu nu ndi'in cha' 'wan lo'o Ndiose, lo'o 'wan nten nu wa ngulo Ni tñan 'wan cha' ku'ni wan tñan 'in Ni lo chalyuu, lo'o 'wan nu nchkwi' cha' 'in Ndiose lo'o nten, su'we 'a ka tiye wan cha' ñi 'a ku'ni Ni bra nu ta Ni nu ti'í 'in ne' kichen kan', cha' xa'an 'a ne' kan' lo'o wan bra kan'.
66018021	Chun' ndi'in la yan ska angajle nu tnun 'a tñan ndi'in cha' ku'ni. Mskwen kwan angajle kan' ska kee tnun nu skwi lo; ña'an ti' kee molino, ngwaña'an ña'an kee kan'. Nguun 'in ran ndyaa lo tyi'a tujo'o bra kan'. ―Kwi' ngwaña'an ka 'in kichen Babilonia, kichen tnun kwa ―ndukwin angajle kan'―. Xkwaan nten 'in kichen kwa la lyuu siya' ti; lo'o ja la 'a ña'an ne' kichen kan' xiya' bra kan'.
66018022	Ja kanen 'a kwa'a muska lo kichen kan' bra kan'; ni siya snen tnun, ni siya kuwi kii, ni siya kuwi chkwan, ja la 'a kanen ran xiya' bra kan'. Lo'o ja kaja 'a nten nu kwiñan na'an 'wan, ja kaja 'a kwityi ka' 'wan, ti kwi' ti ja siya' kanen koo molino se'en ndi'in wan bra kan';
66018023	kwi' ja xu'wi 'a xaa tu'wa na'an tyi ne' kichen, ja kanen 'a chkwi' yu kune' bra nu tka mjwi ti kwilyo'o ne'. Ti s'ni, tyukwi ña'aan chalyuu ja yu'wi nu kuliya' sa ña'an nu ngwa kuliya' wan ne' kichen kwa, chun' wa mñi lyo'o wan 'in ka'an 'a nten chalyuu, cha' tnun 'a cha' ta'á nchka 'wan, ndukwin wan.
66018024	Nda Ndiose nu ti'í 'in ne' kichen Babilonia kwa, cha' wa ndyija lyo 'in Ni ki'ya nu ndi'in 'in ne' kan' bra kan'; tyukwi ña'aan chalyuu wa yjwi ne' kan' 'in ayman kula nu ykwi' cha' 'in Ndiose lo'o nten, lo'o ngwaña'an, wa yjwi ne' kan' 'in nten chalyuu nu ndi'in cha' 'in Ni lo'o bra kan'.
66019001	Chun' ndi'in la chin' ynaǎn nchkwi' nten nu ndi'in sa tlyu ti nde se'en ndi'in Ndiose. Nde ndiya cha' nu ykwi' ne' bra kan': ¡Ku'niin tnuan 'in Ndiose X'naan!, cha' nchka 'in Ni kulaa Ni 'in nten. ¡Chkwian' su'wean cha' 'in Ndiose!, cha' nchka 'in Ni ku'ni Ni nchga lo tñan siya' ti.
66019002	Chañi 'a nchga cha' nu nchkwi' Ndiose lo'o nten, ñi 'a ngi'ni biya' Ni 'in nten chalyuu. Wa mda Ni nu ti'í 'in ne' kichen tnun nu lye 'a ngi'ni ñu'un chalyuu, cha' chen 'a ña'an ngi'ni ne' lo'o ta'a ne'; mda Ni nu ti'í 'in ne' kan', chun' nu wa yjwi ne' 'in nten nu ngi'ni tñan 'in Ndiose bra kan'.
66019003	Xiya' kwen ykwi' nten ka'an kan' bra kan': ―¡Ku'niin tnuan 'in Ndiose X'naan! Ja tsaa tii cha' tyo'o sñii se'en nchkin kichen tnun kwa.
66019004	Lo'o mdyisnan kala ndukwa jakwa yu kula kan', kwi' ngwaña'an mdyisnan jakwa 'ni kti kan', mdyisti ne' lyuu nde loo yka xlya tnun se'en ndukwa Ndiose; ngi'ni tnun ne' 'in Ndiose bra kan'. Nde ndiya cha' nu nchkwi' ne' kan': ―¡Ngwaña'an ka sikwa! ¡Ku'niin tnuan 'in Ndiose nu nka X'naan! ―ndukwin ne' 'in ta'a ne'.
66019005	Chun' ndi'in la ynen nchkwi' ska nten nde se'en ndukwa yka xlya tnun: Ta'aan nu ngi'nian tñan 'in Ndiose, ku'niin tnuan 'in Ni ni; ta'aan nu nduwe 'a tian' 'in Ni, ni siya kunean', ni siya msuan', ku'niin tnuan 'in Ndiose.
66019006	Lo'o ka'an 'a nten nganen nchkwi' sa tlyu ti bra kan'. Sa ña'an nnen nduun tyi'a ska chku tlyaa tu'wa kee, sa ña'an nnen bra nu kwen 'a nganen ti'yu, ngwaña'an nnen bra nu nchkwi' nten ka'an kan', mske' tiǎn'. Nde ndiya cha' nu ykwi' ne' bra kan': ¡Ku'niin tnuan 'in Ndiose nu nka X'naan!, kwi' Ni nu nchga lo tñan nchka 'in ku'ni, ndukwin ne' 'in ta'a ne'. Wa mdyisnan Ni cha' nka Ni ndloo 'ñaan ni;
66019007	kan' cha' su'we 'a ka tiyean, xi'yaan cha' nu ndiya 'a tian' ni, su'we 'a chkwian' cha' 'in Ndiose. Wa mdiya tsan cha' kaja kwilyo'o nu nka ña'an ti' slya' kan', ti kwi' Ni nu ngujwi lo wsi si'yaan. Lo'o nan ni, ta'aan msñian cha' 'in Ni lo chalyuu, wa lkaan ña'an ti' si lkaan kwilyo'o Ni, ni siya sa tlyu ti tyi'ian lo'o Ni bra kan'. Wa lkaan ngwa tkaan' ña'an ti' si kaja kwilyo'oan lo'o Ni ni, ndukwin ne' bra kan'.
66019008	Wa nda Ni te' luwi nu ngaten 'a cha' kuan', kwi' nu su'we 'a ña'an bra kan'. Nchga tñan su'we nu y'ni nten kan' lo chalyuu xa wa msñi ne' cha' 'in Ndiose, kan' lka ña'an ti' ste' ne' nu su'we 'a ña'an kan' bra kan'.
66019009	Ykwi' angajle kan' lo'oǔn xiya' bra kan': ―Kwa'aan lyaa cha' re lo kityi ―ndukwin―: “Ka su'we 'a ka tiye nten nu wa mniǐn cha' tsaa se'en kaja kwilyo'o lo'o Ni nu ngujwi lo wsi cha' 'in ne', ti kwi' nu lka ña'an ti' slya' kan'” ndukwin Ndiose. Ti kwi' cha' nu ñi nu nchkwi' Ndiose lo'o nten lka cha' kan' ―ndukwin angajle kan' 'ñaǎn bra kan'.
66019010	Bra kan' mduǔn xtyiǐn' mdyistiǐn lyuu tloo angajle kan', cha' ku'niǐn tnuǔn 'in, nka tiyeěn, lo'o ja mda chabiya' 'ñaǎn bra kan': ―Ja ku'nii ngwaña'an lo'oǔn ―ndukwin angajle kan' 'ñaǎn―. Ti kwi' ta'a ngi'niin tñan 'in Ndiose lkaan ta'aan. Ti kwi' ta'aan lka nchga wan nu wa yten wan cha' su'we nu wa ykwi' Jesús lo'o wan. Ska ti ykwi' Ndiose nsu'wi chabiya' 'wan ku'ni tnun wan 'in Ni ―ndukwin angajle 'ñaǎn. Cha' su'we nu ykwi' Jesús lo'o nten, kan' lka ti kwi' cha' nu nchkwi' Ndiose lo'o nten nu nchkwi' cha' 'in Ni lo chalyuu.
66019011	Chun' ndi'in la na'aǎn cha' ndukwa laa tu' na'an ni' kwan se'en ndi'in Ndiose; la kwa nduun ska kwiyu ngaten, lo'o ndukwa ska nten chun' i' bra kan'. Ndukwin nchga nten se'en ndi'in Ndiose cha' nten su'we lka Ni kan', cha' chañi 'a cha' nu nchkwi' Ni lo'o nten. Ñi 'a cha' nchkwi' Ni bra nu ngi'ni biya' Ni 'in nten. Ñi 'a ngi'ni Ni lo'o nten xa nda'an Ni kusuun bra kan'.
66019012	Su'we 'a nda xaa kiloo Ni sa ña'an lka bra nu kwan 'a ndukwi kii'. Lo'o ngwaña'an, tyun sne' oro ndukwa ke Ni bra kan'. Wa ndukwa ska nin chun' Ni nu katsa' 'in nten sa ña'an tñan ngi'ni Ni. Lo'o ja ka 'in xka ta nten ka biya' ti' sa ña'an ndyo'o cha' 'in nin kan', cha' ska ti Ndiose nsu'wi lyo sa ña'an ndyo'o nin kan'.
66019013	Lo'o nchkwi' nten cha' re 'in Ni bra kan': “Nde lka ti kwi' Cha' nu nchkwi' Ndiose Sti Ni lo'o nten.” Lo'o ña'aan chun' ste' Ni mda'an tnen Ni bra kan'.
66019014	Lo'o nchga nten nu nduun nde se'en ndi'in Ndiose, sa tlyu ti nda'an ne' lo'o Ni la se'en tsaa Ni kusuun; ndukwa ne' kan' chun' kwiyu ngaten, kwi' ngwaña'an, lku' ne' te' ngaten nu luwi 'a bra kan'.
66019015	Ñi 'a cha' ndyo'o tu'wa Ni bra nu nchkwi' Ni lo'o nten chalyuu. Lo'o ngwaña'an, xi'ya Ni 'in nten tyukwi ña'aan chalyuu cha' kunan ne' cha' 'in Ni bra kan'. Kwi' lye 'a kulo Ni tñan 'in ne', lo'o ngwaña'an, ta Ni nu ti'í 'in nten kuxi; ña'an ti' nu nsta ne' si'yu chi kutun ni' ska pilya kee cha' tyo'o tyi'a chi kutun kan', kwi' ngwaña'an, ta Ni nu ti'í 'in nten, cha' msin' 'a ti' Ndiose 'in ne', ti kwi' Ndiose nu nchka ku'ni nchga lo tñan.
66019016	Ska ti nin ndukwa kiya' ste' Ni lo'o kiya' te' kichan' 'in Ni, kwi' nu nchkwi': “Nu nde lka Ree nu chañi ka, nu nde lka X'nan nten nu chañi ka.” Ngwaña'an nchkwi' cha' nu ndukwa kiya' ste' Ni bra kan'.
66019017	Chun' ndi'in la na'aǎn se'en nduun xka angajle 'in Ndiose nde ni' kwan, kwi' nu kwen 'a nxi'ya lo'o 'in nchga 'ni ndukwa jlyu'we nu kwan 'a ndukwi nde kwa, ña'an ti' laxu: ―Tyan lya wan tyo'o ti'in wan se'en ngi'ni Ndiose ska ta'a nu tlyu 'a.
66019018	Tyan lya wan ku wan kuna' nchga ayman, ni siya ree, ni siya capitán, ni siya sndaru, ni siya kuna' kwiyu, ni siya kuna' nten nu mdukwa chun' i' kan'; lo'o kuna' nchga lo nten, ni siya msu nu msi'i ti nten, ni siya msu nu ndi'in su'we ti, ni siya yu kula, ni siya yu kune', tyan lya wan ku wan kuna' kan'.
66019019	Bra ti na'aǎn cha' wa ndyo' ti'in 'ni chen ña'an kan' lo'o nchga nten nu nka ndloo lo chalyuu, lo'o nchga nten nu lka sndaru 'in ne'; wa ndyo' ti'in ta'a ne' cha' ku'ni ne' kusuun lo'o nu ndukwa chun' kwiyu ngaten kan' lo'o nchga nten nu nda'an kusuun lo'o Ni bra kan'.
66019020	Msuun ne' msuun ne', lo'o mskan' ne' 'in 'ni chen ña'an kan' cha' lka i' presu; kwi' ngwaña'an yu nu kwiñi, nu nchkwi' cha' chabiya' 'in Ndiose nchkwi', lo'o yu kan' ngwa yu presu bra kan'. Ti kwi' nu kwiñi, kan' lka nu y'ni cha' tnun tloo 'ni chen ña'an kan' ti ngwa s'ni, cha' xitsen 'in nten chalyuu bra kan'; wa mñi lyo'o kan' 'in nchga nten, kan' cha' nda ne' chabiya' tya'an biya' 'in 'ni chen ña'an kan' chkan ne', kwi' y'ni tnun ne' 'in nkwin i' bra kan'. Xa wa mdyii cha' mxkwan Ndiose 'in 'ni chen ña'an kan' lo'o nu kwiñi kan', ndyaa ne' ña'an lu'u ti ne' lo tiyu' kii', se'en ndi'in kii' tnun nu ti'í 'a nsuwen' 'in nten cha' lo'o yuu sufri nchkin bra kan'.
66019021	Nu ndukwa chun' kwiyu ngaten kan' ni, yjwi Ni 'in nchga ta nten kusuun 'in kune' xa'an kan'; yjwi Ni 'in nten kusuun kan' lo'o nchga cha' nu ndyo'o tu'wa Ni bra kan'. Chun' ndi'in la mla' ti' laxu nu ndukwi ni' kwan kan', cha' wa yku i' kuna' nten ngujwi kan' bra kan'.
66020001	Chun' ndi'in la na'aǎn cha' mbi'ya xka angajle nu mdo'o nde ni' kwan se'en ndi'in Ndiose bra kan'. Angajle kan' ndi'ya ya' na'an tu tiyu ki'ñi se'en ndi'in kune' xa'an, lo'o ndi'ya ska karenan tukwin ndijyan bra kan'.
66020002	Kwi' msñi angajle kan' kunan tnun, ti kwi' kunan lka nu ndi'in lo chalyuu, ti kwi' kune' xa'an nu naan Satanás lka i'. Tsaa mskan' angajle kan' 'in kune' xa'an lo'o karenan sa ya' nu ta'a ska mi yijan bra kan'.
66020003	Mstyuu angajle kan' 'in kunan kan' ndyaa tu tiyu ki'ñi bra kan', mdukun' tu'wa tiyu kan'. Kan' ngwa'an kiña' tu'wa tiyu, cha' ja tyo'o kunan kan', cha' ja ka 'a kwiñi lyo'o i' 'in nten chalyuu sa ya' ta'a ska mi yijan bra kan'. Bra nu wa mda'a yijan kan', ti ndi'in cha' tyo'o nu kan' ti xi'i cha' ti ku'ni la cha' kuxi bra kan'.
66020004	Lo'o na'aǎn se'en ndukwa tyun yka xlya tnun bra kan'. Lo'o nsu'wi lyoǔn 'in ne' nu ndukwa lo yka xlya kan', cha' kwi' nu nsu'wi chabiya' ku'ni biya' 'in nten chalyuu lka ne' kan' bra kan'. Laja ne' nu ndukwa kwa na'aǎn nten chalyuu nu ngujwi s'ni; wa yjwi nten 'in ne', cha' ja ytsen ne' katsa' ñi ne' cha' su'we 'in Ndiose 'in ta'a nten ne', ti kwi' cha' nu wa ykwi' Jesús lo'oan chabiya' 'in Ndiose Sti Ni lka cha' kan'. Lo'o ja y'ni tnun ayman kan' 'in 'ni chen ña'an kan'; ti kwi' ti cha', ja y'ni tnun ne' 'in nkwin 'ni kan', lo'o ja nga'an biya' 'in 'ni kan' chkan ne', o ta chun' ya' ne'. Wa ndyu'u ne' kan' xiya', lo'o ni, lka ne' ndloo lo'o Krixtu la se'en ndi'in Ndiose sa ya' ta'a ska mi yijan bra kan'.
66020005	Ayman nu wa na'aǎn ni, kan' lka nu wa ndyu'u xiya' ndla la, cha' ti ndiya xka ta ayman nu ti ji tyu'u; ya' nu ta'a ska mi yijan, la kan' tyu'u xka ta ne' kan' xiya' bra kan'.
66020006	¡Lo'o su'we 'a ka tiye nten nu tyu'u xiya' ndla la, cha' nten 'in Ndiose lka ne' kan'! Ja ndi'in cha' tyijin ne' kan' nu ti'í siya' ti xa nu tyaa nchga nten kuxi la chalyuu tla, nde se'en tyii nchga cha' siya' ti bra kan'. Ku'ni ne' kan' tñan 'in Ndiose; kwi' ngwaña'an, ku'ni ne' tñan 'in Krixtu, cha' su'wa ka ne' ndloo lo'o Krixtu sa ya' nu tyii ska mi yijan bra kan'.
66020007	Xa mda'a ska mi yijan kan', tyo'o Satanás ni' ña'an chkwan se'en nsu'wi yu ndijin yu nu ti'í bra kan'.
66020008	Tyo'o Satanás kan' ti xi'i cha' kwiñi lyo'o yu 'in nchga nten tyukwi ña'aan chalyuu, cha' xuun ne' lo'o Ndiose; ne' Gog lo'o ne' Magog lka nten kan'. Ña'an ti' kata ysiin nu ndi'in tu'wa tujo'o cha' ja nchka 'ñaan kwaan sa kwa lka ran, kwi' ngwaña'an, ja ka kwaan ni sa ña'an nten xo' ti'in Satanás cha' xuun yu lo'o Ndiose bra kan'.
66020009	Chun' ndi'in la tyo'o nten nu ndi'in cha' 'in lo'o Satanás kan', tsaa ne' tyukwi ña'aan chalyuu. Tsaa tuun ne' ña'aan chun' se'en ndi'in ta'a nten 'in Ndiose bra kan', su'wa lo'o ne' 'in ne' kan' bra kan'. Tyi'in ne' ña'aan tu'wa kichen tnun, kwi' nu ndiya la ti' Ni bra kan'. Nka tiye ne' ku'ni tyii ne' 'in nten 'in Ndiose. Kan' cha' su'wa Ndiose kii' nu tyo'o nde ni' kwan kalu lyuu se'en ndi'in ne' kan', tyii ne' skin ne' bra kan'.
66020010	Chun' ndi'in la xñi Ni kune' xa'an nu wa mñi lyo'o 'in ne' ti kulo, tyaa lo'o Ni 'in yu la lo tiyu' kii', se'en ndi'in kii' nchkin lo'o yuu sufri; ti kwi' se'en wa mxkwan Ni 'in 'ni chen ña'an kan', kwi' se'en mxkwan Ni 'in nu kwiñi kan', nu ndukwin cha' nchkwi' chabiya' 'in Ni. Tsan lo'o tla ja tsaa tii 'a cha' tyijin ne' nu ti'í nde kwa bra kan'.
66020011	Lo'o kan' na'aǎn cha' ndukwa ska nten tnun lo ska yka xlya tnun nu xaa 'a bra kan'. Lo'o ni, cha' nde kwa ndi'in Ndiose nu tlyu la ti, kan' cha' ngutin nchga chalyuu, ngutin nchga nan nu nsu'wi nde ni' kwan; ja la 'a chkan' ran siya' ti, ja mjwi 'a se'en xu'wi ran nde kwa bra kan'.
66020012	Lo'o na'aǎn cha' la kwa ndi'in nchga nten nu wa ngujwi, ni siya ne' kula, ni siya ne' kune', ndi'in ne' tloo yka xlya tnun se'en ndukwa Ndiose bra kan'. Kwi' ngalaa kityi kan' bra kan', lo'o ngalaa xka kityi kan' se'en ndukwa nin nten, nchga nten nu wa mjwi chalyuu nu ja tsaa tii 'a 'in ne', cha' wa ndyu'u ne' xiya' bra kan'. Lo'o chun' kityi nu ngwa'an Ndiose y'ni biya' Ni 'in nchga nten nu wa ngujwi kan', cha' lo kityi kan' ndukwa nchga tñan nu y'ni ne' xa nu yan ne' lo chalyuu.
66020013	Lo'o xiya' ndyu'u nten nu wa ngujwi lo tyi'a tujo'o, kwi' ngwaña'an, xiya' ndyu'u nten nu ndyaa lo'o La Mte 'in, lo'o ayman nu ndyaa se'en ndi'in cha' tsaa nten xa wa ngujwi ne'; ta'a ne' kan' mdo'o ne' ndijyan ne' bra kan'. Lo'o y'ni biya' Ndiose 'in nchga nten cha' 'in nchga tñan nu wa y'ni ne' xa nu yan ne' lo chalyuu bra kan'.
66020014	Kan' mxkwan Ni 'in La Mte, lo'o mxkwan Ni ña'aan chalyuu se'en ndi'in ayman, ndyaa ran la lo tiyu' se'en ndi'in kii' tnun nchkin bra kan'. Ngwaña'an nten nu tsaa lo tiyu' kan' ni, tyaa ne' chalyuu tla bra kan'; kaja ne' kan' siya' ti, ja tyu'u 'a ne' kan' bra kan'.
66020015	Kwi' nde kwa xkwan Ndiose 'in nchga nten nu ja ndukwa nin lo kityi 'in Ni, tsaa ne' la lo tiyu' se'en ndi'in kii' kan'. Wa ytsa' kityi kan' ti ka nu ja tsaa tii 'a chalyuu 'in.
66021001	Chun' ndi'in la na'aǎn cha' ngwa tiji tyukwi ña'aan ni' kwan, nan wa ndya' xka chalyuu nu kwi bra kan'. Wa mdyii cha' 'in nchga nan nu yu'wi ni' kwan nu ngwa xkan'; lo'o chalyuu kula re ni, kwi' ngwaña'an tyi'a tujo'o, wa mjlyoo ran, lo'o ja la 'a na'aan 'in ran siya' ti bra kan'.
66021002	Ti kwi' Xuwa lkaǎn, na' lkaǎn nu na'aǎn xka kichen Jerusalén nu kwi. Luwi 'a ña'an kichen kwi kan' ni; nde se'en ndi'in Ndiose mdo'o kichen kan', mbi'ya lo chalyuu kwi. Ña'aan kichen wa su'we 'a ngwa tkan'; su'we 'a ña'an ran, xaa 'a ran bra kan'. Ña'an ti' ska kuxiin 'in nten, nu su'we 'a ña'an ste', su'we 'a nchka tkan', ngwaña'an su'we 'a ña'an kichen kwi kan' bra kan'.
66021003	Kan' nu ynaǎn ykwi' ska nu nduun kwi' se'en ti se'en ndi'in Ndiose nde ni' kwan. Kwen 'a ykwi' yu bra kan': ―Bra nu ni wa ndi'in Ndiose kwi' se'en ndi'in nten nu wa msñi cha' 'in Ni lo chalyuu. Tyi'in Ndiose se'en ndi'in nten 'in Ni bra kan'; kwi' ngwaña'an, ka ne' kan' cha' 'in Ni, ka Ni ndloo la 'in ne' kan' bra kan'.
66021004	Lo'o ni, ku'ni Ni cha' ja kunan 'a ne' kan', ni siya lye 'a ynan ne' nu ngwa s'ni ―ndukwin nu nchkwi' bra kan'―. Ja ndi'in cha' kaja ne' kan' bra kan', ja ka xi'in ti' ne', ja xi'ya 'a ne', lo'o ja tyijin 'a ne' nu ti'í bra kan'; wa mdyii nchga cha' nu ngwa 'in ne' xa wa mdi'in ne' lo chalyuu kula ―ndukwin nu nchkwi' bra kan'.
66021005	Lo'o kan' mdyisnan ykwi' ti kwi' Ni nu ndukwa lo yka xlya tnun kan' bra kan': ―Ña'an wan sa ña'an ka ni. Xiya' kwiñaǎn kwiǐn nchga nan nu xu'wi lo chalyuu kwi ―ndukwin Ni. Lo'o xka cha' ykwi' Ni lo'oǔn bra kan': ―Kwa'aan lyaa cha' nu nchkwiǐn' lo kityi; chañi 'a cha' re, kan' cha' ka tsaa ña'an ti' wan 'in ran.
66021006	Chun' ndi'in la ykwi' Ni lo'oǔn xiya': ―Ngwaña'an ka sikwa. Ña'an ti' letra A ―ndukwin Ni―, kwi' ngwaña'an na', wa nsu'wiǐn bra nu mdyisnan chalyuu; ña'an ti' letra Z, kwi' ngwaña'an, ti kwiǐn' xu'wiǐn bra nu tyii chalyuu ―ndukwin Ni―. Lo'o xu'we ti taǎn nan ko'o nten nu jñan 'a cha' kan' 'ñaǎn; nan ko'o ne' kan' ni, tyo'o ran se'en nsu'wi nchga cha' su'we nu taǎn 'in nten cha' ku'ni ku'u kasiya 'in ne' bra kan'.
66021007	Nde ña'an ka 'in nten nu tyijin lyo 'in kune' xa'an sa ya' tyii chalyuu 'in ne'; ku'ni tnun ne' kan' 'ñaǎn cha' na' lkaǎn Ndiose 'in ne', kwi' ngwaña'an, ka ne' kan' sñiěn' bra kan'.
66021008	Lo'o nchga nten nu ntsen 'a cha' tyi'in cha' 'in ne' lo'oǔn, tyaa ne' la lo tiyu' tnun se'en nsu'wi kii' nu nchkin lo'o yuu sufri; kwi' nten nu ja nnan cha' nchkwiǐn' siya' ti, kwi' nu ngi'ni cha' chen ña'an, kwi' nu ndujwi 'in ta'a nten, kwi' nu ngi'ni cha' kuxi lo'o nten nu ja lka kwilyo'o ne', kwi' nu ndyaa ña'an 'a ti' cha' ta'á, kwi' nu ngi'ni tnun 'in nkwin jo'o, kwi' nu kwiñi, nchga ne' kan' tyaa ne' la lo tiyu' kii' kan' bra kan'. Nchga nten nu wa ndyaa lo tiyu' kan' ni, wa ndyaa ne' chalyuu tla; wa mdyii cha' 'in ne' siya' ti bra kan'.
66021009	Lo'o kan' mdiyan ska angajle se'en ndi'iǐn bra kan'; ti kwi' ta'a nda'an lo'o ta'a kati angajle nu ndi'ya ka'nan oro se'en nsu'wi kati kicha kan', kicha nu kan xa wa tyii ti chalyuu. Ykwi' angajle kan' lo'oǔn bra kan': ―Kaan lyaa nde re cha' kwa'uǔn 'iin sa ña'an ka kichen tnun kan', ti kwi' nu su'we 'a ngwa tkan' ña'an ti' ska kuxiin. Kan' lka se'en tyaa wan tyi'in wan lo'o nu lka ña'an ti' slya' kan', ña'an ti' si lka wan kwilyo'o Ni, ta'a wan nu ndi'in cha' 'wan lo'o Ni bra kan'.
66021010	Bra kan' mgii tiǎn' cha' mbi'ya Tyi'i Ndiose loǔn tyukwi ña'aǎn bra kan'. Laja slaǎn kan' na'aǎn angajle ndyaa lo'o 'ñaǎn ska lo ki'ya nu kwan 'a; la kwa ngwa'u 'ñaǎn sa ña'an ña'an kichen Jerusalén nu kwi bra kan'. Luwi 'a kichen kan', cha' nde se'en ndi'in Ndiose mdo'o kichen kan', mbi'ya lo chalyuu bra kan'.
66021011	Su'we 'a ña'an xaa nu ndyu'wi lo kichen kan', cha' xaa 'in Ndiose lka ran. Xaa 'a tyukwi ña'aan lo kichen kan', ña'an ti' ska kee xaa, ña'an ti' kee jaspe, ngwaña'an ña'an xaa nu ndi'in lo kichen kan' bra kan'.
66021012	Lo'o kwan 'a lo'oo kee nu nduun tu'wa kichen kan', nde kwa ndiya tii tyukwa tu' lo'oo nu ndukwa laa; ska angajle 'in Ndiose nduun kwan skaa tu' lo'oo kan' bra kan'. Chun' kee nu ndukwa ke tu' lo'oo, kan' ndukwa nin tii tyukwa ta nten ne' Israel nu ngwa sñi' Jacob; kan' lka ti kwi' nten nu wa ngulo suwi Ndiose 'in ti kulo, xa nu mdyisnan cha' 'in Ndiose. Skaa nin ne' ndukwa ke skaa tu' lo'oo kan' bra kan'.
66021013	Snan tu' lo'oo ndukwa ska la'a tu'wa kichen: nde la'a se'en ndyo'o tukwa kwichaa, nde kwa ndukwa snan tu' lo'oo bra kan'; nde la'a se'en ndyaa kwichaa, nde kwa ndukwa xnan tu' lo'oo bra kan'; xka la'a nde j'ni ndukwa xnan tu' lo'oo bra kan'; xka la'a tsu' tu'wa kichen, kwi' ngwaña'an ndukwa xnan tu' lo'oo bra kan'.
66021014	Lo'o tii tyukwa kee tnun nsu'wi kiya' lo'oo kan'; si' kee kan' wa ndukwa nin tii tyukwa nten, kwi' nu ngulo nu lka ña'an ti' slya' kan' tñan, cha' ku'ni ne' tñan chabiya' 'in Ndiose bra kan'; kan' lka ta'a mda'an Krixtu.
66021015	Ya' angajle nu nchkwi' lo'oǔn ndukwa ska biya' oro, cha' su'wa biya' lo kichen tnun kan', lo'o tu' lo'oo kan', lo'o lo'oo kee nu nduun tu'wa kichen bra kan'.
66021016	Su'wa 'a nchga la'a si' kichen kan'; su'wa 'a ta'a jakwa nskan ran, kwi' ngwaña'an su'wa biya' tukwin ran lo'o biya' xen ran bra kan'. Kan' msu'wa biya' angajle 'in ña'aan kichen tnun kan' lo'o biya' oro 'in; tukwa mi ndukwa tukwa siyentu kilómetro biya' tukwin ska la'a, kwi' sa kwa biya' xen, kwi' sa kwa biya' kwan kichen tnun kan' bra kan'.
66021017	Lo'o msu'wa biya' angajle kan' 'in lo'oo kichen, cha' snan yla ndukwa jakwa metro biya' kwan ran bra kan'. Ti kwi' ña'an biya' chkwan nu nnanjo'o 'ñaan lo chalyuu re, kwi' ngwaña'an ngwa biya' chkwan nu ngunanjo'o 'in angajle kan', xa nu msu'wa biya' lo kichen.
66021018	Wa ndya' lo'oo tu'wa kichen kan' lo'o kee jaspe, ska kee xaa kolo kuxi' ni' kwan, lo'o tyukwi ña'aan kichen kan' ndya' ran lo'o xkwi' oro siya' ti, nu nduwi 'a sa ña'an nu nduwi kunan.
66021019	Wa ngwa tkan' kee tnun nu nsu'wi kiya' lo'oo kichen lo'o nchga lo kee xaa nu nsu'wi lo chalyuu. Kee nu nchka kulo nu nsu'wi kiya' lo'oo, wa ngwa tkan' ran lo'o kee jaspe; lo'o kee nu nchka tukwa nu nsu'wi kiya' lo'oo, ngwa tkan' ran lo'o kee zafiro, ska kee kolo kuxi' xaa; kwi' kee nu nchka snan nu nsu'wi kiya' lo'oo, ngwa tkan' ran lo'o kee ágata, ska kee tyun kolo; kwi' kee nu nchka jakwa nu nsu'wi kiya' lo'oo, ngwa tkan' ran lo'o kee esmeralda, ska kee kolo nga'á;
66021020	kwi' kee nu nchka ki'yu nu nsu'wi kiya' lo'oo, ngwa tkan' ran lo'o kee ónice, ska kee nu nsu'wi kolo nga'a lo'o kutsi; kwi' kee nu nchka skwa nu nsu'wi kiya' lo'oo, ngwa tkan' ran lo'o kee cornalina, ska kee kolo nga'a tnen; kwi' kee nu nchka kati nu nsu'wi kiya' lo'oo, ngwa tkan' ran lo'o kee crisólito, ska kee kolo katsi; kwi' kee nu nchka snu' nu nsu'wi kiya' lo'oo, ngwa tkan' ran lo'o kee berilo, xka kee kolo kuxi'; kwi' kee nu nchka kaa nu nsu'wi kiya' lo'oo, ngwa tkan' ran lo'o kee topacio, ska kee kolo kuxi' kwaa; kwi' kee nu nchka tii nu nsu'wi kiya' lo'oo, ngwa tkan' ran lo'o kee crisoprasa, ska lo kee kolo nga'á kutsi; kwi' kee nu nchka tii xka nu nsu'wi kiya' lo'oo, ngwa tkan' ran lo'o kee jacinto, ska kee kolo kwaa sa kunun ti; kwi' kee nu nchka tii tyukwa nu nsu'wi kiya' lo'oo, ngwa tkan' ran lo'o kee amatista, ska kee kolo kwaa liye. Kan' lka ta'a kee xaa nu ngwa tkan' kiya' lo'oo kichen bra kan'.
66021021	Wa ndya' ta'a tii tyukwa tu' lo'oo kichen lo'o kee xaa ngaten, nu naan kee perla; tii tyukwa kee ngaten ndukwa kwa, ska ti kee ngaten kan' ngunanjo'o ndya' ska tu' lo'oo bra kan'. Xkwi' oro siya' ti nskwa lo kiya' kichen kan'; sa ña'an xaa kunan, kwi' ngwaña'an xaa lo kiya' kan' bra kan'.
66021022	Lo'o ja ska laa ndukwa lo kichen kan', cha' ja na'aǎn ndukwa ran siya' ti. Su'we cha' ndi'in Ndiose nu nka X'naan lo kichen kan', Ndiose nu ka ku'ni nchga lo tñan; kwi' ngwaña'an, ndi'in nu lka ña'an ti' slya' kan'. Kan' cha' ja ska laa kunanjo'o 'in ne' kichen kan' bra kan'.
66021023	Ja nnanjo'o xaa kwan 'in ne' kichen kan', lo'o ngwaña'an, ja n'ni cha' ta xaa ko' nde kwa. Su'we 'a xaa kichen kan', chun' xaa luwi nu nda Ndiose, kwi' ngwaña'an, luwi 'a xaa se'en ndi'in nu lka ña'an ti' slya' kan';
66021024	kan' lka nu ta xaa se'en tya'an nten tyukwi ña'aan chalyuu kwi bra kan'. Lo'o kan nchga nu nka ndloo chalyuu nde kichen tnun kan', kan lo'o ne' nchga cha' su'we nu nsu'wi 'in ne' la kwa bra kan'.
66021025	Nchga tsan siya' ti tyukwa laa tu' lo'oo kichen kan'; ja n'ni cha' chkun' ran, cha' ja ka tla la kwa bra kan'.
66021026	Nchga cha' kuliya', nchga cha' su'we nu nsu'wi ni' kasiya 'in nten chalyuu, tiyan cha' kan' nde kichen tnun kan' bra kan';
66021027	lo'o ja ska la cha' kuxi sten kichen kan'. Kwi' ngwaña'an, nchga nten nu ngi'ni cha' kuxi lo'o ya ña'an ti nten nu ja lka kwilyo'o ne', lo'o ne' kwiñi, ja kaja chabiya' sten ne' kichen kan'. Ska lo ti nten nu ndukwa nin lo kityi nu ndukwa ya' nu lka ña'an ti' slya' kan', kan' ti nten kaja chabiya' tiyan kichen kan' bra kan'. Kityi kan' lka nu nchkwi' ti ka nu ja tsaa tii 'a chalyuu 'in.
66022001	Chun' ndi'in la ngwa'u angajle 'ñaǎn la nde ya' ndijin sa'an chku 'in Ndiose, chku kan' nu nda chalyuu nu ja tsaa tii 'a 'ñaan bra kan'. Luwi 'a tyi'a chku kan' ña'an ti' xaa kunan. Nde kiya' yka xlya tnun se'en ndukwa Ndiose, kwi' nde se'en ndukwa nu lka ña'an ti' slya' kan', la kwa ndiya suun se'en ndyukwa tyi'a chku kan'.
66022002	Ndijyan chku nde tuwiin tnun nu nsu jlu'we kichen kan' bra kan'. Ta'a tyukwaa la'a tsu' chku kan' ndukwa ska yka; lo'o nan nu ndyo'o loo yka ni, kan' lka nu ta chalyuu nu ja tsaa tii 'a 'ñaan bra kan'. Tii tyukwa ya' nda yka kan' nan chun' ska yijan. Lo'o su'we 'a rmiyu lka lka' yka kwiñii kan', ja ka ti'í nten tyukwi ña'aan chalyuu bra nu ku ne' lka' ran bra kan'.
66022003	Lo kichen kan', ja ndi'in 'a nan nu ndi'in yuwe' 'in siya' ti. Nde kichen kan' su'wa ti ka Ndiose ndloo lo'o nu lka ña'an ti' slya' kan' bra kan'; nde kwa ndukwa Ni lo yka xlya tnun 'in Ni, lo'o nchga nten nu ngi'ni tñan 'in Ni, ku'ni tnun ne' 'in Ni bra kan'.
66022004	Xu'wi lyo su'we ne' 'in Ndiose bra kan', cha' la kwa kala nchga nten nu ndukwa nin Ni chkan ne'.
66022005	Lo'o ja ka tla se'en ndi'in ne' la kwa; kan' cha' ja kunanjo'o xaa kwan 'in ne', kwi' ja n'ni cha' xkin ne' kii' ni' ña'an bra kan'. Ndiose nu nka X'naan ni, kan' nu ta xaa 'in ne', lo'o ja tsaa tii 'a cha' su'wa ti ka ne' ndloo lo'o Ni bra kan'.
66022006	Chun' ndi'in la xiya' ykwi' angajle kan' lo'oǔn: ―Ñi 'a cha' nu chkwiǐn' lo'oo ni, ka tsaa ña'an su'we tii' cha' re, cha' na' ngitsaǎn' 'in nten chabiya' 'in Ndiose nchga cha' nu wa ndijyan cha' ka lo chalyuu nde loo la. Na' lkaǎn angajle 'in Ndiose, ti kwi' Ndiose nu nka X'naan, kwi' Ni wa mda Ni Tyi'i Ni 'in nchga nten nu nchkwi' cha' 'in Ni lo chalyuu re.
66022007	―¡Ndse ti tyaǎn xiya'! ―ndukwin Jesús. ¡Lo'o ka su'we 'a nka tiye nchga nten nu kunan cha' nu nchkwi' Ni lo'o, ti kwi' cha' nu wa ngwa'aǎn lo kityi re!
66022008	Wa na'aǎn cha' re, wa ynaǎn nchga cha' nu ndukwa lo kityi re. Kwiǐn' Xuwa lkaǎn. Lo'o xa wa mdyii na'aǎn cha' re, kan' mdyistiǐn lyuu tloo angajle nu wa ngwa'u cha' re 'ñaǎn, cha' nka tiyeěn ku'niǐn tnuǔn 'in bra kan'.
66022009	Bra ti ykwi' lo'oǔn: ―Ja ku'nii ngwaña'an lo'oǔn. Na' ta'a ngi'nian tñan 'in Ndiose lkaǎn; su'wa ndi'in cha' 'ñaǎn lo'o ayman ta'a wan nu ykwi' cha' 'in Ndiose lo'o nten chalyuu nu ngwa s'ni, kwi' ngwaña'an lkaǎn ta'a nchga nten nu kunan cha' nu ndukwa lo kityi re. Ska ti Ndiose lka nu ndi'in cha' ku'niin tnuan 'in Ni.
66022010	Lo'o xka cha' ykwi' angajle lo'oǔn bra kan': ―Wa ykwi' Ni sa ña'an ka cha' nde loo la, kan' cha' ja su'wa kutsii' kityi re; ndi'in cha' kunan nten chalyuu nchga cha' re, cha' wa ndla ti ka nchga cha' nu ndukwa lo kityi re.
66022011	Nu ti ji tyii chalyuu re, ti ku'ni kuxi la nchga nten nu nchka ti' ku'ni cha' kuxi, chun' ja xlyaa ne' kulaa ya' ne' cha' kuxi kan' bra kan'. Kwi' ngwaña'an, ti ndi'in nu ngi'ni cha' chen ña'an, nu ja xlyaa kulaa ya' cha' kuxi kan' bra kan'. Lo'o nchga nten nu su'we ngi'ni lo chalyuu ni, ndi'in cha' ti ku'ni la ne' cha' su'we sa ya' nu tsaa tii chalyuu; kwi' ngwaña'an, nchga nten nu luwi ndi'in lo chalyuu, ti ndi'in cha' kanun luwi ne' ―ndukwin angajle kan' bra kan'.
66022012	―Kunan su'we wan cha' nu nchkwiǐn' re ―ndukwin Jesús bra kan'―. Ndse ti tyaǎn xiya'. Bra nu tyaǎn ni, kan' tyu'wi tiǎn' ku'niǐn lo'o nchga nten sa ña'an nu y'ni ne' xa nu yan ne' lo chalyuu; su'we 'a ka 'in ne' nu ngi'ni cha' su'we, lo'o nchga ne' nu ngi'ni cha' kuxi, tyijin ne' nu ti'í bra kan'.
66022013	Ña'an ti' letra A lkaǎn, cha' na' wa nsu'wiǐn xa wa mdyisnan nchga cha'; ña'an ti' letra Z lkaǎn, cha' ti kwiǐn' tyi'iǐn xa nu tyii nchga cha'.
66022014	Ka su'we 'a ka tiye nten nu wa ngwa luwi kasiya 'in, cha' kan' lka nten nu nsu'wi chabiya' ku nan nu ndyo'o lo yka kan', kwi' nan kaja 'ñaan lo chalyuu kwi. Lo'o chun' ndi'in la tsaa ne' kan' tyi'in ne' kichen tnun kan' bra kan'.
66022015	Nchga nten nu chen 'a ña'an ngi'ni, lo'o nten nu ndyaa ña'an 'a ti' cha' ta'á, lo'o nten nu ngi'ni cha' kuxi lo'o ya ña'an ti nten nu ja lka kwilyo'o, lo'o nu ndujwi 'in nten, lo'o nchga nten nu ngi'ni tnun 'in nkwin jo'o, lo'o nten nu ndiya 'a ti' cha' kwiñi, nchga nten kan' kanun chun' lo'oo kichen kan' bra kan'. Ja tukwin nu ngi'ni ngwaña'an nsu'wi chabiya' tsaa tyi'in kichen kan'.
66022016	Xiya' ykwi' Jesús bra kan': ―Wa msu'waǎn angajle 'ñaǎn ndijyan se'en ndi'in nchga ta nten 'wan la kichen tyi wan. Na' lkaǎn ta'a ayman David, ti kwi' nten nu ngwa tnun xa nu yan ne' lo chalyuu nu ngwa s'ni. Lo'o ña'an ti' xaa kwii kulasiin tnun nu ndyo'o tukwa bra wa ki'ya ti xaa, ngwaña'an lka xaa nu taǎn cha' xu'wi ni' kasiya 'in nten ―ndukwin Jesús.
66022017	―Tyan wan nde re ―ndukwin nu lka Tyi'i Ndiose bra kan'. Ti kwi' ti cha' chkwian' ta'aan nu wa msñian cha' 'in Ndiose, nchga ta nten ta'aan nu ndi'in cha' 'ñaan lo'o nu lka ña'an ti' slya' kan'. Lo'o ngwaña'an, ndi'in cha' chkwian' ta'aan nu kunaan cha' re: ―Tyan wan lo'o ba ―nchkwiin bra kan'. 'Wan, nchga wan nu lyiji 'a cha' 'wan, kan wan ko'o wan tyi'a nu ta Ndiose 'wan xu'we ti; kaja chalyuu kwi nu ta Ndiose 'wan bra kan', nchga wan nu nchka 'a ti' wan kaja cha' kan' 'wan bra kan'.
66022018	-
66022019	Sa kwa ti cha' ykwi' Ndiose cha' kwa'aǎn lo kityi re, kan' cha' ja kwa'an 'a wan xka la cha' lo kityi re. Si ndiya nten nu ti kwa'an la xka cha', ta Ni nu ti'í 'in ne' kan' bra kan', ti kwi' ña'an nu ti'í nu nchkwi' kityi re bra kan'. Lo'o ngwaña'an, ja kulo 'a wan ska cha' nu ndukwa lo kityi re ni. Ja ta Ni chalyuu kwi kan' 'wan si ngwaña'an ku'ni wan bra kan'; lo'o ja kaja chabiya' ku wan nan nu ndyo'o loo yka kan', ja ka tyi'in wan kichen tnun nu luwi 'a kan', sa ña'an nu nchkwi' kityi re. Sa kwa ti cha' nchkwiǐn' lo'o nchga nten nu kunan cha' nu ndukwa lo kityi re, ti kwi' ti cha' nu ka nde loo la lka cha' re.
66022020	Ykwi' Jesús lka nu nchkwi' cha' chañi 'a lka nchga cha' nu ndukwa re: ―Chañi cha' kan'. Ndse ti tyaǎn xiya' ―ndukwin Ni. Ngwaña'an ka sikwa. ¡Tyan wan xiya', Ni Jesús!
66022021	Lo'o ni, nchka tiǎn' cha' su'wa ya' Jesús nu nka X'naan 'wan lo'o ta'a wan sikwa. Sa kwa ti cha' chkwiǐn'.
